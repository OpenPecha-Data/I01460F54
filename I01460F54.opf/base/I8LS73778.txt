༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73778
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/ 
Date:2016
Volume:12
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་ 
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
གཏེར་ཆེན་རཏྣ་གླིང་པ།
༠༠
2319
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས།
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

མཚོ་སྐྱེས་པདྨའི་དཔེ་ཚོགས།
Guru Padma Publication Series
ཁྱད་པར་ང་ཡི་གཏེར་ཆོས་ཟབ་མོ་དང་༔ 
འཕྲད་དང་འབྲེལ་ཚད་སྦྱངས་པ་སྔོན་སོང་ཡིན༔
དེ་ཕྱིར་ལས་སད་སྐྱེས་བུ་མ་གཏོགས་པར༔
རྟོག་གེ་ཐ་སྙད་མཁན་དང་ཚིག་ཕྱིར་འབྲང་༔
བསགས་མེད་ཕལ་པའི་འགྲོ་བས་མོས་མི་འགྱུར༔
དེ་ཕྱིར་ང་ཡི་གཏེར་ཆོས་སུ་མོས་དང་༔
ཉམས་སུ་སུས་བླངས་ཚེ་གཅིག་མི་གྲོལ་རེ༔
ཞེས་གསུངས་སོ། །
བཀའ་རྫོགས་པ་ཆེན་པོ་ཡང་ཟབ་ད་ དཀོན་མཆོག་སྤྱི་འདུས་ལས།
伏藏深法宝库

G། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞ
བཞུགས་སོ། །
མཚོ་སྐྱེས་པདྨའི་དཔེ་ཚོགས-

CEN
གུ་རུ་སེང་གེ་སྒྲ་སྒྲོག

།དཔེ་སྐྲུན་གསལ་བཤད།
༄༅། །དཔེ་སྐྲུན་གསལ་བཤད།
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ། །
གསང་ཆེན་སྨིན་བྱེད་དབང་གི་རིམ་པ་མནོས་ཟིན་པའི་སྔགས་རིག་པ་འཛིན་པ་དག་གིས་བསྙེན་ 
སྒྲུབ་ལས་གསུམ་ལ་འཇུག་པའི་སྔོན་ནས། ཆེས་གལ་ཆེན་གྱིས་བསླབ་བྱའི་ཡུལ་ནི། བསྐྱེད་རྫོགས་
རང་གཞུང་སོགས་ལ་ཐོས་བསམ་གྱིས་གོམས་འདྲིས་གནད་སྨིན་བྱ་བ་གལ་ཆེ་ཞིང་། དེ་དག་གི་
གཞུང་ལུགས་ཀྱང་རྙིང་ཕྱོགས་ལ་མཚོན་ན་རྒྱ་ཆེ་ཞིང་དཔངས་མཐོ་བ་བཞུགས་མོད།སྤྲོས་པ་
ལྷུར་ལེན་པ་ལ་དེ་ཙམ་དུ་མི་དགྱེས་པར། ཐུན་མིན་ཟབ་པ་ཀུ་སཱ་ལིའི་ལུགས་ཀྱིས་གདན་ཐོག་ 
གཅིག་ན་དངོས་གྲུབ་ཐོབ་པར་འདོད་པའི་རྣལ་འབྱོར་ཕོ་མོ་ཚོར། སྟབས་བདེ་ཞིང་ལམ་མྱུར་བ། 
ཐབས་མང་ལ་གནད་འཕིག་པའི་སྒོས་ཆོས་ནི། ཌཱ་ཀྐིའི་ཞལ་གྱི་དྲོད་རླངས་ཐོ་ལེ་བ། །མཚོ་སྐྱེས་ 
རྒྱལ་བའི་བསྟན་པ། ཞེས་པ་བཞིན། ཉེ་བརྒྱུད་གཏེར་མའི་ཆོས་སྐོར་འདི་དག་བརྒྱུད་པས་བར་མ་ 
ཆོད་པ་དང་། གཞན་ལག་མ་བརྒྱུད་པས་ཉམས་བསླད་མེད་པ་སོགས་ཀྱིས། ཨོ་རྒྱན་ཆེན་པོ་
དངོས་བཞུགས་ཀྱི་འདྲ་འབགས་སུ་ངེས་ལ། སྨོན་ལམ་གཏད་རྒྱས་བཏབ་པའི་སྦས་ཆོས་ཟབ་མོ་ 
འདིའི་རང་ལམ་ནི། ལྟ་སྒོམ་སྤྱོད་གསུམ་གང་གི་ཆ་ནས་བྱིན་རླབས་ཀྱི་ཚན་ཁ་གཞན་དང་མི་ 
འདྲ་བས། རྟེན་འབྲེལ་གྱི་གལ་གནད་མ་འཆུགས་པར་ཉམས་སུ་བླངས་ན། སྙིགས་དུས་ཚེ་ཐུང་ 
གཅིག་ལའང་རིག་འཛིན་གོང་མ་རྣམས་ཀྱི་རྗེས་ཤུལ་ཟིན་ཐུབ་པ་ཨོ་རྒྱན་རྡོ་རྗེ་འཆང་གི་ཐ་ཚིག་ 
འཁྲུལ་མེད་ཡིན་ཕྱིར། རྗེས་འཇུག་སྐལ་ལྡན་བགྲང་གིས་མི་ལང་བས་ཀྱང་དེ་དེ་བཞིན་གྲུབ་པའི་ 
རྟགས་མཚན་མངོན་དུ་གྱུར་ནས་ས་བླ་མཐོན་པོར་གཤེགས་པའི་རིག་འཛིན་གྱི་ཕྲེང་བ་བར་མ་ཆད་ 
པར་བྱོན་དང་འབྱོན་གྱིན་ཡོད་པ་གསལ་དུ་ཞུ་མི་དགོས་སོ། །
གཅིག དུས་བསྟུན་དཔར་སྐྲུན་གྱི་གཏམ། རིན་ཐང་གི་ལྟ་བའི་མགོ་རྟིང་ལོག་པའི་དུས་རབས་འདིར། 
ཕྱི་ནང་གི་རྐྱེན་སྣ་ཚོགས་ཀྱི་དབང་གིས། གནའ་དེང་གི་མིའི་ལྟ་ཚུལ་ལམ་ཀུན་སྤྱོད་ཀྱི་བར་ལ་ཧེ་
1

།དཔེ་སྐྲུན་གསལ་བཤད།
བག་ཆེན་པོ་ཞིག་འབྱུང་གིན་ཡོད་པས། ཡ་མཚན་གྱི་གནས་འོས་པ་རྣམས་ལ་ཡ་མཚན་དུ་མི་འཛིན་
ལ༑ ཕྱིའི་རྣམ་པའི་རྗེས་སུ་རྒྱུག་པར་སྤྲོ་བ་ནི་ད་ལྟའི་མིའི་སྣང་ཚུལ་ཞིག་རེད། སྤྱི་པ་ནང་བཞིན། 
རང་རེའི་རྙིང་དགོན་འགའ་རེས་ཀྱང་རང་ཚུགས་འཚོར་བའི་བཟོ་ལྟ་འདྲ་བོ་མངོན་གྱིན། གནའ་ 
དེང་མི་མཚུངས་པར་རང་ལུགས་ཐུན་མོང་མདོ་ལུགས་ལྟ་བུའི་ཕྱག་བཞེས་གནང་གིན་འདུག་པ་
དང་། སློབ་གཉེར་པ་ཕོན་ཆེན་བསྡུས་ཚད་ཀྱི་གཞུང་དང་དེང་གི་བསམ་བློ་གསར་བའི་ཚིག་གི་ 
བསླུ་བྲིད་ཕྱོགས་སུ་ལྷུང་དྲགས་པ་ལས། དཔེར་ན། ད་ལྟ་ལད་ཟློས་རང་བཞིན་ཅན་གྱི་རྩོམ་གསར་ 
ཕུང་སུམ་པ་ཞིག་ད་ར་བའི་ཤུགས་རྐྱེན་གྱིས། སྲོལ་རྒྱུན་མེ་ལོང་མའི་སྲོག་གཏིང་ནས་ཟ་སྟེ་འགྲོ་བ་ 
བཞིན། བཀའ་གཏེར་སྤྱི་དང་། ལྷག་ཏུ་སྔ་འགྱུར་བསྟན་པའི་རྩ་ལག་མཁན་སློབ་ཆོས་གསུམ་གྱིས་ 
གཙོས་རིག་འཛིན་བརྒྱུད་པའི་ཕ་ཆོས་གཙང་མ་དང་། དེ་ལས་ཟབ་མོ་གཏེར་གྱི་ཆོས་སྐོར་རྣམས་ 
ལ་དེ་ཙམ་སྤྲོ་སྣང་མེད་ཚོད་འདྲ་བོ་ལྷགས་ཡོང་བ་མཐོང་གིན་འདུག
རྙིང་མ་རྙིང་མའི་ཕ་ཆོས་ལ་སློབ་སྦྱོང་དང་དར་སྤེལ་གཙིགས་ཆེན་བྱེད་མ་ཐུབ་ན་ཕྱོགས་གཅིག་
ནས། ནོར་བུ་རང་ལ་ཡོད་དུས། །ནོར་བུས་ནོར་ཉམས་མ་ཆོད། །ནོར་བུ་དགྲ་ལག་ཤོར་ཚེ། ། 
འགྱོད་ཀྱང་བྱ་ཐབས་དཀའ་འོ། །ཞེས་པ་བཞིན། འཛམ་གླིང་གོ་ལ་ཅན་གྱི་དུས་རབས་འདིར། 
གཞན་གཡོ་དང་སྒྱུ་ལ་སྤྱངས་ཤིང་འཇབ་བུ་ལ་མཁས་པའི་དམིགས་ཡུལ་ཅན་མང་པོས། ངེད་ཅག་
གཞན་ཞིག་ལ་མགོ་འཁོར་ཏེ་གཡེངས་པའི་གྲུ་ཟུར་ནས། རང་གི་གཅེས་པའི་ཕུགས་ནོར་དེ་ཉིད།
སྡེ་པ་ཚོས་ཆབ་སྲིད་ཀྱི་དགོས་མཁོ་སོགས་སུ་བཀོལ་ཏེ་མགོ་རྙོག་དང་དཀྱོག་བཤད་ཀྱིས། ཕྱི་
ནང་གི་རྒྱལ་ཁབ་མང་པོ་ཞིག་ཏུ། མིའི་རིགས་ཀྱིས་འཐེན་འཁྱེར་བྱེད་པའི་རིག་གནས་ཀྱི་འཚོང་ 
རྫས་ཤིག་ཏུ་བསྒྱུར་ཚར་རྗེས། དེ་དག་གི་དགོས་མཁོར་རང་ལུགས་སྔ་འགྱུར་རྣམ་དག་གི་ཆོས་འབྱུང་དང་། བརྒལ་ 
ལན། དོགས་སེལ། ལོ་རྒྱུས་སོགས་བརྡ་འཕྲིན་གྱི་ལམ་ནས་གང་ལ་གང་འཚམས་ཀྱིས་ཁྱབ་བསྒྲག་དང་། དཔར་བསྐྲུན་བྱ་བ་ནི་ 
ཆེས་གལ་ཆེན་དུ་མཐོང་། རང་ཅག་འགྱོད་པའི་ཤུགས་རིང་འདོན་ཡང་དེ་དུས་འཕྱིས་ཚར་བ་ཨེ་ཡིན་ 
སྙམ་ཞིང་། ཤེས་ལྡན་དག་གིས་དཔྱད་པར་ཞུ།
གང་ལྟར། གནས་བབ་དེའི་རིགས་ལ་ཤུགས་སྣོན་དང་ཕན་ཐོགས་ཅུང་ཟད་ཙམ་རེ་ཨེ་ཡོང་སྙམ་
2

༄༅། །དཔེ་སྐྲུན་གས
ཁུལ་གྱིས། སྐབས་འདིར་ཡང་། རྙིང་མའི་ཕ་ཁྱིམ་དྲོན་མོ་ལ་གཞི་བཅས་ནས་བཞུགས་པ་རྣམས་དང་།
མིན་ཀྱང་ཨོ་རྒྱན་ཆེན་པོའི་རིང་ལུགས་སུ་དགྱེས་པའི་བསྒྲུབ་བརྒྱུད་གཞན་གྱི། ད་ལྟའི་དང༌། ཕྱིས་ 
འབྱུང་གི་རིག་འཛིན་ཕོ་མོའི་སྡེ་སྤྱི་ལ་ཞབས་འདེགས་ཅུང་ཟད་སྒྲུབ་སྙམ་གྱི་བློས།ཨོ་རྒྱན་རྗེ་
འབངས་འདུས་པའི་ཞལ་ཆེམས་རྒྱ་མཚོ་ལྟ་བུ་ལས། ཆིག་བརྒྱུད་དམིགས་བསལ་བ་མ་ཡིན་པའི་ 
རིགས་ཏེ་གྲོལ་ལམ་དང་འབྲེལ་ཆེ་ཞིང་། དྲང་ངེས་ཅི་རིགས་དང་། ཐབས་ལམ་སྐོར་ནས་ཀྱང་རྟེན་འབྲེལ་གྱི་ 
རྫས་དོད་ཙམ་ཡོད། གཙོ་བོ་སློབ་དཔོན་པདྨ་ལས་བརྒྱུད་པའི་བསྐྱེད་རྫོགས་རྩ་རླུང་གེགས་སེལ་ 
བོགས་འདོན་ཞུ་བ་ཞུས་ལེན་གྱི་རིགས་ཅུང་ཟད་ལྟ་བདེ་བའི་ཕྱིར་གཅེས་བཏུས་མཁོ་འདོན་བྱས་ 
ཡོད་པ་ལགས་ན། རྣམ་པ་ཚོར་ཟབ་ཆོས་ཉམས་བཞེས་ཀྱི་ཐད་ལ་ཕན་ཅུང་ཟད་རེ་ཐོགས་པའི་རེ་ 
སྨོན་ལྕི་ལ། སྔ་འགྱུར་རྩ་གསུམ་ལྷ་དང་སྲུང་མས་དེ་དེ་བཞིན་དུ་འགྲུབ་པའི་མཐུན་འགྱུར་དང་ 
ཤིས་པ་སྩོལ་ཅིག་གུ། དེ་ཡང་ཇི་སྐད་དུ། འཇམ་པའི་དབྱངས་དངོས་ཀུན་མཁྱེན་མི་ཕམ་རྒྱ་ 
མཚོས། དུས་ཀྱི་སྙིགས་མ་མུན་ལྟར་བདོ་ན་ཡང་། །རྒྱལ་དབང་པདྨའི་ཕྲིན་ལས་ཟླ་ལྟར་གསལ། ། 
གསང་སྔགས་སྙིང་པོའི་འོད་ཟེར་ཉི་མ་ལྟར། །གསལ་བས་ས་གསུམ་བཀྲ་ཤིས་འབྱུང་བར་ཤོག ། 
ཅེས་པ་བཞིན། རང་ཉིད་ལ་བཀའ་ཆད་དང་འཁུ་ལྡོག་ཙམ་ལ་རྒྱུ་མཚན་དུ་མ་བྱས་པར། པདྨའི་ 
བསྟན་ལ་ཞེན་ཆགས་ཕྲན་བུ་རེ་ཡོད་ཁུལ་གྱིས་དཔར་བསྐྲུན་བགྱིས་པ་ལགས་སོ།།
གཉིས། ཞལ་གདམས་ཕྱོགས་བསྒྲིགས་ཀྱི་ཆེ་བ། གཏེར་ནས་ལེན་མཁན་དག་མཁས་གྲུབ་གཉིས་ལྡན་ 
ཡིན་པའི་ཆེ་བ། བླངས་ཟིན་གཏེར་ཆོས་རྣམས་རང་བཟོ་དང་གཞུང་དཀྲུགས་སྣོན་འཕྲི་སོགས་
ཀྱིས་བཅོས་བསྒྱུར་མ་བྱས་པས་བྱིན་རླབས་རང་སོར་གནས་པའི་ཆེ་བ། གཏེར་སྣ་རེ་རེ་ཕྱོགས་སུ་ 
བསྒྲིགས་པ་ཙམ་མ་ཡིན་པར་རིས་མེད་མཁས་གྲུབ་རྣམས་ཀྱི་གསུང་གཞི་གཅིག་ཏུ་འདུ་ཐུབ་པས།
བྱིན་རླབས་ཀྱི་དྲོད་རླངས་འཐིབས་པའི་ཆེ་བ། དེ་དག་ཀྱང་ལོ་རྒྱུས་དང་རྣམ་ཐར་རྐྱང་བ་ཙམ་
མ་ཡིན་པར། ཡིད་བཞིན་ནོར་བུ་ལྟ་བུའི་ཟབ་པའི་ཞལ་གདམས་ཞུས་ལན་སྐོར་དང༌། ཡང་ཟབ་
མན་ངག་གི་རིམ་པ་རྣམས་ཀྱིས་གཏམས་ཡོད་པས། གཅིག་ཤེས་ཀུན་གྲོལ་གྱི་ལྟ་བ་རྟོགས་པའི་ཆེ་
བ༑ དེ་འང་ལྟ་བ་ཡས་འབིབས་དང་སྤྱོད་པ་མས་འཛེགས་ཀྱི་ཐབས་མཆོག་རྣམས་ཡར་ལྡན་དུ་
3

༄༅། །དཔེ་སྐྲུན་གསལ་བཤད།
ཚང་བས་མདོ་སྔགས་ཟུང་དུ་འཇུག་པའི་ཆེ་བ། ཆོས་སྒོ་བརྒྱད་ཁྲི་བཞི་སྟོང་གི་ཟབ་གནད་མཐའ་ 
དག་འདིར་འདུ་བས། བཀའ་དང་དགོངས་འགྲེལ་གྱི་གཞུང་ཀུན་ཚང་བའི་ཆེ་བ། ཐེག་པ་གཞན་ 
གྱི་རིང་ལམ་བཞིན་དཀའ་ཚེགས་སོགས་ཡུན་རིང་ལ་ལྟོས་མི་དགོས་ཤིང་། ལམ་མྱུར་ལ་འགལ་ 
རྐྱེན་མེད་པར་བདེ་བླག་ཏུ་ཚེ་གཅིག་གིས་འཇའ་ལུས་ཆོས་སྐུར་གཤེགས་པའི་ཉིང་དགོས་བསྟན་
པས། བྱིན་རླབས་ཆོད་ཁམ་ཆེ་ཞིང་ཐབས་རྨད་དུ་བྱུང་བའི་ཆེ་བ། གལ་ཏེ་ས་ལྒང་འདིར་རྐྱེན་སྣ་ 
ཚོགས་ཀྱིས་བསྟན་པ་གཞན་ བཀའ་དང་བསྟན་བཅོས་སོགས། ཀུན་རྩ་བརླག་ཏུ་འགྱུར་ཡང་། ཟབ་མོ་ 
གཏེར་གྱི་ཆོས་འདི། གཏེར་སྟོན་དག་གི དགོངས་པ་ཆོས་ཉིད་གཉུག་མའི་སྒྲོམ་དུ་ཉལ་བས། 
ནམ་ཡང་གཞོམ་གཞིག་འཇིག་ཀུན་བྲལ་བའི་ཆེ་བ། འདི་དད་པའི་སྒོ་ནས་ལྟ་ཀློག་དང་འབྲི་མཆོད་ 
ཉམས་བཞེས་བྱེད་མཁན་དག་ལ་འགལ་རྐྱེན་དང༌། བར་གཅོད་འབྱུང་པོ་སོགས་ཀྱིས་རྟག་ཏུ་ 
འཚེ་མི་ནུས་པས། ཚངས་པའི་འཁོར་ལོ་དང་ཆོས་མཚུངས་པའི་ཆེ་བ། གཞན་ཡང་དཔེ་ཚོགས་ 
འདིར། སྣོད་བཅུད་སྐྱེ་འཇིག་གི་བྱུང་བ་བརྗོད་པ་དང་། དུས་གསུམ་འགྱུར་ལྡོག་གི་རྣམ་གཞག་ 
ལུང་དུ་སྟོན་པ་སོགས་སྣང་སྲིད་གཏན་ལ་འབེབས་པའི་ལེགས་བཤད་ཀྱི་སྐོར་དང༌། གཏེར་དང་
གཏེར་འདོན་དག་གི་དགག་སྒྲུབ་དོགས་སེལ། དག་ཞིང་དང་ས་སྤྱོད་སོགས་ཉུལ་བའི་གཟིགས་ 
སྣང་། སངས་རྒྱས་ཀྱི་བསྟན་པའི་བར་ཆད་བསལ་ཐབས། ཁོར་ཡུག་དང་སྐྱེ་འགྲོར་བརྟན་འཇགས་ 
ཞི་བདེ་སྐྲུན་ཐབས། ལུགས་གཉིས་བླང་དོར་གྱི་བསླབ་བྱའི་ཉིང་ཁུ། མཆོག་དང་ཐུན་མོང་གི་དངོས་ 
གྲུབ་སྒྲུབ་ཚུལ་སོགས་སྣ་ཚོགས་བསྟན་པས། འདོད་འབྱུང་ཡིད་བཞིན་ནོར་བུ་དབང་གི་རྒྱལ་པོ་ 
ལྟ་བུའི་ཆེ་བ་སྟེ། ཞིབ་པར་བཀའ་གཏེར་རྣམས་གོང་བསྒྲིགས་ནས་ཤེས་པར་བྱའོ། །
གསུམ། སྔགས་ཀྱི་སྟོན་པ་དེའི་ཕྲིན་ལས། བླ་མའི་མཆོག་གུ་རུ་པདྨ་ལ་བྱས་ན་ལམ་གཞན་དང་སངས་ 
རྒྱས་གཞན་ལས་ལྷག་པའི་བྱིན་རླབས་སྟོབས་ལྡན་ཡོད་པ་ནི། སྤྱིར་སྙིགས་མའི་དུས་ཀྱི་ལྷ་སྐལ་ཡིན་
པས་དང་། བྱེ་བྲག་བོད་ཡུལ་འདིར་སངས་རྒྱས་ཀྱི་བསྟན་པ་རིན་པོ་ཆེའི་རྨང་གཞི་ཐོག་མར་ཚུགས་ 
པའི་བདག་རྐྱེན་གྱི་གཙོ་བོ་སློབ་དཔོན་ཆེན་པོ་ཁོང་གི་ཐུགས་རྗེ་ཁོ་ན་ཡིན་པས་རྟེན་འབྲེལ་གྱི་གལ་ 
གནད་དང་། མ་ཟད་སློབ་དཔོན་ཆེན་པོ་འདི་རྒྱལ་བ་ཀུན་གྱི་ཐུགས་སྲས་མཆོག་ཏུ་ངེས་པས་རྩ་
4

༅། །དཔེ་སྐྲུན་གསལ་བཤད།
གསུམ་ཀུན་འདུས་ཀྱི་ངོ་བོ་ཡིན་པ་སོགས་ཀྱིས་སོ། ། གཞན་དུ། ལྷོ་གླིང་གཅིག་པུ་འདིར་ཡང་། 
སྤྲུལ་པའི་གཏེར་ཆེན་བརྒྱ་རྩ་དང༌། འགྲོ་འདུལ་གཏེར་ཕྲན་སྟོང་རྩ། ཡང་གཏེར་བྱེ་བ་ས་ཡ་ 
སོགས་བྱོན་དང་འབྱོན་འགྱུར་ཇི་སྙེད་རྣམས་ཀྱང་ཁོང་གི་རྣམ་འཕྲུལ་ཉག་གཅིག་ལས་མ་འདས་ཤིང་། 
དུས་ཀྱི་དབང་དུ་ན། ཚེ་ལོ་བཅུ་བའི་བར་དུ་གསང་སྔགས་བསྟན་པ་ནས། ཚེ་ལོ་ཡར་འཕེལ་ 
བརྒྱད་ཁྲིའི་སྐབས་སུ་འང་། བྱམས་པ་འཇིག་རྟེན་དུ་འབྱོན་ཚེ། སློབ་དཔོན་ཉིད་རྒྱལ་སྲས་འགྲོ་ 
བ་ཀུན་འདུལ་བྱ་བར་གྱུར་ཏེ་སྐལ་ལྡན་རྣམས་ལ་གསང་སྔགས་ཀྱི་ཆོས་འཁོར་བསྐོར།
གཞན་
ཡང་བསྐལ་བཟང་གི་སངས་རྒྱས་སྟོང་དང༌། འཁོར་ལོས་སྒྱུར་རྒྱལ་སྟོང་ལ་སོགས་པ་འང་། སློབ་ 
དཔོན་ཆེན་པོ་འདིའི་རྣམ་པར་འཕྲུལ་པ་ཁོ་ན་ཡིན་པར་གསུངས་པ་དང་། ཉེ་བའི་གདུལ་ཞིང་ 
འདིའི་དབང་དུ་ན། དཔལ་མཉམ་མེད་ཇོ་བོ་རྗེ་དང་། རྗེ་བདག་ཉིད་ཆེན་པོ་བློ་བཟང་གྲགས་པ། 
འཇམ་དབྱངས་ས་སྐྱ་པཎྜི་ཏ་སོགས་ཕལ་མོ་ཆེའང་སློབ་དཔོན་ཆེན་པོ་ཁོང་དང་ཐུགས་རྒྱུད་གཅིག་ 
པའི་བྱིན་རླབས་ཡིན་ཏེ། ཨོ་རྒྱན་བཀའ་ཐང་བསྡུས་པ་ལས། ཐུབ་པའི་ལུང་བསྟན་མདོ་ཁམས་ 
སྒང་ཞིག་ཏུ༔ ཨ་ཏི་ཤ་ཡི་སྤྲུལ་པ་བློ་བཟང་གྲགས༔ སྐྱེས་བུ་དེར་བྱོན་བོད་ལ་བདེ་སྐྱིད་འཆརཿ 
དེ་དུས་དཀར་ཕྱོགས་རྣམས་ཀྱང་སྤོབས་པ་མཐོ༔ ཞེས་དང་། དེ་དུས་ང་ཡི་སྤྲུལ་པ་ས་སྐྱ་ཞེས 
སྟོད་ཀྱི་ཕྱོགས་སུ་ཡབ་མིང་འཇམ་དཔལ་དང་༔ ཡུམ་མིང་སྒྲོལ་མ་ཞེས་བྱའི་སྲས་སུ་འཁྲུངས༔ འགྲོ་ 
མགོན་འཕགས་པ་ཀུན་དགའ་རྒྱལ་མཚན་ཞེས༔ ང་ཡི་ལྷ་ཁང་རྣམས་ཀྱང་ཞིག་གསོས་བྱེད༔ གསང་ 
སྔགས་བསྟན་པ་དར་ཞིང་རྒྱས་པར་བྱེད༔ ཅེས་དང་།
བཀའ་གདམས་གླེགས་བམ་ལས། བླ་མ་དྲི་མ་མེད་པས། རྒྱལ་བུ་དཀོན་མཆོག་འབངས་ལ་ 
གསུངས་པ། འདི་ནས་སྐྱེ་བ་གཞན་གྱིས་མ་ཆོད་པར། །བོད་ཁམས་མགོན་མེད་ཡུལ་དུ་ཐུགས་ 
རྗེས་ཟུང༌། །བོད་ནི་རྒྱལ་པོ་དག་ལ་ཚད་མར་འཛིན། །མི་དབང་མཛོད་ལ་བོད་ཁམས་བདེ་བར་ 
སྐྱོངས། །ཨོ་རྒྱན་ཡུལ་དུ་ཇི་སྐད་སྨྲས་པ་བཞིན། །བདག་ཀྱང་གནས་དེར་ལྷ་འདྲེ་འདུལ་དུ་འགྲོ། ། 
ཞེས་གསུངས་པ་དེ་ཨོ་རྒྱན་རིན་པོ་ཆེ་དང༌། སྤྲུལ་པ་གཅིག་ནི་རྒྱ་གར་གནས་ལ་འགྲོ། ། ཞེས་ 
གསུངས་པ་དེ་ཇོ་བོ་རྗེ་དང་། སྤྲུལ་པ་གཅིག་ནི་བལ་པོའི་མཐིལ་དུ་འགྲོ། །ཞེས་གསུངས་པ་དེ་པཎྜི་
5

༄༅། །དཔེ་སྐྲུན་གསལ་བཤད།
ཏ་པདྨ་བཛྲ་དང་། སྤྲུལ་པ་གཅིག་ནི་མདོ་ཁམས་སྨད་ལ་འགྲོ། །ཞེས་གསུངས་པ་དེ་རྗེ་བདག་ཉིད་ 
ཆེན་པོ་ཡིན་པར་ལུང་བསྟན་པ་ལྟ་བུའོ། ། མདོར་ན། ཚིག་བདུན་གསོལ་འདེབས་ཀྱི་རྣམ་བཤད་པདྨ་ 
དཀར་པོ་ལས། བསིལ་ལྡན་གྱི་ཡུལ་འདིའི་གསར་རྙིང་རིས་མེད་ཀྱི་བསྟན་འཛིན་ཕལ་མོ་ཆེ་གུ་རུའི་ 
རྣམ་འཕྲུལ་དུ་ལུང་བསྟན་ཅིང་། གང་ཟག་མཁས་གྲུབ་དམ་པ་ཕལ་ཆེ་བ་ལ་ཞལ་བསྟན་ཅིང་བྱིན་
གྱིས་བརླབས་ལ་གདམས་པ་གནང་བ་སོགས་ཚད་མེད་དེ་སོ་སོའི་རྣམ་ཐར་སོགས་ལས་གསལ།
དམིགས་བསལ་བོད་གངས་ཅན་འདིར་ཨོ་རྒྱན་གྱི་སྤྲུལ་པ་འདི་ལྟར་མང་བའི་རྒྱུ་མཚན་ཡང་། སྔོན་
ཆོས་རྒྱལ་ཁྲི་སྲོང་ལྡེའུ་བཙན་གྱིས་གསོལ་བ་བཏབ་པའི་རྟེན་འབྲེལ་ད་ང་། གཞན་སློབ་དཔོན་རིན་པོ་
ཆེས་བོད་འབངས་ཐུགས་རྗེས་སྐྱོང་བའི་བཀའ་མི་འགྱུར་བའི་དན་རྟགས་དང་། བོད་འབངས་
རྣམས་ཀྱིས་གུ་རུ་རིན་པོ་ཆེ་མི་བརྗེད་པའི་དྲན་ཐོར་སློབ་དཔོན་ཉིད་ཀྱི་བྱིན་རླབས་དང་སྨོན་ལམ་
གྱི་སྟོབས་ལས་བྱུང་བ་ཁོ་ནར་ངེས་པ་སོགས་ཞིབ་ཆ་ཕྱེ་དགོས་སོ། །
ཞེས་དེབ་ཕྲེང་འདིའི་དཔེ་སྐྲུན་གསལ་བཤད་ཀྱི་ས་བཅད་མ་སྟོངས་ཙམ་དུ་གཙོ་སྒྲིག་པས་བྲིས། 
ཉེས་འགལ་ཅི་མཆིས་རྩ་གསུམ་ལྷ་ལ་སྙིང་ནས་མཐོལ་བཤགས་དང་བཟོད་གསོལ་ཞུས་པ་ཡིན།
བཞི། མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་བུ་ཕལ་ 
པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ཤོར་གྱིས་ལྷག་ཆད་
ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང་། མ་ཚད་ཉེ་ལམ་མིག་ལའང་འོད་ 
རླབས་ཀྱིས་ཤུགས་ཆེན་གཙེས་དྲགས་པའི་སྟེང་། དཔེ་རྙིང་ལ་ལ་ཤིན་ཏུའང་ཁ་མི་གསལ་བས་དང་། 
བརྡ་རྙིང་དང་སྐུང་ཡིག་མང་བ། མགྱོགས་བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོབ་པ་ 
སོགས་ཀྱིས་ད་དུང་རྨང་གཞིའི་སྐྱ་ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་ 
མེད་ཡིན་པས། ཤེས་ལྡན་ཀློག་པ་པོ་ཚོས་ཕྲན་ལ་གུ་ཡངས་བརྩེ་གཟིགས་ཀྱི་སྒོ་ནས། ཡིན་ངེས་
དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང༌། རྣམ་པ་ཚོའི་ཤེས་ཡོན་གྱི་མཛུབ་སྟོན་འོག 
ཟབ་གཏེར་ཆོས་ཀྱི་མཛོད་ཁང་འདི། མ་འོངས་པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་
6

༄༅། །དཔེ་སྐྲུན་གསལ་བཤད།
ཏུ་འགྱུར་ཐུབ་པར་སྙིང་ནས་སྨོན་པ་ཡིན་ནོ། །ཞེས་ཡི་གེ་སྒྲིག་སྦྱོར་པས།
7

།དཀར་ཆག
དཀར་ཆག
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་ 
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
༈ གཏེར་ཆེན་རཏྣ་གླིང་པའི་ཐུན་མིན་ཞལ་གདམས་གཅེས་བཏུས་སྐོར།
ཨཿ ཐུགས་སྒྲུབ་ཡང་སྙིང་འདུས་པ་ལས༔ ལང་གྲོའི་ཞུས་ལན་ཞེས་བྱ་བ་ཤིན་ཏུ་ངོ་མཚར་ཆེ་བ་
བཞུགས་པ་ཐེམ་ཡིག་མེད་པའི་བཀའ་རྒྱ་མ་ལགས་སོ༔༼༣༽
༄༅། ། གཏེར་ཆེན་རཏྣ་གླིང་པའི་ཐུན་མིན་སྙན་བརྒྱུད་གསང་བའི་རྒྱ་ཅན་བཞུགས་སོ། །
མཛོད་ཁང་སྐབས་དང་པོ་རཏྣ་གླིང་པའི་མནལ་ལམ་མོ། །༼༤༨༽
༄༅། །སྙན་བརྒྱུད་རིན་པོ་ཆེའི་འཕྲེང་བ་ཞེས་བྱ་བ་རཏྣ་གླིང་པའི་མཛོད་ཁང་
སྐབས་གཉིས་པ་བཞུགས་སོ། །༼༧༠༽
༄༅། །གཏེར་སྟོན་རཏྣ་གླིང་པའི་སྙན་བརྒྱུད་ཡིད་བཞིན་ནོར་བུ་ཞེས་བྱ་བ།
མཛོད་ཁང་སྐབས་གསུམ་པ་བཞུགས་སོ། །༼༧༥༽
༄༅། །གུ་རུ་རཏྣ་གླིང་པའི་སྙན་བརྒྱུད་ཡིད་བཞིན་ནོར་བུ་མ་ཡེ་ཤེས་མཚོ་རྒྱལ་གྱིས་གནང་བ་
ཞེས་བྱ་བ་མཛོད་ཁང་སྐབས་བཞི་པ་བཞུགས་སོ། ། ༼༩༣༽
༄༅། །གུ་རུ་རཏྣ་གླིང་པའི་སྙན་བརྒྱུད་རིག་འཛིན་རྣམས་ལ་ཞུས་ལེན་ཉམས་ལེན་གནད་ཀྱི་ 
འཕྲེང་བ་ཞེས་བྱ་བ་མཛོད་ཁང་སྐབས་ལྔ་པ་བཞུགས་སོ། ། ༼༡༠༦༽
1

དཀར་ཆག
༄༅། །གུ་རུ་རཏྣ་གླིང་པའི་སྙན་བརྒྱུད་ལས། ཕྲ་ཐིག་ཞལ་བསྐོས་ཀྱི་སྐོར་བདུད་རྩི་སྨན་སྒྲུབ་ཀྱི་པྲ་ 
ཁྲིད་གསལ་བ་མཛོད་ཁང་སྐབས་དྲུག་པ་བཞུགས་སོ། ། ༼༡༡༤༽
༄༅། །གུ་རུ་རཏྣ་གླིང་པའི་མནལ་ལམ་མཁར་ཆུ་མ་ཞེས་བྱ་བ་དབང་བསྐུར་ངོ་སྤྲོད་གསང་བ་ 
ཞེས་བྱ་བ་མཛོད་ཁང་སྐབས་བདུན་པ་བཞུགས་སོ། ། ༼༡༡༨༽
༄༅། །གུ་རུ་རཏྣ་གླིང་པའི་མནལ་ལམ་བལ་ཡུལ་ཡང་ལེ་ཤོད་མ་ཞེས་བྱ་བ་མཛོད་ཁང་ 
སྐབས་བརྒྱད་པ་བཞུགས་སོ། ། མངྒ་ལཾ།༼༡༢༥ ༽
༄༅། །གུ་རུ་རཏྣ་གླིང་པའི་དག་སྣང་དངོས་གྲུབ་ཀུན་འབྱུང་ཞེས་བྱ་བ་ལགས།
མཛོད་ཁང་སྐབས་དགུ་པའོ། །༼༡༽༡༽
༄༅། །གུ་རུ་རཏྣ་གླིང་པའི་རྨི་ལམ་རང་སྣང་འཁྲུལ་གྲོལ་བར་དོ་གནད་ཀྱི་འཕྲང་སྒྲོལ། 
མཛོད་ཁང་སྐབས་བཅུ་པ་བཞུགས་སོ། ། ༼༡༽༩༽
༄༅། །གུ་རུ་རཏྣ་གླིང་པའི་འཁྲུལ་པའི་མནལ་ལམ་ངོ་མཚར་སྙན་བརྒྱུད་དོན་གསལ་མེ་ལོང་ཞེས་ 
བྱ་བ། མཛོད་ཁང་སྐབས་བཅུ་གཅིག་པ་བཞུགས་སོ། ། ༼༡༤༧༽ 
༄༅། །གུ་རུ་རཏྣ་གླིང་པའི་དག་སྣང་ལུང་གི་མེ་ཏོག་ཅེས་བྱ་བ། 
མཛོད་ཁང་སྐབས་བཅུ་གཉིས་པ་བཞུགས་སོ། ། ༼༡༥༢༽
༄༅། །གུ་རུ་རཏྣ་གླིང་པའི་གསུང་སྒྲོས་སྐྱོ་བ་བསངས་པ་རྒྱན་གྱི་ཕྲེང་བ་ཞེས་བྱ་བཞུགས་སོ། ། 
མཛོད་ཁང་སྐབས་བཅུ་གསུམ་པའོ། ། 」༼༡༥༧༽
ཀློང་གསལ་སྙིང་ཐིག་ལས་གནད་ཀྱི་ཞུས་ལེན་ཟབ་མོ་ཡིན་ནོ༔ ༼༡༧༤༽
ཨ༔ ཐུགས་ཁྲིད་མན་ངག་གསལ་བའི་སྒྲོན་མ་ཞེས་བྱ་བའི་དབུ་ཕྱོགས་ལགས་སོ ༼༡༧༦༽ 
ཨ༔ རང་གཞན་དོན་བྱེད་འབྲས་བུའི་དོན་ཁྲིད་བཞུགས་སོ༼༡༧༨༽
ཨཿ དོན་ཁྲིད་ཐུག་འཕྲད་སངས་རྒྱས་ལག་འཆང་མ་ཞེས་བྱ་བའི་དབུ་ཕྱོགས་ལགས་སོ༔ ༼༡༨༣༽
2

།ཟབ་གཏེར་ཆོས་ཀྱི་མཛོད་ཁང་།
ཨཿ མཐའ་རྟེན་གྱི་མན་ངག་བཞུགས་སོ༼༡༨༦༽
ཨ ཞལ་གདམས་མཐོང་གྲོལ་བཞུགས་པའི་དབུའོ༔༼༡༩༡༽
ཨཿ ཞལ་གདམས་གནད་ཀྱི་ཐོར་བུ་བཞུགས་སོ༼༡༩༥༽
ཨཿ ཞལ་གདམས་ཐོར་བུའི་དབུ་ཕྱོགས་དང་། ཡང་གཏེར་སྙིང་གི་དུམ་བུ་བཞུགས། ༼༡༩༧༽ 
ཐུགས་སྒྲུབ་ཡང་སྙིང་འདུས་པ་ལས༔ གུ་རུའི་གསང་ཁྲིད་རིམ་ལྔ་བཞུགས་སོ༔ ༼༢༠༠༽ 
ཨཿ ཐུགས་སྒྲུབ་ཡང་སྙིང་འདུས་པ་ལས༔ གསང་ཁྲིད་རིམ་ལྔའི་ལུས་སྦྱང་འདྲེན་དགྲམ་གེགས་ 
སེལ་དང་བཅས་པའི་འཕྲུལ་འཁོར་གྱི་བརྗེད་ཐོ་བཞུགས་སོ༔༼༢༢༢༽
ཨཿ གསང་ཁྲིད་ལྔའི་འཕྲུལ་འཁོར་ཉེར་གཅིག་པ་བཞུགས་སོ༼༢༢༩༽
གེགས་སེལ་བཀའ་རྒྱ་མ་ཞེས་བྱ་བ་ཐེམ་ཡིག་མེད་པའོ༔༼༢༣༡༽
ཨ༔ མཚོ་རྒྱལ་ཨོ་རྒྱན་ནམ་སྙིང་ཐུགས་ཀྱི་ཞུས་ལན་སྙིང་གི་མེ་ལོང་བཞུགས་སོ༔༼༢ན༤ ༽
ཞལ་གདམས་གསལ་བའི་སྒྲོན་མེ་གནམ་སྐས་ཅན་གྱི་གཏེར་མ་ཡང་དག་པའོ༔ ༼༢༦༡༽ 
ཞལ་གདམས་གསལ་བའི་སྒྲོན་མ་བཞུགས་སོ༔ ༼༣༧༤དེ
ཐེམ་ཡིག་མེད་པའི་སྐོར་ལས་ཞལ་གདམས་སྙིང་གི་དུམ་བུ་བཞུགས་སོ༔ ༼༣༧༧༽
ཞུས་ལན་སྙིང་གི་མེ་ལོང་བཞུགས་སོ༼༣༨༠༽
སྤྲོས་གཅོད་ཞུས་ལན་གྱི་སྐོར་ལས༔ ལྟ་སྒོམ་སྤྱོད་པ་འབྲས་བུའི་ 
དབང་དང་དམ་ཚིག་གི་ངོ་སྤྲོད་ཉི་མའི་སྙིང་པོ་བཞུགས་སོ 
༼༢༨༦༽
ན
ཞལ་གདམས་གནད་ཀྱི་ཕྲེང་བ་ཞེས་བྱ་བ༔ རྗེ་འབངས་
གྲོགས་ལྔ་ལ་གདམས་པ་བཞུགས་སོ༔༼༣༨༩༽
3

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་ 
གཅེས་བཏུས་རིག་འཛིན་གསང་ལམ་བགྲོད་པའི་ 
ལམ་ཡིག་བཞུགས་སོ། །
༈ གཏེར་ཆེན་རཏྣ་གླིང་པའི་ཐུན་མིན་ཞལ་གདམས་གཅེས་བཏུས་སྐོར།

༄༅། །ཟབ་གཏེར་ཆོས་ཀྱི་མཛོད་ཁང་།
ཨཿ ཐུགས་སྒྲུབ་ཡང་སྙིང་འདུས་པ་ལས༔ ལང་གྲོའི་ཞུས་ལན་ཞེས་ 
བྱ་བ་ཤིན་ཏུ་ངོ་མཚར་ཆེ་བ་བཞུགས་པ་ཐེམ་ཡིག་ 
མེད་པའི་བཀའ་རྒྱ་མ་ལགས་སོ
ཨཿ *ཤཤྩ་ཡ་ཐཞནྜ།། ཨོ་རྒྱན་ཆེན་པོ་པདྨ་འབྱུང་གནས་ལ་ཕྱག་འཚལ་ལོ༔ 
དཔལ་གྱི་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོརཿ 
བདག་ཅག་རྗེ་འབངས་གྲོགས་ལྔས་ཡང་གསང་བླ་མའི་ཐུགས་སྒྲུབ་ཞུས་པའི་དུས་ 
སུ༔ བདག་ལང་གྲོ་དཀོན་མཆོག་འབྱུང་གནས་ཀྱིས་གསེར་གྱི་མཎྜལ་ལ་གཡུའི་ 
ཕྲ་བཀོད་དེ་ཕུལཿ༔ དངུལ་སྐྱོགས་འབྲས་བུའི་སྐྱེམས་ཀྱིས་བཀང་ནས་དྲངས་ཏེ 
གུ་རུ་ལ་ཞུས་པ༔ དམ་པའི་ཆོས་ཉམས་སུ་ལེན་པ་ལ་དང་པོ་ཁག་གང་ཆེ་ཞེས་ 
པས༔ གུ་རུས་གསུངས་ནས༔ དང་པོ་གདམས་པ་ཉམས་སུ་ལེན་པ་ལ་མི་རྟག་ 
འཆི་བ་དྲན་པ༔ བུ་གཅིག་པོ་ཤི་བའི་མ་ལྟ་བུ་འཁོར་བ་ལ་ཞེན་པ་ལོག་པ༔ སྐྱུག་ 
ནད་ཅན་གྱིས་ཟས་མཐོང་བ་ལྟ་བུ༔ བརྩོན་འགྲུས་ལ་གཡེལ་བ་མེད་པ༔ ཁྱིམ་ 
ལ་མེ་ཤོར་བ་གསོད་པ་ལྟ་བུ༔ ཆོས་ལ་སྐམ་ཤ་ཟ་བ༔ ཚད་ནད་ཅན་ཆུས་གདུངས་ 
པ་ལྟ་བུ༔ མོས་གུས་དང་སྙིང་རུས་སུ་ལྡན་པ༔ བྱང་ཆུབ་སེམས་དཔའ་རྟག་ཏུ་ 
ངུའམ༔ ཚོང་དཔོན་གྱི་བུ་མོ་ལྟ་བུ་གཅིག་དགོས་ཏེ༔ དུས་ངན་སྙིགས་མའི་འགྲོ་ 
བ་དུག་ལྔའི་རང་བཞིན་ཅན་རྣམས་ལ་དེ་དཀོན་པར་མཆིས་གསུངསཿ འཁོར་ 
བའི་སྡུག་བསྔལ་མི་དྲན་པའི་མི་དེ་དུག་ཆུ་ལྟོར་སོང་འདྲ༔ ཁམས་གསུམ་རིགས་ 
དྲུག་གི་སྡུག་བསྔལ་ལ༔ མཐའ་མེད་ཡུན་དུ་སྤྱོད་པར་འགྱུར་གསུངས་སོ༔ འོ་ན་
3

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་པོ་བླ་མ་བསྟེན་པ་ལ་ཇི་ལྟར་བྱ་ཞུས་པས༔ བླ་མ་བསྟེན་པ་ལ་མོས་གུས་ 
ཚད་མེད་ཅི་གསུང་གི་བཀའ་ལ་ཉན་ཞིང་ཅི་མཛད་ལེགས་པར་མཐོང་ལ༔ ལོག་ 
ཅི་
ལྟ་སྐད་ཅིག་ཙམ་ཡང་མི་བྱེད་ཅིང་དམ་ཚིག་མིག་འབྲས་བཞིན་དུ་སྲུང་བཿ 
ཡོད་སེར་སྣ་མེད་པར་འབུལ་ཞིང་ལུས་ངག་ཡིད་གསུམ་གྱིས་མཉེས་པར་བྱེད་ 
དགོས་ཏེ དུས་ངན་གྱི་བུ་སློབ་ལ་གདམས་པ་ཟབ་མོ་བྱིན་པ་བས ཟས་ཞིམ་ 
པོ་ཁམ་གཅིག་བྱིན་པས་དགའ བླ་མའི་ཡོན་ཏན་མི་རྟོགས་པར་སྐྱོན་ལ་མིག་ 
ཧུར་འཇུག་མགུ་སླ༔ ཁེངས་སྐྱེནཿ༔ གདམས་པ་ལ་ཐོབ་ཆོག་བྱེད༔ དམ་ཚིག་མི་ 
བསྲུང་༔ མོས་གུས་གཅོང་ནད་ཅན་གྱི་ཁམས་དང་འདྲ་བ༔ བྱེད་པ་མང་སྟེ་ 
བྱིན་རླབས་འཇུག་པ་དཀའ་བར་སྣང་༔ བླ་མ་སངས་རྒྱས་སུ་མ་མཐོང་བའི་མི་ 
དེ་གནས་ཀྱི་དཀོར་གཉེར་དང་འདྲ༔ ཡུན་དུ་འགྲོགས་ཀྱང་དེ་ཉིད་ལ་བླ་མའི་ 
བྱིན་རླབས་འཇུག་པར་མི་འགྱུར་གསུངས་སོ༔
འོ་ན་མན་ངག་ཐོབ་ནས་ཉམས་སུ་ལེན་པ་ལ་ཇི་ལྟར་བྱ་ཞུས་པས༔ ཚེ་འདིའི་
ཞེན་སྣང་དོར་ནས༔ འཆི་བ་སྙིང་ལ་བཅངས་ནས་དབེན་པའི་གནས་སུ་ཡོད་ན་ 
མཐུན་པའི་སྐྱེན་བསགསཿ༔ མེད་ན་གང་བྱུང་གིས་འཚོ་བར་བྱས་ལ༔ ཚ་མྱོངཿ 
གྲང་མྱོང༔ སྐྱིད་རུང༔ སྡུག་རུང་༔ སྐྱོ་རུང་༔ ངལ་རུང་༔ དུབ་རུང་དུ་ཞེ་བཅད་ 
དང་གཉེན་པོ་བྲང་འོག་ཏུ་བཅུག་སྟེ་གེགས་དང་ཡོན་ཏན་གང་བྱུང་རུང་༔ ཉམས་
ཀྱི་མཐོ་དམན་ཇི་ལྟར་འདུག་རུང་༔ བླ་མ་ལ་གདོང་མཆི་མས་དག་པའི་མོས་ 
གུས་ཀྱིས་གསོལ་བ་ཕུར་ཚུགས་སུ་གདབ༔ རྗེས་ལ་མ་བཅོས་རང་གསལ་དུ་རྗེན་ 
ནེར་གཞག༔ དམ་བཅའི་འཕྲང་དུ་བཅུག་ནས་སྒྲུབ་པ་སྲོག་དང་བསྡོས་ནས་ 
དངོས་གྲུབ་མྱུར་དུ་འབྱུང་སྟེ༔ རིར་བསྡད་ན་ཀླུང་དྲནཿ ཀླུང་དུ་བསྡད་ན་རི་
4

༄༅། །ཟབ་གཏེར་ཆོས་ཀྱི་མཛོད་ཁང་།
དྲན༔ ཉམས་ཐར་ཟག་ལ་སོང་༔ བློ་ངན་དྲེད་ལ་སོང་༔ བློ་རེ་དོགས་རྒྱལ་པོའི་ 
ཁྲིམས་བས་ཆེ༔ ཉམས་རྟོགས་སྣ་རེ་སྐྱེས་ཙམ་ན་སྙིང་རུས་ཤོར༔ དངོས་གྲུབ་ 
འབྱུང་ཁར་བདུད་ཀྱིས་ཁྱེར་བར་མཆིས༔ སྒྲུབ་ལ་སྙིང་རུས་མི་ནུས་པའི་མི་དེས་ 
ནོར་བུ་རྙེད་ནས་དོར༔ དཀའ་སྤྱད་དང་དུ་མ་བླང་བའི་མི་ལ་འབྲས་བུ་སངས་ 
རྒྱས་དཀའ༔ ཞེས་གསུངས་སོ༔
འོ་ན་ཉམས་སུ་ལེན་པ་ལ་ལྟ་བའི་ཐག་གར་བཅད་ཞུས་པས༔ ལྟ་བ་ལ་རང་གཞུང་ 
གི་ལྟ་བ་མང་དུ་བཤད་ཀྱང་ལྟ་བ་ཞེས་བྱ་བ༔ རིག་པ་རང་གསལ་སྟོང་པའི་ངོ་ 
བོ༔ སྐྱེ་འགགས་གནས་གསུམ་དང་བྲལ་བ༔ ངོ་བོ་རང་བཞིན་གྱིས་གསལ་ལ་ 
སྟོང་པ༔ རྟག་ཆད་འགྲོ་འོང་དང་བྲལ་བ༔ ཡོད་མེད་ཁས་ལེན་དང་བྲལ་བ༔ འདི་ 
ཞེས་བརྗོད་གཞི་དང་བྲལ་བ༔ གནས་ལུགས་ནི་དུས་གསུམ་དུ་གསལ་སྟོང་༔ སྤྲོས་
བྲལ་བློ་འདས༔ ཡེ་ཇི་བཞིན་པཿ མ་ནོར་བ༔ མ་བཅོས་པཿ ལྟ་བ་སྟོང་ཉིད་བློ་ 
འདས་སུ་རྟོགས་པར་བྱས་ན་མ་ནོར་བ་ཡིན་ཏེ༔ རྨོངས་པ་ཕྱོགས་འཛིན་ཅན་ 
རྣམས་དང༔ རྟག་པ་ཐེར་ཟུག་གི་ལྟ་བའམ་སྟོང་པ་ཁ་འབྱམས་ཀྱི་ལྟ་བའམ༔ ཡིད་ 
དཔྱོད་བློས་བྱས་སམ༔ རང་འདོད་ཕྱོགས་འཛིན་ཅན་གྱི་ལྟ་བ་མཁན་རྣམསཿ 
གཏི་མུག་ལ་ཕྲི་ནས་མ་རིག་པ་ལ་བསྣན༔ ང་རྒྱལ་གྱི་རློམས་སེམས་ཁ་ལྟ་རྩེ་ལ་ 
ཕྱར་བར་མཆི༔ སྟོང་ཉིད་སྤྲོས་དང་བྲལ་བ་ལ༔ ལྟ་བ་ཚིག་བརྗོད་ཡུལ་ལས་ 
འདས༔ སྟོང་ཉིད་བློ་འདས་ཆེན་པོ་ལ༔ ལྟ་བ་མིང་དུ་བཏགས་པར་ཟད ཅེས་
གསུངས་སོ༔ འོ་ན་སྒོམ་པའི་ཐབས་ཇི་ལྟར་ཞུས་པས༔ སྒོམ་པ་ཞེས་བྱ་བ་ཚིག་ 
གི་ཐ་སྙད་ཡིན༔ གནས་ལུགས་ཀྱི་སྒོམ་པ་བསྒོམ་མེད་ཡིན༔ འོན་ཀྱང་གོང་གི་ 
ལྟ་བ་མ་ནོར་བའི་ཕུ་ཁྲུས་ནས་བློ་བྲལ་ཡེ་ཇི་བཞིན་པའི་ངང་དུ་འཇོག་པ་ལ་སྒོམ་
5

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
་ཞེས་བཏགས་པ་ཡིན༔ དེ་ལ་འཁོར་འདས་ཇི་ལྟར་སྣང་བ་ཐམས་ཅད་རང་ 
གི་སེམས༔ སེམས་སྟོང་པ་སྤྲོས་བྲལ༔ སྤྲོ་བྲལ་གྱི་ངོ་བོ་ཆོས་སྐུ་ངང་དྭངས༔ དེའི་ 
ངང་དུ་འཛིན་པས་མ་བཅིངས༔ བློས་མ་བཅོས་རྟོག་བྲལ་རྗེན་པ་ཤར་གྲོལ་བློ་ 
བྲལ་གཉུག་མ༔ བསམ་མེད་བརྗོད་འདས་སུ་རང་གསལ་བ་ལ་གནས་ལུགས་ཀྱི་ 
སྒོམ་པ་ཟེར༔ ངོ་བོ་ནི་དུས་གསུམ་ཐམས་ཅད་དུ༔ སངས་རྒྱས་སེམས་ཅན་འགྲོ་ 
བ་ཐམས་ཅད་ལ་གདོད་མ་ནས་རང་བཞིན་གྱིས་དེ་ལྟར་གནས་པ་ཡིན་ཏེ༔ རང་ 
བཞིན་དེ་གའི་ངང་དུ་མ་བཅོས་པར་ཞོགས་དང་སངས་རྒྱས་ལོ་ཟླས་འཐོབ་པར་ 
འདུག་སྟེ༔ གནས་ལུགས་ཀྱི་ངོ་བོ་དེ་ལ༔ སངས་རྒྱས་ལ་སྐུ་གསུང་ཐུགས་ཡོན་ 
ཕྲིན་ལས་མི་ཟད་པ་རྒྱན་གྱི་འཁོར་ལོ༔ རྣལ་འབྱོར་ལམ་པ་ལ་ཡིད་དཔྱོད་ཉམས་ 
ཀྱི་སྣང་བ་མཐོ་དམན་དང༔ སེམས་ཅན་ལ་མ་རིག་འཁྲུལ་པའི་སྣང་བ་སྡུག་བསྔལ་ 
གྱི་ལུ་གུ་རྒྱུད་བྱ་བ་ཡིན༔ དོན་ལ་བསྒོམ་རྒྱུ་ཅི་ཡང་མེད༔ མི་བསྒོམ་བསྒོམ་ 
མེད་ཀྱི་ངང་ལ་གོམས་པ་མཐར་སྐྱེལ་བ་ཡིན༔ དེ་ལས་གཞན་པའི་བསྒོམ་ཐབས་ 
སངས་རྒྱས་ལ་ཡང་མེད་དེ་མཆི ཡེ་ནས་ཆོས་སྐུའི་རང་བཞིན་ལ༔ མ་བཅོས་ 
སོ་མར་མི་འཇོག་པ༔ ཡིད་དཔྱོད་འཛིན་པ་སུས་བསྒོམས་པཿ མི་དེ་ཐར་པའི་ 
ལམ་ལ་གོལ༔ ཞེས་གསུངས་སོ༔ 
འོ་ན་ལམ་ཉམས་སུ་ལེན་པ་ལ་སྤྱོད་པ་ཇི་ལྟར་སྤྱོད་ཞུས་པས༔ སྤྱོད་པ་ལ་ 
ཕྱི་སྡེ་སྣོད་དང་མཐུན་པར་བསླབ་པ་ཚུལ་ཁྲིམས་དང་ལྡན་པ༔ ནང་བླ་མེད་ལྟར་
གསང་སྤྱོད་ཐབས་ཁྱད་པར་ཅན་དང་ལྡན་པ༔ གསང་བ་དུས་དང་རྣམ་པ་ཀུན་ 
ཏུ་སྒོ་གསུམ་ཆོས་དང་མཐུན་པར་བྱའོ༔ དེ་ལ་ཡང་ལས་དང་པོ་པས་སྒོ་གསུམ་ 
བརྩོན་འགྲུས་དྲག་པོས་ཆོས་སྤྱོད་བཅུ་ལ་འབད་ན་ཟབ༔ རྣལ་འབྱོར་ལམ་པས་
6

༄༅། །ཟབ་གཏེར་ཆོས་ཀྱི་མཛོད་ཁང་
འདོད་ཡོན་ལ་དུག་ཏུ་བལྟས་ལ་རི་དྭགས་རྨས་མ་ལྟར་དབེན་པའི་གནས་སུ་གསང་ 
སྤྱོད་ཉམས་སུ་བླང་༔ རྟོགས་ལྡན་གྱི་རྣལ་འབྱོར་པས་སྤྱོད་པ་ཞེན་མེད་ཆགས་ 
བྲལ་དུ་སྤྱད༔ གང་བྱུང་ཐོག་བབ་གཏད་མེད་ཟང་ཐལ་དུ་སྤྱད༔ རླུང་སེམས་ལ་ 
རང་དབང་ཐོབ་པའི་སྐྱེས་བུས་སྦྱོར་སྒྲོལ༔ བརྟུལ་ཞུགས་དང་༔ རྣལ་འབྱོར་ 
སྤྱོད་པའི་རོལ་པས༔ དུར་ཁྲོད་ཀུན་ཏུ་རྒྱུ་ཞིང༔ མཁའ་འགྲོའི་ཚོགས་སུ་འཇུག་ 
ཅིང་༔ མ་དག་པ་འདུལ་ཕྱིར་རྫུ་འཕྲུལ་སྣ་ཚོགས་སུ་སྤྱད༔ མདོར་ན་ཕྱི་མདོ༔ ནང་ 
སྔགས་ཐར་པ་སྒྲུབ་པའི་ལམ་དང་གྲོགས་སུ་གང་འགྲོ༔ བསྟན་པ་དང་བདག་གཞན་ 
ལ་གང་ཕན༔ སྒོ་གསུམ་ཆོས་སྤྱོད་བཅུ་དང་བསྟུན་ན་དེ་ཟབ་བོ༔ འོན་ཀྱང་སྤྱད་ 
བྱ་སྤྱོད་བྱེད་ཀྱི་བློ་རྟོག་རེ་དོགས་ནང་དུ་ཟདཿ༔ ཀུན་ཀྱང་རོལ་པ་ཆོས་སྐུའི་ཀློང་༔ 
ཆགས་མེད་ཞེན་བྲལ་ངོ་མཚར་ཆེ༔ ཞེས་གསུངས་སོ 
འོ་ན་གོང་བཞིན་དུ་ཉམས་སུ་བླངས་པས་མཐར་ཐུག་འབྲས་བུ་ཇི་ལྟར་ཐོབ་ཞུས་ 
པས༔ འབྲས་བུ་བྱ་བ་ཁ་མིག་རྣ་བ་ཅན་གཅིག་ལོགས་ནས་འོང་རྒྱུ་མེད་དེ༔ རང་ 
གི་སེམས་ཉིད་ཆོས་སྐུ་དག་པ་གདོད་མའི་གཞི༔ རང་སེམས་ཀུན་ཏུ་བཟང་པོ་
འདི་ཉིད༔ ངོ་བོ་མ་གཡོས་བཞིན་དུ་རང་རྩལ་འགག་མེད་ཀྱི་ཆོ་འཕྲུལ་དེར་ 
སྣང་དེ་ལ་དེར་འཛིན་དུ་བཟུང་བས༔ འགྲོ་བ་རིགས་དྲུག་ཏུ་འཁྲུལ་ཞིང་འཁྱམས༔
ཇི་ལྟར་སྡུག་བསྔལ་ལ་སྤྱོད་ཀྱང་རང་བཞིན་ཆོས་སྐུ་ལས་མ་འདས་པས་དེ་ལ་འབྲས་ 
བུ་ཐོབ་བྱ་དང་འཐོབ་བྱེད་མེད་ཀྱང་འཐོབ་རྐྱེན་ཙམ་དུ་དཔེས་མཚོན་ནས༔ གསེར་ 
གྱི་ངོ་བོ་ཆོ་མ་འགྱུར་ཡང་བཟོ་བོའི་རྐྱེན་གྱིས་གཟུགས་སྣ་ཚོགས་སུ་སྣང་བ་ལྟར་
དུཿ༔ གདོད་ནས་རང་ལ་གནས་པའི་ཆོས་སྐུ་དེ་ཉིད་ཆོ་མ་གྱུར་བ་བཞིན་དུ་རྐྱེན་
བླ་མ་དམ་པའི་མན་ངག་གིས༔ ཐབས་ཁྱད་པར་ཅན་ལམ་ཟབ་མོའི་སྒོ་ནས་མ་
7

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་༔ དག་པའི་སྣང་བ་དཔག་ཏུ་མེད་པ་འདི་རྣམས་ཀྱི་ཐུགས་རྗེ་དང་བདེན་ 
པ་ལ་བརྟེན་ནས༔ བདག་གིས་འགྲོ་བ་སེམས་ཅན་ཐམས་ཅད་ཀྱི་དོན་དུ་སྨོན་ 
ལམ་དབང་གིས་སྐྱེ་བ་མཐོ་དམན་བཟང་ངན་གང་འདུལ་དུ་སྐྱེ་ཞིང་འགྲོ་བའི་
དོན་དཔག་ཏུ་མེད་པ་འགྲུབ་པར་གྱུར་ཅིག༔ དེ་ནས་སངས་རྒྱས་མ་ཐོབ་ཀྱི་
བར་དུ་བདག་དང་བཟང་ངན་འབྲེལ་གྱུར་མཐོང་ཐོས་དྲན་རེག་ཐམས་ཅད་ཀྱང་
མཐར་ཐུག་བདག་གིས་སྨིན་ཅིང་གྲོལ་བར་གྱུར་ཅིག༔ སྨོན་ལམ་གྱིས་སྐྱེ་བ་མང་
པོར་འགྲོ་དོན་མང་དུ་བྱེད་ཅིང་སྙིགས་མ་ལྔ་བདོའི་དུས་སུ༔ གུ་རུ་རིན་པོ་ཆེའི་
ཐུགས་གཏེར་མཐར་ཐུག་པ་རྣམས་ཀྱི་བཀའ་བབ་ཏེ་རང་གཞན་གྱི་དོན་རྒྱ་ཆེན་
འགྲུབ་སྟེ༔ བདག་དང་འབྲེལ་གྱུར་བཟང་ངན་མཐོང་ཐོས་དྲན་རེག་ཐམས་ཅད་
རྔ་ཡབ་དཔལ་རིའི་གཞལ་ཡས་སུ་གུ་རུ་ཁྱེད་ཀྱི་དྲུང་དུ་ཐམས་ཅད་མཉམ་པོར་ལྷན་
གཅིག་ཏུ་འགྲོ་བར་གྱུར་ཅིགཿ
ད་ནས་དེའི་བར་དུ་ཡང༔ སྐྱེ་བ་ཀུན་ཏུ༔ ཨོ་རྒྱན་རིན་པོ་ཆེའི་ཐུགས་གཏེར་
རྣམས་ཀྱི་གསང་མཛོད་འཛིན་པ་སྐུ་གསུང་ཐུགས་ཀྱི་སྤྲུལ་པ་རྣམས་ཀྱིས་རྗེས་སུ་
འཛིན་ཅིང་རྡོ་རྗེ་སྙིང་པོའི་ཆོས་རྣམས་ལ་སྤྱོད་པར་གྱུར་ཅིག༔ ཁྱད་པར་དུ་
ཐུགས་ཀྱི་གཏེར་ལ་སྤྱོད་པའི་དུས་སུ་ད་ལྟའི་འཁོར་སློབ་འབྲེལ་གྱུར་འདི་རྣམས་
ལས་ཅན་ཆོས་ཀྱི་བདག་པོར་གྱུར་ཏེ་གསང་སྔགས་མཐའ་རྒྱས་སུ་སྤེལ་བའི་གྲོགས་
སུ་གྱུར་ཅིག༔ ད་ནས་དེའི་བར་དུ་ཡང་དཔོན་སློབ་མི་འབྲལ་ཞིང་༔ མཐར་
བདག་རྣམ་པར་དག་པའི་ཞིང་དུ་བགྲོད་པའི་ཚེ་འདི་རྣམས་ཀྱང་སྨོན་ལམ་གྱི་
དབང་གིས་རྔ་ཡབ་དང་བདེ་བ་ཅན་དུ་དཀྱིལ་འཁོར་གཅིག་ཏུ་འགྲུབ་པར་གྱུར་
ཅིག༔ ཁྱད་པར་དུ་ཡང་བདག་མ་འོངས་ཐུགས་གཏེར་ལ་སྤྱོད་དུས་སུ་དམུ་རྒོད་
10

༄༅། །ཟབ་གཏེར་ཆོས་ཀྱི་མཛོད་ཁང་།
བདུད་ཀྱི་སྐྱེ་བོ་གང་ནས་ཀྱང་བཟང་འབྲེལ་གྱིས་ཐུལ་དཀའ་ཞིང་ལོག་ལྟའི་ཐོག་ 
སེར་འབབ་པའི་དུས་དེར་བདག་གིས་བལྟས་པ༔ རེག་པ༔ བྱམས་པས་སྐྱོང་བ༔ 
བརྡེགས་ཤིང་བཙོགས་པ་ཐམས་ཅད་དང་དབང་བསྐུར་ཆོས་བཤད་ཟས་ཀྱི་འབྲེལ་
བ་དང་༔ སྐྱེ་བ་དམན་པའི་བུད་མེད་ལ་སོགས་བདག་གིས་ལུས་ཀྱི་འབྲེལ་ལམ་
རེག་པས་ཚིམ་པ་ཙམ་ཡང་ཐབས་ཤེས་ཟུང་འཇུག་གི་རྟེན་འབྲེལ་གྱིས་སྐྱེ་དམན་
གྱི་སྐྱེ་སྒོ་ཆོད་ཅིང་ལས་ལྡན་གྱི་འཁོར་དུ་སྐྱེ་བར་གྱུར་ཅིག༔ བདག་གི་ཤ་རུས་
ཁྲག་ལ་སོགས་པ་སྲན་མ་ཙམ་མམ་ཉུངས་འབྲུ་ཙམ་ལྟོར་སོང་བ་དང་༔ མདོར་
ན་བདག་ལ་རེ་ཞིང་ལྟོས་པ་དང་༔ འབྲེལ་གྱུར་ཐམས་ཅད་ཇི་སྲིད་བདག་སངས་
མ་རྒྱས་བར་དུ་འཁོར་གྱི་ལས་ཅན་དུ་གྱུར་ཅིང་༔ མཐར་དག་པའི་ཞིང་བདེ་བ་
ཅན་དུ་ལྷན་ཅིག་ཏུ་གྱུར་པ་སྐུ་གསུང་ཐུགས་ཀྱི་སྤྲུལ་པས་འགྲོ་དོན་འཁོར་བ་མ་
སྟོངས་ཀྱི་བར་དུ་སྤྱོད་པར་གྱུར་ཅིགཿ
ཅེས་སྨོན་ལམ་དུ་གསོལ་བའི་ཚེ གུ་རུ་རིན་པོ་ཆེ་ཉིད་ཀྱི་དབུ་གཙོས་ཚོགས་
ཀྱི་འཁོར་ལོ་ཆེན་པོ་དེ་དང་༔ དག་པའི་སྣང་བ་རྒྱལ་བ་སྲས་བཅས་དེ་དག་
ཐམས་ཅད་ཀྱིས་དེ་ལྟར་བསྔོས་པའི་སྨོན་ལམ་འགྲུབ་པར་གྱུར་ཅིག ཅེས་བདེན་ 
པའི་སྟོབས་དུས་གཅིག་ཏུ་བརྗོད་པའི་རྗེས་སུ༔ ཕྱོགས་བཅུའི་རྒྱལ་བ་དེ་དག་ 
ཐམས་ཅད་རྒྱལ་བ་འོད་དཔག་མེད་ལ་ཐིམ༔ འོད་དཔག་མེད་གཙོ་འཁོར་ཡང་ 
་་རྗེ་ཆེན་པོ་ལ་ཐིམ༔ ཐུགས་རྗེ་ཆེན་པོ་གཙོ་འཁོར་ཡང་གུ་རུའི་སྤྱན་གྱི་མཛོད་ 
སྤུར་ཐིམ་པར་གྱུར་ཏེ༔ བདག་གིས་ཀྱང་ཕྱག་ལན་སྟོང་དུ་འཚལ་བའི་རྗེས་སུ་ 
གུ་རུའི་ཞལ་ནས་རིགས་ཀྱི་བུ་སྨོན་ལམ་ཅི་བཏབ་པ་ལྟར་འགྲུབ་བོ་ཤིན་ཏུ་ལེགས་ 
སོ༔ ཕྱོགས་བཅུའི་རྒྱལ་བ་དེ་དག་ཐམས་ཅད་དང་ང་ལ་གཉིས་སུ་མ་ལྟ་ཞིག་
11

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅེས་གསུངས་སོ དེ་ནས་བདག་གིས་གསེར་གྱི་མཎྜལ་ཕུལ་ནས་གུ་རུ་ལ་ཞུས་ 
པ བདག་སྔོན་བྲམ་ཟེའི་བུ་མོར་ཡོད་པའི་དུས་སུ༔ གུ་རུ་ཉིད་ལ་གསོལ་བ་ 
བཏབ་ནས་རྗེས་སུ་བཟུང་ནས༔ ད་ལྟའི་ལུས་འདི་ཡན་ཆད་དུ་མི་ལུས་དོན་ལྡན་གྱི་ 
སྐྱེ་བ་དུ་ཙམ་ཐོབ༔ངན་སོང་གནས་ངན་དུ་ཡང་སྐྱེས་ལགས་སམ་ཞུས་པས༔ གུ་
རུས་གསུང་ནས༔ ཁྱེད་ཀྱི་སྐྱེ་བ་སྔ་ཕྱིའི་ལོ་རྒྱུས་རྣམས་སྐྱེས་རབས་གཉིས་སུ་བཤད་
པ་དེ་ཡིན་མོདཿ༔འོན་ཀྱང་ཁྱུང་ཆེན་བྲག་ལ་སྦས་པའི་སྐྱེས་རབས་ནི་ལྡེམ་པོར་
བསྟན་པ་ཙམ་སྟེ༔ ཕྱོགས་མཚོན་མདོར་བཤད་ཙམ་དུ་ཡིན་ཞིང་དབུ་རྩེ་འདིའི་ 
བྱང་ཆུབ་ཆེན་པོ་ལ་སྦས་པ་འདི་ནི་གནད་ཀྱི་ཡང་ཟབ་ངེས་པའི་དོན་ཏིག་ཐེ་ཚོམ་ 
མེད་པ་ཡིན་པས་བཀའ་རྒྱ་དམ་དུ་བྱེད་པ་གཅེས་སོ༔
འོན་ཀྱང་ཡིད་ཆེས་པའི་ཕྱིར༔ མདོ་ཙམ་ཞིག་བཤད་ཀྱིས་ཉོན་ཅིག༔ དེ་
ལ་ཁྱེད་ཉིད་བྲམ་ཟེའི་བུ་མོའི་སྐྱེ་བ་ལས་ཀྱང་ཆེས་སྔ་བའི་སྐྱེ་བ་མང་པོའི་སྔོན་ 
རོལ་ཞིག་ནཿ སངས་རྒྱས་འོད་སྲུང་གི་བསྟན་པ་ལ་རྒྱ་གར་མ་ག་ཏ་དང་ལྷོ་ཕྱོགས་
བེ་ཏའི་གླིང་ལ་སོགས་སུ་ཁྱིམ་བདག་གི་རིགས་སྦྱིན་གཏོང་དང་༔ བསྙེན་གནས་ 
ཙམ་བྱེད་པའི་སྐྱེ་བ་གསུམ་ཙམ་བླངས་ཤིང་སངས་རྒྱས་འོད་སྲུང་ལ་བསྙེན་བཀུར་
བགྱིས་ཤིང་ཆོས་ཀྱང་ཉན་པར་གྱུར་ཏོ༔ དེ་ནས་ཡང་བཟང་ངན་གྱི་སྐྱེ་ང
པོ་ཞིག་བརྒྱུད་པའི་མཐར་རྒྱལ་བ་ཤཱཀྱ་ཐུབ་པའི་བསྟན་པ་ལ་ཡུལ་ཝཱ་རཱ་ཎ་སཱི་དང༔ 
དྲང་སྲོང་ལྷུང་བ༔ རི་དྭགས་ཀྱི་གནས་ཞེས་བྱ་བའི་ཡུལ་འདབས་སུ་བྲམ་ཟེའི་ 
ཚངས་སྤྱོད་ལ་གནས་པའི་ལུས་གཉིས་ཙམ་བླངས་ཤིང་བཅོམ་ལྡན་འདས་ལ་བཀའ་ 
བར་པ་ཕ་རོལ་ཏུ་ཕྱིན་པའི་ཆོས་ཀྱང་བག་རེ་ཉན་པར་གྱུར་ཏོ་ཞེས་གསུངས་པས༔
ཡང་ཞུས་པ༔ དེ་ཙམ་མ་ཡིན་པའི་གང་དུ་ཡང་སྐྱེ་བ་གྲངས་མེད་དམ་ཞུས་པསཿ
122

༄༅། །ཟབ་གཏེར་ཆོས་ཀྱི་མཛོད་ཁང་།
གུ་རུས་གསུང་ནས༔ ལོ་ཙཱ་བ་སྤྱིར་འཁོར་བའི་ཐོག་མ་དང་པོ་འདི་ཡིན་བྱ་བའི་ 
མཐའ་མེད༔ ཇི་སྲིད་སངས་རྒྱས་མ་ཐོབ་ཀྱི་བར་དུ་འཁོར་བའི་མཐའ་མ་འདིར་ 
ཐུག་གི་མཐའ་མེད་པ་མ་གོའམ༔ འོན་ཀྱང་ཁྱེད་ཀྱི་སྐྱེ་བ་གང་དུ་ཡང་དེ་བས་
མང་བ་ཁ་ཅིག་བདག་གིས་ཤེས་ཀྱང་ཡི་མུག་ག་ཆད་སེམས་ཀྱིས་གཅོང་ལས་དོན་ 
མེད་དེ་ཙམ་གྱིས་ཆོག་གསུངས་སོ༔ དེར་བདག་ག་ཆད་སྙིང་བྱིལ༔ བརྒྱལ་
ཐབས་སུ་སོང་སྟེ༔ སླར་ཡང་མཆི་མ་ཆར་བཞིན་དུ་འབབ་ཅིང་ཞུས་པ༔ འོ་ན་ 
སྐྱེ་བ་དེ་རྣམས་ཀྱི་རྟིང་མ་བྲམ་ཟེའི་བུ་མོར་སྐྱེས་པ་ལགས་སམ༔ དེ་ནས་ངའི་ 
བར་དུ་མི་ལུས་གཙང་མ་དུ་ཐོབ༔ ད་རུང་སྐྱེ་བ་དུ་ཙམ་ལེན་དགོས་ཞེས་ཞུས་ 
པས༔ གུ་རུའི་ཞལ་ནས༔ སྐྱེ་བ་དེ་རྣམས་ཀྱི་རྟིང་མ་ལ་བྲམ་ཟེའི་བུ་མོ་པཉྩ་སྒྲོན་ 
དུ་སྐྱེས་པ་ཡིན་ཏེ༔ དེ་ནས་ཡང་རིགས་དྲུག་མཐོ་དམན་སྐྱེ་བ་འགའ་ཞིག་དང་
མི་ལུས་གཙང་མ་སྐྱོན་མེད་པ་བཅུ་གཅིག་ཐོབ་སྟེ གོང་གི་སྐྱེ་བ་རྣམས་དང་
འདྲེས་མར་ཐོབ་ཅིང་དེ་རྣམས་ཀྱི་ཐ་མ་ལ་བྲམ་ཟེའི་ཁྱེའུ་རིན་ཆེན་འོད་ཟེར་ཞེས་
བྱ་བར་སྐྱེས་ཏེ༔ དེར་ཨོ་རྒྱན་བདག་གིས་ལུང་བསྟན་པ་ལྟར་དུ༔ ད་ལྟའི་ལོ་ཙཱ་ 
བའི་ལུས་འདི་ཡིན་ཏེ་འདི་ཡན་ཆད་ནི་དབང་མེད་ལས་ཀྱི་སྐྱེ་བ་ཁོ་ན་བླངས་བར་
ངེས་སོ་གསུངས
ཡང་ཞུས་པ༔ ད་བདག་སྐྱེ་བ་དུ་ཙམ་ལེནཿ མ་འོངས་ཟབ་གཏེར་རྣམས་ཀྱི་ 
བདག་པོ་གྱུར་ནས་རྔ་ཡབ་གནས་སུ་ནམ་འགྲོ༔ ད་ཕན་ཆད་ལས་ཀྱི་སྐྱེ་བ་ལེན་ 
ནམ་མི་ལེན་ཞུས་པས༔ ཡང་གུ་རུའི་ཞལ་ནས༔ རིགས་ཀྱི་བུ་ཉོན་ཅིག༔ ད་ཕན་ 
ཆད་ནི་སྨོན་ལམ་གྱིས་སྐྱེ་བ་ཁོ་ན་སྟེ་དབང་མེད་ལས་ཀྱིས་སྐྱེ་བ་ནི་མི་ལེན་ཏེ་འོན་ 
ཀྱང་རྒྱུ་འབྲས་མི་བསླུ་བས་ལན་ཆགས་ཀྱི་ཉེར་ལེན་ཅུང་ཟད་ནི ས་བཅུའི་རྒྱུན་གྱི་
13

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཐའ་མའི་བར་དུ་འབྱུང་བས་གནས་སྐབས་སུ་མཐོ་དམན་གྱི་ལུས་འགའ་རེ་ནི་ལེན་ 
དགོས་ཀྱང་སྲིད་དེ༔ ལས་ཁ་འཆལ་བར་མི་འབྱམས་པས་སྨོན་ལམ་གྱི་སྐྱེ་བ་ 
ལས་མ་འདས་པར་ངེས་ཏེ་འགལ་བ་མེད་དོ་གསུངས༔ ཡང་གུ་རུ་ཉིད་ལ་ཞུས་པཿ 
འོ་ན་བདག་ད་ནས་མ་འོངས་གཏེར་ལ་སྤྱོད་པའི་བར་དུ་འཇིག་རྟེན་གྱི་ཁམས 
རིགས་དྲུག་གི་གནས༔ གཞན་དུ་སྨོན་ལམ་དང་ལས་འབྲས་ཀྱི་མཐའ་མི་བསླུ་བ་ 
ཅི་ཙམ་ལེན བོད་ཁ་བ་ཅན་གྱི་ཞིང་འདིར་སྐྱེ་བ་དུ་ཙམ་ལེན༔ ད་ཕན་ཆད་སྨོན་ 
ལམ་གྱི་སྐྱེ་བ་ལགས་ན༔ སྔར་གསུངས་པའི་སྐྱེས་རབས་གཉིས་ན་དྭགས་པོར་ཀརྨ་ 
ཞེས་པའི་རྟར་སྐྱེ་ཞེས་པ་དང༔ ཡར་ཀླུང་དུ་བུ་མོ་དབང་པོ་སྐྱོན་ཅན་དུ་སྐྱེ་གསུངས་ 
པ་དང་༔ སྐྱེས་རབས་བཀའ་རྒྱ་མ་ནས༔ ད་རུང་རང་སྟོབས་གཉེན་པོ་ངན་པ་དང་༔ 
རྫོགས་པའི་སངས་རྒྱས་བགྲོད་པའི་ཤུལ་ཐག་རིང་༔ ཞེས་པ་དང་༔ ལས་ཀྱི་དཔུང་ 
ཆེ་འཁོར་བ་མཐའ་རིང་བས༔ ཞེས་པ་ལ་སོགས་རྣམས་ཇི་ལྟར་ལགས༔ རཏྣའི་མིང་ 
ཅན་དུ་གྱུར་པ་དེས་རིགས་དྲུག་གནས་ངན་གྱི་སྐྱེ་བ་གཅོད་ཅེས་པ་ཡང་སྐྱེ་རབས་ 
སུ་གསུངས་མོད་ཞུས་པས༔ གུ་རུས་གསུངས་ནསཿ
ཨེ་མ་ཉོན་དང་ལོ་ཙཱ་བ༔ སྤྱིར་གང་ཟག་གི་སྐྱེ་རབས་དང་རྣམ་ཐར་རྣམས་ 
ཐེག་པ་དང་༔ དབང་པོ་མཐོ་དམན་གྱི་ཁྱད་པར་དང་༔ དྲང་དོན་དང་དགོངས་ 
ཚིག་ལ་སོགས་མང་བས་དགོངས་པ་འཕྲུལ་ཤེས་པ་གཅེས་ཤིང་༔ འོན་ཀྱང་སྨོན་ 
ལམ་གྱི་སྐྱེ་བ་ཁོ་ན་ལ་བཟང་ངན་མཐོ་དམན་མང་སྟེ༔ བྱང་ཆུབ་སེམས་དཔའ་
རང་འདོད་ཀྱི་བདེ་བ་སྤངས་ནས་གཞན་དོན་དུ་སྡུག་བསྔལ་དང་དུ་ལེན་པ་ཡིན་མོད
ད་ཁྱོད་འདི་ནས་དྭགས་པོར་རྟར་སྐྱེ་བ་ཡང་ཁྱེད་ཀྱི་གཙང་སྣུམ་ཡུལ་གྲོང་དུཿ༔
སེར་བ་ཕབ་པས་རིའི་རྦབ་ཀྱི་ཆོས་ཀྱི་བློན་པོ་ཆེན་པོའི་རྟ་ཤི་བས་དེའི་རྒྱུ་འབྲས་ཕྲ་
14

༄༅། །ཟབ་གཏེར་ཆོས་ཀྱི་མཛོད་ཁང་
མོ་ཙམ་ཡིན༔ ཆོས་བློན་དེའི་དུས་སུ་བདག་དང་སྤྱན་རས་གཟིགས་འོད་དཔག་ 
མེད་ལ་སོགས༔ ཕྱོགས་བཅུའི་རྒྱལ་བ་ཐམས་ཅད་ཀྱི་ཐུགས་རྗེའི་རྣམ་པར་འཕྲུལ་ 
པས་བསྐུལ་ནས་ཀརྨ་པ་ཞེས་བྱ་བ་སྐྱེ་བ་མང་དུ་འགྲོ་དོན་ལ་སྤྱོད་པས་ཁྱོད་རྟར་ 
སྐྱེས་ཀྱང་དོན་དང་ལྡན་ཏེ་སྨོན་ལམ་གྱིས་སྐྱེ་བར་ངེས་སོ༔ དེ་ནས་ཁྱོད་སུམ་ཅུ་
རྩ་གསུམ་དུ་ལྷའི་བུ་འོད་ཟེར་རྒྱལ་པོ་བྱ་བར་སྐྱེས་ཏེ་ཡུན་དུ་བདེ་བར་སྤྱོད་དོ༔
དེ་ནས་རྒྱ་གར་སིན་དྷུའི་འགྲམ་ཞེས་བྱ་བར་རིགས་སྔགས་ལ་མཁས་པ་ཨ་ནན་ཏ་
ཞེས་བྱ་བར་སྐྱེས་ཏེ སྔགས་ཀྱི་ནུས་པ་ཐོབ་པས་དྲེགས་པ་དང་ལྡན་པ་ལས་མུ་
སྟེགས་ཧ་ལི་བཛྲ་ཞེས་བྱ་བས་ཕྲ་མེན་གྱི་ངན་སྔགས་བྱས་ཏེ་ཚེའི་དུས་བྱས་ཏེ
བུམ་ཐང་དགེ་གནས་ཀྱི་སར་སྔགས་པའི་སྐྱེ་བ་གཉིས་ཀྱིས་འགྲོ་དོན་སྤྱོད་དོ༔ དེ་
ནས་སྔར་མང་ཡུལ་གྱི་རྒྱལ་པོ་བཙད་པོ་རྡོ་རྗེའི་བུ་མོ་ལ་ཕྱག་རྒྱ་རེ་བས་མ་ཉན་ཏེ
མོའི་མཚན་མ་ཁྲག་ཏུ་སྐྱུག་ཏུ་བཅུག་སྟེ་བསད་པས༔ དེའི་རྣམ་སྨིན་གྱིས་ཡར་
ཀླུང་ཟོ་ཐང་དུ་བུ་མོ་དབང་པོ་སྐྱོན་ཅན་དུ་སྐྱེས་སོ
དེ་ནས་ལྷོ་བྲག་མཁོ་མཐིང་དུ་སྨན་པ་མཁས་པ་གཅིག་ཏུ་སྐྱེས་ཏེ སྨན་དང་
མདོས་ཆོག་ལ་སོགས་ཀྱི་ཐུན་མོང་གིས་འགྲོ་དོན་རྒྱ་ཆེན་པོ་འགྲུབ་ཅིང་༔ དེའི་
རྟིང་མ་ལ་མཁར་ཆུའི་ནུབ་ཕྱོགས་སུ་ཇོ་སྲས་ཀྱི་རིགས་སུ་སྐྱེས་རབས་དབུ་ཚལ་
དུ་དགོངས་ལྡེམ་ཙམ་བསྟན་པ་ལྟར་དུ་མངའ་བདག་གསུང་གི་སྤྲུལ་པ་ཆོས་ཀྱི་
དབང་ཕྱུག་གི་སྲས་པདྨ་དབང་ཆེན་དུ་སྐྱེས་ཏེ་འགྲོ་དོན་ཡང་རྒྱ་ཆེན་དུ་འགྲུབ་
ཅིང་༔ ཁྱད་པར་དུ་གཙང་དཀར་པོ་ཆོས་ལུང་དུ་གདུལ་བྱ་རྒྱས་པར་འགྱུར་རོ༔ 
དེ་ནས་བསམ་ཡས་སུ་སྐྱེས་ཏེ༔ མཁའ་འགྲོའི་སྙིང་ཐིག་གི་ཆོས་ལ་སྤྱོད་པ་ལས་
བུད་མེད་རིགས་ངན་གཅིག་གི་རྐྱེན་གྱིས་བར་ཆད་དུ་འགྱུར་རོ༔ དེ་ནས་རི་
15

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསུམ་འདུས་པའི་ར་བ་རུ་སྐྱེས་ཏེ ངའི་ཐུགས་བཅུད་སྐུ་གསུང་ཐུགས་ཀྱི་ 
གཏེར་ལ་སྤྱོད་པར་ ༼དྲི་མེད་འོད་ཟེར་གྱི་དངོས་སློབ་འོད་གསལ་རང་གྲོལ་དུ། མཆན།༽ འགྱུར་རོ༔ 
མདོར་ན་སྐྱེས་རབས་སུ༔ བོད་ན་སྐྱེས་པ་རྣམས་ལས་གཞན་རྣམས་ཕྱོགས་སུ་ 
སྨོས་པ་ཙམ་ཡིན༔ དེ་རྣམས་ཀྱང་ཁྱེད་ཀྱི་དེང་སང་གི་སྨོན་ལམ་གྱི་མཐུ་ཁོ་ན་སྟེ 
ལྷའི་བུ་ནས་བསམ་ཡས་སུ་སྐྱེས་པའི་བར་དུཿ༔ གནས་སྐབས་གདུལ་བྱའི་བསོད་ 
ནམས་དང་མཐུན་པའི་འགྲོ་དོན་ནི་གང་ལ་གང་འདུལ་ཙམ་དུ་འགྲོ་སྟེ སྨོན་
ལམ་གྱིས་སྐྱེ་བ་ཁོ་ན་སྟེ ཐ་ན་ཡང་ཡར་ཀླུང་དུ་བུ་མོ་དབང་པོ་སྐྱོན་ཅན་དུ་སྐྱེ་ 
དུས་སུ་ཡང་ལོངས་སྤྱོད་དང་ལྡན་པར་འགྱུར་ཏེ༔ ཁྲ་འབྲུག་ཏུ་མཐོ་དམན་ཐམས་ 
ཅད་ལ་ཕྱེ་དང་ཆང་གིས་སྦྱིན་གཏོང་རྒྱ་ཆེན་པོ་འགྲུབ་སྟེ༔ སེམས་བསྐྱེད་དག་ 
པས་འབྲེལ་གྱུར་ཐམས་ཅད་མ་འོངས་ཁྱེད་ཀྱི་གདུལ་བྱར་འགྱུར་རོ 
དེ་ལ་སོགས་ཏེ་གང་དུ་སྐྱེས་ཀྱང་དུས་དང་བསྟུན་པའི་འགྲོ་དོན་འབྱུང་བ་ཤ་
སྟག་ཏུ་འགྱུར་རོ༔ གཞན་ཡང་སྐྱེས་རབས་ནས་ད་རུང་རང་སྟོབས་གཉན་པོ་ 
ངན་ཞེས་དང་༔ ལས་ཀྱི་དཔུང་ཆེ་འཁོར་བ་མཐའ་རིང་ཞེས་དང༔ རྫོགས་པའི་ 
སངས་རྒྱས་ཤུལ་ཐག་རིང་ཞེས་པ་ལ་སོགས་པ་རྣམས་ནི སྤྱིར་ལེ་ལོ་ཅན་རྣམས་
ཆོས་ལ་བསྐུལ་བ་དང་༔ རྒྱུ་འབྲས་མི་བསླུ་ཞིང་སྤང་དཀའ་བའི་ཐ་ཚིག་གམཿ༔
རྣལ་འབྱོར་པ་རྣམས་ངེས་འབྱུང་དང་སྐྱོ་ཤས་བརྩོན་འགྲུས་དང་སྙིང་རུས་བསྐྱེད་
ཕྱིར་དགོངས་པ་ཅན་གྱི་ཚིག་ཀྱང་ཡིན་ཞིང་༔ འོན་ཀྱང་ཇི་སྲིད་སངས་མ་རྒྱས་ 
ཀྱི་བར་དུ་རྒྱུ་འབྲས་དང་༔ རྟེན་འབྲེལ་ལས་མ་འདས་ཏེ སྨོན་ལམ་གྱི་སྐྱེ་བ་ 
ཡང་རིགས་དྲུག་ལས་ལ་སྤྱོད་པའི་སྡུག་བསྔལ་ཁ་མི་འཁྲུལ་བ་ལས་སེམས་གཟུང་ 
འཛིན་གྱི་དགེ་སྡིག་དང་ལུས་འབྱུང་བཞིའི་ཉེར་ལེན་གྱིས་གནས་སྐབས་ཀྱི་རྟེན་
16

།ཟབ་གཏེར་ཆོས་ཀྱི་མཛོད་ཁང་།
འབྲེལ་ནི་གང་དུ་ཡང་འགྱུར་རོ༔ རཏྣའི་དུས་ཕན་ཆད་གནས་ངན་གཅོད་ཅེས་ 
པ་ནི་འབྲེལ་ཚད་དོན་དང་ལྡན་ཞིང༔ འགྲོ་དོན་མཐའ་རྒྱས་སུ་འགྲུབ་ཅིང་བདེ་ 
བའི་ཞིང་མྱུར་དུ་བསྒྲོད་པའི་ཐ་ཚིག་ཡིན་ནོ༔ དོན་ལ་སྨོན་ལམ་གྱི་སྐྱེ་བ་ལ་བཟང་ 
ངན་དང་མཐོ་དམན་ནི་ཇི་ལྟར་དུ་ཡང་མ་ངེས་ཏེ བྱང་ཆུབ་སེམས་དཔའ་རྣམས་
ཀྱི་སེམས་ཅན་གཅིག་དང་གཉིས་ཀྱི་ཕྱིར་ཡང་གནས་ངན་གྱི་སྡུག་བསྔལ་ལ་སྤྱོད་ 
ནུས་པ་ཡིན་ཞིང་༔ དེས་ན་སངས་རྒྱས་ཀྱི་སེང་གེ་དང་རི་བོང་༔ རྒྱ་མཚོའི་རུས་ 
སྦལ༔ རྨ་བྱའི་རྒྱལ་པོ༔ ངང་མོ༔ ཐ་ན་ཤིག་དང་༔ ལྗི་བ་ལ་སོགས་སུའང་སྨོན་ 
ལམ་དབང་གིས་སྐྱེ་བ་བླང་ཞིང་འགྲོ་དོན་སྤྱོད་ཀྱང་༔ དེའི་དུས་ནའང་ལུས་དང་ 
གནས་སྐབས་ལ་བརྟེན་པའི་མཐོ་དམན་བདེ་སྡུག་ནི་ཡོད་དོ༔
དེས་ན་ཁ་ཅིག་ནི་སྤྲུལ་སྐུའམ༔ སྨོན་ལམ་གྱི་སྐྱེ་བ་ལ་བདེ་སྡུག་གི་རྒྱུ་འབྲས་ 
མེད་པར་སྨྲ་བ་ནི་མ་རིག་པའི་རྨོངས་པ་སྟེ༔ མུ་སྟེགས་རྒྱང་འཕེན་པ་དང་འདྲའོ༔ 
དོན་ལ་རྒྱུ་འབྲས་དང་རྣམ་སྨིན་དང༔ དྲི་མ་ཆ་ཕྲ་མོ་ནི་ས་བཅུ་རྒྱུན་གྱི་ཐ་མ་ 
ལའང་རྗེས་སུ་འབྲང་སྟེ༔ ཅིའི་ཕྱིར་ན་རྟོགས་ལྡན་གྱི་རྣལ་འབྱོར་པ་ཕྱི་ནང་གི་ 
དབུགས་ཆད་༔ རླུང་རྣམ་པར་ཤེས་པ་ལ་ཐིམ་པ་དང་མཉམ་དུ་སངས་རྒྱས་པ་ 
ལ་ཡང་༔ ལས་ཀྱི་ལྷག་མ་རྗེས་སུ་འབྲང་སྟེ་ཤིན་ཏུ་ཡང་ནད་ཟུག་དང་༔ འཁུ་ 
ལྡོག་འཆི་རྐྱེན་ངན་པ་དག་འབྱུང་བར་ངེས་ཏེ༔ དེ་བས་ནི་ཇི་སྲིད་དུ་སངས་
རྒྱས་མ་ཐོབ་ཀྱི་བར་དུ་རྒྱུ་འབྲས་རྟེན་འབྲེལ་མི་བསླུ་བ་ཆོས་ཉིད་ཡིན་པས་གང་ལའང་ 
ཕྱོགས་གཅིག་གི་བློ་ཐེར་ཟུག་ཏུ་མི་བྱ་སྟེ རྒྱ་འབག་གམཿ༔ དྲ་བའི་མིག་གམ 
དགོངས་ཚིག་གམ༔ དྲང་དོན་ངེས་དོན་ལ་སོགས་གོ་བས་གྲོལ་བར་བྱེད་འཚལ་ 
གསུངས༔ ཡང་གུ་རུ་ལ་ཞུས་པ༔ འོ་ན་བདག་མ་འོངས་གཏེར་ལ་སྤྱོད་དུས་སུ་
17

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒྱུད་འཛིན་གྱི་སྐྱེས་བུ༔ འབྲེལ་ལྡན་གྱི་འཁོར༔ གདུལ་བྱའི་ཞིང་༔ རང་ཐོག་གི་ 
བདེ་སྡུག་མཐོ་དམན༔ ཆོས་ཀྱི་དར་རྒྱས༔ ཕྲིན་ལས་ཀྱི་སྙན་གྲགས༔ བར་ཆད་ 
ཀྱི་རྐྱེན་ལ་སོགས་ཇི་ལྟར་འབྱུང་ཞུས་པས༔ གུ་རུས་གསུངས་ནས༔ མ་འོངས་ 
དེའི་དུས་སུ་བརྒྱུད་འཛིན་གྱི་སྐྱེས་བུ་མང་དུ་འབྱུང་སྟེ༔ ཁྱེད་སྨོན་ལམ་ལ་དབང་ 
བས་ད་ལྟའི་ལོ་ཆུང་བཞི་དང་༔ བྲན་བུ་བཞི་དང་༔ ཁྱེད་ཀྱི་གཡོག་བཞི་དང་༔ 
སློབ་མ་ལྔ༔ མཚོ་རྒྱལ་གྱི་གཡོག་མོ་བཞི༔ ཁྱེད་ཀྱི་ད་ལྟའི་གྲོགས་སློབ་བརྒྱད་ 
ལ་སོགས་པ་འདི་རྣམས༔ མ་འོངས་ཁྱེད་ཀྱི་ཉེ་བའི་བུ་བཞི༔ རྟགས་མཐུན་གྱི་ 
བུ་བཞི༔ སྙིང་གི་བུ་བཞི༔ རྒྱུད་འཛིན་གྱི་བུ་བརྒྱད༔ འབྲེལ་ལྡན་གྱི་བུ་བརྒྱདཿ 
ཉེ་བའི་བུ་མོ་བཞི་ལ་སོགས་པར་སྐྱེས་ཏེ་རང་གཞན་གྱི་དོན་ལ་སྤྱོད་ཅིང་བསྟན་པ་ 
དར་རྒྱས་སུ་བྱེད་དེ༔ བུ་ནས་ཀྱང་ཡང་སློབ་རྗེས་སློབ་ཀྱི་དུས་ན་ཡར་བསྟན་པ་ 
མཐར་རྒྱས་སུ་འགྲོ་བར་འགྱུར་རོ༔
དེ་ཡང་ཉེ་བའི་བུ་བཞི༔ ཉེ་བའི་བུ་མོ་བཞི༔ རྟགས་མཐུན་གྱི་བུ་བཞི༔ སྙིང་ 
གི་བུ་བཞི་དེ་རྣམས་ནི༔ ད་ནས་དེའི་བར་དུ་ཡང་ཁྱོད་གང་དུ་སྐྱེས་པའི་འཁོར་ 
ཁོ་ན་སྟེ་འདུ་འབྲལ་མེད་ཅིང་མཐར་རྔ་ཡབ་ཏུ་ངའི་དྲུང་དུ་ཡང་ལྷན་ཅིག་པར་
འགྱུར་རོ༔ འབྲེལ་ལྡན་གྱི་འཁོར་ནི་དམ་ཚིག་དང་ལྡན་པ་དང་མི་ལྡན་པ་གང་
མང་འབྱུང་ལ་དེའི་དུས་སུ་ཁྱོད་པད་མའི་རིགས་ཅན་ཡིན་པས་བུད་མེད་རིགས་
བཟང་མང་དུ་འདུ་ཞིང་མ་འོངས་ཀྱང་ཁྱོད་ཀྱི་གདུལ་བྱ་ཁོ་ནར་འགྱུར་ཏེ༔ དེ་
རྣམས་ལ་རིགས་དང་རྟག་མཚན་མཐུན་པ་ལ་རིགས་ངན་དམ་ཚིག་མི་སྲུང་བ་
འགའ་རེ་འབྱུང་བས་དེས་ཚེའི་བར་ཆད་བྱེད་པས་མ་ནོར་བར་བརྟག་པ་གཅེས་
སོ༔ གདུལ་བྱའི་ཞིང་ནི་དེའི་དུས་སུ་བདུད་མི་ལོག་རྟོག་ཅན་མང་བས༔ ད་མ་
18

༄༅། །ཟབ་གཏེར་ཆོས་ཀྱི་མཛོད་ཁང་
ཉམས་ཟོལ་པོ་གཡོ་སྒྱུ་ཅན་དང་༔ ཚེ་འདིའི་མཐུན་འཇུག་ལ་མཁས་པ་རྣམས་ 
འབྲིམ་ཞིང་༔ ཆོས་ཟབ་ན་བདུད་ཟབ་པས༔ གང་ཟག་སུ་བཟང་༔ ཆོས་གང་ 
ཟབ་ཏུ་བསྟན་པ་དཀར་ཕྱོགས་ལ༔ ནག་པོའི་བདུད་ཀྱི་རིགས་ཀྱིས་བྱིན་གྱིས་
བརླབས་པས་ཆོས་དང་གང་ཟག་གང་བཟང་གར་ཟབ་ཏུ་གཤེ་སྐུར་དང་རྩོད་བྱེད་ 
མང་ རྟེན་འབྲེལ་འགྲིགས་ཁ་ཁོ་ནར་བདུད་ཀྱིས་ཤེས་རྒྱུད་བསྒྱུར་ཏེ༔ དེས་ན་
ལས་ལྡན་འབྲེལ་ཆེན་ཡིན་ངེས་པ་དང༔ ཡང་རྟེན་འབྲེལ་འཛོམས་མི་འཛོམས་དེ་ 
ཀུན་འབྱུང་སྲིད་པས་ཞིབ་མོར་བརྩི་བ་ནི་གཅེས༔ དེས་ན་ལས་འཕྲོ་ལྡན་མི་ལྡན་ 
དང་༔ གདུལ་བྱ་དག་མི་དག་ཀྱང་གང་ཡང་འདྲེས་མར་འོང་༔ འོན་ཀྱང་
གཞན་སྣང་ངང་གིས་ཐུལ་བ་གཅིག་འོང༔ དེ་ལ་ཡང་ཚེ་ལ་བར་ཆད་མ་བྱུང་ན་ 
སྐུའི་གདུལ་བྱ་བྱར་དྭགས་ཀོང་པོར་འོང་༔ གསུང་གི་གདུལ་བྱ་གཙང་དང་ལྷོ་ 
བྲག་ཏུ་འབྱུང་༔ ཐུགས་ཀྱི་གདུལ་བྱ་བརྒྱུད་འཛིན་བུ་རྣམས་ཡིནཿ ཕྲིན་ལས་ 
གདུལ་བྱ་དབུས་དང༔ བུམ་ཐང་ཕྱོགས་ལ་སོགས་པ་མཐའ་མཚམས་ཀུན་ཏུ་
འབྱུང་ངོ་
རང་ཐོག་གི་བདེ་སྡུག་མཐོ་དམན་འགའ་རེ་འབྱུང་སྟེ སྐྱེ་བ་ཀུན་ཏུ་དགེ་ 
སྡིག་འགའ་རེའི་རྒྱུ་འབྲས་འབྱུང་བ་ཡིན་མོད༔ ཆོས་ཀྱི་དར་རྒྱས་གོང་དུ་བཤད་ 
པ་དེས་འགྲེས་ཏེ་མཐར་དར་རྒྱས་སུ་འགྲོ སྙན་གྲགས་ཀྱང་གཏམ་དཀར་ནག་ 
ཕྱེད་མར་འབྱུང་སྟེ༔ དེ་ཡང་ཁྱེད་ཀྱིས་ད་ལྟར་གཙང་སྣུབ་ཡུལ་རོང་དུ་སེར་བ་
ཕབ་པ་དེའི་རྒྱུ་འབྲས་ཀྱིས་མི་སྙན་པ་རྗོད་པ་མང་ཞིང་༔ ཁྱད་པར་དུ་སྐྱེས་པའི་ 
ཡུལ་ཕྱོགས་དེར་གདུལ་བྱའི་སྐལ་བ་ཆུང་ངོ་༔ གཞན་ཡང་ཁྱེད་ཀྱིས་ཤམ་པོ་
གངས་བསྐོར་ལ་ཕྱིན་དུས་རྟ་རྐུན་མས་ཁྱེར་བ་ལ་གཉལ་ཕྱོགས་ལ་སེར་བ་རྒྱ་ཆེན་
19

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པོ་ཕབ་པས་དེའི་དོན་དང་རྐྱེན་མེད་པའི་ས་ནས་དགྲ་དང་མ་ཉེས་པའི་ཁ་ཡོག་
དང་༔ གཤེ་སྐུར་ངན་སྨྲས་དང་བཏགས་སྐུ༔ བདུད་ཀྱི་ཆགས་སྡང་དང་ངན་ 
འབྲེལ་ལོག་ལྟའི་བདུད་བྱེད་པ་མང་དུ་འབྱུང་བས་ཀུན་ཀྱང་རྒྱུ་འབྲས་སུ་ལྟོས་ལ་ 
སྙིང་རྗེ་སྒོམས༔ རང་སྤྱོད་ཞིབ་མོར་རྩིས་སུ་གྱིས༔ སྨོན་ལམ་མཐུ་བཙན་པས་ 
ངན་འབྲེལ་ཀུན་ཀྱང་མ་འོངས་ཁྱེད་ཀྱི་གདུལ་བྱར་འགྱུར་བ་ཡིན༔ བར་ཆད་ 
རྐྱེན་ངན་ཡང་དེ་དང་འདྲ་བ་ཡིན་པས་ནཿ གང་ནས་བདུད་ཀྱི་འཁུ་ལྡོག་ནམ་ 
འོང་མི་ཤེས་པས་དམ་སེལ་ལ་འཛེམས༔ ཆགས་སྡང་དང་ངན་རྟོག་སྐྱུངས་ལ་ 
ཞིབ་ཏུ་གྱིས༔ ཕྱག་རྒྱ་རིགས་ངན་མ་བསྟེན༔ བསྐང་བཤགས་དང་བསྐང་གསོ་ 
ཚོགས་དང་ཚེ་སྒྲུབ་ལ་སོགས་ལ་བརྩོན་པར་བྱེད་པ་གནད་ཆེའོ༔ ལར་དུས་སྙིགས་ 
མའི་སེམས་ཅན་རྣམས་སངས་རྒྱས་བྱོན་ཡང་སྐྱོན་འཚོལ་བས་རང་དོན་ཚགས་ 
སུ་ཆུག་ལ་གཞན་དོན་སྙིང་རྗེས་ཟུངས་ཤིག་གསུངས
ཡང་གུ་རུ་ལ་ཞུས་པ༔ བདག་སྐྱེ་བ་དེ་ནས་དལ་འབྱོར་གྱི་སྐྱེ་བ་བཞི་བརྒྱུད་ 
གསུངས་པ་དེ་ངེས་པར་ལེན་ནམཿ༔ འོན་ཏེ་ཚེ་གཅིག་ཏུ་ཉམས་སུ་བླངས་ན་དེའི་ 
གོང་དུ་རྔ་ཡབ་ཏུ་འགྲོ་བའང་སྲིད་དམ༔ ལས་ཅན་གྱི་བུ་རྣམས་ཀྱང་བདག་སྐྱེ་ 
བ་བཞི་བརྒྱུད་ཀྱང་མཉམ་དུ་འགྲོའམ༔ སྐྱེ་བ་དེ་ཉིད་རང་གིས་བགྲོད་ཀྱང་
མཉམ་དུ་འགྲོ་བ་རང་རང་གི་ས་ལམ་དང་ལས་ཀྱི་མཐའ་སྡུད་རེ་ལ་ཡང་རག་ལས་
སམ༔ བདག་ཅག་འཁོར་བཅས་རྔ་ཡབ་ཏུ་འོང་དུས༔ རྣམ་པར་སྨིན་པའི་རིག་
འཛིན་ལ་སོགས་སུ་དག་པའི་སྣང་བར་འཚོགས་པ་ལགས་སམ༔ སྲིན་ཕྲུག་ཏུ་ 
སྐྱེས་ནས་གུ་རུས་རྗེས་སུ་འཛིན་པ་ལགས་ཞེས་གདོང་མཆི་མས་དག་པའི་གསོལ་
བ་བཏབ་ཅིང༔ གུ་རུ་རིན་པོ་ཆེ་ད་ནས་བདག་རྔ་ཡབ་ཏུ་མི་འགྲོའི་བར་དུ་བདག་
20

༄༅། །ཟབ་གཏེར་ཆོས་ཀྱི་མཛོད་ཁང་།
གང་དུ་གར་སྐྱེས་ཀྱང་༔ བདག་གིས་བླ་མ་ཁྱེད་བཙལ་བས་མི་རྙེད་པས་གུ་རུ་
རིན་པོ་ཆེས་བདག་ལ་བརྩེ་བས་དགོངས་ཏེ་བདག་གར་སྐྱེས་སུ་བྱོན་ཏེ༔ ཐུགས་ 
རྗེས་འཛིན་པར་ཞུ༔ ཞེས་ཞབས་ལ་འཇུས་ནས་ངུས་པས༔
གུ་རུས་གསུངས་པ༔ ཨེ་མ༔ ཡིད་ལ་བཅགས་པའི་བུ་གཅིག་གུས་པ་ཅནཿ 
ཁྱེད་ཉིད་སྔོན་ཚེ་བྲམ་ཟེའི་བུ་མོར་གྱུར༔དེ་ནས་བཟུང་སྟེ་ལས་འབྲེལ་བཟང་ 
པོ་ཡིསཿསྐྱེ་བརྒྱུད་ཕལ་ཆེར་བདག་དང་ཞལ་འཕྲད་འཛོམས༔ དུས་འདིར་ 
སྔར་བས་འབྲེལ་ཟབ་ཆེ་བར་འགྱུར གདུང་པའི་མཆི་མ་འཁྲུགས་པའི་གུས་པ་ 
ཅན༔ ཤ་བཞག་རྐང་ལ་ཕོག་པའི་གསོལ་བ་གདབ འདི་ནས་བཟུང་སྟེ་ཁྱོད་ 
ཉིད་གར་སྐྱེས་སར༔ བདག་གི་གཟུགས་འདི་གང་དུ་མ་གཡོས་པར༔ བུ་ཁྱེད་ 
བྱིན་གྱིས་བདག་གིས་ཅིས་མི་རློགཿ སྣང་ཚུལ་གསུམ་གྱི་ངོ་བོར་མཇལ་ནས་ 
ཀྱངཿ མོས་པ་རབ་འབྲིང་མཐུན་པའི་ཡོན་ཏན་འབྱུང་༔ གསུངས་ནས་ཕྱག་མགོ་ 
ལ་འདུད་པར་བཞག་སྟེ འདི་སྐད་གསུངས་སོ༔ ཁྱོད་ནི་ངའི་ཐུགས་གཏེར་ལ་ 
སྤྱོད་ནས་དོན་ལྡན་གྱི་སྐྱེ་བ་བཞི་བརྒྱུད་པར་བསྟན་ཏེ༔ ཁྱེད་རང་དབང་བའི་ 
གཏེར་རྣམས་འདོན་པའི་སྨོན་ལམ་ལ་དགོངས་པ་ཡིན༔ དེ་ཡང་ཁྱེད་སུམ་ཅུ་
རྩ་བདུན་ལོ་ལ་ཚེའི་གེགས་ཡོད་པས་དེ་ལ་བར་དུ་ཆོད་ན་རྩང་རོང་ངམ༔ མངའ་
བདག་གི་གདུང་རྒྱུད་དམ༔ ལ་ཡག་ཏུ་སྐྱེས་ཏེ་གཏེར་རྣམས་ལ་སྤྱོད་ཅིང་དེའི་
དུས་སུ་ཡང་རཏྣའི་མིང་ཅན་དུ་འབྱུང་ངོ་༔ ཚེ་ལ་བར་ཆད་མ་བྱུང་ན་གཏེར་ 
རྣམས་ཕལ་ཆེར་རཏྣ་གླིང་གིས་དུས་རང་དུ་ཐོན་པར་འགྱུར་ཏེ༔ ཞིབ་ཏུ་ལུང་
བྱང་དུ་གསལ་བར་ཤེས་ཤིང་༔ འོན་ཀྱང་སོ་བདུན་གྱི་གེགས་ལ་མ་འདས་ན་སྐྱེ་ 
བ་དེ་རང་གིས་རྔ་ཡབ་གླིང་དུ་འགྲོ་ཞིང་༔ རིག་འཛིན་རྣམས་ཀྱི་སྤྲུལ་པས་མ་
21

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འོངས་ཀྱང་གཏེར་ལ་སྤྱོད་ཅིང་འགྲོ་བའི་དོན་བྱེད་པར་འགྱུར་རོ ལས་ཅན་
གྱི་བུ་རྣམས་ཀྱང་རང་རང་གིས་ས་ལམ་བགྲོད་པའི་རིམ་པར་མ་ངེས་ཤིང༔ ངེས་
པར་ཁྱོད་དང་མཉམ་དུ་འགྲོ་ཞིང་ཁྱོད་ཀྱི་ད་ལྟའི་སྨོན་ལམ་གྱི་སྟོབས་ཀྱིས་བགྲོད་
པ་ཡིན་ཏེ༔ དཔེར་ན་ངོམ་ཤོད་ཀྱི་རྩང་པོའི་ཤན་ལ་རྒྱལ་པོའི་བློན་པོ་རྣམས་
རང་དོན་གཉེར་དུ་སྔ་ཕྱི་ལམ་འདི་ལ་འགྲོ་འདོད་ཡོད་ཀྱང༔ རྒྱལ་པོ་ཉིད་
བྱོན་པའི་དུས་དང་བཀའ་བྱུང་ན་རྩིས་མེད་དུ་འགྲོ་དགོས་པའམ༔ ཕན་ཚུན་
དུ་གཡུལ་ངོ་ཤོམ་པའི་ཚེ་ན་གཡུལ་ཉེས་པའི་དུས་སུ་དཔའ་བོ་གཅིག་གིས་འཆི་
ངེས་པའི་མི་མང་པོ་སྲོག་བཏོན་པ་དང་མཚུངས་ཏེ༔ ངེས་པར་ལྷན་གཅིག་ཏུ་
འགྲོ་བ་ཡིན་ནོ༔ ཁྱོད་འཁོར་བཅས་རྔ་ཡབ་ཏུ་ཕྱིན་པའི་དུས་ན་དོན་གྱི་རྣམ་
སྨིན་ནམ་ཕྱག་རྒྱའི་རིག་འཛིན་ལྟར་དག་པའི་སྣང་བར་འཚོགས་པ་དང་མི་འགལ་
ཡང་༔ འོན་ཀྱང་ཚེ་ལ་དབང་བའི་རིག་འཛིན་དུ་འགྱུར་ཞིང་བདག་གིས་སྨིན་
ཅིང་གྲོལ་བར་བྱས་ཏེ༔ སྒྲིབ་གཉིས་ཀྱི་མཐའ་རྒྱ་ཟད་པར་བྱེད་པས་དེའི་ཕྱིར་
རིགས་ལྡན་གྱི་སྲིན་ཕྲུག་ཏུ་སྐྱེས་ཏེ གོང་བཞིན་དུ་བདག་གིས་རྗེས་སུ་བཟུང་
ནས་ཚེའི་རིག་འཛིན་ཐོབ་ནས་སྐུ་གསུང་ཐུགས་ཀྱི་སྤྲུལ་པས་སྨོན་ལམ་ད་བང་གིས་ 
བོད་ཀྱི་རྒྱལ་ཁམས་སུ་འགྲོ་དོན་ཡུན་དུ་སྤྱོད་ཅིང་མཐར་བདེ་ཆེན་པད་མོ་བཀོད་
པའི་ཞིང་དུ་སངས་རྒྱས་ཏེ སྐུ་གསུང་ཐུགས་མི་ཟད་པའི་སྤྲུལ་པས་འཛམ་གླིང་
བྱེ་བ་ཕྲག་བརྒྱར་འཁོར་བ་མ་སྟོངས་ཀྱི་བར་དུ་སེམས་ཅན་གྱི་དོན་ལ་སྤྱོད་པར་
འགྱུར་རོ༔ ཀྱཻ་མཿརིགས་ཀྱི་བུ་ཟབ་གཏེར་འདི་ལ་སྤྱོད་པའི་དུས་སུ་ད་ལྟར་ལོ་ 
ཙཱའི་རིག་པ་དང་༔ སྤོབས་པ་བཟང་བས་གཞན་གྱི་རྩོད་པ་སུན་ཕྱུང་བ་དང་༔ 
བུམ་ཐང་དུ་སྐྱེ་དུས་མངོན་སྤྱོད་ཀྱི་དུས་ལ་བབས་པས་ཉེས་པ་ཅུང་ཟད་ཙམ་ལ་
22

༄༄༅། །ཟབ་གཏེར་ཆོས་ཀྱི་མཛོད་ཁང་།
ཡང་ཚར་བཅད་པའི་རྣམ་སྨིན་གྱིས་ཆོས་པའི་ཆགས་སྡང་དང་སྐྱེ་བོའི་ཡ་ག་དང༔ 
སྨྲ་རྩོད་ཀྱི་གཤེ་སྐུར་བདུད་ཀྱིས་འཕྲང་འགག་མང་དུ་འབྱུང་ཉེན་ཡོད་དེ་སྐྱོན་
དུ་མ་ལྟ༔ སྙིང་རྗེ་བྱམས་པའི་སྐུལ་འདེབས་དང་ཞེན་ལོག་སྐྱོ་ཤས་ཀྱི་སྐུལ་མར་ 
ལྟོས་ལ་ཉམས་ལེན་གནད་དུ་ཐོངས་ལ་ལས་ཟད་པའི་དགའ་བ་སྒོམས མ་ཉེས་ 
པའི་ཁ་ཡོག་དང་སྐྱོན་མེད་ལ་གཤེ་སྐུར་བྱུང་ན་སྡིག་སྒྲིབ་ཕྱགས་མས་འཕྱག་པ་
ཡིན རྣ་བའི་སྲན་ཁུང་སྐྱེདཿ༔ དམ་སེལ་ལ་འཛེམས༔ བསྐང་བཤགས་ལ་རྩོནཿ༔ 
རང་སོ་ཟུང༔ ཚེ་སྒྲུབ་དང་བཅུད་ལེན་ལ་རེམས༔ སློབ་མའི་སྣོད་ལེགས་པར་ 
རྟོགཿ དྲག་སྤྱོད་དང་རྩུབ་ལས་མ་བྱེད༔ གསང་སྒོ་འཆོལ་བར་མ་གཏོང་༔ མན་ 
ངག་རྣམས་འཚོ་ཤེས་པ་དང་༔ བཀའ་རྒྱ་དམ་པ༔ སྤེལ་མཁས་པར་གྱིས་ཤིག་ 
ཨཾ་གསུངས་སོ༔
ཡང་གུ་རུ་ལ་ཞུས་པ༔ བདག་ཆོས་འདི་རྣམས་ལ་སྤྱོད་པའི་དུས་སུ་རང་གི་
ཆོས་སྐལ་འདི་རྣམས་མ་གཏོགས་པ་ཆོས་གང་ལ་འབྲེལ་ཞེན་ཆེ་བ་འབྱུང་༔ ཤེས་ 
བྱ་དང་ཡོན་ཏན༔ ཚུལ་སྤྱོད་དང་བྱེད་ལས༔ རྟགས་དང་ངེས་མཚན་རྣམས་ཅི་ 
ལྟ་བུ་འབྱུང་ཞེས་ཞུས་པའི་དུས་སུ་ཡང་༔ གུ་རུས་གསུངས་ནས༔ དེའི་དུས་སུ་ 
སྤྱིར་ཆོས་ནི་གསར་རྙིང་བཀའ་གཏེར་ཕྱོགས་མེད་དུ་མོས་པས་སྤྱི་བོར་ལེན་པ་ 
གཅིག་འོང༔ ཁྱད་པར་དུ་སྐྱེ་བ་གཉིས་ཀྱི་བག་ཆགས་ཀྱིས་བླ་རྫོགས་ཐུགས་ 
གསུམ་ཡོངས་རྫོགས་དང་བཞི༔ མཁའ་འགྲོ་སྙིང་ཐིག་ལ་གཙོར་མོས་པ་ དྲྭ་གཅིག་ 
འོང་༔ འོན་ཀྱང་ངས་བོད་ཡུལ་ཙམ་དུ་སྦས་པའི་གཏེར་ཁ་ལ་ཡང་ཀློང་གསལ་ 
སྙིང་ཐིག་སྐོར་གསུམ་དང་༔ ཡང་སྙིང་འདུས་པ་འདི་ལས་ཟབ་པ་མེད་དེ་སྙིང་ 
ཁྲག་དྭངས་མ་ནི་འདི་ཉིད་ཁོ་ནའོ༔ ཤེས་བྱ་དང་ཡོན་ཏན་ནི་སྔོན་སྦྱངས་ཀྱི་ལས་
23

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སད་པས་མ་བསླབ་རང་བྱུང་དུ་ཤེས་ནས་མཆིས༔ ཤར་གྲོལ་གྱི་མཚང་རིག་པས་ 
སྤྱོད་པ་ཚུལ་མི་འཆོས་པས༔ ཤེས་རབ་ཀྱི་བློ་ཁ་ཕྱེ་བས་མདོ་སྔགས་གཉིས་ཀའི་ 
དོན་་ལ་མཁས་པ༔ སྦྱངས་པ་སྔོན་དུ་སོང་བས་རྟོགས་པ་ཐོད་བརྒལ་དུ་ཤར་བ༔
ཐབས་ཤེས་ཀྱི་རྩ་རྒྱས་པས་རྩོད་བྱེད་ཀྱི་ལན་མི་ཟློག་པ༔ རིག་པ་ལ་གྲུང་ཐོན་ 
པས་མཐུན་འཇུག་གི་སྤྱོད་པ་ལ་མི་མཁས་པ༔གཏད་མེད་ཀྱི་ཉམས་ཤར་བས་ 
གྱོང་ཚིག་ངར་མར་སྨྲ་བཿ ཐབས་ལྡན་གྱི་དཔའ་བོ་ཡིན་པས་རིགས་བཟང་གི་ 
བུད་མེད་འདུ་བ༔ ཚངས་པའི་དབྱངས་མངའ་བས་གདུལ་བྱའི་ཡིད་འཕྲོག་ 
པ༔ གཟུགས་དང་ལང་ཚོར་ལྡན་ཞིང་ཐམས་ཅད་ཆོ་རོལ་ཏུ་སྨྲ་བ༔ རྗུབ་ཆེ་ 
བརྟག་པར་དཀའ་ཞིང་དགོངས་པ་གཞན་གྱིས་མི་ལོན་པ༔ ངེས་མེད་ཀྱི་ཚུལ་ 
སྤྱོད་བྱེད་ཅིང་གསང་སྤྱོད་ཉམས་སུ་ལེན་པ༔ རྟགས་དང་ནུས་པར་ལྡན་ཡང་ 
སྦས་ཚུལ་རྣལ་མར་སྤྱོད་པ་གཅིག་འབྱུང་སྟེ དེའི་དུས་སུ་ཡོན་ཏན་དེ་རྣམས་
དང་ལྡན་ཡང་བདུད་ཀྱི་འཕྲང་དམ་པས་སྡིག་ཅན་ལ་སོགས་པའི་རྒྱུ་རུ་འགྲོ་བས་ 
ཞུས་ལན་འདི་རྐུན་ནོར་བཞིན་དུ་སྦོས་ཤིག་གསུངས་སོ
ཡང་གུ་རུ་ཉིད་ལ་ཞུས་པ༔ འོ་ན་བདག་གི་སྨོན་ལམ་དང་སྐྱེ་རྒྱུད་ལུང་བསྟན་ 
གྱི་མཐའ་སྡུད་རྣམས་གསུངས་པ་ནི༔ ངོ་མཚར་དང་སྐུ་དྲིན་ཆེ་ལགས་ནཿ ད་ 
ལམ་ཟབ་མོ་ཉམས་སུ་ལེན་པ་ལ་ལྟ་བ་དང་༔ རྟོགས་པ་ཉམས་དང་མྱོང་བ་དེ་ 
རྣམས་གང་གཙོ་ཞིང་ཁག་ཆེ་བ་ལགས་ཞུས་པས༔ ཡང་གུ་རུའི་ཞལ་ནས༔ ཤེས་ 
རབ་ཅན་གྱི་ལོ་ཙཱ་བ་ཉོན་ཅིག དེ་ལ་ལྟ་བ་བྱ་བ་གཤིས་ལུགས་མཐའ་བྲལ་གྱི་ 
ངོ་བོ་ཡིན་ཏེ་འདི་རྟོགས་པ་ཁག་ཆེ་སྟེ༔ ཡིད་དཔྱོད་ཚིག་གི་ལྟ་བ་ལས་འདས་
པ༔ རྟོགས་པ་བྱ་བ་གཤིས་ལུགས་ཀྱི་དོན་ལ་བརྟན་པ་ཐོབ་པ་ཡིན་ཏེ་འདི་དང་
24

༄༅། །ཟབ་གཏེར་ཆོས་ཀྱི་མཛོད་ཁང་།
ལྡན་ནས་སངས་རྒྱས་ཀྱི་སྐས་ཁར་སླེབས་པ་ཡིན༔ ཉམས་ནི་སྤྲིན་བར་གྱི་ཉི་མ་ 
དང་འདྲ་སྟེ མཐོ་དམན་འགྱུར་བ་ཅན་ཡིན་ཏེ་བཟང་ཡང་ས་ཟིན་མེད༔ མྱོང་ 
བ་ནི་རྒྱུས་ཆེན་གྱི་ལམ་སྣའི་རུས་སྦལ་ཀྱི་འགྲོས༔ མཐུན་འཇུག་གི་བར་མི་འདྲ་ 
སྟེ་དབང་བོ་རབ་འབྲིང་ཐ་མ་གསུམ་ལ་ཤིན་ཏུ་གཅེས་པ་ཡིན་ནོ༔ དེ་ཡང་ལྟ་བ་
སྟོང་ཉིད་ཀྱི་གདེང་མེད་ནཿ གཤོག་མེད་ཀྱི་བྱ་དང་འདྲ་སྟེ་སྐྱོལ་བའི་མཐའ་ 
མེད༔ རྟོགས་པ་མེད་ན་རྒྱུས་མེད་ཀྱི་མི་དང་འདྲ་སྟེ ས་ལམ་གྱི་མཚམས་མེད་
པས་འབྲས་བུ་ཐོབ་པར་མི་འགྱུར་རོ ཉམས་ཀྱི་ལམ་གྲོགས་མེད་ན་བཟང་ངན་
གྱི་ཤན་མི་འབྱེད་པས་ངོ་བོ་མཐོང་བའི་རྒྱུ་མི་འབྱུང་༔ མྱོང་བ་མེད་ན་ཐེག་པའི་
བྱེ་བྲག་ས་ལམ་གྱི་བསྒྲོད་ཚུལ་ལྟ་དགོངས་ཀྱི་སྐྱེལ་སོ༔ གཞི་ལམ་འབྲས་བུ་མཐར་
ཐུག་མི་ཤེས་པས་རྒྱལ་བུ་རྐང་འཁྱམས་པ་དང་འདྲ་སྟེ་དོན་མེད་ཅིང་༔ འདི་ 
ཡོད་ན་རྒྱུས་ཆེན་ལམ་དུ་ཞུགས་པ་དང་འདྲ་སྟེ༔ ཐེ་ཚོམ་གྱི་བློ་མེད་པས་ཤིན་ 
ཏུའང་གཅེས་པ་ཡིན་གསུངསཿ
ཡང་གུ་རུ་ལ་ཞུས་པ༔ འོ་ན་གང་ཟག་དབང་པོའི་གོ་རིམ་བཞིན་དུ་ཆོས་ 
ཚུལ་བཞིན་བྱེད་ན་ཁག་གང་ཆེ་བ་ལགས་ཞུས་པས༔ གུ་རུའི་ཞལ་ནས༔ ཧེ་ཧེ་ 
ལོ་ཙཱ་བཿ ཆོས་ཚུལ་བཞིན་དུ་བྱེད་ན་ཁག་གང་ཆེ་དང་ཤེས་ཏེ༔ ཆོས་སྙིང་ནས་ 
མི་བྱེད་པ་ཡིན་མོད༔ བོད་ངན་པ་བླ་མ་ལ་མཉམ་འགྲོགས་བྱེད༔ གདམས་པ་ 
ལ་ཐོབ་ཆོག་བྱེདཿ༔ དམ་ཚིག་ལ་ངོས་ལྐོག་བྱེད༔ ཉམས་ལེན་གཡེང་བ་ལ་རེ 
མྱོང་བ་ཆགས་སྡང་ལ་བྱེད༔ སངས་རྒྱས་དཔེ་སྲེད་ལ་རེ ལས་རྒྱུ་འབྲས་ལ་མི་ 
འཛེམ་པར་མཐོ་རིས་ཤིག་འདོདཿ༔ དམ་ཚིག་མི་བསྲུང་བའི་སངས་རྒྱས་ཅིག་རེ 
བསྙེན་སྒྲུབ་མི་ནུས་པའི་གྲུབ་རྟགས་ཤིག་འདོདཿ བསྒོམ་བསྒྲུབ་མི་ནུས་པའི་
25

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྲུབ་ཐོབ་ཅིག་རེཚོགས་མ་བསགས་པའི་ལོངས་སྤྱོད་ཅིག་འདོདཿ རེ་དོགས་
མ་ཟད་པའི་དངོས་གྲུབ་ཅིག་རེ༔ རང་འདོད་མ་ཟད་པའི་གདུལ་བྱ་ཅིག་དགོས 
ཡོན་ཏན་མེད་པའི་སྙན་གྲགས་ཅིག་འདོདཿ༔ འདོད་པའི་བདམ་ཀ་དང་ཤེས་ 
པར་འདུག་སྟེ་དཀའ་མོར་འོང་སྟེ་མཆི དཀོན་མཆོག་འབྱུངས་གནས༔ ལར་
ཆོས་རྣལ་མར་བྱེད་ན་དང་པོར་འཁོར་བ་འདི་ལ་སྡུག་བསྔལ་གྱི་རྒྱ་མཚོར་ཤེས་
པ༔ ལོང་མེད་རྒྱུད་ལ་སྐྱེས་པཿ༔ དགོས་མེད་ཀྱི་ཞེན་པ་ལོག་པ༔ འཆི་བ་སྙིང་ལ་ 
ཟུག་པ་དེ་རྣམས་དང་ལྡན་ནས་མཚན་ཉིད་དང་ལྡན་པའི་བླ་མ་ལ་སངས་རྒྱས་ 
དངོས་སུ་མཐོང་བས་ཅི་གསུང་གི་བཀའ་ཉན་ཅིང་༔ ལུས་སྲོག་ལ་མི་ཕངས་པ 
ཅི་ཡོད་ཆགས་མེད་དུ་འབུལ་ཞིང་༔ བླ་མ་མཉེས་ན་སྙིང་དང་མིག་དབུལ་ཡང་ 
མི་ཆགས་པ་གཅིག་དགོས༔ གདམས་པ་ལ་ཐོབ་ཆོག་དང་བྲིས་ཆོག་མི་བྱེད་ 
པར་བླ་མ་མཉེས་གསུམ་བསྒྲུབ་ཅིང་༔ ལོ་ཟླ་མང་པོར་བརྟེན་ཏེ་ཉམས་ལེན་རྡོ་ 
རུས་ཐུག་པ་གདམས་པའི་ཕུ་འཁྲུས་པ༔ ཤེས་པར་སློབ་ནུས་ཤིང་བཀའ་བཞིན་ 
དུ་བསྒྲུབ་ནུས་པ༔ དམ་ཚིག་མིག་འབྲས་ལྟར་བསྲུང་བ་བཀའ་ཕྲ་མོ་གཅིག་ཀྱང་ 
མི་གཅོག་པ༔ ཉམས་ལེན་མནའ་རྒྱ་ནུས་པ༔ དེ་རྣམས་དང་པོར་གཅེས་པ་ཡིན་ 
ནོ རྗེས་ནི་སྒྲུབ་ལ་སྙིང་རུས་ཆེ་བ༔ ཆོས་བརྒྱད་ཀྱི་དྲི་མས་མ་བསླད་པ༔ བདུད་ 
ཀྱི་ཕྱེ་གཏོར་མི་འགམ་པར་བསྒྲུབ་པ་སྲོག་དང་བསྡོ་བ༔ གདམས་པ་གནད་ནས་ 
ཟིན་ཅིང་ཉམས་མྱོང་༔ རྟོགས་པ་ངེས་འབྱུང་༔ སྐྱོ་ཤས་ཞེན་ལོག་གི་གོ་ཆ་དང་ 
མ་བྲལ་བ་དེ་རྣམས་གཅེས་པ་ཡིན་ནོ༔ རང་དོན་ཚགས་སུ་ཚུད་ནས་ཐུགས་རྗེ་ 
རྩལ་དུ་ཤར་བས་གཞན་དོན་ཕྲིན་ལས་སྐྱོང་དུས་སུ༔ བདག་འདོད་ཀྱི་སྤུ་རིས་ 
ཟད་པཿ བྱམས་དང་སྙིང་རྗེ་ཆེ་བ རྟོགས་པ་མཐོ་ཞིང་སྤྱོད་པ་ཞིབ་པ༔ ཞེན་
26

༄༅། །ཟབ་གཏེར་ཆོས་ཀྱི་མཛོད་ཁང
ལོག་ཆེ་ཞིང་ཕན་སེམས་ཆེ་བ༔ ཕྱོགས་རིས་ཆུང་ཞིང་དག་སྣང་ཆེ་བ༔ ལྟ་སྤྱོད་ 
གཞུང་བཞིན་དུ་སྤྱོད་པ༔ སྟོང་ཉིད་ཀྱི་ལྟ་བ་དང་སྙིང་རྗེའི་གོ་ཆ་རུ་འབྲེལ་པ་
གཅིག་བྱུང་ན་ཆོས་ལ་གཅེས་ཤིང་ཁག་ཆེ་བ་དེ་ཚོ་ལགས་ཏེ 
དུས་སྙིགས་མའི་ཆོས་པ་རྣམས་ལྟ་སྤྱོད་གཞུང་བཞིན་དུ་མི་སྤྱོད༔ ཉན་ལོང་ 
མེད་པར་བསྒོམ་རིངས༔ བསྒོམ་ལོང་མེད་པར་འཆད་རིངས༔ རང་མ་སྨིན་པར་ 
གཞན་ལ་དབང་བསྐུར༔ རང་མ་གྲོལ་བར་གཞན་ལ་ཉམས་ཁྲིད་སྟོནཿ མ་གོ་ 
བའི་གོ་བརྫུ མ་རྟོགས་པའི་རྟོགས་བནྡུ༔ མ་གྲོལ་བའི་གྲོལ་བརྫུ༔ བསྒོམ་པས་ 
རང་མ་གྲོལ༔ བཤད་པས་གཞན་ལ་མ་ཕན༔ ཉམས་མྱོང་ཁའི་སྟོང་སྐད་ལ་ རེ་ 
བ༔ རིར་བསྡད་ན་ཀླུང་དྲནཿ༔ ཀླུང་དུ་བསྡད་ན་རི་དྲནཿ༔ ཐག་ཆོད་ཀྱི་གདེང་ 
མེད་པར་རྫུན་བག་གིས་གཞན་བསླུ༔ རང་གི་རིགས་རྒྱུད་དང་༔ ཕོ་ཚུགས་ཤོར་ 
དོགས་པས་གཞན་ལ་ནི་མི་ཞུ༔ ནང་ན་ནི་ཐེ་ཚོམ་མེ༔ ཁུ་འཕྲིག་གེ ཕྱི་ཚུགས་ 
ནི་མཁས་བཙུན་བཟང་གསུམ་དུ་བསྒོམ༔ ཁ་ཐོན་ཕྲག་དོག་དང་ཟུར་ཟ་ལ་བྱེདཿ༔
རང་ལ་ཡོན་ཏན་ཁྱི་རྒྱ་བོའི་སྤུ་ཙམ་མེད་པར་གཞན་གྱི་སྟག་གི་གྲ་ལ་འཕྱ༔ རང་ 
ལ་ར་རྒན་གྱི་ཨག་ཚོམ་ཙམ་མེད་པར་གཞན་གྱི་འབྲོང་གི་རྔ་འཇང་ལ་འཕྱ༔ མིང་ 
ཆོས་རྗེ༔ རྟོགས་ལྡན༔ རིན་པོ་ཆེ༔ ཞིག་པོ༔ མཁན་པོ༔ རྗེ་བཙུན་དུ་བཏགས་ 
པའི༔ མི་གཙང་བ་དར་གྱིས་བཏུམས་པའི་ཆོས་པ་མང་པོ་ཞིག་བོད་འདིར་འབྱུང་ 
བར་འདུག་པས༔ རང་རེས་འདམ་ག་མ་ནོར་ཞིག་ལོ་ཙཱ་བ༔ ལར་དུས་སྙིགས་ 
མའི་དུས་དེར་བདུད་ཀྱི་བྱིན་རླབས་ཞུགས་པས་མི་རྣམས་ཀྱང་གང་ཟག་བཟང་ 
བ་ལས་ཟོལ་པོ་ལ་བརྩི༔ གབ་ན་འཚོལ་བསྟན་ན་བྲོས༔ གདམས་པ་སྙིང་ནས་བྱིན་ 
པ་བས་ཟས་ཞིམ་པོ་ཁམ་རེ་བྱིན་ན་མོསཿ ནང་གི་ལྟ་དགོངས་ལ་མི་རྟོགཿ ཕྱིའི་
27

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཐུན་འཇུག་ལ་ལྟ༔ དམུ་རྒོད་ཀྱི་ཆོམ་རྐུན་མང་བས༔ སྒོམ་ཆེན་གྱིས་རི་ཐུབ་ 
ཀྱང་རིས་སྒོམ་ཆེན་མི་ཐུབ༔ ཚེ་འདིར་ལྟོ་གོས་ཀྱི་ཁྱེར་ཀ་ཅན༔ ཕེར་ཕེར་པོ་ཕོ་ 
རྒོད་པོའི་བླ་མ་རྣམས་ཀྱིས་གདུལ་བྱ་དང་སྙན་གྲགས་སྡུད༔ ལར་སྒོམ་ཆེན་ལ་ 
རྟོགས་པ་མེད༔ དགེ་སློང་ལ་ཚུལ་ཁྲིམས་མེད༔ སྔགས་པ་ལ་དམ་ཚིག་མེད༔ 
བུད་མེད་སྐྲ་ལོ་ཅན་གྱི་ཕག་ན་བཙུན་པ་མགོ་ཟླུམ་མོད༔ སྐྱེས་པ་གཉའ་རལ་ 
ཅན་གྱི་ཕག་ན་བཙུན་མ་མགོ་ཟླུམ་མོད༔ དགོན་པའི་རྩིག་གསེབ་ན་བྱི་ཕྲུག་གི་ 
བོང་རུས་ཀྱིས་ཁེངས༔ སྔགས་པ་ཡིན་ན་ཐབས་ལམ་གྱི་ཡོན་ཏན་མེད༔ འདུལ་ 
ཁྲིམས་པ་ཡིན་ན་སྡོམ་པ་མེད༔ མན་ངག་ནོར་ལ་བཙོང་༔ བརྩོན་འགྲུས་མཐུ་ 
གཏད་ངན་སྦྱོར་ལ་བྱེད༔ ཆོས་སྐད་སྐྱེ་བོས་གཏོང་༔ ལྟ་བའི་སྟོང་སྐད་སྐྱེ་ 
དམན་མཐོ༔ སློབ་དཔོན་གསང་ནས་རང་གི་ཆེ་བ་འབྱིན༔ ཆོས་འདོད་བླ་མ་མི་ 
འདོད་རང་དགའི་ལྟ་བ་ལ་གཟུ་ལུམ་མང་པོ་སྟོནཿ༔ སྐལ་ལྡན་གྱི་སྐྱེས་བུ་སྔོན་ 
སྦྱངས་ཀྱི་ལས་སད་པའི་སྨོན་ལམ་གྱི་མཐའ་མ་ལོག་པ་འགའ་རེ་ཙམ་མིན་པ 
ཆོས་བྱེད་མཐར་ཐོན་པ་ཤིན་དུ་ཉུང་བར་ཡོང་སྟེ་མཆིའོ༔ གསུངས་སོ༔
ཡང་གུ་རུ་ལ་ཞུས་པ༔ འོ་ན་གསང་སྔགས་ཀྱི་སྤྱི་སྲོག་དམ་ཚིག་ལགས་ནཿ 
དེ་ལ་བསྲུང་བྱ་དང་གནང་བྱ་ཅི་ཙམ་བདོག་ཞུས་པས༔ གུ་རུའི་ཞལ་ནས༔ དེ་ལ་ 
དམ་ཚིག་ལ་སྤྱིར་ས་མ་ཡ་འབུམ་སྡེ་ཡོད་ཀྱང་༔ བསྡུ་ན་རྩ་བ་སྐུ་གསུང་ཐུགས་ 
དང་ཡན་ལག་ཉི་ཤུ་རྩ་ལྔར་འདུས་པ་ཡིན དང་པོ་རྡོ་རྗེ་སློབ་དཔོན་ལ་རྣམ་
པ་གསུམ་སྟེ དམ་ཚིག་དབང་གི་སློབ་དཔོན་ནི་མ་བས་ཀྱང་ལྷག་པར་སྤྱི་བོར་ 
ཁུར་དགོས༔ ཤེས་རབ་རྒྱུད་ཀྱི་སློབ་དཔོན་ཕ་བས་ཀྱང་གཉན་པར་ཁུར་རོ མན་ 
ངག་ལུང་གི་སློབ་དཔོན་ནི་རང་གི་སྙིང་བས་ཀྱང་གཅེས་པར་ཁུར་དགོས་སོ༔ དེ་
28

༄༅། །ཟབ་གཏེར་ཆོས་ཀྱི་མཛོད་ཁང་།
ཡང་སྐུའི་དམ་ཚིག་ཏུ་སློབ་དཔོན་གྱི་སྐུ་ལ་མི་སྨད་ཅིང་སངས་རྒྱས་དངོས་སུ་ལྟ་
བ་དང་༔ ན་བཟའ་ལ་སོགས་ཆ་རྐྱེན་གང་ལ་ཡང་མི་འགོང་༔ རྒས་ཁ་དང་ 
བཙོག་གཏམ་མི་སྨྲ༔ ཐོ་ཅོ་དང་སྐད་ལོག་མི་འདོན༔ འདུག་མི་ལེགས་པ་དང་༔ 
དྲི་ཆུ་དང་སྣབས་དང་མཆིལ་མ་ལ་སོགས་ཀྱང་བླ་མའི་ཉེ་སར་སྤང་ངོ་༔ སྐུའི་ 
གྲིབ་མ་ལ་མི་འགོང་༔ མ་གནང་ན་སྔུན་ལ་མི་འགྲོ༔ སྐས་ལ་འགྲོ་དུས་ཀྱང་ཡར་ 
འགྲོའི་ཕྱི་མ་བྱ༔ མར་འགྲོའི་སྔུན་བྱ༔ སྐུའི་ཡོན་ཏན་བརྗོད་ཅིང་བླ་མ་ཅི་མཉེས་ 
བྱའོ༔ གཉིས་པ་གསུང་གི་དམ་ཚིག་ཏུ༔ ཅི་གསུང་གི་བཀའ་མི་བཅག མི་ 
མཉེས་པའི་ཚིག་གཅིག་ཀྱང་མི་སྨྲ༔ སེམས་ཅན་བརྒྱའི་སྲོག་ཆོད་གསུངས་ཀྱང་ 
བཀའ་མི་བཅགཿ རྫུན་གྱི་ཚིག་ཕྲ་མོ་ཉེས་མེད་ཙམ་ཡང་མི་སྨྱ༔གསུང་གི་ 
བསྔགས་པ་བརྗོད་ཅིང་སྙན་པའི་གྲགས་པ་བརྗོད༔ འཇམ་ཞིང་སྙན་པའི་ངག་ 
གིས་རང་འདོད་ཅི་བདེར་ཞུའོ༔ 
གསུམ་པ་ཐུགས་ཀྱི་དམ་ཚིགས་ནི༔ མི་མཉེས་པ་སྐད་ཅིག་ཀྱང་མི་བྱ༔ ལོག་ 
སྤྱོད་དང་རྩུབ་མོའི་ཚིག་གིས་ཐུགས་མི་དཀྲུགསཿ མོས་པ་དང་གུས་པ་རྒྱུན་མི་ 
བཅད༔ ཐུགས་མི་མཉེས་པའི་སྤྱོད་པ་དང་ཚིག་གཅིག་ཀྱང་མི་བརྗོདཿ ལོག་ 
པའི་བསམ་པ་དང་ངན་སེམས་སྐད་ཅིག་ཀྱང་མི་བྱ་ཞིང་༔ ཅི་མཉེས་ཀྱི་ཚིག་ 
དང་སྤྱོད་པ་དང་༔ ཡོན་ཏན་དང་སྙན་པ་བརྗོད་དོ༔ ཡི་དམ་གྱི་དམ་ཚིག་ལ་ 
ཡང་གསུམ་སྟེ༔ སྐུའི་དམ་ཚིག་ཏུ་སྣང་སྟོང་སྒྱུ་མ་ལྟ་བུའི་བསྐྱེད་རིམ་དང་མ་ 
བྲལ་བར་བསྐྱེད་རིམ་བརྟན་པར་བྱ༔ གསུང་གི་དམ་ཚིག་ཏུ་སྔགས་དང་ཕྱག་ 
རྒྱ་རྒྱུན་མི་བཅདཿ༔ སྔགས་ལ་ཡང་བསྙེན་པ་བསྒྲུབ་པ་ལས་སྦྱོར་གསུམ་ལ་ཡང་
ཆུ་བོའི་རྒྱུན་བཞིན་བར་མ་ཆད་དུ་བྱ་ཞིང་རྟགས་ཐོན་པར་བྱའོ༔ ཕྱག་རྒྱ་འ
29

ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཞི་སྟེ༔ གསལ་བ་ཆོས་ཀྱི་ཕྱག་རྒྱ་ལ་ལྟ་སྒོམ་གྱི་གཟེར་བཏབ༔ འཛིན་པ་དམ་ 
ཚིག་གི་ཕྱག་རྒྱ་མིག་གི་འབྲས་བུ་ལྟར་དུ་བསྲུང་༔ སྤྱོད་པ་ལས་ཀྱི་ཕྱག་རྒྱ་ལ་ 
བུད་མེད་རིགས་བཟང་རྒྱུན་དུ་བསྟེནཿ༔ སྐུ་ཡོངས་སུ་རྫོགས་པ་ཕྱག་རྒྱ་ཆེན་པོ་ 
ལ་མཉམ་པར་བཞག་གོ ཐུགས་ཀྱི་དམ་ཚིག་ཏུ་སྣང་སྲིད་ལྷའི་གཞལ་ཡས་སུ་ 
ཤེས་པས་ན་ཀུན་རྫོབ་འཁྲུལ་པར་མི་གཟུང་༔ གྲག་པ་སྔགས་སུ་ཤེས་པས་སྒྲ་སྐད་ 
བཟླས་བརྗོད་དུ་ཁྱེརཿ༔ དྲན་རྟོག་ཐུགས་སུ་ཤེས་པས་གསལ་སྟོང་གི་ངང་དང་མི་ 
འབྲལ་བ་གདངས་མ་འགགས་ཙམ་དུ་ལྷ་སྐུར་གསལ་བས་སྟོང་པའི་མཐའ་བསལ༔ 
གཤིས་སྟོང་ཉིད་ཀྱི་རྩལ་དུ་ཤེས་པས་རྟག་པའི་མཐའ་བསལ༔ མདོར་ན་དཀྱིལ་ 
འཁོར་གསུམ་དང་མ་བྲལ་བ་ཡི་དམ་གྱི་དམ་ཚིག་གོ༔
ཡང་གསང་བ་སྐུ་གསུང་ཐུགས་ཀྱི་དམ་ཚིག་ལ་བཅུ་སྟེ༔ ལྟ་བ་ཟབ་མོ་ཐུན་མོང་ 
མ་ཡིན་པ་གསང་༔ སྦྱོར་སྒྲོལ་ལ་སོགས་སྤྱོད་པ་བརླང་པོ་གསང་༔ གྲུབ་རྟགས་ 
ཉེ་བའི་ཕྱིར་ཡི་དམ་གྱི་ལྷ་གསང་༔ དངོས་གྲུབ་མྱུར་བའི་ཕྱིར་གྲུབ་པའི་རྟགས་ 
གསང་༔ གཞན་གྱིས་མི་མངོན་པའི་ཕྱིར་བསྒྲུབ་པའི་གནས་གསང་༔ ཡ་གའི་ 
གཏམ་སྤང་ཕྱིར་གྲོགས་གསང་༔ གསང་སྔགས་ཚུལ་བཞིན་སྤྱོད་ཕྱིར་དངོས་གྲུབ་ 
ཀྱི་རྫས་གསང་༔ གསང་སྤྱོད་བྱ་ཕྱིར་བསྒྲུབ་པའི་དུས་གསང་༔ དངོས་གྲུབ་མྱུར་ 
བའི་ཕྱིར་དམ་རྫས་གང་ཡང་རུང་བ་ཐམས་ཅད་དང་ལྷའི་ཕྱག་མཚན་ཁ་ཊཱཾ་གྲི་ 
གུག་ཐོད་རྔ་འཁོར་ལོ་ལ་སོགས་པའང་གསང་ངོ་༔ གཞན་ཡང་བླ་མས་གསང་
དམ་བསྒྲག་པ༔ མཁའ་འགྲོ་ཆོས་སྐྱོང་གི་བླ་རྡོ་སྲོག་འཁོར་རྟེན་རྫས་ལ་སོགས་
དང་གཞན་གྱི་གཉེར་དུ་བསྐོས་པ་རྣམས་གསང་ངོ་༔ གཉིས་པ་ཡན་ལག་ཉི་ཤུ་
རྩ་ལྔའི་དམ་ཚིག་ནི༔ དང་པོ་སྤྱད་པར་བྱ་བའི་དམ་ཚིག་ལྔ་ལས་སྦྱོར་བ་དང་
30

༄༅། །ཟབ་གཏེར་ཆོས་ཀྱི་མཛོད་ཁང་།
སྒྲོལ་བ་དང་༔ མ་བྱིན་པར་ལེན་པ་དང་༔ རྫུན་དུ་སྨྲ་བ་དང་༔ ཚིག་བརླང་ 
པའོ༔ སྦྱོར་བ་ལ་བཞི་སྟེ༔ ལམ་ཟབ་མོ་གནད་ཀྱིས་བསྒྲོད་ཕྱིར་ཐབས་དང་ཤེས་ 
རབ་སྦྱོར་བ་དང་༔ ལྷ་དང་དཀྱིལ་འཁོར་གསལ་ཕྱིར་ཡུལ་དང་དབང་པོར་སྦྱོརཿ
སོ་སོར་རྟོག་པའི་ཤེས་རབ་ཀྱིས་ཤེས་དང་ཤེས་བྱར་སྦྱོར༔ སྣང་སྟོང་ཟུང་དུ་འཇུག་ 
ཕྱིར་དབྱིངས་དང་ཡེ་ཤེས་སུ་སྦྱོར་རོ༔ བསྒྲལ་བ་ནི་ལྔ་སྟེ༔ གང་བསྒྲལ་ན་སྤྱིར་ 
ཁམས་གསུམ་གྱི་སེམས་ཅན༔ སྒོས་བསྟན་པའི་རཱུ་ཏྲའོ༔ དེ་ཉིད་གང་དུ་བསྒྲལ་ 
ན༔ དོན་དམ་ཆོས་ཀྱི་དབྱིངས་ཡུམ་གྱི་མཁར་སྒྲོལཿ གང་གིས་བསྒྲལ་ན་སྟོང་ 
ཉིད་སྙིང་རྗེའི་ངང་ཅན་ལྷ་གྱད་དུ་གྱུར་པ་ཚད་མེད་བཞི་དང་༔ ལྡན་པ་དེས་ 
བསྒྲལ་ལོ༔ ཅིའི་ཕྱིར་བསྒྲལ་ཞེ་ན༔ སྤྱིར་རིགས་དྲུག་འཁོར་བའི་སྡུག་བསྔལ་ 
སྙིང་རྗེ་བ་དང་༔ སྒོས་རྡོ་རྗེ་སློབ་དཔོན་ཀྱི་སྐུ་དགྲ རྣལ་འབྱོར་པའི་སྒོས་དགྲ 
བསྟན་པའི་སྤྱི་དགྲ་སྟེ་ཞིང་བཅུ་ཚང་བའི་ཕྱིར་བསྒྲལ་ལོ༔ ཚུལ་ལམ་ཐབས་ཇི་ལྟར་ 
བསྒྲལ་ནཿ ཕྲིན་ལས་རྣམ་པ་བཞིའི་སྒོ་ནས་བསྒྲལ་ལོ 
མ་བྱིན་པར་ལེན་པ་ལའང་མི་བླང་བ་བརྒྱད་དང་༔ བླང་བ་བརྒྱད་དོ༔ དང་ 
པོ་ནི་བླ་མའི་ནོར་རྫས་མ་བྱིན་པར་ཁབ་དང་སྐུད་པ་ཐ་ན་ཏིལ་འབྲུ་ཙམ་ཡང་ 
མི་བླང་སྟེ་ཉམས་ན་ཡི་དྭགས་ཀྱི་གནས་སུ་བསྐལ་པ་གསུམ་དུ་སྡུག་བསྔལ་མྱོང་ 
ངོ་༔ གཞན་ཡང་མཆེད་དང་ལྕམ་དྲལ་གྱི་མི་བླང་ངོ༔ དགེ་འདུན་དང་སྒོམ་ཆེན་ 
པའི་མི་བླང་༔ ཕ་དང་མའི་མི་བླང་༔ ཚོགས་འཁོར་ལ་བསྔོས་པ་མི་བླང་༔ ཆོས་ 
དཀོར་དང་ལྷ་ཁང་༔ མཆོད་རྟེན་གྱི་དཀོར་ལ་བསྔོས་པ་རྣམས་ནི་མ་བྱིན་པར་ 
ཏིལ་འབྲུ་ཙམ་ཡང་མི་བླང་ངོ་༔ གཞན་ཆོས་ཀྱི་སྒོར་ཞུགས་ནས་སྐྱེ་བོ་ཕལ་པ་
ལ་སོགས་གང་ལ་ཡང་མི་རྐུ་སྟེ་གལ་ཏེ་ཉམས་ན་སྐྱབས་འགྲོ་དང་སེམས་བསྐྱེད་
31

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱི་སྡོམ་པ་འཆོར༔ དམ་ཚིག་དང་ཚུལ་ཁྲིམས་ཉམས་པས་འགྲོ་ས་ངན་སོང་ལས་ 
འོས་མེད་དོ༔ བླང་བ་བརྒྱད་དུ་བསྟན་པ་ནི༔ དོན་མ་བྱིན་པར་བླང་བ་བླ་མས་ 
བསྒོམ་མ་བྱས་ཀྱང་བསྒོམ༔ ཐབས་མ་བྱིན་པར་ལེན་པ་རིག་མ་མཚན་ལྡན༔ རྫས་ 
མ་བྱིན་པར་ལེན་པ་བྷན་དྷ་མཚན་ལྡན༔ བུ་མོ་གཙང་མའི་ཏི་ལ༔ དྲག་པོ་མངོན་ 
སྤྱོད་ཀྱི་སྒྲུབ་རྫས༔ མཁའ་འགྲོ་ཆོས་སྐྱོང་གི་དམ་རྫས་བླ་རྡོ་བམ་རོ་མཚན་ལྡན 
སེར་སྣ་འཇུར་འགག་ཅན་གྱི་ནོར་དང་རྫས་མ་བྱིན་པར་ཡང་བླང་སྟེ་རང་འདོད་
མེད་པས་བླ་མ་དཀོན་མཆོག་མཆོད་པར་བྱའོ
རྫུན་དུ་སྨྲ་བ་ལ་ཡང་སྨྲ་བ་བཞི་དང་མི་སྨྲ་བ་བཞི་སྟེ༔ སྨྲ་བ་ནི་རྡོ་རྗེ་སློབ་དཔོན་
གྱི་ཕྱིར་ཡོན་ཏན་དང་ཕྲིན་ལས་ལ་སོགས་རྣམས་བསྟོད་པ་དང༔ བསྔགས་པ་དང༔
མེད་ཀྱང་ཡོད་པའི་ཆེ་བ་བརྗོད་ཕྱིར་དུ་སྨྲ གོང་བཞིན་དུ་ལྟ་བ་སྤྱོད་པ༔ ཡི་
དམ་གྲུབ་རྟགས་གནས་གྲོགསཿ དངོས་གྲུབ་རྫས༔ དུས་དམ་རྫས༔ གཉེར་ 
གཏད་ལ་སོགས་གསང་བ་བཅུའི་དོན་དུ་རྫུན་བཅུ་༔ སེམས་ཅན་རྣམས་ལ་ཕན་
པའི་དོན་དུ་སྨྲ༔ མ་སོང་སོང་དང་མ་མཐོང་མཐོང་ལ་སོགས་པ་འགྲོ་བའི་སྲོག་ 
སྐྱོབ་ཕྱིར་རྫུན་དུ་སྨྲའོ མི་སྨྲ་བ་ནི་རྡོ་རྗེ་དཔོན་སློབ་ལ་རྫུན་དུ་མི་སྨྲ་མཆེད་ 
ལྕམ་ལ་རྫུན་མི་སྨྲ རང་འདོད་བསྒྲུབ་ཕྱིར་སེམས་ཅན་ལ་གནོད་པའི་རྫུན་མི་
སྨྲ་ཕན་གནོད་མེད་པའི་བརྫུན་འཆལ་པ་ཡང་མི་སྨྲའོ༔ ཚིག་བརླང་པོ་ལ་སྨྲ་བ་ 
བཞི་དང་མི་སྨྲ་བ་བཞི་སྟེ༔ སྨྲ་བ་ནི་ཞིང་བཅུ་ཚར་གཅོད་ཕྱིར་སྨྲ༔ དགྲ་བགེགས་ 
བསྒྲལ་ཕྱིར་དྲག་སྔགས་དང་དམོད་བཅོལ་དུ་སྨྱ༔ ཡུལ་གཞན་ཁོ་རང་གི་དོན་ 
དུ་འགྲོ་ན་སྨྲ༔ ལྟ་ལོག་ཚར་བཅད་པའི་ཕྱིར་སྨྲའོ༔ མི་སྨྲ་བ་ནི རང་དོན་གྱི་ 
ཕྱིར་མི་སྨྲ༔ གཞན་ལ་གནོད་ཕྱིར་མི་སྨྲ དུག་ལྔ་ཁོང་ཁྲོའི་ཕྱིར་མི་སྨྲ མ་
32

༄༅། །ཟབ་གཏེར་ཆོས་ཀྱི་མཛོད་ཁང་།
བརྟགས་པའི་ཅལ་ཅོལ་དུ་མི་སྨྲའོ༔ མི་སྤོང་བའི་དམ་ཚིག་ལྔ་ལ༔ འདོད་ཆགས་ཞེ་ 
སྡང་གཏི་མུག་ང་རྒྱལ་ཕྲག་དོག་ལྔ་སྟེ༔ ཉོན་མོངས་པ་ལྔ་ནི༔ རྟོགས་པའི་དུས་ 
ན་ཡེ་ཤེས་ལྔའི་ངོ་བོ་རྒྱལ་བ་རིགས་ལྔ་སྟེ མ་སྤངས་གནས་སུ་དག་པས་ཡེ་ནས་ 
རང་ལ་གནས་པའི་དོན་ཁོང་དུ་ཆུད་པར་བྱའོ༔ དང་དུ་བླང་བའི་དམ་ཚིག་ལྔ་
ནི དྲི་ཆེནཿ དྲི་ཆུ དམར་ཆེན༔ ཟིལ་པ༔ མཾ་ས་དང་ལྔ་སྟེ༔ ཡེ་ནས་རྒྱལ་བ་ 
རིགས་ལྔའི་ངོ་བོ་བདུད་རྩི་མཆོག་གི་དམ་རྫས་ལྔ་སྟེ་ཟོས་པས་ཡོན་ཏན་དཔག་
ཏུ་མེད་དེ་འདུ་བའི་ནད་རྣམས་འཇོམས༔ ཤེས་པར་བྱ་བའི་དམ་ཚིག་ལྔ་ནི༔ ཕུང་ 
པོ་ལྔ་རིགས་ཀྱི་ཡབ་ལྔ༔ འབྱུང་བ་ལྔ་རིགས་ཀྱི་ཡུམ་ལྔ༔ ཁ་དོག་ལྔ་ཡེ་ཤེས་ལྔ 
ཡུལ་ལྔ་རྒྱལ་བ་ཡུམ་ལྔ༔ དབང་པོ་ལྔ་རྒྱལ་བ་ཡབ་ལྔ༔ རྣམ་ཤེས་ལྔ་ཡང་ཡབ་ 
ལྔ རིགས་ལྔ་ནི་རྡོ་རྗེའི་རིགས་དང་༔ དེ་བཞིན་དུ༔ རིན་ཆེན༔ པད་མ༔ དེ་ 
བཞིན༔ ལས་ཀྱི་རིགས་ལ་སོགས་ཏེ་ལྔའོ༔ ཡེ་ཤེས་ལྔ་ནི༔ མེ་ལོང་༔ ཆོས་ 
དབྱིངས མཉམ་ཉིད༔ སོར་རྟོགས༔ བྱ་གྲུབ་རྣམས་སོ༔ ༼ཚེའེ་རིག་འཛིན་ཐོབ་ཏེ་རྣལ་ 
འབྱོར་པས་དང་དུ་བླང་བར་བྱའོ༔༽ ཡབ་ལྔ་ཡུམ་ལྔ་ནི་གོང་མ་ཐམས་ཅད་དོན་རིགས་ལྔ་ཡབ་ 
ཡུམ་དུ་ཤེས་པར་བྱའོ༔
བསྒྲུབ་པར་བྱ་བ་ལྔ་ནི་རྡོ་རྗེའི་རིགས་དང༔ དེ་བཞིན་གཤེགས་པའི་རིགས་དང 
རིན་པོ་ཆེའི་རིགས་དང་༔ པད་མའི་རིགས་དང་༔ ལས་ཀྱི་རིགས་ལ་སོགས་ཏེ་ 
རིགས་ལྔ་ཡེ་ཤེས་ལྔའི་ངོ་བོར་རྟོགས་ཤིང་བསྒྲུབ་པར་བྱའོ༔ དེ་རྣམས་ནི་རྩ་བ་ 
སྐུ་གསུང་ཐུགས་དང་ཡན་ལག་ཉི་ཤུ་རྩ་ལྔ་སྟེ༔ སངས་རྒྱས་ཚེ་གཅིག་གིས་བསྒྲུབ་
པའི་གནད༔ གསང་སྔགས་ཀྱི་སྲོག་དམ་ཚིག་ཡིན་པས་ཉམས་ན་བསྐལ་པ་མང་ 
པོར་ན་རཀ་ཏུ་སྤྱོད་པས་དམ་ཚིག་གི་བསྲུང་མཚམས་ཤེས་ཤིང་མིག་གི་འབྲས་
33

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བུ་བཞིན་བསྲུང་བ་ཤིན་དུ་གཅེས་གསུངས་སོ༔ ཡང་གུ་རུ་ལ་ཞུས་པ༔ འོ་ན་གསང་
སྔགས་ཚུལ་བཞིན་སྤྱོད་པ་ལ་རྩ་བ་དང་ཡན་ལག་སྤྱི་ལ་གཅེས་པ་ཁྱད་པར་དང་ 
རྩ་བའི་དམ་ཚིག་དུ་བདོག་ཞུས་པསཿ གུ་རུའི་ཞལ་ནས༔ བློ་ལྡན་གྱི་སྐྱེས་བུ་ 
ཉོན་ཅིག༔ གཙོར་དམ་ཚིག་ལ་ནན་གྱིས་འབྲིང་བ་ནི་ཤིན་ཏུ་ལེགས་སོ༔ དེ་ལ་ 
ཡང་ཁྱད་པར་གྱི་དམ་ཚིག་ཉི་ཤུ་རྩ་ལྔ་གཅེས་ཏེ༔ སེངྒེ་དཀར་མོའི་ཤ་ཟ་བྱ་བ་ 
རྡོ་རྗེ་སློབ་དཔོན་གྱི་སྐུ་ལ་མི་བསྡོ༔ རྒྱལ་པོའི་མཛོད་རྡོལ་བྱ་བ་བླ་མའི་དཀོར་ 
ལ་མི་འབགས༔ ཤེལ་སྐོང་ལ་མཚོན་བཏོད་པ་བྱ་བ་བླ་མ་ལ་ངན་རྟོག་མི་བྱ༔ ཡིད་ 
བཞིན་ནོར་བུ་རྒྱལ་མཚན་རྩེ་མོ་ནས་འབེབས་པ་བྱ་བ་བླ་མ་ལ་ཚོད་ཡོད་དེས་ 
ཆོག་བརྙས་ཆོས་མི་བྱ༔ གནམ་ལྕགས་སྤུ་གྲི་རྩེ་བ་བྱ་བ་མཆེད་གྲོགས་ལྕམ་དྲལ་ 
མི་འཐབ༔ གསང་བའི་དལ་བཤིག་པ་བྱ་བ་བླ་མའི་ཇོ་མོ་ལ་མི་གུས་པ་དང་བརྙས་ 
པ་སྤང༔ ཟ་མ་ཏོག་ཏུ་དུག་སྤྱོ་བ་བྱ་བ་བླ་མའི་ཕྱག་རྒྱ་ལ་སྤྱོད་པ་བཙོག་གཏམ་ 
ཡང་མི་བྱ༔ པད་མའི་ཟེའུ་འབྲུ་ཁ་ཕྱེ་བ་བྱ་བ་མཆེད་གྲོགས་ཀྱི་གཟུང་མ་དང་
དཀྱིལ་འཁོར་གཅིག་ཏུ་དབང་ཞུས་པའི་མཆེད་ལྕམ་ལ་མི་སྤྱོད༔ ནོར་བུའི་སྒྲོམ་ 
བཤིག་པ་བྱ་བ་དཀྱིལ་འཁོར་རྙིང་པ་མི་བཤིག་གོ༔ རྡོ་རྗེ་གུར་བཤིག་པ་བྱ་བ་
གཞན་གྱི་མཚམས་དམ་པོ་མི་བཀྲལ༔ ཁྱུང་ཆེན་གྱི་འདབ་གཤོག་གཅད་པ་བྱ་
བ་བསྙེན་བསྒྲུབ་དང་བཟླས་བརྗོད་ཀྱི་བར་མི་བཅད༔ སྒྲོན་མེའི་མདངས་འཕྲོག་
པ་བྱ་བ་གཞན་གྱི་ཏིང་ངེ་འཛིན་བསྒོམ་པའི་བར་ཆོད་མི་བྱ༔ རང་ལུས་མེ་དཔུང་
དུ་མཆོང་བ་བྱ་བ་རང་རྒྱུད་ངན་པར་མི་བྱ༔ རིམ་པ་གསུམ་གྱི་རྒྱ་བཀྲོལ་བ་བྱ་ 
བ་གཞན་གྱི་མཚམས་ཁང་དམ་པོའི་ནང་དུ་མི་འགྲོ༔ མ་བརྟགས་པའི་རྫས་འཆང་ 
བ་བྱ་བ་ཐོད་པ་མཚན་ངན་མི་བཅང་༔ སྟག་སེང་འཐབ་པའི་ཁ་ལེན་པ་བྱ་བ་སྡེ་
34

་་གཏེར་ཆོས་ཀྱི་མཛོད་ཁང་།
དགོན་དང་སྔགས་པ་ནང་འགྲས་ཀྱི་མཐུ་དང་བཟློག་པ་མི་བྱ༔ ངན་སེམས་ཀྱི་ 
ཁྲག་འབྱིན་པ་བྱ་བ་གཞན་གྱི་ཡོན་ཏན་མི་སྨད༔ རིན་པོ་ཆེ་བོ་ཟག་ལ་བཏང་བ་ 
བྱ་བ་མན་ངག་གསང་སྒོ་འཆོལ་དུ་མི་གཞུགཿ ཁྲོ་ཆུའི་ངད་ལེན་པ་བྱ་བ་དམ་ 
ཉམས་ཀྱི་ཟས་མི་ཟ་ཁ་མི་བསྲེ༔ ཉི་ཟླའི་བར་གཤོག་པ་བྱ་བ་ཐབས་ཤེས་ཡ་མི་ 
བྲལ༔ སེངྒེའི་འོ་མ་རྫ་ཕོར་ཆགས་པོར་བླུགས་པ་བྱ་བ་སྣོད་མེད་སློབ་མ་དང་
ཉན་ཐོས་ཁྲིམས་ཀྱིས་བཅིངས་པ་དང་༔ རྟོག་གེ་ཚིག་ཕྱིར་ཞེན་པ་ཐེག་དམན་
བློ་ཆུང་བ་རྣམས་ལ་གསང་སྔགས་ཐབས་ལམ་ཟབ་མོའི་ཆོས་མི་སྟོན༔ དུག་སྦྲུལ་
ནག་པོ་གདན་དུ་བཏིང་བ་བྱ་བ་མཚན་དང་མི་ལྡན་པ་ལ་ཕྱག་རྒྱ་མི་བྱ༔ རྒྱལ་
པོ་དམངས་སུ་འབེབས་པ་བྱ་བ་བསྒྲུབ་པའི་དུས་སུ་གཞན་ལ་གདོང་མི་བསྟན༔
ངག་མི་སྨྱ༔ དུག་འདམ་དུ་ལུས་བརྫོང་བ་བྱ་བ་ཡུགས་ས་མོ་དང་མཛེ་མོ་དམ་
ཉམས་གསུམ་ལ་ཕྱག་རྒྱ་མི་བྱ༔ ལམ་གྱི་འཕྲང་བཅད་པ་བྱ་བ༔ དད་པ་ཅན་ 
གྱི་ཚོགས་གསོག་བྱེད་པའི་ཁ་མི་བཀག་སུན་མི་ཕྱུང་ངོ༔ 
དེ་ལྟར་རྩ་བ་དང་ཡན་ལག་བསྒྲུབ་བྱའི་དམ་ཚིག་ལ་ཚུལ་བཞིན་དུ་སྤྱོད་ན༔ 
གསང་སྔགས་རྡོ་རྗེ་ཐེག་པའི་སྒོར་ཞུགས་ནས་ཚེ་གཅིག་གིས་སངས་རྒྱས་མི་ཐོབ་པའི་ 
དོན་མེད་དེ༔ ལས་རྒྱུ་འབྲས་ལ་མི་འཛེམ༔ དམ་ཚིག་མི་བསྲུང་༔ བསྒྲུབ་པ་མ་ 
བྱས་པའི་འབྲས་བུ་སངས་རྒྱས་གཅིག་སྙིང་ལ་འདོད་དེ༔ འགྲོ་ས་ངན་སོང་དང་ 
དམྱལ་བར་འགྲོ་བ་ཁོ་ན་མང་བ་གཅིག་ཡོང་ཡོང་འདྲ་ན་ལོ་ཙཱ་བ༔ ལར་བསོད་ 
ནམས་མེད་པའི་མི་ལ་ཆོས་ཀྱི་སྐལ་བ་ཆདཿ༔ དད་པ་མེད་པའི་མི་ལ་ཆོས་བཤད་ 
ཀྱང་ཁ་ན་བ་ཡིན༔ ངེས་ཤེས་མེད་པའི་མི་ལ་གདམས་པ་བཤད་ཀྱང་ཕན་པ་མེད༔
འཆི་བ་མི་དྲན་པའི་མི་ལ་ཅི་སྐད་སྨྲས་ཀྱང་སྙིང་རུལ༔ སྙིང་རུས་མེད་པའི་མི་
35

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་ག་ཚུགས་བྱས་ཀྱང་སངས་རྒྱས་དེ་དཀའ་མོ་གཅིག་འོང་བ་འདྲ་ན་གསུངས༔ 
ཡང་གུ་རུ་ལ་ཞུས་པ༔ ཕྱི་རབས་ཀྱི་རྣལ་འབྱོར་ཕོ་མོ་གང་གིས་མ་རིག་པའི་ལས་ 
དབང་གི་གལ་ཏེ་དམ་ཚིག་ཉམས་ན་ཅི་ལྟར་བསྐང་ཞིང་བཤགས་པའི་ཐབས་ཁྱད་ 
པར་ཅན་འགྲོ་བའི་དོན་དུ་གསུངས་པར་ཞུ ཞེས་ཞུས་པསཿ
གུ་རུའི་ཞལ་ནས༔ རྣལ་འབྱོར་པ་གང་ལ་ཉམས་པའི་རྩ་ལྟུང་བྱུང་ན༔ དེ་ལ་ 
གཉིས་ཏེ༔ རྩ་བའི་ཉམས་པ་བཤགས་པ་དང་༔ ཡན་ལག་གི་ཉམས་པ་བཤགས་ 
པའོ༔ དེ་ལ་རྩ་བ་ལ་སྐུའི་དམ་ཚིག་ཉམས་ན་རྡོ་རྗེ་སློབ་དཔོན་ལ་དངོས་པོ་དག་
པའི་བརྒྱ་འབུལ་དང་ཅི་འབྱོར་པར་ཕུལ་ལ ཚོགས་ཀྱི་འཁོར་ལོ་ལུས་སྲོག་ལ་
ཕོངས་པ་མེད་པའི་གནོང་འགྱོད་ཀྱིས་སྙིང་ཁུང་རུས་པའི་དཀྱིལ་ནས་བཤགསཿ 
སྡོམ་པ་རྣམས་བསྐྱལ་ལ་སོར་གཞུག་དབང་ཡོངས་རྫོགས་པར་ཞུའོ༔ ཉེ་བར་བསྐང་
བ་ཞེས་བྱ་བ་སྟེ ཇོ་མོ་དང་སྲས་ཡོད་ནའང་འབུལ་བ་བྱ་ཞིང་མཉེས་པར་བྱས་ 
ཏེ་བཤགས་སོ༔ གལ་ཏེ་ཉམས་པ་ཚུལ་བཞིན་བཤགས་པ་ལ་བླ་མས་མ་བླངས་ 
ན་བླ་མ་ལ་ཉེས་པ་འབྱུང་ངོ་༔ གལ་ཏེ་བླ་མ་གཤེགས་ན་གོང་བཞིན་ཡུམ་སྲས་ 
ལ་བྱ༔ དེ་ཡང་མེད་ན་བླ་མ་དང་དགོངས་པ་མཉམ་པ་བརྒྱ་ལ་ཚོགས་ཀྱི་འཁོར་
ལོ་བརྒྱ་རྩ་བརྒྱད་བསྐོར་ལ་བཤགས་པར་བྱའོ༔ དེ་ཡང་མ་རྙེད་ན་དགོངས་པ་ 
མཉམ་པ་བཅུ་ལ་ཚོགས་འཁོར་བཅོ་ལྔ་བྱས་ཏེ་བཤགས་པར་བྱའོ༔ དེ་ཡང་མ་ 
ལྕོགས་ན་བླ་མ་དང་མཉམ་པ་གསུམ་ལ་ཚོགས་འཁོར་ལན་གསུམ་བསྐོར་ལ་བཤགས་ 
པར་བྱའོ༔ གཉིས་པ་གསུང་གི་དམ་ཚིག་ཉམས་ན་བླ་མེད་དཀྱིལ་འཁོར་ཞལ་ 
ཕྱེས་ཏེ༔ བསྙེན་བསྒྲུབ་ལོ་མཚམས་དང་ཟླ་མཚམས་བཅད་ལ་བཟླས་པ་བྱེ་བ་
བདུན་འབུམ་གྱིས་བསྐང་ཡིག་བརྒྱ་ལ་ཐུན་མོང་དུ་བཟླ༔ བཀའ་སྡེ་སྣོད་དང་
36

༄༅། །ཟབ་གཏེར་ཆོས་ཀྱི་མཛོད་ཁང་།
མན་ངག་ལ་སོགས་པ་མང་དུ་བཞེངས་ཏེ་བླ་མ་ལ་འབུལ་ལོ༔ གསུམ་པ་ཐུགས་ 
ཀྱི་དམ་ཚིག་ཉམས་ན་ལྟ་བའི་ཀློང་དུ་དགོངས་པས་བསྐང་བ་ཞེས་བྱ་སྟེ༔ བསྐང་ 
བྱ་སྐོང་བྱེད་མེད་པའི་རྟོགས་དགོངས་ཟབ་མོ་མཚམས་དམ་དུ་བྱས་ཏེ་མཉམ་
ཉིད་ཀྱི་དགོངས་པ་ཕྱག་རྒྱ་ཆེན་པོ་ལ་རྟག་ཏུ་གནས་པར་བྱའོ༔
གཉིས་པ་ཡན་ལག་གི་དམ་ཚིག་ཉམས་ན་བཤགས་པ་ནི༔ གང་ཉམས་པ་དེ་
ཉིད་ལ་ལུས་ངག་ཡིད་གསུམ་གནོང་འགྱོད་དྲག་པོས་བླ་མ་དང་མཆེད་གྲོགས་ལ་
སོགས་ཡུལ་ཁྱད་པར་ཅན་གྱི་དྲུང་དུ་བཤགས་པ་བརྒྱ་༔ ན་རཀ་བསྐང་བཤགས་ 
བརྒྱ་ ཚོགས་ཀྱི་འཁོར་ལོ་བརྒྱ་ཊཿ བསྐང་གསོ་མཆོད་བསྐང་བརྒྱ་རྩ་ལ་ 
སོགས་བྱས་ཏེ་བསྐང་ཞིང་བཤགས་སོ༔ མཆེད་དང་ལྕམ་དྲལ་དང་ཉམས་ན་ 
ཡང་རང་དང་འབྲེལ་ཆེ་ཆུང ཉམས་ཚབས་ཆེ་ཆུང་དང་བསྟུན་ཏེ་གོང་བཞིན་ 
སློབ་དཔོན་དང་མཐུན་པ་དང་༔ འོག་མ་ཡན་ལག་དང་མཐུན་པ་ལ་སོགས་མདོར་ 
ན་ཐམས་ཅད་ལ་སེམས་འཕྲིག་ཐེ་ཚོམ་མེད་ཅིང༔ ཁོ་ཐག་ཆོད་པར་བྱེད་པ་གནད་ 
ཡིན་ནོ བླ་མ་མཉེས་པར་གྱུར་ན་སོར་ཆུད་དེ༔ རྗེས་སུ་ཡང་བླ་མས་འཁོན་དུ་ 
བཟུང་ན་མི་དག་པས་སྔར་བཞིན་འཁོན་འཛིན་མེད་པར་རྗེས་སུ་བཟུང་ངོ༔ མདོར་ 
ན་རྩ་བ་དང་ཡན་ལག་རྡོ་རྗེ་སློབ་དཔོན་དང་མཆེད་གྲོགས་གང་ལ་ཡང་མཐོལ་ 
བཤགས་ཅེས་བྱས་ཏེ༔ རང་གིས་ཉམས་པའི་སྐྱོན་གང་ཡོད་ཐམས་ཅད་མི་གསང་ 
བར་ཚིག་ཏུ་བཏོན་ཏེ་མཐོལ་བཤགས་པའོ༔ གལ་ཏེ་ཉེས་པ་ཁོང་དུ་སྦས་ན་ 
དག་པར་མི་འགྱུར་རོ༔ དེས་ན་བཤགས་པ་བྱ་བ་གོང་དུ་མཐོལ་བའི་ཉེས་ལྟུང་ 
ལ་ཁ་ཙམ་མ་ཡིན་པའི་གནོང་འགྱོད་དྲག་པོས་ལུས་ངག་ཡིད་གསུམ་གྱིས་བྱས་པའི་ 
ཉེས་པ༔ གསང་སྔགས་ཐབས་ཁྱད་པར་ཅན་གྱིས་ཟབ་པས་ཉམས་ཆག་བསྐང་སྟེ
37

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སོར་ཆུད་པར་འགྱུར་རོ་ཞེས་གསུངས་སོ
ཡང་གུ་རུ་ལ་ཞུས་པ༔ འོ་ན་ཨོ་རྒྱན་རིན་པོ་ཆེ་ད་ལྟའི་བཀའ་བརྒྱད་སྒྲུབ་པའི་ 
གྲུབ་ཆེན་བརྒྱད་པོ་ཡང་བདག་གི་བླ་མ་ལགས་ཤིང་ཐམས་ཅད་དང་འབྲེལ་ན༔
ད་ཕན་ཆད་སྐྱེ་བ་ཀུན་ཏུ་རྗེས་སུ་འཛིན་ནམ༔ གྲུབ་ཆེན་བརྒྱད་པོའི་ནང་ནས་ 
མ་འོངས་འབྲེལ་བ་གང་དང་འབྲེལ་ཆེ༔ མཐར་ལྷན་གཅིག་ཏུ་མཇལ་བ་འབྱུང་
ངམ་མི་འབྱུང་བདག་ཡིད་ཚིམ་པའི་དོན་དུ་གསུངབར་ཞུ༔ ཞེས་ཞུས་པས༔ གུ་
རུའི་ཞལ་ནས༔ བཀའ་བརྒྱད་བསྒྲུབ་པའི་རིག་འཛིན་རྣམས་ཀྱིས་ཁྱོད་རྗེས་སུ་
འཛིན་ཅིང་མཇལ་བར་འགྱུར་རོ༔ ཁྱད་པར་དུ་འབྲེལ་བ་ནི༔ མངའ་བདག་
རྒྱལ་པོ༔ མཁར་ཆེན་བཟའ ནམ་མཁའི་སྙིང་པོ༔ རྒྱལ་བ་མཆོག་དབྱངསཿ
སངས་རྒྱས་ཡེ་ཤེས་དང་ལྔར་འབྲེལ་བ་དང་སྐུ་དྲིན་ཟབ་པར་འགྱུར་ཏེ དེ་ཡང་
མངའ་བདག་རྒྱལ་པོ་རྗེས་སུ་ཡུལ་ཉང་གི་རིགས་སུ་འཁྲུངས་དུས༔ ཁྱོད་མཁོ་
མཐིང་དུ་སྐྱེས་པ་དང་དུས་མཚུངས་ཏེ་རྗེས་སུ་འཛིན་ནོ༔ ཆོས་རྒྱལ་སྤྲུལ་པ་ཆོས་
ཀྱི་དབང་ཕྱུག་གི་དུས་ན་ཁྱོད་ཉིད་སྲས་སུ་གྱུར་ཏེ་ཐམས་ཅད་བཀའ་རྫོགས་ཀྱི་
བདག་པོར་འགྱུར་རོ༔ མཚོ་རྒྱལ་ནི་ཁྱོད་སྐྱེ་བ་ཐམས་ཅད་དུ་ཐུགས་རྗེས་སྐྱོབ་
ཅིང་གནས་སྐབས་ཀྱི་བར་ཆད་ཀུན་ཀྱང་སེལ་ལོ༔ མཚོ་རྒྱལ་མ་ཅིག་ཅེས་བྱར་
སྤྲུལ་དུས་ཁྱོད་བསམ་ཡས་སུ་སྐྱེས་པ་དང་དུས་མཚུངས་ཏེ་ཇོ་མོའི་གླིང་གསུམ་
ལ་ཞབས་ཏོག་བྱེད་ཅིང་ཁྱོད་རྗེས་སུ་འཛིན་ནོ ནམ་མཁའི་སྙིང་པོའི་ཐུགས་ཀྱི་
སྤྲུལ་པ་གཅིག་མཐའ་འདུལ་མཁོ་མཐིང་གི་ལྷ་ཁང་དུ་འགྲོ་མགོན་ཙ་རི་བ་ཞེས་བྱ་
བ་ཨོ་རྒྱན་བདག་དང་དབང་ཆེན་གྱི་སྤྲུལ་པར་ཡང་གྲགས་པ་གཅིག་གིས་ཁྱོད་མཁོ་
མཐིང་དུ་སྐྱེས་དུས༔ ཚེའི་གཞུག་རྒས་པའི་དུས་སུ་བརྩེ་བས་རྗེས་སུ་འཛིན་པར་
38

༄༅། །ཟབ་གཏེར་ཆོས་ཀྱི་མཛོད་ཁང་།
འགྱུར་རོ༔ རྒྱལ་བ་མཆོག་དབྱངས་ཀྱི་གོང་དུ་སྐྱེ་བ་གཉིས་སུ་རྗེས་སུ་འཛིན་ 
ཅིང་ཁྱོད་གཏེར་འདི་སྤྱོད་པའི་དུས་ན༔ རྒྱལ་བ་མཆོག་དབྱངས་སྐུའི་སྤྲུལ་པ་སུམ་ 
ཅུ་རྩ་གསུམ་དུ་ལྷའི་བུར་སྤྲུལ་ཏེ་ལྷའི་དོན་ཅུང་ཟད་ཙམ་བྱས་ཏེ༔ བུམ་ཐང་ 
དགེ་གནས་སུ་གླང་ལོ་པ་གཙུག་གི་སྨེ་བ་ཅན་ཟླ་བའི་མིང་ཅན་དབང་ཆེན་གྱི་བྱིན་
གྱིས་བརླབས་པ་གཅིག་དང་དུས་མཚུངས་ཏེ༔ ཚེ་རིལ་དང་དམ་རྫས་རྣམས་
ཀྱང་༔ དབང་ཞིང་ཟབ་ཆོས་རྣམས་ཀྱི་བདག་པོ་དང་བསྟན་པའི་གྲོགས་ཀྱང་ 
བྱེད་ཅིང་འབྲེལ་ཆེན་དུ་འགྱུར་རོ༔ རིན་པོ་ཆེ་སངས་རྒྱས་ཡེ་ཤེས་ཀྱི་གསུང་གི་ 
སྤྲུལ་པ་རྒྱ་དུམ་པ་ཞང་ཕྲོམ་བྱ་བ༔ བོད་ཕུང་འཚེངས་ནུས་པའི་གཏེར་ལ་སྤྱོད་ 
པའི་དུས་སུ༔ ཁྱོད་བུམ་ཐང་དུ་སྔགས་པའི་སྐྱེ་བ་གཉིས་ཀྱི་སྔོན་མ་དང་མཇལ་ 
ཏེ་ནུས་མཐུ་དང་ལྡན་ཞེས་བྱ་བ་ཡང་དེས་རྗེས་སུ་བཟུང་བ་ཡིན་ནོ
བེེ་རོ་ཙ་ན་ནི༔ ཁྲོ་ཕུ་ལོ་ཙཱར་སྤྲུལ་པའི་དུས་སུ་ཁྱོད་ཡར་ལུང་དུ་བུ་མོར་སྐྱེས་ 
པ་དང་དུས་མཚུངས་ཏེ༔ རྗེས་སུ་འཛིན་ཅིང་འབྲེལ་ཐོབ་ཏུ་འགྱུར་རོ་གཉགས་ 
ཛྙཱ་ན་ཀུ་མཱ་རའི་སྐུའི་སྤྲུལ་པ་རྔོག་ཤེས་རབ་བྱ་བའི་དུས་སུ་ཁྱོད་བུམ་ཐང་དུ་སྐྱེས་ 
པའི་དུས་ཕྱི་མ་དང་མཚུངས་ཏེ་ཁྱོད་རྗེས་སུ་འཛིན་ནོ༔ གླང་དཔལ་གྱི་སེང་
གེའི་གསུང་གི་སྤྲུལ་པ་ར་ཤག་གཏེར་སྟོན་བྱ་བ་འབྱུང་སྟེ་ཁྱོད་མཁོ་འཐིང་དུ་སྐྱེ་
དུས་སུ་རྗེས་སུ་འཛིན་ནོ༔ ལར་སྨོན་ལམ་གྱི་མཐའ་མ་ལོག་ཅིང་དམ་ཚིག་གི་
སེལ་མེད་ན་འབྲེལ་ལྡན་གྱི་བླ་མ་རྣམས་དང༔ རེས་བླ་མ་རྣམས་སློབ་མ་རེས་མོས་
ཀྱང་འབྱུང་སྲིད་དེ་ཅི་སྲིད་སངས་མ་རྒྱས་ཀྱི་བར་དུ་སྐྱེ་བ་ཀུན་ཏུ་མི་འབྲལ་བ་ཡིན༔ 
ལང་གྲོའི་ཞུས་ལན་འདི་རྣམས་མཚོ་རྒྱལ་གྱིས་ཡི་གེར་ཐོབ་ཅིག་མ་འོངས་རང་དང་
འཕྲད་དུས་ཡིད་ཆེས་པར་འགྱུར་རོ་གསུངས༔ ཡང་གུ་རུ་ལ་ཞུས་པས༔ འོ་ན་
39

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐུགས་སྒྲུབ་ཡང་སྙིང་འདུས་པ་འདི་ཉམས་སུ་ལེན་པ་ལ་བསྒྲུབ་པ་དང་སྒྲུབ་ཆེན་ 
གཉིས་ལས༔ རང་གཞན་གྱི་དོན་ལ་ཁག་གང་ཆེ་ཞུས་པས༔ གུ་རུའི་ཞལ་ནསཿ 
དེ་ལ་སྐུ་གསུམ་གྱི་བསྒྲུབ་པ་ནི་རང་དོན་ཚེ་གཅིག་གིས་སངས་རྒྱས་བསྒྲུབ་པའི་ཆོས་ 
ཏེ༔ གང་ཟག་སྤྲོས་པ་ལ་མི་དགའ་བ་རྣམས་ཀྱིས་འདི་ཉིད་ལ་ཉམས་ལེན་མནའ་ 
རྒྱས་བཏབ་སྟེ བཀའ་རྒྱ་དམ་དུ་བྱས་ཏེ་གཏད་པ་གཅེས་སོ༔ འོན་ཀྱང་བསྒྲུབ་ 
ཆེན་ནི་གསང་སྔགས་བསྟན་པ་མི་ནུབ་པའི་བཙས་སུ་བཞག་པ་ཡིན་པས༔སླ་ཆོས་
ཐོབ་ཆོག་ཚར་སྐྱེན་དུ་མི་བྱ་སྟེ དང་པོ་བླ་མས་ཀྱང་གཞུང་ལག་ལེན་ཐ་ན་ཆོ་ག་
ཕྲ་མོ་ཙམ་ལ་ཡང་ལེགས་པར་བརྟགས་ཤིང་ཁོང་དུ་ཆུད་པར་བྱ་བ་ཁག་ཆེ་སྟེ༔ དེ་ 
ཅིའི་ཕྱིར་ན་དབང་སྒྲུབ་འདི་རྣམས་ཕལ་ཆེར་ཨོ་རྒྱན་བདག་གིས་རྒྱུད་ཀྱི་དགོངས་
པ་བསྡུས་ཤིང་༔ རིག་འཛིན་འདུས་པ་རྩ་བའི་རྒྱུད་ལ་བརྟེན་ཏེ་ཆོ་གའི་ཁྲིག་ཞིབ་ 
ཏུ་བཀོད་པས༔ མ་འོངས་ཀྱང་བཅའ་སླ་དང་མགྱོགས་བསྡུས་མི་བྱ་བར་གཞུང་ 
བཞིན་ཉམས་སུ་ལེན་པ་གཅེས་སོ
དེ་ལ་རྗེས་སུ་འཇུག་པའི་སློབ་མ་རྣམས་ཀྱིས་ཀྱང་༔ ལས་གཞུང་ཕྲིན་ལས་ 
དབྱངས་དཀྱིལ་འཁོར་ལག་ལེན་ཆོ་ག་ཕྲ་མོ་ཙམ་ལ་ཡང་དེས་ཆོག་དང་སྙོམ་ལསཿ༔ 
ཚེགས་ཆུང་མི་བྱ་སྟེ་བླ་མའི་ཐུགས་དགོངས་ཕྱག་ལེན་གཞུང་བཞིན་ཁོང་དུ་ཆུད་
པར་བྱས་ཏེ༔ ཉམས་སུ་བླངས་ན་པདྨ་བདག་གི་ཐུགས་དགོངས་དམ་པ་དེ་ཡིས་ 
རྫོགས་ཤིང་༔ འདི་ཉིད་ཚུལ་བཞིན་བསྒྲུབ་པའི་གནས་དེ་རུ་ཕྱོགས་བཅུའི་རྒྱལ་
བ་རྒྱ་མཚོ་དང་མཁའ་འགྲོ་དམ་ཅན་སྲུང་མ་རྣམས༔ སྔོན་གྱི་ཐུགས་དམ་དང་དམ་ 
ཚིག་དབང་གིས་ཤ་རུལ་ལ་སྦྲང་མ་འབྱར་བ་ལྟར་འགྱུར་ཏེ༔ དངོས་གྲུབ་མཆོག་ 
གི་དམ་པ་དེར་ཐོབ་པར་འགྱུར་ཏེ༔ འདི་ནི་སྤྲོས་བཅས་ཚོམས་བུ་ལ་བརྟེན་ནས་
40

།ཟབ་གཏེར་ཆོས་ཀྱི་མཛོད་ཁང་།
སངས་རྒྱས་སྒྲུབ་པའི་ཐབས་མ་ནོར་བའི་ལམ་མཆོག་གསང་སྔགས་བསྐྱེད་རྫོགས་
ཀྱི་སྲོག་ཤིང་༔ པདྨ་བདག་གི་ཐུགས་བཅུད་འདི་ཉིད་ཁོ་ན་ཡིན་པས་ཨོ་རྒྱན་བདག་
གི་རྗེས་སུ་འཇུག་ཅིང་མ་འོངས་སྐལ་བར་ལྡན་པའི་སྐྱེས་བུ་རྣམས་ཀྱིས་འདི་ཁོ་ན་
ཚུལ་བཞིན་ཉམས་སུ་ལོངས་ཤིག༔ གཞན་ཡང་གསང་ཁྲིད་ཆེན་མོ་ནི་སྒོས་སུ་སྒྲུབ་
པ་གོང་མའི་རྩ་བ་ཡིན་ཞིང་༔ སྤྱིར་ནི་སྒྲུབ་ཆེན་ཀུན་གྱི་རྫོགས་རིམ་ཉམས་ལེན་
ཀུན་གྱི་མཐར་ཐུག་སྙིང་པོ་དོན་གྱི་གདམས་པ་ཡིན་པས༔ ཡུན་དུ་འགྲོགས་ནས་
རྟག་ཐུབ་པའི་བུ་རྣམས་ལ་གདམས་པ་འདི་ལ་གཅིག་དྲིལ་དུ་བྱེད་པ་ལ༔ ལུང་
དང་སླ་ཆོས་མི་བྱ་སྟེ་ཉམས་ཁྲིད་ལོ་ཟླའི་བར་དུ་བྱས་ཏེ་གཏད་པ་གཅེས་སོ༔ གནས་
སྐབས་དང་གང་ཟག་གི་རིམ་པ་ལ་སྒོས་ཁྲིད་དུམ་བུར་བྱས་ཀྱང་འགལ་བ་ ་མེད་
ཅིང་༔ ཆ་རྐྱེན་རྫོགས་པར་འགྱུར་རོ
མདོར་ན་ཐུགས་སྒྲུབ་ཡང་སྙིང་འདུས་པ་འདི ས་འོག་སྦས་པའི་གཏེར་གཅིག་
མ་པདྨ་བདག་གི་ཐུགས་བཅུད་དམ་པ་ཡིན་པས༔ ཉམས་སུ་ལེན་པ་རྣམས་ལ་སྨོས་
ཅི་དགོས་ཏེ་ལུང་ཙམ་ཐོབ་བམ་བསྒྲུབ་ཡིག་སུས་འཆང་ཡང་པདྨ་བདག་གི་ཐུགས་
སྲས་དམ་པ་ཡིན་ཏེ༔ བརྩེ་བའི་བུ་བཞིན་བདག་གིས་སྐྱོང་བས༔ མ་འོངས་སྐལ་
ལྡན་རྣམས་ལ་དེ་ལྟར་ལུང་གིས་བཀྲོལ་ཏེ གདམས་པ་དུས་གཅིག་ལ་མ་ཡིན་
ཏེ་རིམ་པར་སྤེལ་ཅིག་གསུངས་སོ༔ ཡང་གུ་རུ་ལ་ཞུས་པ༔ བདག་དེའི་དུས་སུ་ 
དུས་སྤྱོད་བསྟན་པའི་དར་ནུབ་ཅི་ལྟར་འབྱུང༔ ལས་ཅན་གཏེར་ལ་སྤྱོད་པ་གཞན་ 
ཡང་འབྱུང་ངམ་ཞུས་པས༔ གུ་རུའི་ཞལ་ནས༔ དུས་དེའི་ཚེ་སྙིགས་མ་ལྔ་བདོ་ 
བ་ཚེ་ལོ་ལྔ་བཅུ་ཁ་རལ་གྱི་དུས་ཡིན་ཏེ་བོད་དུ་རྒྱ་ནག་གི་ཡུལ་ནས་འགོང་པོ་སྤུན་
དགུ་སླེབས་པའི་དུས་ཡིན་ཏེ མི་རྣམས་ཀྱི་སྙིང་དུ་བདུད་འགོང་པོ་ཞུགས་པ་
41

༄༅། །ཨོ་རྒྱན་རྗེ་ ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡིན་པས་ལོག་སྤྱོད་སྣ་ཚོགས་བྱེད་འོང་༔ སྔགས་སྡེ་གཉིས་ཀའི་བསྟན་པ་ཡང་ 
ཉམས་དམའ་བས་རང་ལ་གྲུབ་ཐོབ་ཉུང་བ་འོང༔ དགེ་བཤེས་ཀྱིས་དམག་དཔོན་ 
བྱེད༔ བཙུན་པས་སྐྱེ་བོའི་འཁྲུག་ཁྱུར་སྙེགཿ༔ སྡེ་སྣོད་ཀྱི་ཁྲིམས་མེད་སྔགས་ཀྱི་ 
དམ་ཚིག་མེད༔ ཆོས་གཟུ་ལུམ་དང་རང་བཟོར་བཤད༔ སྡེ་དགོན་ནང་དམེ་ 
བྱེདཿ ཆོས་པ་རྣམས་སྐྱེ་བོ་ལ་སྐྱབས་འཚོལཿ ལྟ་བ་སྐྱེ་དམན་མཐོ༔ ཆོས་སྐད་ 
མི་ནག་པ་བཟང་༔ གྲོས་ཤོམ་བུད་མེད་ཀྱིས་བྱེདཿ༔ ཞྭ་གོས་ཡ་མ་ཟུང་གྱོནཿ 
སྐད་དང་ཆས་སྤྱོད་ལོ་རེ་ལ་འགྱུར༔ མཁས་བཙུན་ཚོ་དབེན་པར་བྲོས༔ གང་ 
ཟག་དམ་པ་རྣམས་ལ་ཀུན་འདུས་ནས་རྩོད༔ བློ་ཕ་བུ་གཉིས་ཀྱང་མི་མཐུན༔ མི་ 
ཕྱེད་གྲིར་འགུམས༔ ཡམས་ནད་ཀྱིས་མི་ཐོག་འབུད༔ སའི་ཞག་ཤོར༔ ཐན་ཞོད་ 
མི་སྙོམསཿ ཨེ་མ་ཡི་མུག་གཅོང་གིས་ཟིན་པའི་དུས་གཅིག་དེར་འབྱུང་སྟེ༔ བོད་ 
ངན་པ་རང་གིས་ལན༔ ཕས་ཟེར་ལ་བུ་མི་ཉན་པས་བོད་རང་སྒོ་སིལ་བུར་འགྲོ
དུས་དེར་ཡར་ལུང་མཐིལ་དུ་རྣམ་སྨིན་བསྐྱེད་པའི་རྒྱལ་རྒྱུད་ལ༔ ཧོར་མིན་ཧོར་ 
འདྲའི་ཆས་སུ་ཞུགས་པ་ལ་དཔོན་མགོ་ཆེ་བཙན་བཅོ་བརྒྱད་འབྱུང་སྟེ་སྔགས་ 
རྒོད་རླུང་འཁོར་ཕྱེས་ནས་དབུར་ཡེར་མཚོ་ལྟར་འཁྲུག༔ ལྷ་ས་དང་བསམ་ཡས་
སུ་འཐབ་ར་བཅའ་བ་འོང་༔ གཙང་ཕྱོགས་པའི་མི་བྲན་གྱིས་ལྷོ་བྲག་ཐལ་བར་
རློག་ཅིང་བུམ་ཐང་བར་དུཿ་ཉལ་མྱལ་ཐག་ཆོད་པ་འོང༔ ལྷོ་སྟོད་རྗེ་ཡུལ་ནས་ 
ལྷོ་སྨད་མཁར་ཆུའི་བར་དུ་ཧོར་འཇུག་པའོ༔ གཙང་གི་ཕྱོགས་ནས་དམག་མཚོ་ 
རྡོལ་བ་འོང༔ ཤར་ཀོང་པོ་ནས་དུག་མཚོ་རྡོལ་བ་འོང་༔ ས་བཙན་མདོ་འགགས་ 
ཐམས་ཅད་རྫོངས་སུ་རྩིག་པ་འོང་༔ སྦས་ཡུལ་རྣམས་རང་བྱེ་བ་འོང་༔ གཏེར་ 
ཁ་རྣམས་རང་རྡོལ་ལ་འོང་༔ དེ་རྣམས་འོང་བའི་སྔ་ལྟས་སུ༔ ནམ་ལྕགས་ཀྱི་སྒྲ་
42

༄༅། །ཟབ་གཏེར་ཆོས་ཀྱི་མཛོད་ཁང་
ཆེན་མཁའ་ལ་སྒྲོག་པ་འོང་༔ བྱང་ནས་སྐར་མ་འོད་ཆེན་ལན་ལྔ་འོང་༔ ལྷ་ས་
དང་བསམ་ཡས་ཁྲ་འབྲུག་གསུམ་དུ་སྒྲ་སྐད་མི་སྡུག་པ་འབོད་པ་ཅིག་འོང་༔ཡར་
ལུང་ཤེལ་གྱི་རི་ནས་བྲག་ཆད་པ་འོང་༔ ཟོ་ཐང་གོང་པོ་རི་ལ་མེ་འབར་བ་འོང་༔ 
ཐོད་པ་རིའི་ཞོལ་དུ་དུར་བྱ་འབབ་པ་ཅིག་འོང༔ དུས་དེར་མི་རུང་སྣ་དགུ་བྱེད་ 
པ་འོང་༔ དེའི་དུས་སུ་བོད་རྣམས་སྙིང་རེ་རྗེ་སྟེ་རང་གིས་ལན་པ་ཡིན༔ རྒྱལ་ 
ཁྲིམས་རྒྱལ་རྒྱུད་དམན་པས་ལན༔ གཙུག་ལག་སྡེ་དགོན་བཅོམ་པས་ལན༔ མི་ 
རུང་སྤྱོད་པ་བྱས་པས་ལནཿ
འོན་ཀྱང་གནས་སྐབས་སུ་བདེ་བ་བག་རེ་ནི་རེས་འཇོག་གི་ཚུལ་དུ་འབྱུང་ངོ་༔ དུས་ 
དེའི་དུས་ནའང་༔ གང་ཟག་མཁས་བཙུན་ཡོན་ཏན་གྱིས་ཕྱུག་པ༔ གྲུབ་ཐོབ་ལ་
སོགས་ཀྱང་མང་དུ་འབྱུང་སྟེ་བསྟན་པ་བདུད་ཀྱིས་དབང་བྱས་པས༔ འགོ་མི་ལྡང་ 
ཞིང་རླབས་ཆེན་གྱི་འགྲོ་དོན་མི་འབྱུང་ཞིང་ཕལ་ཆེར་རང་དོན་དུ་སྤྱོད་ཅིང་སྐྱོ་
ཤས་ཀྱི་ཕྱོགས་སུ་གཞོལ་བ་མང་བར་འབྱུང་ངོ་༔ བསྟན་པའི་དར་ནུབ་ཀྱང་
དཔྱིད་ཀའི་ཉི་མ་བཞིན་རེས་འཇོག་མང་དུ་འབྱུང་ཞིང་དེ་ཡང་མི་རྣམས་ཀྱི་ལས་ 
ལོག་པ་དང་༔ སྡེ་པས་དམག་འཁྲུག༔ སྒོམ་ཆེན་པས་རི་ན་འཁྲུགཿ དཔོན་སློབ་ 
ཀྱི་དམ་སེལ༔ ཆོས་པས་ཆགས་སྡང་༔ སྔགས་པས་ནང་དམེ་མི་རུང་བ་དེ་ 
རྣམས་བྱས་པ་དང་༔ འཇིག་རྟེན་སྐྱོང་བ་དང་༔ སངས་རྒྱས་ཀྱི་བསྟན་པ་ལ་ 
དགའ་བའི་ལྷ་འདྲེ་རྣམས་ཞལ་རི་རབ་ལ་གཏད་ནས་ཕྱོགས་མི་སྐྱོང་སྟེ༔ དེ་ལྟར་
གྱུར་པ་དང་ཆོས་ཕལ་ཆེར་ཡང་ཉམས་ཏེ་ལོ་རེ་བཞིན་དུ་ཇེ་ལོད་ལ་འགྲོ༔ ལོ་ཙཱ་ 
བ་ཞིབ་ཏུ་བཤད་ཀྱང་སེམས་ཁྲལ་ཆེ་བ་ལས་མི་འོང་༔ དུས་དེར་ཟབ་མོའི་གཏེར་ 
ལ་སྤྱོད་པ་ཡ ཡང་གཙང་གི་ཤང་ཟམ་བུ་ལུང་དང་༔ རུ་མཚམས་ལྷོ་བྲག་བུམ་ཐང་
43

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དགེ་གནས་ཀྱི་ཕྱོགས་དེ་རྣམས་ནས་ཀློང་རྡོལ་མིའི་སེང་གེ་འབྱུང་སྟེ སྦས་ཡུལ་
གནས་སྒོ་ཟབ་མོའི་གཏེར་སྒོ་མང་དུ་ཕྱེས་ཏེ་འགྲོ་དོན་སྤྱོད་པ་འབྱུང་ངོ་༔ འོན་ 
ཀྱང་ངའི་གཏེར་སྟོན་རྣམས་དང་དུས་མཚུངས་སུ་ཅིག་ཤོས་ཀྱི་བྱིན་རླབས་ཞུགས་ 
པས༔ ལོག་ཤེས་རྣོན་པོའི་གཏེར་མིན་གཏེར་རྫུན་མང་དུ་འབྱུང་བས་ལེགས་པར་
རྟོག་ལ་ཉེས་པ་ཅན་ཚར་ཆོད་ཅིག༔ དེ་རྣམས་ཀྱིས་ངའི་བཀའ་ཚད་མ་སྣུབ་ 
པའི་རྐྱེན་བྱེད་དོ༔ཆོས་དང་ཆོས་མིན་ཚད་དང་ལྡན་མི་ལྡན་ལེགས་པར་རྟོགས་
ཤིག དོན་ལ་དྲིལ་བས་ཚད་ལྡན་གྱི་བླ་མ་ལ་དོན་ལ་མ་ནོར་བའི་གདམས་པ་ 
རྫོགས་པར་ཞུས་ལ་དབེན་པའི་གནས་སུ་བསྒྲུབ་ལ་བརྩོན་པར་གྱིས་དང་བླ་མ་ 
དཀོན་མཆོག་གི་བྱིན་རླབས་ཞུགས་པས༔ བློ་ལས་སུ་རུང་༔ གདམས་པ་ནང་ 
ནས་རྡོལ༔ དོན་ཆེན་དེར་གྲུབ་ནས་མཆིའོ༔ གསུངས༔
ཡང་གུ་རུ་ལ་ཞུས་པས༔ གུ་རུ་རིན་པོ་ཆེ༔ དུས་དེར་ཉམས་ལེན་གྱི་གཙོ་བོ་ 
གང་ལ་བྱ༔ རང་གཞན་གྱི་དོན་སྤྱོད་པ་ལ་གང་གཙོ་ཐུན་མོང་དུ་ཕྲིན་ལས་གང་ 
གིས་བསྒྲུབ་ཞུས་པས༔ གུ་རུའི་ཞལ་ནས༔ ཡིད་ལ་གཅགས་པའི་བུ་ཁྱོད་ཉོན་ 
ཅིགཿ བདག་དོན་གཙོར་བྱེད་ན་སྔོན་དུ་སྐུ་གསུམ་བསྒྲུབ་ལ་གསང་ཁྲིད་ཉམས་ 
སུ་ལོངས༔ ང་དང་མཇལ་བར་འདོད་ན་ཐུགས་སྒྲུབ་ལ་ནན་ཏན་བསྐྱེད་ལ་གཙོ་ 
བོར་གསོལ་བ་ཐོབ༔ གཞན་དོན་འགྲོ་བའི་དོན་བྱེད་ན་སྒྲུབ་ཆེན་དང་༔ ལས་ 
ཚོགས་རྣམས་གྱིས༔ དམ་ཅན་གྱི་མཁའ་འགྲོ་རྣམས་འདུ་བར་འདོད་ན་ཚོགས་ 
བསྐང་དང་མེ་མཆོད་ལ་བརྩོན་པ་བསྐྱེད༔ ཆོས་སྐྱོང་བྲན་བཞིན་ཁོལ་བར་འདོད་ 
ན་བསྐྱེད་རིམ་དང་བཟླས་བརྗོད་གཏོར་མ་བསྐང་གསོ་ལ་འབོད༔ བདེ་སྟོང་གི་ 
ཏིང་ངེ་འཛིན་འདོད་ན་མཚན་ལྡན་གྱི་ཕྱག་རྒྱ་བསྟེན༔ ཚེ་རིང་བར་འདོད་ན་
44

༄༅། །ཟབ་གཏེར་ཆོས་ཀྱི་མཛོད་ཁང་།
དམ་སེལ་དང་ཉམས་གྲིབ་ལ་འཛེམ༔ བུད་མེད་རིགས་བཟང་གི་བཅུད་བསྡུསཿ 
ཚེ་སྒྲུབ་དང་བཅུད་ལེན་ལ་བརྩོན་འགྲུས་བསྐྱེད༔ འགྲོ་བ་དབང་དུ་བསྡུ་བར་ 
འདོད་ན་བྱང་ཆུབ་ཀྱི་སེམས་བསྒོམས་ལ་ཡིག་སྣ་ཁོལ༔ ལོངས་སྤྱོད་ཆེ་བར་འདོད་ 
ན་ཚོགས་འཁོར་དང་བླ་མ་ལ་ཅི་ཡོད་འབུལ་ལ་མཁའ་འགྲོ་བསྒྲུབ༔ འགྲོ་དོན་
ཆེ་བར་འདོད་ན་བདག་འདོད་ཀྱི་སྤུ་རིས་ཆོད་ལ་བྱང་ཆུབ་ཀྱི་སེམས་ཁྱད་པར་
ཅན་སྒོམས༔ དོན་ལ་ཧྲིལ་དྲིལ་བས་ཚེ་འདི་བློས་ཐོངས་ལ་འཆི་བ་བྲང་འོག་ཏུ་
ཆུག་ལ་ཅིས་ཀྱང་དགོས་མེད་སྒོམས༔ བདུད་མིའི་ཕྱེ་གཏོར་མ་འགམ༔ བློའི་རེ་
ལྟོས་ཅི་ཤེས་བླ་མ་དཀོན་མཆོག་ལ་གཏོད་ལ་ཡོན་ཏན་ནང་ནས་མ་ཤར༔ རྟོགས་
པ་མངོན་དུ་མ་གྱུརཿ ཐུགས་རྗེ་རྩལ་དུ་མ་ཤར༔ འབྲེལ་ཚད་དོན་ལྡན་དུ་མ་གྱུར་
གྱི་བར་དུ་དབེན་པའི་གནས་སུ་སྙིང་ལ་རུས་པ་སྐྱེད་ཅིག༔ དེ་ལྟར་བྱས་པས་
རང་གཞན་གྱི་དོན་མཐར་ཕྱིན་ནས་འགྲོ་བའི་དཔལ་མགོན་དུ་གྱུར་པ་ཡིན་པས༔
བདག་གི་ཞལ་གདམས་དེ་རྣམས་སྙིང་ལ་ཆོངས་ཤིག་བུ་གསུངས་སོ༔
དེར་གུ་རུ་རིན་པོ་ཆེའི་ཞབས་སྤྱི་བོར་བཞག་སྟེ བདག་དང་འབྲེལ་ཚད་དོན་
དང་ལྡན་ཞིང་སྐྱེ་བ་ཀུན་ཏུ་གུ་རུས་རྗེས་སུ་འཛིན་ཅིང༔ མཐར་རྔ་ཡབ་ཏུ་སྐྱེ་བའི་ 
སྨོན་ལམ་ཞུ་ཞེས་པས་གདུང་བའི་ཤུགས་ཀྱིས་མཆི་མ་ཆར་ལྟར་བྱུང་བའི་ཚེ༔ གུ་ 
རུའི་ཞལ་ནས༔ ཀྱཻ་མ་བློ་ལྡན་སེམས་བསྐྱེད་དག་པའི་གདུང་ཤུགས་ཅན༔ འདི་ 
ནས་བཟུང་སྟེ་ཅི་སྲིད་སངས་རྒྱས་བར༔ གང་དུ་སྐྱེས་ཀྱང་ཕ་ཡིས་རྗེས་སུ་འཛིན༔ 
རིགས་ལྡན་ཁྱོད་དང་འགྲོ་བ་ཕོ་མོ་གང་༔ འབྲེལ་ཚད་དོན་ལྡན་སྨོན་ལམ་དག་ 
པའི་མཐུསཿ སྐྱེ་བ་ཀུན་ཏུ་འབྲལ་མེད་རྗེས་འཛིན་ཅིང་༔ གསང་སྔགས་སྨིན་ 
གྲོལ་ཟབ་མོའི་སྒོར་བཅུག་ནསཿ མ་འོངས་དུས་ན་འབྲེལ་གྱུར་ཐམས་ཅད་ཀུནཿ
45

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྔ་ཡབ་གླིང་དུ་རིག་འཛིན་བདག་གི་དྲུང་༔ ལས་ཅན་ཕ་སྤད་ཐམས་ཅད་དེར་ 
འཛོམས་ནས༔ དགའ་བའི་གཏམ་བརྗོད་བསྐྱེད་རྫོགས་སྨིན་གྲོལ་ལ༔ ཉིན་མཚན་ 
ཀུན་ཏུ་ཆོས་ཀྱི་འཁོར་ལོ་བསྐོར༔ ལམ་གྱི་མཐའ་ཟད་ནུབ་ཕྱོགས་བདེ་ཆེན་དུཿ༔ 
ཐོག་མའི་མགོན་པོ་དེ་དང་དབྱེར་མེད་ཤོགཿཅེས་གསུངས་པའི་རྗེས་སུ་འདི་
སྐད་ཅེས་གསོལ་ལོ༔
བླ་མ་སངས་རྒྱས་དུས་གསུམ་འགྲོ་བའི་མགོན༔ སྐུ་དྲིན་དྲན་པས་རྟག་ཏུ་གསོལ་ 
བ་འདེབས༔ བདག་ནི་སྐྱེ་ཤིའི་ཁ་ལོ་གར་བསྒྱུར་ཡང་༔ འབྲལ་མེད་ཐུགས་རྗེས་ 
བུ་གཅིག་མ་བཞིན་དུ༔ དེང་ནས་བཟུང་སྟེ་སངས་རྒྱས་མ་ཐོབ་པར༔ སྐད་ཅིག་ 
ཙམ་ཡང་འབྲལ་མེད་རྗེས་བཟུང་ནས༔ མ་འོངས་དུས་ན་རྔ་ཡབ་དཔལ་རི་དེརཿ 
བདག་ཅག་འཁོར་བཅས་རྗེས་སུ་འཛིན་པར་ཤོག༔ ཅེས་བརྐྱང་ཕྱག་བརྒྱ་ཕུལ་ 
ཏེ་ཡི་རང་སྟེ་གསེར་གཡུའི་མཎྜལ་ལན་བདུན་ཕུལ་ལོ༔ ལང་གྲོའི་ཞུས་ལེན་ཆེན་ 
མོ་ཞེས་ཀྱང་བྱ༔ གནད་ཀྱི་ལྡེ་མིག་ཅེས་ཀྱང་བྱ༔ ཞལ་གདམས་བཀའ་རྒྱ་མ་ 
ཞེས་ཀྱང་བྱ་བ༔ གུ་རུའི་གསུང་བཞིན་བདག་འདྲ་མཁར་ཆེན་བཟས་ལོ་ཙཱ་བ་ 
ཉིད་དང་ཚིག་བསྡུར་ཏེ༔ བསམ་ཡས་དབུ་རྩེ་བར་མའི་ཤར་སྒོར་ཡི་གེར་བཀོད་ 
པ་རྫོགས་སོ༔ ཀྱེ་ཧོ་དུས་གསུམ་ཤེས་བྱ་མ་ལུས་ཀུན་གཟིགས་པ༔ བདག་འདྲ་ 
རིག་འཛིན་པདྨ་འབྱུང་གནས་ཀྱི༔ ཐུགས་ཀྱི་གསང་སྒོ་ཞུས་པའི་ལན་དུ་རྡོལ༔ 
ཐུགས་ཀྱི་སྒྲུབ་པ་ཡང་སྙིང་འདུས་པ་ཡི༔ ཆ་རྐྱེན་ཡིན་ཏེ་ཐེམས་སུ་འདི་མ་བསྟན༔ 
སྙིང་གི་བུ་མཆོག་རེ་ཙམ་མ་གཏོགས་པ༔ ཀུན་ལ་བསྟན་ན་དྷཱ་ཀིས་རང་སྲོག་ 
གཅོད༔ ཙིཏྟའི་གའུར་ཆོངས་ཤིག་ས་མ་ཡ༔ ཁོང་གི་སྙིང་དང་དཔྲལ་བའི་མིག་ 
བཞིན་དུཿ༔ གཅེས་པར་ཟུངས་ཤིག་མ་འོངས་རིགས་ཀྱི་བུ སྣོད་མེད་མི་ལ་ཚིག་
46

༄༅། །ཟབ་གཏེར་ཆོས་ཀྱི་མཛོད་ཁང་།
ཙམ་བསྟན་པ་ནཿ༔ ཨོ་རྒྱན་བཀའ་བཅག་དམ་ཚིག་ཉམས་ཏ་རེ གསང་སྒོ་ 
འཆོལ་བའི་ཉམས་པའི་ཆད་པ་འབྱུང༔ ལོག་ལྟ་ཅན་གྱི་སྡིག་སོགས་རྐྱེན་དུ་འགྱུ 
དེ་ཕྱིར་ཚུལ་བཞིན་སྤྱོད་ཅིག་རིགས་ཀྱི་བུ༔ ཆོས་འདི་ལྔ་བཅུ་ཁ་རལ་རྩུབ་འགྱུར་ 
དུས༔ སྦས་ཚུལ་འཁོར་བའི་ཆ་འཛིན་མ་འགགས་སྤྱོད༔ རྫུབ་ཆེ་བརྟག་དཀའ་ 
མ་བསླབས་ཤེས་བྱ་མཁས༔ ཤེས་རབ་བློ་ལྡན་ཐེག་ཆེན་ཆོས་ལ་མོས དེ་འདྲའི་ 
ཆོས་བདག་དུས་སུ་བྱུང་བའི་ཚེ༔ གཏེར་བདག་རྣམས་ཀྱིས་བཀའ་འདི་གཏད་ 
པར་གྱིསཿ སྐལ་མེད་འདོན་ན་དེ་ཡི་སྲོག་རྩ་ཕུད༔ པདྨའི་ཐུགས་སྲས་ཤེས་རབ་ 
བློ་ལྡན་པའི རིགས་ལྡན་ལས་ཅན་དེ་དང་འཕྲད་པར་ཤོག༔ ས་མ་ཡ༔ གུ་ཧྱ༔ 
ཁ་ཐཾ་གུ་ཧྱ༔ Łཥྛཞ།འམཐཝཱཐགྒཨཨཀཝཾ ཀཾh
དུས་མཐའི་སྤྲང་བན་རཏྣ་ལ༔ ངོ་མཚར་ཡ་མཚན་འདི་འདྲ་བདོག༔ ལས་ཅན་ 
འདྲ་བ་ཅང་ཡོད་དམ༔ ཀུན་ལ་གསང་བ་ཨ་ཅང་ཆེ༔ དགེ་རི་བྲག་གི་གཏེར་ 
མའོ༔ ཤོག་སེར་གཉིས་ལ་བདེ་ཆེན་དུ་བཤུས་སོ༔ ཤོག་སེར་མཚོ་རྒྱལ་གྱི་ཕྱག་ 
བྲིས་འདི་འདྲ་བར་སྣང་ངོ་༔ མངྒ་ཙཿ
T

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
། གཏེར་ཆེན་རཏྣ་གླིང་པའི་ཐུན་མིན་སྙན་བརྒྱུད་གསང་བའི་རྒྱ་ 
ཅན་བཞུགས་སོ། །
མང ་་ཁང་སྐབས་དང་པོ་རཏྣ་གླིང་པའི་མནལ་ལམ་མོ། །
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ སྟོང་གསུམ་འཇིག་རྟེན་ཁམས་འདིར་མཚུངས་ 
མེད་རྗེ། །ཕྱོགས་དུས་རྒྱལ་བ་ཀུན་ཀྱི་ཡབ་གཅིག་པུ། །འགྲོ་བའི་གཙུག་རྒྱན་ 
བདག་གི་གཉེན་གཅིག་རྗེ། །ཨོ་རྒྱན་རིན་པོ་ཆེ་ལ་གུས་ཕྱག་འཚལ། །ཁོ་བོ་བདག་ 
འདྲ་རཏྣ་གླིང་པ་ངས། །ལོ་བདུན་ལོན་ཚེ་གུ་རུའི་དག་སྣང་ཤར། །བཅུ་གསུམ་ལོ་ 
ལ་ཨོ་རྒྱན་ལུང་བསྟན་ཐོབ། །རྩ་བདུན་ལོ་ལ་གཏེར་གྱི་ཞལ་བྱང་བབ། །སུམ་ 
ཅུའི་ལོ་ལ་ཟབ་གཏེར་ཆོས་དང་མཇལ། །སོ་བདུན་སྐག་ལ་བར་ཆད་འཕྲང་ཡོད་ 
ཅེས། །གུ་རུས་ལུང་བསྟན་ལོ་སྒྲུབ་དམ་དུ་བྱས། །སྤྲེལ་ཟླའི་ཚེས་བཅུའི་ནུབ་མོ་ 
གཏེར་སྟོན་བདག །རྨི་ལམ་འཁྲུལ་པའི་རྫུན་གཏམ་འདི་ལྟར་རོ། །དེ་ལ་བདག་ 
རཏྣ་གླིང་པ་ལུག་གི་ལོ་ལ་མཚམས་དམ་དུ་ཡོད་དུས་ན། ནུབ་གཅིག་བུ་མོ་རུས་ 
པའི་རྒྱན་དྲུག་དང་དར་གྱི་ཅོད་པན་ཅན་ལྔ་བྱུང་ནས། ཉི་མ་གཙང་གི་ཕྱོགས་ 
སུ་འགྲོ་དོན་ཆེ་བར་ཡོད། ཁྱེད་ལ་འདི་ན་འགྲོ་དོན་ཆེ་རུ་མི་འདུག་པས། བྱོན་ 
པར་ཞུ་ཟེར་ཏེ། ཁོ་བོས་བདག་གི་ཆོས་བདག་བུ་རྣམས་ད་རུང་མ་རྫོགས། ལོ་ཤས་ 
ལ་མི་འགྲོ་བྱས་པས། བུད་མེད་དེ་རྣམས་ན་རེ། འོ་ན་སྐལ་ལྡན་རིགས་ཀྱི་བུ། ། 
ད་ལོ་བར་ཆད་འཕྲང་རེ་དམ། །རང་དོན་སྒྲུབ་ལ་བརྩོན་པར་ཞུ། །རྗེས་སུ་གཞན་ 
དོན་བརྩོན་པར་སྐྱེད། །ཆོས་བདག་བུ་རྣམས་མ་རྫོགས་པར། །གསང་སྒོ་དམ་ལ་ 
སྤྱོད་པ་ཞིབ། །ཆོས་རྣམས་གཞུང་བཞིན་ཚད་མར་སྤེལ། །མི་ངེད་ཟེར་གཏམ་དེ་
48

༄༅། །ཟབ་གཏེར་ཆོས་ཀྱི་མཛོད་ཁང་།
ཐུགས་ལ་ཞོག །ཟེར་བ་གཅིག་རྨིས། དེ་ནས་ཞག་ཤས་གཅིག་ནས་བུ་མོ་ཀ་ཤས་ 
ཅན་དར་གྱི་སྟོད་དཀྲིས་དང་ཌཱ་དྲིལ་ཐོགས་པ་གཅིག་བྱུང་ནས། ཁྱོད་ལ་འདི་ 
ན་འགྲོ་དོན་རྒྱ་ཆེན་མི་འདུག་པས། ཉི་མ་ནུབ་ཀྱི་ཕྱོགས་སུ་གཤེགས། ཡང་ན་ 
སྣ་བོ་ཅོག་པོར་འདོང༌། ཡང་ན་བསམ་གྲུབ་བདེ་ཆེན་དུ་འདོང་། དེ་གཉིས་ 
གཅིག་གི་གདུང་རྒྱུད་དུ་བྱོན་ནས། གཏེར་ཆེན་ཆོས་ཀྱི་བདག་པོ་མཛོད་ཟེར་ 
བ་གཅིག་རྨིས། དེར་བདག་གིས་ཨོ་རྒྱན་ལུང་བཞིན་བྱས་ནས། གཙང་རོང་དུ་སྐྱེ་ 
བར་བཤད། འོན་ཀྱང་ད་ལོ་མ་ཤི་ན། རྔ་ཡབ་གླིང་དུ་ཚེ་འདིར་འགྲོ་བ་ལུང་ 
ཡང་བསྟན་ང་རང་ཡང་འགྲོ་ཡང་བསམ། ད་རུང་གཏེར་ཆོས་ཚོ་ལུང་བཞིན་མ་ 
སྤེལ་བས་ལོ་གསུམ་ལ་མི་འགྲོ་བྱས་པས། འོ་ན་རང་གཞན་གྱི་དོན་ལ་བརྩོན་ཅིག་ 
ཟེར་ནས་ལོག་པ་གཅིག་རྨིས།
དེ་ནས་སྤྲེལ་ཟླའི་ཚེས་བཅུ་ལ། བླ་མའི་གཏོར་ཆེན་བཤམས་ནས་གསོལ་བ་བཏབ་ 
པས། ནམ་སྲོད་ལ་རོལ་མོའི་སྒྲ་སྐད་དང༌། དར་ལྕེ་རླུང་གིས་བསྐྱོད་པའི་སྒྲ་ 
དང་། དྲི་བཟང་གི་ཆལ་ཆིལ་དུ་འོང་འདུག་པའི་ཚེ་བལྟས་པས། ལྷོ་ནུབ་ངོས་ 
ཀྱི་ནམ་མཁའ་ལ་ཕར་དར་འབོལ་གྱི་སྟེང་དུ་ཁྱེའུ་ལོ་བརྒྱད་པ་རུས་པའི་རྒྱན་ཅན། 
ཁ་ཊཱཾ་མཆན་ཁུང་ན་བཅུག་པ་རྡོར་དྲིལ་དང་གར་སྟབས་སུ་བསྒྱུར་བ་གཅིག་ལ། 
བུད་མེད་རུས་པའི་རྒྱན་ཅན་མང་པོས་དར་གྱི་ཅོད་པན་འདོམ་དོ་ཙམ་ནམ་མཁའ་
ལ་ཕར་རླུང་གིས་ན་ར་ར་བསྐྱོད་པ། དེ་རྣམས་གར་ཐབས་སྣ་ཚོགས་སུ་བསྒྱུར་ 
ཞིང་སྐོར་བ་བྱེད་པའི་ཕྲག་ན་ཕར་ལ། ཁྱེའུ་དེ་རེས་མཐོང་རེས་མི་མཐོང་བར་
ལྷོ་ནུབ་ཀྱི་ནམ་མཁའ་ལ་ཕར་ལ་ཐལ་བ་གཅིག་མངོན་སུམ་དུ་མཐོང་སྟེ་དེར་བདག་ 
གིས། འགྲོ་མགོན་མི་ཡི་སྐྱེས་མཆོག་ཨོ་རྒྱན་རིན་པོ་ཆེ། ང་ཡི་ཕ་སྐུ་དྲིན་འཁོར་
19

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་ཀྱི་བླ་མ་གུ་རུ་རིན་པོ་ཆེ། བྱས་ནས་འོ་དོད་བོས་ཅོང་བརྡུངས་ཏེ། ལུས་ 
དུབ་བརྒྱལ་ཐབས་ངལ་ཆད་དུ་སོང་ནས་གཉིད་ལོག་པའི་རྨི་ལམ་ན་གུ་རུ་དངོས་
སུ་བྱོན་ནས་བྱུང་བ་ཡིན་ཏེ། བདག་ལ་ཞལ་ཏ་ཚིག་གསུམ་ཡང་མི་གནང་བར་ 
བཞུད། ང་འདྲ་བའི་སྐལ་མེད་ཡོད་པའམ་ཟེར་ཞིང་སྨྲེ་སྔགས་འདོན་ཞིང་འདུག་ 
པའི་ཚེ། ནུབ་ཕྱོགས་ཀྱི་ནམ་མཁའ་ལ་ཚུར་ཌཱ་དྲིལ་གྱི་སྒྲ་དང་། བཤུད་གླུ་ 
འབར་འབིར་དུ་བྱུང་ནས་བལྟས་པའི་ཚེ། བུ་མོ་རུས་པའི་རྒྱན་དང་དར་གྱི་ཅོད་ 
པཎ་ཅན་ལྔ་བྱུང་ནས། སྐལ་ལྡན་རིགས་ཀྱི་རྣལ་འབྱོར་པ། ཁྱེད་སྨྲེ་སྔགས་དེ་ 
ཙམ་འདོན་མི་དགོས་ཀྱི། ལྷོ་ནུབ་རྔ་ཡབ་ཀྱི་གླིང་དཔལ་རི་པདྨ་འོད་ཀྱི་གཞལ་ 
ཡས་ནསགུ་རུ་པདྨ་ཐོད་ཕྲེང་དང་རྩ་བ་གསུམ་གྱི་སྒྲུབ་ཆེན་དབང་གི་བསྙེན་ 
པ་ལ་ཞུགས་ཡོད་པས། མིང་པོ་འབོད་དུ་ངེད་རྣམས་འོང་བ་ཡིན། རིག་པ་ཐོད་ 
རྒལ་གྱི་ཉམས་རྐང་པ་གར་སྟབས་སུ་སྤོ་ལ་གཤེགས་སོ་ཟེར་བའི་དུས་སུ། བད་ག་ 
གིས་སྔར་གུ་རུ་རིན་པོ་ཆེ་ཆོས་ཀྱི་དབང་ཕྱུག་གི་མནལ་ལམ་དུ་བྱོན་པའི་ལོ་རྒྱུས་ 
ནའང་། དཀའ་སྤྱད་མང་དུ་བྱུང་འདུག་ན། ངས་དངོས་སུ་མི་རྡོལ་ཁྱེད་རྣམས་ 
ལ་ཐབས་ཡོད་དམ་བྱས་པས། བུ་མོ་མདོག་དཀར་བ་གཅིག་གིས་ཕག་ནས་དར་ 
དཀར་པོ་ཞེང་དུ་འདོམ་གང་། དཀྱུས་སུ་འདོམ་གསུམ་ཙམ་ཡོད་པ་གཅིག་བཏོན་ 
ནས། བུ་མོ་གཉིས་ཀྱིས་སྣ་ནས་བཟུང་གཉིས་ཀྱིས་མཇུག་བྱས་ཏེ། ཁྱེད་རང་ 
འདིའི་ཁར་སྡོད་ལ་ངག་གསོལ་འདེབས། ལག་པ་གར་སྟབས། རྐང་པ་སྟངས་ 
སྟབས་དང་མ་བྲལ་བར་གྱིས་ཤིག གུ་རུའི་དྲུང་དུ་མྱུར་དུ་སླེབས་ནས་འོང་གི་ 
ཟེར་ནས། རྡོ་རྗེ་དྲིལ་བུ་གཅིག་བདག་གི་ཕྱག་ཏུ་གཏད། ཁོང་བཞིས་དར་ཡུག་ 
གི་ཟུར་བཞི་ནས་བཏེགས་ནས། ཁོང་རྣམས་ཀྱིས་ཀྱང་གར་སྟབས་ལིང་ལིང་བྱེད་
50

༄༅། །ཟབ་གཏེར་ཆོས་ཀྱི་མཛོད་ཁང་།
ཅིང་བླ་མའི་ཡན་ལག་བདུན་པ་བྱེད་ཅིང་གདའ། བདག་གིས་ཀྱང་ཚིག་བདུན་ 
གསོལ་འདེབས་དང་སྐུ་གསུམ་གྱི་གསོལ་འདེབས་བྱེད་ཅིང་། དར་ཡུག་གི་སྟེང་ 
ན་ཕར་ལ་གཡང་ས་བྱེད་དེ་བ་གཅིག་ལ། ནམ་མཁའི་དབྱིངས་ལ་ཕར་ཕྱིན་པས་ 
དབུས་གཙང་གི་ཡུལ་ཕལ་ཆེར་མཐོང་། ཇི་ལྟར་གཅིག་ལ་བལ་ཡུལ་འཕགས་པ་
ཤིང་ཀུན་ཡིན་ཟེར་བའི་རི་ཆེན་པོ་མཆོད་རྟེན་གྱི་རྣམ་པ་ལོགས་ལ་མཆོད་རྟེན་
གྱི་རྣམ་པ་ཅོལ་ལེ་ཡོད་པ་གཅིག་གི་ཡུལ་འདབས་ན། བལ་ཡུལ་ཡམ་བུ་ཡེ་རང་།
ཡམ་འགལ་བྱ་བ་ཡིན་ཟེར། ཡུལ་ཆེན་པོ་དཔག་ཏུ་མེད་པའི་དབུས་ནས། གཙུག་
ལག་ཁང་ཆེན་པོ་གསེར་གྱི་གཉྫི་ར་ལྷག་གེ་བ་གསུམ་མཐོང་ ་།
དེ་ནས་ལྷོ་ནུབ་ཀྱི་ནམ་མཁའ་ལ་གཏད་དེ་ཕྱིན་པས། རི་ནག་པོ་ཁ་ལྷོར་བསྟན་
པ་གཅིག་གི་ལྷོ་ནུབ་ངོས་ན་ཨ་སུ་རའི་བྲག་ཕུག་ཡིན་ཟེར་བ་གཅིག་ན། སོ་ཕག་
གི་མཆོད་རྟེན་སྒོ་མང་གསུམ་ཡོད་པ་གཅིག་མཐོང་། ཡང་ཁ་ལྷོ་ཕྱོགས་སུ་གཏད་
དེ་ཕྱིན་པས། གྲོང་ཁྱེར་ཡུལ་གླིང་བསམ་གྱིས་མི་ཁྱབ་པའི་དཀྱིལ། ཆུ་ཆེན་པོ་ 
གཉིས་ཀྱི་དབུས་སུ་གྲོང་ཁྱེར་ཆེན་པོ་བཞིའི་དབུས་ན། གཙུག་ལག་ཁང་ཆེན་པོ་ 
གཅིག་འདུག་པས། བུ་མོ་དེ་རྣམས་ཀྱིས་ན་རེ། མ་ཀི་རྡོ་རྗེ་གདན་ཡིན་ཟེར་ 
མཆོད་པའི་ཚིག་མང་པོ་བྱེད་ཅིང་འདུག བདག་གིས་ཀྱང་ཡན་ལག་བདུན་པ་ 
ཚར་གཅིག་ཕུལ། དེ་ལ་ལྕགས་རི་རིམ་པ་བདུན་འདུག ལྷ་ཁང་གསེར་ཏོག་ 
ཅན་ལྔ་འདུག ཕྱོགས་བཞི་ན་མཆོད་རྟེན་ཆེན་པོ་བཞི་འདུག ལྷོ་ནུབ་དེ་ན་ཤ་ 
རིའི་བུའི་མཆོད་རྟེན་ཡིན་ཟེར་བ་དཀར་པོ་གཅིག་འདུག གཞན་རྒྱ་གར་ཡུལ་ 
གྱི་བཀོད་པ་རྣམས་ཡི་གེ་མང་དོགས་པས་མ་བྲིས་སོ། །དེ་ནས་ནུབ་ཕྱོགས་ཀྱི་ 
ནམ་མཁའ་ལ་བལྟས་ནས་ཕྱིན་པས། ཨོ་རྒྱན་གྱི་ཡུལ་ཡིན་ཟེར་བའི་གྲོང་ཁྱེར་
51

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསམ་གྱིས་མི་ཁྱབ་པའི་དབུས་ན། ཨོ་ཏ་ནའི་གཙུག་ལག་ཁང་ཡིན་ཟེར་བའི་
ཞིང་དང་ཐོད་པའི་རྒྱལ་མཚན་གྲངས་མེད་པ་ནམ་མཁའི་ཁམས་ཁེངས་པར་འདུག
དེའི་བྱང་ཕྱོགས་ན་ཀོ་ཤའི་གཙུག་ལག་ཁང་ཡིན་ཟེར་བ་གཅིག་མཐོང་། ལྷོ་ཕྱོགས་
ངོས་ལ་གྷན་དྷོ་ལ་བྱ་བའི་གཙུག་ལག་ཁང་ཆེན་པོ་གཅིག་འདུག ཡུལ་དེའི་ནུབ་
ཕྱོགས་ན་གངས་གཅིག་འདུག་སྟེ། འདི་ལ་ཇི་སྐད་ཟེར་བ་ཡིན་དྲིས་པས། ནུབ་
ཀོ་ཤ་ཀ་མ་ལའི་གངས་བྱ་བ་ཡིན་ཟེར། དེ་ནས་ཡུལ་དེ་ཟད་ནས་ཕྱིའི་རྒྱ་མཚོ་
གནམ་ཐང་ལ་བབས་པ་འདྲ་བ་དེའི་སྟེང་ན་ཁ་ཕར་ལ་ལྷོ་ཕྱོགས་སུ་བལྟས་ཏེ་ཕྱིན་
པས། སྲིན་ཡུལ་གྱི་བྱང་དུ་སླེབས་ནས་དེར་བདག་གི་བསམ་པ་ལ། ད་ནི་རྔ་ 
ཡབ་གླིང་ཕྲན་དུ་སྡོད་པ་མིན་པ། རང་ཡུལ་དུ་མི་སླེབས་པ་ཐག་ཆོད་བསམ་སྟེ། 
སྣང་བ་སྐྱོ་ཕྱེད་དེ་འདུག་པའི་ཚེ། བུ་མོ་དེ་རྣམས་ན་རེ། མིང་པོ་སེམས་སྐྱོ་མི་ 
དགོས། ཟངས་མདོག་དཔལ་རི་ལ་ལྟོས་དང་ཟེར་ནས། ལྷོ་ངོས་སུ་བལྟས་པས། 
སྲིན་ཡུལ་ཟད་པའི་ལྷོ་ཕ་ཀི་ན། རི་དམར་པོ་ཕུར་རྩེ་གྱེན་ལ་ལངས་པ་འདྲ་བ་
གཅིག་གི་རྩེ་ལ་ཉི་མ་ལྷག་གིས་ཤར་བ་དང་དུས་མཉམ་དུ་མཐོང་ནས། 
དེར་ཡིད་ཀྱང་ཅུང་ཟད་སྤྲོ་བར་བྱུང་སྟེ། ད་ཁྱེད་རྣམས་ཀྱིས་སྲིན་ཡུལ་གྱི་རྣམ་ 
བཤད་འདི་ལྟར་ཡིན་ཤོད་ཅིག་བྱས་པས། དེར་བུ་མོ་གཅིག་ན་རེ། ད་ངེད་རང་ 
ཚོ་ནུབ་ཕྱོགས་ཨོ་རྒྱན་བསྐོར་ནས་འོངས་པས། རྒྱ་མཚོའི་ལྷོ་ལ་གཏད་ནས་བཅད་
པ་དེས། ད་ངེད་རང་སླེབས་པ་འདི་སྲིན་ཡུལ་བྱང་གི་ཡང་ནུབ་ལ་ཉེ་ལ་ཁད་པ་ 
ཡིན། འདིའི་ཕོ་བྲང་ཆེན་པོ་འདི་སྔོན་སྲིན་གྱི་རྒྱལ་པོ་རཀྴ་གློག་ཕྲེང་གི་ཕོ་བྲང་ 
ཡིན། ད་རུང་དེའི་རྒྱལ་རྒྱུད་ཡོད་པ་ཡིན། སྲིན་པོའི་རྒྱལ་པོ་ཆེ་ཤོས་གཅིག་ 
ཡིན་ཟེར། ནུབ་ཀྱི་བྲག་དམར་པོ་སྲིན་བྲག་ཟངས་ཡག་ཡིན་ཟེར། སྲིན་གྱི་བླ་
52

༄༅། །ཟབ་གཏེར་ཆོས་ཀྱི་མཛོད་ཁང་།
བྲག་ལྷ་ཆགས་པ་ཡིན་ཟེར། མཁར་གནམ་ལ་བསྙེགས་པ་འདི་སྲིན་མཁར་རྩེ་དགུ་ 
ཡིན་ཟེར། དེ་དང་རྒྱལ་པོའི་ཕོ་བྲང་བར་གྱི་ཐང་ཆེན་པོ་འདི་སྲིན་ཐང་ཆར་ཡུལ་ 
ཟེར། སྲིན་པོ་ཐམས་ཅད་མདུན་གྲོས་ལ་འཚོགས་ས་ཡིན་ཟེར། དེ་ནས་ཤར་དུ་ 
བལྟས་ནས་ཕྱིན་ཏེ། འོག་ལ་སྲིན་གྱི་གྲོང་ཁྱེར་དམར་པོ་སྐར་མ་ཙམ་ཡོད་པའི་ 
བར་ལ་ལམ་སྐྱ་ཏ་ལེ་འདུག བུ་མོ་གཅིག་ན་རེ། ས་ལ་བབས་ནས་འགྲོ་ན་ 
ལམ་མ་ཀི་ཡིན་ཟེར། དེ་ནས་གྲོང་ཁྱེར་བྱིན་པོ་ཟེར་ཆོལ་ལེ་ཡོད་པའི་དཀྱིལ་ན། 
མཚོ་མུ་ལེ་འཕྲུལ་གྱི་རྒྱ་མཚོ་སྒོར་མོ་གཡུའི་མདོག་འདྲ་བ་གཅིག་གི་ཤར་དུ་སླེབས་
ཏེ༑ ས་ལ་བབས་ཙ་ན། མཚོའི་དཀྱིལ་ན་བྲག་ཟངས་མདོག་དཔལ་རི་བྱ་བ་ 
ཕུར་པའི་དབལ་བསླངས་པའམ། བཙན་བཤོས་བསླངས་པ་ལྟ་བུའི་མདོག་དམར་
ལ་འོད་ཆགས་པ་གཅིག་ཤིན་ཏུ་མཐོ་ཞིང་དྲང་སང་ངེ་བ་གཅིག་འདུག་སྟེ། དེའི་ 
རྩེ་ནས་འཇའ་ཚོན་སྣ་ལྔའི་གུར་འཁྲིགས་ཤིང་།
མཚོ་དེའི་ཤར་ན་ཟམ་པ་གླིང་གསུམ་མཐུད་པ་གཅིག་ལ་ཕྱིན་པས། མཚོ་མཐའ་
ཐམས་ཅད་ནེ་གསེང་ཆེན་པོ་དང་། ཤིང་སྣ་ཚོགས་དང་མེ་ཏོག་དང་པད་མའི་ 
སྡོང་པོས་བསྐོར་འདུག དེ་ནས་བྲག་དེའི་རྩར་སླེབས་ཙམ་ན། སྨད་དེ་བྲག་ 
མདུང་རྩེ་གཟིངས་པ་འདྲ་བ་རྣོ་ཧྲབ་ཧྲབ་པའི་གསེབ་ལ་ཕྱིན་པས་དེའི་བྲག་སྟེང་ 
དེར་སླེབས་ཙ་ན། དེ་ཡན་ཆད་བྲག་དམར་པོ་མེ་ལོང་གི་ངོས་ལྟར་འཇམ་པ་མིག་ 
རྒྱང་གང་ཙམ་འདུག་སྟེ། དེའི་ལོགས་ལ་ལམ་སྦྲུལ་འཁྱུག་པ་འདྲ་བ་གཅིག་ཤིན་ 
ཏུ་དཀའ་ལ་ཉམ་ང་བ་གཅིག་འདུག་དུས། བུ་མོ་དེ་ཀུན་སྔར་བཞིན་དར་ཡུག་ 
ཡང་བཏིང་ནས། འདིར་སྡོད་ཟེར་ནས་སྡོད་དུས། སྐད་ཅིག་མ་ལ་བྱ་བཞིན་ 
ཡར་ཁྱེར་ནས་ཕྱིན་པས། དཀྱིལ་སྟོད་དེ་ན་བྲག་མཆོད་རྟེན་རིས་ཁྲིག་གེ་གཅིག་
53

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐལ་ཙམ་ན། པད་མའི་སྡོང་པོ་དང་མེ་ཏོག་ཁ་དོག་སྣ་ཚོགས་ཕུབ་ཙམ་མཁར་ 
གཞུང་ཙམ་འདུག་པའི་རྩར་སླེབས་ཙ་ན། དེས་ན་རིགས་གསུམ་མགོན་པོའི་ལྷ་ 
ཁང་གསུམ་འདུག དེ་ནས་བྲག་སྟེང་དུ་སླེབས་དུས་སྟེང་དེ་ཟུར་གསུམ་དུ་ཡོད་ 
པའི་ཟུར་གཅིག་ཤར་ལྷོ་ལ་གཏད་པས། དེར་སླེབས་ཏེ་སར་བབས་ནས། དེར་བུ་ 
མོ་དེས་དར་ཡུག་དེ་དྲིལ་ནས་ཨམ་ཕྲག་ཏུ་བཅུག་སོང་། ཟུར་དེ་ནས་ཅུང་ཟད་ 
ཕར་ཕྱིན་ཙ་ན་བྲག་སྤོས་སྦྲ་ཙམ་གཅིག་གི་སྟེང་ན་ཤེལ་གྱི་ཕ་བོང་འདོམ་གང་ 
གྲུ་བཞི་པའི་སྟེང་ན། གུ་རུའི་ཞབས་རྗེས་གཉིས་གསལ་བ་འོད་དང་ལྡན་པར་ 
འདུག དེར་བུ་མོ་དེ་ཀུན་ན་རེ། ད་བྲག་སྟེང་འདི་ནས་ཕར་ལ་བསྐོར་བ་བྱེད་དུ་ 
དེངས། སྲིན་ཡུལ་གྱི་བཀོད་པ་ཚོ་ཆེར་བསྟན་གྱིས། ཁྱོད་བོད་ཡུལ་དུ་ཕྱིན་དུས་ 
ངོ་མཚར་བའི་ཡིད་ཆེས་པའི་རྒྱུར་འགྱུར་བས་ལེགས་པར་བློར་ཟུང་། ཕོ་བྲང་ 
ཆེན་པོའི་ཕྱི་ནང་གི་བཀོད་པ་རྣམས་ཀྱང་ཞིབ་ཏུ་བློར་ཆུད་པར་གྱིས་ལ་དཀར་ 
ཆག་ལ་ཐོབ་ཅིག ཁྱེད་ཀྱི་བུ་དང་ཚ་བོ་ཡང་ཚ་རྒྱུད་འཛིན་རྣམས་ཀྱི་དོན་དུ་ 
འགྱུར་གྱིས་ཟེར་ནས་ཕྱིན་ཀྱང་།
བདག་གི་བསམས་པ་ལ། ད་གནས་འདིར་སླེབས་རྟིང་ལ། གུ་རུ་དང་ད་ལྟ་ 
རང་མཇལ་ན། བཀོད་པའི་ལྟད་མོ་ད་གཟོད་རྗེས་སུ་བལྟས་ཀྱང་ཆོག་སྙམ་དུ་འདུག་ 
ཀྱང་། ཁ་ལ་ཉན་ནས་ཕྱིན་ཏེ། དེའི་བྲག་གི་རྩ་བ་མཚོ་མུ་ལེའི་མཐའ་སྐོར་ཚོ་ 
ལ་བལྟས་པས། གནམ་ནས་ས་ལ་བལྟས་པ་ཙམ་དུ་ཤིན་ཏུ་མཐོ་བར་འདུག་སྟེ།
མཚོ་དེ་ནས་བྱང་ཤར་ལ་ཆུ་ཆེན་པོ་གཅིག་བབས་ཤིང་། ཕ་ཚད་གཙང་པོ་གཉིས་ 
སུ་སྔོ་ནར་གྱིས་གྱེས་འགྲོ་ཞིང་འདུག ཡང་ཆུ་གཅིག་བྱང་ངོས་ལ་བབས་པས། 
དེ་ནས་ཡང་མཚོ་མདོག་ཁྲག་ཆོལ་ལེ་བ་གཅིག་གདའོ། །ཟེ་མོ་སྤུ་རིའི་མཚོ་བྱ་
54

༄༅། །ཟབ་གཏེར་ཆོས་ཀྱི་མཛོད་ཁང་།
བ་ཡིན་ཟེར། མཚོ་དེའི་ཤར་ན་གྲོང་གི་དཀྱིལ་ན་ཤིང་སྡོང་འཇིགས་སུ་རུང་བ་ 
གཅིག་འདུག་སྟེ། མ་ཀི་སྲིན་གྱི་བླ་ཤིང་ཡིན་ཟེར། དེ་ནས་བྲག་གི་ལྷོ་ཕྱོགས་སུ་ 
ཕྱིན་པས་ཤར་ལྷོ་དེ་ན་ལུང་པ་ཤིན་ཏུ་རྒྱ་ཆེ་བ་གཅིག་གི་དཀྱིལ་ན། ལྕགས་རི་ 
རིམ་པ་གསུམ་དང་ཆུ་འོབས་ཀྱི་བསྐྱིལ་བའི་དཀྱིལ་ན། གྲོང་ཁྱེར་དམར་སྲབ་
བེ་བའི་དཀྱིལ་ན་མཁར་དམར་པོ་མཐོ་བ་གཅིག་གི་དཀྱིལ་ན་ཐོད་སྐམ་དང་ཞིང་
གེ་རྒྱལ་མཚན་མང་པོ་སྐྱ་ལྷག་གེ་ཙམ་མཐོང་། མ་ཀི་སྲིན་པོ་ལང་ཀ་མགྲིན་
བཅུའི་གྲོང་དང་མཁར་ཡིན་ཟེར། ལྷོ་དྲང་པོ་ན་གྲོང་ཁྱེར་དགའ་བ་ཅན་བྱ་བ་ 
གཅིག་འདུག དེ་ནས་ཡང་ལྷོ་ནུབ་ངོས་དེ་ན་ཡུལ་དམར་པོ་ཞིང་ལྤགས་བརྐྱངས་
པ་འདྲ་བ་ཤིན་ཏུ་ཆེ་བ་གཅིག་གི་དཀྱིལ་ན། རྐེ་ཐང་དམར་གྱི་མཚོ་བྱ་བ་གྲུ་ 
གསུམ་གྱི་དཀྱིལ་ན། བྲག་དམར་པོ་ཟངས་ཡག་ཕུར་པ་གཉིས་ཀྱི་དབལ་མཐུད་ 
པ་འདྲ་བ། དབུས་ཀྱི་རི་བོ་མ་ལ་ཡ་གནམ་ལྕགས་འབར་བ་བྱ་བ་ཡིན་ཟེར་བ་ 
གཅིག་གི་རྩེ་ན། མཁར་དམར་རམ་མེའི་དཀྱིལ་ན། མཁར་གཅིག་ཤིན་ཏུ་མཐོ་ 
བའི་རྩེ་མོ་ན། ཞིང་གི་རྒྱལ་མཚན་དང་ཐོད་མཁར་བཙུགས་པ་གཅིག་འདུག་སྟེ། 
སྔོན་རཱུ་ཏྲའི་མཁར་ཡིན། རཱུ་ཏྲ་བཏུལ་བའི་གནས་ཡིན་ཟེར། 
བདག་གིས་འོ་ན་ལག་ན་རྡོ་རྗེས་ཆོས་ཆར་ཕབ་པའི་རི་ཨིནྡྲ་བྷུ་ཏིའི་ཕོ་བྲང་དེ་ 
གང་ཡིན་བྱས་པས། དེ་རྒྱ་གར་ཟ་ཧོར་ཡུལ་དང་ཉེ་བ་ཡིན། འདི་རཱུ་ཏྲ་བཏུལ་ 
བའི་རི་མ་ལ་ཡ་བྱ་བ་ཡིན་ཟེར་རོ། །དེའི་ལྷོ་ངོས་ན་བྲག་དམར་པོ་མདུང་རྩེ་ 
གཟིངས་པ་འདྲ་བ་དམར་རེངས་སེ་བ་གཅིག་འདུག ཡུལ་འདི་ཙམ་ལ་སྲིན་ 
ཡུལ་བྱན་ལག་འབྱུང་བྱ་བ་ཡིན། སྨད་འདི་ལ་དཀོར་ཁང་ཐང་དམར་ཟེར། ཤིན་ 
ཏུ་ཡང་རྩུབ་པའི་གནས་ཡུལ་ཡིན་ཟེར། མཐའ་ཐམས་ཅད་ནགས་མཚོན་ཆ་གཟིངས་
55

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
པ་འདྲ་བས་བསྐོར་འདུག བྲག་མ་ལ་ཡ་དེའི་དཀྱིལ་ན། ཕར་ལ་སྐྱ་ཏ་ལེ་འདུག་སྟེ། 
མི་ནི་ཐར་བ་འདྲ་བ་མི་འདུག དེ་ནས་ནུབ་ཕྱོགས་སུ་ཕྱིན་ཙ་ན་ད་ཅི་མཐོང་བའི་ 
སྲིན་མཁར་དང་། སྲིན་འཚོགས་པའི་ཐང་ཆེན་པོ་དེ་རྣམས་ཀྱང་མཐོང་། བྱང་ 
ཤར་དེ་ནལ་བྱའི་དུར་ཁྲོད་བྱ་བ་བམ་རོ་ཁ་ཕྱེ་བ་འདྲ་བ་གཅིག་ཀྱང་མཐོང་།
ནས་བྲག་གི་སྟེང་ཕོ་བྲང་ཕྱིའི་བཀོད་པ་ནི། སྟེང་དུ་གྲུ་གསུམ་དུ་འདུག་ཀྱང་། 
དཀྱིལ་དེ་ན་ཕོ་བྲང་ཡོད་པའི་མཐའ་སྐོར་ལ། ལྕགས་རི་གྲུ་བཞིར་བསྐོར་བའི་
ལོགས་ཐམས་ཅད་དར་གྱི་ལན་བུའམ་བྱིལ་ཕྲུག་རིས་སུ་ས་ཚོན་གྱིས་ཁ་དོག་ལྔར་ 
བྱུགས་ཏེ། དར་ལྕེ་ལྟར་ཁྲ་བར་འདུག དེའི་སྟེང་ན་མཆོད་རྟེན་བརྒྱ་རྩ་བརྒྱད་ 
དཀར་པོ་བསྒྲིགས་པ་འདུག ལྕགས་རིའི་ཕྱི་རིམ་ལ་མཚོ་ཆུང་ཞིང་དོད་ཙམ་ 
པའི་དཀྱིལ་ན། པད་མའི་སྡོང་པོ་དཔག་ཏུ་མེད་པ་ལ་མེ་ཏོག་ཕོར་པ་ཙམ་ཁ་ 
དོག་སྣ་ཚོགས་སྐྱེས་པ་ལ། ཤིང་ཐོག་སྣ་ཚོགས་ཡོད་པ། དེ་རྣམས་ལ་བྱ་དང་རི་ 
དྭགས་མང་པོས་གསུང་སྙན་སྒྲོག་པ། བུང་བ་རྣམས་འབར་འབིར་དུ་གླུ་ལེན་པས་ 
མཐའ་སྐོར་དུ་བསྐོར་བ་ལ། དེ་རྣམས་ཀྱི་བར་ཐམས་ཅད་ཆུ་སྣང་གང་ཙམ་གྱིས། 
མཚོ་ཆུང་རྣམས་སྒོར་མོར་སྦྲེལ་བ། དེ་རྣམས་ན་ངང་ངུར་དང་ཆུ་བྱའི་རིགས་ 
མང་པོའི་སྐད་སྙན་སྒྲོག་པ། ནེའུ་གསིང་དང་མེ་ཏོག་གིས་གང་བ།
མདོར་ན་ཡིད་ཀྱིས་བསམ་པ་ལྟ་བུའི་གནས་སུ་གདའོ། །དེ་ནས་ལྕགས་རིའི་
ནང་དུ་ཕྱིན་ཙ་ན། ཤར་གྱི་ཕོ་བྲང་གི་སྒོ་མདུན་དེ་ན་གུ་རུའི་ཆོས་ཁྲི་གཅིག་ཀྱང་ 
འདུག དེའི་རྩར་ཕོ་བྲང་གི་ཤར་སྒོ་དེ་ན་བུད་མེད་ལོ་བཅུ་དྲུག་ཙམ་ལོན་པའི་ 
ན་ཚོད་ཙམ་ལ། དཀར་དམར་མདངས་དང་ལྡན་པ་གསེར་གཡུ་མུ་ཏིག་གི་རྒྱན་ 
གྱིས་སྤྲས་པ་གཅིག་བྱུང་ནས། བདག་གི་ལག་པ་ལ་ཕྱག་གིས་བཟུང་ནས་མགོ་
56

༄༅། །ཟབ་གཏེར་ཆོས་ཀྱི་མཛོད་ཁང་།
ལ་བྱིལ་བྱིལ་མཛད་ནས། ཨ་ཙ་མ་ངའི་བུ་སླེབས་འདུག་པས། ད་ཅི་ནས་ཕོ་ 
བྲང་ནང་དུ་མི་འོང་བར་ད་ནང་དུ་ཤོག་གསུངས། དེ་བདག་གིས་ཁྱེད་མཁའ་ 
འགྲོ་མ་གང་ལགས་ངས་ངོ་མ་ཤེས། བདག་བོད་ཡུལ་ཙམ་ནས་འོང་བ་ཡིན། བདག་ 
ལ་ཐུགས་རྗེས་ཟུང་བྱས་པས། དེས་གསུངས་ནས། ཀྱེ། མ་འཁོར་བའི་མངལ་ 
འདི་གྲིབ་ཆེ་བས། །ཁྱེད་ཀྱིས་ང་ངོ་མ་ཤེས་ཨང་། །གུ་རུ་བོད་ཡུལ་བཞུགས་ 
པའི་དུས། །ཁོ་མོ་མཁར་ཆེན་མཚོ་རྒྱལ་ཡིན། །སྲིན་པོའི་བུ་མོ་མཐིང་བར་འོད། ། 
འདི་ན་བདེ་ཆེན་རྒྱ་མཚོར་གྲགས། །སྲིན་རྣམས་མ་ཅིག་དུང་སྨན་ཟེར། །ཁྱོད་ 
ཉིད་སྔོན་ནས་ད་ལྟའི་བར། །དྲིན་གྱིས་སྐྱོང་བ་ཁོ་མོ་ཡིན། །གསུངས་ནས། དེར་ 
བདག་གིས་ཞབས་ལ་འཇུས་ནས། མ་ཅིག་སྐུ་དྲིན་ཅན་བདག་ལ་ཐུགས་རྗེས་ 
གཟུང་དུ་གསོལ་བྱས་པས། དེ་བཞིན་བྱེད། ནང་དུ་འདོང་ངོ་གསུངས་ཙ་ན། ཡང་ 
བུ་མོ་སྔར་གྱི་གཅིག་ན་རེ། སྲིན་པོའི་དབང་ཞུ་བ་མང་པོ་སླེབས་བྱུང་ངོ་གསུངས་
སོ༑ ༑
དེ་ནས་སྒོ་མོ་དེའི་ནང་དུ་ཕྱིན་པས། ཀ་ཙ་ཕྱི་མ་ནང་དུ་འདུག་པའི་འོག་གི་ 
ཕྱི་མའི་ཁྱམས་ཆེན་པོ་དེ་ན། དྷཱ་ཀི་མང་པོས་གར་བྱེད་པ་དང་། ཚོགས་འཁོར་ 
བྱེད་པ་ལ་སོགས་ཀྱིས་གང་འདུག དེ་ནས་ཡང་ནང་མར་ཕྱིན་ཏེ། ཟངས་ཀྱི་ 
སྐས་གཅིག་ལ་འཛེགས་ཏེ། ཀ་ཙ་ནང་མ་གསེར་གྱི་ཕོ་བྲང་ནང་དུ་ཕྱིན་དུས། གཞལ་ 
ཡས་ཁང་གསེར་གྱིས་བྱུགས་ཤིང་འོད་དུ་འབར་བ། དེའི་ནང་ན་གུ་རུ་རིན་པོ་ 
ཆེ་ཉིད་ཞལ་ཤར་དུ་བསྟན་ནས། ཁྲི་ཆེན་པོ་དེ་ཡི་སྟེང་ན། སྤྲུལ་སྐུའི་ཆ་ལུགས་ 
ལ་པད་ཞྭ་མཐིང་ནག་གསེར་གྱི་པ་ཏྲ་རིས་ལ། རྣ་གཤོག་གཉིས་ཞབས་ཀྱི་པུས་ 
མོ་ལ་སླེབས་པ། གསེར་གྱི་རྡོ་རྗེ་རྒྱ་གྲམ་ཉི་ཟླ་རྒོད་སྒྲོ་དང་དར་སྣས་བརྒྱན་པ་
57

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཅིག་གསོལ་འདུག་སྟེ། དེར་མ་གཅིག་མཚོ་རྒྱལ་གྱིས་བདག་ལ་དུང་དཀར་ 
གཅིག་དང་། རྡོ་རྗེ་དྲིལ་བུ་གཅིག་ཕྱག་རྟེན་དུ་གནང་སྟེ། དེ་རྣམས་ཕུལ་ནས་ 
ཕྱག་མང་དུ་འཚལ་ནས། ངུ་རོ་ལྷག་པའི་གདུང་ཡུས་ཀྱིས། གུ་རུ་རིན་པོ་ཆེས་ 
བདག་ལ་ཐུགས་རྗེས་ཟུང་ཞིག་ཞུས་པས། དེར་གུ་རུའི་ཕྱག་བདག་གི་སྤྱི་བོར་ 
བཞག་ནས། རིགས་ཀྱི་བུ་ཁྱེད་འདིར་འོང་ལེགས། །བདག་གིས་རྗེས་སུ་བཟུང་ 
བའི་མཐུས། །གནས་འདིར་ཕྱིན་པ་བསོད་ནམས་ཆེ། །གསང་སྒྲུབ་དབང་གི་ 
དཀྱིལ་འཁོར་འདིར། །སྒོ་གསུམ་གཡེལ་དུ་མི་རུང་བས། །སྒྲུབ་ཕྲིན་དབང་གི་ 
ལག་ལེན་རྣམས། །མི་བརྗེད་དྲན་པའི་རྩིས་ཀྱིས་ཟུང༌། །ཞེས་གསུངས་ནས། ཁྱེད་ 
ཀྱི་རྟེན་འབྲེལ་བཟང༌། རྡོ་རྗེ་འདིས་ཁྱེད་ཀྱི་བུ་སློབ་ཡང་སློབ་བཅས་པ་རྣམས་ 
ཀྱིས་མི་འགྱུར་རྡོ་རྗེ་ལྟ་བུའི་དོན་རྟོགས་པ་དང་། དུང་འདིས་ཁྱེད་ཀྱི་སྤྱོད་པའི་
གཏེར་ཆོས་འདི་རྣམས་ཀྱིས་མི་ཁྱབ་པ་དང་མི་ཐོབ་པ་མེད་པ་གཅིག་འོང་བ་ཡིན། 
དྲིལ་བུ་འདིས་ཐབས་ཤེས་དབྱེར་མེད་ཀྱི་དོན་གྱིས་ཁྱོད་འཁོར་བཅས་གནས་འདིར་
མྱུར་དུ་འོང་བར་འདུག་གོ་གསུངས།
དེའི་ནུབ་མོ་ནས་སྟ་གོན་ལ་ཞུགས། ནམ་མཁའི་སྙིང་པོ། བཻ་རོ་ཙ་ན། སངས་ 
རྒྱས་ཡེ་ཤེས། མཁར་ཆེན་བཟའ་རྣམས་ཀྱིས་རྡོ་རྗེ་རྒྱལ་ཐེབས་ལས་ཀྱི་སློབ་དཔོན་ 
ལ་སོགས་རྣམས་བྱེད་ཅིང་འདུག སྟ་གོན་རྣམས་ཐུགས་སྒྲུབ་གཞུང་ལྟར་བྱེད་ 
ཅིང་འདུག ནངས་པར་གོང་གི་སློབ་དཔོན་རྣམས་དང་རྒྱལ་བ་མཆོག་དབྱངས་ 
ཀྱིས་ཕྱི་མཚམས་བཅད་ཅིང་འདུག ཕྱོགས་བཞི་རེར་ཐོ་རེ་དང་ཤིང་རིང་གི་རྩེ་ 
ལ་རྒྱལ་ཆེན་བཞི་བཙུགས། སྲིན་པོ་ཕོ་མོ་བརྒྱ་རྩ་བརྒྱད་ཀྱིས་དབང་ཞུ་དང་། 
རིག་འཛིན་ཕོ་མོ་གྲངས་མེད་པ་འདུག ཐམས་ཅད་ཁྲུས་བྱས་ལ་སྐུ་གསུམ་གསོལ་
58

༄༅། །ཟབ་ གཏེར་ཆོས་ཀྱི་མཛོད་ཁཁང་
འདེབས་བྱེད་ཅིང་ཕོ་བྲང་ལ་བསྐོར་ནས།སྒོའི་གདང་ལ་ནམ་མཁའི་སྙིང་པོ་
དང་།བཻ་རོ་ཙ་ནས་རྡོ་ཐུན་དང་དྲག་སྔགས་ཀྱིས་བྲབས་ནས་ནང་དུ་འཇུག་ཅིང་
གདའོ། །དེ་ནས་ཕོ་བྲང་གོང་མ་དེའི་ནུབ་ནས་ཤར་དུ་བལྟས་པའི་གོང་དེ་ན། གུ་ 
རུའི་ཁྲི་སེངྒེ་བརྒྱད་བཏེགས་རིན་པོ་ཆེ་རིམ་ལྔ་སྟེགས་ཀྱི་སྟེང་ན་སྲིན་པོའི་རོ་བསྣོལ་
བའི་སྟེང་དུ།མེ་ཏོག་པདྨ་སྟོང་ལྡན་གྱི་རིམ་པ་གསུམ་དང༌། དེའི་སྟེང་ན་ཟ་ 
འོག་པད་མ་རས་དམར་སྨུག་གིས་ལྷབ་ལྷུབ་དུ་སྤྲས་པའི་སྟེང་ན་ཨོ་རྒྱན་བཞུགས་ 
འདུག་ཅིང་།རྒྱབ་ཡོལ་གྱི་རྒྱན་རྣམས་གསེར་དངུལ་ཟངས་གསུམ་ལ་འབུར་
མར་འདུག སྟེང་ན་གནམ་ཡོལ་པདྨ་སྟོང་ལྡན་ལ་རྨ་བྱའི་ཤམ་བུ་ཅན་དུ་གདའོ། ། 
གུ་རུའི་གཡས་ཕྱོགས་ན་ཁྲི་རིམ་པ་ལྟར་དུ། ནམ་མཁའི་སྙིང་པོ། སངས་རྒྱས་ཡེ་ 
ཤེས། རྒྱལ་བ་མཆོག་དབྱངས། དཔལ་གྱི་ཡེ་ཤེས། དཔལ་གྱི་སེངྒེ། དཔལ་ 
བེ་ དབྱངས། ཨ་ཙ་ར་ས་ལེ་རྣམས་བཞུགས་འདུག གཡོན་ཕྱོགས་ནས་མར་ལ། 
རོ་ཙ་ན། ཛྙཱ་ན་ཀུ་མཱ་ར། ཨ་ཙ་ར་ཡེ་ཤེས། ལྡན་མ་རྩེ་མང་། ཤཱི་ལ་མཉྫུ། རྡོ་རྗེ་ 
བདུད་འདུལ་རྣམས་འདུག རིག་འཛིན་རྣམས་ཀྱང་པད་ཞྭ་དྲང་ངེ་བཞུགས་ 
འདུག དབུས་དེ་ན་དཀྱིལ་འཁོར་འདོམ་གང་ཁྲུ་བཞི་པ་གཅིག་འདུག དེའི་ 
ཟུར་གཉིས་ན། ལྷ་ལྕམ་མནྡྷ་ར་བ་དང་། མཚོ་རྒྱལ་གཉིས་ཞལ་ཡར་གུ་རུ་ལ་ 
གཟིགས་ནས་བཞུགས་འདུག ལྷོ་ངོས་ནས་མར་ལ་བཀྲ་ཤིས་ཁྱེའུ་འདྲེན། འབྲོམ་ 
བཟའ། མཆིམས་བཟའ་ཟེར་བ་གསུམ། གཞན་ཡང་ངོ་མི་ཤེས་པའི་རིག་འཛིན་ 
ཕོ་མོ་མང་པོ་བཞུགས་འདུག བྱང་ངོས་ན་མར་ལ་བལ་མོ་ཤཱཀྱ་དྷེ་ཝ། ཤེལ་ 
དཀར་རྡོ་རྗེ་མཚོ། ཅོག་རོ་བཟའ། རུ་ཡོང་བཟའ། དཔལ་གྱི་མཆོག་གནས་མ། 
ཤེལ་དཀར་བཟའ་མགོན་སྐྱིད། དཔལ་གྱི་ངང་ཚུལ། རིན་ཆེན་བཙུན། ནུས་
59

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འབྱིན་ས་ལེ་རྣམས་བཞུགས་འདུགཁྲི་རྣམས་མཐོ་དམན་གྱི་རིམ་པ་ནི་གུ་རུའི་
བཞུགས་ཁྲི་ལ། རིག་འཛིན་རྣམས་ཀྱི་པད་ཞྭ་སླེབ་ཙམ་དུ་འདུག རིག་འཛིན་ 
རྣམས་ཀྱི་ཁྲི་ལ་སྲིན་པོ་ཕོ་མོ་ལ་སོགས་དབང་ཞུ་རྣམས་ཀྱི་མགོ་སླེབ་ཙམ་གདའོ། 
ལྷོ་བྱང་གི་ཇོ་མོ་རྣམས་ས་ནས་ཁྲུ་གང་ཙམ་ལ་འཕགས་ནས་བཞུགས་གདའོ། 
བདག་ཉིད་ཀྱང་སྐུ་མདུན་དེར་ཇོ་མོ་མཚོ་རྒྱལ་དང་མཉམ་དུ་འདུག་པར་བགྱིས་
སོ༑ ༑
དཀྱིལ་འཁོར་ཤར་ངོས་ནས་དྷཱ་ཀི་མ་རྣམས་ཀྱིས་བསྐོར་བར་གདའོ། །ཡང་ཤར་ 
ན་སྲིན་པོ་དབང་ཞུ་རྒད་པོ། ལྷོ་རུ་གཞོན་སྐྱེས། ནུབ་ཏུ་བུ་མོ། བྱང་དུ་རྒན་མོ་ 
རྣམས་ཀྱིས་གྲལ་བྱེད་ཅིང་འདུག་གོ །དཀྱིལ་འཁོར་གྱི་རྒྱན་དང་བཀོད་པ་རྣམས།
སྤྱི་སྒྲུབ་ཆེན་ལྟ་བུ་ལ་ཧཱུྃ་སྒྲུབ་དང་སྨན་སྒྲུབ་གཉིས་ལྡིང་ཁྲི་ལ་སྟེང་འོག་བྱས་ཏེ་
ལོགས་སུ་བྱེད་ཅིང་གདའོ། །གུ་རུ་ཉིད་ཀྱིས་དབུ་གཙོས་རིག་འཛིན་རྣམས་ 
ཀྱིས་ཡོངས་རྫོགས་གཞུང་བསྲིང་མཛད་ཅིང་གདའོ། །ནམ་མཁའི་སྙིང་པོ་དང་ 
ཡེ་ཤེས་མཚོ་རྒྱལ་གཉིས་ཀྱིས། བླ་མ་དང་ཕུར་པ་མཛད་ཅིང་གདའོ།གཞན་ 
ཐུགས་རྗེ་ཆེན་པོ། མ་མོ། གཤིན་རྗེ། རྟ་མགྲིན་རྣམས་མཛད་ཅིང་གཙོ་བོར་ནི་ 
འཛབ་ལ་ནན་ཏན་མཛད་ཅིང་གདའོ། །བསྙེན་སྒྲུབ་ལས་སྦྱོར་གསུམ་ལ་ཞག་བདུན་ 
བདུན་ཏེ། ཉེར་གཅིག་མཛད་བའི་སྣང་བ་བྱུང་། དབང་སྒྲུབ་ཀྱི་ལག་ལེན་ཕྲ་མོ་ 
ཡན་ཆད་ཟིན་ཞིང༌། སྐབས་སུ་གུ་རུས་བདག་ལ་གསུངས་པའི་ཞལ་གདམས་ 
སྙན་བརྒྱུད་འགའ་རེ་ཡོད་དེ་འདིར་མ་བྲིས་སོ། །རྗེས་སུ་བདག་ལ་མན་ངག་ 
བྱུང་བཤད་ཀྱི་པོད་ལུང༌། རྗེས་གནང་བཀའ་གཏད་རྫོགས་པར་མཛད་དོ། ། 
དོན་གཉིས་པ་ཕོ་བྲང་གཞལ་ཡས་ཁང་དེའི་བཀོད་པ་ནི། ནང་གི་ལོགས་ཐམས་
60

༄༅། །ཟབ་གཏེར་ཆོས་ཀྱི་མཛོད་ཁང་།
ཅད་གསེར་གྱིས་བྱུགས་ཏེ། ཉི་མ་མ་ཤར་བར་དུ་འོད་ཀྱིས་གང་བར་འདུག དེའི་
ལོགས་ལ་ལྷ་བཞེངས་སྐུ་དང་།པ་ཏྲའི་ཁ་ནས་མུ་ཏིག་གི་དྲ་བ་དྲྭ་ཕྱེད་རུས་པའི་ 
རྒྱན་ལྟ་བུའི་སྤྲས་པ་འདུག ཀ་བ་རྣམས་དུང་དང་གསེར་གྱི་ལྡེམ་ལྡེམ་དུ་བཞུགས་ 
འདུག ཀ་གདན་རྣམས་གནམ་ལྕགས་ཀྱི་ཆུ་སྲིན་མགོར་འདུག རྒྱུ་པདྨ་རཱ་ག་ 
བསྒྲིགས་པའི་དཀྱིལ་ན་རིན་པོ་ཆེ་འབར་བས་མཚོན་པའོ། །གསེར་གྱི་གདུང་མ་ 
ལ་གཡུའི་འབྲུག་རྒྱུག་པ་འདུག ཤར་ངོས་དེ་ལ་གྲལ་མང་དུ་མེད་པར་དྷཱ་ཀི་མ་ 
རྣམས་ཀྱིས་མཆོད་པ་འབུལ་བར་འདུགབྱང་ངོས་དེ་ལ་མཛོད་གསུམ་ལ་སྒོ་མོ་
རྒྱབ་མ་གསུམ་བྱས་པ་དེ་རྣམས་ན་གར་གིང་ལ་སོགས་པ་གཡོས་པ་རྣམས་འོང་བར་ 
འདུག ཡང་དབུ་རྩེ་འོག་མ། ཀ་རྩ་ཕྱི་མའི་བཀོད་པ་ནི། ལོགས་ཀྱི་ཕྱེད་ཡན་ 
ཆད་ལ་གྱང་རིས་དཔག་མེད་འདུག སྨད་ལ་ལ་ཅའི་ཞ་ལ་སྨུག་ལྷང་ངེ་བའི་ 
ལོགས་ལ་རིན་པོ་ཆེའི་པ་ཏྲ་ཤིགས་སེ་འདུག སུ་རུ་རྣམས་སོ་ཕག་གི་མིག་མང་ 
རིས་སྔོན་པོར་འདུག ཀ་བ་རྣམས་ཟངས་ལས་བྱས་གདའོ། ། 
གཡུའི་གདུང་མ་ལ་ར་གན་གྱི་འབྲུག་རྒྱུག་པ་འདུག དབང་བུམ་རྣམས་དངུལ་ 
བུམ་དུ་འདུག གུ་རུའི་བཞུགས་ཁྲིའི་གཡོན་ཟུར་ངོས་དེ་ན། །ཐུགས་དམ་ལྷ་ 
ཁང་ཤིང་གི་དྲྭ་མིག་རིས་གོང་འོག་གསུམ་དུ་འདུག སྟོད་ལ་མུ་ཏིག་གི་དྲ་བ་
རིས་སུ་ཡོད་པ། ཕྱི་དང་ནང་ཐམས་ཅད་བཀྲ་ལམ་མེར་གསལ་བ་ཞིག་འདུག 
དེའི་ནང་ན་གསེར་གྱི་འཇམ་དཔལ། དུང་གི་ཐུགས་རྗེ་ཆེན་པོ། གཡུའི་ཕྱག་ 
རྡོར། བྱུ་རུའི་རྟ་མགྲིན། ཤེལ་གྱི་མཆོད་རྟེན་སྒོ་མང་ལ་སོགས་དཔག་མེད་ 
འདུག དེ་ནས་ཕོ་བྲང་དེ་གཉིས་ཀྱི་ཡང་སྟེང་མཆོད་རྟེན་བྲེ་ལྟ་བུའི་ནང་དེ་ན། 
ཡང་དབུ་རྩེ་ཆུང་བ་གཅིག་གི་ནང་ན་གསེར་གྱི་མཆོད་རྟེན་སྒོ་མང་གི་བུམ་པའི་
61

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནང་། སངས་རྒྱས་སྣང་བ་མཐའ་ཡས། སྤྱན་རས་གཟིགས། རྟ་མགྲིན། སྒྲོལ་མ། 
རྣལ་འབྱོར་མ་རྣམས་ལ་བྱང་ཆུབ་སེམས་དཔའ་བརྒྱད་ཀྱིས་བསྐོར་ནས་བཞུགས་ 
འདུགདེ་རྣམས་ཕོ་བྲང་གོང་འོག་གསུམ་གྱི་ནང་གི་བཀོད་པ་དེ་ལྟར་འདུག དེ་
ནས་ཕོ་བྲང་ཕྱིའི་བཀོད་པ་ནི། དབུ་རྩེ་འོག་མ་ཆེན་པོ་དེ་ལ་ཕྱོགས་བཞི་ན་སྒོ་ 
མོ་ཆེན་མོ་བཞི་སྒོ་ཁང་དང་བཅས་པར་འདུག བད་རིམ་པ་གསུམ་གསུམ། ཆར་ 
ཁེབས་གཡུ་ཐོག་དང་བཞི་བཞི། བད་འོག་མ་གསུམ་ལ་མུ་ཏིག་གི་དྲ་བ་དྲྭ་ཕྱེད་ 
དང་པ་ཏྲས་སྤྲས་པ་ལ། བད་འོག་མའི་འོག་ནས་རྨ་བྱའི་ཤམ་བུ་རྣམས་ཤིན་ཏུ་ 
འཁྲིགས་པ་ལ། རླུང་གིས་ཅུང་ཟད་བསྐྱོད་ཅིང་འདུག དེ་ལྟ་བུའི་སྟེང་ན་ཅོག་ 
བཞི། བད་འོག་མ་ཚོ་རིན་པོ་ཆེའི་དྲྭ་བས་སྤྲས་པའི་ སྟེང་ན ཐོད་པའི་རྒྱལ་མཚན་ 
དར་དཔྱངས་ཀྱིས་སྤྲས་པ་རེ་དང་རྒྱལ་མཚན་རེ་གདའོ། །བར་ཆར་ཁེབས་འོག་ 
མ་རྣམས་ནས་ཐོད་པའི་རྒྱལ་མཚན་དར་ཡུག་རེས་དཀྲིས་པ་རེ་དང་། འཕན་རེ་ 
ཕྱོགས་བཞི་ན་གཉིས་གཉིས་བརྒྱད་བཙུགས་འདུག དེ་བཞིན་ཕོ་བྲང་གོང་མ་ 
གསེར་གྱི་གཞལ་ཡས་ཁང་ལ་ཡང་། བར་ཆར་ཁེབས་དྲ་བ་དྲྭ་ཕྱེད། འཕན་དང་ 
རྒྱལ་མཚན་རྨ་བྱའི་ཤམ་བུ་ལ་སོགས་རྣམས་འོག་མ་དང་མཚུངས་པར་འདུག་ 
གོ༑ ༑སྟེང་མ་མཆོད་རྟེན་གྱི་བྲེའི་ཚུལ་དང་མཚུངས་པ་དེའི་སྟེང་ན། ཆོས་འཁོར། 
གདུགས། གཉྫུ་ར། དར་དཔྱངས་རླུང་གིས་བསྐྱོད་ཅིང་པུ་རུ་རུ་བསྐྱོད་པ། དྲིལ་ 
བུ་གཡེར་ཁའི་སྒྲ་མང་པོ་འཁྲོལ་བ། མདོར་ན་བལྟ་བས་མི་ངོམས་ཆོག་མི་ཤེས་ 
པ། བདེ་བ་ཅན་གྱི་ཕོ་བྲང་དང་མཚུངས་ཟེར་བ་ཡིན་ཏེ། མཐོང་བས་ཡིད་གཡོ་ 
བ་གཅིག་སྣང་ངོ་། །དེ་ནས་ཕོ་བྲང་དེའི་ཕྱི་ལྕགས་རིའི་བཀོད་པ་ནི། ཤར་ལྷོ་དེ་ 
ན་རིག་འཛིན་སྐྱོ་བསང་བྱེད་པའི་ཀུན་དགའ་ར་བ་ཆེན་པོ་མེ་ཏོག་གི་ལྡུམ་ར་
62

༄༅། །ཟབ་གཏེར་ཆོས་ཀྱི་མཛོད་ཁང་།
དང་བཅས་པ་གཅིག་འདུག ལྷོ་དེ་ན་སངས་རྒྱས་འོད་སྲུང་གི་གདུང་བཞུགས་ 
ས་ཡིན་ཟེར་བའི་མཆོད་རྟེན་ཆེན་པོ་གཅིག་འདུག ལྷོ་ནུབ་དེ་ན་ཨོ་རྒྱན་རིན་ 
པོ་ཆེའི་ཆོས་ཁྲི་ཆེན་པོ་གཅིག་གདའདེའི་མདུན་ན་རྡོའི་གཏོར་སྟེགས་ཆེན་པོ་ 
གཅིག་གདའ། ནུབ་དེ་ན་རིགས་གསུམ་མགོན་པོའི་ལྷ་ཁང་གཡུ་ཐོག་ཅན་གཅིག་ 
འདུག ནུབ་བྱང་དེ་ན་ཁྲུས་ཀྱི་རྫིང་བུ་སྔོན་མོ་ཀོ་རེ་བ་གཅིག་གི་དཀྱིལ་ན། པད་
སྡོང་ཆེན་པོ་ལ་ཤིང་ཏོག་སྣ་ཚོགས་པ་ཉུངས་རྡོག་ཙམ་འདུག སྔར་བོད་དུ་འོང་
བའི་བུ་མོ་གཅིག་གིས་བདག་ལ་ཡང༌། ཤིང་ཐོག་གསུམ་བྱིན་ཏེ་ཟོས་པས་རོ་
མཆོག་ཆོག་མི་ཤེས་པ་གཅིག་གདའ། བྱང་དེ་ན་སྲིན་པོ་ཕོ་མོ་དབང་ཞུ་བ་ལ་
འཚོགས་པའི་མགྲོན་ཁང་གི་ཚུལ་དམར་པོ་ཆེན་པོ་གཅིག་འདུག བྱང་ཤར་དེ་
ན་དྷཱ་ཀི་མ་རྣམས་གར་བྱེད་པའི་མདུན་ར། མེ་ཏོག་སྣ་ཚོགས་ཡོད་པ། དཀྱིལ་
དེ་ན་མནྜལ་ལྟ་བུའི་གཏོར་སྟེགས་གཅིག་ཀྱང་ཡོད་པར་གདའོ། ། 
དེ་ལྟ་བུའི་ཕོ་བྲང་རྩར་ཉེ་དུས་རོལ་མོ་དང་ཌཱ་དྲིལ་ལ་སོགས་པའི་སྒྲ་སྐད་འུར་
ཏིང་དང་སིལ་ཆོམ་གྱིས་ཡིད་གཡོ་བ། ཕྱི་སྐོར་ལ་ཉེ་དུས་པད་སྡོང་རྣམས་རླུང་ 
གིས་བསྐྱོད་པའི་སིལ་སིལ་དང་། ཡམ་ཡམ་མོ། བྱ་ཚོགས་རྣམས་གསུང་སྙན་དུ་ 
ལྡར་ལྡིར་དང༌། འབར་འབིར་ལ་སོགས་པའི་སྒྲས་སྤྲོ་ལ་ཡིད་ཆགས་ཤིང་སྐྱོ་ཤས་ 
དང་ལྡན་པ། མདོར་ན་ཕོ་བྲང་ཕྱི་ནང་མཐའ་སྐོར་གང་ལ་བལྟས་ཀྱང་། ངེས་འབྱུང་ 
དང་མོས་གུས་ལྷང་ལྷང་། སྣང་བ་སྐྱོ་ཤས་སུ་བུན་བུན། ཉམས་གཏད་མེད་དུ་ 
ཟངས་ཐལ་ཐལ། གང་ལའང་རྩིས་གདབ་མེད་པར་ཁྲོལ་ཁྲོལ་དུ་འགྲོ་བར་འདུག་ 
སྟེ༑ དོན་ལ་ཐ་མལ་གྱི་སྣང་བ་སྐད་ཅིག་ཀྱང་མི་སྐྱེ་བའི་གནས་གཅིག་འདུག་གོ ། 
དེ་ལྟར་དུ་སྤྱིར་སྲིན་ཡུལ། སྒོས་ཟངས་མདོག་དཔལ་རི། ཁྱད་པར་དུ་པདྨ་འོད་
63

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱི་གཞལ་ཡས་ཕྱི་ནང་གི་བཀོད་པ་རྣམས་ཞིབ་ཏུ་མཐོང་ཞིང་། བདག་བོད་ཡུལ་ 
དུ་སླེབས་པའི་དུས་བྱུང་ན། ཨོ་རྒྱན་རིན་པོ་ཆེ་ལ་མོས་ཤིང་། སྒོས་སྤྲང་བན་ 
བདག་གི་རྗེས་སུ་འཇུག་པ་རྣམས་ཀྱིས་མཐོང་ན་ས་ཐོབ་པ་ལྟ་བུའི་དགའ་སྤྲོ་ཡོང་ 
ངེས་བསམས་ནས་ཐམས་ཅད་ལ་དྲན་པའི་འདུན་པ་ཞིབ་མོར་བཟུང་ཞིང་། འདི་
ལྟར་ཡིན་གྱི་རྣམ་བཤད་ནི། མ་མཚོ་རྒྱལ་དང་སྔར་གྱི་བུ་མོ་བཞི་པོས་ཞིབ་ཏུ་ 
བསྟན་ཏོ། །རྗེས་སུ་དབང་རྣམས་ཚར་ནས་གཏོར་མ་རྣམས་ཆ་གསུམ་དུ་བགོས་ 
ཏེ༑ ཆ་གཅིག་གཏེར་དུ་སྦས། ཆ་གཅིག་སྦྱིན་སྲེག་མཛད། ཆ་གཅིག་ཕྱི་ལ་སྐྱེལ། 
བླ་མ་ཡི་དམ་མཁའ་འགྲོའི་གཏོར་མ་རྣམས་དངོས་གྲུབ་ཏུ་རོལ་ནས། རྗེས་སུ་ 
ས་ཚོན་སྨོན་ལམ་གྱི་བྱང་བུ་དང་བཅས་པ་རྣམས། མཚོ་མུ་ལེ་ལ་སྐྱེལ་དུས་སུ་
དྷཱ་ཀི་མ་མང་པོས་རྒྱན་དྲུག་ལ་སོགས་ཆས་སུ་ཞུགས་ཏེ། ཕོ་བྲང་གི་ཕྱི་ལ་དཀྱིལ་སྨད་
ཙམ་གྱིས་ནམ་མཁའ་ལ་གར་མཛད་ཅིང༌། བསྐོར་བས་ལན་གསུམ་འཁོར་ཏེ།
ཟངས་མདོག་དཔལ་རིའི་བྲག་གི་ལོགས་ན་མར་རོལ་མོ་དང་བཅས་ཏེ། འབིར་
ཆོམས་ལ་ཁྲ་བཞུར་བཞུར་བྱོན། མཚོ་འགྲམ་མ་ཀི་ན་སྲིན་པོའི་ཁྲོམ་དམར་ནག་ 
ཏུ་འཁྲིགས་པས་བལྟ་ཞིང༌། མཚོ་འགྲམ་མ་ཀིར་རོལ་རྩེད་སྣ་ཚོགས་མཛད་དེ། 
རྗེས་སུ་ཕོ་བྲང་ནང་དུ་ལོག་སྟེ་སྐུ་དྲིན་གསོ་པ། སྨོན་ལམ་ལ་སོགས་ཚར་རྗེས་སུ། 
གུ་རུའི་དམ་ཚིག་ཁོ་ན་ལ་ནན་ཏན་དུ་གསུངས་ཤིང་འདུག དེ་ནས་དགའ་སྟོན་
ཡང་ཚར། དགའ་སྟོན་དུས་སུ་རིག་འཛིན་རྣམས་ཀྱིས་མགུར་དང་གསོལ་འདེབས་ 
མཛད་དུས། ལུས་གྱི་པགས་པ་རྩེ་ཡམ་ཡམ་པ་འོང་ཞིང་གདའོ། །ཇོ་མོ་རྣམས་ 
ནི་མ་ཎི་ རང་ལ་གཙོ་ཆེར་འཁྲབ་ཅིང་གདའ། དེ་ནས་གུ་རུས་གསུངས་ནས། འོ། 
ཉོན་ཅིག་སྐལ་ལྡན་རིགས་ཀྱི་བུ། །ད་ལོ་ཁྱེད་ཀྱི་ཀག་ལ་བབ། །གནས་སྐབས་
64

༄༅། །ཟབ་གཏེར་ཆོས་ཀྱི་མཛོད་ཁང་།
བར་ཆད་བསལ་པ་དང༌། །སྙན་བརྒྱུད་དབང་བཀའ་གཏད་པའི་ཕྱིར། །རྩ་བ་ 
གསུམ་གྱི་དབང་སྒྲུབ་བསྟན། །ཐུགས་སྒྲུབ་ཡང་སྙིང་འདུས་པ་འདི། །པད་མ་ང་ 
ཡི་ཐུགས་བཅུད་དོ། །བོད་ཡུལ་སྦས་པའི་གཏེར་གཅིག་མ། །འདི་ཉིད་ཡིན་ནོ་ 
དོན་གཉིས་འབོད། །ཁྱོད་ཀྱི་བུ་སློབ་བརྒྱུད་པར་བཅས། །རེ་བ་ཡིད་བཞིན་བདག་ 
གིས་བསྐང་། །ཚུལ་སྤྱོད་ཞིབ་ལ་དམ་ཚིག་གཙང༌། །སེམས་བསྐྱེད་ལྡན་པའི་འགྲོ་ 
དོན་གྱིས། །ཁྱོད་དང་འབྲེལ་ཚད་དོན་དང་ལྡན། །མྱུར་དུ་ཁྱོད་འཁོར་སློབ་མར་ 
བཅས། །གནས་འདིར་བདག་གི་དྲུང་དུ་འོང་། །བོད་ཁམས་བསྟན་པ་སྤྱི་སྒོས་ལ། ། 
ཕན་པའི་རྟེན་འབྲེལ་ཐབས་ལ་འབོད། །ཕས་ཟེར་ངག་ལ་ཉོན་ཅིག་བུ། །
ཞེས་གསུངས་དུས། ཞབས་ལ་འཇུས་ཏེ། གུ་རུ་རིན་པོ་ཆེ། དེང་སང་བོད་དུ་ 
རང་གཞན་གྱི་དོན་བྱེད་པ་ལ། སངས་རྒྱས་བྱོན་ཀྱང་ཕན་ཆེར་མི་ཐོགས་པ་འདྲ་བ། 
མཐོ་དམན་མེད་པས་བརྙས་ཤིང་། མ་ཉེས་པའི་ཁ་ཡོག ཆགས་སྡང་། བསྡོ་བ། 
ལོག་ལྟ། སྐུར་འདེབས། དེང་སང་བོད་ན་ཡི་མུག་གིས་འཐིབས་པའི་དུས་ལས་ 
མེད། བདག་ཀྱང་གདུལ་བྱ་ལ་ཡིད་སྐྱོ་གཅིག་པུར་ཉམས་སུ་བླང་ངམ་སྙམ་པ་ 
ལསམེད་ན། ད་གནས་འདི་རུ་རང་བསྡད་ན་ཞུས་པས། ཡང་གུ་རུས་གསུངས་ 
ནས། བུ་ཁྱེད་སེམས་བསྐྱེད་མ་གཏོང་ཞིག ཁྱེད་སྔོན་ལང་གྲོ་ལོ་ཙཱའི་དུས་སུ། 
སྨོན་ལམ་རྒྱ་ཆེན་བཏབ་པའི་མཐུས། དེང་སང་ཁྱེད་སྨོན་ལམ་ལ་དབང་བས།
ཁྱེད་རང་བཟང་ངན་འབྲེལ་གྱུར་ཐམས་ཅད་ཁྱེད་ཀྱིས་འདྲེན་པས། གང་ལ་ 
ཡང་མ་ཞུམ་པར་སེམས་བསྐྱེད་རྒྱ་ཆེར་གྱིས་ཤིག ལར་ཁྱེད་ལ་ཟོས་པས་སངས་ 
རྒྱས་ཐོབ་པའི་རྫས་མང་དུ་ཡོད་པས། དེ་རྣམས་ཀྱང་སེར་སྣ་མེད་པར་འགྲོ་ 
དོན་ལ་སྤྱོད་ཅིག ཡང་མ་འོངས་པའི་དུས་བརྒྱུད་པ་ནར་མར་ལ་བབ་ཀྱང་སྣ་
65

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་ཆད་པར་གྱིས་ཤིག དེས་གསང་སྔགས་ཀྱི་བསྟན་པའི་སྲོག་ཏུ་འགྱུར་བ་ཡིན་ 
ནོ༑ ༑བདག་གིས་ཀྱང་ཁྱོད་ལ་བྱིན་གྱིས་བརླབ་ཀྱིས། སྙན་བརྒྱུད་འདི་རྣམས་ 
ཀྱང་མ་བརྗེད་པར་ཟུང་ལ་ཡི་གེར་ཐོབ་ཅིག ཁྱེད་ཀྱི་རྗེས་འཇུག་བརྒྱུད་འཛིན་ 
རྣམས་ལ་སྲོག་དང་བླ་རྡོ་ལྟ་བུར་གཅེས་སོ། །སྙིང་གི་བུ་མིན་པ་ལ་སྦོས་ཤིག །མ་ 
དག་པའི་སྡིག་རྐྱེན་དུ་འགྱུར་རོ། །ཞེས་གསུངས་ཚེ་བདག་གིས་སྨྲེ་སྔགས་མང་ 
དུ་བཏོན་ཞིང་ངུས་པས། ཕྱག་བདག་གི་མགོ་ལ་བྱུགས་ཏེ་བུ་ད་ཉོན་ཅིག འདིར་ 
ཞག་ཉེར་གཅིག་སོང་སྟེ། དག་པའི་སྣང་བ་ཡིན་ནོ། །
ཁྱེད་འདི་ལ་སླེབས་ནས། དེའི་བར་དུ་དངོས་ཡིན་བསམ་སྟེ། དག་པའི་རྨི་ལམ་ 
ཡིན་ནོ། །ད་ཁྱོད་འདིར་གཉིད་སད་ན་ཚེ་ལ་གནོད་པར་ཡོད་པས། ཁྱེད་རྨི་ལམ་ 
འབྱོངས་འདུག་པས་རྨི་ལམ་བཟུང་ལ་བོད་ཡུལ་དུ་སོང་། ལོ་ཤས་རང་གཞན་
གྱི་དོན་ཅི་འགྲུབ་གྱིས། ང་དང་ཡང་ཡང་མཇལ་ལ་གནས་འདིར་མྱུར་དུ་འོང་ 
བར་འདུག་གི་གསུངས་པ་དང་། བད་ག་གིས་རྨི་ལམ་ཟིན་ཏེ། དེར་གུ་རུ་རིན་པོ་ 
ཆེ་ལ་ཕྱག་འཚལ། སྨོན་ལམ་འགའ་ཞིག་བཏབ། རིག་འཛིན་རྣམས་ལ་ཡང་བྱིན་ 
རླབས་རིམ་པར་ཞུས། གདམས་པ་ཐུན་རེ་ཞུས་ཏེ་འདིར་མ་བཀོད་དོ་ལོགས་ 
གཅིག་ཏུ་གསལ། ཁྱད་པར་དུ་མ་མཚོ་རྒྱལ་གྱི་མགུལ་ནས་བཅིངས་ཏེ་སྨྲེ་སྔགས་ 
བཏོན། གསོལ་བ་བཏབ་ཅིང་། མ་དེའི་གསུང་འགའ་རེ་ཡོད་དེ་གཞན་དུ་བྲིས། 
ཞབས་སྤྱི་བོར་བླངས་ནས་སྐུ་དྲིན་ཞུས་རྗེས་སུ། ཕོ་བྲང་ཀ་ཙ་ཕྱི་མའི་ཆར་ཁེབས་ 
སྟེང་དུ་འོང་སྟེ། སྤྲུལ་བསྒྱུར་ཡང་མ་བྱས་པར་ལུས་རང་གི་བྱང་ཤར་ལ་གཏད་ 
དེ་འཕུར་བས། ཆུ་དང་ནགས་གླིང་ཡུལ་གླིང་མང་པོ་བཅད་དེ། ཡུད་ཙམ་ལ་ 
སླེབས་ཏེ། ནམ་མཁའ་ནས་མར་བབས་པའི་གཡང་ས་ཕྱོད་དེ་བ་ལ་གཉིད་སད།
66

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ཙམ་ན་ནམ་ཡང་རྩེར་གྱིས་ལངས་འདུག བདག་གི་ཕྱག་རྒྱ་མ་ཆོས་ཀྱི་བཟང་ 
མོ་སྒྲུབ་ཁང་གི་འོག་ན་ཡོད་པས། མོས་བརྟན་བཞུགས་ཀྱི་གསོལ་འདེབས་བྱེད་ 
ཅིང་འདུག དེ་ནས་ཞག་གསུམ་ཉམས་ཀྱི་སྣང་བར་སོང་། རྗེས་སུ་ཡང་བདུད་ 
མི་ལོག་བཤད་ཅན་ལ་སོགས་པ་རྣམས་ཀྱི་རྐྱེན་དུ་འགྲོ་བསམ་པས་ཡི་གེར་མ་བཏབ། 
མི་བརྗེད་རྩིས་སུ་ཐུན་རེ་བཅང་། གུ་རུའི་གསུང་སྙན་བརྒྱུད། རིག་འཛིན་ཇོ་མོ་
ལ་སོགས་ཀྱི་གསུང་བརྗེད་པར་དོགས་པ་འགའ་རེ་ཤོག་དྲིལ་ལ་བྲིས་སོ། །ཆ་ལུགས་
རྣམས་ཤོག་ཁྲ་ལ་བཀོད་དོ། །
རྗེས་འཇུག་གི་དོན་དུ་བསམ་པ་ལ།ཟླ་བ་རྟིང་མ་ལ་ནུབ་ལ་ཡག་ན་བླ་མ་རས་
པ་བདག་གི་ཆོས་བདག་གི་བུ་ཆེན་དུ་ལུང་བསྟན་པ་ཇི་བཞིན་དུ། རྟེན་འབྲེལ་
འཛོམས་ཏེ་བྱོན་ནས། ཆོས་སྐོར་མ་ལུས་པའི་ལུང་དང་བཀའ་གཏད་ཚར་ནས།
ཁོང་གི་རྔ་ཡབ་དང་པད་མ་འོད་ཀྱི་གཞལ་ཡས་ཀྱི་ཤོག་ཁྲ་རྣམས་གཟིགས་དུས་སུ་
འདི་རྣམས་ངོ་མཚར་ཤིན་ཏུ་ཆེ། སྔར་ཀྱི་གཏེར་སྟོན་ཅི་ཙམ་བྱོན་པ་རྣམས་ 
ཀྱིས་ཀྱང་། འདི་ལྟ་བུ་བཀོད་པ་མི་འདུག ད་འདི་རྣམས་ཀྱི་ལོ་རྒྱུས་དང་། 
སྙན་བརྒྱུད་རྒྱས་པ་གཅིག་ཡོད་ངེས་པས། ཅིས་ཀྱང་ཡི་གེར་བཀོད་ནས་གནང་ 
བ་གཅིག་དགོས་པའི་ཞུ་བ་ནན་གྱི་ངོར། རྩ་བ་གསུམ་ལ་རྗེས་སུ་གནང་བ་ཞུས་ 
ནས། སྤྲེལ་ལོ་བྱ་ཟླ་བའི་ཚེས་བཅུ་ལ། དུས་མཐའི་གཏེར་སྟོན་ཨོ་རྒྱན་པད་མའི་ 
གསུང་འཛིན་རིན་ཆེན་དཔལ་བཟང་པོས། ལྷོ་ཕྱོགས་གངས་རིའི་ངོགས་དཔལ་ 
ཆོས་རྫོང་གི་གནས་སུ་སྦྱར་བ་འདིས། རྗེས་འཇུག་སྐྱེས་བུའི་བློ་མུན་ཕྱེད་དེ་ཨོ་ 
རྒྱན་ཆེན་པོའི་ཞབས་དྲུང་དུ་འགྲོ་ཀུན་ཕྱམ་གཅིག་སྐྱེ་བར་ཤོག །
༄༅ ཀྱེ་ཧོ། ཁོ་བོ་བདག་འདྲ་སྤྲང་པོ་རཏྣ་གླིང་། །སྔོན་ལས་འབྲེལ་བཟང་ཟབ་
67

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཏེར་འགའ་དང་མཇལ། །ཨོ་རྒྱན་ཞེས་གྲགས་དུས་གསུམ་འགྲན་ཟླ་བྲལ། །ཕ་ 
དེས་རྗེས་སུ་བཟུང་བའི་བུ་ཡིན་ནོ། །དད་ལྡན་ཡོད་ན་ཐར་ལམ་ཁྲིད་ནུས་ཏེ། ། 
སྙིགས་མའི་འགྲོ་བ་བསགས་ཆུང་ལོག་ལྟ་ཅན། །སྐལ་མེད་མི་ལ་ཕན་འདོགས་ 
དཀའ་བར་སྣང་། །ཡ་མཚན་འདི་འདྲའི་སྙན་བརྒྱུད་འགའ་བདོག་སྟེ། །བློ་ཆུང་
བྱིས་པས་མགྲིན་པ་རལ་དོགས་ནས། །ཁོ་བོའི་མགུལ་གྱི་བུམ་པར་བསྐྱིལ་བ་ 
ཡིན། །ལས་ཅན་སྙིང་དང་འདྲ་བའི་བུ་རྣམས་ལ། །སྙིང་ནོར་མིག་འབྲས་ལེགས་ 
ཀྱང་སྟེར་སྲིད་དེ། །ཕ་རྗེས་བུ་ཡིས་བསྙེག་ན་གསོལ་བ་ཐོབ། །དངོས་གྲུབ་ཚེ་ 
འདིར་འདོད་ན་དམ་ཚིག་སྲུངས། །སྤྲང་པོ་བདག་ནི་རྒྱལ་པོའི་དཀོར་ལས་ཕྱུག ། 
ཡིད་བཞིན་ནོར་བུ་བསྐྱུག་པར་འདོད་པ་ཡི། །བུ་མཆོག་ཡོད་ན་འགའ་རེ་འབྱུང་ 
བར་ངེས། །སྤྱིར་ན་ཁོ་བོ་ཁ་ཚགས་དམ་པ་དང༌། །མཁའ་འགྲོ་དམ་ཅན་རྣམས་ 
ཀྱང་ཀོ་ལོང་དམ། །གསང་སྔགས་དག་ཀྱང་གསང་བར་བསྔགས་པའི་ཕྱིར། །ལྟ་ 
སྤྱོད་གཞུང་བཞིན་བྱེད་པ་ཆོས་ཉིད་ལགས། །སྤྲང་པོའི་སྙིང་གཏམ་ཡིན་ནོ་རྗེས་ 
འཇུག་རྣམས། །འདི་ནི་སྙིང་འདྲ་གཅིག་བརྒྱུད་ལྟ་བུའམ། །སྙིང་འདྲ་རེ་ཙམ་ 
མིན་པ་ལ་གསང་ངོ་། །སྐྱེ་བ་མང་པོར་ཚོགས་གཉིས་ལམ་བརྟེན་པས། །དུས་ 
འདིར་གུ་རུའི་བྱིན་རླབས་ལེགས་ཕབ་ཅིང༌། །སྣ་ཚོགས་ཡོན་ཏན་དུ་མའི་གླིང་ 
དབུས་ནས། །བློ་གྲོས་དབང་པོའི་རྒྱ་མཚོ་གཏིང་ཟབ་ནས། །ལམ་ཟབ་སྙིང་པོའི་ 
རི་རབ་ལྷུན་བརྗིད་པ། །ལྷ་གནས་འདོད་པའི་ཕུན་ཚོགས་རྣམ་བཀྲ་ཞིང་། །འདོད་ 
དགུ་ཡོན་ཏན་ཀུན་འབྱུང་དཔག་བསམ་ཤིང་། །ལྷོ་བྲག་གྲུ་ཤུལ་ཕྱོགས་ནས་སྣང་ 
བ་ཡིན། །ཐུགས་གཏེར་ཡང་ཟབ་རིན་ཆེན་རྒྱ་མཚོའི་གླིང་། །དོན་གཉིས་ལྷུན་ 
འགྲུབ་ཡིད་བཞིན་ནོར་བུའི་མཆོག །སྐལ་ལྡན་འདོད་པའི་རེ་བ་སྐོང་མཛད་པ། །
68

༄༅། །ཟབ་གཏེར་ཆོས་ཀྱི་མཛོད་ཁང་།
བདེ་ཆེན་ཐར་གླིང་བགྲོད་པའི་གྲུ་གཟིངས་མཆོག །རཏྣ་གླིང་ཞེས་ཉེར་བསྟེན་སྐལ་ 
བཟང་སུ། །དེ་ཡིས་བདེ་བའི་ཁང་བཟང་བགྲོད་པར་བྱེད། དཔག་ཡས་འདི་ལྟར་ 
ངོ་མཚར་དཔེར་གྱུར་པ། །རང་བྱུང་པད་མའི་ཐུགས་ཀྱི་འོད་ཟེར་གྱིས། །བདག་བློའི་ 
འདབ་བརྒྱད་རབ་ཏུ་ཕྱེ་བ་ལས། །སྔོན་སྦྱངས་དཀར་བའི་འབྲས་བུས་འདི་འབྱུང་ 
གི༑ ༑རྗེས་འཇུག་རྣམས་ཀྱིས་ནོར་མཆོག་འདི་བླངས་ཏེ། །རྒྱ་ཆེན་འགྲོ་བའི་ 
དོན་ལ་བརྩོན་པར་མཛོད། ། བཀྲ་ཤིས་པར་གྱུར་ཅིག་པའོ། །
69

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །སྙན་བརྒྱུད་རིན་པོ་ཆེའི་འཕྲེང་བ་ཞེས་བྱ་བ་རཏྣ་གླིང་པའི་ 
མཛོད་ཁང་སྐབས་གཉིས་པ་བཞུགས་སོ། །
གུ་རུ་རིན་པོ་ཆེ་སྤྲུལ་པའི་སྐུ་ལ་ཕྱག་འཚལ་ལོ། །དག་སྣང་ཡིད་བཞིན་ནོར་བུའི་ 
སྐབས་སུ། བོད་དབུས་གཙང་གི་ཡུལ་དང་། གནས་ཕལ་ཆེར་མཐོང་ཞེས་པས། 
ཐོག་མར་གཡུ་རུ་ཁྲ་འབྲུག བསམ་ཡས། ལྷ་ས་ལ་སོགས་པ་རྣམས་ལའང་ས་ལ་ 
ནི་མ་བབས། ནམ་མཁའ་ནས་ཡན་ལག་བདུན་པ་དང་། ཕྱག་མཆོད་ལ་སོགས་ 
པའི་གུས་པ་ནི་དཔག་ཏུ་མེད་པ་ཕུལ། དེ་ནས་གཙང་གི་ལུང་པ་རི་བོ་ཆེའི་རྩེར་ 
བབས་ཏེ། རི་རབ་ལྷུན་པོའི་དབྱིབས་ཅན། རིན་པོ་ཆེའི་བྲུང་བརྩིགས་པ་འདྲ་བ་ 
གཅིག་གི་རྩེ་དྲང་པོའི་དབུས་ན། རྡོའི་བཞུགས་ཁྲི་ཆེན་པོ་གཅིག་གི་སྟེང་ན། པཎྜི་ 
ཏ་ཞལ་སྨུག་ནག་ཅུང་ཟད་ཁྲོ་བོར་སྣང་བ་ལ། ལི་ཁྲིའི་ཆོས་གོས་རྣམ་པ་གསུམ་
དང་ལྡན་པ། གཟི་བརྗིད་འོད་དང་ལྡན་པ་གཅིག་གི་མདུན་ན་གསེར་གྱི་མཆོན་ 
རྟེན་གཅིག་གི་སྟེང་ན། མན་ཤེལ་གྲུ་གང་པ་གཅིག་ཡོད་པ། བུད་མེད་མཛེས་ 
སྡུག་འོད་དང་ལྡན་པ་ལྔས་བསྐོར་བ་གཅིག་འདུག་སྟེ། དེར་བདག་དང་འགུགས་ 
མཁན་གྱི་བུ་མོ་བཞིས་ཕྱག་འཚལ་བསྐོར་བ་བྱས་ཏེ། ཁྱོད་པཎྜི་ཏ་གྲུབ་ཐོབ་གཅིག་ 
ཡིན་པར་འདུག་པས། བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་ཞུས་ 
པས། སྐུ་ལུས་གནད་བསྲངས། རྣམ་སྣང་གི་ཆོས་བདུན་དང་། སྤྱན་ལྟ་སྟངས་སུ་ 
ཧུ་རེ་མཛད་པའི་རྗེས་སུ། ཕྱག་མཛུབ་གསེར་གྱི་མཆོད་རྟེན་ལ་གཏད་ནས། འདི་ 
ལྟར་གསུངས། བུ་ཁྱོད་དལ་འབྱོར་ལན་གཅིག་ཐོབ་པ་འདི་གཏན་བདེའི་འདུན་
70

༄༅། །ཟབ་གཏེར་ཆོས་ཀྱི་མཛོད་ཁང་།
མ་མ་ནོར་བར་ལེགས་པར་བསྒྲུབ་པ་གལ་ཆེ་སྟེ། དེའི་ཉམས་ལེན་པཎྜི་ཏ་ངས་ 
བཤད་ཀྱིས་ཡིད་ལ་ཟུང་ཞིག བུ་ཁྱེད་རྣལ་མའི་ཆོས་བྱེད་ན། །དད་པ་མཆོད་ 
རྟེན་རྨང་གཞི་ལྟར། །འགྱུར་མེད་བརྟན་པ་ཤིན་ཏུ་གཅེས། །ཡོན་ཏན་རི་རབ་ལྟ་བུ་ 
རུ༑ ༑རྒྱ་ཆེ་འཕངས་སུ་མཐོ་བ་སློབས། །བསྐྱེད་རྫོགས་བང་རིམ་ཇི་བཞིན་དུ། ། 
ཟུང་འཇུག་རིམ་པ་ཉམས་སུ་ལོངས། །ལྟ་སྒོམ་ཉམས་ལེན་བུམ་པ་ལྟར། །གོལ་ 
མེད་སྒོར་མོར་ཉམས་སུ་ལོངས། །འབྲས་བུ་བྲེ་ལྟར་ཕྱོགས་ལྷུང་མེད། །འགྱུར་མེད་ 
ངང་ས་ཟིན་པར་གྱིས། །འགྲོ་དོན་ཆོས་འཁོར་རིམ་པ་རུ། །སེམས་བསྐྱེད་དག་ 
པས་ཕྱོགས་མེད་སྐོར། །འགྲོ་ཀུན་ཚ་བས་གདུང་པ་ལ། །བྱམས་པའི་གདུགས་ 
ཀྱིས་ཁྱབ་པར་སྐྱོབས། །དེས་ནི་འགྲོ་བ་ཐམས་ཅད་ཀྱིས། །མཆོད་རྟེན་ཏོག་ 
བཞིན་བཀུར་བར་འགྱུར། །བུ་ཁྱོད་དགའ་ན་ད་རུང་ཉོན། །ལུས་གནད་ཆོས་ 
བདུན་ལྡན་པ་ཡི། །ལྟ་སྟངས་རིག་པ་རང་སོར་ཞོག །དུས་གསུམ་བྱ་བྲལ་ཆོས་ཀྱི་ 
སྐུར། །སྒོམ་བྱེད་བློ་ཡི་གཟེབ་ལས་གྲོལ། །སྒོམ་བྱུང་གཉེན་པོའི་གྲས་ཐག་ཆོད། ། 
གསལ་བའི་ཉམས་ལ་མ་ཞེན་ཞིག །འགྱུ་བ་རང་རྩལ་མ་འགག་ཅིག །མ་བཅོས་ 
ངང་ནས་རང་རྩལ་འཕྱོ། །ཀ་དག་ཀློང་ནས་ཟང་ཐལ་ཡན། །གཏད་མེད་ངང་ 
ནས་རྒྱ་ཡན་རོལ། །གདོད་མའི་རང་བཞིན་ཡེ་ཡིན་ལ། །ཡེ་བརྩོན་མ་བྱེད་རང་ 
བབ་ཞོག །མ་བཅོས་གཉུག་མའི་རྫོགས་པ་ཆེ། །ཀ་དག་ངང་དུ་འཇོག་ཤེས་ན། ། 
ཚེ་གཅིག་སངས་རྒྱས་ས་ལ་འགྲོ །བུ་ཁྱོད་ཤེལ་སྒོང་འདི་ལ་ལྟོས། །ཕྱི་གསལ་ 
ནང་གསལ་ཟང་ཐལ་ལེ། །འདི་ཡང་རིག་པའི་དཔེ་རུ་ལྟོས། །འདི་ལ་ཁ་དོག་ངོ་ 
བོའི་རིགས། །གང་བསྟན་འཆར་སྒོ་མ་འགགས་ཤིང༌། །འཆར་མཁན་བདག་ 
མེད་སྟོང་པའི་རྩལ། །འདི་ཡང་སེམས་ཉིད་རང་བཞིན་དཔེ། །འདི་ལ་མ་འདྲེས་
71

ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འོད་ལྔར་ཤར། །འཆར་རྟོག་མེད་དེ་ཡེ་ཤེས་རྩལ། །འདི་ཡང་ལྷུན་འགྲུབ་དཔེ་ 
རུ་ལྟོས། །ཤེལ་འདི་རྒྱུ་རྐྱེན་མ་བཅོས་ཏེ། །རང་བྱུང་མ་བཅོས་ཤུགས་ལས་བྱུང༌། ། 
དེ་ཡང་སྐུ་གསུམ་དཔེ་རུ་ལྟོས། །བུ་རང་གིས་རང་སེམས་གཏན་ལ་ཕོབ། །ཕུ་ 
ཐག་མྱོང་བས་མ་བཅད་ན། །རྟོག་དཔྱོད་ཚིག་གི་མེ་ལོང་ལ། །གླང་ཁལ་མང་པོ་ 
བློར་ཆུད་ཀྱང་། །ཚིག་ཀྱང་ནམ་མཁའ་འདོམ་འཇལ་འདྲ། །གོ་བ་ཡིད་ཀྱི་རི་ 
མོ་ཡིན། །རིག་པས་བརྟགས་ན་གང་ཡང་རུང་། །ཅི་སྲིད་འདུ་ཤེས་མ་ཟད་ན། ། 
ཐ་སྙད་གོ་ཡུལ་ཟད་མི་འགྱུར། །ཚིག་གིས་ཇི་བཞིན་བརྟག་དཔྱད་ཀྱང་། །ལུས་ 
ཀྱི་དོན་ཡང་མི་རྟོགས་ན། །སེམས་ཀྱི་གནས་ལུགས་ཇི་ལྟར་རྟོགས། །རྣལ་འབྱོར་ 
སེམས་ཉིད་དོན་རྟོགས་པས། །མ་བཅོས་མཉམ་པར་གཞག་པའི་ཚེ། །སྣང་སྲིད་ 
འཁོར་འདས་ཆོས་འདི་དག །སྐྱེ་མེད་ཐིག་ལེ་ཉག་གཅིག་ཏུ། །རོལ་བར་ཆོས་ 
སྐུར་ཤར་བའི་ཚེ། །གཅིག་ཤེས་ཀུན་གྲོལ་ཉིད་འགྱུར་ཏེ། །རྟོགས་ལྡན་ནམ་མཁའི་ 
རྣལ་འབྱོར་འགྱུར། །སེམས་ནི་སྟོང་པ་བདག་མེད་ལ། །ཡུལ་སྣང་འཛིན་པ་བདག་ 
རྟོག་ཡིན། །རང་བཞིན་སྟོང་པ་ཡུལ་མེད་ལ། །གསལ་དང་མི་གསལ་བློ་ཡི་གཟེབ། 
ཐམས་ཅད་ཕྱམ་གདལ་ཆོས་སྐུའི་ཀློང་། །འདི་དོན་རྟོགས་ན་ངང་ལ་ཞོག །དོན་ 
དམ་ནམ་མཁའི་རྣལ་འབྱོར་པ། །མྱུར་དུ་གདོད་མའི་དབྱིངས་སུ་འགྲོ། །མཁར་ 
ཆེན་བཟའ་ཡིས་བྱིན་རློབས་ཤིག །ནམ་ཞིག་ཁྱོད་ལ་འབྱུང་བའི་དུས། །སྙན་བརྒྱུད་ 
འདི་ཡང་ཡི་གེར་ཐོབ། །འགྲོ་དོན་འབྱུང་ངོ་རིགས་ཀྱི་བུ། ། 
ཞེས་གསུངས་པའི་རྗེས་ལ་བུ་མོ་ལྔ་པོ་ལངས་ནས། གཅིག་གིས་གླུ་མ་དབྱངས་ 
སུ་འདི་གསུངས་སོ། །སེམས་ཞེ་སྡང་གི་ངོ་བོ་རིག་པ་གསལ། །རང་ངོ་ཤེས་ཙམ་ 
ལ་གསལ་སྟོང་དུ་གྲོལ། །དོན་དེ་ལ་མེ་ལོང་ཡེ་ཤེས་ཟེར། །སྨན་བུ་མོ་ངེད་གནས་
72

༄༅། །ཟབ་གཏེར་ཆོས་ཀྱི་མཛོད་ཁང་།
ལུགས་དེ་ཡི་ངང་། །ཟེར་རོ། །ཡང་གཅིག་གིས། སེམས་གཏི་མུག་གི་ངོ་བོ་རང་ 
རིག་གསལ། །རང་ཞལ་བལྟས་ཙ་ན་སེང་བག་ཅན། །གནད་དེ་ལ་ཆོས་དབྱིངས་ 
ཡེ་ཤེས་ཟེར། །སྨན་བུ་མོ་ངེད་གནས་ལུགས་དེ་ཡི་ངང་། །ཟེར་རོ། ཡང་གཅིག་ 
གིས། སེམས་ང་རྒྱལ་གྱི་ངོ་བོ་རང་རིག་གི་རྩལ། །རང་སོ་ལ་བཞག་ཚེ་རང་སྟོང་ 
དུ་གྲོལ། །ངང་དེ་ལ་མཉམ་ཉིད་ཡེ་ཤེས་ཟེར། །སྨན་བུ་མོ་ངེད་གནས་ལུགས་དེ་ 
ཡི་ངང་། །ཟེར་རོ། །ཡང་གཅིག་གིས། སེམས་འདོད་ཆགས་ཀྱི་ངོ་བོ་སྲེད་འཛིན་ 
ཡང་། །ཞེན་མེད་དུ་སྐྱོང་ན་བདེ་སྟོང་གི་ངང་། །དོན་འདི་ལ་སོར་རྟོགས་ཀྱི་ཡེ་ 
ཤེས་ཟེར། །སྨན་བུ་མོ་ངེད་གནས་ལུགས་དེ་ཡི་ངང་། །ཟེར་རོ། །
ཡང་གཅིག་གིས། སེམས་ཕྲག་དོག་གི་ངོ་བོ་གཟུང་འཛིན་ཡང༌། །སེམས་རང་ 
ངོ་ལ་བཞག་ཚེ་སྐྱེ་གྲོལ་གྱི་ངང་། །གཤིས་དེ་ལ་བྱ་གྲུབ་ཡེ་ཤེས་ཟེར། །སྨན་བུ་མོ་ 
ངེད་གནས་ལུགས་དེ་ཡི་ངང་། །ཟེར་རོ། །དེའི་རྗེས་ལ་བདག་གི་ཟླ་བོ་བུ་མོ་བཞི་ 
པོ་དེ་རྣམས་ཀྱིས་མགྲིན་གཅིག་ཏུ། ཀྱཻ སྔོན་ཙམ་བསྟན་པ་འཛིན་སྟོད་དུ། ། 
གདོང་དམར་མུན་པའི་སྨག་རུམ་ལ། །བཀའ་དྲིན་གྱི་ཉི་མ་ཤར་བ་དེ། །མངའ་ 
བདག་ཁྲི་སྲོང་ལྡེའུ་བཙན་ཡིན། །མདོ་སྔགས་བསྟན་པའི་རྒྱལ་མཚན་གྱིས། །ཐམས་ 
ཅད་བདེ་ལ་བཀོད་པ་དེ། །རིག་འཛིན་པདྨ་འབྱུང་གནས་ཡིན། །རྗེ་ལ་བཀའ་ 
དྲིན་ཆེ་བ་དེ། །མ་ཅིག་ཡེ་ཤེས་མཚོ་རྒྱལ་ཡིན། །གྲུབ་ཆེན་མངོན་དུ་གྱུར་པ་དེ། ། 
ཐུགས་སྲས་གྲུབ་ཐོབ་མི་དགུ་ཡིན། །གྲུབ་རྟགས་མངོན་དུ་གྱུར་པ་དེ། །རྗེ་འབངས་ 
ཉི་ཤུ་རྩ་ལྔ་ཡིན། །གྲུབ་རྟགས་གཏན་ལ་ཕབ་པ་དེ། །མཆིམས་ཕུའི་གྲུབ་ཆེན་ཉེར་ 
ལྔ་ཡིན། །ཕུང་པོ་ལྷག་མེད་གྲུབ་པ་དེ། །རྩ་བའི་གྲུབ་ཆེན་ལྔ་པོ་ཡིན། །རིག་ 
འཛིན་མཚོ་སྐྱེས་རྡོ་རྗེ་ལ། །སྤྲུལ་པ་བྱེ་བ་བསམ་མི་ཁྱབ། །ཚེ་ལ་དབང་བའི་
73

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
་ཏ། །ངེད་ཅག་ཁྱེད་ཀྱི་ཕོ་ཉ་ཡིན། །བུ་ལང་གྲོ་ལོ་ཙཱའི་སྐྱེ་བ་འདི། །གནས་རྔ་ 
ཡབ་གནས་སུ་ཁྲིད་ནས་འགྲོ། །དབང་བཞིའི་ཆུ་རྒྱུན་དབབ་ནས་ཀྱང་། །སྙན་ 
བརྒྱུད་ཀྱི་གདམས་པ་གསན་བར་ཞུ། །ཟེར་བའི་རྗེས་སུ། པཎྜི་ཏ་དེས་གསུངས་ 
ནས། སྐལ་ལྡན་རིགས་ཀྱི་རྣལ་འབྱོར་པ། །རྒྱལ་བའི་སྤྲུལ་པ་མི་འཛད་པས། ། 
རིག་འཛིན་པད་མ་འབྱུང་གནས་དེ། །ང་ཡིན་ང་མིན་ཐ་དད་མིན། །སྨིན་གྲོལ་ 
ལམ་ལ་མ་བརྟེན་པའི། །ཐར་པ་སྒྲུབ་ཐབས་མ་མཆིས་པས། །ཁྱེད་ཀྱི་རེ་བ་བདག་ 
གིས་བསྐང༌། །གསུངས་པའི་རྗེས་ལ་གཙོ་འཁོར་ཐམས་ཅད་ནུབ་ཀྱི་ནམ་མཁའ་ 
ལ་འཇའ་འོད་དུ་ཡལ་ལོ། །དེའི་རྗེས་སུ་བུ་མོ་བཞིས་བདག་ནམས་མཁའ་ལ་ཁྱེར་ 
ཏེ་དག་སྣང་ཡིད་བཞིན་ནོར་བུའི་སྐབས་བཞིན་ནོ། །སྙན་བརྒྱུད་རིན་པོ་ཆེའི་ཕྲེང་ 
བ་ཞེས་བྱ་བ་དགེའོ། ། ༈ རྫུན་རྒྱལ་རཏྣ་གླིང་པ་ལ། །འདི་འདྲ་བདོག་གོ་ངོ་ 
མཚར་ཆེ། །སྐལ་ལྡན་ལས་ཅན་འགའ་ཞིག་ལ། །ངོ་སྤྲོད་ཅར་ཕོག་མི་འབྱུང་ངམ། ། 
མཐོང་བ་ཙམ་གྱིས་ཉམས་ལེན་ལ། །བོགས་སྐྱེད་སྐྱོང་བ་མི་འབྱུང་ངམ། །མཐོང་ 
གྲོལ་རྟོགས་ལྡན་མི་འབྱུང་ངམ། །སྙིང་བུ་འགའ་ཙམ་མ་གཏོགས་པར། །གསང་ 
ངོ་བསྡམ་མོ་རྗེས་འཇུག་རྣམས། །བསྟན་པ་མཐའ་རྒྱས་བཀྲ་ཤིས་ཤོག །རྫོགས་ 
སོ༑ ༑དགེའོ། །
74

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གཏེར་སྟོན་རཏྣ་གླིང་པའི་སྙན་བརྒྱུད་ཡིད་བཞིན་ 
ནོར་བུ་ཞེས་བྱ་བའོ། །
མཛོད་ཁང་སྐབས་གསུམ་པ་རཏྣ་གླིང་པའི་དག་སྣང་བཞུགས་སོ། ། ཨོཾ་ཨཱཿཧཱུྃ་བཛྲ་གུ་རུ་པད་མ་སིདྡྷི་ 
ཧྰུྃ༔ ཨེ་མ་ཧོ། ཕྱོགས་དུས་བདེར་གཤེགས་རྒྱལ་བ་ཀུན་ཀྱི་སྲས། །དུས་གསུམ་ 
ཀུན་ཏུ་སྐུ་དྲིན་མཚུངས་མེད་ཅིང་། །ཁྱད་པར་སྙིགས་དུས་འགྲོ་བའི་སྐྱབས་ 
གཅིག་པོ། །དྲིན་ཆེན་གུ་རུ་པདྨའི་ཞབས་པད་ལ། །ཁ་ཙམ་མ་ཡིན་སྙིང་ཁོང་ 
རུས་གཏིང་ནས། །བདག་འདྲ་རཏྣས་ཕྱག་འཚལ་སྐྱབས་སུ་མཆི། །ཀྱེ་ཧོ་གཤིས་ 
ལུགས་མཐའ་བྲལ་རྗོད་པའི་ཚིག་བྲལ་ཡང་། །ཐུགས་རྗེ་རང་རྩལ་སྒྱུ་མའི་རྣམ་ 
འཕྲུལ་ཙམ། །སྔོན་སྦྱངས་ལས་འཕྲོའི་རྟེན་འབྲེལ་གནད་དུས་འཛོམས། །རྨི་ལམ་ 
ཙམ་དུ་དག་པའི་སྣང་བ་ཤར། །ལུག་ལོ་སྤྲེལ་ཟླའི་ནུབ་མོར་གཏེར་སྟོན་བདག ། 
ཨོ་རྒྱན་རྗེ་དང་མཇལ་ཚུལ་ཞུས་ལན་ཞུས། །རྫུན་གཏམ་འགའ་ཙམ་བཤད་ཀྱིས་ 
གུས་པས་ཉོན། །ཨོཾ་གུ་རུ་སིདྡྷི་ཧྰུྃ་ཧྲཱིཿ དེ་ལ་ཁོ་བོ་རཏྣ་གླིང་པའི་མནལ་ལམ་ཙམ་དུ་
ཨོ་རྒྱན་རིན་པོ་ཆེ་དང་ཞལ་མཇལ་ཚུལ་འགའ་ཡོད་ཀྱང་། འདི་ནི་རྔ་ཡབ་དཔལ་
རིའི་གནས་མཆོག་ཏུ་ཇི་ལྟར་མཇལ་བའི་སྐབས་ཡིན་ཞིང་། དེ་ཡང་ཇི་ལྟར་མཇལ་
ཚུལ་རྣམས་རྒྱས་པར་དག་སྣང་ཡིད་བཞིན་ནོར་བུར་གསལ་ཞིང་། དེ་ནས་གུ་རུ་
ཉིད་ལ་ཞུས་པའི་གདམས་པ་སྙན་བརྒྱུད་འགའ་རེ་ལོགས་སུ་ཤེས་ཞེས་པ་ནི་འདི་
ཁོ་ནའོ། །དེ་ལ་སྒྲུབ་ཆེན་སྔོན་འགྲོའི་སྐབས་ཤིག་ཏུ། གུ་རུ་ལ་ཞུས་པ། གུ་རུ་ 
རིན་པོ་ཆེ་བདག་སྐབས་སྐབས་སུ་སྤྲོས་གཅོད་ཀྱི་ཞུ་བ་རེ་བྱེད་རྒྱུ་ཡོད་ན་ཇི་ལྟར་
75

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བགྱི་ཞུས་པས། གུ་རུས་གསུངས་ནས། བུ་དེ་ལྟར་ཤིན་ཏུ་རུང་ངོ་། །ཐེ་ཚོམ་ཕྲ་ 
མོ་གཅིག་ཡོད་ཀྱང་ལོ་ཟླའི་བར་དུ་བསྒོམས་ཀྱང་བོགས་སྐྱེད་ཆུང་ལ། ཐེ་ཚོམ་ 
མེད་པའི་ཉམས་ལེན་ནི་ཐང་རེ་ཙམ་ལའང་ཡོན་ཏན་ཡར་ལྡན་དུ་རྒྱས་འགྲོ་བ་
ཡིན། དེས་ན་ཐེ་ཚོམ་ཅན་གྱི་སྒྲུབ་པ་དང་། ཞལ་ཚོ་ཅན་གྱི་གླེགས་བམ་ཁུར་ 
གཅིག་བལྟ་བ་བས་བླ་མའི་གསུང་གནད་དུ་ཐེབས་པ་ཚིག་གསུམ་གྱིས་དགའ་ང
ཡིན་ནོ། །གསུངས་སོ། །
འོ་ན་ལགས། ལམ་འབྲས་བུ་གསང་སྔགས་ཀྱི་ལམ་ལ་བསྐྱེད་རིམ་ལྷའི་སྐུ་རུ་ 
སྒོམ་པ་དང་། རྫོགས་རིམ་སྤྲོས་མེད་ཕྱག་རྒྱ་ཆེན་པོ་སྒོམ་པ་གང་ཟབ་ཞུས་པས། 
གུ་རུས་གསུངས་ནས། དེ་ལ་བསྐྱེད་རིམ་ལྷའི་སྐུར་བསྒོམས་པས། སྒོ་གསུམ་ཐ་ 
མལ་གྱི་རྟོག་པ་སྦྱངས་ཏེ་རབ་ཟུང་འཇུག་ཚེ་འདིར་སངས་རྒྱས་ཐོབ། འབྲིང་སྒྱུ་ 
མ་ལྟ་བུའི་ཏིང་འཛིན་གྱིས་བར་དོ་དང་པོ་ལ་ལྷུན་གྲུབ་ལོངས་སྐུའི་ཡོན་ཏན་ཐོབ།
ཐ་མ་ཡང་གོམས་པའི་བག་ཆགས་ལ་བརྟེན་ནས། སྲིད་པ་བར་དོར་སྲེད་ལེན་
གྱི་མངལ་སྒོ་ཁེགས་ནས་སྤྲུལ་སྐུའི་ཞིང་དུ་འགྲོ་སྟེ། སྔགས་ཀྱི་ལམ་དངོས་གྲུབ་
ཀྱི་རྩ་བ་ཡི་དམ་གྱི་ལྷ་ཡིན་པས་ཟབ་བོ། །འོན་ཀྱང་རྫོགས་རིམ་ནི། སྤྲོས་མེད་
ཀྱི་གནས་ལུགས་སྟོང་ཉིད་ཀྱི་ལྟ་བ་རྟོགས་པ་ལ་བྱ་སྟེ། ཡིད་དཔྱོད་བློའི་འཛིན་
པ་ལས་གྲོལ་བས་རེ་དོགས་ཀྱི་མཐའ་ཟད། དེའི་ངང་དུ་གནས་ཤིང༌། སྤྲོས་པ་
གཅིག་ཆོད་དམ་གོམས་པ་མཐར་ཕྱིན་པ་ལ་བརྟེན་ནས། ཚེ་འདི་ཉིད་ལ་སངས་
རྒྱས་ཐོབ་པར་བྱེད་དེ་འདི་ཁོ་ན་ཟབ་པར་ངེས་སོ། །དེ་ཡང་བླ་མེད་དོན་གྱི་རྣལ་
འབྱོར་པས་བསྐྱེད་རྫོགས་ཟུང་འཇུག་ཏུ་སྒོམ་པ་ཡིན་ཏེ་གཉིས་སུ་བྱར་མེད་གསུངས།
འོ་ན་ཟུང་འཇུག་ཏུ་ཇི་ལྟར་བསྒོམ་ཞུས་པས། བུ་ཉོན་ཅིག དེ་ལ་ཡི་དམ་གྱི་ལྷ་
76

།ཟབ་གཏེར་ཆོས་ཀྱི་མཛོད་ཁང་
ལོགས་ནས་བཟང་པོར་བཀུག་ནས་སྒོམ་པ་དང༌། སྔོན་དུ་བསྐྱེད་རིམ་བསྒོམས་ 
རྗེས་ལ་རྫོགས་རིམ་རྒྱས་འདེབས་པ་རྣམས་སྔགས་ཐུན་མོང་པ་རྣམས་སམ། ཀྲྀ་
ཡོག་ལ་སོགས་པ་ཀུན་ཀྱིས་འདོད་ཀྱི། འདིར་གདན་ཐོག་གཅིག་ན་མཉམ་རྫོགས་ 
ཆེན་པོ་ཡིན་ཏེ། གདངས་མ་འགགས་ཆོས་སྐུའི་རང་རྩལ་ཙམ་དུ་ལྷ་བསྒོམ།
བསྒོམས་པ་སོ་སོར་རྟོག་པ་ཡང་མེད་དེ། ཡེ་ནས་རང་བྱུང་ལྷུན་གྲུབ་གཤིས་ 
རྟོགས་སྟོང་པ་ཉིད་ཀྱི་ངོ་བོ་ལ། རྩལ་འགགས་མེད་ཀྱི་ལྷར་གསལ་བ། མདངས་
བསྐྱེད་རིམ་ཙམ་དུ་གསལ་བ་ལ། རྟོག་བྲལ་ངང་དྭངས་དངོས་པོ་འཛིན་མེད་ 
དུ་རྗེན་ནེ་བ་ནི་ཟུང་འཇུག་སྟེ། བསྐྱེད་རྫོགས་གཉིས་མེད་སྔོན་རྗེས་གཉིས་མེད།
རྟག་ཆད་དང་ཕྱོགས་ལྷུང་གང་ཡང་མེད་པ་དེའི་ངང་ལ་ཁོར་ཡུག་ཏུ་སྒོམ་པ་ནི།
རིམ་གཉིས་ཟུང་དུ་འཇུག་པ་སྟེ། སྐུ་ལྔ་ཡོངས་རྫོགས་ཀྱི་འབྲས་བུ་ཚེ་གཅིག་གིས་ 
ཐོབ་པར་བྱེད་དེ། གསང་སྔགས་འབྲས་བུའི་མཐར་ཐུག་གོ་གསུངས་སོ། ། 
འོ་ན་སྐྱེས་བུ་ཤེས་རབ་ཅན་གྱིས་གདམས་པ་གནད་ནས་ཟིན་ན། སངས་རྒྱས་ 
སྒྲུབ་པ་ཡང་སླ་བ་འདྲ་བ་ཞུས་པས་དེ་ཁོ་ན་ཡིན། རྒྱུད་དྲ་བ་ལས། ཤེས་ 
ཆེན་པོས་སྐད་ཅིག་ལ། །ཆོས་ཀུན་ཁོང་དུ་ཆུད་པ་སོགས། །སྐད་ཅིག་གཅིག་ 
གིས་རྫོགས་སངས་རྒྱས། །ཞེས་གསུངས་པ་ལ་སོགས་ཡིན། དེ་ལ་ཕྱི་ལྟར། ཆོས་ 
ཀྱི་སྒོ་མོ་བརྒྱད་ཁྲི་བཞི་སྟོང་། ནང་ལྟར་ཐེག་པ་རིམ་དགུ། མདོར་ན་འཁོར་ 
འདས་ཀྱི་ཆོས་ཐམས་ཅད་རང་རིག་པ་བྱང་ཆུབ་སེམས་སུ་འདུས་པ་ཡིན། སེམས་
བྱ་བ་བློའི་ཡུལ་ལས་འདས་པ་ཡིན་ཏེ། འགགས་མེད་སྣ་ཚོགས་ཀྱི་དྲན་བསམ་ 
འགྱུ་བ་རྗེས་མེད་འདི་ཡིན། སེམས་ཉིད་ཡེ་ཤེས་ཞེས་བྱ་བ་རང་བཞིན་གྱིས་ 
དག་པ། ཅི་ཡང་མ་གྲུབ་པ་ཡིན་ཞིང་ཅིར་ཡང་སྣང་བ། ངོ་བོ་སྟོང་པ་བློ་འདས་
77

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རང་བཞིན་གསལ་དེངས་རྗེན་པ། གནས་ལུགས་མཐའ་བྲལ་ཀུན་ཁྱབ། གདོད་ 
མ་ནས་རང་བྱུང་བས་དུས་གློ་བུར་མ་ཡིན་པ། རྒྱུ་རྐྱེན་གྱིས་མ་བསྐྱེད་པས་འགྲོ་ 
འོང་སྐྱེ་འཇིག་དང་བྲལ་བ། གཏན་ཚིགས་བྲལ་བ། དེ་ལྟར་གསལ་སྟོང་མཐའ་ 
བྲལ་གྱི་ངོ་བོ་དེ་ཉིད་ལ། བསྒོམ་དང་མི་བསྒོམ། གནས་འགྱུ་སྒྲིམ་ཀློད། ཡིད་ 
དཔྱོད་བློ་དང་བྲལ་བའི་ངང་དུ་བྱར་མེད་བསམ་འདས་སུ་བཞག བྱར་མེད་བསམ་ 
འདས་ཙམ་གྱི་འཛིན་པ་ཡང་མེད་དེ་ཅོག་བཞག་རང་ལུགས་སུ་འཇོག་ཤེས་ན།
ཆོས་ལ་བྱ་རྒྱུ་མེད་དེ། དེ་ལྟ་བུའིགང་ཟག་དེ་གནས་ས་འཁོར་བ་ན་གནས་ཀྱང་།
དགོངས་པ་སངས་རྒྱས་ཀྱི་སར་ཕྱིན་པ་ཞེས་བྱ་སྟེ། ལུས་རྒྱ་ནམ་གྲོལ་བ་ན་དགོངས་
པ་ཆོས་ཉིད་ལས་མི་འདས་པ་ཡིན་ཏེ། གང་ཟག་མེད་པ་ལ་ཡོད་པར་བཟུང་།
དཔེར་ན་ཐག་པ་དང་སྦྲུལ། སྨིག་རྒྱུ་དང་ཆུ། སྐྲ་ཤད་དང་ཟས་བཞིན་དུ་འཁྲུལ་ 
ཏེ་ཁམས་གསུམ་དུ་འཁོར་བ་ཡིན། རྣལ་འབྱོར་ལམ་པ་རྣམས་ཀྱང་། རེ་དོགས། 
ཐེ་ཚོམ། ཕྱོགས་འཛིན། རྟག་ཆད། གདམས་པ་མ་ནོར་བའི་གནད་ནས་མ་ཟིན་ 
པའི་ལན་པ་ཡིན།
ལར་སྤང་བླང་། དམ་ཚིག ལྟ་སྤྱོད། གསང་སྔགས་གཞུང་བཞིན་སྤྱད་ན་ཚེ་ 
གཅིག་གིས་སངས་རྒྱས་མི་ཐོབ་པའི་དོན་མེད་དེ། ལོ་ཟླར་བསྒོམས་ཀྱང་གནད་ 
ཀྱི་མཚང་མ་རིག་པས། བསྒོམ་པའི་ཡུལ་གཅིག་ཐིག་ལེ་ནང་ནས་བྱས། ཕྱིར་ 
བྱོས་སྙམ་ནས་གཞན་ལ་སློབ། ཉོན་མོངས་པ་ལས་རིང་དུ་མ་སོང་། ཡོན་ཏན་གྱི་ 
སྣ་ཁ་གཅིག་ཀྱང་མ་སྐྱེས། ན་ནིང་ཙ་ནའི་ཤུལ་དེ་ནས་ཁ་ཐོབ་བྱས་ནས། མིང་ 
སྒོམ་ཆེན་པོ། སྒྲུབ་པ་པོ། ངོ་མཚར་ཅན་དུ་བྱས་པ་གསོབ་སྟོང་དེ་ལས་མ་བྱུང་ 
བ་ཡིན། རང་རེའི་རྒྱུད་པ་ཚོ་བླ་མ་དང་གདམས་པ་ལ་ཆོག་ཚོད་མ་བྱེད་པར་
78

༄༅། །ཟབ་གཏེར་ཆོས་ཀྱི་མཛོད་ཁང་།
དག་ཐེར་གྱིས་ཤིག ཐེ་ཚོམ་ཅན་གྱིས་ལོར་བསྒྲུབས་པ་བས། གདམས་པ་གནད་ 
ནས་ཟིན་པའི་ཞག་བསྒྲུབས་ཀྱི་བོགས་ཆེ་བས་དེ་ལྟར་དགོངས་པ་ལོངས་ཤིག 
ལར་ན་ཆོས་ཀྱི་རྩ་བ་ངེས་འབྱུང་དང་སྐྱོ་ཤས་དང་། མོས་གུས་དང་། དག་སྣང་ 
སྙིང་རུས་དང་ལྔ་པོ་དེ་རང་ལ་ཡང་རག་ལས་པ་ཡིན་ནོ་གསུངས། དེ་ནས་དབང་ 
དངོས་གཞིའི་སྐབས་སུ། བདུད་རྩི་སྨན་སྒྲུབ་ཀྱི་སྲུང་མ་འབོད་དུས་སུ། ཇོ་མོ་
མཚོ་རྒྱལ། རྒྱ་གར་ལྷ་ལྕམ། བལ་མོ་ཤཱཀྱ་དེ་མ། ཤེལ་དཀར་བཟའ་རྣམས་ཀྱིས་
ཕྱོགས་བཞི་ནས་མདའ་དར་དང་། མེ་ལོང་གཡབ་ཅིང་སྲུང་མ་འབོད། ཚེའི་
སྐུལ་པ་རྣམས་མཛད་དུས་ཚངས་པས་གཙོར་བྱས་དྲང་སྲོང་བརྒྱད་ཀྱིས་བདུད་
རྩི་གྷན་དྷ་བརྒྱད་དུ་ཐོགས་ཏེ། གུ་རུ་ཉིད་ལ་ཕུད་དྲངས་ཏེ་སྨན་གྱི་ཕོ་བྲང་ཞལ་ 
ཕྱེས་ནས་བླུགས་ཤིང་གདའ། འཇོག་པོས་གཙོར་བྱས་ཀླུ་བརྒྱད་ཀྱིས་བདུད་རྩི་
བྷན་དྷ་བརྒྱད་དུ་ཐོགས་ཏེ། གོང་ལྟར་བྱེད། སྨན་གྱི་ལྷ་མོ་བརྒྱད་ཀྱིས་རྩི་བཅུད་ 
ཀྱི་ཞལ་བུ་རེ་ཐོགས་ཏེ་གོང་བཞིན་མཛད་པ་ཡང་མཐོང་ངོ་། ། 
དེའི་རྗེས་སུ་གུ་རུས་བདུད་རྩི་བསྣམས་ཏེ་སྨན་གྱི་རྟོག་བསལ་མཛད། ཆེ་བ་
བརྗོད་ཅིང་ཕྱག་མཆོད་མཛད་པའི་དུས། སྨན་གྱི་ཕོ་བྲང་ལས་འོད་ཟེར་ཕྱོགས་ 
བཅུར་འཕྲོས་ཤིང་དྲི་ཡིས་ཐམས་ཅད་གང་བར་གྱུར་ཚེ། མ་མཚོ་རྒྱལ་གྱིས་གསུངས་ 
ནས། དྲི་འདིས་བོད་ཡུལ་ཀུན་ཀྱང་ཁྱབ། ཁྱད་པར་དུ་ཁྱོད་ཀྱི་ལུང་ནས་བསྟན་ 
པའི་བུ་རྣམས་ལ་དྲི་དང་རྟགས་ཁྱད་པར་ཅན་ངེས་པར་བྱུང་ཡོད་གསུངས། དེ་ 
ནས་སྒྲུབ་ཆེན་དངོས་གཞིའི་དཀྱིལ་ནས་དབང་སྐུར་ཞིང་གདའ། དེ་ཡང་བུམ་ 
དབང་དུས་སུ། གུ་རུ་ཉིད་རྡོ་རྗེ་འཆང་དུ་བཞུགས་ནས་དབང་མཛད། གསང་ 
དབང་དང་ཤེས་རབ་ཡེ་ཤེས་ཀྱི་དབང་དུས་སུ་དབང་ཆེན་ཡབ་ཡུམ་དུ་བཞུགས།
79

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དབང་བཞི་པའི་དུས་སུ་ཀུན་ཏུ་བཟང་པོ་སྐུ་མདོག་དཀར་པོ་བཞུགས་ཏེ། དབང་
མཛད་ཅིང་འདུག དེ་ནས་དངོས་གཞི་རྗེས་ཀྱི་ཆོས་དབང་རྣམས་ཕལ་ཆེར་ 
ཚར་བའི་སྐབས་སུ་ཞུས་པ། གུ་རུ་རིན་པོ་ཆེ་དེ་ལས་རྒྱལ་བས་གསུངས་པའི་
ཆོས་ཐམས་ཅད་གང་ཟག་དབང་པོ་དང་སྐལ་བའི་བྱེ་བྲག་གིས་ཐེག་པའི་རིམ་པ་
དགུ་རུ་འདུས་པར་གསུངས་ལགས་ན། དེ་རྣམས་ཀྱི་དོན་གང་ལ་དགོངས་པ་ 
ལགས། ཞེས་ཞུས་པས། གུ་རུ་རིན་པོ་ཆེའི་ཞལ་ནས། དེ་རྣམས་གང་ཟག་དབང་ 
པོའི་གོ་རིམ་ལ་དགོངས་པ་ཡིན། དེ་ཡང་ཉན་ཐོས་དང་། རང་རྒྱལ་དང་། བྱང་ 
ཆུབ་སེམས་དཔའི་ཐེག་པ་དང་གསུམ་ནི། མཚན་ཉིད་སྡེ་གསུམ་ཞེས་བྱ་སྟེ། དབང་ 
པོ་ཐ་མ་ལ་དགོངས་པ་ཡིན། ཀྲྀ་ཡ། ཨུ་པ། །ཡོ་ག་གསུམ་དབང་པོ་འབྲིང་གི་ 
དོན་དུ་དགོངས་པ་ཡིན། མ་ཧཱ་ཨ་ནུ་ཨ་ཏི་གསུམ། དབང་པོ་རབ་ལ་དགོངས་ 
པ་ཡིན། དེ་རྣམས་ལ་རང་རང་ལ་འཇུག་པའི་སྒོ་ལྟ་སྤྱོད་ཉམས་ལེན་རིམ་པར་ 
ཡོད་ཅིང་། དེ་ཡང་ཐེག་པ་གོང་མས་ནི་འོག་མ་རྣམས་རྟོགས་ཤིང་། འོག་མས་ 
གོང་མ་རྣམས་མི་རྟོགས་པས། ཐེག་པ་གོང་མ་ཁྱད་པར་དུ་འཕགས་ཏེ་རྫོགས་ 
པ་ཆེན་པོའི་རྣལ་འབྱོར་པ། པད་མ་བདག་གི་རྗེས་འཇུག་པ་ལ་སོགས་རྣམས། 
གཞན་ཡང་རང་གཞུང་གི་ཐེག་པ་མ་ནོར་རྣམས་ཏེ། གསང་སྔགས་འབྲས་བུ་ 
ལམ་དུ་བྱེད་པ་རྣམས་སོ་གསུངས།
འོ་ན་དང་པོ་ཉན་ཐོས་དང་རང་རྒྱལ་བྱང་ཆུབ་སེམས་དཔའ་གསུམ་གྱི་ཐེག་པ་ 
ལ་འཇུག་པའི་སྒོ། ལྟ་བ་དང་། སྒོམ་པ། སྤྱོད་པ། མཐར་ཐུག་གི་འབྲས་བུ་ཐོབ་ 
པའི་དུས། རང་གཞན་གྱི་དོན་རྣམས་ཇི་ལྟར་སྤྱོད་པ་གང་ལགས་ཞུས་པས། གུ་ 
རུས་གསུངས་ནས། རིགས་ཀྱི་བུ་མ་ཡེངས་པར་ཉོན་ལ་མི་བརྗེད་པའི་དྲན་པས་
80

༄༅། །ཟབ་གཏེར་ཆོས་ཀྱི་མཛོད་ཁང་།
ཟུང་ཞིག དབང་སྒྲུབ་འདི་མ་ཚར་གྱི་བར་ལ་རིམ་པ་བཞིན་དུ་བཤད་ཅིང་། དེ་ 
ལྟར་ཞུས་པ་ནི་གནད་དུ་ཆེ་སྟེ་ཤིན་དུ་ལེགས་སོ། །དང་པོ་ཉན་ཐོས་ཀྱི་ཐེག་པ་ 
ལ་བདུན་ཏེ། དང་པོ་འཇུག་པའི་སྒོ་ནི། སྡུག་བསྔལ་བ། ཀུན་འབྱུང་བ། ལམ་ 
དང་འགོག་པའི་བདེན་པ་དང་བཞིའི་སྒོ་ནས་འཇུག་པའོ། །གཉིས་པ་རྟོགས་པའི་ 
ལྟ་བ་ནི། གང་ཟག་གི་བདག་དང༌། ཆོས་ཀྱི་བདག་གཉིས། གོང་མས་རྟོགས་ལ། 
འོག་མས་མ་རྟོགས་སོ། །དེ་ཡང་གང་ཟག་གི་བདག་ནི། སྟོང་ཞིང་བདག་མེད་ 
པར་རྟོགས་ལ། ཆོས་ཀྱི་བདག་ནི། ཕྱི་གཟུང་བའི་ཡུལ་དང༌། ནང་འཛིན་པའི་ 
སེམས་གཉིས། དོན་དམ་དུ་ཡོད་པར་འདོད། གསུམ་པ་སྒོམ་པ་ནི། འགོག་པའི་ 
ཞི་གནས་རྐྱང་པ་སྟེ། ཚོགས་དྲུག་གི་ཡུལ་གཞན་བཀག་ནས་སྒོམ་པའོ། །བཞི་པ་ 
སྤྱོད་པ་ནི། ཆོས་དགེ་བ་བཅུ་རང་དོན་ཁོ་ན་འབའ་ཞིག་ཏུ་སྤྱོད་དོ། །ལྔ་པ་ 
འབྲས་བུ་ནི། སྐྱེས་བུ་ཟུང་བཞི་ཡ་བརྒྱད་ཀྱི་མཐར་དགྲ་བཅོམ་པ་ཐོབ་བོ། དྲུག་ 
པ་ཐོབ་པའི་དུས་ནི། བསྐལ་པ་གྲངས་མེད་གསུམ་ནས་ཐོབ། བདུན་པ་རང་ 
གཞན་གྱི་དོན་བྱེད་པ་ནི། རང་གི་ཉོན་མོངས་པ་དུག་ལྔ་ཞི་བར་བྱེད་པའི་ཐབས་ 
ཁོ་ན་ལ་བརྩོན་པར་བྱེད་དོ། །
གཉིས་པ་རང་རྒྱལ་གྱི་ཐེག་པ་ལ་ཡང་བདུན་ཏེ། དང་པོ་འཇུག་པའི་སྒོ་ནི། བདེན་ 
པའི་རྟེན་འབྲེལ་བཅུ་གཉིས་ཀྱི་སྒོ་ནས་ལམ་དུ་འཇུག་སྟེ། དེ་ཡང་རྟེན་འབྲེལ་
བཅུ་གཉིས་པོ་དེ་ལུགས་སུ་འབྱུང་བས་འཁོར་བ་དང་། ལུགས་སུ་ལྡོག་པས་མྱ་
ངན་ལས་འདའ་བར་ཤེས་པར་བྱའོ། །གཉིས་པ་ལྟ་བ་ནི། །བདེན་པ་གཉིས་ལས།
ཕྱི་ཀུན་རྫོབ་ཀྱི་བདེན་པ་རྟེན་འབྲེལ་བཅུ་གཉིས་སྒྱུ་མ་ཙམ་དུ་འདོད། དོན་དམ་ 
དུ་བདག་མེད་པས་གང་ཟག་གི་བདག་ཉན་ཐོས་དང་མཚུངས། ཆོས་ཀྱི་བདག་
81

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལས། ཕྱི་བཟུང་བའི་ཡུལ་སྟོང་པར་འདོད། ནང་འཛིན་པའི་སེམས་དོན་དམ་དུ་ 
ཡོད་པར་འདོད་པའོ། །གསུམ་པ་སྒོམ་པ་ནི། གོང་དུ་རྟོགས་པའི་རྟེན་འབྲེལ་ 
བཅུ་གཉིས་ལུགས་ལྡོག་ཏུ་སྟོང་པར་སྒོམ། བཞི་པ་སྤྱོད་པ་ནི། གཙོ་བོ་རང་དོན་ 
འབའ་ཞིག་སྤྱོད་ལ། ལུས་ཀྱི་རྫུ་འཕྲུལ་ལ་སོགས་ཀྱིས་གཞན་དོན་འབའ་ཞིག་ 
སྤྱོད་དོ། །ལྔ་པ་འབྲས་བུ་ནི། ཡིད་བཞིན་བདེ་བའི་ས་ཐོབ་བོ། །དྲུག་པ་ཐོབ་པའི་ 
དུས་ནི། བསྐལ་པ་གྲངས་མེད་བརྒྱའོ། །བདུན་པ་རང་གཞན་གྱི་དོན་ནི། །སྤྱོད་ 
པའི་སྐབས་སུ་བསྟན་ཏོ། །
གསུམ་པ་ཐེག་དམན་གྱི་རབ་བྱང་ཆུབ་སེམས་དཔའི་ཐེག་པ་ལ་ཡང་བདུན་ཏེ། 
དང་པོ་འཇུག་པའི་སྒོ་ནི། བདེན་པ་གཉིས་དང་ཕར་ཕྱིན་དྲུག་གི་སྒོ་ནས་འཇུག་ 
པའོ། །གཉིས་པ་ལྟ་བ་ནི། ཆོས་དང་གང་ཟག་གཉིས་ཀའོ། །བདག་མེད་སྟོང་ 
པར་རྟོགས་པ་དེས། ཉོན་མོངས་པའི་སྒྲིབ་གཡོགས་དང་བྲལ་བ་ཡིན། གསུམ་པ་ 
སྒོམ་པ་ནི། རྣམ་པར་མི་རྟོག་པའི་ཏིང་ངེ་འཛིན་ཏེ། ཞི་ལྷག་ཟུང་འཇུག་ཏུ་ 
བསྒོམས་ཏེ། མཉམ་རྗེས་ཁོར་ཡུག་གོ བཞི་པ་སྤྱོད་པ་ནི། རང་དོན་དུ་མི་དགེ་ 
བ་བཅུ་སྤངས། གཞན་དོན་དུ་དགེ་བ་སྤྱོད་ཅིང་། གཙོ་བོ་ནི་གཞན་དོན་འབ 
ཞིག་ཏུ་ལེན་པ་ཡིན་ནོ། །ལྔ་པ་འབྲས་བུ་ནི། ས་བཅུ་རིམ་གྱིས་བགྲོད་དེ་མཐར་ 
བཅུ་གཅིག་ཀུན་ཏུ་འོད་ཀྱི་ཆོས་སྐུ་ཐོབ་བོ། །དྲུག་པ་ཐོབ་དུས་ནི་བསྐལ་པ་གསུམ་ 
ལས་ཐོབ་ཅིང་། རང་གཞན་གྱི་དོན་ནི། གཉིས་ཀའི་དོན་དུ་སྤྱོད་ཅིང་གཙོ་བོར་ 
ཕར་ཕྱིན་དྲུག་གི་སྒོ་ནས་གཞན་དོན་ཁོ་ན་ལ་སྤྱོད་པར་བྱེད་དོ། །དེ་རྣམས་ཀྱང་ 
འོག་མ་ལས་རིམ་པར་གོང་མར་འཕགས་སོ། །དེ་རྣམས་དབང་པོ་ཐ་མའི་ལམ་ 
སྟེ༑ སྡེ་སྣོད་རྒྱུའི་ཐེག་པ་བྱ་བ་ཡིན་ནོ་གསུངས་སོ། །འོ་ན་འབྲས་བུ་གསང་སྔགས་
82

།ཟབ་གཏེར་ཆོས་ཀྱི་མཛོད་ཁང་
ཀྱི་ཐེག་པ་ལས་བར་པ་ཀྲྀ་ཡོག་གི་ལྟ་སྤྱོད་ལ་སོགས་རིམ་པ་གང་ལགས། ཞུས་
པས། ཡང་གུ་རུས་གསུངས་ནས། དེ་ལ་ཡང་དང་པོ་ཀྲྀ་ཡའི་ཐེག་པ་ལ་ཡང་ 
བདུན་ཏེ། དང་པོ་འཇུག་པའི་སྒོ་ནི། ཁྲུས་དང་གཙང་སྦྲའི་སྒོ་ནས་འཇུག་གོ ། 
ཁྲུས་ལ་ཡང་ཕྱི་ས་དང་ཆུའི་ཁྲུས། ནང་རྣམ་པར་མི་རྟོག་པ་བསྒོམ་པའི་ཁྲུས། 
གཙང་སྦྲ་ནི། ཟས་དཀར་གསུམ་དང་མངར་གསུམ་ཟ་བ་ལ་སོགས་ཟ་བའི་སྒོ་ 
ནས་འཇུག་གོ གཉིས་པ་རྟོགས་པའི་ལྟ་བ་ནི། དོན་དམ་པར་ཡང་དག་པར་ 
མཐའ་བཞི་དང་བྲལ་བའི་ཆོས་ཉིད་དུ་ལྟ། ཀུན་རྫོབ་ཏུ་ནི་གོང་གི་དེ་རྟོགས་ 
པའི་ཡོན་ཏན་རིགས་གསུམ་གྱི་ལྷར་བལྟ་ཞིང་སྣང་བར་འདོད་དོ། 
གསུམ་པ་སྒོམ་པ་ནི། བདག་དམ་ཚིག་སེམས་དཔའ་དང་། ལྷ་ཡེ་ཤེས་སེམས་ 
དཔའ་གཉིས་རྗེ་དང་འཁོར་གྱི་ཚུལ་དུ་བལྟ་ཞིང་སྒོམ། ཏིང་ངེ་འཛིན་མཚན་ 
བཅས་ལྷའི་ཏིང་འཛིན་དང་། མཚན་མེད་དེ་བཞིན་ཉིད་དུ་སྒོམ་པ་ཡིན་ནོ། ། 
བཞི་པ་སྤྱོད་པ་ནི། རང་གཞུང་གི་རྩ་བ་ལྔ་དང་། ཡན་ལག་གཉིས་ཏེ་བདུན། 
རང་གཞན་གཉིས་ཀྱི་དོན་དུ་སྤྱོད་པ་ཡིན་ནོ། །ལྔ་པ་འབྲས་བུ་ནི། རིགས་གསུམ་ 
རྡོ་རྗེ་འཛིན་པ་ཐོབ་ཅིང་། དྲུག་པ་ཐོབ་པའི་དུས་ནི། སྐྱེ་བ་བདུན་གྱིས་ཐོབ་པ་ 
ཡིན། བདུན་པ་འགྲོ་བའི་དོན་ནི། རང་གཞན་གཉིས་ཀའི་དོན་ལ་ཕྲིན་ལས་ 
བཞིའི་སྤྱོད་པ་ཡིན་ནོ། །བར་པ་ཨུ་པ་ཡ་ལ་ཡང་བདུན་ཏེ། འཇུག་པའི་སྒོ་ནི། 
ཁྲུས་དང་གཙང་སྦྲ། སྔགས་དང་། ཕྱག་རྒྱ་ཏིང་ངེ་འཛིན་རྣམས་ཀྱི་སྒོ་ནས་འཇུག་ 
ཅིང༌། ལྟ་བ་ནི་གོང་དང་མཐུན་ནོ། །སྒོམ་པ་ནི། དེ་ཁོ་ན་ཉིད་བཞི་ལྡན་དུ་སྒོམ། 
བདག་དེ་ཁོ་ན་ཉིད་དམ་ཚིག་སེམས་དཔའ་སྒོམ། ལྷ་དེ་ཁོ་ན་ཉིད་ཡེ་ཤེས་སེམས་ 
དཔའི་མདུན་དུ་སྒོམ། ཡིག་འབྲུའི་དེ་ཁོ་ན་ཉིད། དམ་ཚིག་ཡེ་ཤེས་གཉིས་ཀའི་
83

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
ཐུགས་ཀར་ས་བོན་སྒོམ། བཟླས་བརྗོད་ཀྱི་དེ་ཁོ་ན་ཉིད་བདག་དང་ཡེ་ཤེས་སེམས་ 
དཔའ་གཉིས་འཕྲོ་འདུའི་ཚུལ་དུ་བསྒོམ་མོ། །བཞི་པ་སྤྱོད་པ་ནི། གོང་དང་ 
མཐུན་ནོ། །ལྔ་པ་འབྲས་བུ་ནི། རིགས་བཞི་རྡོ་རྗེ་འཆང་གི་ས་ཐོབ་པོ། དྲུག་པ་ 
ཐོབ་དུས་ནི། སྐྱེ་བ་ལྔའམ་བདུན་ནས་ཐོབ་པོ། བདུན་པ་མཛད་པའི་འགྲོ་དོན་ 
ནི་གོང་དང་མཚུངས་ཏེ། རང་གཞན་གཉིས་ཀའི་དོན་བྱེད་དེ་རྟོག་པ་ནི་ཕྲ་མོར་ 
སྣང་ངོ་། །
བར་པའི་གསུམ་པ་ཡོ་གའི་ཐེག་པ་ལ་ཡང་བདུན་ཏེ། དང་པོ་འཇུག་པའི་སྒོ་ནི། 
ཏིང་འཛིན་གཙོ་བོར་སྒོམ་པའི་སྒོ་ནས་འཇུག་པ་ཡིན། གཉིས་པ་ལྟ་བ་ནི། དོན་ 
དམ་པར་ཆོས་དབྱིངས་རང་བཞིན་གྱིས་རྣམ་པར་དག་པའི་ཡེ་ཤེས་སུ་ལྟ། ཀུན་
རྫོབ་ནི་གོང་གི་དེ་ལྟར་རྟོགས་པའི་འབྲས་བུ་རིགས་ལྔའི་རྡོ་རྗེ་དབྱིངས་ཀྱི་ལྷ་ 
ཚོགས་འདོད་པ་ཡིན། གསུམ་པ་སྒོམ་པ་ནི། མཚན་བཅས་མངོན་པར་བྱང་ 
ཆུབ་པའི་སྒོ་ནས་ལྷ་སྒོམ་སྟེ། མཚན་མེད་ཆོས་ཉིད་ཀྱི་ངང་ལ་རྟག་ཏུ་མཉམ་ 
པར་འཇོག་པར་བྱེད་དོ། །ལྷ་སྒོམ་དུས་ཀྱང་བདག་དམ་ཚིག་དང་། ལྷ་ཡེ་ཤེས་
པ་གཉིས་མཉམ་པ་སྤུན་གྲོགས་ལྟ་བུར་བསྒོམ་པ་ཡིན་ནོ། །བཞི་པ་སྤྱོད་པ་ནི། རིགས་
ལྔའི་སྡོམ་བཟུང་ལྟར་གཞུང་བཞིན་དུ་སྤྱོད་དོ། །ལྔ་པ་འབྲས་བུ་ནི། དབྱིངས་
རྣམ་པར་དག་པའི་ཡེ་ཤེས་མངོན་དུ་བྱས་ཏེ། སྟུག་པོ་བཀོད་པ་རྣམ་དག་གི་ས་
ཐོབ་པོ། དྲུག་པ་ཐོབ་པའི་དུས་ནི། སྐྱེ་བ་གསུམ་གྱིས་ཐོབ་པར་འགྱུར་བ་ཡིན་ནོ། །
བདུན་པ་འགྲོ་དོན་མཛད་པ་ནི། ཕྲིན་ལས་རྣམ་པ་བཞིས་བདག་གཞན་གཉིས་ 
ཀའི་དོན་གང་འདུལ་དུ་སྤྱོད་པར་བྱེད་དོ། །ཐེག་པའི་རིམ་པ་དེ་གསུམ་ཡང་ 
འོག་ནས་ཡར་རིམ་པར་འཕགས་ཏེ། དབང་པོ་འབྲིང་གི་དོན་དུ་དགོངས་པས་
84

༄༅། །ཟབ་གཏེར་ཆོས་ཀྱི་མཛོད་ཁང་།
སྔ་ཕྱི་རྒྱུད་སྡེ་གསུམ་ཞེས་བྱ་སྟེ། ལམ་གྱི་རིམ་པ་དེ་ལྟར་སྤྱོད་ཅིང་། མཐའ་བཞིའི་
དྲི་མ་རང་ཤུགས་ཀྱིས་སངས་ཏེ་འབྲས་བུ་ཐོབ་པ་ཡིན་ནོ་གསུངས། 
འོ་ན་སྤྱི་དོན་གསུམ་པ་བླ་མེད་ནང་གི་ཐེག་པ། མ་ཧཱ། ཨ་ནུ། ཨ་ཏི་གསུམ་གྱི་ 
འཇུག་སྒོ་ལྟ་སྤྱོད་འབྲས་བུ་ལ་སོགས་རིམ་པ་གང་ལགས་ཞུས་པས།གུ་རུ་རིན་
པོ་ཆེས་གསུངས་ནས། དེ་ལ་ཡང་དང་པོ་མ་ཧཱ་ལ་ཡང་བདུན་གྱིས་བསྟན་ཏེ། དང་ 
པོ་འཇུག་པའི་སྒོ་ནི། བསྐྱེད་རྫོགས་ཟུང་འབྲེལ། །ཐབས་ཤེས་གཉིས་སུ་མེད་ 
པར་བློ་ཡི་སྒོ་ནས་འཇུག་གོ གཉིས་པ་ཆོས་ཉིད་དུ་རྟོགས་པའི་ལྟ་བ་ནི། འཁོར་
འདས་ལམ་གསུམ་གྱི་ཆོས་ཐམས་ཅད་རང་གི་རིག་པ་བྱང་ཆུབ་ཀྱི་སེམས། སེམས་
སྟོང་པ་སྤྲོས་དང་བྲལ་བའི་ཡེ་ཤེས་སུ་བལྟའོ། །གསུམ་པ་སྒོམ་པ་ནི། གཙོ་འཁོར་ 
ལྷའི་ཏིང་ངེ་འཛིན་ཡོངས་རྫོགས་སམ། ཆོ་ག་གསུམ་གྱིས་བསྒོམ་ཞིང་། རྫོགས་ 
རིམ་བློ་འདས་ཆོས་ཉིད་སྤྲོས་བྲལ་གྱི་ངང་ལ་འཇོག་པ་ཡིན་ནོ། །བཞི་པ་སྤྱོད་ 
པ་ནི། རྩ་བ་གསུམ། ཡན་ལག་ཉི་ཤུ་རྩ་ལྔ་སྦྱོར་བ་དང་། སྒྲོལ་བ་དང་། རྟོག་ 
བྲལ་སྤང་བླང་དང་བྲལ་བར་སྤྱོད་པའོ། །ལྔ་པ་འབྲས་བུ་ནི། ངོ་བོ་སྐུ་ལྔ་ཐོབ་པ་ 
སྟེ༑ པདྨ་ཅན་གྱི་ས་མངོན་དུ་བྱེད་པ་ཡིན་ནོ། །དྲུག་པ་ཐོབ་པའི་དུས་ནི། བརྩོན་ 
འགྲུས་དང་དམ་ཚིག་ལྡན་པས་ཚེ་གཅིག་ལ་འཐོབ་པར་འགྱུར་རོ། །བདུན་པ་
དོན་གཉིས་ནི། ཕྲིན་ལས་རྣམ་པ་བཞིས་རང་གཞན་གཉིས་ཀའི་དོན་ལ་སྤྱད་པར་ 
བྱའོ་གསུངས། གཉིས་པ་དབང་པོ་རབ་ཀྱི་འབྲིང་ཨ་ནུ་ལ་ཡང་བདུན་ཏེ། དང་ 
པོ་འཇུག་པའི་སྒོ་ནི། དབྱིངས་དང་ཡེ་ཤེས་གཉིས་སུ་མེད་པའི་སྒོ་ནས་འཇུག་སྟེ། 
རང་བཞིན་སེམས་ཉིད་ལ་ལོངས་སྤྱོད་པའོ། །གཉིས་པ་རྟོགས་བྱའི་ལྟ་བ་ནི། འཁོར་
འདས་གཉིས་ཀྱིས་བསྡུས་པའི་ཆོས་ཐམས་ཅད་རང་གི་རིག་པ་ཐིག་ལེ་ཉག་གཅིག་
85

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལས། སྤྲོས་བྲལ་ཆོས་ཀྱི་སྐུ་རྣམ་པ་མཆོག་དང་ལྡན་པར་རྟོགས་པ་ཡིན་ལ། གསུམ་ 
པ་སྒོམ་པ་ནི། རིམ་སྐྱེས་དང་ཆོ་ག་ལ་སོགས་པ་ནི་རྒྱུ་འབྲས་མ་ཡིན་ཏེ། སྐད་ 
ཅིག་དྲན་རྫོགས་སམ་མཉམ་རྫོགས་སུ་བསྐྱེད་ཅིང༌། རྩ་ཁམས་འཁོར་ལོ་ཐམས་ 
ཅད་ཡེ་ནས་ལྷའི་དཀྱིལ་འཁོར་དུ་ཡིན་པ་ལ་ཡིན་པར་ཤེས་པར་བྱའོ། །བཞི་པ་ 
སྤྱོད་པ་ནི། གོང་ལྟར་མ་ཧཱ་དང་མཐུན་ཞིང་། ཙནྡྲ་ལི་བདེ་དྲོད། རླུང་ལ་ལོངས་ 
སྤྱོད་པར་བྱེད་པ་ཡིན་ནོ། །ལྔ་པ་འབྲས་བུ་ནི། དབྱིངས་དང་ཡེ་ཤེས་གཉིས་སུ་ 
མེད་པ་ཡིན་ཏེ། ཡི་གེ་འཁོར་ལོ་ཚོགས་ཆེན་གྱི་ས་མངོན་དུ་གྱུར་པ་ཡིན་ནོ། ། 
དྲུག་པ་ཐོབ་པའི་དུས་ནི། །ཐབས་ཁྱད་པར་ཅན་གྱིས་འཕགས་ཏེ། ཚེ་གཅིག་ 
གིས་ཐོབ་པ་ཡིན་ཞིང་། བདུན་པ་འགྲོ་དོན་ནི། ལྟ་སྒོམ་བྱ་རྩོལ་དང་བྲལ་བའི་ 
ངང་ནས་ལས་བཞི་ཞོར་འབྱུང་དུ་སྤྱོད་ཅིང༌། འགྲོ་བ་འདུལ་བ་ཡིན་ནོ། །གསུམ་ 
པ་དབང་པོ་རབ་ཀྱི་རབ་ཨ་ཏི་ལ་ཡང་བདུན་ཏེ།
དང་པོ་འཇུག་པའི་སྒོ་ནི། རྩོལ་མེད། བྱ་བྲལ། ཤུགས་འབྱུང་། རྒྱ་ཡན་གྱི་ 
ངང་ནས་འཇུག་པའོ། །གཉིས་པ་རྟོགས་བྱེད་ལྟ་བ་ནི། བརྗོད་བྲལ། གཟའ་ 
གཏད་དང་བྲལ་བ། སྟོང་ཉིད་བསམ་འདས་སོ། །གསུམ་པ་སྒོམ་པ་ནི། དམིགས་ 
གཏད་མཚན་མ་དང་བྲལ་བ་སྟེ། མ་བཅོས་འཛིན་མེད། ངང་དེངས་ལྷུན་གྲུབ། 
ཡོངས་རྫོགས་མཉམ་ཉིད། ཡེ་ཇི་བཞིན་པའོ། །བཞི་པ་སྤྱོད་པ་ནི། བྱ་བྲལ་ 
ཤུགས་འབྱུང་། སྤང་བླང་མཐའ་ཟད། རོལ་པ་གཅིག་གི་ངང་ངོ༌། །ལྔ་པ་འབྲས་ 
བུ་ནི། ཡེ་ཤེས་བླ་མའི་ས་ཞེས་བྱ་སྟེ། སྤང་ཐོབ་མེད་དེ་ཡེ་ནས་ལྷུན་རྫོགས་ཆེན་ 
པོ་ཡིན་ནོ། །དྲུག་པ་ཐོབ་པའི་དུས་ནི་དུས་གསུམ་མ་ངེས་ཏེ། ཡེ་གདོད་མ་ནས་ 
རང་ཆས་རང་ཐོབ་ཡིན་ནོ། །བདུན་པ་དོན་གཉིས་ནི། རྩོལ་མེད་དུ་ཡེ་རྫོགས་
86

༄༅། །ཟབ་གཏེར་ཆོས་ཀྱི་མཛོད་ཁང་།
ལྷུན་གྲུབ་ཁྱབ་གདལ་ཆེན་པོ་ཡིན་ནོ། །དེ་རྣམས་ཀྱང་མས་ཀྱིས་ཡར་ལ་རིམ་པ་ 
བཞིན་འཕགས་ཏེ། མཐར་ཐུག་དོན་གྱི་རྩ་བ་ནི། བྱར་མེད་བླང་དོར་བྲལ་བ་ཡེ་ 
ནས་ཆོས་སྐུ་བློ་འདས་ཡིན་ཞིང་། མདོར་ན་ཐེག་པའི་རིམ་པ་དེ་དག་ཀྱང་སྤྲོ་ན། 
དཔག་ཏུ་མེད་དོ། །ཉི་མའི་འོད་ཟེར་དང་མཚུངས་ཤིང་། བསྡུ་ན་གཅིག་ཏུ་ 
འདུས་ཤིང་ཉི་མའི་སྙིང་པོ་དང་མཚུངས་པ་ཀུན་ཀྱང་སེམས་ཀྱི་ཆོ་འཕྲུལ་དང་། 
གང་འདུལ་ཐབས་དང༌། །ཐུགས་རྗེ་རང་བཞིན་འདུལ་བྱེད་དུ་ཤེས་པར་བྱ་བར་ 
གཅེས་ཤིང་། དེ་ལྟར་ཐེག་པའི་ན་རིམ་མ་ཤེས་ན་ཐེག་པ་ཐུན་མོང་བ་དང་འདྲ་ 
སྟེ༑ ས་ལམ་ལྟ་སྒོམ། གྲུབ་མཐའི་ཟབ་ཁྱད། །སྤྱོད་བྱ་ལ་སོགས་ཀྱི་རིམ་པ་མི་ཤེས་ 
པས་ཕྱོགས་སུ་གོལ་ལ། ཀུན་གྱིས་རྟོགས་ཤིང་ཁོང་དུ་ཆུད་པས་ནམ་མཁའི་ 
མདུང་སྐོར་ལྟར་ཕྱོགས་ལྷུང་མེད་པ་གནད་ཆེ་བས་དེ་ལྟར་ཤེས་པར་གྱིས་ཤིག་བུ་
གསུངས།
འོ་ན་ཐེག་པ་དེ་རྣམས་ཀྱི་ཁྱད་པར་གང་གིས་འབྱེད་གང་དུ་འདུས་ཞུས་པས། 
གུ་རུའི་གསུང་ནས། དེ་རྣམས་བསྡུ་ན་ཐེག་པ་ཆེ་ཆུང་གཉིས་སུ་འདུས། དེ་ལ་ 
ཐེག་ཆུང་ལ་ཉན་རང་གཉིས་ཡིན་ལ། །ཐེག་པ་ཆེན་པོ་ལ་ཡང་། རྒྱུ་མཚན་ཉིད་ 
དང་། འབྲས་བུ་གསང་སྔགས་གཉིས་ཡིན་ནོ། །དེའི་ཁྱད་པར་ནི། དེ་ཡང་ཐེག་ 
པ་ཆེ་ཆུང་ནི། ཤེས་རབ་དང་། སྙིང་རྗེའི་ཁྱད་པར་ཏེ། །ཐེག་ཆུང་གཉིས་ནི་ཤེས་ 
རབ་ཆུང་སྟེ། གང་ཟག་གི་བདག་དང་ཆོས་གྱི་བདག་ཕྱེད་པ་གཉིས་ལས་མ་རྟོགས། 
སྙིང་རྗེ་ཆུང་སྟེ་རང་དོན་ཁོ་ན་ལས་གོལ་ཏེ་ཞི་བདེ་ལས་མ་འདས་སོ། །ཐེག་པ་ 
ཆེན་པོ་ནི། ཤེས་རབ་ཆེ་སྟེ། བདག་མེད་གཉིས་ཀའི་དོན་རྟོགས། སྙིང་རྗེ་ཆེ་ 
བས་རང་དོན་མི་བྱེད་གཞན་དོན་ཁོ་ན་ལ་བརྩོན་པར་བྱེད་དོ། །ཐེག་པ་ཆེན་
87

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པོའི་མཚན་ཉིད་དང་སྔགས་ལ་ཡང་ཁྱད་པར་ཆེ་སྟེ། བདག་མེད་གཉིས་ཀྱི་དོན་ 
གཅིག་ཏུ་རྟོགས་ཀྱང་། རྟོགས་པའི་ཕུགས་མི་མཉམ་སྟེ། མཚན་ཉིད་ཕྱོགས་ 
ཙམ་རྟོགས་ཀྱང་དེ་ཁོ་ན་ཉིད་ཀྱི་དོན་ལ་རྨོངས། སྔགས་གྱིས་ནི་ཆོས་ཉིད་ཇི་ལྟ་
བ་བཞིན་རྟོགས་ཏེ་མཐའ་བྲལ་གཉུག་མར་གནས་ཤིང་ཇི་བཞིན་པར་རྟོགས་སོ། །
མཚན་ཉིད་ལ་ཐབས་ཉུང་ཞིང་རྟུལ་བས། གནང་བཀག་དམ་ཞིང་ཉོན་མོངས་ 
པ་སྤངས་པ་ལས་མེད། གསང་སྔགས་ནི་ཐབས་ཁྱད་པར་ཅན་གྱིས་འཕགས་ཏེ།
དེ་ཉིད་འདོད་ཐོག་ལམ་དུ་བྱེད་པ་དང་། དེའི་རང་བཞིན་ཤེས་པས། སྤང་བླང་ 
བྲལ་ཏེ་རང་སར་གྲོལ་བའོ། །དེའི་ཁྱད་པར་ནི། འབྲས་བུ་ཡང་རྒྱུ་མཚན་ཉིད་ 
ཀྱིས་བསྐལ་པ་གྲངས་མེད་གསུམ་དུ་དཀའ་བ་སྤྱོད་དེ་ཡུན་རིང་། གསང་སྔགས་ 
ནི་རབ་ཚེ་གཅིག འབྲིང་གསུམ་མམ་ལྔ། །ཐ་མ་ཡང་སྐྱེ་བ་བདུན་གྱིས་སངས་ 
རྒྱས་ཐོབ་སྟེ་ལམ་མྱུར་རོ། །
གསང་སྔགས་ནི་བླ་མ་མཚན་ཉིད་དང་ལྡན་པས་དབང་བཞི་ཡོངས་སུ་རྫོགས་ 
པར་བསྐུར་ཏེ། དམ་ཚིག་ཚུལ་བཞིན་མ་ཉམས་ན། སྒོམ་སྒྲུབ་ཀྱི་རྩོལ་བ་མ་ 
ནུས་ཀྱང་། སྐྱེ་བ་དོན་ལྡན་བཅུ་གསུམ་བརྒྱུད་དེ་སངས་རྒྱས་ཐོབ་པ་ནི། ཆོས་ 
ཉིད་ཡིན་ཏེ། དེ་ནས་འབྲས་བུ་སྔགས་ཀྱི་ཐེག་པ་ནི་ཁྱད་པར་འཕགས་སོ་གསུངས། 
འོ་ན་འབྲས་བུ་སྔགས་རང་ལ་ཡང་ཁྱད་པར་ཅི་ཙམ་ཡོད་ཞུས་པས། འབྲས་བུ་ 
སྔགས་ལ་ཡང་ཕྱི་ནང་གཉིས་ཡིན་ཏེ། ཕྱི་ཀྲྀ་ཡོག་སྡེ་གསུམ་ནི། ཟས་དཀར་ 
གསུམ་མངར་གསུམ་ཟ་ཞིང་། ཁྲུས་དང་གཙང་སྦྲ་ལ་སོགས་གཙོར་བྱེད། ལྷ་ཡེ་ 
ཤེས་སེམས་དཔའ་དང་། བདག་དམ་ཚིག་སེམས་དཔའ་གཉིས་སུ་བལྟ་སྟེ། བཟང་ 
ངན་རྗེ་གཡོག་ཏུ་ལྟ། ཤ་ལྔའམ་དམ་རྫས་བདུད་རྩི་ལྔ་ལ་སོགས་ལ་གཙང་སྨེ་
88

༄༅། །ཟབ་གཏེར་ཆོས་ཀྱི་མཛོད་ཁང་།
དང་བླང་དོར་བྱེད་དོ། །སྔགས་ནང་པ་བླ་མེད་ནི། ཟས་བཟང་ངན་ཐམས་ཅད་ 
ནི་ཚོགས་ཀྱི་འཁོར་ལོར་རོལ། །སྤྱོད་པ་དཔའ་བོ་དང་དཔའ་མོ་ཧེ་རུ་ཀའི་རོལ་ 
པར་སྤྱོད། གཙང་སྨེ་མེད་ཅིང་བླང་དོར་དང་བྲལ། དམ་ཚིག་དང་ཡེ་ཤེས་ 
གཉིས་སུ་མེད་དེ། ཟུང་འཇུག་དབྱེར་མེད་ཆོས་ཀྱི་སྐུར་རྟོགས། ཤ་ལྔ་དང་ 
བདུད་རྩི་ལྔ་ལ་སོགས་པ་ལ་ལོངས་སྤྱོད་ཅིང་དངོས་གྲུབ་ཏུ་རོལ། གསང་སྔགས་ 
བླ་མེད་ནང་གི་སྡེ་སྣོད་གསུམ་ལ་ཡང་རིམ་པར་ཁྱད་ཡོད་དེ། ལྟ་སྒོམ་སྤྱོད་གསུམ་ 
བསྐྱེད་རྫོགས་ལ་སོགས་སྦྱང་བྱ་དང་སྦྱོང་བྱེད། བློའི་རྟོག་པ་ཡོད་པས་མ་ཧཱར་ 
གཏོགས་ལ། ལྟ་སྒོམ་རྣམས་ཤུགས་ཀྱིས་འབྱུང་དུ་བྱེད། གཙོར་སྤྲོས་མེད་དོན་ 
གྱི་ངང་དུ་གནས་པས་ཨ་ནུ་ཡིན་ཞིང་། ལྟ་སྒོམ་སྤྱོད་གསུམ་ལ་དེར་འཛིན་ཆེད་ 
དུ་མེད་དེ། བློ་བྲལ་སྤྲོས་མེད་དུ་ཇི་བཞིན་དོན་གྱི་ངང་ལས་ཀུན་ཏུ་མི་འདའ་ 
ཞིང་། རོལ་པ་ཆོས་ཀྱི་སྐུར་རང་བཞིན་གྱིས་གནས་པ་ནི་ཨ་ཏི་ཞེས་བྱ་སྟེ། དེ་ 
རྣམས་ཀྱང་ཁྱད་པར་རིམ་པས་འཕགས་སོ། ། 
དེ་རྣམས་ཀྱང་ལྟ་སྤྱོད་གཞུང་བཞིན་དུ་སྤྱོད་པ་ནི་འབྲས་བུ་ཁྱད་པར་གྱི་ལམ་ 
སྟེ༑ ཁ་ཙམ་ཡིད་དཔྱོད་བློས་བྱས་གོ་ཡུལ་ཙམ་ལ་བརྟེན་ཏེ། ལྟ་སྤྱོད་ཡ་བྲལ་ 
རྨོངས་པས་བབ་ཆོལ་དུ་སྤྱོད་ཅིང་ཚིག་ལ་སྲེད་ཅིང་དོན་ལ་རྨོངས་པ་ནི་ཚད་ 
མའི་སྔགས་མ་ཡིན་ཏེ། ཤིན་ཏུ་ཡང་གསང་བ་ཆེ་སྟེ་དམྱལ་བར་འགྲོ་བ་མང་ 
བས། མ་ནོར་བའི་ལྟ་སྒོམ་རྟོག་དཔྱོད། ཚུལ་བཞིན་དུ་གནད་ནས་ཟུང་ལ་སྤྱོད་ 
ཅིག་རིགས་ཀྱི་བུ་གསུངས་སོ། །ཡང་གུ་རུ་ལ་ཞུས་པ། འོ་ན་རང་གཞན་གཉིས་ 
ཀའི་དོན་ལ་སྤྱོད་པ་ལ་ཐུན་མོང་དུ་གཅེས་པ་གང་ལགས་ཞུས་པས། གུ་རུས་
གསུངས་ནས། དང་པོ་ཆོས་ལ་འཇུག་པའི་དུས་འཁོར་བ་ལ་ཞེན་པ་ལོག་པ་དང་།
89

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཆི་བ་སྙིང་ནས་དྲན་པ་གཅེས། ཉམས་སུ་ལེན་པ་ལ་བརྩོན་འགྲུས་དང་སྙིང་རུས་ 
དང་ཞེ་བཅད་ལྡན་པ་གཅེས། བླ་མ་བསྟེན་པ་ལ། མོས་གུས་དང་ངེས་འབྱུང་ཅི་ 
མཛད་ལེགས་པར་མཐོང་བ་གཅེས། སྒྲུབ་པ་བྱེད་པ་ལ། རྐྱེན་ངན་གྱི་དབང་དུ་ 
མི་གཏོང༌། ཉམས་ལ་མི་ཞེན། བསམ་གཏན་གྱི་རོ་ལ་མི་ཆགས། གོལ་མེད་ཀྱི་ 
གདམས་པ་གནད་ནས་ཟིན་ཞིང་། འཆུགས་མེད་ཀྱི་དགེ་སྦྱོར་ལམ་དུ་བླང་བ་ 
གཅེས། གཞན་དོན་གདུལ་བྱ་བྱེད་པ་ལ། །རང་འདོད་མེད་པའི་ཕན་སེམས་ 
གཅེས། །གདུལ་བྱ་དབང་དུ་སྡུད་པ་ལ། །ཚད་མེད་བྱམས་དང་སྙིང་རྗེ་གཅེས། ། 
མཁའ་འགྲོ་དམ་ཅན་འདུ་བ་ལ། །རྩ་བ་དམ་ཚིག་གཙང་བ་དང༌། །མཆོད་ 
བསྟོད་བསྐང་བཤགསརིམ་པ་གཅེས། །ལོངས་སྤྱོད་ཟས་ནོར་འདུ་བ་ལ། །ཚོགས་ 
འཁོར་སྦྱིན་སྲེག་བརྩོན་པ་གཅེས། །ཆོས་སྐྱོང་ལས་ལ་ཁོལ་བ་ལ། །ཡི་དམ་གྱི་ 
བསྙེན་པ་ཐེམ་པ་དང་། །བསྐང་གསོ་བླ་རྡོ་འཆང་བ་གཅེས། །མདོར་ན་ཐམས་ 
ཅད་རྟེན་འབྲེལ་གྱི་གནད་དུ་ཆེ་བས། གང་ལ་གང་གི་གནད་དང་འཕྲུལ་དམིགས་ 
སུ་ཤེས་པ་གནད་དུ་ཆེའོ། །
འདི་ཡང་ཉོན་ཅིག་བུ། ཚེ་ལ་ལོང་མེད་རྐྱེན་མང་འདུག་པས། རྟག་ཏུ་སྒྲུབ་ 
ལ་བརྩོན་འགྲུས་སྐྱེད་ཅིག་སྙིང་གི་བུ། བྱིན་རླབས་མེད་ན་གཞན་སྣང་མི་ཐུལ་
བས། རྟག་ཏུ་གསོལ་འདེབས་རེམས་ལ་ཐུགས་ཡིད་སྲེས་ཤིག་སྙིང་གི་བུ། མི་ 
ཟེར་གཏམ་ལ་ཉན་ན་ཟག་པའི་འཁོར་ལོ་ཡིན་པས་ཐམས་ཅད་རོ་སྙོམས་སུ་ཤེས་
པའི་བྱམས་དང་སྙིང་རྗེ་སྒོམས་ཤིག་སྙིང་གི་བུ། ཟབ་གཏེར་སྙིང་པོ་སྤེལ་ཚེ་ཆོས་ 
བདག་ལས་ཅན་དགོས་པས། དམ་ཉམས་སུས་བྱེད་མི་ཤེས་པས་རྟོག་དཔྱོད་ 
ལེགས་པར་ཐོང་ཞིག་སྙིང་གི་བུ། དུས་དང་སྤྱོད་ལམ་ལོ་རེ་བཞིན་དུ་ཞན་དུ་འགྲོ་
90

༄༅། །ཟབ་གཏེར་ཆོས་ཀྱི་མཛོད་ཁང༌།
བས། རང་དོན་བསྒྲུབ་ལ་དབེན་གནས་སྙོགས་ཤིག་སྙིང་གི་བུ། སྙིགས་མའི་འགྲོ་ 
བ་ལས་ངན་དབང་གིས་ལོག་ཤེས་ཅན་སྣང་བས། ཐབས་མཁས་ཐུགས་རྗེ་འགྲོ་ 
བའི་དོན་ལ་བརྩོན་ཞིག་སྙིང་གི་བུ། ང་དང་མཇལ་འདོད་རྗེས་འཇུག་སློབ་མ་ 
རྣམས་ཀྱང༌། ཐུགས་སྒྲུབ་དག་ལ་ནན་ཏན་བསྐྱེད་ཅིང་གསོལ་འདེབས་རེམས་ 
ཤིག་སྙིང་གི་བུ། ཀྱེ་མ༔ ད་རུང་ཉོན་ཅིག་རིགས་ཀྱི་བུ། །རང་དོན་སྔོན་དུ་སྐུ་ 
གསུམ་བསྒྲུབ། །གསང་ཁྲིད་རིམ་ལྔ་དེ་ཡི་བཅུད། །གཞན་དོན་ཕལ་དུ་སྒྲུབ་ཆེན་ 
ཏེ༑ ༑བདུད་རྩི་སྨན་སྒྲུབ་དེ་ཡི་བཅུད། །ཕྲིན་ལས་བསྒྲུབ་ན་ལས་ཚོགས་ཏེ། །མེ་ 
མཆོད་རླུང་འཁོར་དེ་ཡི་གནད། །ཚེ་སྒྲུབ་མཆོག་ཏུ་བཀའ་རྒྱ་ཅན། །ཕྱག་རྒྱའི་ 
བཅུད་བསྡུས་དེ་ཡི་སྙིང་། །ཐུགས་སྒྲུབ་ཡང་སྙིང་བོད་དུ་ཟབ། །ཀློང་གསལ་སྙིང་ 
ཐིག་དེ་ལས་ལྷག །གཞི་ཡི་གནས་ལུགས་ཀ་དག་སྟེ། །ཐོད་རྒལ་སྒོམ་པ་དེ་ཡི་ 
བཅུད། །མདོར་ན་རང་ཉིད་གང་མོས་ཟབ། །ཉམས་ལེན་བརྩོན་པ་དེ་ཡི་གནད། ། 
བདེ་སྟོང་ཟུང་འཇུག་ཕྱག་རྒྱ་མ། །ཡིན་ཏེ་དམ་ལྡན་ཤིན་ཏུ་གཅེས། །བུ་ཁྱེད་ 
ཕས་ཟེར་ངག་འདི་ཉོན། །ངས་ཟེར་ཉོན་ལ་ང་ཕྱིར་ཤོག །འདི་ལྟར་སྙན་བརྒྱུད་ 
གདམས་པའི་སྐོར། །མི་བརྗེད་ཡིད་ཀྱི་ཡི་གེར་ཐོབ། །རིགས་ལྡན་ཕྱག་རྒྱ་ཤེས་ 
རབ་མ། །སྣ་བུག་གཡས་ན་སྨེ་བ་ཅན། །གཉིས་ཀྱིས་དྲན་པའི་གསལ་སྒོ་འབྱེད། ། 
རིགས་ལྡན་སྙིང་གི་བུ་བཞི་ཡིས། །ནན་གྱིས་ཞུས་ནས་ཡི་གེར་འདེབས། །རྗེས་ 
འཇུག་འགྲོ་དོན་མཐའ་རྒྱས་འགྱུར །འདི་ལྟར་དག་སྣང་ཞལ་མཇལ་སྐོར། །སྣོད་ 
མེད་རྣམས་ལ་མ་གསང་ན། །བློ་ཆུང་བྱིས་པའི་བློ་རལ་ནས། །ལས་གསོག་སྡིག་ 
པའི་རྐྱེན་དུ་འགྱུར། །དེ་ཕྱིར་དམ་ལྡན་བུ་ལ་སྟོན། །སེམས་བསྐྱེད་བློ་སྣ་མ་ཞུམ་ 
པར། །ལོ་ཤས་རང་གཞན་དོན་ལ་འབོད། །ལས་ཅན་ཁྱེད་འཁོར་སློབ་མར་བཅས། །
91

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མྱུར་དུ་གནས་འདིར་འོང་བར་འགྱུར། །ཕ་ཡི་བློ་སྤྲོ་ཡང་ཡང་བྱེད། །བུ་ཁྱེད་ 
སེམས་ལ་དེ་རྣམས་ཞོག །དོན་ལ་རང་རིག་པདྨ་འབྱུང་། །རྟོགས་པར་བྱེད་པ་ 
གནད་ཡིན་པས། །བཟང་རྟོག་ཉམས་ལ་མ་ཞེན་ཞིག །ཅེས་གསུངས་ནས་རྡོ་རྗེ་ 
དང་དྲིལ་བུ་ཨཀྵ་ལྔ་བཅུའི་ཡི་གེ་རྣམས་བདག་གི་སྙིང་གར་ཐིམ་ནས། བུདྡྷ་ཛྙཱ་
ན་དྷརྨཱ་སིདྡྷི་ཨ་ཝེ་ཤ་ཡ་ཨཱ། ཞེས་གསུངས་སོ། །སྙན་བརྒྱུད་ཡིད་བཞིན་ནོར་བུ་ 
འདི། །བདག་འདྲ་སྤྲང་བན་རཏྣས་བཀོད། །མཁའ་འགྲོས་ཀོ་ལོང་མི་སྡོམ་ཞིང༌། ། 
བཀྲ་ཤིས་བདེ་ལེགས་མཐའ་རྒྱས་ཤོག ། དགེའོ། ། དགེའོ། ། དགེའོ། །
32

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གུ་རུ་རཏྣ་གླིང་པའི་སྙན་བརྒྱུད་ཡིད་བཞིན་ནོར་བུ་མ་ཡེ་ཤེས་ 
མཚོ་རྒྱལ་གྱིས་གནང་བ་ཞེས་བྱ་བ་མཛོད་ཁང་ 
སྐབས་བཞི་པ་བཞུགས་སོ། །
༄༅། ། གུ་རུ་དྷེ་ཝ་དྷཱ་ཀི་ནི་སིདྡྷི་ཧྰུྃ༔ ཆོས་རྣམས་བརྗོད་མེད་མཚན་མའི་ 
ཚིག་བྲལ་ཡང༌། །རྟེན་འབྲེལ་གནས་དུས་བདེན་པ་མི་བསླུ་བས། །སྔོན་སྦྱངས་ 
ལས་འཕྲོས་དེང་སང་སྙིགས་དུས་འདིར། །གུ་རུའི་བྱིན་བརླབས་ཟབ་གཏེར་མང་ 
དུ་མཇལ། །རྨི་ལམ་ཙམ་དུ་དག་པའི་སྣང་བ་ཤར། །ཟབ་མོའི་སྙན་བརྒྱུད་ཡི་ 
གེར་མི་འོས་ཀྱང༌། །མ་ཚོགས་མཁའ་འགྲོས་རྗེས་སུ་གནང་བར་ཞུ། །དེ་ལ་དུས་ 
མཐའི་གཏེར་སྟོན་རཏྣ་གླིང་པའི་དག་སྣང་ཡིད་བཞིན་ནོར་བུའི་སྐབས་སུ། མ་ 
མཚོ་རྒྱལ་ལ་ཞུས་པའི་སྙན་བརྒྱུད་ཟབ་མོ་འགའ་ཞིག་ལོགས་སུ་གསལ་ཞེས་པ་ 
འདི་ཡིན་ཏེ། སྒྲུབ་ཆེན་བསྙེན་པའི་དུས་སུ་སྨན་ཁྲོལ་བུའི་སྐབས་ཚར་མཚམས་ 
གཅིག་ཏུ། མ་ཅིག་ལ་ཞུས་པས། གསང་སྔགས་སྨིན་གྲོལ་གྱི་ལམ་ཞེས་པ་ལ། 
ཐོག་མར་སྨིན་བྱེད་ཀྱི་དབང་ལ་ངེས་པར་སྐུར་བ་དང་། །ཐོབ་པ་ཅི་ལྟ་བུ་ལགས། 
གྲོལ་བྱེད་ཀྱི་གདམས་པ་ལ། ལྟ་སྤྱོད་ཉམས་ལེན་ཅི་ལྟ་བུ་གཅིག་དགོས། ཞེས་ 
ཞུས་པས་མ་ཅིག་གི་ཕྱག་གཉིས་བདག་གི་མགོ་ལ་བཞག་སྟེ། བུ་མི་བརྗེད་པར་ 
གཟུངས་ཀྱིས་བྱིན་རླབས་བྱའོ། །སྙན་བརྒྱུད་ཡི་གེར་ཐོབ་ཅིག མ་འོངས་འགྲོ་ 
བའི་དོན་རྒྱ་ཆེན་པོར་འགྱུར་རོ། །ཞེས་གསུངས་ནས། བུ་སྨིན་བྱེད་ཀྱི་དབང་ལ་ 
གཉིས་ཏེ། སྐུར་བ་བླ་མའི་མཚན་ཉིད་དང༌། །ཐོབ་པ་སློབ་མའི་མཚན་ཉིད་
93

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཉིས་སོ།།ངེས་པར་སྐུར་བར་བྱེད་པའི་བླ་མ་ལ། ལྷ་གྱད་དུ་གྱུར་པ་གཅིག་ 
དགོས་ཏེ། དེས་ཡི་གེ་རིས་ལ་ལྟོས་པ། ལག་ལེན་ཤེས་པ་ཙམ་གྱིས་དབང་བསྐུར་ 
ཡང་ཐོབ་པར་མི་འགྱུར་ཞིང་། དེང་སང་བོད་ན་སློབ་དཔོན་གྱིས་བདག་འཇུག་ 
ལེན་ཤེས་པ་གཙོར་བྱེད་ན་ཡང༌།བློ་བྱས་ཀྱི་མཐར་འཛིན་པའི་དམིགས་པའི་ 
རྗེས་གནང་ཙམ་དུ་འགྱུར་ཏེ། དབང་ཇི་ལྟ་བ་ནི་མི་ཐོབ་བོ། ཅིའི་ཕྱིར་ན། སྐུར་ 
བྱེད་ཀྱི་སློབ་དཔོན་ཚད་མར་མ་གྱུར་པའི་ཚིག་དང་བློ་རྟོག་ལས་མ་འདས་པས། 
དེ་ཉིད་ཀྱི་ནུས་པ་དང་མི་ལྡན་པའི་ཕྱིར་རོ། ། 
དེ་ལ་ངེས་པར་ཐོབ་པའི་རྡོ་རྗེ་སློབ་དཔོན་གྱི་ཚད་དུ་གྱུར་པ་གང་ཞེ་ན། རང་
མ་སྨིན་པར་གཞན་མི་སྨིན་པས། བླ་མ་དེ་ཡང་རབ་འབྲིང་ཐ་གསུམ་གྱི་ལྷ་བསྙེན་ 
གྱད་དུ་གྱུར་པ་གཅིག་དགོས་ཏེ། བསྙེན་སྒྲུབ་རབ་ངོ་བོས་ཐེམ་པ། འབྲིང་ 
རྟགས་ཀྱིས་ཐེམ་པ། ཐ་མ་ཡང་གྲངས་ཀྱིས་ཐེམ་པ་གཅིག་དགོས་སོ། །དེ་ལས་ངོ་ 
བོས་ཐེམ་པ་གང་ཞེ་ན། བསྐྱེད་རིམ་ལ་བརྟན་པ་ཐོབ་པས་རང་རྒྱུད་ཀྱི་འཛིན་ 
པ་མེད་པ། བསྙེན་སྒྲུབ་ལ་རྟགས་ཐོན་པས་ལས་རླུང་གི་འགྱུ་བ་ཟད་ཅིང་རྩའི་ 
མདུད་པ་གྲོལ་བས། རླུང་ལས་སུ་རུང་བ། སེམས་རྫོགས་རིམ་ལ་བརྟན་པ་ཐོབ་ 
པས། ཡི་དམ་ལྷའི་ཐུགས་དང་རང་སེམས་སྟོང་པའི་ངོ་བོ་དབྱེར་མེད་རོ་གཅིག་ 
ཏུ་འདྲེས་པས། བློ་འདས་ཆོས་སྐུའི་ངང་དུ་རོལ་པ་གཅིག་ཏུ་གྱུར་པ་ནི། རབ་ 
ངོ་བོས་ཐེམ་པའོ། །འབྲིང་རྟགས་ཀྱིས་ཐེམ་པ་ནི། རབ་དངོས་འབྲིང་ཉམས་ཐ་ 
མ་ཡང་རྨི་ལམ་ཙམ་དུ་ཡང་ཡི་དམ་ལྷའི་ཞལ་མཐོང་། ལུང་གི་གནང་བ་ཐོབ། རྨི་ 
ལམ་དུ་ཡང་བསྐྱེད་རིམ་གྱི་བརྟན་པ་ཐོབ་པ་གཅིག་གཅེས་སོ། །ཐ་མ་གྲངས་ 
ཀྱིས་ཐེམ་པ་ནི། སྤྱིར་སྒྲུབ་ཐབས་ནས་བཤད་པའི་གྲངས་ལ་དགོས་པ་ནི། དབང་
94

༄༅། །ཟབ་གཏེར་ཆོས་ཀྱི་མཛོད་ཁང་།
པོ་རབ་སྦྱངས་པ་སྔོན་སོང་ཡིན། འབྲིང་ཉིས་འགྱུར། དབང་པོ་ཐ་མ་ཡང་སུམ་ 
འགྱུར་གྱིས་ཐེམ་པར་ངེས་ཤིང་། འོན་ཀྱང་བྱེ་བ་དང་བདུན་འབུམ་ཐེམ་ན་ཡང་ 
བྱར་རུང་ཙམ་མོ། །འདི་གསུམ་པོ་ལ་རང་གི་དྲོད་ཐོབ་བསྐྱེད་རྫོགས་ལ་བརྟན་
པ་མ་ཐོབ་པར་བདག་འཇུག་ཅེས་གཞུང་སོར་བཞག །ཚིག་རྒྱུད་ཙམ་དུ་རང་ 
གིས་བླང་བ་ནི། ངེས་པའི་དབང་ནི་མི་ཐོབ་སྟེརྒྱུད་པ་མ་ཆད་ཙམ་དུ་རྗེས་ 
གནང་དུ་འགྱུར་རོ། །ཅིའི་ཕྱིར་ན། དབང་ཆུ་ཀླུང་བཞི་འདུས་ཀྱི་རྒྱུད་ལས། ངོ་ 
བོ་རྟགས་དང་གྲངས་སུ་བཅས། །རྡོ་རྗེ་སློབ་དཔོན་རང་གི་དབང་། །དེ་ཉིད་ 
གྱད་དུ་མ་གྱུར་བར། །ཚིག་ཙམ་དག་ལ་འཇུག་པ་ཡིས། །གཞན་སྨིན་ནུས་པ་མ་ 
ཡིན་ནོ། །ཞེས་གསུངས་པ་ལྟར་ཡིན་པས། རྡོ་རྗེ་སློབ་དཔོན་གོང་ལྟར་དོན་དང་ 
ལྡན་པར་བྱའོ། །ཞེས་གསུངས་སོ། །
ཐོབ་པ་སློབ་མའི་མཚན་ཉིད་ནི། སློབ་མ་དེ་ཡང་བླ་མ་དེ་ལ། དོན་མཚན་ཉིད་ 
དང་ལྡན་མི་ལྡན། རང་ལྷག་པར་དུ་མོས་སམ་མི་མོས། ཆོས་དེ་ལ་སྙིང་དཀྱིལ་ 
ནས་འདོད་པ་ཡོད་དམ་མེད། ལོ་གསུམ་ཙམ་ནས་ལེགས་པར་བརྟག་ཅིང་། ཕྱམ་ 
ཡུག་དང་ཧར་འདྲལ་དུ་དམ་ཚིག་མི་བསྲེའོ། །དེ་ནས་མི་ཕྱེད་པའི་དད་པ་ཐོབ་ 
ནས། མོས་གུས་ཀྱིས་བླ་མ་སངས་རྒྱས་དངོས་སུ་མཐོང་བས། ཅི་མཛད་ལེགས་ 
པར་མཐོང་ཞིང་། ཅི་གསུང་གི་བཀའ་ལ་ཉན་པབཀའ་བཀྱོན་དང་ཕྱག་ 
འཇུག་བྱུང་ཡང་བརྡ་དང་ཆོས་སུ་གོ་བ། གཏོང་ཕོད་ཆེ་བ། སྙིང་རྗེ་ཆེ་བ། ཞེན་ 
ལོག་ཆེ་བ། མོས་གུས་ཆེ་བ། དག་སྣང་ཆེ་བ། ངེས་འབྱུང་སྐྱོ་ཤེས་ཆེ་བ། ཕན་ 
སེམས་ཆེ་བ། སྙིང་སྟོབས་ཆེ་བ། བརྟུལ་ཞུགས་ཆེ་བ། ཤེས་རབ་ཆེ་བ། བློ་ཆེ་བ། 
སྡུག་བསྲན་ཆེ་བ། སྙིང་རུས་ཆེ་བ། ཐེག་པ་ཆེ་བ། ཆེ་བ་བཅོ་ལྔ་འཛོམས་ནས་
95

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེས་ཚེ་གཅིག་གི་སངས་རྒྱས་འགྲུབ་པ་རབ། སུམ་གཉིས་ཚང་ཡང་བར་དོ་གསུམ་ 
ལ་གྲོལ་ནུས་པས་འབྲིང་། ཕྱེད་ཚང་ན་ཕྱིར་མི་ལྡོག་པས་ཐ་མ་སུམ་ཆ་ཚང་ནས་ 
ཡང་བླ་མས་ཐབས་ལེགས་པར་ཁྲིད་པས། ཐར་པའི་ས་བོན་ཐེབས་པས་སྣོད་དུ་ 
རུང་ཙམ་ཡིན་ནོ། །དེ་དག་ལས་ལྡོག་པའི་རིགས་གསར་འགྲོགས་ཆེ་བ། ཕྱི་ཐག་ 
ཐུང་བ། རྒྱུད་གྱོང་བ། དད་པ་འགྱུར་ལྡོག་མང་བ། རྐྱེན་དུམ་བུ་རེ་ཡང་མི་ཁྱག་ 
པ༑ ཁ་ཡང་ལ་ཁོང་ངན་པ། ཚེ་འདིའི་ཆེ་ཐབས་དང་། འདོད་པ་ཁོང་དུ་བཅུག་ 
པ༑ འཆི་བ་སྙིང་ནས་མི་དྲན་པའི་དྲེད་པོ་ལ་གདམས་པའི་གནད་སྦྱིན་དུ་མི་རུང་ 
བས། ཐབས་ཀྱིས་སྤོངས་ཤིག་བུ།
གཉིས་པ་གྲོལ་བར་བྱེད་པའི་གདམས་པ་ལ་ཡང་། ལྟ་བ་ནི། སྤྱིར་ཆོས་ཐམས་ 
ཅད་སྟོང་ཞིང་བདག་མེད་པ། སྤྲོས་པའི་མཐའ་བཞི་དང་བྲལ་བ། ངོ་བོ་སྟོང་པ། 
རང་བཞིན་གསལ་བ། །ཐུགས་རྗེ་འཆར་བའི་སྒོ་མ་འགགས་པ། རྟག་ཆད་གཉིས་ 
ཀྱི་མཐར་མ་ལྷུང་བ། འདི་ཞེས་བརྗོད་གཞི་དང་བྲལ་བ་ནི་ཆོས་སྤྱིའི་ལྟ་བའོ། ། 
ཁྱད་པར་རྫོགས་པ་ཆེན་པོ་འོད་གསལ་རྡོ་རྗེ་སྙིང་པོའི་ལྟ་བ་ནི། ཆོས་ཉིད་མངོན་ 
སུམ་གྱི་སྣང་བ་མཐོང་བས། ཆད་པའི་མཐར་མ་ལྷུང་། དེ་ཡང་མ་འགགས་སྟོང་ 
པའི་རང་རྩལ་དུ་ཤེས་པས་རྟག་པའི་མཐར་མ་ལྷུང་། གཉིས་མེད་སྟོང་གསལ། 
རང་རྩལ་འགགས་མེད། རང་བྱུང་ལྷུན་གྲུབ་ཏུ་རྟོགས་པས། གཉིས་ཀའི་མཐར་ 
མ་ལྷུང་བའོ། །སྤྱོད་པ་ནི། ཕྱི་སྡེ་སྣོད་གསུམ་ལ་སྒོ་གསུམ་ཚུལ་སྤྱོད་ལ་བརྩོན་པ་ 
སྟེ༑ བསྟན་པའི་གཞི་མ་འདུལ་བ་ལྟར་སྤྱད། ནང་བླ་མེད་སྔགས་ཀྱི་སྤྱོད་པ་ནི། 
གསང་སྤྱོད་རིགས་སྤྱོད་གཉིས་ཏེ། རིགས་སྤྱོད་ནི་ཕྱི་མདོ། ནང་སྔགས། སྒོ་ 
གསུམ་ཆོས་སྤྱོད་བཅུ་དང་ལྡན་པར་སྤྱད། གསང་སྤྱོད་ནི། རང་རང་གི་སྒྲུབ་
96

༄༅། །ཟབ་གཏེར་ཆོས་ཀྱི་མཛོད་ཁང་།
ཐབས་ལས་བྱུང་བ་ལྟར། ལྟ་སྤྱོད་ཡ་མ་བྲལ་བ་དང་། ཐབས་ལམ་ཟབ་མོ། གསང་ 
བ་བཅུ། ཚུལ་བཞི། ལམ་ལྔ། བསྡུ་བ་བཞི། གལ་མདོ་ངེས་པའི་ཆོས་བཅུ་ལ་ 
སོགས་ཏེ། ཚད་དང་ལྡན་པའི་རྣལ་འབྱོར་པས་བླ་མེད་ཟབ་མོའི་དོན་གཞུང་ལྟར་
དུ་སྤྱད་པར་བྱའོ། ། 
གསུམ་པ་ཉམས་ལེན་རིམ་པ་ནི།གནད་མི་འཆུག་པའི་གཟེར་བདུན་ཞེས་བྱ་
བ༑ བླ་མ་ལ་མོས་གུས་ཚད་མེད་དེ་སངས་རྒྱས་དངོས་སུ་མཐོང་བ། རྟག་ཏུ་ 
གསོལ་འདེབས་དང་མི་བྲལ་བ། མོས་གུས་ཀྱི་གཟེར། གདམས་པ་ལ་འདྲིས་ 
ཤིང་བརྟན་པས། ཡོན་ཏན་འཕྲལ་དུ་སྐྱེ་བ། ངེས་འབྱུང་གི་གཟེར། འཁོར་བ་ 
སྡུག་བསྔལ་གྱི་རྒྱ་མཚོར་ཤེས་ཤིང་། མ་རྟོགས་འཁྲུལ་པའི་སེམས་ཅན་ལ་སྙིང་
རྗེ་ཚད་མེད་པས་བདག་གཞན་བརྗེ་ཕོད་པའི་བྱམས་པས་སྐྱོང་བ། བྱམས་སྙིང་ 
རྗེའི་གཟེར། མི་རྟག་འཆི་བ་དྲན་པས་ལོང་མེད་རྒྱུད་ལ་སྐྱེས་ཤིང་། ཉིན་ 
མཚན་དགེ་སྦྱོར་གྱིས་འདའ་བ། སྐྱོ་ཤས་དང་བརྩོན་འགྲུས་ཀྱི་གཟེར། དག་ 
སྣང་ཕྱོགས་མེད་འབྱུང་ཞིང་ཆོས་ལ་ཕྱོགས་རིས་མེད་པ་རང་ཆེ་ཁེངས་སེམས་ 
མེད་ཅིང༌། ང་རྒྱལ་རློམ་སེམས་དོར་ནས་སྣང་བ་ངོ་སྤྲོད་དུ་ཤར་བ། དག་སྣང་ 
གི་གཟེར། གོ་ཡུལ་དང་ཚིག་བརྗོད་ཡིད་ཀྱི་རྟོག་དཔྱོད་དུ་མ་ལུས་ཉམས་ལེན་ 
རྒྱུད་ཐོག་ཏུ་མྱོང་བས་གྲུབ། གནས་ལུགས་ཀྱི་རྟོགས་པ་ནང་ནས་ཤར། ཚིག་པོ་ 
ཏི་ཤེས་པས་ཕྱི་རྟོག་དཔྱོད་ཚིག་གི་སྦུན་རོ་བུད། འཁོར་འདས་ལམ་གསུམ་གྱིས་ 
བསྡུས་པའི་ཆོས་ཐམས་ཅད་རང་རིག་ཐོག་གི་ངོ་བོ་སྐད་ཅིག་མར་ཆོད་པས། སངས་
རྒྱས་བྱོན་ཡང་དྲི་རྒྱུ་མེད་དེ། གཅིག་ཤེས་ཀུན་གྲོལ་དུ་སོང་བ་ཉམས་ལེན་རྟོགས་ 
པའི་གཟེར། བཀའ་བབ་བྱིན་རླབས་ཀྱི་རྩ་བ་བླ་མ། དངོས་གྲུབ་ཀྱི་རྩ་བ་ཡི་
97

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དམ། ཕྲིན་ལས་ཀྱི་རྩ་བ་མཁའ་འགྲོ་ཆོས་སྐྱོང༌། དེ་གསུམ་ལ་དམ་ཚིག་རང་གི་ 
སྲོག་བས་གཅེས་པར་འཛིན་པ། བླ་མ་ལ་མོས་གུས་གསོལ་འདེབས། ཡི་དམ་ལ་ 
བསྐྱེད་རིམ་དང་བསྙེན་སྒྲུབ། མཁའ་འགྲོ་ལ་ཚོགས་འཁོར་དང་མེ་མཆོད། ཆོས་ 
སྐྱོང་ལ་བསྐང་གསོ་དང་བརྟེན་རྫས་སུ་བརྩོན་པས་ནི་ཕྱིའི་རྟེན་འབྲེལ་མི་འཆུག
དངོས་གྲུབ་མྱུར་ཞིང་ཕྲིན་ལས་འགྲུབ་པས། གསང་སྔགས་ལ་གཅེས་པ་དམ་ཚིག་ 
གི་གཟེར་རོ། །
ཞེས་གསུངས་པའི་རྗེས་སུ། མ་ཅིག་གི་ཕྱག་ལ་འཇུས་ནས། མ་གཅིག་སྐུ་དྲིན་ 
ཅན་ཐུགས་རྗེས་དཔལ་ཚན་སྐྱེད་ཅིག ང་འདྲ་བའི་ལས་ངན་ཡོད་པ། ཉམས་ 
ལེན་གཡེང་བས་ཁྱེར། ཆོས་གོ་ཡུལ་དུ་ལུས། ལན་ཆགས་ཀྱི་བུ་སྨད་ཀྱིས་འབྲེལ། 
མིང་ཆོས་པར་བཏགས་རུང་སྦྱོར་བ་འཇིག་རྟེན་པ་དང་འདྲེས། མི་མེད་ཀྱི་ལུང་ 
སྟོང་གཅིག་ཏུ་ཚེ་དང་སྒྲུབ་པ་མཉམ་པ་སྙིང་ལ་འདོད་དེ་འཁོར་ངན་གྱིས་སྟབས་ 
མ་བདེ། འདི་གའི་ངང་ལ་ཤི་ན་བཏགས་གྲོལ་ལམ། བར་དོའི་རྫས་ཁྱད་པར་ 
ཅན་ལ་བློ་བཀལ་ལམ་ཇི་ལྟར་རང་བྱ། གཡེང་བ་དང་། བྱ་བས་མི་གནོད་པའི་ 
གདམས་པ་ཐུགས་རྗེས་ཟུང༌། ནོར་བུ་མཛོད་ཕུགས་སུ་བཞག་ནས་སྦྱོར་བ་ལྟོགས་
གྲིར་ཤི་བའི་ལས་ངན་པོ་བདག་འདྲ་བ་ཡོང་བ་བྱས་ཀྱིན་མཆི་མ་ཆུ་ཐབས་སུ་ 
འབབ་ཅིང་ངུས་པས། ཨོ་རྒྱན་རིན་པོ་ཆེས་གཟིགས་ནས། ངའི་བུ་སྡུག་པ་ཚོ་ 
སྙིང་རེ་རྗེ། མཚོ་རྒྱལ་ལ་ཁོའི་སེམས་གསོས་ལ་གདམས་པའི་སྙིང་ཁྲག་སྟོན་ 
ཅིག་གསུངས། དེར་མ་ཅིག་ཀྱང་སྤྱན་ཆབ་སྒོར་མཛད། ངའི་ལག་པ་ནས་ཕྱག་ 
གིས་བཟུང་ནས། གདུང་ཤུགས་དང་སྐྱོ་ཤས་ཅན་གྱི་བུ་སྙིང་རེ་རྗེ། དེ་ཙམ་གྱི་ 
ཡི་མུག་དང་ག་ཆད་ཀྱང་མི་དགོས་ཀྱི། ཡི་མུག་དང་རློམ་སེམས་གཉིས་ཀ་དགེ་
98

༄༅། །ཟབ་གཏེར་ཆོས་ཀྱི་མཛོད་ཁང་
སྦྱོར་གྱི་གྲོགས་ཆེན་པོ་མིན། །བུ་རང་ཉམས་ལེན་འདི་ལྟར་གྱིས་ཤིག དགེ་སྦྱོར་ 
གནད་ནས་ཟིན་པ་ཞིག་སྐྱོང་ཤེས་ན། འཁོར་དང་འདུ་འཛིས་ཀྱང་མི་གནོད་ཏེ་ 
རོལ་པའི་རྒྱན། ཉམས་ལེན་གྱི་གནད་མ་ཤེས་ན། ལོ་སྟོང་དུ་གཅིག་པུར་བསྡད་ 
ཀྱང་རེ་དོགས་ཀྱི་ཡོ་ལང་ཡིན་པས། གང་ཟག་སངས་རྒྱས་པ་ལ་ཡང་སངས་རྒྱ་ 
ལུགས་མང་སྟེ། འཁོར་དང་ལོངས་སྤྱོད་དང་བཅས་ཏེ་རྒྱལ་པོ་ལྟར་སངས་རྒྱས་
པ་དང་ཀུ་སུ་ལུ་པ་ལྟར་སངས་རྒྱས་པ་དང་། གཅིག་པུར་བསེ་རུ་ལྟར་སངས་ 
རྒྱས་པ་དང༌། བཙུན་ཚུགས་དྲང་སྲོང་ལྟར་སངས་རྒྱས་པ་དང༌། གཏད་མེད་ 
སྨྱོན་པ་ལྟར་སངས་རྒྱས་པ་དང༌། དགོས་མེད་སྤྲང་པོ་ལྟར་སངས་རྒྱས་པ་ལ་ 
སོགས་རིགས་ཐ་དད་གང་ཡང་རུང་བར་གྲོལ་བ་ཡིན། རྒྱལ་པོ་ཨིནྡྲ་བྷུ་ཏི་བཙུན་ 
མོ་ལྔ་བརྒྱ་དང་བཅས་ཏེ་དག་པའི་གནས་སུ་གཤེགས། ཁྱོད་ཀྱང་གཅིག་པུ་ཞི་
བདེ་མི་བཏུབ། གཅིག་ཏུ་བུ་སྨད་ལ་སོགས་འཁོར་རྣམས་ལན་ཆགས་ཀྱང་ཡིན
གཉིས་སུ་ཁྱོད་རང་གི་སྔོན་གྱི་ལས་ཀྱི་འཕྲོ་དང་བག་ཆགས་ཀྱི་འཇུག་ཚུལ་ཡང་
ཡིན་པས། དུག་ལ་སྔགས་ཀྱིས་ཐེབས་ན་སྨན་དུ་འགྱུར། དུག་ལྔའི་རང་བཞིན་ 
ཤེས་ན་ཡེ་ཤེས། རྣམ་རྟོག་གི་ཕུ་ཐག་ཆོད་ན་ཆོས་སྐུའི་རང་བཞིན་ཡིན་པས། ད་ 
རུང་ཡང་ཡིད་ལ་འདི་ལྟར་ཞོག་ཅིག རྟག་ཏུ་ཡི་དམ་གྱི་བསྐྱེད་རིམ་སྣང་སྟོང་ 
སྒྱུ་མ་ལྟ་བུའི་ང་རྒྱལ་བརྟན་པར་བྱ། དེས་ལོངས་སྐུའི་ས་བོན་འཇོག་པ་ཡིན། གཙོ་ 
བོ་བླ་མའི་རྣལ་འབྱོར་ཡང་ཡང་སྒོམས། གསོལ་བ་ཁ་ཙམ་མིན་པ་སྙིང་ནས་ཐོབ། 
དེས་བྱིན་རླབས་ཀྱི་དྲོད་ཕེབས། ཉམས་རྟོགས་འཕྲལ་དུ་སྐྱེ། ལོག་པའི་ལམ་དུ་ 
མི་འཆོར། ཅི་བྱས་ཆོས་སུ་འགྲོ། དབང་བཞི་ཐུགས་ཡིད་བསྲེས་ནས་མ་བཅོས་ 
སོ་མར་བཞག་པས། རང་གསལ་རྗེན་པའི་ཉམས་འཆར་རོ། །ལར་ན་སེམས་
99

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟོག་ཉོན་མོངས་ཚོགས་དྲུག་གི་འཁྲུལ་སྣང་གང་ཤར་ཡང་། དེ་གའི་ངོ་བོ་ལ་ 
རྗེན་ནེར་བལྟས་པས། ངོ་བོ་སྟོང་པ་རང་བཞིན་གསལ་བ། བརྗོད་བྱ་མེད་པར་ 
གཏད་མེད་དུ་ཕྱམ་ཕྱམ་རྗེས་མེད་རྩ་བྲལ་དུ་ཁྲོལ་ཁྲོལ་འགྲོ་སྟེ། མཚོ་ནང་དུ་ 
ཁ་བ་བབས། ཆུ་བྲམ་ཆུ་རུ་ཞུ། བདེ་འབོལ་བྱར་མེད་དུ་ཐལ་ལེ་འགྲོ་སྟེ་ངོ་མཚར་ 
ཆེ༑ དེ་ལས་ལོགས་ན་ཉམས་ལེན་ཅི་འདྲ་གཅིག་དགོས། 
བུ་རང་ལར་གང་མི་འདོད་མི་བདེ་བའི་འདིར་སྣང་དེ་ལ་འདིར་འཛིན་མེད་ 
པར་གཏིང་གསལ་གྱི་ངོ་བོ་ལ་དྲན་ཙམ། རིག་ཙམ། ཁོ་རང་གི་ཁོ་རང་ཉ་ར་ 
བྱེད་ཙམ་དུ་བཞག་པས། འཁོར་འདས་ཚོགས་དྲུག་གི་ཡུལ་སྣང་གང་སྐྱེས་གང་ 
ཤར་ཐམས་ཅད་རང་ངོ་ཤེས་པས། རང་སར་གྲོལ། དུ་མ་རོ་གཅིག་ཆོས་ཉིད་དུ་ 
འུབ་ཆུབ་ནས། སྣང་སྟོང་བདེ་བ་ཆེན་པོར་ཕྱམ་གདལ་བས་ཁྱོད་ཀྱི་གང་གི་རེ་
དོགས་གཏི་མུག་ཐམས་ཅད་འབྱུང་བཞི་ནམ་མཁར་ཐིམ། ཐམས་ཅད་ཆོས་སྐུར་ 
ཤར་བས་དུག་སྨན་དུ་སོང༌། ལྟས་ངན་གཡང་དུ་ཁུག ད་སྤང་བྱ་ག་རེ། བླང་བྱ་ 
ག་རེ། ལར་སངས་རྒྱས་ཀྱི་བདེ་བ། དམྱལ་བའི་ཚ་གྲང༌། སེམས་ཅན་གྱི་བདེ་ 
སྡུག་ཇི་ལྟར་སྣང་། ཇི་ལྟར་ཤར། གང་ཙུག་ཏུ་སྤྱོད་ཀྱང་ངོ་བོའམ་གཏིང་མདངས་ 
རང་བཞིན་གྱི་སྟེང་ནས་བཟང་ངན་མེད་དེ། སྟོང་པ་བདག་མེད། གསལ་བ་ 
རྗེན་པ། གཉུག་མ་རང་རྩལ་འཆར་སྒོ། མ་འགགས་པ། གཤིས་གང་དུ་ཡང་མ་ 
གྲུབ་དེའི་ངང་དུ་བཞག་པས། སྐྱེ་མེད་སྟོང་གསལ། ཉམས་དགའ། གཏད་ཁ་ 
མེད། བརྗོད་མ་ཤེས། རང་ངོས་ཤེས་ཙམ། རིག་ཙམ་མིན་པ་ཅི་བསྒོམ། གང་ 
ལྟར་སྒོམ། སངས་རྒྱས་གང༌། སེམས་ཅན་གང༌། ལས་གང༌། བག་ཆགས་གང༌། 
འགགས་གང་། འཆི་བ་གང་། འཆི་མཁན་གང༌། གཏད་ཁ་མེད། བྱ་རྒྱུ་མེད།
100

༄༅། །ཟབ་གཏེར་ཆོས་ཀྱི་མཛོད་ཁང་།
ཀ་དག་ཀློང་ཡངས་ཆེན་པོར་གོམས་པ་བསྟེན་འཚལ། དེའི་དོན་རྒྱུད་ལ་སྐྱེ་བའི་ 
གནད་དམ་པ་བླ་མའི་མོས་གུས་ཡིན་པས། ཚད་མེད་པའི་ངེས་འབྱུང་གི་བ་སྤུ་ 
གྱེན་དུ་ལངས། གདོང་མཆི་མས་དག་པའི་གསོལ་བ་ཐོབ་ཅིག་བུ། མཐར་ཐུག་ 
གི་གདམས་པ་སྙིང་གི་དུམ་བུ་འདི་ཡིད་ལ་ཟུང་ཞིག་བུ། སྐབས་སུ་རི་རྩེ་ལུང་ 
སྟོང་། སྣང་བ་གར་བདེའི་སར་ཕྱིན་ལ། གསོལ་བ་འོ་དོད་བརྒྱལ་ཐབས་སུ་མགོ་ 
བོ་གས་པ་འདྲ་བར་གདབ། ངེས་འབྱུང་དང་སྐྱོ་ཤས་མོས་གུས་ཀྱི་ངང་ནས་མཆི་
མ་སྲན་འབྲུ་ཙམ་རེས་ལས་སྒྲིབ་ཚན་པོ་ཆེ་དག་པས་གནད་ཆེའོ། །ཉམས་བྱུང་ 
རྒྱལ་དུ་སྐྱོང་ངོ་། །
སྣང་བ་འདི་རྩིས་གདབ་མེད་པར་ཁྲལ་ཁྲོལ་དུ་ཞིག་འགྲོ། དེའི་བོགས་ལ་བསམ་ 
གྱིས་མི་ཁྱབ། བསྒོམས་ཀྱང་གསལ་སྟོང་རྗེན་པ། མ་བསྒོམས་ཀྱང་གཏད་མེད་ 
ཟང་ཐལ། སྒོམ་བྱེད་བློ། སྒོམ་མཁན་སེམས་འཛིན་དེ་བས་མི་བསྒོམ་བསྒོམ་ 
མེད་ཀྱི་ངང་ལ་གོམས་པས་མཐར་བསྐྱལ་བ་ཡིན་མོད། རིག་པ་སྟོང་གསལ་གྱི་
ངོ་བོ་ལ། མ་བཅོས་དྲན་པའི་བྱ་ར་བྲེང་ངེ་ཙམ་གྱིས་དེ་ལས་འོད་གསལ་སྙིང་ 
ཐིག་གི་ཉམས་ལེན་གཞུང་ལྟར་དུ་སྤྱོད། དེ་ལྟ་བུའི་ཉམས་ལེན་ཤེས་ན། གནས་ 
ས་འཁོར་བར་གནས་ཀྱང་། དགོངས་པ་སངས་རྒྱས་སུ་སླེབས་པ་ཡིན་པས། ཁྱོད་ 
ཀྱིས་ཡི་མུག་དང་ཞུམ་སེམས་ཀྱང་མ་བྱེད། རློམ་སེམས་དང་ང་རྒྱལ་ཡང་མ་ 
བྱེད། ཚོགས་དང་བསྐང་གསོ་ལ་རེམས། ཚེས་བཅུ་ལ་འབོད། ཡིག་བདུན་གྱིས་ 
འགྲོ་དོན་གང་འཕེལ་གྱིས། ལོག་སྲེད་ཅན་གྱིས་རྒྱུད་དཀྲུག་པ་མང་པོ་འོང་བར་ 
འདུག་སྟེ། ལས་ངན་རྣམས་ལ་སྙིང་རྗེ་སྒོམས། གནས་སྐབས་ཀྱི་བར་ཆད་ངས་ 
སེལ་བས་གསོལ་བ་ཐོབ། ལར་ཚེ་ལ་ལོང་མེད་པས། བུ་རང་སྙིང་ནས་ཆོས་གྱིས་
101

ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཤིག ཆོས་གྱིས་ཤིག ཆོས་གྱིས་ཤིག གསུངས་སོ། །
ཡང་སྐབས་ཤིག་ན། དབང་རྣམས་ཚར་བའི་དུས། ཉི་མ་ཤར་ནས་ཕོ་བྲང་འོད་ 
དུ་འབར་བའི་དུས་གཅིག་ཏུ། མ་གཅིག་གིས་གསུངས་ནས། བུ་ཁྱོད་ད་རུང་འདི་ 
ཀུན་སེམས་ལ་ཞོག དོན་དམ་ཀུན་རྫོབ་ཐམས་ཅད་ཀུན། །རྟེན་ཅིང་འབྲེལ་འབྱུང་ 
མ་འདས་པས། །ལོངས་སྤྱོད་དགོས་ན་བླ་མ་ལ། །ཅི་ཡོད་ཕུལ་ལ་ཞེན་ལོག་ 
སྒོམས། །ལས་སྦྱོར་ཚོགས་བསྐང་སྦྱིན་སྲེག་འབོད། །གཞན་དོན་འདོད་ན་བླ་མ་ 
ལ༑ ༑སྤྲུལ་སྐུཪ་བསྐྱེད་ལ་གསོལ་བ་ཐོབ། །ལས་སྦྱོར་སྙིང་རྗེ་བྱང་སེམས་སྒོམས། ། 
ནུས་མཐུ་འདོད་ན་དམ་ཚིག་སྲུངས། །བསྙེན་སྒྲུབ་བཟླས་པ་ཚད་དུ་སྐྱོལ། །དམ་ 
ཅན་ཆོས་སྐྱོང་བྲན་དུ་ཁོལ། །ཚེ་རིང་འདོད་ན་བླ་མ་ཡི། །སྐུ་ཚེ་དག་ལ་གསོལ་ 
བ་ཐོབ། །ལས་སྦྱོར་བླ་མ་ལོངས་སྐུར་སྒྲུབས། །བདེ་སྟོང་འདོད་ན་ཕྱག་རྒྱ་སྟེན། ། 
གསང་བ་འོད་གསལ་འཁོར་ལོ་སྒོམས། །ལས་སྦྱོར་རླུང་གི་སྦྱོར་བ་བྱ། །ད་རུང་ 
ཉོན་ཅིག་རིགས་ཀྱི་བུ། །ད་རེས་ཐར་པ་སྒྲུབ་པ་ལ། །དྲན་ཤེས་བརྩོན་འགྲུས་མ་ 
ལྡན་ན། །ཡེངས་མ་ལམ་ལ་མི་ཚེ་ཟད། །འཆི་བ་རྟག་ཏུ་མ་དྲན་ན། །ཆོས་བརྒྱད་ 
ཚེ་འདིའི་དབང་དུ་འཆོར། །འགྲོ་ཀུན་ཕ་མར་མ་ཤེས་ན། །དགྲ་དང་བགེགས་ལ་ 
འཛད་པ་མེད། །བྱམས་དང་སྙིང་རྗེ་མ་སྐྱེས་ན། །ཞེ་སྡང་ཁོང་ཁྲོ་རྒྱུན་ཆད་མེད། ། 
སྙིགས་མའི་འགྲོ་བ་ལས་ངན་ལ། །བཟོད་པའི་གོ་ཆ་མ་ལྡན་ན། །རང་ཡང་ངན་ 
པ་མཉམ་དུ་འགྱུར། །མི་ཆོས་ལྷ་ཆོས་མ་འཛོམས་ན། །གདུལ་བྱའི་རེ་བ་འདོད་ 
མི་ཚིམས། །བསྟན་ལ་གནོད་པའི་དགྲ་བྱུང་ན། །ངན་སྔགས་མཚོན་གྱིས་བསྒྲལ་ 
བར་བྱོས། །དྲག་པོ་ལས་ཀྱི་འཁོར་ལོ་སྐོར། །དམ་ཉམས་དགྲ་བགེགས་བརླག་ 
པར་གྱིས། །བསྙད་ཆུང་ཙམ་ལ་ལས་སྦྱོར་ན། །ལས་ཀྱི་སྒྲིབ་པ་ཆེན་པོ་འབྱུང་། །
102

༄༅། །ཟབ་གཏེར་ཆོས་ཀྱི་མཛོད་ཁང་།
ལས་ངན་ཞིང་བཅུ་ཚང་བ་ལ། །ལས་ཀྱི་སྦྱོར་བས་ས་ལམ་ཐོབ། །བར་ཆད་གར་ 
འོང་མི་ཤེས་པས། །རྟག་ཏུ་ཞིབ་དང་བསྒྲིམས་ལ་རྩོན། །དམ་ཉམས་སུས་བྱེད་ 
མི་ཤེས་པས། །སློབ་མའི་སྣོད་རྒྱུད་ལེགས་པར་རྟོགས། །གདུལ་བྱ་འཁོར་དང་ 
ལོངས་སྤྱོད་རྣམས། །ཡིད་ལ་འདོད་པ་སྐྱེས་པའི་དུས། །སྣང་བ་ཡུལ་ཕྱིར་ཕར་ 
ཤོར་བས། །འདོད་ཀྱང་མི་འབྱུང་ཆོས་ཉིད་ཡིན། །བྱམས་དང་ཕན་སེམས་ 
དགོས་མེད་གསུམ། །རང་དབང་ནང་དུ་འདུས་པའི་དུས། །ཕྱི་ཡི་སྣང་བ་དབང་ 
འདུས་པས། །གདུལ་བྱ་འགྲུབ་པ་ཆོས་ཉིད་ཡིན། །དེ་ཀུན་གནད་ཀྱི་གདམས་ 
པར་ཟུང་། གནས་སྐབས་བར་ཆད་བདག་གིས་སེལ། །གསོལ་འདེབས་ཚོགས་ལ་ 
བརྩོན་པར་གྱིས། །ཟློག་པ་ཚེ་སྒྲུབ་བརྟན་བཞུགས་རེམས། །གཞན་རྐྱེན་བར་དུ་ 
མ་ཆོད་ན། །གདུལ་བྱ་ཕྲིན་ལས་མཐའ་རྒྱས་འགྱུར། །ང་ཡིས་བྱིན་བརླབས་ཤེས་ 
རབ་མ། །ལྔ་དང་འཕྲད་ན་དོན་ཡོད་འགྱུར། །འདྲ་དང་མི་འདྲ་ནོར་ར་རེ། །དེ་ 
བས་གསོལ་བ་ཐོབ་ལ་རྟོགས། །སངས་རྒྱས་མཁའ་འགྲོའི་རིགས་ཅན་གཅིག །དུས་ 
ཅན་འགའ་ལ་གསང་རྟེན་བྱེད། །དེ་ནི་མི་ནོར་ངེས་པ་ཅན། །དེ་ཡིས་ལེགས་པར་ 
གདུལ་བྱ་འབྱེད། །གཞན་རྐྱེན་བར་དུ་མ་ཆོད་ན། །འདི་ནས་ལོ་སྐོར་གཅིག་དག་ 
ནས། །གདུལ་བྱ་ཤིན་ཏུ་རྒྱས་པར་འོང་། །སྙན་བརྒྱུད་འདི་ཡང་དེ་བར་གསོངས། ། 
དེ་ནས་འགྲོ་དོན་རྒྱས་པར་འགྱུར། །བུ་རང་རྒྱུད་མ་དྲེད་པར་སྙིང་ནས་ཆོས་ 
རང་གྱིས་ཤིག བུ་མྱུར་དུ་གནས་འདིར་འོང་བར་འདུག་གོ ། 
གསུངས་ནས་ཕྱག་གཉིས་ཀྱིས་བདག་གི་མགོ་ལ་ཅག་ཅག་མཛད། ཟབ་ལམ་ 
ཕྱག་རྒྱ་ལ་བརྟེན་པའི་ཚེ་སྒྲུབ་ཁྱད་པར་ཅན་གཅིག་སྣང་སྟེ་ཡི་གེར་བྲི་བ་བཀའ་
རྒྱས་བདབ་པས་མ་གནང་ངོ་། །མ་སྤེལ་གསུངས་ཀྱང་རྗེས་འཇུག་གི་དོན་དུ་བྲིས་
103

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས་ཡོད་དོ། །བཀའ་དམ་པར་བྱའོ། །འདིའི་རྗེས་སུ་ཨོ་རྒྱན་རིན་པོ་ཆེ་ལ་བོད་ 
ཀྱི་གཏེར་སྟོན་རྣམས་ཚད་མ་གང་ཡིན། གཏེར་ཆོས་བསླད་ཡོད་པ་གང་ཡིན་གྱི་ 
ཞུས་པའི་ཞུས་ལན་གཅིག་ཡོད་དེ། རྒྱུ་མཚན་བསྒྲགས་ན་ཕྱོགས་རིས་དང༌། ཆགས་ 
སྡང་དང་ངན་སྨྲས་སུ་འགྲོ་བས་གསང་བའི་དམ་བཅས་སོ། །ཁོ་བོ་དུས་མཐའི་ 
གཏེར་སྟོན་རཏྣ་གླིང་པ་ལ། ངོ་མཚར་འདི་འདྲ་བདོག་སྟེ། ལོག་ལྟ་ཅན་ལ་ཕན་ 
མ་ཐོགས། འོན་ཀྱང་ལས་ཅན་མང་པོའི་དོན་ཆེན་པོར་འགྲོ་བར་ངེས་སོ། །འདིའི་ 
རྩ་བའི་སྡོམ་གཅིག་དེ་རང་གིས་ཡི་གེར་བཀོད། རྗེས་སུ་རྒྱས་པ་འདི་མ་ཅིག་ལ་ 
གསོལ་བ་བཏབ་ཅིང་རྗེས་སུ་དྲན་པས། རྟ་ལོ་ཟླ་བ་བཞི་པ་ལ། རྒྱལ་པོའི་ཕོ་བྲང་ 
སྣེ་གདོང་དུ་དབུ་བཙུགས། སྐབས་སུ་རྫོགས་པར་ཅུང་མ་བཏུབ་པ་ལས། ཕྱིས་ 
ལུག་ལོ་ཟླ་བ་གཉིས་པའི་ཚེས་བཅུའི་ནུབ། ཡི་གེར་ཐོབ་གསུངས་པའི་གནང་བ་ 
ཐོབ་ནས། བཀོད་པའི་རྗེས་འཇུག་འགྲོ་དོན་རྒྱས་པར་འགྱུར་རོ། །ཡེ་ཤེས་མཚོ་
རྒྱལ་གྱི་སྙན་བརྒྱུད་ཡིད་བཞིན་ནོར་བུ་ཞེས་བྱ་བ་རྫོགས་སོ། །སྙན་བརྒྱུད་ཁྱད་
པར་ཅན་འདི་ནི་ཤིན་ཏུ་ཟབ་ཅིང་གཉན་པས། བློ་ཆུང་ཉན་ཐོས་ལ་སོགས་ཐེག་
དམན་སྣོད་དུ་མི་རུང་བ་ལ་ཤིན་ཏུ་གསང་ཞིང༌། སྐལ་ལྡན་གྱི་སྐྱེས་བུ་བཀའ་
བརྒྱུད་འདི་དང་ཆོས་འདི་ལ་གུས་པ་དང་ཉམས་ལེན་གཅིག་དྲིལ་དུ་བྱེད་པ་འགའ་
ལ་སྟོན་ཞེས་པ་འདི་མ་ཅིག་སྐུ་དྲིན་ཅན་གྱི་བཀའ་ཡིན་ནོ། །བཀྲ་ཤིས་དཔལ་ 
འབར་འགྲོ་བའི་དོན། །ཕྱོགས་དུས་ཀུན་ཏུ་མཐའ་རྒྱས་ཤོག །དུས་མཐའི་སྤྲང་པོ་ 
རཏྣ་ལ། །ངོ་མཚར་གདམས་པ་འདི་ལྡན་པས། །ཐེ་ཚོམ་གོལ་ས་མི་གདའོ། །རྗེས་ 
འཇུག་སྙིང་གི་བུ་རྣམས་ཀྱང་། །འདི་དོན་རྟོགས་ལ་ཉམས་སུ་ལོངས། །རྔ་ཡབ་ 
གནས་སུ་ངེས་པར་འགྲོ །ཞེས་པའི་སྙན་བརྒྱུད་འདི་ནི་སྔོན་གྱི་བརྗེད་པ་འགའ་
104

༄༅། །ཟབ་གཏེར་ཆོས་ཀྱི་མཛོད་ཁང་།
རེ་ཡང་། མཁའ་འགྲོ་མ་ཅིག་གིས་གསལ་བདབ་པ་ལ་བརྟེན་ནས་ཡི་གེར་བཀོད་ 
པའོ། །ས་མ་ཡ། ཁ་ཐཾ། གུཧྱ། རྒྱ་རྒྱ་རྒྱ། བདེ་བའི་རང་བཞིན་མཁའ་འགྲོ་མ། ། 
སྟོང་དང་སྙིང་རྗེ་དབྱེར་མི་ཕྱེད། །དོན་གཉིས་ལྷུན་འགྲུབ་བཀྲ་ཤིས་ཤོག ། དགེའོ། །
སྤྲུལ་སྐུའི་བཞུགས་གནས་བདེ་ཆེན་གླིང་གི་དབེན་གནས་ཡང་དགོན་དུ། ཟིན་
བྲིས་ངོས་ལ་བདག་ཤེས་རབ་རྒྱལ་མཚན་གྱིས་ཞུས་སོ། །བདེ་ལེགས་ལྡན་པར་
གྱུར་ཅིག ། དགེའོ། །
105

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །གུ་རུ་རཏྣ་གླིང་པའི་སྙན་བརྒྱུད་རིག་འཛིན་རྣམས་ལ་ཞུས་ལེན་ཉམས་ལེན་ 
གནད་ཀྱི་འཕྲེང་བ་ཞེས་བྱ་བ་མཛོད་ཁང་སྐབས་ལྔ་པ་བཞུགས་སོ། །
༄༅། །ན་མོ་གུ་རུ་བུདྡྷ་ཡེ། ཆོས་རྣམས་བདག་གཞན་གཉིས་རྟོག་བློ་འདས་
ཀྱང་།།རིག་རྩལ་མ་འགགས་ཅིར་ཡང་སྣང་མཛད་ཅིང་། །དག་པའི་སྣང་བ་ 
འགའ་ཞིག་བྲི་བར་བྱ། །ཨེ་མ་ཧོ། འབན་པོ་རཏྣ་གླིང་པས་ལུག་ལོ་སྤྲེའུ་ཟླ་བའི་ 
ཚེས་བཅུ་ལ་ལྷོ་ནུབ་མཚམས་ཀྱི་རྔ་ཡབ་གླིང་ཕྲན་དུ། གུ་རུ་པདྨའི་དག་སྣང་
བག་ཙམ་ཤར་བ་ལ། དག་སྣང་ཡིད་བཞིན་ནོར་བུའི་སྐབས་སུ་ནི་རིག་འཛིན་ 
ཆེན་པོ་རྣམས་ལ་ཡང་གདམས་པ་ཚིག་གསུམ་རེ་ཞུས་ཞེས་པ་ནི་འདི་ཁོ་ནའོ། །
དེ་ལ་དང་པོ་གཡས་ཕྱོགས་ནས། །ཐོག་མར་གནུབས་བན་ནམ་མཁའི་སྙིང་པོས་ 
ཕྱག་གཉིས་བདག་གི་སྤྱི་བོར་བཞག་ནས། བུ་གསང་སྔགས་ཆོས་ཀྱི་རྩ་བ་བླ་མ་ 
ཡིན་པས་རྟག་ཏུ་གུས་པ་བསྐྱེད། བླ་མའི་མཛད་སྤྱོད་ལ་མ་དད་པ་ཕྲ་མོ་གཅིག་
སྐྱེས་ཀྱང་། དེ་ཉིད་རང་དུ་མ་བཤགས་ན། དངོས་གྲུབ་ཀྱི་གནད་འཆུགས། བླ་
མའི་གསུང་གི་བཀའ་བཅག་ན་ལས་ཀྱིས་དམྱལ་བར་སྐྱེ། རྫུན་གྱི་ཚིག་ཕྲ་མོ་ 
གཅིག་སྨྲས་ཀྱང་ངག་གི་ནུས་པ་འཇིག་པས། སྔགས་ཀྱི་གྲུབ་པ་མི་ཐོབ། བླ་མས་ 
མ་གནང་བའི་དཀོར་ལ་འབགས་ན་ཕྱི་མ་ཡི་དྭགས་སུ་སྐྱེ། ཚེ་གཅིག་སངས་རྒྱས་ 
ཐོབ་པའི་རྟེན་འབྲེལ་འདི་རང་ལ་ཡོད་པས་དམ་ཚིག་གཙང་མར་སྲུངས་ཤིག་
བུ་གསུངས་སོ། །ཡང་སངས་རྒྱས་ཡེ་ཤེས་ཀྱིས་གསུངས་ནས། ཐར་ལམ་བགྲོད་ 
རྐྱེན་མི་ལུས་ལན་གཅིག་ཕུ་འདི་ལ་འབད་པ་ཐོན་ཅིག དེ་ཡང་ལུས་ལ་བློ་གཏད་
106

༄༅། །ཟབ་གཏེར་ཆོས་ཀྱི་མཛོད་ ཁང་
མེད་དོ། །འཕྲལ་ལ་བརྩོན་འགྲུས་སྐྱེད་ཅིག རབ་ཚེ་འདིར་འཁྲུལ་སྣང་ཞིག ། 
འབྲིང་བར་དོར་རང་སྣང་ལ་དབང་ཐོབ་པ། ཐ་མ་ལ་ཡང་སྐྱེ་བ་ཆོས་ལྡན་ལ་དབང་ 
ཐོབ་པ་གཅིག་དགོས་སོ། །ཡང་ན་ཡི་དམ་གྱི་བསྐྱེད་རིམ་ལ་དབང་ཐོབ་པ། གསང་
སྔགས་ཀྱི་བསྙེན་སྒྲུབ་མཐར་ཕྱིན་ནས། བར་དོར་ལྷས་བསུས་ནས་ཞིང་ཁམས་ 
རྣམ་པར་དག་པ་ཞིག་ཏུ་འགྲོ་བ་ཡིན་པས། རང་དོན་ལ་རྩོལ་བ་སྐྱེད་ཅིག གཞན་ 
དོན་ཡང་མ་འདོར་ཞིག དོན་ལྡན་གྱི་སྐྱེ་བ་ཡིན་ནོ་བུ་གསུངས། ཡང་རྒྱལ་བ་
མཆོག་དབྱངས་ཀྱིས་གསུངས་ནས། སྟོང་ཉིད་ཀྱི་ལྟ་བ་རྟོགས་ན་ཚེ་འདིར་གྲོལ།
ཉམས་ལེན་གོམས་པར་སྐྱོང་ན་བར་དོར་གྲོལ།ཡི་དམ་གྱི་བསྙེན་སྒྲུབ་ཐེམ་ན་
དངོས་གྲུབ་རྣམ་གཉིས་འབྱུང་ངོ་། །
སེམས་སྐྱེད་རྣམ་དག་ཡོད་ན་འགྲོ་བ་ངང་གིས་ཐུལ་ལོ། །རྟག་ཏུ་ངེས་འབྱུང་ 
དྲན་ན་དགེ་སྦྱོར་ཤུགས་ཀྱིས་འཕེལ་ལོ། །འབད་པ་བརྩོན་འགྲུས་བྱས་ན་ནུས་པ་ 
གང་ལའང་ཐོན་ནོ། །ཡོན་ཏན་བོ་ཟག་ལ་མ་བཏང་སྒྲུབ་པ་ཁོང་དུ་ཆོངས་ཤིག
ལྷ་བསྙེན་གྱད་དུ་མ་གྱུར་པར་ལྷ་སྲིན་ལས་ལ་མ་ཁོལ་ཞིག བླ་མའི་བཀའ་ལུང་ 
མེད་པར་ཆོས་ལ་གཟུ་ལུམ་མ་བྱེད་ཅིག གཉིས་སྣང་གི་རྟོག་པ་མ་ཟད་པར། ཐམས་ 
ཅད་བདེན་མེད་དུ་མ་སྨྲ་ཞིག སྣང་བ་རྟེན་འབྲེལ་དུ་མ་ཤར་བར་མངོན་ཤེས་ 
ཀྱིས་གཞན་མགོ་མ་སྐོར་ཞིག དམ་ཉམས་སུས་བྱེད་མི་ཤེས་པས་ཆོས་བདག་ 
བཟང་བར་གྱིས་ཤིག གདུལ་བྱ་མཐའ་རྒྱས་འགྲུབ་པར་འདུག་གི་བློ་སྐྱེད་ལེགས་ 
པར་ཐོན་ཅིག་གསུངས་སོ། ། ༈ ཡང་དཔལ་གྱི་ཡེ་ཤེས་ཀྱིས་གསུངས་ནས། 
བྱིན་རླབས་ཀྱི་རྩ་བ་བླ་མ་ཡིན་པས་རྟག་ཏུ་གུས་པས་གསོལ་བ་ཐོབ། དངོས་གྲུབ་ 
ཀྱི་རྩ་བ་ཡི་དམ་གྱི་ལྷ་ཡིན་པས་བསྐྱེད་རིམ་དང་བསྙེན་སྒྲུབ་ལ་འབོད་ཅིག ཕྲིན་
107

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལས་ཀྱི་རྩ་བ་མཁའ་འགྲོ་ཡིན་པས་མེ་མཆོད་དང་ཚོགས་འཁོར་ལ་རེམས། ནུས་
མཐུའི་རྩ་བ་ཆོས་སྐྱོང་ཡིན་པས་བསྐང་གསོ་དང་མཆོད་གཏོར་ལ་འབོད། སྒྲུབ་ 
རྟགས་ཀྱི་རྩ་བ་ངེས་ཤེས་ཡིན་པས་གང་བསྒྲུབ་ལ་ཐེ་ཚོམ་སྤོངས། འགྲོ་དོན་རྩ་ 
བ་ཕན་སེམས་ཡིན་པས་བྱམས་དང་སྙིང་རྗེས་སྐྱོངས། དམ་ཚིག་གི་རྩ་བ་རང་ 
སེམས་ཡིན་པས་གཙང་མར་སྲུངས་ཤིག ཆོས་བརྒྱད་ཀྱི་རྩ་བ་ལོག་འདོད་ཡིན་ 
པས་དེ་བོར། ཟག་པའི་རྩ་བ་ཆགས་སྡང་ཡིན་པས་ཀུན་ལ་དག་སྣང་སྐྱེད་ཅིག་ 
ཨང་གསུངས་སོ། །
༈ ཡང་རླངས་དཔལ་གྱི་སེངྒེས་གསུངས་ནས། དུས་ངན་གྱི་འགྲོ་བ་འདུལ་ 
དཀའ་བས། །ཐབས་མཁས་ལ་སྤྱོད་པ་ཞིབ་པར་གྱིས། །སྙིགས་དུས་ཆོས་ལ་ 
ཆགས་སྡང་རགས་པས། །རང་ཕྱོགས་ནས་བཟོད་པའི་གོ་ཆ་ཁུར། །ཁ་ལྟ་དྲེད་ 
པོར་ཤོར་བས་ཡ་བོ་མ་བྱེད། །རིགས་རྒྱུད་ཕོ་འགེངས་ཅན་གྱི་ཡ་བོ་མ་བྱེད། ། 
དད་པ་འགྱུར་ལྡོག་ཅན་དང་འབྲེལ་མ་ཆེ། །ཁ་མཁས་ཁོང་ངན་ཅན་དང་རྟག་ 
ཏུ་མ་འགྲོགས། །ཁ་ཡང་རྟོག་འབྱེད་ཅན་ལ་གདམས་ངག་མ་བསྟན། །བྱས་ལོ་ 
བློ་རྒྱ་ཅན་གྱི་ཁ་ལ་མ་ཉན། །ལྷ་བསྙེན་ཚད་དུ་མ་སྐྱོལ་བར། །དྲེགས་པ་ཅན་ 
ལས་ལ་མ་བསྐུལ། །བསྒྲུབས་པས་མི་འགྲུབ་པ་མི་སྲིད་ཀྱིས། །གང་དང་ཅི་བསྒྲུབས་ 
ཀྱི་སྙིང་རུས་མཐའ་རུ་སྐྱོལ་ཨང་གསུངས་སོ། ། ༈ ཡང་སློབ་དཔོན་དཔལ་ 
བཟང་གིས་གསུངས་ནས། སངས་རྒྱས་ཐམས་ཅད་མཁྱེན་པ་ལས་བྱུང་བས་ཤེས་ 
བྱ་ཐ་དག་ལ་སློབས། གསང་སྔགས་ལག་ལེན་གྱི་ཆེ་བ་ཡིན་པས་སྒྲུབ་ཕྲིན་དབྱངས་ 
དང་མཆོད་གཏོར་དཀྱིལ་འཁོར་ཆོ་གའི་ལག་ལེན་ལ་མཁས་ཤིང་མཐའ་ཕྱིན་པར་ 
བྱས་ནས། གསང་སྔགས་བསྟན་པའི་སྲོག་འཛིན་པ་དང་། རང་གཞན་རྣམ་མཁྱེན་
108

༄༅། །ཟབ་གཏེར་ཆོས་ཀྱི་མཛོད་ཁ
ཐོབ་པའི་རྒྱུར་འགྲོ །སེམས་གནས་འགྱུ་ལྟ་ཤེས་ཙམ་རེ་ལ་ང་ཆོས་པ་ཨ་ཙེ་བ་
ཡིན་ཞེས་རྨོངས་པ་སྟོང་གསོབ་ཅན་གྱི་ལད་མོ་མ་བྱེད། དང་པོ་མཁས་པར་སློབས། 
བར་དུ་འགྲུབ་པར་སྒྲུབས། ཐ་མར་འབྲས་བུ་ཐོབ་པར་གྱིས་ཤིག་བུ་གསུངས་སོ། ། 
ཡང་ཨ་ཙ་ར་ས་ལེས་གསུངས་ནས། སྟོང་ཉིད་ཀྱི་ལྟ་བ་རྟོགས་ན་ངོ་མཚར་ཆེ་སྟེ། 
ཡི་དམ་གྱི་ལྷ་སྒྲུབ་པ་ཡང་། དངོས་གྲུབ་ཀྱི་རྩ་བ་གཅིག་ཡིན། སྣང་སེམས་ལ་
རང་དབང་ཐོབ་ན་ངོ་མཚར་ཆེ་སྟེ་གང་བྱུང་ལ་རོ་སྙོམས་ན་བསྒྲུབ་རྟགས་གྱི་རྩ་ 
བ་གཅིག་ཡིན། ཕྲིན་ལས་རྣམ་བཞི་འདི་འགྲུབ་ན་མཆོག་ཅིག་ཡིན་ཏེ། སེམས་
ཅན་ལ་ཅི་ཕན་བྱེད་པ་ཡང་འགྲོ་དོན་གྱི་རྩ་བ་གཅིག་ཡིན། འཁོར་དང་ལོངས་ 
སྤྱོད་འཛོམས་ན་ཡང་རབ་གཅིག་ཡིན་ཏེ། གཅིག་པུར་སྒྲུབ་པ་ལ་བརྩོན་ནདོན་
གཉིས་ཀྱི་མཆོག་གཅིག་ཡིན། གཅིག་ཤེས་ཀུན་གྲོལ་དུ་གྱུར་ན་ཡང་། གང་ཤེས་
ལ་ཉམས་ལེན་བྱེད་པ་འདི་ཡང་ཆོས་ཀྱི་རྩ་བ་གཅིག་ཡིན། རླབས་ཆེན་གྱི་འགྲོ་ 
དོན་མཛད་པ་ཡང་ངོ་མཚར་ཆེ་སྟེ། སྒོ་གསུམ་ཆོས་དང་མཐུན་པ་ཡང་གཡེང་ 
བ་ཆུང་བ་ཡིན་ནོ་བོད་ཕྲུག་གསུངས་སོ། །
ཡང་སློབ་དཔོན་ཆེན་པོའི་གཡོན་ཕྱོགས་ནས། ལོ་ཙཱ་བ་ཆེན་པོ་བཻ་རོ་ཙ་ནས་ 
གསུངས་ནས། བུ་ཉོན་ཅིག ཆོས་ཐམས་ཅད་ཀྱི་ཡང་རྩེ་རྫོགས་པ་ཆེན་པོ་ཡིན་ཏེ། 
འདི་ལ་ཀློང་སྡེ། སེམས་སྡེ། གསང་བ་འབྲས་བུའི་སྡེ་དང་གསུམ་དུ་འདུས་པ་ 
ཡིན་ནོ། །དེ་ཡང་ཆོས་ཐམས་ཅད་བྱར་མེད་བློ་ལས་འདས་པ་སྟོང་ཉིད་མཐའ་ 
དང་བྲལ་བ། ས་ལམ་མངོན་དུ་གྱུར་པ་ཡིན་ནོ། །ཡེ་རྫོགས་སྤང་ཐོབ་མེད་པ་ནི། 
ཀློང་སྡེའི་དགོངས་པ་ཡིན་ནོ། །སེམས་ཉིད་ཆོས་སྐུ་སྟོང་གསལ། གང་ཤར་གཞི་ 
མེད་རྩ་བྲལ། སྣང་སྟོང་ཟུང་འཇུག་ལྷུན་གྲུབ། ཐམས་ཅད་རྒྱ་ཡན་འུབས་ཆུབ།
109

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
གཉུག་མ་རྗེན་པ་ཡུལ་མེད་དུ་ཤེས་པ་ནི་སེམས་སྡེའི་དགོངས་པ་ཡིན་ནོ། །གསང་ 
བ་འབྲས་བུའི་སྡེ་ནི། འོད་གསལ་ལྷུན་གྲུབ་ཀྱི་སྐོར་ཏེ། ངོ་བོ་སྟོང་པ་ཀ་དག 
རང་བཞིན་ལྷུན་གྲུབ་ཡེ་རྫོགས། ཐུགས་རྗེ་ཀུན་ཁྱབ་འགགས་མེད། ལྟ་བ་ཆོས་ 
ཉིད་མངོན་གསུམ། སྒོམ་པ་ཉམས་སྣང་གོང་འཕེལ། རྟགས་ཚད་རིག་པ་ཚད་ 
ཕེབས། འབྲས་བུ་ཆོས་ཉིད་ཟད་སར་ཕྱིན་པ་ཡིན་ནོ། །མདོར་ན་སེམས་ཉིད་ 
སྟོང་པའི་ངོ་ལ་བཟོ་མ་བཅོས། ཡེ་གྲོལ་ལྷུན་གྲུབ་ཆེན་པོ་ལ་སྤང་བླང་མ་བྱེད། 
བྱར་མེད་ཀློང་ཡངས་ཆེན་པོ་ལ་གཟུང་འཛིན་མ་བྱེད། གང་ཡིན་གང་ཤར་ཤར་ 
གྲོལ་རྗེན་ལ་བུད། འུབས་ཆུབ་རྒྱ་ཡན། ལྷུན་གྲུབ་གསང་བའི་སྦུབས་སུ་འཁོར་ 
འདས་ཀྱི་ཆོས་ཐམས་ཅད་མཉམ་པ་ཉིད་དུ་འོད་འཁྱིལ། དེའི་ངང་ལ་འགགས་མེད་ 
ཀྱི་རང་རྩལ་དུ་གཟུགས་སྐུ་རྣམ་གཉིས་མ་བྱས་རང་ཤར་དུ་འབྱུང་བར་གོའམ།
བུ་ཁྱོད་དེའི་དོན་ལ་རྟོག་དཔྱོད་ཞིབ་ཏུ་ཐོང་ལ། རང་གཞན་གྱི་དོན་ལ་འབོད་ 
ཅིག དེ་རྣམས་རྩ་བ་རྡོ་རྗེའི་ཚིག་ཡིན་པས། མཐར་ཐུག་དེ་ལས་སངས་རྒྱས་ལ་ 
ཡང་བསྟན་རྒྱུ་མེད་དོ། །སྙིང་ལ་ཆོངས་ཤིག་བུ་གསུངས་སོ། ། 
ཡང་ཛྙཱ་ན་ཀུ་མ་རའི་ཞལ་ནས། བྱིན་རླབས་ཀྱི་རྩ་བ་སྒྲུབ་ཆེན་ཡིན་པས་འདི་ 
ལ་འབོད། དངོས་གྲུབ་ཀྱི་རྩ་བ་སྨན་སྒྲུབ་ཡིན་པས་ཡང་ཡང་འབོད། ཚེ་སྒྲུབ་ཀྱི་ 
རྩ་བ་བཅུད་ལེན་ཡིན་པས་རྟག་ཏུ་བསྟེན། སྒྲུབ་རྟགས་ཀྱི་རྩ་བ་ངེས་ཤེས་ཡིན་ 
པས་ཆེ་རུ་གྱིས། བདུད་ཀྱི་རྩ་བ་བདག་འཛིན་ཡིན་པས་དེ་ཡང་ཐུལ། རྟོགས་ 
ལྡན་གྱི་རྩ་བ་གཏད་མེད་ཡིན་པས་གཉིས་འཛིན་ཤིག ཉམས་ལེན་གྱི་གཙོ་བོ་ 
བླ་མ་ལ་གསོལ་བ་ཐོབ། རྗེས་ཤེས་འཛིན་མེད་དུ་རྗེན་ནེར་ཞོག ཚོགས་དྲུག་མ་ 
འགགས་པ་ས་ལེར་ཞོག དེར་སྣང་ལ་དེར་འཛིན་མ་ཞུགས་པར་ཕྱམ་མེར་ཞོག
110

༄༅། །ཟབ་གཏེར་ཆོས་ཀྱི་མཛོད་ཁང་།
འཇོག་མཁན་མེད་པའི་ངང་དུ་གཏད་མེད་དུ་ཞོག སྒོམ་འདོད་ཀྱི་བློས་མ་བཅིང་། 
བྱུང་བའི་འཛིན་པ་མ་ཞུགས། མ་བྱུང་གི་དགོངས་པས་དོགས་པ་མ་འཛིན། རྒྱ་ 
ཡན་དུ་ཞོག མཐའ་བྲལ་དུ་ཞོག ཏིག་ཏིག་མེད་པར་ཞོག གཏད་ཁ་མེད་པར་ 
ཞོག དེ་ལས་ཕར་ཟབ་པ་སུ་ལ་ཡང་མེད་དོ། །བུ་སེམས་ལ་ཞོག་ཅིག རང་རེ་ 
བོད་ཀྱི་བན་ཆུང་གསུངས་སོ། །ཡང་ཨ་ཙ་ར་ཡེ་ཤེས་ཀྱིས་གསུངས་ནས། བདག་ 
ཀྱང་གུ་རུ་བོད་དུ་བཞུགས་དུས། ཤོག་སེར་ཕལ་ཆེར་གྱི་ཡིག་མཁན་ཡིན་པས། 
རྟོགས་པ་མངོན་དུ་མ་གྱུར་ཀྱང༌། སྨོན་ལམ་ཁོ་ན་གཙོ་བོར་བཏབ་པས། ལས་ 
ལྡན་གྱི་སྲིན་ཕྲུག་ཏུ་སྐྱེས་ནས། དེང་སང་འདི་ན་གུ་རུའི་གཏོར་མ་བཤམས་པ་ཁོ་ 
ནའི་མཆོད་གཡོག་བྱེད་པ་ཡིན། རྟེན་དང་གནས་ཆེན་ཞིང་རྣམ་པར་དག་པའི་ 
དྲུང་དུ། ཇི་ལྟར་བསྔོས་པ་བཞིན་དུ་འགྲུབ་པར་འདུག་པས། དུས་རྟག་ཏུ་བསྔོ་ 
བ་དང་སྨོན་ལམ་ལ་འབོད་མཛོད། རང་ཡང་དགེ་རྩ་ཕྲ་མོ་ནས་སྒྲུབས། གཞན་ 
ཡང་ཐབས་ཀྱིས་དགེ་བ་ལ་བསྐུལ་ཅི་ཐུབ་མཛོད། བློ་བསྐྱེད་ན་ཡོན་ཏན་གང་ 
ཡང་འགྲུབ་པས། སེམས་བསྐྱེད་རྒྱ་མ་ཆུང༌། སྙིགས་དུས་ཐུགས་རྗེ་ཆེན་པོའི་ 
བསྟན་པ་འབྱུང་བས། ཕྱོགས་མཚམས་ཐམས་ཅད་མ་ཎི་ལ་སྐུལ། བསམ་པའི་ 
དོན་འགྲུབ་ནས་འོང་གིས་གསུངས།
ཡང་ལྡན་མ་རྩེ་མང་གིས་གསུངས་ནས། ཆོས་ལ་གཅེས་པ་དད་པ་ཡིན། དེ་ 
ཡི་རྩ་རུ་ངེས་འབྱུང་དགོས། ཉམས་ལེན་གྱི་རྩ་བ་རྫོགས་རིམ་ཡིན་ཏེ། དེ་ཡང་ 
ཤེས་རབ་དང་འབྲེལ་དགོས། སྤྲོས་བཅས་ཀྱི་རྩ་བ་བསྐྱེད་རིམ་ཡིན་ཏེ། དེ་ཡང་ 
སྟོང་ཉིད་དང་འབྲེལ་དགོས། སྤྲོས་མེད་ཀྱི་རྩ་བ་རྫོགས་རིམ་ཡིན་ཏེ། དེ་ཡང་ 
མུ་བཞི་དང་འབྲེལ་དགོས། དམ་ཆོས་ཀྱི་རྩ་བ་ཨ་ཏི་ཡིན་ཏེ། དེ་ཡང་ཉམས་སུ་
111

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལེན་དགོས། དང་པོ་གོ་རྒྱུ་ངོ་སྤྲད་ཡིན་ཏེ། དེ་ཡང་ཉམས་མྱོང་རྟོགས་པར་འབྲེལ་ 
དགོས། ཐམས་ཅད་ཀྱི་གྲོགས་སུ་འཆི་བ་དྲན་པ། ཆགས་མེད་འཛིན་པ་ཆུང་བ། 
ཤེས་རབ་དང་བརྩོན་འགྲུས་དང་ལྡན་པ་གཅིག་དགོས་ཞེས་གསུངས་སོ། །བལ་
པོ་ཤཱི་ལ་མཉྫུས་གསུངས་ནས། ཁྱོད་བོད་ཀྱི་མི་ལ་ཤེས་རབ་ཡོད་དེ་སྙིང་རུས་ 
མེད། སྒྲུབ་པ་ལ་སྙིང་རུས་སྐྱེད་ཅིག འཁོར་བ་མཐའ་མེད་དོ། །ད་རེས་ལ་རུ་ཤན་ 
ཆོད་ཅིག རིགས་དྲུག་འདི་སྡུག་བསྔལ་གྱི་རྒྱ་མཚོ་ཡིན་ནོ། །ད་རེས་ལ་བཙན་ 
ས་ཟིན་པ་གཅིག་ཁག་ཆེའོ། །ལས་འདི་གཉུག་རིང་ངོ་། །རྒྱུ་འབྲས་ཕྲ་མོ་ནས་ 
འཛེམ་ཞིག སངས་རྒྱས་འདི་ས་ལམ་རིང་ངོ་ཉམས་ལེན་ལ་བརྩོན་འགྲུས་གྱིས་ 
ཤིག བློ་འདི་བསྒྱུར་སླའོ། གྲོགས་ངན་པ་དང་མ་འགྲོགས་ཤིག མ་རིག་པ་འདི་ 
ཚན་ཆེ་ བས་དྲན་ཤེས་བཞིན་གྱི་སོ་པ་དང་མ་བྲལ་བར་གྱིས་ཤིག བག་ཆགས་ 
འདི་བྲལ་དཀའོ། །ཆོས་མིན་ཡིད་ལ་མ་བྱེད་ཅིག བློ་ཁ་འདི་བསྒྱུར་སྐྱེན་ནོ། ། 
ཆོས་མེད་ཀྱི་མི་ལ་མ་ཉན་ཅིག སེམས་འདི་ཟུག་རྔུ་རགས་སོ། །དད་པ་འགྱུར་ 
ལྡོག་མ་བྱེད་ཅིག སྐྱེ་བ་གཏན་གྱི་འདུན་མ་ད་རེས་གཅིག་པུ་ལ་ཡོད་དོ། །ཕོ་སྒོ་ 
དང་བསམ་པ་སྐྱེད་ཅིག བོད་ཀྱི་སྔགས་འཆང་གསུངས་སོ། ། 
སྔགས་པ་རྡོ་རྗེ་བདུད་འཇོམས་ཀྱིས་གསུངས་ནས། དེང་སང་རང་རེ་བོད་ཀྱི་ 
ཡུལ་ན་ཆོས་ཀྱི་སྙིང་ཁྲག་ཡོད་དེ། ཉམས་ལེན་ལ་འབུངས་ཤིག ཆོས་བྱས་ལོས་ 
མི་ཕན་པས། བྱུང་ངོ་ཤེས་པར་གྱིས་ཤིག སྣ་མང་མཐར་མ་ཐོན་པར་མ་བྱེད་པར། 
གང་མོས་གཅིག་ལ་གཅིག་དྲིལ་གྱིས་ཤིག བསྐྱེད་རིམ་ལ་སྣང་སྟོང་གི་གཟེར་ 
གྱིས་ཐོབ་ཅིག བསྙེན་སྒྲུབ་ལ་གྲག་སྟོང་གི་གཟེར་གྱིས་ཐོབ་ཅིག གདངས་མ་ 
འགགས་པ་ཙམ་དུ་ལྷ་སྒོམས་ཤིག གཤིས་སྟོང་ཉིད་སྒྱུ་མ་ཙམ་དུ་ཤེས་པར་གྱིས་
112

༄༅། །ཟབ་གཏེར་ཆོས་ཀྱི་མཛོད་ཁང་།
ཤིག བླ་མ་ལ་སངས་རྒྱས་ཀྱི་འདུ་ཤེས་དང་མ་བྲལ་བར་གྱིས་ཤིག ཡི་དམ་བསྙེན་
སྒྲུབ་ཀྱིས་དབང་དུ་སྡུས་ཤིག མཁའ་འགྲོ་ཚོགས་དང་མེ་མཆོད་བམ་དང་བཤགས་ 
བསྐང་གིས་དབང་དུ་སྡུས་ཤིག ཆོས་སྐྱོང་ལ་གཏང་རག་དང་མཆོད་བསྟོད་དམ་ 
རྫས་དང་བླ་རྡོས་དབང་དུ་སྡུས་ཤིགལས་འགྱངས་ན་གནད་འབེབས་ཀྱིས་ཨར་
ལ་གཏོད་ཅིག ཧྲིལ་གྱིས་དྲིལ་བས་སྒྲུབ་པ་ལ་ངང་ཐུང་དང་ཐེ་ཚོམ་མ་བྱེད་ཅིག 
བརྩོན་འགྲུས་དང་སྙིང་རུས་གྱིས་ཤིག བདག་གིས་ཀྱང་བོད་ཡུལ་དུ་འདུག་པའི་ 
དུས་སུ་མ་མོ་དང་། གཤིན་རྗེ། ཕུར་པ་གསུམ། སྒྲགས་ཀྱི་ཡང་རྫོངས་སུ་ལོ་བཅུ་ 
གསུམ་བསྒྲུབས་པས། མཆོག་ཐུན་མོང་གི་དངོས་གྲུབ་ཐོབ་པ་ཡིན་ནོ། །རང་ཅག་ 
བོད་ཀྱི་སྐྱེས་བུ་གསུངས་སོ། །དབེན་གནས་བདེ་ཆེན་གླིང་དུ་བྲིས། བཀྲ་ཤིས་ 
དཔལ་འབར་དོན་གཉིས་ལྷུན་གྲུབ་ཤོག །
113

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །གུ་རུ་རཏྣ་གླིང་པའི་སྙན་བརྒྱུད་ལས། ཕྲ་ཐིག་ཞལ་བསྐོས་ 
ཀྱི་སྐོར་བདུད་རྩི་སྨན་སྒྲུབ་ཀྱི་པྲ་ཁྲིད་གསལ་བ་ 
མཛོད་ཁང་སྐབས་དྲུག་པ་བཞུགས་སོ། །
མ་སྐྱེས་འཇིགས་མེད་མི་འགྱུར་རྡོ་རྗེའི་སྐུ། །རྒྱ་བོད་ཀུན་ཏུ་འགྲན་གྱི་ཟླ་བྲལ་ 
བའི། །བཀའ་དྲིན་མཉམ་མེད་ཨོ་རྒྱན་རིན་པོ་ཆེ། །སྙིང་ནས་གསོལ་འདེབས་བུ་ 
ལ་བྱིན་གྱིས་རློབས། །འདིར་དག་སྣང་ཡིད་བཞིན་ནོར་བུའི་སྐབས་སུ། སྒྲུབ་ཆེན་ 
དབང་གི་ཕྱག་ལེན་ཞལ་བསྐོས་རྣམས་ཅུང་ཟད་ཡི་གེར་དགོད་པར་བྱའོ། །དེ་ 
ལ་དང་པོ་དཀྱིལ་འཁོར་ས་ཆོག་གི་སྐབས་སུ། རྡོ་རྗེ་རྒྱལ་ཐེབ་ཀྱིས་གཙོ་བྱས་ 
མཆེད་རྣམས་སྔགས་ཆས་སུ་ཞུགས་ཏེ། ས་དེ་ཉིད་དུ་འཆམ་སྐོར་གསུམ་ཙམ་ 
བྱས་ནས། ཐམས་ཅད་ཀྱིས་བཀྲ་ཤིས་བརྗོད་ཅིང་མེ་ཏོག་འཐོར་ཞིང་འདུག དེ་ 
ནས་ཆ་གསུམ་བཤམས་ནས་ཐམས་ཅད་རྡོ་རྗེ་དྲིལ་བུའི་ཕྱག་རྒྱ་བསྒྱུར་ཞིང་འདུག 
ཡང་སྟ་གོན་གྱི་སྐབས་སུ་དཀྱིལ་འཁོར་གྱི་གཡས་ཕྱོགས་སུ་ལྡེང་ཁྲིའི་སྟེང་དུ་དངུལ་
གཞོང་ཆེན་པོ་འབྲས་བུས་བཀང་པའི་ནང་དུ། སྐུ་འབག་བུམ་པ་དབང་ཙག་ལ་
སོགས་ཐམས་ཅད་བཤམས་ཀྱིས་འདུག དབང་ཆས་སུ་གྱུར་ཚད་ཕྲ་མོ་ཡན་ཆད་
དེའི་དུས་སུ་འཛོམས་དགོས་པ་ཡིན་ཞེས་ཨོ་རྒྱན་རིན་པོ་ཆེས་གསུངས། དབང་ 
མཇུག་གི་སྐབས་སུ་ཕྱིའི་མཚམས་ནས་རྡོ་ཐུན་དང་། དྲག་སྔགས་ཀྱིས་བྲབ་ཅིང་ 
གདའ། ཀ་ཙ་བར་མའི་སྟེང་ཁང་ཁ་ནས། གིང་པ་བཞིས་ཆུའི་རྔ་ཡབ་ཀྱིས་བྲབ་ 
ཅིང་གདའ། གཞལ་ཡས་ཁང་སྟེང་མའི་སྒོ་ནས་གིང་པ་ཁྲོ་འབག་ཅན་གཉིས་ཀྱིས་
114

ཟབ་གཏེར་ཆོས་ཀྱི་མཛོད་ཁང་།
མཚོན་ཆ་ཚོགས་ཀྱིས་བསྡིགས། སྔགས་ཆས་པ་འགས་རོལ་མོ་སྣ་ཚོགས་བསྒྲག་ 
ཅིང་གདའ། བདུད་རྩི་སྨན་སྒྲུབ་ཀྱི་སྐབས་སུ། རྡོ་རྗེ་སློབ་དཔོན་གྱིས་གཙོ་བྱས་ 
མཆེད་རྣམས་ཀྱིས། ཕྱག་ཏུ་བདུད་རྩིའི་ཕུད་རེ་ཐོགས་ནས་དུར་ཁྲོད་བརྒྱད་ཀྱི་
བྱིན་འབེབས་བྱེད་ཅིང་སྐབས་སུ་རོལ་མོ་རྣམས་བསྒྲག ཞིང་ལྤགས་དང་མདའ་ 
དར་རྣམས་གཡབ། བཤུད་པས་ཀྱང་སྐབས་སུ་འབོད་ཅིང་འདུག་གོ །ཡང་ཚེ་ 
བསྐུལ་པའི་དུས་སུ་ལས་ཀྱི་སློབ་དཔོན་རྣམས་དང༌། རིག་མ་རྣམས་ཕྱོགས་བཞི་ 
ནས་མདའ་དར་གཡབ་ཅིང་དབྱངས་བོར་ལེན་གྱི་ཚུལ་དུ་མཛད་ཅིང་འདུག ཡང་
སྐབས་སུ་གུ་རུ་མཚན་བརྒྱད་ཀྱི་བྱིན་འབེབས། དྷ་ན་ཀོ་ཤའི་མཚོ་གླིང་ནས། ། 
པད་མ་འབྱུང་གནས་བྱིན་ཕོབ་ཅིག །བསིལ་བ་ཚལ་གྱི་དུར་ཁྲོད་ནས། །པད་མ་ 
སམ་བྷས་བྱིན་ཕོབ་ཅིག །ཅེས་པ་བྱེད་དུས་ཐམས་ཅད་རོལ་མོ་སྣ་ཚོགས་ཐོགས་
ཏེ༑ དལ་ལ་སྟངས་སྟབས་ཤིགས་ཤིགས་ཞལ་ཕྱི་ལོག་དང་ནང་ལོག་ཏུ་བསྒྱུར་ཞིང་། 
ཕྱོགས་བཞིའི་དང་མཚམས་བཞིར་ཚིག་མཚམས་སུ་རོལ་མོ་རྣམས་དུས་གཅིག་
ཏུ་འབུད་ཅིང་གདའོ། །
ཡང་སྨན་བཏགས་བཙག་གི་སྐབས་སུ་བྷན་དྷར་བདུད་རྩི་སྦྱར་ནས། ཡབ་རྟ་
མགྲིན་དུ་གསལ་བའི་གནས་བཞིར་གིང་བཞི། ཡུམ་རྣལ་འབྱོར་མར་གསལ་བའི་
གནས་བཞིར་དྷཱ་ཀི་སྡེ་བཞི་བསྐྱེད་ནས་ཡེ་ཤེས་པ་སོ་སོར་སྤྱན་དྲངས། ཡབ་ཡུམ་
གཉིས་ཀྱིས་ལྷ་སོ་སོར་བསྟིམས་ཤིང་། རྡོ་རྗེའི་བདུད་རྩིའི་ཐིག་ལེ་བྱེད་ཅིང་ཡབ་
ཡུམ་གཉིས་ཀྱི་ལྕེ་ཐོག་ཏུ་ལེན་པ་གནད་ཆེའོ་གསུངས་སོ། །ཡང་སྐབས་སུ་ཚེ་ཆང་
ལ་ཨ་མྲྀ་ཏ་བཏབ། ཚེ་འབྲས་མཆེད་གྲོགས་ཀྱི་གྲངས་དང་མཉམ་པ་གཟུགས་
སྣ་ཚོགས་བྱས་ནས་ཚེ་འགུགས་རྒྱས་པར་མཛད། རྗེས་སུ་རིག་མ་རྒྱན་ཆས་སུ་
115

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞུགས་པས་འདྲེན་ཞིང་འདུག སྨན་གྱི་ཕོ་བྲང་སྟེང་དུ་ཆེ་མཆོག་བདུད་རྩི་འཁྱིལ་
པ་ཞལ་གཅིག་ཕྱག་གཉིས་ཡུམ་དང་བཅས་པའི་ཕྱག་གཉིས་ཐུགས་ཀ་ན་བདུད་ 
རྩི་བུམ་པ་བསྣམས་པ་ཙ་ཀ་ལ་གཅིག་བཞུགས་ཤིང་འདུག ཡང་སྒྲུབ་ཆེན་སྔོན་ 
འགྲོ་དངོས་གཞི་རྗེས་གསུམ་གྱི་སྐབས་སུ། ཞོགས་པ་སྔ་མོར་ཤིང་སྣ་རྒྱས་པའི་ 
བསང་དང་། གསུར་སྣ་རྒྱས་པའི་དུ་བ་དང་། ཆུ་སྣ་ནམ་སང་ལ་བླངས་པ་ཕྱོགས་ 
བཅུར་གཏོར་བ་རྣམས་སྒྲུབ་ཁང་གི་སྟེང་ནས་མཛད། སྲིད་པའི་ལྷ་འདྲེ་ཐམས་ 
ཅད་ལ་བར་ཆད་མི་བྱེད་པ་དང་། མཐུན་གྲོགས་གྱིས་ཤིག་པའི་བདེན་པ་དང་། 
བཀའ་བསྒོ་ཞིང་གདའ། ཡང་སྐབས་སུ་ཉི་མ་རྒས་རྗེས་ཙམ་ལ་ཕོ་བྲང་སྟེང་ནས་
ཕུད་གསེར་སྐྱེམས་རྒྱས་པར་གཏོར་ཞིང་ཐ་ཚིག་དང་བདེན་པ་བདར། ཕྲིན་ལས་
འདོད་གསོལ་རྒྱས་པར་བྱེད་ཅིང་འདུག ཡང་རྟགས་བཟང་པོ་བྱུང་བ་དང་། སྐབས་
སྐབས་སུ་ནམ་སྲོད་ལ་ཕོ་བྲང་སྟེང་ནས། སྤོས་བསྲེག་ཕུད་གཏོར་མདའ་དར་དང་
མེ་ལོང་ཕྱོགས་ཐམས་ཅད་དུ་གཡབ་ཅིང༌། མཁའ་འགྲོ་ཆོས་སྐྱོང་རྣམས་དང་
བོད་ཡུལ་གྱི་གཞི་བདག་བརྟན་མ་ལ་སོགས། དཀར་ཕྱོགས་ལ་དགའ་བ་ཐམས་
ཅད་ཀྱིས་དངོས་གྲུབ་རྣམས་སྐྱོལ་ཅེས་རྒྱུད་བསྐུལ་བ་ཡང་མཛད་ཅིང་འདུག་གོ ། 
དབང་རྣམས་བསྙེན་པ་ཚར་སྒྲུབ་པའི་གཞུང་ནས་རིམ་པར་བསྐུར་ཞིང་། དེ་ཡང་ 
འཕྲོ་མི་མཐུད་པར་ཚན་ཚན་དུ་སྐབས་སུ་སྐབས་སུ་བསྐུར་ཞིང་ཞག་གསུམ་ཙམ་
ལ༑ རྗེས་གནང་གི་དབང་མ་གཏོགས་གཞན་ཚོ་ཚར་བར་མཛད་ཅིང་འདུག་གོ །
རྗེས་གནང་གི་དབང་རྣམས་ནངས་པར་ཐོན་པའི་དེ་ནུབ་མཛད་ཅིང་འདུག་གོ།
སྦྱིན་སྲེག་རྣམས་དང་དལ་གྱི་ཕྱོགས་བཞིར། ཤར་དུ་ནམ་མཁའི་སྙིང་པོ། ལྷོར་ 
སངས་རྒྱས་ཡེ་ཤེས། ནུབ་ཏུ་རྒྱལ་བ་མཆོག་དབྱངས། བྱང་དུ་ཡེ་ཤེས་མཚོ་རྒྱལ་
116

༄༅། །ཟབ་གཏེར་ཆོས་ཀྱི་མཛོད་ཁང་།
རྣམས་ཀྱིས་མཛད་ཅིང་འདུག གུ་རུ་རིན་པོ་ཆེ་ཉིད་ཀྱིས་སྐབས་སུ་ཞལ་དའི་ 
ཆོས་ཞིབ་ཏུ་གསུངས། སྔོན་བོད་དུ་བཞུགས་དུས་བོད་ཐམས་ཅད་ཐེ་ཚོམ་ཅན་ 
ལོག་ལྟ་ཅན་དང་། དམ་ཚིག་མི་གཙང་བའི་སྐྱོན་གྱིས། དངོས་གྲུབ་འབྱུང་ཁར་ 
ཡལ་བ་དང་། ཡང་བོན་བློན་དང་བདུད་བློན་རྣམས་ཀྱི་ལོག་ལྟ་དང་། ཡང་བར་ 
ཆད་ཀྱིས་དངོས་གྲུབ་ཐོབ་ཁར་ཞུད་ནས་སྤོག་ཆོག་མཛད་དགོས་པར་བྱུང་བ་དང་། 
གཞན་ཡང་རྒྱ་བོད་ཀྱི་དཔེ་ལོ་རྒྱུས་དཔེ་དོན་མཚུངས་པ་མང་པོ་དང༌། མདོའི་ 
གཏམ་རྒྱུད་ཡང་མང་པོ་སྐབས་སུ་གསུངས་པར་གདའ
ཡང་ལས་ཀྱི་སློབ་དཔོན་རྣམས་དང་། ཇོ་མོ་རྣམས་ཀྱིས་མི་ཤེས་པ་རྣམས་ལ་
སློབ། ཞལ་ཏ་ཐེམ་པར་མཛད་ཅིང་བརྩེ་བ་ཆེན་པོས་བསྐྱང་བར་འདུག དེ་ 
རྣམས་ཀྱི་ཞིབ་ཚགས་འགའ་ཙམ་ཡིན་ཞིང་གཞན་རྣམས་ཕྱག་ལེན་དང་། གཞུང་ 
ཆོ་གའི་འགྲིག་རིམ་རྣམས་སྒྲུབ་ཁོག་རང་དུ་ཐེམ་པར་ཡོད། དག་སྣང་ཡིད་བཞིན་ 
ནོར་བུའི་ཕྲ་ཐིག་ཕྱག་ལེན་ཞལ་བསྐོས་ཀྱི་སྐོར་ཞེས་པ་འདི་ཡང་བླ་མ་རས་ཆེན་ 
པས་བསྐུལ་བའི་ངོར། ཁྱི་ལོ་རྟ་ཟླའི་ཉེར་ལྔ་ལ་ཆོས་འཁོར་དང་སྤྲོ་ཞེས་བྱ་བའི་ 
དབེན་གནས། སླེའུ་ཆུང་གི་དགོན་པར་རཏྣ་གླིང་པས་ཡི་གེར་བཀོད་པའོ། །དགེ་ 
བ་འདིས་ཀྱང་ཐུགས་སྒྲུབ་ཡང་སྙིང་འདུས་པའི་བསྟན་པ་ཕྱོགས་བཅུར་དཪ་ 
ཞིང་རྒྱས་པར་གྱུར་ཅིག སྒྲི
117

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །གུ་རུ་རཏྣ་གླིང་པའི་མནལ་ལམ་མཁར་ཆུ་མ་ཞེས་བྱ་བ་ 
དབང་བསྐུར་ངོ་སྤྲོད་གསང་བ་ཞེས་བྱ་བ་མཛོད་ 
ད་ཁང་ 
སྐབས་བདུན་པ་བཞུགས་སོ། །
ཨོཾ་གུ་རུ་པདྨ་སིདྡྷི་ཕ་ལ་ཧཱུྃ༔ ཀྱེ་ཧོ། ཐོག་མཐའ་འགྲོ་འོང་མི་མངའ་ཡང་། །གདུལ་ 
བྱའི་བློ་དང་གང་འཚམས་པར། །སྟོན་མཛད་བླ་མ་ཆོས་ཀྱི་སྐུ། །ཨོ་རྒྱན་རྗེ་ལ་ 
གསོལ་བ་འདེབས། །དུས་མཐའི་གཏེར་སྟོན་རཏྣ་ཡིས། །མཐོང་ཚུལ་དག་པའི་ 
སྣང་བ་ཡང་། །དོན་ལ་བློ་འདས་ཡིན་མོད་ཀྱང༌། །བཟང་རྟོག་ཅུང་ཞིག་ཡི་གེར་ 
བཀོད། །རྩ་བ་གསུམ་ལ་བཟོད་པར་གསོལ། །དེ་ལ་གཏེར་ལུང་དང་མཐུན་པར། 
གནམ་ལོ་ཤིང་རྟ་ལུག་ཟླའི་བཅོ་ལྔ་ལ། བདག་ཅག་དཔོན་སློབ་བཞིས་དཔལ་གྱི་ 
མཁར་ཆུ་གསང་བ་དབང་ཕུག་གི་ནང་དུ་གསོལ་བ་བཏབ་དུས། ཐོ་རངས་མནལ་
ལམ་ཐུན་གཅིག་ལ། བུད་མེད་མཛེས་མ་གསེར་གཡུའི་རྒྱན་གྱིས་སྤྲས་པ་གཅིག་ 
ན་རེ། མིང་པོ་ཁྱོད་རང་རྒྱ་གར་གྱི་ཨ་ཙ་ར་བྱིན་རླབས་ཅན་གཅིག་ཡོད། བདེ་
ཆེན་གླིང་དུ་ལྟ་རུ་འདོང་ཟེར་ནས། ནུབ་ངོས་ན་བྲག་སྒོ་ཆེན་པོ་གཅིག་གི་ནང་ 
ལ་ཡུད་རྩེར་ཕྱིན་པས། ཇི་ལྟར་གཅིག་ལ་ནེའུ་གསིང་རྒྱ་ཆེན་པོ་མེ་ཏོག་རིགས་ 
མི་གཅིག་པ་སྐྱེས་པས་བསྐོར་བའི་དབུས་ན། གཞལ་ཡས་ཁང་ཆེན་པོ་ཕྱི་མཆོད་
རྟེན་ལ་ནང་ཕོ་བྲང་དུ་ཡོད་པའི་ཕྱི་གསལ་ནང་གསལ་འོད་དུ་འབར་བ་གཅིག་ 
འདུག་སྟེ། བཀོད་པ་དང་རྒྱན་རྣམས་བློར་མི་ཆུད་པ་གཅིག་འདུག་སྟེ་ཡི་གེ་འབྲིར་ 
མ་ལང་ངོ་། །གཞལ་ཡས་ཁང་དེའི་དབུས་ན། དར་འབོལ་སུམ་བརྩེགས་ཀྱི་སྟེང་
118

༄༅། །ཟབ་གཏེར་ཆོས་ཀྱི་མཛོད་ཁང་།
ན༑ ཨ་ཙ་ར་དཀར་དམར་མདངས་དང་ལྡན་པ། དབུ་སྐྲ་ཐོར་ཅོག་ལ་རུས་པའི་ 
རྒྱན་དྲུག་གིས་སྤྲས་པ་གཅིག་གི་དབུའི་ཐད་ཀའི་ནམ་མཁའ་ལ་གསེར་གྱི་རྡོ་རྗེ་
གཅིག་འཁོར་ཞིང་གདའ། ཕྱག་ན་ཤེལ་གྱི་བུམ་པ་གཅིག་བསྣམས་ནས་འདུག 
དེའི་གཡས་གཡོན་ན། མར་པཎྜི་ཏ་དང་སྔགས་པའི་ཆ་བྱད་ཅན་མང་པོས་བསྐོར་ 
འདུག ཕྱི་སྐོར་ལ་བུད་མེད་མཛེས་མ་མང་པོའི་རྒྱན་དྲུག་བྱས་པ་མང་པོའི་གྲལ་ 
ཚར་རིམ་པ་གསུམ་དུ་བསྐོར་འདུག་གོ །
དེར་ཨ་ཙ་ར་ཆེན་པོ་དེའི་ཞལ་ནས། ཧོ་སྐལ་ལྡན་བུ་ཁྱོད་འདིར་འོང་བ་ལེགས། 
དབང་བཞི་ཡོངས་རྫོགས་ཁྱོད་ལ་བསྐུར། །སྤྲོས་བཅས་དགའམ་དྲིལ་དབང་དགའ། 
འདི་གཉིས་རྒྱ་མཚོ་ཆུ་དང་མཚུངས། །མང་དུ་འདོན་ན་རྒྱ་མཚོའི་ཆུ། །གཅིག་ 
ཏུ་ཁོ་ནའང་ཆུ་རུ་ཟད། །དེ་ཕྱིར་བུ་ཁྱེད་གང་ལ་སྤྲོ། །ཞེས་གསུངས་ཚེ་བདག་ 
གིས་དོན་དབང་བྱིན་རླབས་སུ་འདྲིལ་བར་ཞུ། ཞེས་ཞུས་པ། དེ་ལྟར་བྱའོ་གསུངས་ 
ནས། བུམ་པ་བདག་གི་སྤྱི་བོ་ལ་བཞག ཚིག་གི་རྗེས་གནང་རྫོགས་པར་མཛད། 
བུམ་ཆུ་སྤྱི་བོར་བླུགས་ཏེ་ཁྲུས་བྱས་པས། བདག་གི་ལུས་ཤེལ་སྒོང་ལྟར་གྱུར་ཏེ། 
ས་ནས་ཅུང་ཟད་འཕགས་ནས་ལུས་མེད་ཀྱི་ཉམས་སྐྱེས་པ་ལས། དེར་གུ་རུས་ 
གསུངས་ནས། བསྐྱེད་པའི་རིམ་པ་སྔོན་རྫོགས་ནས། །ཟུང་འཇུག་ཆུ་ཟླ་བཞིན་ 
དུ་གསལ། །བུ་ཁྱེད་དེ་ལ་མ་ཆགས་ཤིག །གསུངས་སོ། །དེ་ནས་གུ་རུའི་ཕྱག་ 
གཡས་སུ་ཟླ་བ་ཐོགས། གཡོན་དུ་ཉི་མ་ཐོགས་ནས་ཉི་ཟླ་གཉིས་ཐལ་མོའི་ བར་ 
དུ་སྦྱར་ནས། དེ་གཉིས་ཀྱི་བར་དུ་བདུད་རྩི་དཀར་དམར་དུ་ཞུ་ནས་ཀ་པཱ་ལ་
འཇའ་ཚོན་གྱི་འོད་འཕྲོ་བ་གཅིག་ཏུ་འབབ་ཅིང་འདུག དེ་གུ་རུའི་ཕྱག་གིས་ 
དཀྲུགས་ཏེ་བདག་གི་ངག་ཏུ་བླུད་པས། ལུས་ནང་གི་ལྟེ་བ་ནས་མེ་འབར་ཏེ། ལུས་
119

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྲེགས་ཏེ་ཚིག་པས། བདག་གི་ལུས་ལ་ཤ་ཁྲག་མེད་དེ། རྩ་བའི་དྲ་བ་དང་། 
འཁོར་ལོ་དང་། རེའུ་མིག་ཏུ་འདུག་པའི་རྩའི་ནང་ནས་འོ་མ་ལྟ་བུ་གཅིག་རྒྱུ་འགྲུལ་ 
བྱེད་ཅིང་།འུར་ཆེམ་དང་སེང་ཆོམ་གྱིས་ནམ་མཁའི་ཁམས་གང་བ་ཙམ་ཞིག་ 
བྱུང་སྟེ། རྗེའི་ཞལ་ནས། རྩ་ཁམས་བདེ་བའི་རང་བཞིན་ལ། །བྱང་ཆུབ་སེམས་ 
ཀྱི་རྒྱུན་བབས་ནས། །ཕྱི་ནང་སྣོད་བཅུད་གཅིག་ཏུ་གྲོལ། །བུ་ཁྱེད་དེ་ལ་མ་ཞེན་ 
ཅིག །གསུངས་སོ། །དེ་ནས་དབུའི་ཐད་ཀའི་ནམ་མཁའ་ན་འཁོར་བའི་རྡོ་རྗེ་ 
ཕྱག་གིས་བླངས་ནས། བདག་གི་སྙིང་གར་བཞག་པས། རྡོ་རྗེ་དེ་འཁོར་བའི་ 
བདག་གི་ལུས་རྡུལ་ཕྲན་བཞིན་ནུ་གཏོར་ནས་སླར་ཡང་རྡོ་རྗེ་ལ་འདུས་ཏེ། བདག་ 
ལུ༑ གུ་རུའི་ཞལ་ནས། འགྱུར་མེད་བདེ་བའི་རྡོ་རྗེ་ཡིས། །དུག་ལྔ་ཚོགས་དྲུག་ 
རྡུལ་དུ་བརླགས། །བློ་བྲལ་ངོ་བོ་གཅིག་ཏུ་འདུས། །བུ་ཁྱོད་འདི་ལ་མ་ཆགས་ 
ཤིག །གསུངས་སོ། །
དེ་ནས་གུ་རུའི་ཕྱག་ན་ཤེལ་སྒོང་གཅིག་བསྣམས་ནས་བུ་ལྟོས་ཤིག་གསུངས་ 
ནས་བལྟས་པས། ཤེལ་དེའི་སྟོད་ནས་རྩ་བའི་བར་ལ། ལྷ་གནས་ནས་དམྱལ་ 
བའི་བར་དུ་རིགས་དྲུག་གི་གནས་ཐམས་ཅད་གསལ་བར་མཐོང་ཚེ། སྐད་ཅིག་ 
དེ་ཉིད་ལ་རིགས་དྲུག་གི་གནས་ཐམས་ཅད་ཤེལ་དེ་ཉིད་ལ་ཐིམ། ཤེལ་དེ་གུ་རུ་ 
ཉིད་ལ་ཐིམ། གུ་རུ་ཉིད་བདག་ལ་ཐིམ། བདག་ཀྱང་འདིར་གནས་དང་འདིར་ 
འཛིན་མེད་པར་བདེ་སྟོང་དུ་ཕྱལ་ལེ་སྟོང་སྟེ། ཅུང་ཞིག་ལ་གནས་ཀྱི་དྲན་པ་ 
རྙེད་ཚེ། གུ་རུའི་ཞལ་ནས། རིགས་དྲུག་གི་སྣང་བ་རང་གི་སེམས། །ཕྱི་ནང་སྣོད་ 
བཅུད་དེ་བཞིན་ཏེ། །གཅིག་ངོ་ཤེས་པས་ཀུན་རྟོག་ཆོད། །ངོ་བོ་རང་གི་སེམས་ 
སུ་འདུས། །འདི་དོན་ཤེས་ན་འཁོར་བ་སྟོངས། །རིགས་དྲུག་ལམ་གྱི་འཁོར་རྒྱུན་
120

༄༅། །ཟབ་གཏེར་ཆོས་ཀྱི་མཛོད་ཁང་།
ཆད། །བུ་ཁྱེད་དེ་ལ་མ་འཛིན་ཅིག །གསུངས་སོ། །དེར་བདག་གི་བསམ་པ་ལ། 
གུ་རུ་རིན་པོ་ཆེ་ཆོས་དབང་གིས་ཨོ་རྒྱན་དང་མཇལ་བ་དང་ཚུལ་མཐུན་པར་འདུག་ 
གོ༑ ༑བདག་གིས་ཨོ་རྒྱན་དངོས་དང་མཇལ་བ་བྱུང་སྙམ་སྟེ་སྤྲོ་ཞིང་དགའ་ནས། 
ཕྱག་གསུམ་འཚལ་ནས། ཨོ་རྒྱན་རིན་པོ་ཆེ་བདག་ལ་ལྟ་སྒོམ་སྤྱོད་གསུམ། གཞི་ 
ལམ་འབྲས་གསུམ་གྱི་གདམས་པ་ཚིག་ཉུང་ལ་དོན་དྲིལ་པ་སངས་རྒྱས་ལག་འཆང་ 
མ་གཅིག་གསུངས་བར་ཞུ། ཞེས་ཞུས་པས། དེར་གྲལ་ཆེན་པོ་དེའི་ཨ་ཙ་ར་ 
དང་། པཎྜི་ཏ་དང་། སྔགས་པ་དེ་རྣམས་ཐམས་ཅད་དུས་གཅིག་ལ་འབིར་ཀྱིས་ 
བཞད་དེ། བུ་ཁྱོད་ཞུ་ཕོད་ཆེ་སྟེ། ངོ་བོ་གཅིག་ཆོད་ཀུན་ཆོད་ཡིན། གོང་དུ་ 
བསྟན་པའི་དབང་དེ་རྣམས་ཀྱིས་སྤྲོས་པ་མ་ཆོད་དམ། ཞེས་གསུངས་པའི་རྗེས་ 
ལ་བདག་ཀྱང་སྙིང་ཞུམ་པ་གཅིག་བྱུང་ཡང༌། སྤྲོས་པ་གཅོད་དུས་ད་ལྟ་ཡིན་ 
བསམས་ནས། བདག་གིས་ཁྱེད་རྣམས་གསུངས་པ་དང་བདེན་ཏེ། ཇི་སྲིད་ 
སངས་རྒྱས་མ་ཐོབ་བར་ལ་སྤྲོས་པ་ཕྲ་མོ་གཅད་རྒྱུ་ཡོད། གཉིས་འཛིན་ཟད་ཚེ་ 
སངས་རྒྱས་མིན་ནམ་ཞུས་པས། ཐམས་ཅད་ཞལ་འཛུམ་པ་མཛད་ནས། བློ་ 
གསལ་པོ་འདུག་གིས་གང་འདོད་ཞུས་ཤིག་གསུངས་པའི་ཚེ།
གུ་རུས་གསུངས་ནས། ད་སྐབས་འདིར་ཚོགས་འཁོར་གཅིག་གྱིས་དང་། རྗེས་ 
སུ་ངོ་སྤྲད་པར་བྱའོ། །གསུངས་ཚེ་བུད་མེད་གཞོན་ནུ་ལྔས་ཚོགས་དཔག་ཏུ་མེད་ 
པ་བཤམས། སློབ་དཔོན་བཻ་རོ་ཙ་ན་དང་གནུབས་ནམ་མཁའི་སྙིང་པོ་གཉིས་ཀྱིས་ 
ཚོགས་ལས་བྱས་ནས་གུ་རུ་ཉིད་ནས། རིམ་བཞིན་དུ་འདྲེན་ཞིང་གདའདེའི་ 
ཚེ་བདག་གི་རྟོག་པ་ལ། ཚོགས་ཕུད་གཏོར་མ་ལ་མི་འདྲེན་པར་ཚོགས་གྲལ་དུ་ 
འགྱེད་པར་འདུག་བསམ་ཚེ། གུ་རུའི་ཐུགས་ཀྱིས་མཁྱེན་ནས། བདག་ལ་ཞལ་
121

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཛུམ་པ་མཛད་ཏེ། རྩ་བ་གསུམ་དང་དཀོན་མཆོག་གསུམ། །ཀུན་འདུས་ 
དཀྱིལ་འཁོར་རང་ལུས་རྫོགས། །མཆོད་ཡུལ་རང་མིན་གཞན་མ་ཡིན། །ཡུལ་ 
རྟོག་ཞེན་འཛིན་གཉིས་རྟོགས་ཀྱི། །བསོད་ནམས་འཁོར་ལོ་ཡང་མི་འགྱུར། །རང་ 
ཉིད་ཀུན་འདུས་ཡོངས་རྫོགས་དཔལ། །ཚོགས་ཀྱི་འཁོར་ལོ་ཚོགས་ཀྱི་བདག །
བུ་ཁྱོད་རེ་དོགས་གཉིས་མ་འཛིན། །ཞེས་གསུངས་པ། དེ་རྗེས་ཚོགས་ཀྱི་ལྷག་
ཆོག་མཛད་ཅིང་གདའ་བས། གཞལ་ཡས་ཁང་གི་ཕྱི་སྐོར་གྱི་ནམ་མཁའ་ཐམས་
ཅད་རོལ་མོ་དང་གར་སྟབས། རྔའི་སྒྲ་དང་། བཤུད་གླུ་འབར་འབིར་དུ་སོང་སྟེ། 
ལྷག་སྡུད་རྣམས་རྔམ་པའི་ཚུལ་དུ་འདུག་སྟེ། ལྷག་ཆོག་འདི་ཁག་ཆེ་བར་འདུག་ 
བསམ། དེའི་རྗེས་ལ།
གུ་རུའི་ཞལ་ནས། གོང་དུ་ཁྱོད་གྱིས་ཞུས་པའི་ཆོས་དྲུག་པོའི་མན་ངག་བསྟན།
ཡིད་ལ་མི་བརྗེད་པའི་གཟུངས་ཐོབ་ཅིག་གསུངས་ནས་འདི་སྐད་གསུངས། །ཐོག་ 
མཐའ་མེད་པའི་དུས་དག་ནས། །རང་བྱུང་ལྷུན་གྲུབ་ཁྱབ་གདལ་ཏེ། །འདི་ཞེས་ 
བརྗོད་བྲལ་འདི་ངོ་ཤེས། །སྣང་སྟོང་ཟུང་འཇུག་རྟག་ཆད་བྲལ། །ཡང་དག་བདག་ 
མེད་དེ་བཞིན་ཉིད། །མཚོན་བྱེད་འདི་རྟོག་ཁས་ལེན་བྲལ། །ཐོག་མཐའ་འགྲོ་ 
འོང་མི་མངའ་བས། །ཀུན་ཁྱབ་རང་གསལ་ནམ་མཁའ་ཆེ། །སྟོང་ཉིད་ལྟ་བའི་ 
མཐར་ཐུག་ཡིན། །ཉོན་ཅིག་དད་ལྡན་རིགས་ཀྱི་བུ། །གང་ཤར་རིག་པའི་དྲུངས་ 
ཕྱུང་ལ། །གསལ་སྟོང་རྗེན་པའི་རང་ངོ་ལྟོས། །གང་ཤར་མ་འགགས་གང་སྐྱེས་ 
སྟོང་། །བློ་འཛིན་སྤོངས་ལ་ཡིད་དཔྱོད་ཕྲོལ། །གང་སྐྱེས་གཅེར་གྲོལ་བསམ་མེད་ 
ངང་། །རྟོག་པ་སྐྱེ་གྲོལ་ནང་མཚང་ཞིག །ཡེངས་མེད་བསྒོམ་མེད་གཉིས་འཛིན་ 
བྲལ། །ཞི་གནས་ལྷག་མཐོང་ཚིག་ཚོགས་སྒོམས། །བཤད་ཚོད་མ་སེམས་དོན་ངོ་
122

༄༅། །ཟབ་གཏེར་ཆོས་ཀྱི་མཛོད་ཁང་།
ལྟོས། །བློ་བྲལ་སྒོམ་པའི་མཐར་ཐུག་ཡིན། །མ་ཡེང་ཉོན་གཅིག་བློ་གྲོས་ཅན། ། 
གླང་པོའི་ཁྱུ་ན་གླང་པོ་མཛེས། །སེངྒེ་ཝ་ཁྱུར་མཛེས་པ་མིན། །སྨན་གྱིས་ནད་ 
གསོ་དུག་གིས་གསོད། །ཤིང་ལོ་མི་བྲུལ་སད་ཀྱིས་ཚིག །ནོར་མེད་མཛོད་ཀྱིས་ 
ཕན་མི་འགྱུར། །ལྷ་ཁང་དབུས་མའི་ནོར་བུ་ལ། །ཕྱི་དོར་མ་བྱས་འདོམ་བུར་ 
གྱུར། །མི་རྒོད་ལྔ་སོད་གྲོགས་ལྔ་སྐྱོངས། །མ་རྣམས་གསོས་ལ་རི་རབ་ཁུར། །རླུང་ 
པོ་མ་ལྟ་ཁ་སྟོང་ཞིག །ནམ་མཁའ་ལྟོར་མིད་ཉི་ཟླ་ལྟོའི། །ལས་བྱེད་སྤྱོད་པའི་ 
མཐར་ཐུག་ཡིན། ། ༈
ཉོན་ཅིག་དད་ལྡན་རིགས་ཀྱི་བུ། །གཞི་ལམ་འབྲས་བུའི་ཆོས་བཤད་ཀྱིས། །མ་ 
ཡེང་དྲན་པའི་རྩིས་ཟུང་ཞིག །གཞི་ནི་ཀུན་ཀྱི་ཡེ་ཤེས་ཏེ། །སྨྲ་རྗོད་བྲལ་བའི་ 
རྫོགས་པ་ཆེ། །འཁོར་འདས་ཀུན་ཀྱི་མ་ཆེན་མོ། །ངོ་བོ་སྟོང་བཞིན་རང་བཞིན་ 
གསལ། །མ་བྱས་བྱས་པ་མེད་པ་དེ། །དུས་གསུམ་ཀུན་ཀྱི་སྤྱི་གཞི་ཡིན། །ལམ་ནི་ 
ཐབས་དང་ཤེས་རབ་སྟེ། །དྲྭ་མིག་ལྟར་དུ་མ་འདྲེས་གསལ། །ཐེག་པའི་བྱེ་བྲག་ 
དཔག་མེད་ཞིག །སྒོ་ལྔའི་འདོད་པ་ཚིམ་བྱེད་ལྟར། །བསྐྱེད་རྫོགས་ཐབས་ཤེས་ 
ལམ་རིམ་དུ། །དབང་པོའི་སྒོ་བསྟུན་ལམ་གྱི་གནད་། །འབྲས་བུ་རེ་དོགས་མཐར་ 
ཟད་དེ། །གློ་བུར་རྐྱེན་ཟད་ཀུན་གཞིར་ཕྱིར། །ཐོབ་བློ་ཟད་པས་ཐོབ་མཐར་ཕྱིན། ། 
དང་པོ་གཤིས་ལུགས་མཐའ་བྲལ་དུ། །རེ་དོགས་ལམ་སོགས་སྒྲོག་གྲོལ་ཏེ། །གཉིས་ 
སྣང་བློ་ཟད་འབྲས་བུའོ། །འདི་ལྟར་གདམས་པའི་གནད་དྲུག་པོ། །ནམ་མཁའི་ 
འཇའ་དང་སྐར་ཚོགས་སྤྲིན། །རྒྱ་མཚོའི་རླབས་དང་རླན་བྱེད་གཤེར། །སྤྲོ་བྱ་སྤྲོ་ 
བྱེད་སྐྱེ་མེད་རྫོགས། །རྣམ་དག་ཆོས་སྐུ་ཡེ་ཤེས་སེམས། །སྤྲུལ་པའི་བཟོ་དང་ 
སྒྱོགས་ཀྱི་མཚང་། །སྒྱུ་མའི་གར་དང་ཆུ་ཟླ་ལྟར། །རང་རིག་རྟོགས་པའི་ཤེས་རབ་
123

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱིས། །དབང་པོ་རྣོན་པོས་འཁྲུལ་ཤེས་བྱོས། །འདི་ལྟར་རྟོགས་པ་ཀུན་ཀྱི་སྲོག ། 
འདི་ལྟར་ཆོས་ཀུན་མ་རྟོགས་ན། །ཕྱོགས་འདོད་བློ་ཡི་འཛིན་པས་འཆིང་། །འདི་ 
ཤེས་རྒྱལ་བའི་སྲས་སུ་གྱུར། །འདི་དོན་རྟོགས་ཤིག་རིགས་ཀྱི་བུ། །ཨོ་རྒྱན་བདག་ 
གིས་བྱིན་རླབས་ཕྱིར། །མི་བརྗེད་གཟུངས་ཀྱིས་ཡི་གེར་ཐོབ། །ལོ་གསུམ་གསང་ 
ལམ་ངེས་པར་ཆོད། །གསང་བ་བསྒྲགས་ན་བར་ཆད་འབྱུང་། །ཡུན་དུ་གསང་ན་ 
མཆོག་ཏུ་ཤིས། །རྗེས་ཀྱང་སྙིང་འདྲའི་སློབ་མ་གཅིག །གཉིས་དང་གསུམ་ལས་ 
མ་སྟོན་ཅིག །དོན་དམ་རང་རིག་པདྨ་མི་འབྱུང་ན། །ང་དང་མཇལ་བ་གཉིས་ 
རྟོག་ཡིན། །དེ་ཕྱིར་རང་རིག་པདྨ་འབྱུང་། །ཤེས་པར་བྱོས་ཤིག་རིགས་ཀྱི་བུ། ། ཞེས་ 
གསུངས་ནས་ཚོགས་གྲལ་ཆེན་པོ་དེར་མ་ཎིའི་སྒྲ་འབིར་གྱིས་སོང་བའི་ཚེ། བདག་ 
གཉིད་སད། ཞག་གསུམ་ཉམས་ཀྱི་སྣང་བར་སོང་། བསམ་ཞིང་གུ་རུའི་སྐུ་དྲིན་ 
དྲན། དེ་ནས་ཞག་གསུམ་གྱི་ཉིན་པར། མཁོ་མཐིང་ལྷ་ཁང་དུ། བླ་མ་ཆོས་ 
དཔལ་བས་མཁར་གྱི་ཡང་རྩེར་ཡི་གེར་བཀོད་པའོ། །དགེ་རྩ་འགྲོ་བའི་དོན་དུ་ 
བསྔོ། རྩ་བ་གསུམ་གྱི་ཐུགས་ལ་བཟོད་པར་གསོལ། རྨི་ལམ་དགོད་རེ་བྲོ་ཞིག་ 
བྱུང་། ཧེ་ཧེ་ཧེ། དགེའོ། །
124

༄༅། །ཟབ་གཏེར་ཆོས་ཀྱི་མཛོད་ཁང་།
།གུ་རུ་རཏྣ་གླིང་པའི་མནལ་ལམ་བལ་ཡུལ་ཡང་ལེ་ཤོད་མ་ཞེས་བྱ་ 
བ་མཛོད་ཁང་སྐབས་བརྒྱད་པ་བཞུགས་སོ། ། མངྒ་ལཾ།
༄༅། ། བཛྲ་གུ་རུ་པདྨ་སིདྡྷི་ཧཱུཾ༔ ལྷག་པའི་ལྷ་མཆོག་འཇིག་རྟེན་འདྲེན་པའི་ 
གཙོ། །དངོས་གྲུབ་མཆོག་བརྙེས་པད་མ་རྒྱལ་པོའི་སྲས། །རིག་འཛིན་སྐྱེ་ཤི་བྲལ་ 
བ་དེ་ལ་འདུད། །དུས་མཐའི་གཏེར་སྟོན་ ༼རབ་ཏུ་བྱུང་བའི་མཚན།༽ རིན་ཆེན་དཔལ་ 
བཟང་པོ། །བྱ་ལོ་བྱང་ཕྱོགས་འཕན་ཡུལ་རྒྱ་ལ་ལ་སོགས་ལ། བུ་ཆེན་རྣམས་ 
ཀྱིས་གདན་དྲངས་དུས། ཕར་ལམ་བསམ་ཡས་ཨཱརྱ་པ་ལོའི་གླིང་ནས། གུ་རུའི་ 
སྐུ་ཚབ་པདྨ་གུ་རུ་གཏེར་ནས་གདན་དྲངས་ནས། མངའ་འབུལ། གསོལ་བ་བཏབ་ 
པའི་ནུབ་མོར་མནལ་ལམ་ན། བུ་མོ་དར་གྱི་ལ་ཐོད་ཅན་ལྔ་བྱུང་ནས། བསམ་ 
ཡས་དབུ་རྩེ་རིམ་གསུམ་རྐང་པ་ས་ལ་མ་རེག་པར་སྐོར་བ་བྱེད་ཅིང་། བདག་ 
ལ་འདི་སྐད་ཟེར་རོ། །ཨེ་མ་སྐལ་ལྡན་རིགས་ཀྱི་བུ། །སྔོན་ཙམ་སློབ་དཔོན་པད་ 
མ་ཞེས། །བོད་ཡུལ་འགྲོ་བ་འདུལ་བ་དེ། །དུས་ད་ལྟ་རྔ་ཡབ་གནས་ན་བཞུགས། ། 
དེ་རིང་བལ་ཡུལ་ཡང་ལེ་ཤོད། །མཁའ་འགྲོ་འབུམ་ཚོགས་དབུས་ན་བྱོན། །ལས་ 
ལྡན་སྟོང་ཕྲག་བཅུ་གསུམ་ལ། །སྨིན་ཅིང་གྲོལ་བའི་ལམ་ཡང་སྟོན། །བུ་སྐལ་ལྡན་ 
ཡོད་ན་ཤོག་ཅིག་གསུངས། །ངེད་ཅག་དེ་ཡི་ཕོ་ཉ་ཡིན། །བུ་བླ་མ་དང་མཇལ་ན་ 
གཤེགས་སོ་ཟེར། །ཡིད་ལ་བསམ་པ་ཙམ་གྱིས་འགྲུབ། །ཅེས་གསུངས། ནམ་ 
མཁའ་ལ་སོང་ངོ་། །དེར་བདག་གིས་ཀྱང་གུ་རུ་ལ་མོས་པ་རྩེ་གཅིག་ཏུ་ཡིད་ལ་ 
བསམ་སྟེ། ནམ་མཁའ་ལ་འཕུར་བས། ཡུད་ཙམ་ཞིག་ལ་བལ་པོའི་ཡུལ་དུ། ཕུ་
125

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བྱང་ཤར་ལ་གཏད་པའི་མདའ་ན། མཐའ་ཐམས་ཅད་ན་ནགས་རི་མུན་པ་འཐིབས་
པ་ལྟ་བུས་བསྐོར་བའི་དཀྱིལ་ན། པདྨ་ཁ་བྱེ་བ་ལྟ་བུའི་ཡུལ་གྱི་དཀྱིལ་ནེའུ་གསིང་ 
དང་། མེ་ཏོག་དང་། སྨན་གྱི་ནགས་ཚལ་བསམ་གྱིས་མི་ཁྱབ་པས་བསྐོར་བའི་ 
དབུས་ན། བྲག་དཀར་པོ་ནར་མོའི་མགོ་ལ་ཕུག་པ་ཡང་བྲག་མགོ་ལ་ནར་མོར་ 
ཡོད་པ། ཁ་ཡུད་ཙམ་ལྷོ་ནུབ་ལ་ལྟ་བ་མདུན་ན་ཆུ་མིག་གསུམ་ཡོད་པ། ཤར་དེ་ 
ན་སོ་ཕག་གི་མཆོད་རྟེན་སྒོ་མང་གཅིག་ཡོད་པ། དེའི་ནེའུ་གསེང་གི་དབུས། 
མདུན་དེ་ན། མེ་ཏོག་པད་མ་སྟོང་དང་ལྡན་པའི་སྟེང་དེ་ན། ཤེལ་གྱི་བང་རིམ་ 
ཁྲི་བཅུ་གསུམ་པའི་སྟེང་ན། པཎྜི་ཏ་ལོ་བརྒྱད་ལོན་པའི་ན་ཚོད་ཙམ་ལ། དབུ་ 
ལ་པད་ཞུ་ལྷུབས་སུ་གསོལ། སྐུ་ལ་ལིང་དམར་པོའི་ཆོས་གོས་ལ་གསེར་གྱི་པ་ཏྲ་ 
རིས་ཡོད་པ། ཕྱག་ན་རྡོ་རྗེ་དྲིལ་བུ་འཛིན་པ། ཞལ་དཀར་དམར་མདངས་དང་ 
ལྡན་པ་ལ། དཔྲལ་བའི་མཛོད་སྤུ་ནས་འོད་འཇིག་རྟེན་གྱི་ཁམས་ཁྱབ་པར་འཕྲོ་ 
བ༑ དེའི་འོག་ན་མར་མཁའ་འགྲོ་མ་རྒྱན་དྲུག་ཅན་ཉེར་གཅིག་གིས་མཆོད་པ་ 
ཕུལ་བའི་མཐའ་སྐོར་ལ་ལས་ཅན་སྟོང་ཕྲག་བཅུ་གསུམ་གྱིས་བསྐོར་བ་གཅིག་གི་ 
མདུན་དུ་བྱ་བབས་པ་ལྟར་སླེབས་སོ། །
དེར་བདག་གིས་གུས་པ་ཚད་མེད་པ་བྱས་ཏེ། ཕྱག་འཚལ། ཞབས་སྤྱི་བོས་ 
བླངས་ནས། གུ་རུའི་ཕྱག་བདག་གི་སྤྱི་བོར་བཞག་ནས་འདི་སྐད་གསུངས། སྨོན་ 
ལམ་ལས་འཕྲོའི་དཀྱིལ་འཁོར་དུ། །བཀའ་བརྒྱུད་བླ་མ་རྣམས་དང་མཇལ། །རྟེན་ 
འབྲེལ་གནས་དུས་འགྲིགས་པའི་ཚེ། །རྩ་བའི་བླ་མ་མཆོག་དང་མཇལ། །རང་ 
སྣང་དག་པའི་དཀྱིལ་འཁོར་དུ། །རང་རིག་དོན་གྱི་བླ་མར་མཇལ། །གཉིས་སྣང་ 
རྟོག་ཚོགས་བྲལ་བས་ན། །མཇལ་བྱ་མཇལ་བྱེད་གཉིས་སུ་མེད། །དེ་ཀུན་ཡིད་
126

༄༅། །ཟབ་གཏེར་ཆོས་ཀྱི་མཛོད་ཁང་།
ལ་གཅེས་པར་ཟུང་། །བུ་མཐའ་འཁོབ་ཡུལ་ནས་འདིར་འོང་ངམ། །མ་རུངས་བོད་ 
ཀྱི་རྒྱལ་ཁམས་འདིར། །ཆགས་སྡང་ལོག་ལྟའི་དམག་དཔུང་གིས། །སེམས་ཁྲལ་ 
ཡི་ཆད་མང་པོ་ཡིས། །འོ་བརྒྱལ་འགའ་རེ་མ་བྱུང་ངམ། །ཞེས་གསུངས་ཏེ། བུ་ 
གཡས་ཀྱི་འདི་རྣམས་སློབ་དཔོན་ཆེན་པོ་ཧཱུྃ་ཀ་ར་དང་འཇམ་དཔལ་བཤེས་གཉེན་ལ་
སོགས་རྒྱ་གར་གྱི་རིག་འཛིན་ཆེན་པོ་རྣམས་ཡིན་ནོ། །ཕྱག་འཚལ་མོས་གུས་ཆེན་ 
པོ་གྱིས་ཤིགགཡོན་གྱི་འདི་རྣམས་གནུབས་ནམ་མཁའི་སྙིང་པོ་དང་། །སྒྲ་བསྒྱུར་ 
བཻ་རོ་ཙ་ན། །སྔགས་མཁན་སངས་རྒྱས་ཡེ་ཤེས་ལ་སོགས་བོད་ཀྱི་གྲུབ་ཆེན་རྣམས་ 
ཡིན་པས། །ཕྱག་འཚོལ་དད་གུས་ཆེན་པོ་གྱིས་ཤིག མདུན་གྱི་འདི་རྣམས་གུ་རུ་ 
ཆོས་ཀྱི་དབང་ཕྱུག ཀུན་མཁྱེན་དྲི་མེད་འོད་ཟེར་ལ་སོགས། ཁྱོད་རང་གི་མོས་ 
པའི་བླ་མ་རྣམས་དང༌། བོད་ཀྱི་གཏེར་སྟོན་ཚད་མ་རྣམས་ཀྱང་བཞུགས་པས། 
གུས་པ་ཆེན་པོ་གྱིས་ཤིག མཐའ་སྐོར་འདི་རྣམས་ཁྱེད་རང་གི་ལུང་ནས་བསྟན་ 
པའི་བུ་ཆེན་རྣམས་དང་། བཀའ་རྫོགས་འབྲེལ་ལྡན་གྱི་སློབ་མ་རྣམས་ཀྱང་ཡོད་ 
པས། ཡིད་ཆེས་དང་དགའ་བ་སྒོམས་ཤིག་ཅེས་གསུངས། 
དེར་བདག་གིས་རྒྱ་བོད་ཀྱི་རིག་འཛིན་རྣམས་ལ་རིམ་པར་ཕྱག་འཚལ། ཞབས་ 
སྤྱི་བོས་བླངས་པའི་རྗེས་སུ། བདག་གི་སློབ་མ་ཆོས་བདག་ཉི་ཤུ་ལྔ། འབྲེལ་ལྡན་ 
བཅུ་གཉིས་ལ་སོགས་རྣམས་བདག་ལ་འདུན་ཞིང་འདུག་པ་ལ། དེའི་ཁྲོད་ན་ལྔ་ 
ཙམ་མི་འདུག་པ་ལ་དེ་ཇི་ལྟར་ཡིན་ཞུས་པས། གུ་རུས་གསུངས་ནས། དེ་རྣམས་ 
ཁྱེད་ལ་དམ་ཚིག་མི་གཙང་བ་རྣམས་ཡིན་གསུངས་སོ། །དེར་སློབ་དཔོན་རིག་ 
འཛིན་རྣམས་ཀྱིས་དཀྱིལ་འཁོར་དང༌། མཆོད་རྫས་རྣམས་སྐད་ཅིག་ལ་བཤམས་ 
ནས། སྒྲུབ་པ་བཀའ་བརྒྱད་དང་། །ཐུགས་རྗེ་ཆེན་པོ་ཞི་ཁྲོའི་དབང་རྣམས་རིམ་
127

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པར་བསྐུར། གསང་འདུས་མཉམ་སྦྱོར་རྣམས་ཀྱི་ལུང་བཀའ་གཏད་མཛད། ཞག་ 
གསུམ་གྱི་དབང་མཛད། ཆོ་ག་རྣམས་སྒྲུབ་ཆེན་དང་དབང་བུམ་ལྟར་མཛད་ 
ཅིང་འདུག་སྟེ། །ཐམས་ཅད་འདིར་འབྲིར་མ་ལང་ངོ་། །དབང་རྣམས་ཚར་བའི་ 
རྗེས་སུ། གུ་རུའི་ཞལ་ནས། ཧོ་ཉོན་ཅིག་འདིར་འཚོགས་དད་འདུན་རྣམས། ། 
ཐོག་མར་ཆོས་ཀྱི་རྩ་བ་ནི། །མི་རྟག་འཆི་བ་དྲན་པ་ཡིན། །དེ་དང་རིམ་གྱིས་མ་ 
དྲེད་གཅེས། །ཉམས་ལེན་རྩ་བ་བརྩོན་འགྲུས་ཡིན། །བོ་ཟག་ལེ་ལོར་མ་སོང་གཅེས། ། 
ཆོས་ཟབ་བླ་མའི་མོས་གུས་ཡིན། །ཐང་ལྷོད་འགྱུར་ལྡོག་མེད་པ་གཅེས། །གདམས་
པའི་མཐར་ཐུག་རྫོགས་ཆེན་ཡིན། །ཐེག་དམན་ཆོས་དང་མ་འདྲེས་གཅེས། ། 
བསྒྲུབས་རྟགས་གཙོ་བོ་བྱམས་སྙིང་རྗེ། །རང་འདོད་དུག་དང་མ་འདྲེས་གཅེས། །
བོགས་འདོན་གཙོ་བོ་ངེས་འབྱུང་ཡིན། །རྒྱུན་ཆད་མེད་པར་བརྟན་པ་གཅེས། །
གེགས་སེལ་གཙོ་བོ་དག་སྣང་ཡིན། །རང་རྒྱུད་ངན་པ་ཞིག་པ་གཅེས། །གཞན་
དོན་གཙོ་བོ་ཕན་སེམས་ཡིན། །རང་དོན་ཟོག་ཏུ་མ་སོང་གཅེས། །ལྟ་བའི་མཐར་
ཐུག་བདག་མེད་ཡིན། །གཟུང་འཛིན་མཐའ་དང་བྲལ་བ་གཅེས། །སྒོམ་པའི་
མཐར་ཐུག་རང་གསལ་ཡིན། །བློས་བྱས་མུ་བཞི་བྲལ་བ་གཅེས། །སྤྱོད་པའི་ 
མཐར་ཐུག་རྒྱ་ཡན་ཡིན། །ཆོས་བརྒྱད་རང་འདོད་བྲལ་བ་གཅེས། །གཞི་ནི་ཀུན་ 
གཞི་ཡེ་ཤེས་གཉིས། །ཀུན་གཞིའི་ཉུངས་དཀར་ཏིལ་མར་བཞིན། །འཁོར་འདས་ 
གཉིས་ཀྱི་སྤྱི་གཞི་སྟེ། །ཡེ་ཤེས་དག་པ་མངོན་འགྱུར་ཡིན། །འདི་གཉིས་ཕྱེད་པ་ 
ཤིན་ཏུ་དཀའ། །ཐེག་དམན་རྣ་བར་དུག་དང་འདྲ། །དབང་པོ་རབ་རྣམས་དེ་ 
རྟོགས་མཛོད། །ལམ་ནི་གྲུ་ཤན་མཉེན་པ་དང༌། །རྩལ་ཆེན་མཐེབ་དང་མདའ་ 
གཞུ་འདྲ། །ཉན་ཐོས་རང་རྒྱལ་བྱང་སེམས་དང་། །ཀྲྀ་ཡོག་ཨུ་པ་ལ་སོགས་པ། །
128

༄༅། །ཟབ་གཏེར་ཆོས་ཀྱི་མཛོད་ཁང་།
བསྐལ་པ་གྲངས་མེད་གསུམ་དང་ཡང༌། །གཉིས་དང་གཅིག་དང་ལྔ་བདུན་དང་། ། 
སྐྱེ་བ་བཅུ་གསུམ་བདུན་སོགས་ནས། །ཐར་པའི་འབྲས་བུ་ཐོབ་པར་འདོད། །དེ་ 
ཡང་བླ་མེད་སྙིང་པོའི་ལམ། །ཚེ་གཅིག་དག་གིས་སངས་རྒྱའོ། །དེ་བས་ཅིག་ 
ཆར་ཐོད་རྒལ་བ། །འབད་མེད་ཐོས་གྲོལ་ཉིད་དུ་འགྱུར། །འདི་ཡང་ཐེག་དམན་ 
བློ་ཆུང་ལ། །ཤིན་ཏུ་གསང་ངོ་རྣལ་འབྱོར་རྣམས། །འབྲས་བུ་ཡེ་རྫོགས་ལྷུན་གྲུབ་ 
ཆེ༑ ༑སྤངས་ཐོབ་མེད་པར་ཡེ་སངས་རྒྱས། །དག་པ་གཉིས་ལྡན་ཆོས་ཀྱི་སྐུ། ། 
རང་བྱུང་ཆེན་པོ་མཐར་ཕྱིན་ནོ། །
ཞེས་གསུངས་རྗེས་སུ། གུ་རུ་ཉིད་ཀྱིས་རྡོ་རྗེ་དྲིལ་བུ་ཐུགས་ཀར་བསྣོལ་ནས། 
ཨ་ཨཿཞེས་གསུངས་དུས་སུ། དམིགས་མེད་དུ་སྐད་ཅིག་ལ་ནམ་མཁའ་ལ་ཐིམ་ 
མོ༑ ༑ནམ་མཁར་སྒྲ་སྐད་ཆེན་པོ་གྲགས་པའི་རྗེས་ལ་ས་གཞི་བར་སྣང་ཐམས་ཅད། 
ཉན་ཐོས། རང་རྒྱལ། བྱང་སེམས། རིག་འཛིན་དང་དཔའ་བོ་དཔའ་མོ། སྐུ་ 
གཟུགས། མཆོད་རྟེན། གསུང་རབ་ལ་སོགས་དཔག་མེད་ཀྱིས་ཁེངས་ནས། ལ་
ལས་ཕྱག་འཚལ། ལ་ལས་མཆོད་པ་འབུལ། ལ་ལས་སྐོར་བ་དང་། ལ་ལས་སྐུ་ 
གསུང་ཐུགས་ཀྱི་རྟེན་བཞེངས། ལ་ལས་ཏིང་ངེ་འཛིན་བསྒོམས། སྣ་ཚོགས་ཀྱིས་ 
གང་བའི་རྗེས་ལ་ཧ་ཧ་ཞེས་པའི་སྒྲའི་རྗེས་སྐད་ཅིག་ལ་དེ་རྣམས་ནམ་མཁར་ཐིམ། 
སླར་གུ་རུ་སྔར་བཞིན་དུ་ལམ་གྱིས་བྱོན་ནས་འདི་སྐད་གསུངས། སྐྱེ་མེད་ཆོས་ 
སྐུའི་ཀློང་ཡངས་ནས། །འགགས་མེད་སྟོང་པའི་རང་རྩལ་དུ། །འཁོར་འདས་ལམ་ 
སོགས་ཅི་ཤར་ཡང༌། །རྩ་བ་སྐྱེ་མེད་ཆོས་ཀྱི་སྐུ། །ཐམས་ཅད་སྒྱུ་མའི་འཕྲུལ་ 
འཁོར་འདྲ། །འདི་ལྟར་རྟོགས་ན་རྣལ་འབྱོར་ཆེ། །རྩོལ་མེད་ས་ལམ་དུས་གཅིག་ 
རྫོགས། །བྱར་མེད་ཡེ་གྲོལ་ཉིད་དུ་འགྱུར། །ཟུང་ཞིག་ཟུང་ཞིག་སྐལ་ལྡན་རྣམས། །
129

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་དོན་དགོངས་པ་ཡེ་གྲོལ་མཛོད། །ཅེས་གསུངས་བའི་རྗེས་ལ། ཐམས་ཅད་ཨ་ 
ལ་ལ་ཧོ། ཨེ་མ་ཧོ། ཞེས་སྒྲ་འབིར་གྱིས་ནམ་མཁའ་ལ་འཇའ་ཡལ་བ་ལྟར་སོང་ 
བའི་རྗེས་སུ། གུ་རུས་གསུངས་ནས། བུ་ཁྱོད་ཉོན་ཅིག་སྐལ་བ་ཅན། །བོད་ཡུལ་ 
སྐུ་ཚབ་བརྒྱ་རྩ་སྦས། །ཨོ་རྒྱན་དངོས་དང་ཁྱད་པར་མེད། །གསུང་ཚབ་གཏེར་ 
ཁ་བྱེ་བ་སྦས། །འགྲོ་དོན་ཡུན་དུ་དཔག་མེད་འབྱུང༌། །ཐུགས་ཚབ་རྒྱལ་སྲས་ 
དཔག་མེད་བྱོན། །གཏེར་གྱིས་བསྟན་པ་བསྐྱང་བར་འགྱུར། །རྟེན་དང་དམ་ 
རྫས་ཁྱད་པར་སྦས། །ཟོས་ཚད་ཐར་པའི་ལམ་དུ་འགྲོ། །ཕྲིན་ལས་མཐུ་གཏད་ 
དྲག་སྔགས་སྦས། །སངས་རྒྱས་བསྟན་པ་བསྲུང་བར་འགྱུར། །དེ་ཕྱིར་བུ་ཁྱེད་ 
སེམས་བསྐྱེད་ཀྱིས། །ང་ཡིའི་་གསུང་བཞིན་དོན་གཉིས་འབོད། །ཕ་ཡི་ཐུགས་རྗེ་ 
རྒྱུན་ཆད་མེད། །གསོལ་བ་ཐོབ་ཅིག་འདོད་དོན་འགྲུབ། །དེ་ཉིད་ལོ་གསུམ་བར་ 
དུ་གསང་། །གསུངས་པའི་རྗེས་ལ། ཕཊ་ཅེས་གསུངས་ནས་གཉིད་སད་དོ། །རྗེས་ 
ལ་འབྲུག་ཟླའི་ཉ་ལ་འཕན་ཡུལ་སྨན་རྩེའི་རི་ཁྲོད་དུ་བརྗེད་ཐོ་བཀོད་པའོ། །དུས་ 
མཐའི་སྤྲང་པོ་རཏྣ་ལ། །ངོ་མཚར་རྒྱལ་པོ་འདི་འདྲ་བདོག །དག་སྣང་མེད་རྣམས་ 
ཕོ་ཚུགས་བཟང། །འདྲ་འདྲ་སྙམ་སྟེ་ཅུང་མི་མཉམ། །སྙིང་འདྲའི་བུ་ལ་སྟེར་བ་ 
ཡིན། །བཀྲ་ཤིས་དཔལ་འབར་འཛམ་གླིང་རྒྱན། །ཕྱོགས་དུས་ཀུན་ཏུ་ཁྱབ་པར་ 
ཤོག ། དགེའོ། །
130

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གུ་རུ་རཏྣ་གླིང་པའི་དག་སྣང་དངོས་གྲུབ་ཀུན་འབྱུང་ཞེས་བྱ་བ་ 
ལགས། མཛོད་ཁང་སྐབས་དགུ་པའོ། །
།གུ་རུ་དྷེ་ཝ་དྷཱ་ཀི་ནི་སརྦ་སིདྡྷི་ཧཱུྃ་ཧྲཱིཿརྒྱལ་སྲས་པད་མ་འབྱུང་གནས་ 
དང་། །དེ་སྲས་ཆོས་ཀྱི་དབང་ཕྱུག་སོགས། །བཀའ་བརྒྱུད་རིན་ཆེན་རྣམས་ལ་ 
འདུད། ། གཏེར་སྟོན་བདག་གིས་ང་དགུ་ལོན་པའི་ལྕགས་མོ་སྦྲུལ་གྱི་ལོ་འབྲུག་ 
ཟླའི་ཚེས་གསུམ་ལ། བསམ་གྲུབ་བདེ་བ་ཆེན་པོའི་ལྷ་ཁང་དུ་ཕེབས་ནས། གསང་ 
སྔགས་རྙིང་མའི་རྒྱུད་འབུམ་གྱི་བཀའ་ལུང་གསུངས་པའི་དུས། ཕ་རོལ་པོ་གཅིག་
གི་རྐྱེན་ལ་བརྟེན་ནས། དེ་ལྟར་ཡིན་ན་ང་འདི་ལྟར་ཡིན་བསམ་པའི་ཁམས་འདུས་ 
ཅུང་ཞིག་བྱུང་བའི་ནུབ་མོ་ཁོ་བོའི་རྨི་ལམ་ན། སྤང་རི་སེར་ཆོ་ལེ་བ་གཅིག་གི་ 
སྟེང་ན་ཁོ་བོ་འདུག་དུས། རྣལ་འབྱོར་པ་དཀར་པོ་ཌཱ་མ་རུ་ཁྲོལ་བ་གཅིག་ལ།
བུད་མེད་མང་པོའི་ཚོགས་ཀྱིས་རྫས་བསམ་གྱིས་མི་ཁྱབ་པ་ཐོགས་པས་བསྐོར་བ་ 
གཅིག་བྱུང་ནས། སྤང་གི་དཀྱིལ་ན་ཆོས་ཁྲི་ཆེན་པོ་གཅིག་འདུག་པའི་དཀྱིལ་དུ་ 
རྣལ་འབྱོར་པ་དེ་བཞུགས། བུད་མེད་རྣམས་ཀྱིས་མཐའ་བསྐོར་ནས་འདུག་པ་ 
ལ༑ རྣལ་འབྱོར་དེའི་ཞལ་ནས། བུ་ཁོ་རེ་ཁྱོད་གཏེར་སྟོན་ཡིན་ཁ་འདྲ་བ་གཅིག་ 
མིན་ནམ། ཚོགས་ཀྱི་གྲལ་འདི་རུ་ཤོག་གསུངས་ནས་ཁོ་བོ་ཡང་ཆོས་ཁྲིའི་རྩ་ 
བར་འདུག་སྟེ། དེར་རྣལ་འབྱོར་པ་དེས་བདག་ལ་སྤྱན་ལོག་མཛད་ནས། བདག་ 
ལ་བཀའ་བཀྱོན་གཅིག་གནང་། སེམས་ཅན་ལས་ཀྱིས་མནར་བ་མ་རིག་པ་ལགས། 
ཁྱེད་ཁོང་ཁྲོ་མ་བྱེད། ཁྱེད་ཀྱི་རྒྱུད་དཀྲུགས་ན། ཁམས་པ་བསྡིག་པས་ཚེ་བསོད་
131

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནམས་མར་མེ་ལ་ཕུ་བཏབ་པ་འདྲ་བ་གཅིག་འོང༌། དེའི་དོན་གྱིས་རྟེན་འབྲེལ་ 
གྱི་གནད་ཆེན་པོ་ཞིག་འཆུགས་པ་གཅིག་འདུག་གོ་གསུངས་སོ། །དེར་ཁོ་བོའི་
བསམ་པ་ལ། དེར་གུ་རུ་རིན་པོ་ཆེ་ཆོས་ཀྱི་དབང་ཕྱུག་གི་རྣམ་འཕྲུལ་ཞིག་ཡིན་ 
པ་འདྲ་ན་བསམས་ནས། སླར་ལངས་ནས་ཕྱག་གསུམ་འཚལ་ཏེ། གུ་རུ་རིན་པོ་ 
ཆེ་བདག་ཡུས་ཀྱིས་རྔམ་པ་ཡིན། དེང་སང་གསང་སྔགས་རྙིང་མའི་བསྟན་བདག་ 
ཁོ་བོ་ཡིན་སྙམ། རྒྱུན་ཆད་མེད་པར་ཐུགས་རྗེས་འཛིན་པར་ཞུ་ཞེས་གསོལ་བས། 
དཀྱིལ་དེ་ནས་བུད་མེད་གཅིག་ལངས་ནས། བུ་ཁྱོད་དེ་ཚུགས་ཀྱང་ཡིན། གུ་རུ་
ཉིད་ཀྱིས་གནས་ལུགས་སྐབས་ལ་བབ་པའི་ཞལ་ཏ་གཅིག་གནང་བར་འཚལ་ཟེར།
རྣལ་འབྱོར་པ་དེའི་ཞལ་ནས།
བུ་ཉོན་གཅིག་རྒྱུད་འཛིན་ཕ་ཡི་བུ། །དགྲ་དུག་ལྔའི་དཔུང་དེ་གཉུག་རིང་བས། །
རིགས་དྲུག་འཁོར་བའི་གྲོང་ཁྱེར་འདིར། །དེ་ཙམ་འཁྱམས་པའི་རྒྱུས་མེད་དམ། ། 
རང་སྣང་དག་པའི་དཀྱིལ་འཁོར་ནས། །སྐུ་གསུམ་ཞིང་ཁམས་ལོགས་ན་མེད། ། 
ཡེ་རྫོགས་ལྷུན་གྲུབ་ཆེན་པོ་ཡིན། །དེ་ལ་རེ་དོགས་འོང་རྒྱུ་མེད། །གོ་བ་ཚིག་གི་ 
ཡིད་ཡུལ་དང་། །རྟོགས་པ་ལམ་གྱི་ཐེམ་སྐས་གཉིས། །འདྲ་ལ་མི་འདྲ་ནོར་ར་རེ། ། 
ཆོས་ཀྱི་རྩ་བ་བྱང་ཆུབ་སེམས། །ལམ་གྱི་རྩ་བ་བརྩོན་འགྲུས་ཡིན། །ལྟ་བ་སྟོང་ 
ཉིད་མཐའ་དང་བྲལ། །སྒོམ་པ་རང་གསལ་གཉུག་མའི་ངང་། །ལམ་སྦྱོང་ཚོགས་ 
གཉིས་རྟེན་འབྲེལ་ཏེ། །འབྲས་བུ་ཡེ་རྫོགས་ལྷུན་གྲུབ་ཡིན། །ལྟ་བ་སྒོམ་དང་མ་ 
འདྲེས་པའི། །གོ་ཡུལ་སྟོང་སྐད་འདོན་པ་དེ། །ཝ་ཡིས་སེང་སྐད་འདོན་པ་ཡིན། ། 
ཕ་རྗེས་བུ་ཡིས་འཛིན་པ་ལ། །རང་སྤྱོད་སྔར་ནས་མ་འགྱུར་བར། །ལྟ་བ་ཁྱུང་ 
ཆེན་འཕང་མ་དམའ། །ལམ་སྒོམ་བརྩོན་འགྲུས་གཡེལ་མ་ཤོར། །འགྲོ་དོན་སེམས་
132

༄༅། །ཟབ་གཏེར་ཆོས་ཀྱི་མཛོད་ཁང་།
སྟོབས་རླབས་མ་ཆུང༌། །ཚེ་གཞུག་རྒྱལ་ཁམས་མ་ཎིར་སྐུལ། །རང་དོན་ཉམས་ 
ལེན་སྒྲུབ་ལ་རྩོན། །ད་ནི་འདུན་མའི་བཙན་ས་ཟིན། །ང་ནི་ཆོས་ཀྱི་དབང་ཕྱུག་ 
ཡིན། །ཕས་ཟེར་ཉོན་ལ་ང་ཕྱིར་ཤོག །ཁྱོད་ཀྱི་སྐྱེ་བ་དོན་ལྡན་བྱས། །ཁྱད་པར་ 
མཆོག་གི་སློབ་མ་རྣམས། །ཁྱོད་ཀྱི་རྟེན་འབྲེལ་མྱུར་དུ་འགྲིགས། །བུ་ཡིན་ནོ་ 
ལེགས་སོ་རིགས་ཀྱི་བུ། །ཞེས་གསུངས་ནས་ཕྱག་བདག་གི་མགོ་ལ་ཅག་ཅག་མཛད།
དེའི་རྗེས་ལ་བུད་མེད་དེ་རྣམས་ཀྱིས་ཚོགས་ཀྱི་འཁོར་ལོ་དཔག་མེད་མཛད། བསྔོ་
བ་དང་སྨོན་ལམ་ཚར་རྗེས་སུ། རྟག་ཏུ་ཐུགས་རྗེས་འཛིན་པ་ཡིན་ནོ་གསུངས་ནས་ 
ནུབ་ཕྱོགས་ཀྱི་ནམ་མཁའ་ལ་ཐལ། བུད་མེད་དེ་དག་ཀྱང་མ་ཎིའི་སྒྲ་དི་རི་རི་ 
ཕྱིར་ལ་སོང་། བདག་གིས་གུ་རུ་རིན་པོ་ཆེ་ཞེས་འོ་དོད་བོས་རྗེས་ལ་གཉིད་སད། 
འདི་འདྲའི་ཡ་མཚན་ངོ་མཚར་ཆེ། །རྗེས་འཇུག་རྣམས་ལ་ཕན་དགོངས་ནས། ། 
ཟླ་བ་རྟིང་མའི་ཚེས་གསུམ་ལ། །བསམ་འགྲུབ་བདེ་ཆེན་གཙུག་ལག་ཏུ། །བཀོད་ 
པའི་དགེ་བ་གང་ཐོབ་པ། །ཕ་མས་གཙོ་བྱས་འགྲོ་བ་རྣམས། །སངས་རྒྱས་པད་ 
མའི་སྤྱན་ཆེན་པོའི། །ཞབས་དྲུང་པད་མ་ལས་འཁྲུངས་ཏེ། །སྲས་ཀྱིས་ཐུ་བོ་བྱེད་ 
པར་ཤོག །
༄༅། །ན་མོ་གུ་རུ་ཧྲཱིཿ དེ་ནས་རྒྱུད་ཀྱི་ལུང་རྣམས་ལེགས་པར་ཚར་ཏེ། སྦྲུལ་ 
ཟླའི་ཚེས་གསུམ་གྱི་ཉིན་ཆོས་དབང་རིན་པོ་ཆེའི་སྒྲུབ་གནས་སྣེ་གདོང་དགོན་པར་ 
གནས་བསྐོར་ལ་བྱོན་དུས། ཐོག་མར་ཆོས་དབང་རིན་པོ་ཆེ་ལ། བལ་པོ་བཻ་རོས་ 
དག་སྣང་དུ་མ་མཐོང་བའི་གནས་མཆོད་རྟེན་དག་དུ། བླ་མ་དགེ་བའི་བཤེས་ 
གཉེན་དུ་མ་དང་བཅས་ཏེ་དཔོན་སློབ་ལྔ་བཅུ་ལྷག་ཙམ་བྱོན་དུས། གུ་རུ་བའི་ 
ཆོས་རྗེ་བཤེས་གཉེན་པས་བཻ་རོས་ཞུས་ལན་གྱི་དཔེ་ཆ་བསྣམས་ནས། རྟེན་འབྲེལ་
133

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱིས་དེ་རིང་འདིའི་ལུང་མཛད་དགོས་གསུངས་ནས། ཆོས་དབང་རིན་པོ་ཆེའི་ 
བཞུགས་ཁྲིའི་སྟེང་དུ་ཁོ་བོ་འདུག་སྟེ། ལུང་བྱ་དུས་པདྨ་དབང་ཆེན་གྱི་དུས་ཀྱི་
བག་ཆགས་དྲན་པའི་སྣང་ཚུལ་འདི་འདྲ་ཞིག་དྲན་ཏེ་སྣེ་སྔོན་གྱི་བྲག་དགོན་ནས།
མཆོད་རྟེན་སྒང་དུ་འགྲོ་བ་ལ། གུ་རུ་དབུ་སྐྲ་ཐོད་བཅིངས་ལ་དར་དམར་པོའི་
མདུད་བསྣོལ་མཛད། ཕྱག་ན་ཕྲེང་བ་སྐུ་རྒྱབ་ན་འདྲེན་ཞིང་སྔོན་ལ་བྱོན། དེའི་
ཕྱི་ན་ཡར་སངས་རྒྱས་ཀུན་གྲོལ་དབུ་སྐྲ་ལྕང་ལོ་ལ་ལྟག་ཆིངས་མཛད། ཆང་བེན་
གསོལ་ཆས་དང་བཅས་པ་བསྣམས་ནས་འབྱོན་པས། རྣལ་འབྱོར་སེང་བཟང་གི་
ཕྱག་དཔེ་མཎྜལ་མཆོད་གཏོར་རྒྱུ་རྣམས་ཁྱེར་ནས་འགྲོ་བ་དང་། བདག་གི་ན་བཟའ་
བེར་ཕྱམ་སེར་ཁྲ་ནག་ཅུག་གེ་སོང་བ་གཅིག་ཕྲག་ལ་བཀལ། མེ་ལོང་ཡིག་བདུན་
བྲང་ཁེབས་པ་གཅིག་སྐེ་ལ་བཏགས་ནས་ཕྱིན་པ་དང༌། ནམ་ཟླ་ནི་མེ་ཏོག་ཁྲ་ཆི་
ལེ་བ་དབྱར་སོས་ཀྱི་དུས་ཡིན་པ་རྣམས་གསལ་པོར་དྲན། གཞན་ཡང་ཆོས་ཞུ་
ཚོའི་འཁོར་མང་པོ་དང་བཅས་པ་ཡོད་པར་དྲན་ནས། དེ་དུས་ཁོ་བོ་བརྒྱལ་ཐབས་
སུ་ངུ་བ་དང་མཆི་མ་དབང་མེད་དུ་ཤོར་བས། བླ་མ་དགེ་བའི་བཤེས་གཉེན་པ་
ཐམས་ཅད་ཀྱང་མཆི་མ་འབྱིན་པ་ཁོ་ནར་སོང་སྟེ། བྱིན་རླབས་ཀྱི་བབ་ཆེན་པོ་
ཆེ་བ་གཅིག་བྱུང་དུས། ཁོ་བོས་མིག་ཕྱིས་དུས་བྱང་ངོས་ཀྱི་ནམ་མཁའ་ལ་དག་
པའི་སྣང་བ་དཔག་ཏུ་མེད་པ་གཅིག་སྣང་སྟེ། འདི་ནི་ཕ་རོལ་གྱི་བློར་ཤོང་བ་ 
དཀའ་བས། སྐབས་འདིར་བཏང་སྙོམས་སུ་བཞག་གོ །དེ་ནས་སྣེ་སྔོན་མཐིལ་གྱི་ 
ཚོགས་ཁང་དེར་ཚོགས་གཏོར་བཤམས། ལས་བྱང་གཞུང་བསྲིངས། གསོལ་བ་ 
གདུང་ཡུས་ཀྱིས་བཏབ་པའི་དུས། དངོས་སམ་ཉམས་ཀྱི་སྣང་བ་འདྲ་བ་གཅིག་ 
སྣང་ངོར། ལྷོ་ངོས་ཀྱི་ནམ་མཁའ་ལ། ཆོས་དབང་རིན་པོ་ཆེའི་སྐུའི་ཆ་ལུགས།
134

།ཟབ་གཏེར་ཆོས་ཀྱི་མཛོད་ཁང་།
གཅེར་བུ་ལ་རས་ཀྱི་ཨང་རག་གཅིག་གསོལ། དབུ་ལ་རིགས་ལྔའི་དཔྲོག་ཞུ་དང་། 
དར་གྱི་ཅོད་པཎ་མཛད་པ། ཕྱག་གཡས་ན་ཌཱ་མ་རུ་དང་། གཡོན་ནས་ཡིག་ 
བདུན་གྱི་མེ་ལོང་བསྣམས་ནས། གར་ཐབས་སུ་ལིང་ལིང་། ཡིག་འདུན་དབྱངས་ 
དང་བཅས་ཏེ་གསུངས་པ་ལ། བུ་མོ་རས་དཀར་པོའི་ན་བཟའ་གསོལ་བ། ཌཱ་མ་ 
རུ་དང་དྲིལ་བུ་འཁྲོལ་ཞིང༌། གར་ཐབས་སུ་ལིང་ལིང་བྱེད་པ་གཅིག་མིག་ཕྱེ་བཙུམ་ 
མེད་པར་གསལ་བ་ལྟ་བུ་གཅིག་བྱུང་སྟེ། དེ་དུས་ཀྱང་བདག་ནི་དབང་མེད་དུ་ 
ངུ་བ་ཁོ་ན་ལས། འཁོར་མང་པོ་རྣམས་མེད་ན་ཁོ་བོས་གདམས་ངག་གཅིག་ཞུ་ 
སྙམ་པའི་དུས་སུ། དེ་རྣམས་བདག་གི་སྤྱི་བོར་ཐིམ་པ་སྙམ་བྱེད་པའི་ངང་ལ་ 
ཡལ་ལོ། །དེ་ནས་དེའི་ནུབ་མོ་ལྷ་ཁང་ན་ཡོད་དུས། བདག་གི་རྨི་ལམ་ན་མཆོད་ 
ཁང་ཆེན་པོ་གཅིག་གི་དབུས་ནས། དཀྱིལ་འཁོར་ལྟ་བུའི་བཞུགས་ཁྲིའི་སྟེང་ན། 
བྲམ་ཟེ་པྲ་བྷ་ཧ་སྟི་ཡིན་ཟེར་རྣལ་འབྱོར་པ་གཅེར་བུ་ལ། རྒྱན་དྲུག་ཡོད་པ། ཌཱ་ 
མ་རུ་དང་བྷནྡྷ་བསྣམས་པ། ཨག་ཚོམ་རྒྱ་གྲམ་དཀར་པོ་ཡོད་པ་ཁ་ཊཱཾམཆན་ན་
བཅུག་པ་ཞབས་གཉིས་རྒྱལ་པོ་རོལ་པའི་འདུག་སྟངས་སུ་ཡོད་པ་གཅིག་ལ། བུད་ 
མེད་དང་རྣལ་འབྱོར་མའི་ཚོགས་ཀྱིས་བསྐོར་ནས་ཕུར་པའི་འཛབ་དབྱངས་ལྡི་ 
རི་རི་འདུག་པ་གཅིག་གི་མདུན་དུ་བདག་གིས་སླེབས་ནས་ཕྱག་འཚལ་གུས་པ་
ཆེན་པོས་ཞབས་སྤྱི་བོར་བླངས་ནས། བདག་ལ་བྱིན་གྱིས་བརླབ་ཏུ་གསོལ་ཞེས་ 
ཞུ་དུས། ཌཱ་མ་རུ་ཁྲོལ་ཁྲོལ་མཛད་ཅིང་།
ཀྱེ་མ་དུས་མཐར་སྐྱེས་པའི་རྣལ་འབྱོར་པ། །སེམས་ཉིད་སྟོང་པ་ཆོས་ཀྱི་དབྱིངས། 
གཏད་ཁ་མེད་པའི་རང་བཞིན་འདི། །བློ་ལས་འདས་པ་ཡིན་མོད་ཀྱང་། །གནས་ 
ལུགས་རང་ངོ་བལྟས་པའི་ཚེ། ། གནས་ལུག་སྨྲ་བསམ་བརྗོད་མེད་ལས། །སྟོང་
135

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསལ་ཉམས་ཀྱི་སྣང་བ་ཤར། །འདི་དོན་ངང་ལས་མ་གཡོས་པ། །ཁོར་ཡུག་རྗེན་ 
པར་སྐྱོང་བ་ཡིན། །མཉམ་བཞག་རྗེས་ཐོབ་མི་དམིགས་པར། །ཆུ་བོའི་རྒྱུན་གྱི་ 
རྣལ་འབྱོར་སྐྱིད། །དེ་ཚེ་ནམ་མཁའི་རྣལ་འབྱོར་པ། །གདོད་མའི་གཞི་དང་ 
འབྲས་བུའི་སྡེ། །གཉིས་མེད་གཅིག་ཏུ་འདྲེས་པའི་དུས། །སེམས་ཅན་མ་སྤངས་ 
སངས་རྒྱས་ཀྱི། །འབྲས་བུ་མཐའ་རུ་ཕྱིན་པས་ནི། །སངས་རྒྱས་སེམས་ཅན་མཉམ་ 
སྦྱོར་བས། །སངས་རྒྱས་མཉམ་སྦྱོར་ཞེས་སུ་གྲགས། །ཅིག་ཆར་སངས་རྒྱས་ 
འབྲས་ཐོབ་ཕྱིར། །ཡང་དག་ཟབ་མོའི་མཐར་ཐུག་ཡིན། །དེ་ལ་འོད་གསལ་སྙིང་ 
པོའི་ལམ། །འོད་གསལ་སྒྲོན་མའི་ལམ་ཡིན་ཕྱིར། །གོལ་མེད་ཁྱེད་རང་གོ་སྟེ་ 
འདུག །བུ་ཚོགས་གཉིས་ལམ་ལ་དཔའ་མ་ཞུམ། །ལྟ་བའི་ནམ་མཁའ་ཕྱོགས་མ་ 
ལྷུང་། །སྒོམ་པའི་རི་རྒྱལ་ལྷུན་མ་གཡོ། །སྤྱོད་པའི་ཆུ་བོ་རྒྱུན་མ་ཆད། །གཞི་ཡི་ 
ས་གཞི་བརྟན་མ་གཡོ། །ལམ་གྱི་གོ་རིམ་དོན་མ་ནོར། །འབྲས་བུའི་རྒྱལ་པོ་དོན་ 
སྣ་ཚོགས། །ཁ་འབྱམས་མུ་སྟེགས་ལྟ་བ་སྤོངས། །དགེ་སྡིག་འཆོལ་བའི་སྤྱོད་པ་ 
སྤོངས། །དམ་ཚིག་མེད་ལ་དཀའ་ཚོགས་སྡོམས། །འབྲེལ་ཡོད་ཙམ་ལ་བློ་མ་ 
སྤངས། །བླ་མའི་མོས་གུས་རྒྱུན་མ་བཅད། །ཡི་དམ་བསྐྱེད་རིམ་རྟག་ཏུ་བསྟེན། ། 
མཁའ་འགྲོ་ཚོགས་གཏོར་རྟག་ཏུ་རེམས། །ཆོས་སྐྱོང་བསྐང་གཏོར་རྒྱུན་མ་གཅོད། 
སྐུ་གསུང་ཐུགས་རྟེན་དཔག་མེད་བཞེངས། །སྙིགས་དུས་རྒྱལ་ཁམས་མ་ཎིར་སྐུལ། ། 
དམ་མེདཕྱག་རྒྱ་བདག་མ་གཟུང༌། །ཐབས་མཁས་འགྲོ་རྣམས་དགེ་ལ་སྐུལ། །
ཆགས་སྡང་ལོག་ལྟའི་ལས་མ་གསོགས། །ཕ་རོལ་ཉེས་པ་ཅུང་ཟད་ལ། །ལས་སྦྱོར་
དྲག་པོ་ལྟུང་བར་འགྱུར། །གལ་དང་སྦྱོར་བ་རིགས་པས་ལྟོས། །དྲག་སྔགས་སྤུ་ 
གྲིའི་འཁོར་ལོ་རྣམས། །བསྟན་འཛིན་སྙིང་གི་བུ་མིན་ལ། །ནོར་དང་ངོ་ཆེའི་
136

༄༅། །ཟབ་གཏེར་ཆོས་ཀྱི་མཛོད་ཁང་།
དབང་མི་གཏོང༌། །ཀུན་ལ་དག་པའི་སྣང་བ་སྐྱོངས། །འདི་ལྟར་ངེས་དོན་དྲང་ 
དོན་གཉིས། །ཕ་ཡི་སྙིང་གཏམ་བུ་ལ་བཞག །བར་ཆད་འཕྲང་གཉིས་བགྲོད་པ་ 
ན༑ ༑ལུང་བསྟན་བཀའ་རྒྱ་ཇི་བཞིན་དུ། །རང་གཞན་དོན་གཉིས་མཐའ་རྒྱས་ 
འགྲུབ། །དེ་བར་ཚུལ་སྤྱོད་ཞིབ་ཏུ་རྩིས། །ཚེ་སྒྲུབ་བརྩོན་ཞིང་སྐུ་རིམ་འབོད། ། 
དེ་ཡིས་རྟེན་འབྲེལ་ལེགས་ཏེ་འོང་། །
ཞེས་གསུངས་པའི་རྗེས་སུ་ཡང་འདི་སྐད་གསུངས། ཆོས་སྐུའི་རང་བཞིན་ངོ་བོ་ 
གཅིག །ལོངས་སྐུ་ཡོན་ཏན་ཀུན་རྫོགས་ཡིན། །སྤྲུལ་སྐུ་གང་མོས་དེ་ལྟར་སྣང་། ། 
ཕྲིན་ལས་བྲམ་ཟེ་པྲ་ཧ་སྟི། །ང་ནི་རྒྱལ་བ་ཐམས་ཅད་དེ། །ངོ་བོ་ཆོས་ཀྱི་དབང་ 
ཕྱུག་ཡིན། །ཞེས་གསུངས་པའི་རྗེས་སུ། གུ་རུ་དངོས་སུ་ལམ་གྱུར་ནས། ཕྱག་ 
བདག་གི་སྤྱི་བོར་བཞག་ནས། བདེན་པའི་སྟོབས་དང་བྱིན་གྱིས་བརླབས་པའི་ 
ཚིག་མང་པོ་ཞིག་གསུངས་ཏེ། བུ་མོ་དེ་རྣམས་དང་བཅས་ཏེ་ཌཱ་མ་རུའི་སྒྲ་དཀྲོལ་ 
ཏེ༑ ནམ་མཁའ་ལ་བྱོན་པའི་རྗེས་ལ། བདག་ཡིད་གདུང་བས་ཧ་ལས་ཏེ། གུ་རུ་ 
རིན་པོ་ཆེ་བདག་ལ་ཐུགས་རྗེས་ཟུང༌། །ཞེས་འོ་དོད་བོས་པའི་རྗེས་ལ། གཉིད་ 
སད་དེ་བདག་མཉམ་སྦྱོར་གྱི་དོན་ལ་རྗེས་སུ་བསམ་པས། མཉམ་པ་ཉིད་ཆེན་ 
པོའི་ཏིང་ངེ་འཛིན་ཁྱད་པར་ཅན་གཅིག་རྒྱུད་ལ་སྐྱེས། སྔོན་གྱི་བག་ཆགས་དང་ 
སྐུ་དྲིན་དྲན་པས་མཆི་མ་མང་དུ་བྱུང་ཞིང༌། ལུས་ངལ་ག་ཆད་པ་ལྟར་དུ་གྱུར་ 
ཏོ༑ ༑ ཀྱེ་མ༔ དུས་མཐའི་སྤྲང་པོ་རཏྣ་གླིང་། །སུ་ཡི་བློ་རུ་མི་ཤོང་རུང་། །རྫུན་ 
གཏམ་འཆང་བ་འདི་འདྲ་བདོག །གསང་གཏམ་ཡི་གེར་བཀོད་པ་ལགས། །ཉེས་ 
ན་རྩ་བ་གསུམ་ལ་བཤག །ད་རུང་དུས་དང་རྣམ་པ་ཀུན། །དག་སྣང་རྒྱུན་ཆད་ 
མེད་པར་ཤོག །འདི་ནི་ལྕགས་མོ་སྦྲུལ་གྱི་ལོ། ས་ག་སྤྲུལ་གྱི་ཟླ་བའི་ཚེས་ལྔ་ལ།
137

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྷོ་ལ་ཡག་བསམ་གྲུབ་༼གུ་རུ་ལྷ་ཁང་ཡང་ཟེར།༽བདེ་བ་ཆེན་པོའི་གཙུག་ལག་༼གུ་རུ་མ་ཧཱ་ཁང་ཡང་ཟེར།༽
ཁང་དུ་ཡི་གེར་བཀོད་པའོ། །བཀྲ་ཤིས་དཔལ་འབར་ཉི་མས་གདུལ་བྱའི་ཞིང་ 
མ་ལུས་པ་ཁྱབ་པར་གྱུར་ཅིག དགེའོ། །
138

༄༅། །ཟབ་གཏེར་ཆོས་ཀྱི་མཛོད་ཁང་།
།གུ་རུ་རཏྣ་གླིང་པའི་རྨི་ལམ་རང་སྣང་འཁྲུལ་གྲོལ་བར་དོ་གནད་ 
ཀྱི་འཕྲང་སྒྲོལ། མཛོད་ཁང་སྐབས་བཅུ་པ་བཞུགས་སོ། །
༄༅། ། ན་མོ་གུ་རུ། སྤྲིན་བྲལ་མཁའ་ལ་ཉི་ཤར་ཇི་བཞིན་དུ། །ཐུགས་རྗེ་འོད་ 
ཟེར་སྟོང་གསུམ་ཕྱོགས་བཅུར་ཁྱབ། །བླ་མའི་བླ་མ་རྒྱལ་སྲས་ཐམས་ཅད་མཁྱེན། ། 
རྔ་ཡབ་གནས་དང་རི་བོ་རྩེ་ལྔ་ན། །ཨོ་རྒྱན་རྗེ་དང་བི་མ་མི་ཏྲ་ཞེས། །རྒྱལ་བའི་ 
མཆོག་གྱུར་བཀའ་དྲིན་མཉམ་མེད་གཉིས། །སྙིང་ནས་གསོལ་འདེབས་བུ་ལ་ 
བྱིན་གྱིས་རློབས། །བདག་འདྲའི་སྐྱེ་བོ་ལས་ངན་གདུག་སེམས་ཅན། །སྔོན་ཆད་ 
མཐའ་མེད་འཁོར་བར་འཁྱམས་ཡུན་ལ། །ད་རུང་གནས་མེད་འཁོར་བར་འཁྱམས་ 
གྱུར་ན། །ཕ་མཆོག་གཉིས་ཀྱི་ཐུགས་རྗེ་གང་དུ་ཐལ། །ཀྱེ་མ་ཀྱེ་ཧུད་ལས་ངན་ 
བདག་འདྲ་ལ། །འདི་ལ་ཕ་གཉིས་ཐུགས་རྗེའི་ཕྱག་རྐྱོངས་ལ། །ད་ལྟ་ཉིད་དུ་ 
འདྲེན་པར་མཛད་དུ་གསོལ། །ཁོ་བོ་གཏེར་སྟོན་རཏྣ་གླིང་། །རང་སྣང་འཁྲུལ་ 
བའི་རྣམ་རྟོག་ནི། །མ་འགགས་ཤར་ཚུལ་འདི་འདྲ་སྣང༌། །བྱ་ལོ་ཁྱི་ཟླའི་ཉེར་ 
བདུན་ནུབ། །ཁང་བཟང་རྒྱ་ཆེ་དཔངས་མཐོའི་ནང༌། །འདོད་དགུ་ཚང་བའི་ 
འཁོར་ལོངས་སྤྱོད། །མ་ཚང་མེད་པའི་དབུས་ན་འདུག །འཇིག་རྟེན་དགའ་ 
བདེ་མྱོང་བའི་ཚེ། །བདག་གི་མཛའ་མོ་བུད་མེད་གཅིག །ཕྱི་ནས་མཇལ་མི་ 
འདུག་ཅེས་སྨྲས། །ཁོ་བོ་ཅིག་ཅར་ཕྱིར་ཕྱིན་དུས། །མི་ནག་རས་གོས་གོན་པ་ 
གཉིས། །ཁྱོད་དེ་ཙམ་འཇིག་རྟེན་ཆགས་དགའ་ན། །འཇིག་རྟེན་ཁམས་ཤིག་ 
བསྟན་གྱིས་ཟེར། །རང་དབང་མེད་པར་ལག་ནས་བཟུང་། །གད་མེད་གཡང་
139

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་ཐུར་ལ་དྲུད། །གཅོང་རོང་མུན་ནག་མཐའ་མེད་བརྒལ། །ལུང་པ་གྲུ་གསུམ་ 
དམར་ཐང་ཆད།།བྲག་རི་ནགས་ཚལ་མཚོན་ཆ་གཟིངས། །གློ་བ་ཆུས་བཤལ་
འདྲ་བར་བསླེབས། །མཐོ་དམན་རིམ་པ་ཕྱོགས་མཚམས་ན། །དམྱལ་ཁམས་
བཅོ་བརྒྱད་ཡིན་ཟེར་མཐོང་། །དབུས་ན་ལྕགས་ཁང་མེ་འབར་བ། །བཅུ་གསུམ་ 
ཡོད་པའི་སྒོ་དྲུང་བསླེབས། །འགྲོ་བ་རིགས་དྲུག་དཔག་མེད་པ། །སྨྲེ་སྔགས་ཆོ་ 
ངེས་འཇིག་རྟེན་གང་། །ཕ་འབོད་མ་འབོད་བརྒྱལ་ཞིང་བསྲེགས། །བདག་ཀྱང་ 
མི་སྲིན་བསེ་གདོང་ཅན། །གཤིན་རྗེ་མང་པོས་བཟུང་གྱུར་ཏེ། །སྲེག་ཁང་ནང་དུ་ 
ཆུག་ཅིག་ཟེར། །གོང་གི་ཁྲིད་མཁན་མི་གཉིས་ཀྱིས། །མ་འཁྲུལ་འཁྲུལ་ན་ཁྱེད་ 
ཉེས་ཟེར། །དེ་ཚེ་སྐྱབས་ཆེན་དཀོན་མཆོག་དྲན། །བདག་གིས་སྨྲེ་སྔགས་གསོལ་ 
བ་བཏབ།
ཀྱེ་ཧུད། སྤྱིར་སྐྱབས་ཀྱི་དམ་པ་དཀོན་མཆོག་གསུམ། །ཁྱད་པར་རིགས་བདག་ 
འོད་དཔག་མེད། །སྒོས་སུ་བྱམས་མགོན་སྤྱན་རས་གཟིགས། །ཡང་སྒོས་ཨོ་རྒྱན་ 
བི་མ་ལ། །ཉེ་བར་དྲིན་ཆེན་བླ་མ་གཉིས། །རྟོགས་ལྡན་ཡེ་དཔལ་ཟླ་བ་གྲགས། ། 
ཡི་དམ་དབང་ཆེན་ཞི་ཁྲོའི་ཚོགས། །ཆོས་སྐྱོང་དམ་ཅན་རྒྱ་མཚོ་རྣམས། །ཐུགས་ 
རྗེས་ཟུང་ལ་སྡུག་བསྔལ་སྐྱོབས། །ཁོ་བོ་ལས་ངན་བདག་འདྲ་བ། །གནས་ངན་ 
འདི་འདྲའི་གནས་སུ་སླེབས། །བསྐལ་པ་དུ་ཙམ་བསགས་པའི་ལས། །བདག་ 
གིས་བྱས་པ་དུ་ཡོད་ན། །ཁྱེད་དཀོན་མཆོག་རྣམས་ཀྱིས་མི་སྐྱོབ་ན། །མི་ང་དེ་ 
རིང་འདི་ལྟར་གྱུར། །དཀོན་མཆོག་བདེན་པས་མ་བསླུ་ཞིག །བུ་ང་ཡི་ཆད་པ་ 
མ་གཏང་ཞིག །རྒྱལ་བ་ཐུགས་རྗེ་མ་ཆུང་ཞིག །ཡོད་ན་ད་ཡོད་མེད་ན་ད་མེད། ། 
ངེས་པར་ད་ནི་ཇི་ལྟར་འགྱུར། །དེ་སྐད་སྨྲས་ཤིང་འོ་དོད་བོས། །ཁ་ཙམ་མིན་
140

༄༅། །ཟབ་གཏེར་ཆོས་ཀྱི་མཛོད་ཁང་།
པའི་སྨྲེ་སྔགས་བཏོན། །དེ་ཚེ་བུད་མེད་བཟང་མོ་གཉིས། །དེ་རུ་ལྷགས་ནས་འདི་ 
སྐད་གསུངས། །བུ་སངས་རྒྱས་བདེ་བའི་ལོངས་སྤྱོད་དང་། །རྣལ་འབྱོར་ལམ་གྱི་ 
འཁྲུལ་གྲོལ་གཉིས། །རིགས་དྲུག་དམྱལ་བའི་སྡུག་བསྔལ་རྣམས། །དོན་དངོས་ 
པོར་གྲུབ་པ་ཅུང་ཡོད་དམ། །སེམས་མ་འགགས་པ་ཡི་འཆར་སྒོ་ལ། །བདེ་སྡུག་ 
གི་འཁྲུལ་སྣང་ཅི་ཤར་ཡང་། །དོན་སྟོང་པ་ཉིད་ལས་ཅང་སྲིད་དམ། །སྐྱེ་རྒ་ན་ 
འཆིའི་སྡུག་བསྔལ་དང༌། ཁྱད་པར་དམྱལ་བའི་བཙོ་བསྲེག་རྣམས། །རང་ 
སེམས་འཁྲུལ་པར་མ་ཤེས་ན། །འོ་དོད་བོས་པས་ཅང་ཕན་ནམ། །གཏད་མེད་ 
གཟུང་འཛིན་མ་གྲུབ་པའི། །རང་སེམས་སྟོང་པའི་ངོ་བོར་ལྟོས། །རི་དྭགས་སྨིག་ 
རྒྱུའི་ཆུ་སྙེག་དང༌། །སྔར་མའི་མིག་ནི་གྲིབ་སོ་དམག །སྦྲུལ་འཇིགས་ལམ་དུ་ 
ཐག་པ་སྦྲུལ། །རང་སེམས་འཁྲུལ་ཚེ་སྣང་བ་དགྲ། །དེ་འདྲ་དེ་དག་ཐམས་ཅད་ 
ཀུན། །རྨི་ལམ་ཡིན་ནོ་སྒྱུ་མ་ཡིན། །རྨི་ལམ་སྒྱུ་མ་བདེན་མེད་ཡིན། །དོན་སྐྱེ་ 
མེད་སྟོང་ ་པར་མ་ཤེས་པས། །ཡོད་མི་སྲིད་པའི་རིགས་དྲུག་འདིར། །རང་སྣང་ 
འཁྲུལ་པས་དུཿ ཁ་མྱོང་། །བག་ཆགས་ངན་པ་མ་ཟད་ན། །བདེ་བའི་གནས་ 
སྐབས་ག་ལ་ཡོད། །བུ་སྡུག་མཁན་ངོ་བོ་རང་སར་ཆོད། །དེ་སྐད་གསུངས་ཤིང་ 
ཕྱག་མཛུབ་གཉིས། །མི་ངན་ང་ཡི་སྙིང་གར་གཏད། །ངས་དྲན་གཟུང་སེམས་ཀྱི་ 
ངོ་བོ་མཐོང་། །སྡུག་བསྔལ་རང་སར་གྲོལ་སྙམ་བྱེད། །ད་རུང་བག་ཆགས་བྲལ་ 
དཀའ་བས། །ཅུང་ཟད་འཇིགས་པའི་ཞད་ཅིག་སྣང༌། །དེ་ཚེ་རང་སེམས་དག་ 
པ་ཡི། །མདུན་གྱི་མཁའ་ལ་ཁྱེའུ་ཆུང་བྱོན། །གར་སྟབས་མཛད་ཅིང་འདི་སྐད་ 
གསུངས། །བུ་མ་འཇིགས་མ་སྐྲག་རིགས་ཀྱི་བུ། །སྟོང་གསུམ་འཁྲུལ་པའི་གྲོང་ 
ཁྱེར་འདིར། །མེད་བཞིན་སྣང་བ་རྨི་ལམ་ལྟར། །སེམས་སྟོང་པའི་རང་མདངས་
141

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་ཤེས་ན། །རིགས་དྲུག་གི་སྡུག་བསྔལ་ག་ལ་འཇིག །བུ་འཁྲུལ་གྲོལ་སེམས་སུ་ 
མ་ཤེས་སམ། །ཕྱི་ཀུན་རྫོབ་སྒྱུ་མའི་འཁྲུལ་འཁོར་འདི། །ནང་ཆོས་ཉིད་བདེན་པར་ 
མ་ཤེས་ན། །ཆོས་ཤེས་དང་གོ་བས་ཅི་ལ་ཕན། །སེམས་སྟོང་པ་སྐུ་གསུམ་ཡོ་ 
འདི། །མྱོང་བ་རྒྱུད་ལ་མ་སྐྱེས་ན། །པོ་ཏི་མང་པོ་བློར་ཚུད་ཀྱང་། །སྤང་འགེགས་ 
རྟོག་པའི་ཡོ་ལང་ཡིན། །སེམས་སྟོང་གསལ་གཉུག་མའི་འཁྲུལ་འཁོར་འདི། །སྐྱེ་ 
མེད་དོན་ལ་མ་གནས་ན། །བཤད་ཆོས་རྟོག་པའི་ཡོ་ལང་ཡིན། །བུ་འཇིགས་ན་ 
འཇིགས་མཁན་རྩ་བ་འཚོལ། །བར་དོ་འཁྲུལ་པའི་སྣང་བ་དང༌། །ངན་སོང་ 
དམྱལ་བའི་སྡུག་བསྔལ་རྣམས། །སྐྱེ་མེད་སྟོང་པར་བློ་ཐག་ཆོད། །འགྲོ་མགོན་ 
ཐུབ་པའི་བཀའ་ལས་ཀྱང། །དམྱལ་བའི་སྡུག་བསྔལ་མི་བཟད་པ། །སྡིག་སེམས་ 
ཡིན་པར་གསུངས་པ་ཡིན། །རྒྱ་གར་དམ་པ་ནག་པོས་ཀྱང༌། །དམྱལ་བ་གཤིན་ 
རྗེའི་ལས་རྣམས་ཀྱང༌། །བདེན་ན་གཤིན་རྗེ་ཁོ་རང་ཡང་། །ལས་ཀྱིས་དམྱལ་ 
བར་སྐྱེ་ཞེས་སྨྲ། །སྔོན་གྱི་སློབ་དཔོན་པདྨས་གསུངས། །དག་པ་སྐུ་གསུམ་ཞིང་ 
ཁམས་དང་། །རྣལ་འབྱོར་ལམ་གྱི་ཉམས་རྟོགས་དང་། །རིགས་དྲུག་འཁྲུལ་པའི་ 
སྡུག་བསྔལ་རྣམས། །མི་བདེན་སྒྱུ་མའི་དཔེ་བདུན་ལྟར། །མེད་ལ་ཡོད་འཛིན་ 
འཁྲུལ་པའི་བློར། །བཤད་པ་ཁྱེད་ཀྱིས་མ་ཐོས་སམ། །དེ་དག་གདམས་པའི་ 
མཐར་ཐུག་དེ། །ཐོས་ཚད་གྲོལ་ལོ་རྣལ་འབྱོར་པ། །
དེ་སྐད་གསུངས་ནས་རང་སར་ཡལ། །ཁོ་བོའི་སྡུག་བསྔལ་རང་སར་གྲོལ། །རང་ 
སེམས་འཁྲུལ་པར་ཤེས་པའི་ཚེ། །རྨི་ལམ་ཟིན་ཏེ་རང་དབང་ཐོབ། །དེ་ཚེ་གོང་ 
གི་གསོལ་བཏབ་ཡུལ། །བླ་མ་ཡི་དམ་མཁའ་འགྲོའི་ཚོགས། །རི་མོར་བྲིས་པའི་ 
སྣང་བ་ཙམ། །དལ་ཅིག་སྣང་ཉམས་འདི་སྐད་གསུངས། །བུ་གསོལ་བ་འདེབས་
142

༄༅། །ཟབ་གཏེར་ཆོས་ཀྱི་མཛོད་ཁང་།
པའི་ཡུལ་མ་ནོར།།སྨྲེ་སྔགས་གདུང་བའི་སྐྱབས་མ་ནོར། །ཆེ་དྲེགས་ཆེ་དང་ 
ཆུང་རིག་ཆུང༌། །སྐྱབས་བསླུ་བ་མེད་པའི་དཀོན་མཆོག་ཡིན། །ལས་རྒྱུ་འབྲས་ 
བསླུ་བ་མེད་པའི་ཕྱིར། །ལས་ངན་སྒྲིབ་པས་མ་བསྒྲིབས་ན། །སྐྱབས་དཀོན་མཆོག་ 
རྟག་ཏུ་འབྲལ་མེད་བཞུགས།ཁྱོད་རེ་དོགས་སྒྲོག་གིས་མ་བཅིངས་པར། །ཁྱོད་ 
རྟག་ཏུ་སྙིང་ནས་གསོལ་བ་ཐོབ། །བུ་དགོས་དུས་འོང་བར་ཐེ་ཚོམ་མེད། །ནམ་ 
ཞིག་དགོས་པའི་དུས་བྱུང་ན། །དུས་ད་རེས་བཞིན་དུ་དྲན་པར་གྱིས། །ལར་རྨི་ 
ལམ་འཁྲུལ་པའི་བག་ཆགས་དང༌། །བར་དོའི་འཁྲུལ་པ་རྒྱུ་གཅིག་པས། །དགེ་ 
སྦྱོར་མྱོང་བས་མ་གྲོལ་ན། །བཤད་པའི་ཚིག་དང་གོ་བའི་ཆོས། །རྟོག་དཔྱོད་ 
ཡིད་ཀྱི་རི་མོ་ཡིན། །དགོས་དུས་མ་སྟོང་དོན་མེད་འགྱུར། །བུ་ཆེ་བཞག་ཆུང་ 
བོར་སྒྲུབ་ལ་རྩོན། །ཞག་རེ་གཉིས་གསུམ་ལས་མ་བྱུང་ཡང༌། །དགེ་སྦྱོར་དྲན་ 
པའི་བརྩོན་འགྲུས་ཆུག །ངན་སོང་འཁོར་བའི་སྡུག་བསྔལ་ལས། །དུས་ད་རེས་ 
ཐོན་པའི་མཁར་ཆེན་ལ། །ཕྱིར་མི་ལྟུང་བའི་དགེ་སྦྱོར་འབུངས། །སྣང་ཤེས་འཁྲུལ་ 
པའི་རྨི་ལམ་དང་། །བག་ཆགས་ངན་པའི་བར་དོ་དང་། །སེམས་ཉིད་སྟོང་པའི་ 
རང་ངོ་གསུམ། །གཟའ་གཏད་མེད་པ་ངོ་རེ་མཚར། །དེ་སྐད་ཐོས་ནས་རང་སར་
ཡལ།1
དེ་ནས་རྨི་ལམ་ཅུང་ཟད་འབྱམས་ནས། ཇི་ལྟར་གཅིག་ལ་བདག་ལྷ་ཁང་ 
གཅིག་གི་ནང་ན་འདུག་པས། བུ་མོ་ཀོང་མོའི་ཆ་བྱད་ཅན་བཞི་བྱུང་ནས། སློབ་ 
དཔོན་རཏྣ་བ་ཁྱོད། སྐུའི་འཁོར་ལ་སྐུ་མཆོག་གི་རྣམ་པ་འདུག ཁྱོད་རང་ལ་དྷཱ་ 
ཀིའི་གདན་འདྲེན་ཡང་འདུག ཟློག་པ་བསྐང་གསོ། བརྟན་བཞུགས་ལ་སོགས་ 
སྐུ་རིམ་ལ་བརྩོན་པར་འཚལ། ད་ཤོག་སེར་གྱི་ཞལ་བཤུས་ཚོ་ཡང་ཞབས་དྲིལ།
143

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ངེད་ཚོའི་སྐུ་ཚེའི་གསོལ་བ་འདེབས་པའི་མུ་དྲ་བྱེད་རྒྱུ་ཡིན་ཏེ། དེ་བར་ཅུང་ཟད་ 
མ་འགྲིགས་པས་ཚེ་སྒྲུབ་ཆེན་མོ་དེ་ཡང་མཛོད་ཟེར་རོ། །བདག་གིས་ཁྱེད་བུ་མོ་ 
ཚོ་ཀོང་མོ་ཡིན་ནམ་བྱས་པས། ཀོང་མོ་ཡང་ཡིན། ཙ་རི་བ་ཡང་ཡིན་ཟེར་རོ། ། 
འོ་ན་ཆོས་རྗེ་ཀརྨ་པ་དེ་གཤེགས་ཟེར་པའི་གཏམ་འོ་ལེ་བ་གཅིག་ཡོད་འདུག་པས། 
བདེན་ནམ་དྲིས་པས། བུ་མོ་དེ་ཀུན་ན་རེ། ལོས་བདེན་ན། སྐྱོན་ཆེ་ཨམ། གཤེགས་ 
ནས་ཡུན་རིང་སོང༌། ད་སྐུ་སྐྱེས་གཅིག་མཚུར་ཕུའམ་ཕལ་ཆེར་ཁམས་སྙེ་བོས་ 
སྟོད་དུ་འཁྲུངས་པ་ཡོད། ཟླ་བ་དང་པོའམ་གཉིས་པ་ལ་རྒྱལ་བ་འཇིག་རྟེན་དུ་ 
བྱོན་ནོ། །ངེད་ཚོ་ཡང་དེར་ཞབས་ཏོག་ལ་འགྲོ་སྙམ་པ་ཡིན། ཁྱེད་སྐུ་ཚེ་རིང་ན་ 
རྟེན་འབྲེལ་འགྲིགས་འོང་ཟེར། ཟླ་བ་དེ་དང་པོ་དང་གཉིས་ངེས་སོར་ཀྱང་མ་ 
དྲན། ཕལ་ཆེར་དང་པོ་འདྲ་བ་ཞིག་བྱུང༌། བདག་གིས་ཀྱང་ཆོས་རྗེ་ད་རུང་ 
ཡང་ཡང་འབྱོན་པས་ཡ་མཚན་ཆེ་བྱས་པས། མོ་དེ་ཚོས་ན་རེ། ཆོས་རྗེ་ཡིན་ 
པས་ཐུགས་མི་འཁྲུལ་ཡང༌། སྐྱེ་འཆི་ཡིན་པས་འོ་བརྒྱལ་སེམས་ཅན་ལ་འགྲོ་དོན་ 
གྱི་བར་སྟོང་ཆེ། མྱུར་དུ་སྐུ་དངོས་ཤིག་གདུལ་བྱ་རྫོགས་འགྲོ་བའི་སྔ་ལྟས་ཡིན་ 
པས། སྐྱོན་རེ་ཆེ་སྟེ་བྱ་ཐབས་མེད། ད་རེས་གུ་རུ་པདྨ་དངོས་གཅིག་བྱོན་པ་ཡིན། 
ཁྱེད་ཀྱང་སྐུ་རིམ་ལ་རྩོན་ཅིག་ཟེར་ནས། སྣང་ཡུལ་དེར་ཡལ་ནས། གླུ་སྐད་ཙེ་ 
རེ་མ་མཐོང་ཐལ་ལོ། །བདག་གི་སྙིང་མི་དགའ་ཚ་སྤྱོད་དེ་སོང་ནས། སླར་གུ་རུ་ 
རིན་པོ་ཆེ་དུང་དུང་དྲན་ནས། སྨྲེ་སྔགས་འདིས་བོས་སོ། ། 
ཀྱེ་མ་འགྲོ་བའི་སྐྱབས་མགོན་ཨོ་རྒྱན་རིན་པོ་ཆེ། །འཁོར་བའི་སྡུག་བསྔལ་ 
གཉུག་རིང་དལ་དྲག་པ། །འདི་ལ་མྱུར་བར་བགྲོད་པའི་ཐབས་གཞན་མེད། །ཐུགས་ 
རྗེས་ད་ལྟ་གཟིགས་ཤིག་སྐུ་དྲིན་ཅན། །བདག་འདྲ་དྲེད་པོ་མི་བཟད་ལས་ཀྱིས་
144

༄༅། །ཟབ་གཏེར་ཆོས་ཀྱི་མཛོད་ཁང་།
མནར། །འཇིག་རྟེན་ཁམས་ན་ཟབ་པའི་ཆོས་རྙེད་ཀྱང་། །ཉམས་ལེན་ཞིང་ས་ 
གཡེང་བའི་ཐན་པས་ཁྱེར། །བསྒྲུབས་པའི་འབྲས་བུ་སྨིན་པའི་དུས་མ་བྱུང༌། ། 
མཐོར་བཏང་དམར་བཏང་ཤེས་སོ་རིན་པོ་ཆེ། །འདུ་ལོང་གཡེང་དང་ཟབ་པའི་ 
འཁོར་ལོ་ཡི། །དགེ་སྦྱོར་བྱེད་ལོས་གཡེང་བའི་འཁོར་ལོས་ཁྱེར། །ཚེ་འདིར་སྒྲུབ་ 
པའི་རྒྱལ་ས་མ་ཟིན་ན། །བར་དོ་རང་ངོ་སྤྲོད་ཅིག་སྐྱབས་གཅིག་པོ། །ད་ནི་ན་སོ་ 
འཆི་བའི་གཡང་ཁར་ཉེ། །ནམ་ཞིག་དུས་ཟད་འཕོ་བའི་དུས་བྱུང་ཚེ། །རྟེན་ 
མེད་རིག་པ་རྔ་ཡབ་ཕོ་བྲང་དུ། །རྒྱལ་བའི་སྲས་ཀྱི་ཐུ་བོ་བྱེད་པ་ལ། །སྐད་ཅིག་ 
འབྲལ་མེད་མཁྱེན་ནོ་ཐུགས་རྗེ་ཅན། །ཞེས་གསོལ་བ་བཏབ་པས། རང་སྣང་ 
འཁྲུལ་པའི་ཉེ་འཁོར་ཞིག་ནས། ཀྱེ་མ་བུ་ཁྱེད་རེ་དོགས་མ་བྱེད་ཅིག །ཡི་མུག་ 
དང་རློམ་སེམས་གཉིས་ཆོས་ཀྱི་གྲོགས་མིན། མཚོ་རྒྱལ་གྱི་སྙན་བརྒྱུད་ལྟར་ཉམས་ 
ལེན་ལ་རྩོན། བསོད་ནམས་ཀྱི་ཚོགས་སོགས། འདུས་བྱས་ཀྱི་དགེ་རྩ་སྒྲུབ་ 
མཆོད། མ་ཎི་གཞན་ལ་དགེ་སྐུལ། སྐུ་གསུང་ཐུགས་ཀྱི་རྟེན་བཞེངས་སོགས་ 
ཞབས་ཏོག་ལ་བློ་དཔའ་མ་ཞུམ་ཞིག ཕྱི་མའི་ས་བོན་རྒྱ་ཆེན་འདེབས་དགོས་ 
སོ༑ ༑སྨོན་ལམ་རྒྱ་ཆེན་ཐོབ། འཁོར་རྣམས་ཐབས་ཀྱིས་དགེ་བ་ལ་སྐུལ། འབྲེལ་ 
க ཚད་དོན་ལྡན་བྱེད་དགོས་སོ། །རང་ཉམས་ལེན་ལ་རྩོན་ཅིག རིག་འཛིན་གྱི་ 
གྲལ་དུ་འགྲོ་དགོས་པ་ཡིན་ནོ། །ཟབ་ལམ་ཡིད་བཞིན་ནོར་བུ་ལྟར་བཅུད་ལེན་ 
རྣམ་གཉིས་ལ་འབད་པར་གྱིས། འདུས་པ་རྣམ་བཞིའི་ཉམས་ལེན་དེ་ཆག་ཏུ་མི་ 
རུང་ངོ༌། །ཞེས་འཁྲུལ་ཡུལ་ལྷང་ལྷང་འདུག་སྟེ། ངོ་རེ་མཚར་ན་སྙམ་པའི་ངང་ལ་ 
ཡོད་ཚེ། རྐྱེན་ཅིག་གིས་གཉིད་སད་ནས་ཐལ། མི་རྒན་འཁྲུལ་པའི་རྟོག་ཡུལ་ 
འདི། །དེ་ནུབ་མར་མེའི་འོད་ལ་བྲིས། །ནངས་པར་བརྗེད་ཐོའི་ཞབས་དྲིལ་ནས། །
145

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསམ་པས་འཇིགས་པ་དགོད་ཀྱང་བྲོ། །འདི་ཡིས་འཇིགས་པའི་འཕྲང་སྒྲོལ་ནས།
གདོད་མའི་གཞི་དབྱིངས་ལྷུན་གྲུབ་ཏུ།།སྐུ་གསུམ་མངོན་དུ་འགྱུར་པར་ཤོག 
ཅེས་པའི་གནད་བར་དོ་འཕྲང་སྒྲོལ་འདི་ནི།དུས་མཐའི་གཏེར་སྟོན་རཏྣ་གླིང་
པ་འཁྲུལ་ནས། ད་རུང་རྫུན་ལ་ནན་གྱི་དུས་དེར་ཡི་གེར་བཀོད་པའོ། །དགེ་ 
བས་རང་སྣང་ངོ་ཤེས་ནས། གདོད་མའི་ཡིན་ལུགས་ཀྱི་ཁང་བཟང་དུ་ཕྱིན་པར་ 
གྱུར་ཅིག དགེའོ། །དགེའོ། །དགེའོ། །
146

།ཟབ་གཏེར་ཆོས་ཀྱི་མཛོད་ཁང་།
༄༅། །གུ་རུ་རཏྣ་གླིང་པའི་འཁྲུལ་པའི་མནལ་ལམ་ངོ་མཚར་ 
སྙན་བརྒྱུད་དོན་གསལ་མེ་ལོང་ཞེས་བྱ་བ། མཛོད་ 
ཁང་སྐབས་བཅུ་གཅིག་པ་བཞུགས་སོ། །
༄༅། །གུ་རུ་དྷེ་ཝ་དྷཱ་ཀི་ནི་སརྦ་སིདྡྷི་ཧྰུྃ རེ་ཞིག་ཁོ་བོའི་སྣང་བ་རྨི་ལམ་དུ་ 
གྱུར་པའི་རྫུན་གཏམ། རང་ཤེས་ཀྱི་སྣང་བ་ཉམས་སུ་གྱུར་པའི་སྣང་ཚུལ་ནི། བྱ་ 
ལོ་ཟླ་བ་གཉིས་པའི་ཚེས་བརྒྱད་ལ། རྒྱལ་པོའི་ཕོ་བྲང་སྣེ་གདོང་དུ་ཡོད་པའི་ནུབ་ 
ཅིག བུ་མོ་གཉིས་ཀྱིས་ལམ་རིང་པོ་ཞིག་ལ་ཁྲིད་དེ། ནུབ་ཕྱོགས་སུ་སོང་བ་ལས། 
ཤར་ནས་མེ་ཏོག་དཀར་པོ་དང་། ལྷོ་ནས་སེར་པོ་དང༌། ནུབ་ནས་དམར་པོ་ 
དང་། བྱང་ནས་ལྗང་གུ་དང་། དེ་དག་གླིང་གིས་བསྐོར་བའི་དབུས་སུ། རིན་པོ་ 
ཆེ་ཤེལ་ལས་གྲུབ་པའི་བྲག མེ་ཏོག་རིགས་ཀྱི་སྟེང་དུ་སོང་བ་ལས། རང་ཤེས་ཀྱི་ 
ཁྱེའུ་རིགས་ཀྱི་བདག་པོར་གྱུར་པ་ནི། དམར་བའི་མདངས་ཅན་རལ་པ་ཐོར་གཙུག་ 
དར་གྱི་ཅོད་པཎ་གྱིས་མཛེས་པ། པད་མ་རཱ་གའི་བུམ་པ་འཛིན་པར་གྱུར་པ་ 
ལས། ལྷ་མོའི་གཟུགས་ཅན་གཉིས་ཀྱིས་མཐའ་བརྟེན་པ་ལས། ཁོ་བོ་དགའ་བའི་ 
མདངས་ཡིད་ཀྱི་པད་མོ་ཁ་ཕྱེ་བར་གྱུར་ཏེ། དྲུང་དུ་སོང་བ་ལ། དབང་སྒྱུར་ 
རྒྱལ་བའི་གཟུགས་ཅན་ཁྱོད་ནི་གང༌། །བདག་ནི་བློ་ངན་ལས་ཀྱི་དབང་གྱུར་ཏེ། ། 
ཁམས་གསུམ་གནས་ལས་ནམ་ཡང་མ་ཐར་ན། །སྟོབས་བཅུ་མངའ་བ་ཁྱེད་ཀྱིས་ 
ཐར་པར་དྲོངས། །ཞེས་གསོལ་བ་ལས། པད་མོའི་མདོག་ལྟར་ཤིན་ཏུ་འཇམ་ 
པའི་ཕྱག་བདག་གི་མགོ་ལ་བཞག་སྟེ། དུས་གསུམ་ཀུན་ཏུ་འཁྲུལ་མེད་ཡེ་དག་
147

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི། །རང་བྱུང་ཡེ་ཤེས་དོན་འདི་ངོ་མཚར་ཆེ། །འདི་ཡི་དོན་ནི་ཚིག་དང་རྟོག་ 
དཔྱོད་ཀྱི། །ཤེས་རབ་དག་གིས་འདི་མིན་རྟོགས་མིན་ཏེ། །བླ་མའི་དྲིན་གྱིས་རྩེ་ 
གཅིག་ཉམས་བླངས་པས། །གཞི་མེད་རྩ་བྲལ་རྟོགས་པའི་ཉམས་ཤར་ཏེ། །འཁྲུལ་ 
པའི་རྩ་བ་མཚང་ནས་བུད་པའི་ཚེ། །རིགས་དྲུག་གཟུང་འཛིན་འཁྲུལ་བའི་མིང་ 
མེད་ན། །དེ་ཚེ་སངས་རྒྱས་ཞེས་ཀྱང་བཟང་རྟོག་ལས། །མི་དམིགས་མཐའ་བྲལ་ 
ཆོས་དབྱིངས་དག་པའི་ཀློང་། །དེ་དོན་ཐོབ་ཕྱིར་བུ་ཁྱོད་བརྩོན་འགྲུས་སྐྱེད། ། 
ཅེས་བཀའ་བསྩལ་པའི་རྗེས་སུ། ལྷ་མོ་གཉིས་ལ་ཕྱག་གིས་རེག་པར་གྱུར་པས་ན། 
ཐབས་དང་ཤེས་རབ་ཟུང་དུ་འཇུག་པ་ནི། མྱུར་དུ་འགྲུབ་པའི་ལམ་མོ་ཞེས་སོ། །
གཙོ་འཁོར་དེ་རྣམས་ནི་ནམ་མཁའ་ལ་འཇའ་ཡལ་པ་ལྟར་གྱུར་ཏོ། ། 
ཚུལ་འདི་ནི་ཁོ་བོའི་ཡིད་ཤེས་འཁྲུལ་པ་ཡི། །རྫུན་གྱི་རྨི་ལམ་ཡི་གེར་བཀོད་ 
པ་འདི། །རྩ་བ་གསུམ་ལ་བཟོད་པར་མཛད་དུ་གསོལ། །ཉི་ཟླ་ཕྲུགས་གཅིག་ཤར་ 
བ་ལྟར། །གསང་སྔགས་གསར་རྙིང་བསྟན་པ་དར་རྒྱས་ཤོག །སྤྲོས་མེད་གདོད་ 
མའི་གཞི་དབྱིངས་མཁའ་འདྲ་ལས། །ཐུགས་རྗེའི་རྣམ་འཕྲུལ་གར་དགུའི་ཉམས་ 
ལྡན་པས། །གདུལ་བྱའི་ཞིང་དུ་གང་འདུལ་དེར་སྟོན་མཛད། །འགྲོ་བའི་བླ་མ་ 
རྗེ་བཙུན་པདྨ་དང༌། །མཁས་པའི་མཆོག་གྱུར་པཎ་ཆེན་བི་མ་ལ། །ཚེ་རབས་ 
སྔོན་ནས་ཐུགས་རྗེས་བཟུང་བའི་ཕ། །དུས་འདིར་སྐད་ཅིག་འབྲལ་མེད་ཐུགས་ 
རྗེས་ཟུང༌། །མཐར་ཐུག་རེ་ལྟོས་ཤེས་སོ་དྲིན་ཆེན་གཉིས། །ཡང་རེ་ཞིག་ཁོ་བོ་འཁྲུལ་ 
པར་གྱུར་པའི་གནས་སྐབས་ནི། དེ་ནས་བྱ་ལོ་ཟླ་བ་གཉིས་པའི་ཉ་ལ། ཆོས་ 
བདག་ལུང་དང་མཐུན་པའི་ཆོས་རྗེ་དུར་ཁྲོད་པ་གཉིས་ཀྱིས་གཞི་བཟུང་སྟེ། དབུས་ 
གཙང་བའི་དགེ་འདུན་པ་བཞི་བརྒྱ་ལྷག་ཙམ་དང་བཅས་ཏེ་གཡུ་རུ་ཁྲ་འབྲུག་
148

༄༅། །ཟབ་གཏེར་ཆོས་ཀྱི་མཛོད་ཁང་
ཏུ་སྒྲུབ་ཆེན་སྨན་སྒྲུབ་དང་བཅས་པ་བཙུགས་དུས། །དབང་མོ་ཆེ་ཕལ་ཆེར་བསྐུར་ 
ཚར་བའི་ཞག་དྲུག་པའི་ནུབ་མོ། ཁོ་བོ་འཁྲུལ་པར་གྱུར་པའི་སྣང་བ་ནི། རེ་ཞིག་
བདག་ཉིད་བུ་མོ་དཀར་བའི་མདོག་ཅན་པདྨ་ལྟར་བཀྲག་པ་ཞིག་གིས།བདག་
གི་ལག་པ་ནས་ཁྲིད་དེ། མཆོན་རྟེན་ཆེན་པོ་གཅིག་གི་བྱང་ངོས་ཀྱི་གཞལ་ཡས་ 
ཁང་གཅིག་ཏུ་སོང་བ་ལས། དར་དམར་པོ་ཡུག་གཅིག་གི་རྣམ་པས་བདག་ལ་ 
བསྡམས་ཏེ། ཉམས་པར་གྱུར་པ་ན། བདེ་བ་སྟོང་པ་ཁྱད་པར་ཅན་སྔར་མ་མྱོང་ 
བ་ཞིག་ཉམས་སུ་མྱོང་བར་གྱུར་པ་ལས། སྣང་ཞིང་སྲིད་པའི་ཆོས་ཐམས་ཅད་ 
འདི་ཁོ་ན་ཉིད་དུ་གྱུར་ཏོ་སྙམ་པའི་ཚེ། བུ་མོ་དེ་འཇའ་ཡལ་བ་ལྟར་གྱུར་པའི་ 
ཚེ༑ སླར་ཡང་བུ་མོ་ལྕང་ལོའི་ཟུར་ཕུད་ཅན། མེ་ཏོག་གི་ལ་ཐོད་དང་བཅས་པ་ 
གཅིག་གིས། བདག་གི་ལག་པ་ནས་བཟུང་སྟེ་སྟངས་སྟབས་དང་བཅས་ཏེ། 
ཨེ་མ་ངོ་མཚར་རྨད་ཀྱི་ཆོས། །བཅུ་དྲུག་ཕྱེད་ཕྱེད་ཐིག་ལེ་ཅན། །འཁོར་ལོ་ 
ལྔ་ཡི་དཀྱིལ་འཁོར་དབུས། །རྩ་གསུམ་ལམ་གྱི་རྒྱུན་ལམ་ལ། །ཨ་ཐུང་གསང་ 
བའི་གྲོས་ལྡན་ཚེ། །གཟུང་འཛིན་མཚན་མ་དང་བྲལ་བའི། །ཏིང་འཛིན་དམ་ 
ཚིག་དང་ལྡན་ན། །བདེ་ཆེན་ལོངས་སྤྱོད་རྫོགས་སྐུ་ཐོབ། །ཁྱོད་ནི་རྣལ་འབྱོར་ 
དབང་ཕྱུག་སྟེ། །དེ་དོན་སྐྱོངས་ལ་མཐར་ཕྱིན་མཛོད། །སྤྲུལ་པའི་དཀྱིལ་འཁོར་ 
བསྟན་གྱིས་གཤེགས། །ཟེར་བའི་རྗེས། དེའི་རྗེས་བཞིན་སོང་བ་ལ། མཆོད་རྟེན་ 
དེའི་ནང་གཞལ་ཡས་ཁང་རྒྱ་ཁྱོན་དཔག་ཏུ་མེད་པའི་དབུས་སུ་ཕྱིན་པའི་ཚེ།རིན་
པོ་ཆེ་སྣ་ལྔའི་ཁྲི་འཕང་བཅུ་གསུམ་གྱི་སྟེང་ན། རང་ཤེས་རིག་པའི་རྒྱལ་པོ། པདྨ་ 
རཱ་གའི་མདོག་ལྟར་ཤིན་ཏུ་དམར་གསལ་རལ་པའི་ཐོར་གཙུག་ཅོད་པཎ་ཅན། ཟར་
བུ་ཡང་དཔུང་པའི་སྟེང་ན་སླེབས་པ། རིན་པོ་ཆེ་དང་པདྨའི་ཕྲེང་བས་ཟུར་ཕུད་
149

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱི་གདེངས་ཀ་ཅན།དར་ཚོན་སྣ་ལྔའི་ཅོད་པན་ཡང་ནམ་མཁའི་ཁམས་སུ་གཡོ་
བ་ཉིད་ལས། འོད་ཀྱི་དྲྭ་བས་རྣམ་པར་བརྒྱན་པ། དེའི་དྲུང་དུ་སོང་སྟེ། ཤིན་ཏུ་ 
གུས་པའི་ཡིད་ཀྱི་དབང་གིས་གསོལ་བ་ནི། རྣམ་པར་མཐོ་བའི་མངའ་བདག་ 
ཆོས་ཀྱི་རྒྱལ། །བདག་ནི་མ་རིག་རྨོངས་པའི་ཡིད་ཅན་དེས། །འཁོར་བའི་སྡུག་ 
བསྔལ་ཡུན་རིང་མནར་ལགས་པས། །ད་ནི་འདི་ལས་རྣམ་པར་གྲོལ་བ་ཡི། །རང་ 
བཞིན་རྣམ་དག་ལྷན་ཅིག་སྐྱེས་པའི་དོན། །རྒྱལ་བའི་དབང་པོ་ཁྱོད་ཀྱིས་བདག་ 
གྲོལ་མཛོད། །ཅེས་གསོལ་བ་ལས། ཞལ་འཛུམ་པའི་མདངས་དང་བཅས་ཏེ། 
པད་མ་ལྟར་འཛུམ་པའི་ཕྱག་གིས་མགོ་ལ་བྱུགས་ཏེ། མ་བཅོས་ཡེ་ནས་དག་པའི་ 
རང་བཞིན་ལ། །བཅིངས་དང་གྲོལ་བའི་ཆོས་ཉིད་ཡེ་ནས་ཡོད་མེད་ཅིང་། །གསལ་ 
རིག་སྟོང་པ་གསུམ་གྱི་རང་མདངས་ལས། །མ་བཅོས་རང་གསལ་ངང་དུ་བཞག་ 
པའི་ཚེ། །དབྱིངས་རིག་སྟོང་པ་གསུམ་དང་མ་བྲལ་བར། །རྩེ་གཅིག་ཉམས་སུ་ 
ལོངས་དང་རྣལ་འབྱོར་པ། །གཉིས་སྣང་རྟོག་པའི་མཚན་མ་རང་གྲོལ་ནས། །སྐུ་ 
གསུམ་ཡེ་ཤེས་ལྔ་ཡི་རང་རྩལ་འདི། །རང་བཞིན་གདོད་མའི་ངང་དང་མ་བྲལ་ 
བར། །དབྱིངས་རིག་འདུ་འབྲལ་མེད་པར་བཞག་པའི་ཚེ། །ལྷུན་འགྲུབ་ལོངས་ 
སྐུའི་ཞིང་ཁམས་ཐོབ་པ་ཡིན། །གསང་བའི་སྒྲུབ་ཆེན་བསྟན་པའི་སྙིང་པོ་འདི། ། 
བརྩོན་འགྲུས་ལྡན་པས་ཡང་ཡང་སྒྲུབས་ཤིག་བུ། །སྔོན་ཆད་ཁྱོད་ཀྱིས་འབད་ 
པའི་རྩོལ་བ་ཡིས། །བར་ཆད་འཕྲང་བསལ་ཁྱོད་ཉིད་རྒྱལ་བར་འགྱུར། །ཁྱོད་ 
ཀྱི་བསྟན་འཛིན་ས་བདག་རྒྱལ་པོ་དང༌། །བསྟན་པའི་རྒྱུད་འཛིན་ཀུན་ཀྱང་རྒྱལ་ 
བར་འགྱུར། །རྒྱལ་ཁམས་ཀུན་ཀྱང་དུས་དང་བསྟུན་པ་ཡི། །བཀྲ་ཤིས་བདེ་ 
ལེགས་ཀུན་ཀྱང་འགྲུབ་པ་ཡིན། །ད་རུང་སེམས་བསྐྱེད་བརྩོན་འགྲུས་ལྡན་པ་
150

༄༅། །ཟབ་གཏེར་ཆོས་ཀྱི་མཛོད་ཁང་།
ཡིས། །ཁྱོད་དང་གྲྭ་སློབ་རྒྱུད་འཛིན་བཅས་པས་ཀྱང་། །སྐྱོ་ངལ་མེད་ཅིང་འབད་ 
ཅིང་བསྐུར་པ་ཡིས། །རང་གཞན་དོན་གཉིས་མཐའ་རྒྱས་འགྲུབ་པ་ཡིན། །ཚུལ་ 
འདི་ལེགས་པར་ཟུང་ལ་ཉམས་སུ་ལོངས། །
ཞེས་གསུངས་པ་ནི། ཁོ་བོའི་ཡིད་ཁར་ཉི་མ་ཤར་བ་ལྟར་གྱུར་པའི་ཚེ། བདག་
ཉིད་ཆེན་པོ་དེ་དང་ལྷ་མོའི་གཟུགས་ཅན་དེ་ཉིད་རྣམ་པར་རོལ་པའི་གར་ཀྱིས་
ཟུང་འཇུག་ཏུ་རོལ་པར་གྱུར་པའི་ཚེ། །དེ་ཉིད་ཀྱི་སྐུ་ལས་འོད་ཟེར་དཔག་ཏུ་ 
མེད་པ་བྱུང་བར་གྱུར་ཏེ། །བདག་གི་ལུས་ཀྱང་འོད་ཀྱི་དྲ་བས་རྣམ་པར་ཁྱབ་ 
པས་ན། ཟུང་དུ་འཇུག་པའི་རྣམ་རྟོག་ཁྱད་པར་ཅན་མངོན་དུ་བྱས་སོ། །འདི་ 
ལྟར་མཚར་བའི་ཉམས་མྱོང་མངོན་དུ་བྱས། །ཚིག་དཔྱོད་གོ་བའི་ཡུལ་ལ་མ་ 
བརྟེན་པར། །འདི་ཉིད་མངོན་དུ་བྱས་པའི་དོན་མཐོང་ངོ༌། །ཚུལ་འདི་བསམ་ 
ནས་གཏེར་སྟོན་རཏྣ་ཡང་། །རིག་འཛིན་ཆེན་པོའི་ཞབས་དྲུང་དེ་ཉིད་དུ། །ངེས་
པར་མྱུར་དུ་འགྲོ་སྙམ་ཀྱེ་མ་ཀྱེ། །འདི་ཉིད་ཡི་གེར་བཀོད་ལ་ཉེས་མཆིས་ན། ། 
རྩ་བ་གསུམ་གྱིས་བཟོད་པར་མཛད་དུ་གསོལ། །དགེ་བ་འདི་ཡིས་ཕ་མས་གཙོར་ 
བྱས་པའི། །འགྲོ་ཀུན་ཐར་པའི་ལམ་མཆོག་འཐོབ་པར་ཤོག །ཁོ་བོ་འཁྲུལ་པའི་ 
རྨི་ལམ་ལས། །ངེས་པར་ཟབ་པའི་དོན་དུ་ཡང་། །བྱ་ལོ་སྦྲུལ་ཟླའི་བཅོ་ལྔ་ལ། ། 
གཡུ་རུ་ཁྲ་འབྲུག་ཏུ་ཡི་གེར་བཀོད་པ་རེ་ཞིག་རྫོགས་དགེའོ། །བཀྲ་ཤིས་དཔལ་ 
དང་ལྡན་གྱུར་ཅིག མངྒ་ལཾ་བྷ་ཝནྟུ། །
151

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
{]སྟབས་འབའ་ཞིག་གོ །སྤྱོད་པ་ཡང་མ་བཅོས་ཤུགས་འབྱུང་དུ་སྤྱོད་ཅིང་། 2
ཆེན་ཁོག་ཡངས་དེ་ལྟར་གསང་སྔགས་ཀྱི་སྣོད་དང་ལྡན་པའི་མཚན་ཉིད་ལགས་ 
སོ༑ ༑ཁྱད་པར་དུ་ཡང་ཨོ་རྒྱན་པད་མའི་གདུལ་ཞིང་མཁའ་འགྲོའི་སྦས་ལུང་ 
ལགས་ཤིང་། རྣལ་འབྱོར་པ་ཁྱོད་ཀྱི་བསོད་ནམས་ཀྱི་ཚོགས་ཆེན་རླབས་པོ་ཆེ 
དབང་བསྒྱུར་པའི་དུས་ལ་བབ་ན། བཀའ་བཞིན་བསྒྲུབ་པར་གྱིས། གཞུང་བཞིན་ 
དུ་སྤྱོད་པར་ཞུ། ཞེས་ཁྲོམ་ཆེན་པོ་ལ་མཛུབ་རིས་མཛད་པའི་ཚེ། ཐམས་ཅད་ 
ཀྱིས་ཉམས་བྲོ་དང་ཕྱག་རྒྱ་སྣ་ཚོགས་སུ་བསྒྱུར་བ་ལས། དེའི་ནང་ནས་རིགས་ 
ལྡན་ཡེ་ཤེས་ཀྱི་མཁའ་འགྲོ་མ་ཡིན་ཟེར་བའི་བུ་མོ་བདུན་གྱིས་གླུ་འདི་སྐད་ལེན་
པ་ཐོས་སོ། །
ཨེ་མ་ངོ་མཚར་རྨད་ཀྱི་ཆོས། །འཁོར་འདས་ཀུན་གྱི་གཞི་མ་འདི། །རྟོགས་ 
དང་མ་རྟོགས་གཉིས་ཀྱི་ས་མཚམས་ན། །ཀུན་གཞི་ཟེར་བའི་སྒྲ་སྐད་ཅན། །སེམས་ 
ཅན་སངས་རྒྱས་གཉིས་ཀྱི་ཁྱད་པར་ལས། །གནད་ཕྲ་མོ་གཅིག་གིས་དབང་བསྒྱུར་ 
བྱས། །རྟོགས་པ་རང་ཤེས་གྱི་ངོ་བོ་དེ། །སེམས་བྱུང་འཁྲུལ་པའི་བློ་ལས་འདས། ། 
ཡིན་ལ་ཡིན་བཞིན་འཇོག་ཤེས་ན། །ས་ལམ་གྱི་རིམ་པ་རང་སར་རྫོགས། །མ་ 
བཅོས་གཉུག་པའི་རང་ཞལ་འདི། །ཁྱེད་ཀྱིས་ལེགས་པར་རྟོགས་ལགས་སམ། 
རྟོགས་ན་སྣོད་ལྡན་གཞན་ལ་ཡང་། །ལེགས་པར་ཁྱོད་ཀྱིས་ཅིསི་མི་སྟོན། །སངས་ 
རྒྱས་ལོ་ཟླས་ཐོབ་པར་གདའ། །མ་བཅོས་རང་ཤེས་ཀྱི་རིག་པ་འདི། །ཐོག་མའི་ 
རྒྱལ་བ་ཀུན་བཟང་ཡིན། །བཅིངས་གྲོལ་མེད་པའི་གནས་ལུགས་འདི། །ཁྱེད་ 
ཀྱིས་ལེགས་པར་རྟོགས་པས་ན། །གཞན་ཡང་ལམ་མཆོག་འདི་ལ་སྦྱོར། །བཅོས་ 
ན་འཁྲུལ་པའི་ཡོ་ལང་ཡིན། །བཤད་པའི་ཚིག་དང་གོ་བའི་ཡུལ། །མཁས་ཤིང་
154

༄༅། །ཟབ་གཏེར་ཆོས་ཀྱི་མཛོད་ཁང་།
ཤེས་པར་སུས་རློམ་ཡང་། །ས་ལམ་རྟོགས་པས་མ་བགྲོད་ན། །པན་ཆེན་ཐ་མལ་ 
ཤི་བ་མང༌། །སྐལ་ལྡན་རིགས་ཀྱི་རྣལ་འབྱོར་པ། །ཁྱོད་ཚིག་ལ་མ་ཞེན་དོན་ལ 
ལྟོས། །བདེ་སྟོང་ཕོ་ཉའི་ལམ་ལ་སྦྱོངས། །ཐབས་ཤེས་བྲལ་བའི་སངས་རྒྱས་མེད། ། 
ངེད་ཅག་འདི་འདྲའི་གླུ་འབུལ་ན། །དཔའ་བོའི་ཐུགས་ལ་བཞེད་ལགས་སམ། ། 
ཟེར་ཞིང་དེའི་རྗེས་ལ་ལུས་པའི་ཁྲོམ་དེ་དག་ཐམས་ཅད། ཨེ་མ་ཧོ། སྟོང་པའི་ 
རང་བཞིན་ཆོ་འཕྲུལ་ཆེ། །སྐྱེ་བ་མེད་ལས་ཐམས་ཅད་སྐྱེ། །འཁོར་བའི་ཆོས་ལ་ 
གཟའ་གཏད་མེད། །སྣང་བ་འདི་ལ་གཟའ་གཏད་མེད། །དོན་ལ་འཁྲུལ་གྲོལ་མི་ 
སྲིད་དེ། །སངས་རྒྱས་ཆོས་ལའང་གཟའ་གཏད་མེད། །ལེགས་པར་བརྟག་ཅིང་ 
དཔྱད་པས་ན། །འཁོར་འདས་གང་ལ་ཡང་གཟའ་གཏད་མེད། །གཟའ་གཏད་ 
མེད་པའི་རྒྱང་གླུ་འདི། །ཀུན་གྱིས་རྟོགས་ན་ཅིས་མི་གྲོལ། །ཨེ་མ་ངོ་མཚར་རྨད་ 
ཀྱི་ཆོས། །ཟེར་བ་དང་ཁྲོམ་དེ་དག་ཀྱང་མ་ཎིའི་སྒྲ་དི་རི་རི་འདྲེན་ཞིང་གདའ། 
དེའི་ཚེ་གོང་གི་ལྷ་སྨན་བཟང་མོ་ཀོང་བཙུན་དེ་མོ་ཡིན་ཟེར་བ་དེ་དང་། དམ་ 
ཅན་མགར་བ་ནག་པོ་གཉིས། མདའ་དར་དང་གསེར་སྐྱེམས་ཐོགས་ནས། རྣལ་ 
འབྱོར་དབང་་ཕྱུགཆེན་པོ་ལགས། །བདག་ཅག་ཀོང་ཡུལ་བྲེ་སྣ་འདི། །ཤིན་ཏུ་ 
གཉན་པའི་ཡུལ་ཡིན་པས། །ལྕགས་ཀྱི་སྡིག་པ་གབ་པ་འདྲ། །ངེད་ཀྱི་ས་ཡུལ་ 
སྟོད་སྨད་དུ། །ཨོ་རྒྱན་ཆེན་པོས་ལུང་བསྟན་ལྟར། །རྟེན་གསུམ་ངེས་པར་བཞེངས་ 
སུ་གསོལ། །ཁྱོད་ཀྱི་སྡེ་དང་གནས་གཙུག་ལག །འདི་འདྲ་ཡིན་ཞེས་ས་ཡུལ་ 
བསྟན། །ཀོང་ཡུལ་བསོད་ནམས་དམན་གྱུར་ན། །འོན་ཀྱང་ཆོས་ཟབ་བདུད་ 
ཟབ་ཟེར། །དེ་ཚེ་ཁོ་བོའི་ཡིད་ཤེས་ལ། །རྟོག་དཔྱོད་རིམ་པ་མ་སྐྱེས་ཚེ། །ཁོ་བོ་ 
དྲན་ཤེས་ཉམས་དང་ལྡན། །དེ་ཚེ་འཁྲུལ་པའི་རྨི་ལམ་སད། །གཡུ་རུ་ཁྲ་འབྲུག་
155

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཙུག་ལག་ཏུ། །མི་བརྗེད་གཟུངས་ཀྱིས་བྲིས་པ་ཡིན། །ལེགས་པའི་རྟེན་འབྲེལ་ 
དུ་མ་ཡིས། །སངས་རྒྱས་བསྟན་ལ་ཕན་པར་ཤོག །བཀྲ་ཤིས་པར་གྱུར་ཅིག །
ཧེ་ཧེ།
156

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གུ་རུ་རཏྣ་གླིང་པའི་གསུང་སྒྲོས་སྐྱོ་བ་བསངས་པ་རྒྱན་གྱི་ཕྲེང་བ་ 
ཞེས་བྱ་བཞུགས་སོ། མཛོད་ཁང་སྐབས་བཅུ་གསུམ་པའོ། །
ན་མོ་གུ་རུ་སརྦ་སིདྡྷི་ཧཱུྃ༔ མཁའ་མཉམ་འགྲོ་ལ་བརྩེ་བའི་ཐུགས་རྗེ་ཅན། །སྲིད་ 
ཞིའི་དཔལ་གྱུར་འདོད་དགུའི་རིན་ཆེན་གཏེར། །ཕན་བདེའི་གློག་ཕྲེང་ཕྱོགས་ 
བཅུར་འཕྲོ་བ་ཅན། །རྔ་ཡབ་གནས་དང་རི་བོ་རྩེ་ལྔ་ན། །བཞུགས་པའི་བླ་མ་ 
མཆོག་གཉིས་རྒྱལ་གྱུར་ཅིག །ཨེ་མ་དུས་མཐར་སྐྱེས་པའི་སྤྲང་པོ་རཏྣ་གླིང་པ་ 
ཞེས་གྲགས་པ་བདག་གིས། གནམ་ལོ་མེ་ཕོ་བྱི་བའི་ལོ་ལ། ལྷོ་བྲག་མཁར་ཆུར་ 
བསྟན་པ་སྤྱིའི་རིམ་གྲོ་དང༌། ཁྱད་པར་ཆོས་རྒྱལ་གོང་མ་ཆེན་པོའི་སྐུ་རིམ་དང་། 
གུ་རུའི་བཀའ་ལུང་བཞིན་བསྒྲུབ་པ་དང་། ལྷོ་བྲག་པའི་ཡོན་བདག་བུ་སློབ་རྣམས་ 
ཀྱིས་གདན་འདྲེན་ཡང་ཡང་བྱུང་བ་ལ་བརྟེན་ནས། དབང་དང་ཆོས་འཁོར་མང་ 
དུ་མཛད། དེ་ནས་ཆོ་འཕྲུལ་ཆེན་པོ་ཟླ་བའི་ཚེས་ལྔ་ནས། མཁར་ཆུ་སངས་རྒྱས་ 
གླིང་དུ། བདག་དཔོན་སློབ་ཉི་ཤུ་དང་། མཁར་ཆུའི་སྒྲུབ་པ་ཕོ་མོ་ལ་སོགས་ལྔ་ 
བཅུ་ཙམ་འདུས་ཏེ། ཚོགས་བསྐང༌། སྦྱིན་སྲེག བསྐང་གསོ་ལ་སོགས་བརྒྱ་རྩ་ 
ལྷག་ཙམ་གྲུབ་རྗེས་ལ། ལྷ་ཁང་། བར་ལག དར་ལུང་ལ་སོགས་ལ་འགྲོ་དོན་ 
རིམ་པར་བྱས་ནས། ཚུར་ལམ་ཐེགས་དུས། སྤྱིར་བསྟན་པ་ལ་རིམ་གྲོ་ཐེབ་ཆེ་བ་ 
དང་། ཁྱད་པར་དུ་བར་ཆད་ཀྱི་འཕྲང་གཅིག་དང་། དམ་ཚིག་སེལ་ངན་པ་ཚོ་ 
གཅིག་ལ་བརྟེན་ནས། རྟའི་ཐོག་ནས་ལྷུང་སྟེ། བརྡབ་ཆག་འགྲམ་འཁྲུགས་སུ་ 
སོང་ནས། འཚོ་བར་དཀའ་བའི་ནད་ཀྱིས་ཡུན་རིང་ཟླ་བ་དགུ་ཙམ་བསྙུངས་པ་
157

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ༑ ཐོག་མར་ནད་ཀྱིས་ཟིན་མ་ཐག་གི་ནུབ་གཅིག་ལ། འཚོའམ་མི་འཚོ་སྙམ་ 
སྟེ་གསོལ་བ་བཏབ་པའི་ནུབ་མོ་གཉིད་ཟ་ཟི་གཅིག་ལ། བུ་མོ་ཚོ་གཅིག་གིས་འདི་ 
སྐད་ཟེར་བ་སྙམ་སྐད་དོ། །ལས་བག་ཆགས་འབྲེལ་པའི་རྣམ་སྨིན་དང་། །རང་ 
ལ་མཚམས་སྦྱོར་གྱི་རྟེན་འབྲེལ་དང༌། །དོན་བསླུ་བ་མེད་པའི་རྒྱུ་འབྲས་ལ། །སྐྱོབ་ 
བྱེད་རྒྱལ་བའི་མཐུས་ཀྱང་དཀའ། །ནད་ཡུན་རིང་ཟུག་རྔུས་མནར་བ་སྲིད། །ལས་
མྱོང་བ་ཟད་པའི་བློ་སྤྲོ་སྒོམས། །བསྐྱེད་པའི་རིམ་པར་མངོན་རྫོགས་ནས། །ནད་ 
རོ་སྙོམས་ཀྱི་ངང་ལ་མཉམ་པར་ཞོག །དུས་ད་རིས་འཆི་ནི་མི་འཆི་ཨའི། །ཞེས་ 
རྒྱང་རིང་པོ་གཅིག་ནས་ཕར་སྐད་ལྷང་ལྷང་འགྲོ་བ་སྙམ་བྱེད་པ་གཅིག་བྱུང་ངོ་། ། 
དེ་ནས་ཡང་ཟླ་བ་གཅིག་སོང་བའི་ནུབ་གཅིག་ཐོ་རངས་ནམ་ལངས་ཀ་གཅིག་ལ།
ཉི་མ་རྩེ་ཤར་བའི་སྣང་བ་ལ། རྔ་བཟང་པོ་རྡུང་པའི་སྔགས་པ་གཅིག་འདུག་པ་ 
སྙམ་བྱེད་དེ། འདི་སྐད་དུ། རྫོགས་པ་ཆེན་པོའི་རྣལ་འབྱོར་པ། །འགྲོ་དོན་ 
ཕྱོགས་མེད་རྒྱས་པ་འདི། །བོད་ཀྱི་གཏེར་སྟོན་ཙམ་ལ་ཡང༌། །གདུལ་བྱ་ཆེའོ་ 
རིགས་ཀྱི་བུ། །དེ་ཚེ་ནག་ཕྱོགས་བདུད་ཀྱི་ཚོགས། །འཕྲང་སྒུག་མདའ་དང་གྲིབ་ 
སོ་ལྟར། །ཡེངས་མེད་རྟག་ཏུ་བར་ཆད་རྩོམ། །རྐྱེན་མི་མཐུན་བར་ཆད་བྱུང་ 
བའི་ཚེ། །ལུས་སྲོག་དབང་པོ་བསྡུས་པ་འདི། །དུས་ད་རེས་མ་ཡལ་ཁ་རྗེ་ཆེ། ། 
སེམས་ཉོན་མོངས་དབང་དུ་མ་ཤོར་བར། །སྐྱབས་དཀོན་མཆོག་གསུམ་ལ་གསོལ་ 
བ་ཐོབ། །ནད་ཟུག་རྔུ་ཆེ་ཚེ་རང་ངོ་ལྟོས། །བཀའ་དྲི་མེད་གསུང་ལ་ལྡིལ་ཀློག་ 
ཐོན། །སྐྱབས་བསླུ་བ་མེད་པའི་བྱིན་རླབས་ཀྱིས། །རྐྱེན་ཕྱི་ནང་གི་བར་ཆད་ཞི་ 
སྟེ་མཆིས། །ལན་ཆགས་ཀྱི་འཕྲང་གཅིག་སྒྲོལ་ཏེ་མཆིས། །ཆོས་ཟབ་བདུད་ཀྱི་ 
འཕྲང་ཡིན་པས། །ཕྱིན་ཆད་ཀྱང་ཚུལ་སྤྱོད་ཞིབ་ཏུ་རྩིས། །ཟེར་བའི་ངང་ལ་མནལ་
158

༄༅། །ཟབ་གཏེར་ཆོས་ཀྱི་མཛོད་ཁང་།
ཟི་ཟི་འོང་པ་དེ་སད་པ་དང་། ནམ་ལངས་པ་དང་མཉམ་པར་སྣང་ངོ་། །དེ་ནས་ 
ཟླ་བ་གཉིས་ཐལ་ཙམ་སོང་བའི་དུས་སུ་ཡང་། ནད་ལ་དྲག་སྐྱེད་ཡེ་མ་བྱུང་བས།
དཀོན་མཆོག་གསུམ་ཡང་ཐུགས་རྗེ་རེ་ཆུང་སྙམ་པ་ཡི་ཆད་པ་ལྟར་བྱུང་དུས་སུ། 
གུ་རུ་རིན་པོ་ཆེ་ལ་གསོལ་བ་བཏབ་པ་གདུང་ཡུས་ཀྱི་ང་རོ་འདིའོ། །
ཀྱེ་མ། ལྷག་པའི་ལྷ་མཆོག་རྒྱལ་སྲས་སྤྲུལ་པའི་སྐུ། །སྣང་སྲིད་འཁོར་འདས་ 
ཀུན་ལ་དབང་བསྒྱུར་ཞིང་། །སྣང་ཞིང་སྲིད་པའི་ལྷ་འདྲེ་བྲན་དུ་ཁོལ། །འཇིག་ 
རྟེན་འདི་ལ་མཐུ་རྩལ་དབང་ཆེ་བས། །སྔགས་བདག་དྲེགས་པའི་ཚོགས་ཀྱང་ 
དབང་དུ་བསྡུས། །སྐྱེ་ཤི་མི་མངའ་འགྲོ་བའི་གཉེན་གཅིག་པོ། །རྒྱལ་བ་ཁྱེད་ཀྱི་
ཐུགས་རྗེ་དུས་ལ་བབ། །སྔོན་གྱི་ལས་དང་འཕྲལ་གྱི་རྐྱེན་གྱུར་ཀྱང་། །བདག་ནི་
དེང་སང་འདི་ལྟའི་ནད་ཀྱིས་གདུང༌། །གང་ལ་ཅི་ཕན་ཐབས་གཞན་མ་མཆིས་ན། ། 
མགོན་པོ་ཁྱེད་ཀྱིས་ཐུགས་རྗེའི་དཔའ་སྐྱེད་ལ། །ད་ལྟ་ཉིད་ནས་ཞི་བར་མཛད་ 
དུ་གསོལ། །མཐོང་ཐོས་དྲན་ཞིང་རེག་པས་ནད་སོས་ན། །བདག་ནི་འབྱུང་བཞིའི་ 
ནད་ཀྱིས་འདི་ལྟར་གྱུར། །འདི་ལ་བརྩེ་ཆེན་ཐུགས་རྗེས་མི་སྐྱོབ་ན། །ཁྱེད་ཀྱི་ 
ཐུགས་རྗེ་ཟད་དམ་གང་དུ་ཐལ། །རང་གི་ལས་འབྲས་བཙན་ཞིང་མཐུ་མེད་ན། ། 
ཐུགས་རྗེ་ཆེ་ཞེས་སུ་ལ་ཅི་ཞིག་བྱ། །བདག་ནི་ལས་ངན་ཉེས་པའི་ཁུར་པོ་ཆེ། 
འདི་ལ་ཐུགས་རྗེའི་དཔའ་བསྐྱེད་ར་མདས་བཟློག །སྔོན་ལས་ཡིན་ཡང་ད་ནི་ཟད་ 
པ་དང་། །འཕྲལ་རྐྱེན་ཡིན་ཡང་བཟློག་པར་མཛད་དུ་གསོལ། །རིག་པའི་ངོ་བོ་ 
དྲི་མེད་ཀ་དག་འདི། །གསལ་སྟོང་ཟུང་འཇུག་ངང་དུ་ལྷན་ནེ་ཡང་། །ཀུན་རྫོབ་ 
ལུས་འདི་འབྱུང་བའི་རྐྱེན་གྱུར་པ། །ནད་འདི་བཟོད་དཀའི་གནས་འགྱུར་ཨོ་ 
རྒྱན་རྗེ། །གཅེས་པའི་བུ་ལ་བརྩེ་བའི་མ་བཞིན་དུ། །དགོས་པའི་དུས་བྱུང་རྒྱལ་
159

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྲས་སྤྲུལ་པའི་སྐུ། །བདག་ནི་ད་རེས་མ་ཤི་གསོན་གྱུར་ན། །རང་གཞན་དོན་གཉིས་ 
བརྩོན་པ་ཆེར་བསྐྱེད་ནས། །སྐུ་དྲིན་ཅི་འགྲུབ་གསོལ་བར་དམ་བཅའ་འཚལ། ། 
སྐད་ཅིག་དུས་འདིར་བྱིན་གྱིས་བརླབ་ཏུ་གསོལ། །ཞེས་གུ་རུ་ལ་གསོལ་བ་བཏབ་
ནས། དེའི་རྗེས་སུ་མཁས་པ་བི་མ་ལ་ལ་གསོལ་བ་བཏབ་པ་གུས་པའི་སྨྲེ་སྔགས་ 
འདི་མཛད་དོ། །
ཀྱེ་མཿ རིག་འཛིན་མཁས་པ་མཆོག་གྱུར་བི་མ་ལ། །སྤྲུལ་སྐུའི་འབྱུང་གནས་ 
བྱང་ཕྱོགས་ཁ་ཆེའི་ཡུལ། །མཁས་པའི་གྲགས་པ་རྒྱ་བོད་ས་སྟེང་ཡོངས་ལ་ཁྱབ། ། 
འོད་གསལ་སྙིང་པོའི་ཉམས་རྟོགས་མཐར་ཕྱིན་པས། །རིག་པ་ཚད་ཕེབས་འཕོ་ 
བ་ཆེན་པོའི་སྐུ། །སངས་རྒྱས་སྟོང་གི་མཛད་པ་མ་རྫོགས་བར། །དེང་སང་རི་བོ་ 
རྩེ་ལྔའི་གནས་ན་བཞུགས། །ཕ་མཁྱེན་སྤྲང་པོ་བདག་ལ་ཐུགས་རྗེས་གཟིགས། 
བར་ཆད་བདུད་དང་དམ་ཚིག་རྐྱེན་ལ་བརྟེན། །ལུས་ཀྱི་འབྱུང་བཞི་རབ་ཏུ་ 
འཁྲུགས་གྱུར་ནས། །སྤྲང་བན་བདག་ནི་དེང་སང་འདི་ལྟར་གྱུར། །རྟག་ཏུ་མི་ 
ཕྱེད་གུས་པས་ལྷང་ངེར་ཡང་། །བུ་གཅིག་མ་ལྟར་དེ་རིང་གདུང་ཡུས་ལྡན། །བརྩེ་ 
ཆེན་ཐུགས་རྗེས་ད་རུང་མི་སྐྱོབ་པར། །ཕ་ཁྱེད་ཀྱི་ཐུགས་རྗེ་གཡེལ་ལམ་གང་དུ་ 
ཐལ། །ངོ་བོའི་སྟེང་ནས་རོ་གཅིག་དབྱེར་མེད་ཀྱང་། །ཚ་གྲང་སྟོབས་ཀྱིས་ཀུན་ 
རྫོབ་ལུས་འཁྲུགས་ཚེ། །བསྲན་པར་དཀའ་བའི་ཟུག་རྔུ་རབ་ཏུ་འཇིགས། །འདི་ 
ལ་ཐུགས་རྗེ་བརྩེ་བའི་སྨན་གྱིས་གསོས། །སྔོན་གྱི་ལས་དང་འཕྲལ་གྱི་རྐྱེན་ཡིན་ 
ཡང་། །མགོན་པོ་ཁྱེད་ཀྱིས་ཐུགས་རྗེའི་དཔའ་བསྐྱེད་ལ། །སྔོན་གྱི་ལས་དང་ 
འཕྲལ་རྐྱེན་བཟློག་ཏུ་གསོལ། །གདུང་བའི་ང་རོས་འོ་འདོད་འབོད་ལགས་ན། ། 
གསོལ་འདེབས་བུ་ལ་ཡི་ཆད་མི་གཏོང་བར། །ད་ལྟ་ཉིད་ནས་ནད་འདི་ཞི་བར་
160

༄༅། །ཟབ་གཏེར་ཆོས་ཀྱི་མཛོད་ཁང་།
མཛོད། །དེང་སང་དུས་ནས་གངས་ཅན་བོད་ཀྱི་ཡུལ། །གསར་རྙིང་ཆོས་ཀྱི་བསྟན་ 
པ་དར་རྒྱས་ཀྱང་། །ཐེག་པའི་ཡང་རྩེ་རྫོགས་ཆེན་སྙིང་པོ་ཡི། །བསྟན་ལ་ཅུང་
ཟད་ཕན་པ་བདག་ཡིན་བསམ། །རང་གཞན་བསྟན་ལ་ཕན་བསྒྲུབ་བྱ་རུ་ཡོད། ། 
ད་རེས་ཤི་རུ་མ་འཇུག་ཐུགས་རྗེ་ཅན། །སྐུ་དྲིན་རྟག་ཏུ་ཁུར་རོ་འགྲོ་བའི་མགོན། ། 
ཞེས་ལུས་ཉམས་སྨད་དུ་གྱུར་ཀྱང་། །གདུང་བའི་ཡིད་དང་ངག་གི་ཅི་ལྕོགས་ཀྱིས་ 
རིག་འཛིན་ཆེན་པོ་གཉིས་ལ་གསོལ་བ་བཏབ་བོ། ། 
དེ་སྐད་ཅེས་གསོལ་བ་བཏབ་པའི་ནུབ་མོ་ཐོ་རངས་ཀྱི་ཆ་ལ་མནལ་ཟ་ཟི་ཙམ་ 
བྱུང་བའི་མནལ་ལམ་དུ། དགོན་པའི་ལྷོ་ངོས་ཕ་རི་ཆོས་ཁྲིའི་ཐང་ན། གུར་དཀར་ 
ཆེན་པོ་གཅིག་ཕུབ་འདུག་པའི་མཐའ་སྐོར་ན་ཁྲོམ་མང་པོས་བསྐོར་བ་བྱེད་ཅིང་
འདུག་པས་བདག་ཡང་དེར་ཕྱིན། ནང་ན་སུ་བཞུགས་བསམས་ནས་གུར་ནང་ 
དུ་ཕྱིན་དུས། དེར་རབ་བྱུང་ཤིན་ཏུ་གཞོན་ཤ་ཆགས་པ་དཀར་དམར་མདངས་ 
དང་ལྡན་པ། པཎྜི་ཏའི་ཞྭ་གསོལ་བ་གཉིས་འབོལ་རྐྱང་དེའི་སྟེང་ན་བཞུགས་སུ་ 
འདུག བདག་གིས་བསམ་པ་ལ་འདི་གཉིས་རིག་འཛིན་ནམ་གྲུབ་ཐོབ་སྤྲུལ་པའི་
རྣམ་འཕྲུལ་ཞིག་ཡིན་པ་འདྲ་བསམ་ནས། ཕྱག་མང་འཚལ་ནས་ངུ་རེ་ལྷག་པའི་ 
གདུང་ཡུས་དང་བཅས་ནས། སྤྲུལ་པའི་སྐུ་གཉིས་བདག་ལ་བྱིན་གྱིས་བརླབ་ཏུ་ 
གསོལ། བདག་ནི་ནད་འཚོ་བར་དཀའ་བས་ཟིན་ནས་ཉོན་མོངས་པར་གྱུར་ན།
སྔོན་གྱི་ལས་ཡིན་ནམ་འཕྲལ་གྱི་རྐྱེན་ཡིན་ནམ། དཀོན་མཆོག་ལ་ཐུགས་རྗེ་ཡང་ 
མི་མངའམ། ནད་འདི་འཚོ་བའི་ཐབས་ཤིག་ཞུ་ཞུས་པས། གཡས་ཕྱོགས་སུ་ 
བཞུགས་པ་དེའི་ཞལ་ནས། མཐའ་མེད་འཁོར་བའི་རྒྱ་མཚོ་རུ། །འདི་བས་ཆེ་ 
བའི་དུཿ ཁ་དང་། །ལས་ངན་མཐའ་མེད་མྱོང་གྱུར་ཀྱང་། །རང་གི་ཉེས་ཡིན་
161

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཞན་གྱིས་མིན། །སྨྲེ་སྔགས་བཏོན་པས་ཅི་ལ་ཕན། །སྔོན་གྱི་རང་ལས་རྣམ་སྨིན་ 
དུ༑ ༑ཤེས་ན་བུ་ལོན་འཁོར་བར་འགྱུར། །འཕྲལ་གྱི་རྐྱེན་ཡང་ཡིན་པར་ངེས། ། 
དེ་ལ་རིམ་གྲོ་ཆེ་བར་འབོད། །ཉམས་ཆག་བཤགས་ཤིང་ཚོགས་ཀྱིས་སྐོངས། །སྲུང་
མ་མདོས་དང་གཏོར་མས་སྐོངས། །ལན་ཆགས་རྣམས་ལ་གླུད་གཏོར་སྦྱིན། །རྟེན་ 
འབྲེལ་གང་ཡང་ཁྱད་མི་གསོད། །དཀོན་མཆོག་གསུམ་གྱིས་ཁྱོད་མི་གཏང༌། ། 
ལོག་ལྟ་སྐྱེས་ན་རང་ལ་སྡིག །ལར་རང་མཐོང་ཅན་ཁྱེད་ཅི་འདྲ་བྱུང་ཞེས་གསུངས་ 
སོ༑ ༑ཡང་གཡོན་ཕྱོགས་སུ་བཞུགས་པ་དེའི་ཞལ་ནས། བུ་འབྱུང་བཞི་འདུས་ 
པའི་གྲོང་ཁྱེར་དུ། །རྐྱེན་གྱི་རླུང་དམར་ལངས་པའི་དུས། །ཟུག་རྔུ་འཁྲུགས་པ་ 
ཤིན་ཏུ་བདེན། །འོན་ཀྱང་ནད་ཀྱི་རང་བཞིན་དང་། །དགེ་སྦྱོར་རོ་སྙོམས་ཅི་ 
ཐུབ་བྱ། །གལ་ཏེ་རོ་སྙོམས་མ་ཐུབ་ན། །ཆོས་ཀྱི་དགོས་པ་སྟོར་བ་ཡིན། །དཀོན་ 
མཆོག་དབྱིངས་ནས་མ་ཁྲེལ་ཞིང་། །རང་ཡང་དགོས་དུས་སྟོང་པ་གཅེས། །ཕལ་ 
པའི་མི་ལ་ཡང་ཟོ་གཅིག་དགོས། །ཁྱོད་ཀྱང་ན་ཟུག་ཅི་ཆེ་ཡང༌། །དེ་གའི་སྟེང་ 
དུ་ཀློད་ཀྱིས་ཀློད། །ཤིགས་ཀྱིས་ཤིག་ལ་ཕྱམ་གྱིས་སྐྱུར། །འགྲོ་དྲུག་སེམས་ཅན་ 
ཐམས་ཅད་ཀྱི། །ནད་གོ་འདི་ཡིས་ཆོད་གྱུར་ཅིག །ཞེ་ནས་སྨོན་ལམ་ཡང་ཡང་ 
ཐོབ། །བདག་ཀྱང་ནད་ཀྱིས་བཏབ་གྱུར་ན། །དཔག་མེད་ནད་ཀྱིས་གདུངས་པ་ 
རྣམས། །སྙིང་རེ་རྗེ་ཞེས་ཞེ་ཐག་པས། །ཡང་ཡང་བྱམས་པ་སྒོམ་པར་རིགས། ། 
ནད་འདི་ཡི་རྒྱུ་ནི་སྔོན་གྱི་ལས། །རྐྱེན་ནི་ཁྱོད་རང་དགོས་པ་ཡིན། །གྲིབ་དང་དམ་ 
ཚིག་རྐྱེན་ལས་བྱུང་། །གདུལ་བྱ་ཕྲིན་ལས་རྒྱས་དྲགས་ཚེ། །སྣོད་དང་དམ་ཚིག་ 
མ་བརྟགས་པས། །གསང་སྒོ་འཆོལ་བ་མང་བས་ལན། །ད་རུང་རྟོག་དཔྱོད་ཞིབ་ 
པ་དང་། །ད་རེས་ཞེ་ནས་བསྒྲུབ་ལ་བརྩོན། །ད་རུང་ནད་འདི་ཡུན་གྱི་བར། །ལན་
162

༄༅། །ཟབ་གཏེར་ཆོས་ཀྱི་མཛོད་ཁང་།
ཆགས་འཁོར་བ་མི་འདྲ་ན། །བསྐྱེད་རྫོགས་ཟུང་འཇུག་ཉམས་ལེན་ལ། །བརྩོན་ 
འགྲུས་སྙིང་རུས་བྱེད་པ་གཅེས། །བླ་མ་ཡི་དམ་མཁའ་འགྲོ་ལ། །ཡི་ཆད་མ་བྱེད་ 
གསོལ་བ་ཐོབ། །རྟག་ཏུ་བྱིན་གྱིས་བརླབས་པ་ཡིན། །ཞེས་གསུངས་སོ། ། 
ཡང་གཡས་ཕྱོགས་ན་བཞུགས་པ་དེས་གསུངས་ནས། ནད་གཉུག་རིང་ལ་དལ་ 
དྲགས་པ། །གནས་གཅིག་འཕོ་དགོས་པ་མིན་ནམ། །ལུས་གཅིག་བརྗེ་དགོས་པ་ 
མིན་ནམ། །གསུངས་ནས་གཅིག་གིས་གཅིག་ལ་གཟིགས་ནས་བཞད་ཅིང་གདའོ། ། 
བདག་གི་བསམ་པ་ལ། འདི་གཉིས་གུ་རུ་རྣམ་གཉིས་ཀྱི་སྤྲུལ་པ་ཡིན་པ་འདྲ་ན། 
བདག་ལ་སྙིང་རྗེ་མི་སྒོམ་པའི་སྟེང་དུ་ཚིམ་ཟེར་བའི་རྣམ་འགྱུར་འདྲ་བ་བསམ་ 
ནས། ཡིད་ཆད་པ་སྙམ་བྱེད་ནས། ཕྱག་གསུམ་འཚལ་ནས། གུར་དེའི་སྒོར་ཐོན་ 
ནས་འགྲོ་བསམ་ཙ་ན། གཉིས་ག་ཞལ་འཛུམ་པ་མཛད་ནས། བུ་རང་ཡི་མ་ 
ཆད་པར་དགེ་སྦྱོར་ལམ་དུ་ཐོང་། ནད་ཀྱང་བགས་ཀྱིས་དྲག་ཏུ་འགྲོ་བ་ཡིན་ནོ་ 
གསུངས། དེའི་རྗེས་སུ་གུར་དེའི་སྒོར་ཐོན་ཙམ་ན། བུད་མེད་རས་དཀར་པོ་ 
གོན་པ་གཅིག་པོར་འདུག་པ་དེས་ན་རེ། རྣལ་འབྱོར་པ་ད་རུང་ཡང་བདུད་ཀྱི་ 
བར་ཆད་ཅི་འོང་མི་ཤེས་པས། ཚུལ་སྤྱོད་ལ་ཡང་ཞིབ་ཅིང་སྐུ་རིམ་ལ་བརྩོན་པ་ 
གལ་ཆེའོ། །གསང་སྔགས་བླ་མེད་ཀྱི་རྣལ་འབྱོར་པ་ལ་དགྲ་རུ་དམ་སེལ་ཆེ་བས།
དམ་ཚིག་དང་ཉམས་གྲིབ་ལ་ཤིན་ཏུ་འཛེམས་ཟེར་ནས། ཟངས་ཀྱི་གཞོང་པ་ 
ཆེན་པོ་གཅིག་ན་མེ་ལོང་གིས་ཆུ་བཅུས་ནས་བདག་གི་སྤྱི་བོར་བླུགས་པའི་རྗེས་ 
སུ༑ བྱིས་པ་ཀུན་ཀྱིས་ཨ་མ་བྱུང་ནས་འདིར་ཅི་བྱས་ནས་བྱོན། ད་བསྙུང་དུ་སོང་ 
བའི་ཉེན་ཡོད་པས་ནང་དུ་ཐེགས་པ་དྲག་ཟེར་ཏེ་མོས་ལག་ནས་ཁྲིད་ནས་དགོན་ 
པ་ངོས་ལ་ཕྱིན་དུས། ཆུ་སྒྲོལ་ཙམ་གྱིས་ན་ཁར་དེར་སླེབས་དུས། རླུང་པོ་ཆེན་
163

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཅིག་བྱུང་ནས་བདག་གི་རྒྱབ་ན་གོས་དྲི་མ་ཅན་ནག་ཅུག་གེ་བ་འདུག་པ་དེ་ 
རླུང་པོས་ཡར་ཁྱེར་ནས། དགོན་པ་གོང་མ་ངོས་ཀྱི་ཤར་ཕྱོགས་མཚེར་ཁྲོད་ཡ་གི་ 
ན་ཡར་ནག་ཧྲི་ལི་ལིར་ཁྱེར་སོང་བས། བཙུན་མ་ལ་ཁྱོད་ཀྱིས་ཡ་གི་ལོངས་དང་ 
བྱས་དུས། མོས་ན་རེ། དྲི་མ་ཅན་གོས་དེ་འདྲ་རླུང་གིས་ཁྱེར་བ་ལ་ཕངས་རྒྱུ་ 
མེད། ཁྱེད་རང་སྐུ་ཁམས་བཟང་ན་ན་བཟའ་ལ་སྡུག་མི་འོང་ཟེར། ནང་དུ་ཕྱིན་ 
ནས་མལ་དུ་སླེབས་ནས། མོ་ལ་བརྟན་བཞུགས་ཤིག་གྱིས་དང་བྱས་པས། མོས་ 
བརྟན་བཞུགས་བྱེད་ཅིང་འདུག མནལ་ཟ་ཟི་དེ་སད་ནས་ནམ་ལངས་གདའོ། །དེའི་ 
ནངས་པར་ནས་བཟོད་པར་དཀའ་བའི་ནད་ཟུག་དེ་ཅུང་ཟད་དྲག་ཏུ་སོང་བ་སྙམ་
བྱུང་ངོ་། །
ད་རུང་ཟླ་བ་ལྔ་ཙམ་ངོ་བལྟས་དུས་ཀྱང་དྲག་སྐྱེད་ཆེར་མ་བྱུང་ནས། དེའི་དུས་ 
སུ་ཡི་དམ་དྲག་པོའི་ལྷ་ལ་གསོལ་བ་བཏབ་ན། ཕན་པ་འདྲ་བསམ་པའི་འཕྲོ་རྟོག་ 
ཅིག་བྱུང་ནས། དབང་ཆེན་ཧེ་རུ་ཀ་ལ་གསོལ་བ་གད་བ་པ་རྔམ་པའི་ང་རོ། །གསང་ 
བདག་རྡོ་རྗེ་གཏུམ་པོ་ལ་གསོལ་བ་གདབ་པ་མེ་ལྕེ་ཕྲེང་བ། གུ་རུ་དྲག་པོ་ལ་གསོལ་ 
བ་གདབ་པ་ཕོ་ཉ་མྱུར་མགྱོགས་རྣམས་མཛད་པ་ལས། དབང་ཆེན་ལ་བསྟོད་ 
པ་གསོལ་བ་འདེབས་པ་རྔམ་པའི་ང་རོ་ཞེས་བྱ་བ། པད་མ་ཧེ་རུ་ཀ་ལ་ཕྱག་ 
འཚལ་ལོ། །ན་མོ་ཧ་ཡ་གྲྀ་ཝ་ཤྲཱི་ཧེ་རུ་ཀ །འབར་བའི་སྐུ་མཆོག་དུས་མཐའི་མེ་ 
ལྟར་འབར། །དབུ་གསུམ་ཕྱག་དྲུག་ཞབས་བཞི་འདོར་ཐབས་བགྲད། །འབར་ 
བའི་ཞབས་བགྲད་སྤྱན་གསུམ་ཕྱོགས་བཅུར་གཡོ། །ཁ་ཊཱཾ་རལ་གྲི་གྲི་གུག་འབར་ 
བ་དང༌། །བྷན་དྷ་དྲིལ་བུ་ལྕགས་སྒྲོག་རྒྱུ་ཞགས་འཛིན། །སྦྲུལ་རིགས་ལྔ་དང་ཐོད་ 
ཕྲེང་རྒྱན་གྱིས་བཀླུབས། །ཞལ་གསུམ་སྟེང་ན་རྟ་མགོ་ལྗང་ཞུར་གསུམ། །རྔོག་མ་
164

༄༅། །ཟབ་གཏེར་ཆོས་ཀྱི་མཛོད་ཁང་།
དཀྲུགས་ཤིང་རྟ་སྐད་ཕྱོགས་བཅུར་འཚེར། །སྣང་སྲིད་དབང་སྡུད་སྡེ་བརྒྱད་བྲན་ 
དུ་ཁོལ། །གླང་ཆེན་ཀོ་རློན་ཞིང་ཆེན་གཡང་གཞི་དང་། །རྡོ་རྗེ་རིན་ཆེན་གཤོག་ 
པ་གཡས་གཡོན་གདེངས། །ཧཱུཾ་དང་ཕཊཿཀྱི་སྒྲ་སྐད་སྟོང་གསུམ་ཁེངས། །འབར་ 
བའི་གར་དགུ་རྔམ་པའི་ཚུལ་བཅུ་ལྡན། །ཀླུ་རིགས་ལྔ་དང་བདུད་བཞི་གདན་ 
དུ་བཏིང༌། །སྐུ་མཆོག་དེ་ལ་སྦྱོར་བའི་གསང་ཡུམ་ནི། །ཕག་མོ་མཐིང་ནག་ཕག་ 
སྐད་ངུར་སྒྲ་སྒྲོག །གྲི་ཐོད་འཁྱུད་ཅིང་བརྐྱང་བསྐུམ་གར་གྱིས་སྦྱོར། །ཟུང་འཇུག་ 
མདངས་ལྡན་གཅེར་བུ་རྒྱན་དྲུག་གསོལ། །ཁམས་གསུམ་དབང་སྡུད་རྟོག་མེད་ 
དབྱིངས་སུ་རོལ། །དེ་འདྲའི་སྐུ་མཆོག་དབང་ཆེན་ཡབ་ཡུམ་སྐུ། །འདོད་དགུའི་ 
འབྱུང་གནས་དངོས་གྲུབ་ཀུན་ཀྱི་གཏེར། །ལྷག་པའི་ལྷ་ཁྱེད་བདག་ལ་དགོངས་ 
སུ་གསོལ། །ཀྱེ་མ་སྔོན་ནས་བསྙེན་ཞིང་བསྒྲུབས་པའི་ལྷ། །དུས་འདིར་ཐུགས་རྗེ་ 
དུས་ལས་མི་གཡེལ་བར། །གདུང་བའི་ང་རོས་གསོལ་བ་འདེབས་ལགས་ན། །སྐུ་ 
གསུང་ཐུགས་ཀྱི་བྱིན་གྱིས་བརླབ་ཏུ་གསོལ། །རྣལ་འབྱོར་བདག་ལ་ཕྱི་ནང་བར་ 
ཆད་བགེགས། །སྔོན་གྱི་ལས་དང་འཕྲལ་གྱི་རྐྱེན་ལ་སོགས། །མ་ལུས་ཐམས་ཅད་ 
ཞི་བར་མཛད་དུ་གསོལ། །ལྷ་ཡི་ལྷ་མཆོག་པད་མ་ཧེ་རུ་ཀ །གསོལ་བ་འདེབས་ 
སོ་བྱིན་གྱིས་བརླབ་ཏུ་གསོལ། །ཕྱི་ཡི་བར་ཆད་ཕྱི་རུ་ཞི་བར་མཛོད། །ནང་གི་ 
བར་ཆད་ནང་དུ་ཞི་བར་མཛོད། །གསང་བའི་བར་ཆད་རང་སར་ཞི་བར་མཛོད། 
སྐུ་གསུང་ཐུགས་ཡོན་ཕྲིན་ལས་འགྲུབ་པར་ཤོག །ཅེས་གསོལ་བ་བཏབ་བོ། །
༈ གསང་བདག་རྡོ་རྗེ་གཏུམ་པོ་ལ་གསོལ་བ་འདེབས་པ་མེ་ལྕེའི་ཕྲེང་བ་ཞེས་ 
བྱ་བ། བཅོམ་ལྡན་འདས་གསང་བའི་བདག་པོ་ལ་ཕྱག་འཚལ་ལོ། །ན་མོ་བཛྲ་ 
པཱ་ནི་ཡེ། ཐུགས་ཀྱི་ལྷ་མཆོག་རྒྱལ་སྲས་མཐུ་ཆེན་ཐོབ། །སངས་རྒྱས་ཀུན་ཀྱི་གསང་
165

༄༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་འཛིན་པ་པོ། །སྒེག་ཅིང་ཁྲོས་པ་ཤིན་ཏུ་གཏུམ་པ་པོ། །གསུས་ཁྱིམ་ཆེ་ཞིང་ 
ཡན་ལག་རགས་པ་པོ། །ཞལ་གདངས་ལྗགས་འདྲིལ་མཆེ་བ་རབ་ཏུ་གཙིགས། 
སྤྱན་མིག་སྡང་མིག་བགེགས་ལ་གཟིགས་པ་པོ། །རྡོ་རྗེ་གསོར་ཞིང་སྡིགས་མཛུབ་ 
མེ་དཔུང་འབར། །ཧཱུྃ་དང་ཕཊཿཀྱི་སྒྲ་ཆེན་སྒྲོག་པ་པོ། །དབུ་སྐྲ་ཁམ་སེར་གྱེན་དུ་ 
རབ་བརྫིས་ཤིང་། །ཐོད་སྐམ་རིགས་ལྔས་དབུ་ལ་བརྒྱན་པ་པོ། །སྦྲུལ་རིགས་ལྔ་ 
ཡིས་སྐུ་ལ་རབ་ཏུ་སྤྲས། །གདོལ་པའི་དོ་ཤལ་སྟག་ཤམ་མཛེས་པ་པོ། །ཨག་ཚོམ་ 
མེ་འབར་བ་སྤུའི་ཚྭ་ཚྭ་འཕྲོ། །སྐུ་ལ་ཡེ་ཤེས་མེ་ལྕེ་འཕྲོ་བ་པོ། །བདུད་བཞིའི་སྟེང་ 
ན་བརྐྱང་བསྐུམ་གར་ཐབས་བགྲད། །སྙན་ཆ་མགུལ་རྒྱན་རྒྱན་རྣམས་མཛེས་པ་ 
པོ༑ ༑དུས་གསུམ་རྒྱལ་བ་ཀུན་ཀྱི་གསང་བ་འཛིན། །རྒྱལ་བ་ཀུན་ལས་མཐུ་སྟོབས་ 
ཆེ་བ་པོ། །གདུག་པའི་ཀླུ་དང་སྡེ་བརྒྱད་ལ་སོགས་པ། །མ་རུངས་འབྱུང་པོ་ཐམས་ 
ཅད་འདུལ་བ་པོ། །རྡོ་རྗེ་འཛིན་ལ་གསོལ་བ་བཏབ་པའི་ཚེ། །འདོད་པའི་དངོས་ 
གྲུབ་ཐམས་ཅད་སྩོལ་བ་པོ། །ཁྱོད་ཀྱི་ཐུགས་རྗེ་ནུས་པ་རྫུ་འཕྲུལ་ནི། །བསམ་ 
གྱིས་མི་ཁྱབ་བརྗོད་ལས་འདས་པ་པོ། །བདག་ནི་ཁྱེད་ལ་འདོད་པའི་གསོལ་འདེབས་ 
ན༑ ༑བྱང་ཆུབ་བསྒྲུབ་ལ་བར་དུ་གཅོད་པའི་བགེགས། །སྔོན་ལས་འཕྲལ་རྐྱེན་ 
ཐམས་ཅད་ཞི་བ་དང་། །ཚེ་དང་སྒྲུབ་པ་མཐའ་རུ་ཕྱིན་པར་མཛོད། །ལྷ་མཆོག་ 
ཁྱོད་ལ་གསོལ་བ་བཏབ་པའི་ཚེ། །འགྲོ་བ་མ་ལས་ནད་ཀྱིས་གདུངས་པ་རྣམས། ། 
སྐད་ཅིག་ཉིད་ལ་ཞི་བར་མཛད་དུ་གསོལ། །བདག་ཀྱང་དེང་ནས་ལྷ་དང་མི་འབྲལ་ 
ཞིང༌། །ལྕང་ལོ་ཅན་གྱི་གནས་སུ་ཕྱིན་པར་ཤོག །ཅེས་རྩེ་གཅིག་ཏུ་གསོལ་བ་ 
བཏབ་པའོ། །
༈ གུ་རུ་དྲག་པོ་ལ་གསོལ་བ་འདེབས་པ་ཕོ་ཉ་མྱུར་མགྱོགས་ཞེས་བྱ་བ། རབ་
166

༄༅། །ཟབ་གཏེར་ཆོས་ཀྱི་མཛོད་ཁང་།
འཇིགས་ཐོད་པའི་ཕྲེང་བ་ཅན་ལ་ཕྱག་འཚལ་ལོ། །མ་ཧཱ་གུ་རུ་ཤྲཱི་བཛྲ་ཀྲོ་ཏ་ཡེ། 
ཧྲཱིཿ༔ སྣང་བ་མཐའ་ཡས་ཆོས་སྐུའི་ཀློང་ཡངས་ནས། །སྤྱན་རས་གཟིགས་དབང་ 
འགྲོ་བའི་དོན་སྤྲུལ་པ། །དྲེགས་པ་འདུལ་མཛད་དྲག་པོ་ཐོད་ཕྲེང་རྩལ། །བསྐལ་ 
པ་མེ་དཔུང་དམར་ནག་འབར་པའི་ཀློང་། །བདུད་དང་དྲེགས་པ་རཱུ་ཏྲ་བསྣོལ་པའི་ 
སྟེང་། །རབ་འཇིགས་ཁྲོས་པའི་སྐུ་མདོག་ཁྱད་པར་ཅན། །མེ་ཡི་མདོག་ཅན་སྐུ་ 
ཆེ་ཡན་ལག་རགས། །ཞལ་གདངས་མཆེ་གཙིགས་རྐན་སྒྲ་འབྲུག་ལྟར་སྒྲོག །སྤྱན་ 
གསུམ་དམར་ཟླུམ་སྡང་མིག་ཕྱོགས་བཅུར་གཡོ། །ཨག་ཚོམ་མེ་འབར་སྨིན་མ་ 
གློག་ལྟར་འཁྱུག །རལ་པ་དམར་སེར་སྲིད་གསུམ་རྩེ་མོར་འཁྱིལ། །ཕྱག་གཡས་ 
རྡོ་རྗེ་གསོར་ཞིང་བགེགས་རྣམས་འཇོམས། །ཕྱག་གཡོན་སྡིག་པ་མགོ་དགུས་སྙིང་ 
ཁྲག་འཇིབས། །ཐོད་པ་སྐམ་རློན་སྦྲུལ་རིགས་ལྔ་ཡིས་བརྒྱན། །གླང་ཆེན་ཀོ་རློན་ 
ཞིང་ཆེན་གཡང་གཞི་དང་། །དཔའ་བོའི་སྐུ་ལ་སྟག་གི་ཤམ་ཐབས་བརྒྱན། །རྡོ་
རྗེའི་གོ་ཁྲབ་རྒྱན་དྲུག་དག་གིས་མཛེས། །དཔའ་བོའི་སྐུ་ལ་གོ་ཆའི་ལྷ་རྣམས་རྫོགས། ། 
དབུ་གཙུག་རིགས་བདག་སྤྲུལ་པའི་བྱ་ཁྱུང་དཀར། །དཔྲལ་བར་འཇམ་དཔལ་ 
མགྲིན་པར་རྟ་མགྲིན་དབང་། ། ཐུགས་གར་གསང་བདག་ལྟེ་བར་མཁའ་འགྲོ་ལྔ། །
གསང་བའི་གནས་སུ་ཡཀྴ་མེ་དབལ་ཏེ། །ཀུན་ཀྱང་རང་རྟགས་ཕྱག་མཚན་རྒྱན་ 
དང་ལྡན། །ཁྱོད་ཀྱི་སྐུ་ལ་མཚོན་ཆ་འབར་བའི་ཚོགས། །སྟེང་འོག་ཕྱོགས་མཚམས་ 
གཡས་སུ་འཁོར་བྱེད་ཅིང་། །ཉིད་ཀྱི་སྤྲུལ་པ་ཡཀྴ་མེ་དབལ་ཚོགས། །སྐར་ལྟར་ 
འཁྲུགས་ཤིང་རླུང་ལྟར་འཚུབས་པ་ལས། །མཚོན་ཆའི་འཁོར་ལོ་གཡོན་དུ་འཁོར་ 
བྱེད་ཅིང་། །འཁོར་ལོའི་བར་དུ་རྒྱལ་བསེན་སྡེ་བརྒྱད་རྣམས། །ཕྱེ་མར་གཏུབ་ 
ཅིང་རྡུལ་ཕྲན་བཞིན་དུ་རློག །གདུག་པ་རྣམས་ནི་སྔངས་ཤིང་འབོགས་བརྒྱལ་
167

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
བྱེད། །གདུག་ཅིང་སྡང་བར་ལྡན་པའི་བར་ཆད་རྣམས། །ཐལ་བ་རྡུལ་བཞིན་ལུས་ 
སེམས་རློག་པར་བྱེད། །ལྷ་ཡི་ནང་ནས་ལྷག་པའི་ལྷ་ཆེན་པོ། །རྒྱལ་བ་ཀུན་ཀྱི་ 
མཐུ་རྩལ་ལྡན་པའི་ལྷ། །དངོས་གྲུབ་གློག་ལྟར་མྱུར་བའི་ཐུགས་རྗེ་ཅན། །ཕྱི་ནང་ 
གསང་བའི་བར་ཆད་ཞི་བར་མཛོད།།སྔོན་གྱི་ལས་ཀྱང་ཞི་བར་མཛད་དུ་གསོལ། ། 
འཕྲལ་གྱི་རྐྱེན་ཡང་བཟློག་པར་མཛད་དུ་གསོལ།།བྱིན་གྱིས་རློབས་ཤིག་གུ་རུ་ 
དྲག་པོ་རྩལ། །ཞེས་གདུང་བས་གསོལ་བ་བཏབ་བོ། །གསོལ་འདེབས་དང་ཁ་ 
འདོན་དུ་བྱེད་ན། ཕྱི་ནང་གསང་བའི་བར་ཆད་ཅེས་པ་མན་ཆད་ཀྱི་ཚིག་བཞི་ 
པོ༑ ཚིག་བཞི་བཞིའི་མཚམས་སུ་ཀུན་ལ་འགྲེས་པར་བྱའོ། ། 
དེ་ལྟར་ཡི་དམ་གསུམ་ལ་གསོལ་བ་བཏབ་པས། བདག་གི་ལུས་ལས་སེམས་ཅན་ 
མི་སྡུག་པ་མང་པོ་དངོས་སུ་ཐོན་པ་དང་། བྱིན་རླབས་ཀྱི་རྟགས་ཀྱང་ཤིན་ཏུ་ཆེ་ 
བ་བྱུང་ཞིང་། ནད་ཀྱི་ཟུག་རྔུ་དེ་ཡང་ཤིན་ཏུ་ཆུང་དུ་སོང་སྟེ། དགེ་སྦྱོར་ཡང་ 
རབ་ཏུ་འཕེལ་བར་གྱུར་ཏོ། །ད་རུང་དུ་སངས་ཀྱིས་དྲག་པ་ནི་མ་བྱུང་ནས་ཟླ་བ་ 
བདུན་དུ་སོང་བའི་ཚེ། ཚེས་བཅུའི་ནུབ་མོ་སྲོད་ལ་མནལ་ཟ་ཟི་བྱུང་བའི་དུས་ 
སུ༑ རང་ཤེས་རིག་པའི་ཁྱེའུ་གཅིག་གིས་རྣ་བའི་ཡུལ་དུ་གླུ་འདི་ལེན་པ་ཐོས་སོ། ། 
ཨེ་མ་སྣང་སྲིད་འཁོར་འདས་ཆོས། །དོན་ལ་ཡོད་པ་མི་སྲིད་དེ། །ཀུན་རྫོབ་རྒྱུ་ 
འབྲས་མི་བསླུ་བས། །རྟེན་ཅིང་འབྲེལ་འབྱུང་ཡང་ཡ་མཚན་ཆེ། །སེམས་ཉིད་ཀྱི་ 
སྟོང་པའི་ངོ་བོ་ལ། །གཟུང་འཛིན་རྡུལ་ཙམ་མི་དམིགས་ཏེ། །སྐྱེ་ཤི་མེད་པས་ཕོ་ 
རྒོད་པོ། །རང་ངོ་ཤེས་ན་ངོ་མཚར་ཆེ། །སྟོང་གསལ་རིག་པའི་དཀྱིལ་འཁོར་དུ། 
སྣང་སྲིད་འཁོར་འདས་ཤོང་བ་ལ། །ན་བ་གཅིག་པོ་ཅིས་མི་ཤོང༌། །ནད་ངོ་བོ་ 
ལྟོས་ལ་རང་སར་ཀློད། །ཕྱམ་མེར་སྐྱུར་དང་རྣལ་འབྱོར་པ། །འོན་ཀྱང་ཀུན་རྫོབ་
168

༄༅། །ཟབ་གཏེར་ཆོས་ཀྱི་མཛོད་ཁ ཁང་
འབྱུང་བཞིའི་ལུས། །རྒྱུ་རྐྱེན་ལས་གྲུབ་འཇིག་པས་ན། །ན་ཟུག་ཆེ་བས་བདེན་དུ་ 
འོང་། །དེ་ཚེ་ནད་ཀྱི་ངོ་བོར་ལྟོས། །དབང་པོ་འདུ་ཞིང་ལྷང་ངེ་བ། །དེ་ཡང་གསལ་ 
རིག་སྟོང་གསུམ་དུ། །རྗེན་ནེ་ལྷན་ནེ་མི་གདའ་འོ། །བཟའ་ཆེ་གོས་དྲོ་དལ་ཙམ་ 
ན༑ ༑ཆོས་པའི་ཆོས་གཟུགས་མང་ལགས་ཀྱང་། །རྐྱེན་ངན་ཐོག་ཏུ་བྱུང་བའི་དུས། ། 
གང་བྱུང་ལམ་དུ་མ་བསླངས་ན། །ཞེ་ཆོས་དོན་ལ་མ་འབྱོར་པས། །ཁ་ཆོས་ནེ་ཙོར་ 
ཤོར་བ་ཡིན། །རང་ལ་རང་ཉིད་མ་ཁྲེལ་ཡང༌། །དཀོན་མཆོག་དབྱིངས་ནས་ཁྲེལ་ 
ཏེ་མཆིས། །གཉེན་པོ་རང་གི་ཐོག་ཏུ་ཕོབ། །དགེ་སྦྱོར་ལམ་དུ་སློངས་ཤིག་བུ། ། 
ནད་ཀྱི་ངོ་བོ་སྟོང་པ་ཡིན། །ནད་ཀྱི་མཚན་ཉིད་ཟུག་རྔུ་ཡིན། །ནད་ཀྱི་རྣམ་པ་ 
ཚོར་བ་ཡིན། །དེ་གསུམ་དོན་ལ་གཏད་མེད་ཡིན། །བརྟགས་ན་གཟའ་གཏད་སྤུ་ 
ཙམ་མེད། །དེ་ལ་གཟུང་འཛིན་ཨ་མ་འཐས། །ཕྱམ་གྱིས་སྐྱུར་ལ་ཁྲོལ་གྱིས་བོར། ། 
སྨན་མཆོག་རྒྱལ་པོ་ངོ་མཚར་ཆེ། །འདི་ཉིད་ཡིན་ཏེ་རྣལ་འབྱོར་པ། །ནད་ཀྱི་ 
སྔོན་ལས་འཕྲལ་རྐྱེན་དག །དགའ་བ་སྒོམས་ཤིག་རིགས་ཀྱི་བུ། །དེ་ཚེ་ནད་ལས་ 
གྲོལ་ཏེ་མཆིས། །ཟེར་བའི་ངང་ལ་གཉིད་སད་དོ། །དེས་ཀྱང་ནད་ལ་ཕན་ཞིང་ 
དགེ་སྦྱོར་འཕེལ་བར་བྱུང་ངོ་། །
དེ་ནས་ཟླ་བ་དེའི་ཚེས་བརྒྱད་ཀྱི་ནུབ་མོ། ཐོ་རངས་མནལ་ཟ་ཟི་ཞིག་ལ་སོང་དུས། 
ཐང་ཆེན་པོ་ནེའུ་གསིང་གིས་བསྐོར་བའི་དབུས་ན། །མཆོད་རྟེན་ཆེན་པོ་གཅིག་ 
ལ་སྒོ་གཅིག་འདུག་པའི་ནང་དུ་ཕྱིན་དུས། དེའི་ནང་ན་མཆོད་ཁང་ཆེན་པོ་ཀ་ 
བ་བཅུ་དྲུག་གིས་བཏེགས་པའི་ནང་དུ། རྗེ་བཙུན་མ་སྒྲོལ་མ་དཀར་མོའི་གསེར་
སྐུ་ཤིན་ཏུ་ཆེ་བ་གཅིག་གི་དབུ་ཐོག་ན་རེག་པ་འོད་དུ་འབར་བ་གཅིག་འདུག་ནས། 
དེ་ལ་མི་ཕྱེད་པའི་དད་པ་ཁྱད་པར་ཅན་སྐྱེས་ནས། དེའི་མདུན་དུ་པུས་བཙུགས་
169

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐལ་མོ་སྦྱར་ཏེ། གསོལ་བ་གདབ་པ་འདིའོ། །ཨེ་མ་དུས་གསུམ་སངས་རྒྱས་ཀུན་ 
ཀྱི་ཕྲིན་ལས་ཡུམ། །སྤྱན་རས་གཟིགས་དབང་ཐུགས་རྗེའི་འོད་ཟེར་ལས། །འགྲོ་ 
བའི་དོན་དུ་ཡུམ་གྱུར་བཅོམ་ལྡན་འདས། །རྗེ་བཙུན་འཕགས་མའི་སྐུ་ལ་གསོལ་ 
བ་འདེབས། །དུས་གསུམ་རྒྱལ་བའི་ཕྲིན་ལས་ཐམས་ཅད་ཀྱི། །ཡུམ་གྱུར་ཁྱེད་ 
ཀྱི་ཐུགས་རྗེས་མི་དོར་བས། །རྗེ་བཙུན་འཕགས་མའི་སྐུ་ལ་གསོལ་བ་འདེབས། ། 
ཕྱོགས་དུས་ཀུན་ནས་རྒྱལ་བ་ཐམས་ཅད་ཀྱི། །ཐུགས་རྗེ་ཕྲིན་ལས་དཔག་མེད་བསམ་ 
ཡས་ཀྱང་། །ཁྱེད་ཀྱི་ཐུགས་རྗེ་སྐད་ཅིག་གློག་བས་མྱུར། །རྗེ་བཙུན་འཕགས་མའི་ 
སྐུ་ལ་གསོལ་བ་འདེབས། །ནགས་ལ་མེ་འབར་ནང་དུ་ཚུད་པའི་དུས། །ཡུམ་གྱུར་
ཁྱེད་ལ་གསོལ་བ་བཏབ་པས་ན། །སྐད་ཅིག་ཉིད་ལ་ཐུགས་རྗེའི་ཆུ་འབེབས་མ། ། 
རྗེ་བཙུན་འཕགས་མའི་སྐུ་ལ་གསོལ་བ་འདེབས། །ཚོང་པ་ནོར་ལེན་རྒྱ་མཚོར་ 
ཞུགས་པའི་མིས། །རྫིང་ཉིད་ཞིག་སྟེ་རྒྱ་མཚོར་ལྟུང་བ་ན། །མ་ཁྱེད་དྲན་པས་ 
སྐམ་སར་ཕྱིན་གྱུར་པ། །རྗེ་བཙུན་འཕགས་མའི་སྐུ་ལ་གསོལ་བ་འདེབས། །རྒྱལ་པོ་ 
མེ་ཆུ་ལྕགས་སྒྲོག་ཆོམ་རྐུན་དང༌། །གཅན་ཟན་དུག་སྦྲུལ་མཚོན་གྱི་འཇིགས་པ་ 
རྣམས། །སྐད་ཅིག་ཉིད་ལ་ཞི་མཛད་ཐུགས་རྗེ་ཅན། །རྗེ་བཙུན་འཕགས་མའི་སྐུ་ 
ལ་གསོལ་བ་འདེབས། །བཤུལ་རིང་མགྲོན་པོ་ཆོམ་རྐུན་ཉེན་པའི་ཚེ། །སྐྱེས་བུས་ 
ལམ་དུ་འཕགས་མ་ཁྱེད་དྲན་ཚེ། །སྐད་ཅིག་ཉིད་ལ་འཇིགས་པ་སྐྱོབ་པར་མཛད། ། 
རྗེ་བཙུན་འཕགས་མའི་སྐུ་ལ་གསོལ་བ་འདེབས། །འགྲོ་བ་ཉམ་ཐག་ནད་ཀྱིས་ 
གདུངས་པ་རྣམས། །མགོན་དང་སྐྱབས་མེད་ཐང་ལ་ལྷུང་བའི་ཚེ། །མ་ཁྱེད་དྲན་ 
པ་ཙམ་གྱིས་ཞི་མཛད་མ། །རྗེ་བཙུན་འཕགས་མའི་སྐུ་ལ་གསོལ་བ་འདེབས། །སྔོན་ 
ལས་འཕྲལ་རྐྱེན་བར་དུ་གཅོད་བྱེད་བགེགས། །མི་མཐུན་རྐྱེན་གྱི་ཚོགས་རྣམས་
170

༄༅། །ཟབ་གཏེར་ཆོས་ཀྱི་མཛོད་ཁང་།
མ་ལུས་ཀུན། །གསོལ་བ་བཏབ་ཚེ་སྐད་ཅིག་ཉིད་སེལ་བའི། །རྗེ་བཙུན་འཕགས་ 
མའི་སྐུ་ལ་གསོལ་བ་འདེབས། །བདག་སོགས་འགྲོ་བ་འཁོར་བར་འཁྱམས་པ་ལ། ། 
མི་བཟད་སྡུག་བསྔལ་དྲག་པོས་གཙེས་གྱུར་ན། །གསོལ་བ་བཏབ་ན་ཐར་པའི་ལམ་ 
འདྲེན་མ། །རྗེ་བཙུན་འཕགས་མའི་སྐུ་ལ་གསོལ་བ་འདེབས། །འགྲོ་བ་དུག་ལྔའི་ 
ནད་ཀྱིས་མནར་བ་རྣམས། །ཐུགས་རྗེ་སྨན་མཆོག་རྒྱལ་པོ་ཁྱེད་དྲན་ན། །ཉོན་ 
མོངས་སྡུག་བསྔལ་མཚོ་ལས་སྒྲོལ་མཛད་མ། །རྗེ་བཙུན་འཕགས་མའི་སྐུ་ལ་གསོལ་ 
བ་འདེབས། །བདག་ཅག་རྨོངས་པའི་འགྲོ་བ་ལས་ངན་ཅན། །སྐྱབས་དང་མགོན་ 
གྱུར་ཁྱོད་ལ་གསོལ་འདེབས་ན། །བདེ་ཆེན་དག་པའི་གནས་སུ་འདྲེན་མཛད་མ། ། 
རྗེ་བཙུན་འཕགས་མའི་སྐུ་ལ་གསོལ་བ་འདེབས། །བདག་གིས་མོས་ཤིང་གདུང་ 
བའི་ང་རོ་ཡིས། །འཕགས་མ་ཁྱེད་ལ་གསོལ་བ་འདེབས་ལགས་ན། །འདོད་པའི་ 
རེ་བ་མྱུར་དུ་སྩོལ་མཛད་མ། །རྗེ་བཙུན་འཕགས་མའི་སྐུ་ལ་གསོལ་བ་འདེབས། ། 
ནམ་ཞིག་བདག་ནི་འཆི་བའི་དུས་བྱུང་ཚེ། །མ་ཁྱེད་བརྩེ་བས་དངོས་སུ་བྱོན་ནས་ 
ཀྱང་། །བདེ་ཆེན་དག་པའི་ཞིང་དུ་འདྲེན་དུ་གསོལ། །རྗེ་བཙུན་འཕགས་མའི་སྐུ་ 
ལ་གསོལ་བ་འདེབས། །བར་དོའི་སྣང་བ་འཆར་བར་གྱུར་མ་ཐག །མ་ཁྱོད་ 
འཇིགས་པའི་དུས་དེར་བྱོན་ནས་ཀྱང་། །སྐད་ཅིག་ཉིད་ལ་རང་ངོ་སྤྲད་དུ་གསོལ། ། 
རྗེ་བཙུན་འཕགས་མའི་སྐུ་ལ་གསོལ་བ་འདེབས། །མདོར་ན་བདག་ལ་སྐྱབས་མགོན་ 
གཞན་མ་མཆིས། །བུ་གཅིག་མ་བཞིན་བརྩེ་བ་ཆེན་པོ་ཡིས། །སངས་རྒྱས་མ་ 
ཐོབ་བར་དུ་བསྐྱབ་ཏུ་གསོལ། །རྗེ་བཙུན་འཕགས་མའི་སྐུ་ལ་གསོལ་བ་འདེབས། ། 
ཞེས་གསོལ་བ་བཏབ་པའི་སྐུ་དེ་ལས་འོད་ཟེར་དཔག་ཏུ་མེད་པ་བྱུང་སྟེ། བདག་ལ་ 
ཐིམ་པར་གྱུར་ཏེ། དུས་དེ་ནས་དུཿཁ་ཡང་གྲོལ། ནད་ལ་ཡང་ཞག་རེ་བཞིན་ཡར་
171

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྐྱེད་དུ་གྱུར་ཏོ། །གོང་གི་ཡི་དམ་གྱི་ལྷ་དྲག་པོ་གསུམ་ལ་གསོལ་བ་བཏབ་པ་དང་། ། 
རྗེ་བཙུན་མ་སྒྲོལ་མ་ལ་གསོལ་བ་བཏབ་པ་འདི་རྣམས་ནི་ཤིན་ཏུ་བྱིན་རླབས་ཆེ་ 
སྟེ༑ མ་འོངས་བདག་ལ་མོས་ཤིང་བདག་གི་རྗེས་སུ་འཇུག་པ་རྣམས་ཀྱིས་ཀྱང་།
གུས་ཤིང་གསོལ་འདེབས་འདི་རྣམས་ལ་འབད་ན། བྱིན་རླབས་དཔག་ཏུ་མེད་པ་ 
འབྱུང་ངོ་། །
ཞེས་པ་ནི། ཁོ་བོ་རཏྣ་གླིང་པས་མི་བསླུ་བའི་ཐ་ཚིག་གོ ། ཀྱེ་མ༔ དུས་མཐར་ཕྱིན་ 
པའི་སྤྲང་པོ་རཏྣ་གླིང་། །ཨོ་རྒྱན་གསུང་འཛིན་རིན་ཆེན་དཔལ་བཟང་ཞེས། ། གཏེར་ 
སྟོན་གཅིག་ལ་གླིང་པ་གསུམ་དུ་གྲགས། །རཏྣ་གླིང་དང་འགྲོ་འདུལ་གླིང་པ་དང་། ། 
ཞིག་པོ་གླིང་པ་ཞེས་གྲགས་བདག་ཉིད་ལ། །ཕྱོགས་ཀྱི་གཏེར་ཁ་དག་དང་གོ་བསྟུན་ 
ནས། །གཏེར་སྟོན་གཅིག་ལ་གླིང་པ་གསུམ་དུ་གྲགས། །བོད་ཀྱི་ཡུལ་དུ་གཏེར་ 
སྟོན་མང་བྱོན་ཀྱང་། །གདུལ་བྱའི་བཀའ་བབ་ཁོ་བོ་ཆུང་ཤོས་མིན། །སྣེ་གདོང་ 
གོང་མ་ཆོས་རྒྱལ་བྱར་པ་དང༌། །གཡའ་བཟང་པ་སོགས་བོད་ཡུལ་མཐའ་དབུས་ 
ཀྱི༑ ༑ས་དང་སྡེ་བདག་ཆེ་ཞིང་དྲག་དགུ་དང་། །སྨན་རྩེ་བ་དང་སྟག་མགོ་རྒྱ་ 
མ་དང་། །སྒང་པོ་བ་དང་ཤང་པོ་ལ་བ་དང་། གུ་རུ་བ་དང་མངའ་བདག་མཐིང་ 
དམར་བ། །ལ་སྟོད་དྭགས་ནས་རྒྱལ་མོ་རོང་གི་བར། །རྙིང་མའི་བསྟན་འཛིན་ 
སྔགས་སྡེ་སྒོམ་སྡེ་ཡི། །ཆེ་དང་དྲག་དགུ་རྣམས་ཀྱིས་སྤྱི་བོར་བླངས། །གུ་རུའི་ 
ཐུགས་གཏེར་བཅོ་བརྒྱད་མཛད་པར་སྤེལ། །ཁོ་བོ་སྐྱེས་པ་དོན་དང་ལྡན་པར་ 
འགྱུར། །སྔོན་གྱི་ལས་དང་འཕྲལ་གྱི་རྐྱེན་དབང་གིས།ང་བཞིའི་ལོ་ལ་འཚོ་ 
དཀའི་ནད་ཀྱིས་ཐེབས། །འོན་ཀྱང་ཨོ་རྒྱན་རྗེ་ཡི་བཀའ་དྲིན་དང་། །སྐྱབས་ཆེན་ 
དཀོན་མཆོག་གསུམ་གྱི་ཐུགས་རྗེ་ཡིས། །ད་རེས་ཁོ་བོ་མ་ཤི་གསོན་པར་འགྱུར། །
172

༄༅། །ཟབ་གཏེར་ཆོས་ཀྱི་མཛོད་ཁང་།
ད་རུང་གདུལ་བྱ་སྨིན་ཅིང་གྲོལ་བ་དང་། །རང་ཡང་སྒྲུབ་ལ་བརྩོན་པའི་དམ་ 
བཅའ་བྱེད། །ཅེས་པ་འདི་ནི་སྐབས་ཀྱི་གླུའོ། །ཞེས་པའི་ངག་སྒྲོས་སྐྱོ་བསང་པ་ 
རྒྱན་གྱི་ཕྲེང་བ་ཞེས་བྱ་བ་འདི་ནི། ཤར་དྭགས་པོའི་བླ་མ་ཀུན་དགའ་རིན་ཆེན་ 
དང་། ནུབ་སྨན་ཐང་གི་བླ་མ་ཆོས་ལེགས་དང་། བླ་མ་ཡེ་རྡོར་བ་དང་། ཤེས་རབ་ 
བཟང་པོ་ལ་སོགས་དད་འདུན་འགས། ད་ལན་བསྣུན་ཡུན་རིང་ཞིང་། གྲོངས་ 
པའི་གཏམ་གྱིས་ཀྱང་དབུས་གཙང་། ལྷོ་བྲག ཨེ་གཉལ། བྱར་དྭགས་ཀོང་ 
གསུམ། ཁམས་ཀྱི་བར་དུ་ཁྱབ་པར་འདུག་པས་ད་སྐུ་ཁམས་དྭངས་པའི་གཏམ་ 
གོང་དང་འདྲ་བར་ཁྱབ་པས། ད་ལན་ཇི་ལྟར་བསྐུང་བ་དང་། དེའི་རྐྱེན་གང་ 
གིས་ལན་པ་དང་། །ཇི་ལྟར་བསྙུང་ཚུལ་དང་། དེའི་དུས་སུ་དག་སྣང་ཤར་བའི་ 
ཚུལ་རྣམས་ཡོད་ངེས་པས། དེ་རྣམས་ཀྱི་ལོ་རྒྱུས་གསུང་སྒྲོས་གཅིག་ཀྱང་དགོས་ 
ཞེས་ཡང་ཡང་ནན་གྱིས་ཞུས་པའི་ངོར། གླང་ལོ་ཆོ་འཕྲུལ་ཟླ་བའི་ཚེས་བཅོ་ལྔ་ 
ལ་སྐར་མ་རྒྱལ་གྱི་ཉིན་པར། བདེ་ཆེན་གླིང་གི་གནས་སུ་ཡི་གེར་བཀོད་པའོ། ། 
དགེ་བ་འདི་ཡིས་འགྲོ་བ་ཀུན། །སྲིད་པའི་མཚོ་ལས་རབ་སྒྲོལ་ཏེ། །གན །གནས་
ལུགས་གདོད་མའི་ཁང་བཟང་དུ། །ཕྱིན་པར་གྱུར་ཅིག དགེའོ། །དགེའོ། །
དགེའོ། །
173

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀློང་གསལ་སྙིང་ཐིག་ལས་གནད་ཀྱི་ཞུས་ལེན་ཟབ་མོ་ཡིན་ནོ༔
*ཧར༧v ཨེ་མ་ཧོཿ བདག་འདྲ་བུད་མེད་མཚོ་རྒྱལ་གྱིས༔ སློབ་ 
དཔོན་སྤྲུལ་པའི་སྐྱེས་མཆོག་ལ༔ མཆིམས་ཕུ་རྫ་ཡི་དུར་ཁྲོད་དུ༔ དམ་ཆོས་ 
ཀློང་གསལ་སྙིང་ཐིག་ཞུས༔ མངོན་སུམ་རང་ཐོག་ཉམས་སུ་མྱོང་༔ ཡིད་དཔྱོད་ 
འཛིན་པའི་སྒྲོག་དང་བྲལ༔ དེ་ཚེ་རྗེ་ལ་འདི་སྐད་ཞུས༔ དམ་ཆོས་འདི་ཉིད་ 
ཉམས་སུ་ལེན་པ་ལ༔ གནད་གང་ཆེ གནས་དང་༔ ཡུལ་དང་༔ གྲོགས་སྤྱོད་ཇི་ 
ལྟར་བགྱི་ཞུས་པས༔ སློབ་དཔོན་གྱི་ཞལ་ནས༔ མཚོ་རྒྱལ་དེ་ལྟར་ཞུས་པ་ལེགས་ 
སོ ཀློང་གསལ་སྙིང་ཐིག་འདི་ཉིད་ཉམས་སུ་ལེན་པའི་གང་ཟག་གིས༔ དབེན་ 
པའི་གནས་སུ་འདུ་འཛི་དང་གཡེང་བ་སྤངས་ལ་བསྒོམ༔ རིག་པ་ཡུལ་ཕྱིར་མི་འབྲང་ 
བའི་དགོས་པ་ཡོད༔ མཐོ་ཞིང་དྭངས་པའི་གནས་བརྟེན༔ རིག་པ་དྭངས་ཤིང་ 
དབྱིངས་རིག་གསལ་བའི་དགོས་པ་ཡོད་དོ༔ དབང་གིས་སྨིན་པར་བྱས་ལ་གདམ་
ངག་ལ་སྤྲོས་པའི་མཐའ་ཆོད་པར་བཅད༔ ཉམས་ལེན་གོལ་སར་མི་ལྟུང་ཞིང་༔
དགེ་སྦྱོར་ལ་བོགས་ཐོན་པ་དང་༔ ཉམས་གོང་དུ་འཕེལ་བའི་དགོས་པ་ཡོད་དོ
མཆེད་གྲོགས་དུག་ལྔའི་ཤུགས་ཆུང་བ་སྙིང་རྗེའི་ངང་རྒྱུད་ཅན༔ སྙིང་རུས་དང་
བརྩོན་འགྲུས་ལྡན་པ་བསྟེན་ནོ༔ བླ་མ་མཉེས་པ་དེ་ལམ་གྱི་གྲོགས་སུ་འགྲོ་ཞིང་
གནས་སྐབས་ཀྱི་རྐྱེན་ཐུབ་པ་ཡིན་ནོ༔ ཁམས་གསོ་བའི་སྨན་དང་མཐུན་རྐྱེན་རྣམས་ 
ཡོད་ན་ཚོགས་པར་བསགས་པས༔ ཁམས་དང་དབང་པོ་དྭངས་བས་ཉམས་ལེན་ 
གོང་འཕེལ་དུ་འགྱུར་རོ༔ མེད་ན་བཅུད་ལེན་དང་༔ དཀའ་ཐུབ་ལ་བརྟེན་པས་
174

༄༄༅། །ཟབ་གཏེར་ཆོས་ཀྱི་མཛོད་ཁང་།
འདོད་པའི་འཁྲི་བ་ཆོད་པ་དང་༔ འདུ་འཛིའི་གཡེང་བ་མེད་པས༔ དགེ་སྦྱོར་ངང་ 
གིས་འཕེལ་ལོ༔ འཁོར་བའི་དུཿཁ་བསམ་ནསཿ༔ སྙིང་རྗེའི་བློ་ལྡོག་བསྒོམས་པས༔ 
བརྩོན་འགྲུས་སྐུལ་མར་འགྲོའོ༔ མི་རྟག་འཆི་བ་བསམ་ནས༔ བློ་སྣ་ནང་དུ་བསྟུངས་ 
པས༔ ཉིན་མཚན་དགེ་སྦྱོར་བདེའོ༔ ཆགས་མེད་ལམ་དུ་བཏང་བས༔ སྣང་བ་ 
གཏད་མེད་དུ་འགྲོའོ གང་བྱུང་ཐོག་ཏུ་ཁུར་ནས༔ སྤང་བླང་རྩིས་གདབ་མེད་ 
པར་གང་ཤར་ལམ་དུ་བཏང་བས༔ ལས་སྒྲིབ་རྣམ་སྨིན་དག་ཅིང་སྒྲུབ་པའི་གྲོགས་ 
སུ་སོང་ནས༔ ཡོན་ཏན་ནང་ནས་འཆར་རོ༔ སྐབས་སུ་སྡོམ་བུ་བྱ་ཞིང་གནས་ 
ཆེན་དང་རྟེན་མཆོད་གྲུབ་ཐོབ་ཚད་དང་ལྡན་པ་མཇལ་བས༔ བདེ་སྟོང་གི་ཉམས་ 
འཆ སྣང་བ་གཏད་མེད་དུ་འགྲོ་ཞིང་༔ དགེ་སྦྱོར་ལ་བོགས་ཀྱང་ཐོན་འོང་ 
བ་ཡིན་ནོ༔ མདོར་ན་ཡིད་ཀྱིས་སྐྱོ་ཤསཿ སེམས་ཅན་ལ་སྙིང་རྗེ བླ་མ་ལ་མོས་ 
གུས༔ ཡི་དམ་ལ་དག་སྣང་༔ མཁའ་འགྲོ་ལ་ཚོགས་གཏོར༔ ཉམས་ལེན་ལ་ 
བརྩོན་འགྲུས༔ འཁོར་བ་ལ་ཞེན་ལོགཿ ཅི་བྱེད་ལམ་དུ་འགྲོ་བ་གཅིག་གྱིས་ 
དང་༔ མཚོ་རྒྱལ༔ སངས་རྒྱས་ཉིད་འགྲུབ་པར་གདའ་ཡི་གསུངས༔ བདག་ 
འདྲ་བློ་དམན་བུད་མེད་སྟོབས་ཆུང་ཡང་༔ སྤྲུལ་སྐུས་རྗེས་བཟུང་དོན་གྱི་སྙིང་ 
པོ་ཐོབ༔ མ་འོངས་དོན་དུ་གཏེར་ཁ་ཇི་སྙེད་སྦས༔ མཁའ་འགྲོའི་ཟབ་གཏེར་ཉི་ 
ཤུ་རྩ་ལྔ་ལས༔ གུ་རུའི་ཐུགས་བཅུད་ཁོ་མོའི་སྙིང་ཁྲག་འདི༔ ཟབ་པའི་ཐུགས་ 
བཅུད་འདི་ཉིད་མིན་རེ་ཀནཿ༔ དུས་ཀྱི་ཐ་མ་སྙིགས་མ་ལྔ་ཡི་དུས༔ སྐལ་ལྡན་ལས་ 
ཅན་གཅིག་དང་འདི་འཕྲད་ཤོགཿ དཔལ་མགོན་ནག་པོས་རྒྱལ་བའི་བཀའ་འདི་ 
སྲུངས ས་མ་ཡ༔ ཁ་ཐཾ་རྒྱ༔ གུཧྱ༔ སྦས་རྒྱ༔ མནྟྲ་རྒྱ༔ གཏེར་རྒྱ༔ གཏད་རྒྱ༔ 
གསང་རྒྱ༔ གབ་རྒྱ༔ ཟབ་རྒྱ༔ རྒྱ་རྒྱ་རྒྱ༔ མངྒ་ལཾ།
175

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨཿ ཐུགས་ཁྲིད་མན་ངག་གསལ་བའི་སྒྲོན་མ་ཞེས་བྱ་བའི་ 
དབུ་ཕྱོགས་ལགས་སོ
ཨཿ༔ སློབ་དཔོན་ཆེན་པོ་པདྨ་འབྱུང་གནས༔ དབུ་རྩེ་ཆེན་མོ་ན་བཞུགས་དུསཿ 
བདག་འདྲ་མཚོ་རྒྱལ་གྱིས་ཞུས་པ༔ སློབ་དཔོན་ལགས ད་ལྟ་ཚེ་རིང་དུས་ཀྱང་ 
བཟང་སྟེ ནམ་ཞིག་དུས་ངནཿ ཚེ་ཐུང་༔ བསྐལ་པ་ངན་པའི་དུས་སུ༔ ཚེགས་ 
ཆུང་ངུས་སངས་རྒྱས་པ༔ ཚིགས་སུ་ཉུང་ལ་དོན་དུ་རྒྱས་པ་གཅིག་ཞུ་ཞེས་ཞུས་ 
པསཿ སློབ་དཔོན་གྱི་ཞལ་ནསཿ མཚོ་རྒྱལ་ཁྱོད་ཉོན་ཅིག ཟླ་བ་ཕྱེད་ཀྱིས་ 
སངས་རྒྱས་སུ་འགྲོ་བ༔ ཟུང་འཇུག་ཁ་སྦྱོར་གདམས་པ་གཅིག་སྟོན་ནོ༔ དེ་ལ་ 
དང་པོ་རྣལ་འབྱོར་པ་གཅིག་གཉིས་གསུམ་ལ༔ དབེན་པའི་གནས་སུ་དབང་གིས་ 
སྨིན་པར་བྱས་ལ༔ མཎྜལ་ལ་སོགས་ཚོགས་བསགས༔ ཡིག་བརྒྱའི་བཟླས་པས་ 
སྒྲིབ་པ་སྦྱངས༔ འཁོར་བའི་སྡུག་བསྔལ་བསམ་ལ་བློ་སྣ་བསྟུང་༔ མོས་གུས་དང་ 
འདུན་པས་བླ་མ་ལ་གསོལ་བ་གདབ་བོ༔ དངོས་གཞི་ལ་བསམ་གཏན་གྱི་ཆོས་ 
བདུན་ལྡན་པས་སེམས་ལྷོད་ཀྱིས་ཀློད་ལ་རང་མལ་དུ་བཞགཿ འགྱུ་བ་དང་བྱིང་ 
རྒོད་བྱུང་ན་བཤིག་ཅིང་བསྒོམཿ སྐབས་སུ་རང་ངོ་ལ་ཅེར་གྱིས་ལྟ མ་མཐོང་ 
བའི་ངང་ལ་ཤིག་གེ་ཀློད༔ དེས་རྟོག་པ་ཇེ་ཉུང་ཇེ་ཕྲ་ལ་འགྲོ༔ དེ་ནས་ཚོགས་ 
དྲུག་ལ་སྤྲོས་ལ་བསྒོམ༔ ཡང་ལྟ ཡང་བཤིག༔ རེས་འཇོག་གིས་ལྟ ལུས་རང་ 
ལུགས་སུ་བཞག༔ རྟོག་པ་འགྱུ་ན་རང་ངོ་ཅེར་གྱིས་ལྟ རྗེས་མེད་དུ་བུན་འགྲོ 
དེ་ཀའི་ངང་ལ་ཀློད་ལ་བཞག༔ ལུས་དང་མིག་གཉིས་མི་འགུལ་བར་བྱ༔ བྱ་བ་
176

༄༅། །ཟབ་གཏེར་ཆོས་ཀྱི་མཛོད་ཁང་།
དང་བསྲེས༔ རྐྱེན་ལ་ཡང་བསྒོམ༔ ཡང་སྟོང་པ་རང་རྒྱུད་དུ་བསྒོམ༔ རེས་སྣང་ 
བ་རང་རྒྱུད་དུ་བསྒོམ༔ རེས་དེ་གཉིས་ཟུང་འཇུག་ཏུ་བསྒོམ༔ དེ་ནས་ངོ་སྤྲད་ 
དེ སྣང་བཞིན་སྟོང་༔ སྟོང་བཞིན་སྣང་༔ གཉིས་མེད་སྐད་ཅིག་མ་༼གཉིས་མེད་དབུས་ 
མ༽ ངོས་བཟུང༔ རེས་བསྒོམ༔ རེས་ཀློདཿ༔ དོན་ངོས་བཟུང༔ དེས་དྲོད་ཐོབ་ནསཿ€ 
སྣང་བཞིན་སེམས་སྟོང་པ༔ སྣང་བཞིན་རང་རིག་གཉིས་མེད༔ བློ་འདས་དུག་ 
ལྔ་ཡེ་ཤེས་ལྔ སྣང་སྟོང་དབྱེར་མེད༔ རང་གྲོལཿ བློ་འདས བསྒོམ་མེད༔ རང་ 
གྲོལ་དུ་འགྲོ རྒྱུད་དུ་འགྲོ་བར་ཞུན་ཐར་བཅད༔ ངོ་འཕྲོད་ན་རྗེས་ཤེས༔ གེགས་ 
བྱུང་ན་རྗེ་ལ་གསོལ་བ་གདབ༔ བར་བར་རང་ངོ་ལ་ལྟ གོལ་མེད་ཀྱི་ཉམས་ 
ལེན་ཤེས་ན་བོགས་རང་ཐོན་ལ་འབྱུང་༔ དེ་ལྟར་ཉམས་སུ་བླང་ཚེ་བླ་མའི་རྣལ་ 
འབྱོར་གྱིས་ཚེ་སྒྲུབ་སྔོན་ཆད་མ་གྲགས་པའི་ཟབ་མོ་གཅིག་བསྟན་ཏོ༔ དེ་ལ་རང་ 
ཡི་དམ་དུ་གནས་པའི་སྤྱི་བོར་བླ་མ་ལོངས་སྤྱོད་རྫོགས་སྐུར་བསྐྱེད་ལ་གསོལ་བ་
གདབ༔ རྗེས་སུ་བླ་མའི་ཐུགས་ཀ་ནས༔ འོད་ཟེར་ཕྱོགས་བཅུར་འཕྲོས་འཇིག་
རྟེན་དང་འཇིག་རྟེན་ལས་འདས་པའི་ཚེའི་བཅུད་བསྡུས༔ བླ་མ་ཚེ་དཔག་མེད་ 
དུ་གྱུར༔ རང་གི་སྙིང་གར་བྱོནཿ ལུས་འཆི་མེད་ཀྱི་བདུད་རྩིས་གང་༔ སྤྱི་བོར་ 
གསེར་གྱི་རྡོ་རྗེ་རྒྱ་གྲམ་གྱིས་བཅད་པར་བསྒོམ་མོ༔ ཐུན་མཚམས་སུ་དེ་ལྟར་ 
ཉམས་སུ་བླངས༔ ཟབ་པའི་མཐར་ཐུག་འདི༔ ཨོ་རྒྱན་བདག་གི་སྙིང་༔ མཚོ་ 
རྒྱལ་ཁྱོད་ལ་གཏད༔ ལས་ཅན་གཅིག་དང་འཕྲད་པར་ཤོག༔ འགྲོ་བ་རྣམས་ལ་ 
ཕན་ཐོགས་ཤོག༔ ས་མ་ཡཱཡཱཿ ཁ་ཐཿ རྒྱ་རྒྱ་རྒྱ སརྦ་མངྒ་ལཾ
177

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨཿ རང་གཞན་དོན་བྱེད་འབྲས་བུའི་དོན་ཁྲིད་བཞུགས་སོ
ཨཿ སྐུ་གསུམ་འདུ་འབྲལ་མེད་པའི་ལྷ་ལ་ཕྱག་འཚལ་ལོ༔ བདག་འདྲ་པདྨ་ 
འབྱུང་གནས་ཀྱིས༔ དབང་པོ་རབ་འབྲིང་ཐ་མ་གསུམ༔ སངས་རྒྱས་ལམ་ལ་འཇུག་ 
པའི་ཕྱིར༔ ལམ་མཆོག་འབྲས་བའི་དོན་ཁྲིད་བསྟན༔ ལས་ཅན་གཅིག་དང་ 
འདི་འཕྲད་པར་ཤོགཿ དེ་ལ་སྔོན་འགྲོ་དངོས་གཞི་རྗེས་དང་གསུམ་མོ༔ 
སྔོན་འགྲོ་བླ་མས་སློབ་མ་བརྟག་པ་དང་༔ སློབ་མས་བླ་མ་བརྟག་པ་རྣམས༔ ཆོས་ 
སྤྱི་དང་མཐུན་པས་འདིར་མི་སྤྲོའོ༔ དེ་ལ་དབེན་ཞིང་ཉམས་དགའ་བའི་གནས་ 
སུ ཡོ་བྱད་རྫས་རྣམས་འཚོགས་པར་བསགས༔ སྔོན་དུ་སློབ་བུ་དབང་གིས་ 
སྨིན་པར་བྱས་ཏེ༔ ཐོག་མར་སྐྱབས་འགྲོ་སེམས་བསྐྱེད་མཎྜལ་ལ་སོགས་པ་ཞག་ 
གསུམ་དུ་བྱའོ༔ དེ་ནས་ཡིག་བརྒྱའི་བཟླས་པ་གཞན་དང་མཐུན་པར་ཞག་གཉིས་ 
སམ་གསུམ་དུ་བྱའོ༔ བླ་མའི་རྣལ་འབྱོར་ཀུན་དང་མཐུན༔ དེ་ནས་ལུས་ངག་ 
ཡིད་གསུམ་གྱི་སྒྲིབ་པ་སྦྱང་བའི་ཕྱིར༔ སྐུ་གསུམ་གྱི་ཡིག་འབྲུའི་བཟླས་པ་ཞག་ 
གཅིག་བྱའོ༔ དེ་ནས་ལུས་རྣམ་སྣང་གི་ཆོས་བདུན་དང་ལྡན་པར་བྱས་ལ༔ མིག་ 
མི་འགུལ་བར་གར་བདེར་བཞག་སྟེ་རྣལ་དུ་དབབ་པ་ལ་ཞག་གཅིག་བྱའོ༔ དེ་ 
ནས་ཤིང་བུའམ་རྡེའུ་ལ་གཏད་དེ་གནས་ཤིང་རང་བབ་ཏུ་བཞག་པ་ལ་ཞག་གཉིས་
བྱའོ༔ དེ་ནས་བསྒྲིམ་པ་ནི ཧཱུཾ་ལ་དམིགས་རྟེན་བྱས་ཏེ༔ གྲིམ་མེར་བསྒྲིམས་ལ་ 
ཡུལ་སྣ་ཚོགས་ལ་མི་འཕྲོ་བར་འཇོག་པ་ལ་ཞག་གཅིག་བྱའོ༔ དེ་ནས་མདུན་དུ་ 
ཨཱཿདཀར་པོ་ལམ་མེར་ཡོད་པར་དམིགས་ལ༔ གཟུགས་བྲིས་ཀྱང་རུང་སྟེ་སེམས་
178

༄༅། །ཟབ་གཏེར་ཆོས་ཀྱི་མཛོད་ཁང་།
མི་འཕྲོ་བའི་རྟེན་ཙམ་མོ༔ ལྷོད་དེ་ཀློད་ལ་ཞག་གཅིག་བྱའོ༔ དེ་ནས་ལུས་གནད་ 
ཆོས་བདུན་ལྡན་གྱིས་ཆུན་པར་མཁའ་ལ་གཏད་དེ༔ ཡེ་རེ་འཇོག་པ་ལ་ཞག་
གཉིས་བྱའོ༔ དེ་ནས་སེམས་ཉིད་རང་གི་ངོ་བོ་ལ་ཁ་ནང་དུ་བལྟས་ཏེ་ཧྲིག་གེར་ 
བལྟའོ༔ དེ་ལ་ཞག་གཅིག་གོ༔ དེའི་དུས་སུ་དྲི་བ་དང་བསླབ་བྱ་རྣམས་བླ་མས་ 
མཁས་པར་བྱའོ༔ བླ་མའི་རྣལ་འབྱོར་ལ་སོགས་པ་སྤྱི་དང་མཐུན་པར་ཡིག་བརྒྱ་ 
བཟླས་པའི་འོག་ཏུ་བྱའོ༔ དེ་ནས་དངོས་གཞི་ལ་བྱུང་གནས་འགྲོ་གསུམ་རྩད་ 
བཅད་དེ༔ རང་གཅིག་པུར་རྣམ་སྣང་ཆོས་བདུན་དང་ལྡན་པས༔ དཔྱད་བསྒོམ་ 
ནི་ཕྱི་སྣང་བའི་ཡུལ་ལ་དཔྱད་དེ་བསྒོམ་མོ༔ ནམ་མཁའ་ས་གཞི་འབྱུང་བ་ལྔ་ལ་ 
སོགས་གང་ལས་བྱུང་བ་བརྟག་གོ༔ དེ་ནས་འཇོག་བསྒོམ་ནི༔ སེམས་རང་གི་ངོ་བོ་ 
ལ་ལེགས་པར་བརྟག་གོ༔ དེ་ནས་སེམས་ཀྱི་གནས་ས་བརྟགས་ཏེ གོང་བཞིན་ 
ཕྱིའི་ཡུལ་སྣང་རང་ལུས་ངོ་བོ་རང་ལ་ཡང་གང་ན་གནས་ཇི་ལྟར་གནས༔ དབྱིབས་ 
ཁ་དོག་བརྟག་གོ༔ དེ་ནས་འགྲོ་ས་བརྟག་སྟེ འགྲོ་དུས་གར་འགྲོ་ཇི་ལྟར་འགྲོ་ 
དབྱིབས་ཁ་དོག་ཇི་ལྟ་བུ༔ བླ་མས་དྲི་བ་ལེགས་པར་བྱ་སྟེ ལས་དང་པོ་པས་ 
རིག་པས་སྨྲ་ན་བསྐྱར་ཞིང་འཇུག་པ་གལ་ཆེའོ
དེ་ལ་ཞག་གསུམ་བྱའོ༔ དེ་ནས་ངོ་སྤྲད་དེ བྱུང་ས་མེད་དེ་ཆོས་ཀྱི་སྐུར་ངོ་སྤྲདཿ 
གནས་ས་མེད་དེ་ལོངས་སྐུར་ངོ་སྤྲད་དོ༔ འགྲོ་ས་མེད་དེ་སྤྲུལ་སྐུར་ངོ་སྤྲད་དོ 
དེ་ནས་དངོས་གཞིའི་དང་པོ་གཞི་གནས་ལུགས་སུ་ངོ་སྤྲད་པ་ནི༔ ཀ༽ དེ་ནས་བླ་ 
མས་གཞན་ཡང་ཅི་རིགས་པའི་སྒོ་ནས༔ སེམས་ངོ་ལེགས་པར་སྤྲད་དེ༔ ལུས་
གནད་ལེགས་པའི་སྒོ་ནས་ལྟ་སྟངས་གསུམ་པོ་ལས་འདི་གསུམ་བོགས་འདོན་དུའང་
འགྱུར་རོ༔ ཉན་ཐོས་ཀྱི་ལྟ་སྟངས་བྱ་སྟེ མིག་སྣ་ལྕེ་གསུམ་རྩེ་གཅིག་ཏུ་ས་ལས་
179

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྲུ་གང་ཙམ་གྱི་ནམ་མཁར་རྩེ་གཅིག་ཏུ་ཡེ་རེ་འཇོག་པ་ལ་གནས་པར་བྱའོ༔ དེ་
ནས་བྱང་ཆུབ་སེམས་དཔའི་ལྟ་སྟངས་ནི མིག་ཐད་ཀའི་བར་སྣང་ལ་བུན་ནེ་སང་ 
ངེ་བལྟས་ལ་བསྒོམ་མོ༔ དེ་ནས་ཁྲོ་བོའི་ལྟ་སྟངས་ནི༔ འཇིང་པ་ཡུད་ཙམ་བསྟོད་ 
དེ་སྨིན་ཕྲག་གི་ནམ་མཁའ་ལ་ཧུ་རེ་ཧྲིག་གེ་གནས་པར་བྱའོ༔ དེ་གསུམ་ལ་ཞག་
གཉིས་གཉིས་དྲུག་ཏུ་བྱའོ༔ དེ་ནས་ཞི་གནས་གཙོ་ཆེ་ཞིང་འཕྲོ་རྒོད་གང་ཡང་ 
འབྱུང་སྟེ༔ ལྷག་མཐོང་གི་གང་ཤར་གཤིས་ལུགས་སུ་ངོ་སྤྲད་དོདེ་ནས་ལྟ་
སྟངས་རང་བབ་ཀྱི་ངང་ནས་ཉམས་སུ་བླང་སྟེ༔ དེ་ཡང་བྱིང་ན་ཁྲོ་བོའི་ལྟ་སྟངས་ 
ཀྱིས་ཕྲ་རགས་ཀྱི་རྣམ་རྟོག་འགྱུ་བ་ཆོད་པ་བར་སྣང་གི་སྤྲིན་དེངས་པ་ལྟ་བུ༔ བྱིང་ 
ངམ་ལྡིང་ན་བྱང་ཆུབ་སེམས་དཔའི་ལྟ་སྟངས་ཀྱིས་འགྱུ་བ་གཤིས་ཐོག་ཏུ་གྲོལ་བ་
མཚོ་ལ་ཁ་བ་བབས་པ་ལྟ་བུ༔ འཕྲོའམ་རྒོད་ན་ཉན་ཐོས་ཀྱི་ལྟ་སྟངས་ཀྱིས་རྐྱང་
དེད་དུ་གང་ཤར་གྱི་ངོ་བོ་ལ་བལྟ་བ་སྔར་འདྲིས་ཀྱི་མི་དང་འཕྲད་པ་ལྟ་བུར་ཤེས་
པར་བྱ་སྟེ རྒྱས་པར་བླ་མའི་མྱོང་བ་དང་༔ ཆོས་སྤྱི་ལྟར་དཔེ་རྟགས་དོན་ 
གསུམ་གྱི་སྒོ་ནས་རྒྱས་པར་ལྷག་མཐོང་གི་སྟེང་དུ་ཕར་ལོགས་ཀྱི་དབང་པོ་དང་ 
བསྟུན་ཏེ་ངོ་སྤྲད་དོ དེ་ནས་ལྟ་སྟངས་གསུམ་མིའི་རྒྱུའམ་འབྱུང་བའི་གཤིས་ 
དང་བསྟུན་ཏེ༔ གང་བབ་སྟེང་ན་གོལ་ས་བཅད་དེ་བསྒོམ་པ་ནི༔ སེམས་ཉིད་ཡེ་ 
གདོད་མ་ནས་བཅིང་གྲོལ་ལས་འདས་པ༔ རང་བྱུང་གི་རིག་པ་མ་བཅོས་བསླད་ 
མེད་པ་མཁས་པས་བ་གླང་སྐྱོང་བ་ལྟར་དུ༔ དམན་པའི་ཡུལ་ལ་འཕྱོ་རུ་ཡང་མི་
གཞུགཿ སྡུག་བཙིར་དུ་བཙིར་ཡང་མི་བཙིར་གང་ཤར་གྱི་སྟེང་དུ་བཟང་ངན་ 
གྱི་རྟོག་པ་དང་ཕྲལ་ཏེ༔ ལྷ་སྐུ་ལ་བཤོས་དྲངས་པ་ལྟ་བུ་གཉིས་འཛིན་སྤངས་ 
བླང་མེད་པའི་སྟེང་དུ་ཁྲེས་སེ་ཡེར་རེ་བུན་ནེ་ཧྲིག་གེ་གནས་པ་ནི་ཆོས་སྐུ་རང་ལ་
180

༄༅། །ཟབ་གཏེར་ཆོས་ཀྱི་མཛོད་ཁཁང་
གནས་པ་ཞེས་གསུངས་ཏེ རེ་དོགས་དང་བྲལ་བ་ཞེས་བྱ་སྟེ༔ དེ་ཡང་ཞི་གནས་ 
ཞེས་བྱ་བ་རླུང་གིས་མ་བསྐྱོད་བའི་མཚོ་ལྟ་བུ་ཡིན་ཏེ༔ དེས་རྐྱེན་མི་ཐུབ༔ རྟོག་ 
པ་འོག་འགྱུ་རུ་མ་སོང་བར་བྱ་སྟེ གང་ཤར་གྱི་སྟེང་དུ་མ་བཅོས་པར་ལྷོད་ལ
དོན་ལ་གཉིས་འཛིན་རྟོག་པར་བསྒོམ་བྱ་སྒོམ་བྱེད་ཀྱི་རྟོག་པ་བློའི་བཅོས་མ་དང་ 
ཕྲལ་ཏེ བྱིང་རྒོད་འབྱམས་སུ་མི་གཏོང་བར་དོན་ལ་མ་བཅོས་པར་གཞི་རང་ 
ལུགས༔ དོན་རང་གནས༔ ངོ་བོ་རང་གྲོལ༔ གང་ཤར་ཞེན་བྲལ༔ གང་སྐྱེས་ 
འཛིན་མེད༔ གསལ་སྟོང་བློ་བྲལ༔ དེའི་ངང་དུ་འཇོག་པ་མཐར་ཐུག་གི་དོན་ 
ཡིན་ནོ༔ ག༽ བློས་རྣམ་རྟོག་གི་འགྱུ་བ་ཆོད་པའམ༔ བྱ་བྱ་པོ༔ བྱེད་བྱེད་པོ༔ 
བསྒོམ་བསྒོམ་པོ་གཅིག་བྱུང་ན་བྱས་པའི་ཆོས་འཇོག་པ་ཡིན་པས་ཁ་ནང་དུ་བལྟས་ 
ཏེ སེམས་ཉིད་རང་གི་སྟེང་དུ་བློ་ཡིད་དཔྱོད་དང་བྲལ་བའི་ངང་ནས་ཀློད་ནས་ 
འཇོག་པ་ཁོ་ན་ཡིན་ནོ༔ སེམས་ཉིད་སྟོང་པའི་རང་རྩལ་རྟོག་པ་ལ་སོགས་པ་མི་
འདོད་པའི་བློས་བཀག་པས་མི་ཁེགས་ཤིང་རྟོག་པ་རང་གི་ངོ་བོ་ཡང༔ ངོ་བོ་ 
ཡང་དག་གི་དོན་ལ་ཆོས་ཉིད་ཀྱི་རང་རྩལ་ལས་མ་འདས་པས༔ གང་ཤར་གཞི་
མེད་རྩ་བྲལ་དུ་ཉམས་སུ་བླང་ངོ་༔
་ལྟར་བླ་མས་གང་ཟག་གི་བློ་དང་བསྟུན་ཏེ་ཁྲིད་མཁས་པར་བྱའོ༔ བྱིང་ན་ 
གོང་གི་ཁྲོ་བོའི་ལྟ་སྟངས་ཀྱིས་ནམ་མཁར་མིག་གཏོད་ལ་ཡེར་རེ་སེང་ངེ་བསྒོམ་ 
མོ༔ རྒོད་ན་དམིགས་རྟེན་ནི་ཉན་ཐོས་ཀྱི་ལྟ་སྟངས་ཀྱིས་གྲིམ་མེར་བསྒྲིམས་ཏེ་ 
རང་བབ་ཏུ་བཞག་གོ༔ འབྱམས་ན་སླར་གང་འབྱམས་ཀྱི་སྟེང་ན་བལྟ་བའམ༔ 
ལུས་གནད་བསྒྲིམས་ཏེ བྱང་ཆུབ་སེམས་དཔའི་ལྟ་སྟངས་ཀྱིས་རང་ངོ་ལ་བལྟའོ༔ 
ཅ༽ དེ་ལྟར་དམིགས་པ་བླ་མའི་མྱོང་བ་དང་ཞལ་ལས་ཤེས་པས་ངོ་སྤྲད་དོ༔ དེ་
181

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྟར་གང་ཤར་རང་གྲོལ་དུ་ངོ་སྤྲད་པ་ལ་ཞག་བདུན་དུ་བསྟན་པར་བྱ་སྟེ 
ལྟར་ཟླ་བ་གཅིག་གིས་འབྲས་བུའི་དོན་དམ་པའི་གཞུང་གི་ཁྲིད་རྫོགས་སོ༔ རྗེས་ 
ཀྱི་མཐའ་རྟེན་གྱི་ཆོས་འོག་ནས་སྟོན་ཏོ ཨེ་མཿ བདག་འདྲ་པདྨ་འབྱུང་གནས་ 
ཀྱིས༔ ལམ་མཆོག་འབྲས་བུའི་དོན་ཁྲིད་འདི༔ མ་འོངས་སྐལ་ལྡན་དྲངས་པའི་ 
ཕྱིར༔ བྱ་རྒྱལ་ཁྱུང་ཆེན་བྲག་ལ་སྦས༔ སྐལ་ལྡན་གཅིག་དང་འཕྲད་པར་ཤོགཿ 
བྲག་བཙན་དམར་པོས་བཀའ་འདི་སྲུངས༔ དམ་ཅན་བཀའ་ཡི་བྱ་ར་གྱིས༔ ལས་ 
དང་སྐལ་བར་ལྡན་པ་དེ་ལ་གཏོད༔ དམ་མེད་འདོན་ན་ལུས་སྲོག་ཕྲོལཿ 
ས་མ་ཡཱ༔ རྒྱ་རྒྱ་རྒྱ༔ ཨ་རྒྱ་ཐཾ
182

༄༅། །ཟབ་གཏེར་ཆོས་ཀྱི་མཛོད་ཁང་།
ཨ༔ དོན་ཁྲིད་ཐུག་འཕྲད་སངས་རྒྱས་ལག་འཆང་མ་ཞེས་བྱ་བའི་ 
དབུ་ཕྱོགས་ལགས་སོ
ག༽ སཾ་སྐྲྀ་ཏ་བཀྲ་ཤིས་དགེ་བ༔ ཨོ་རྒྱན་མཁའ་འགྲོའི་སྐད༔ དྷ་ན་ཀོ་ཤ་གླིང་པའི་སྐདཿ 
རང་གི་སེམས་ལ་ཕྱག་འཚལ་ལོ༔ བཀའ་དང་རྒྱུད་སྡེ་ལུང་མན་ངགཿ རབ་ 
འབྱམས་འོ་མའི་རྒྱ་མཚོ་ལས༔ ཐུགས་བཅུད་མར་གྱི་སྙིང་ཁུ་ཕྱུང་༔ དཔེ་སོགས་ 
ཡི་གེ་མི་འཚལ་ཡང་༔ ཨོ་རྒྱན་ཐུགས་ཀྱི་བརྣག་པ་འདི༔ གཏེར་ཁ་གཞན་དུ་ 
སྦས་པ་མེད༔ མ་འོངས་ང་ཡི་རྒྱུད་འཛིན་རྣམས༔ དཔེ་མང་ཡིག་སྣ་མ་འཚལ་ 
གྱི༔ ཡིད་གཉིས་ཐེ་ཚོམ་སྤང་བ་ཡིན༔ གློ་སྙིང་བྲང་གསུམ་འདི་ལ་གཏོདཿ༔ འདི་ 
ནི་སངས་རྒྱས་ལག་འཆང་མའོ༔ རྒྱ་རྒྱ་རྒྱ༔ ༈ ཨེ་མ་ཧོ༔ རང་རིག་ཀུན་ 
ཏུ་བཟང་པོ་དེ༔ དགོངས་པ་ནམ་མཁའི་མཐའ་དང་མཉམ༔ བསྒོམ་པས་གྲོལ་ 
བའི་ཆོས་མེད་དོ༔ ཨེ་མ་སྣང་སྲིད་ཆོས་མེད་དོ༔ སྟོང་པའི་ངང་ལ་གཟའ་གཏད་ 
མེད༔ སྣང་བ་འདི་ལའང་གཟའ་གཏད་མེད༔ བྱ་སྤྱོད་སྤང་བླང་ཆོས་ཀྱང་མེདཿ༔ 
སྟོང་ཉིད་མངོན་གྱུར་མཐའ་བྲལ་ལ༔ ལྟ་བ་མིང་དུ་བཏགས་པ་ཙམ དོན་ལ་ 
ལྟ་བའི་མིང་ཡང་མེད༔ མ་བཅོས་རང་གནས་བློ་བྲལ་ལ༔ སྒོམ་ཞེས་ཐ་སྙད་ 
ཙམ་དུ་བཏགས༔ དོན་ལ་བསྒོམ་རྒྱུའི་ཆོས་མེད་དོ༔ མ་བཅོས་ལྷུག་པ་རྣལ་མ་ 
ལ༔ སྤྱོད་པ་མིང་གིས་ཕྱེ་བ་ཙམ༔ དོན་ལ་གཏད་མེད་སངས་རྒྱས་མེད༔ གདོད་ 
ནས་རྣམ་དག་སྟོང་པ་ཉིདཿ མཚོན་བྱ་ཆོས་སྐུ་ཙམ་དུ་བཏགས༔ རྣམ་པ་ཀུན་ 
ལྡན་རང་རིག་གསལ༔ ཚིག་གིས་ལོངས་སྐུར་ཕྱེ་བ་ཙམ༔ ཀུན་ཁྱབ་ཤར་གྲོལ་མ་
183

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འགགས་པཿ སྤྲུལ་སྐུ་ཉིད་ཀྱང་མ་འགགས་ཙམ༔ རང་བཞིན་སྨྲ་བརྗོད་བྲལ་བ་ 
ལས༔ དོན་ལ་སྐུ་གསུམ་ཆོས་ཉིད་དོ གཟུང་འཛིན་མཚན་མ་སྤང་པའི་ཕྱིར༔ 
བསྐྱེད་རིམ་ཐབས་ཀྱིས་ཕྱེ་བ་ཉིད༔ རང་རྒྱུད་འཛིན་པ་མེད་ཕྱིར་རོ༔ མཚན་མའི་ 
བདག་ལྟ་སྦྱང་བའི་ཕྱིར༔ རྫོགས་པའི་རིམ་པ་ཤེས་བྱ་སྟེ༔ ཐབས་ཤེས་ཟུང་འཇུག་ 
སྤྲོས་བྲལ་ཉིད༔ དོན་ལ་བསྐྱེད་རྫོགས་བློ་འདས་ཉིདཿ གང་སྐྱེས་པ་ནི་སྐྱེ་མེད་ 
ཉིད༔ ཐོག་མ་ཐ་མ་མེད་ཕྱིར་རོ༔ ཐ་སྙད་རང་རིག་ཙམ་དུ་བཏགས༔ དོན་ལ་ 
གཞི་མེད་རྩ་བ་བྲལ༔ འདི་ཞེས་མཚོན་དུ་ཡོད་མིན་ཏེ༔ མེད་པ་དེ་ཉིད་གནས་ 
ཉིད་དུ༔ རང་ངོ་ཤེས་པ་ལྟ་བ་སྟེ༔ བཅོས་བསླད་མེད་པ་སྒོམ་པའོ༔ སྤང་ཐོབ་མེད་ 
པ་སྤྱོད་པ་སྟེ༔ རེ་དོགས་མེད་པ་འབྲས་བུ་འོ༔ འདི་ལྟར་སྐལ་ལྡན་སུས་རྟོགས་ 
པཿ སངས་རྒྱས་ལག་འཆང་ཞེས་བྱ་སྟེ༔ མཐོང་ཐོས་གྲོལ་བའི་རྣལ་འབྱོར་རོ༔ 
འདི་ལྟ་བུ་ཡི་གདམས་པ་འདི༔ སྔོན་ཆད་འཛམ་གླིང་མ་གྲགས་ཏེ བདག་ 
འདྲ་ཡེ་ཤེས་མཚོ་རྒྱལ་གྱིས༔ སྐུ་གསུམ་ངོ་བོ་གུ་རུ་ལ༔ མཉེས་པ་གསུམ་གྱི་ 
ཞབས་ཏོག་བྱས༔ གསང་སྔགས་ཟབ་མོའི་ལམ་ཞུགས་ནས༔ རྗེ་བཙུན་བཀའ་ཡི་ 
བསྡུ་བ་བྱས༔ ལྷ་ཁང་མཆོད་རྟེན་དབེན་པའི་གནས༔ གངས་རི་བྲག་དང་ས་མཚམས་ 
ཅན༔ གངས་ཅན་ཡུལ་གྱི་མཐའ་དབུས་མེད༔ ཐམས་ཅད་གདམས་པའི་གཏེར་ 
གྱིས་བཀང་༔ ཁྱད་པར་ཡང་ཟབ་ཐུགས་ཀྱི་བཅུད༔ ངོ་སྤྲོད་སངས་རྒྱས་ལག་ 
འཆང་འདི དབུ་ཚལ་རིན་ཆེན་གསེར་ཁང་གི༔ དབུ་རྩེ་བར་མའི་ཤར་སྒོ་རུ 
མངའ་བདག་ལྷ་སྲས་བཙད་པོ་ཡིས༔ ཚོགས་ཀྱི་འཁོར་ལོ་རྒྱ་ཆེན་བཤམས༔ གསེར་ 
ཁྲི་རིན་ཆེན་བཤམས་པའི་སྟེང་༔ མཁན་པོ་པདྨ་སཾ་བྷ་ཝའི༔ ཐུགས་ཀྱི་ཡང་ 
བཅུད་ཚིག་ཏུ་བྱོནཿ༔ ཁོ་མོས་དཀར་ཆག་ཡི་གེར་བཀོད༔ ཤིན་ཏུ་ཡང་ཟབ་
184

༄༅། །ཟབ་གཏེར་ཆོས་ཀྱི་མཛོད་ཁང་།
གཅེས་པའི་ཕྱིར༔ ད་དུས་སྤེལ་བའི་གནས་མེད་དོ༔ སྦས་ཡུལ་རྫོང་ལ་འཆོས་ 
པའི་ཚེ༔ ཁྱུང་ཆེན་བྲག་ལ་གཏེར་དུ་བསྩལ༔ གཏེར་བདག་གཙང་བཙན་བྲག་ 
བཙན་ནི དམ་ལ་བཏག་ནས་གཉེར་དུ་གཏད༔ ལས་ཅན་གཅིག་དང་འཕྲད་ 
པར་ཤོགཿ དོན་མེད་གཞན་གྱིས་འདོན་སྲིད་ནཿ ཁྱེད་རྣམས་ལས་ཀྱི་ཤན་པར་ 
བསྐོསཿ ལུས་སྲོག་ཕྲོལ་ཅིག་དགེ་བསྙེན་རྣམས༔ ལས་ཅན་དེ་ལ་སྤྲོ་བཞིན་ 
གཏོདཿ ས་མ་ཡཱཿ ཨོཾ་སྐུ་ཡི་རྒྱ༔ ཨཱཿགསུང་གི་རྒྱ༔ ཧཱུྃ་ཐུགས་ཀྱི་རྒྱ ཨེ་མ་ཆོས་ 
ཟབ་ཡང་ཟབ་འདི༔ དུས་བཟང་ཚེས་བཅུའི་སྔ་དྲོ་ལ༔ བདག་འདྲ་མཚོ་རྒྱལ་ 
ཡི་གེར་བཀོད༔ ལོ་ནི་ལྔ་བཅུ་ཁ་རལ་དུས༔ མི་རྣམས་ཚེ་ཐུང་གཡུལ་འཁྲུགས་ 
དང༔ ཐམས་ཅད་རང་སྡུག་རང་གིས་ཤོམ༔ མཐའ་དབུས་མེད་པར་ཁྲག་མཚོར་ 
འཁྱིལ༔ བོད་ཁམས་ཐམས་ཅད་མར་འགྲིབ་དུས༔ སྙིགས་མ་ལྔ་བརྒྱའི་དུས་དེ་ 
རུ༔ མཐའ་འཁོབ་མོན་མཚམས་གྲུ་ཤུལ་ན༔ རི་བོ་ཁྱུང་ཆེན་ལྡིང་བའི་ཞོལཿ 
མོན་བུ་སྐྲ་ཡི་ལ་ཐོད་ཅནཿ༔ ཤེས་རབ་བློ་ལྡན་ངེས་མེད་སྤྱོདཿ༔ ཀུན་གྱི་དགོངས་ 
པ་མི་རྟོགས་པས༔ ཚེ་འདིར་འཁོར་བའི་སྤྱོད་པ་འདས༔ འོན་ཀྱང་འགྲོ་དོན་ 
བྱེད་པར་འགྱུར༔ འདི་ཞེས་ཁ་ཚོན་ཆོད་པར་དཀའ༔ ལས་ལྡན་ཁྱེད་དང་འདི་ 
འཕྲད་ཤོགཿ རྒྱ་རྒྱ་རྒྱ༔ རྣལ་འབྱོར་ངེས་མེད་རཏྣ་ངས༔ ཁྱུང་ཆེན་ལྡིང་བའི་ 
བྲག་ནས་བཏོན༔ དགེའོ༔
185

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༔ མཐའ་རྟེན་གྱི་མན་ངག་བཞུགས་སོ 
དབུ་ཚལ་གསེར་ཁང་གླིང་དུ་རྒྱལ་པོས་ཚོགས་ཀྱི་འཁོར་ལོ་རྒྱ་ཆེན་པོ་བསྐོར་བའི་ 
དུས་སུ༔ ཇོ་མོ་མཁར་ཆེན་བཟའ་མཚོ་རྒྱལ་གྱིས སློབ་དཔོན་ཆེན་པོ་ལ་བོགས་ 
འདོན་རྒྱབ་ཆོས་ཟབ་མོ་ཞུས་པ སློབ་དཔོན་ལགས༔ ལམ་མཆོག་འབྲས་བུའི་ 
དོན་ཁྲིད་འདིའི་མཐའ་རྟེན་གྱི་མན་ངག་ཇི་ལྟར་ཉམས་སུ་བླང་ཞེས་ཞུས་པས 
གུ་རུའི་ཞལ་ནས༔ འོ་དད་ལྡན་མཿ དགེ་བའི་སེམས་ཀྱིས་ཉོན་ཅིག༔ བོད་ཀྱི་ 
རྣལ་འབྱོར་པ་འགའ་ཞིག་ལྟ་སྒོམ་རྒྱུད་ལ་སྐྱེས་ཟེར་བ་མང་བར་གདའ་སྟེ༔ ཆོས་
གོལ་མེད་གནས་ལུགས་ཀྱི་སྟེང་ནས༔ གཞི་མེད་རྩ་བྲལ་དུ་ཤེས་པ་ཉུང་བར་ 
གདའ་བས༔ ཉམས་སུ་འདི་ལྟར་ལོངས་ཤིག༔ དེ་ཡང་ཆོས་ཐམས་ཅད་ཀྱི་དོན་ 
ནི བརྗོད་དུ་མེད་པ་ཆོས་ཉིད་ཀྱི་གནས་ལུགས༔ མ་བཅོས་རང་བྱུང་དུ་གནས་ 
པ༔ ཡེ་ནས་གནས་པའི་དེ་བཞིན་ཉིད་ལ༔ དུས་དེར་ཡང་སངས་རྒྱས་བསྒོམས་ 
ཏེ་མ་མཛདཿ༔ སེམས་ཅན་བསྒྲིམ་ཏེ་མ་བཅོས༔ སྣང་སྲིད་འཁོར་འདས་ཀྱི་ཆོས་ 
ཉིད་ཚིག་གིས་བཟུང་དུ་མེད༔ དོན་ལ་བསམ་དུ་མེད་ཅིང་༔ མ་བཅོས་པའི་ 
ཆོས་ཉིད་རང་བྱུང་དུ་གནས་པ་ཡིན་ནོ༔ འོ་དེ་ལྟ་བུའི་ཆོས་ཉིད་དེ་ཇི་ལྟར་ 
ཉམས་སུ་བླངས་ན༔ ཆོས་ཉིད་དེ་བཞིན་ཉིད་སངས་རྒྱས་ཀྱི་དགོངས་པ་དེ༔ གང་ 
ཟག་གིས་ལོགས་ནས་འགྲུབ་པའམ༔ ཐབས་ཀྱིས་བཙལ་བའམ༔ བསམ་ནས་ 
རྙེད་དུ་ཡོད་པ་ལྟ་བུ་མ་ཡིན་དེ ཁམས་གསུམ་སེམས་ཅན་ཐམས་ཅད་ཀྱི་རྒྱུད་ 
ལ་ཡེ་གདོད་མ་ནས་ལྷུན་གྲུབ་ཏུ་གནས་པ་ཡིན་ནོ༔ དེ་ཡང་སེམས་ཀྱིས་ངོ་བོ་ 
སྟོང་པ་ཅིར་ཡང་མ་གྲུབ་པ་ཡིན༔ སྟོང་པ་ལས་རྩལ་མ་འགགས་པས༔ སངས་
186

༄༄༅། །ཟབ་གཏེར་ཆོས་ཀྱི་མཛོད་ཁང་།
རྒྱས་ལ་ངོ་བོ་དེ་རྟོགས་པས་སྐུ་དང་ཡེ་ཤེས་སུ་ཤར༔ སེམས་ཅན་ལ་མ་རྟོགས་ 
འཁྲུལ་པས་དུག་ལྔ་དང་རྟོག་པར་ཤར་བ་ཡིན་ནོ༔ དེ་ལ་སེམས་ཀྱི་ངོ་བོ་སྟོང་པར་
འདུག་པ་དེ་ཆོས་སྐུ་རང་ལ་གནས་པ་ཡིན་ནོ རྩལ་དུག་ལྔ་རྣམ་རྟོག་མ་འགགས་
པར་ཤར་ཡང་རྩལ་སྟོང་པ་ཡིན་པས༔ མ་འགགས་པར་གཤིས་རང་ཤར༔ མཚན་
མར་མི་གནས་ཏེ་རང་གྲོལ༔ དེ་ནས་རྒྱ་ཆད་ཕྱོགས་ལྷུང་མེད་པར་རང་བྱུང་གི་
ཡེ་ཤེས་འཆར་རོ༔ སེམས་ཉིད་ངོ་བོ་སྟོང་པ་ཆོས་སྐུར་ཉམས་སུ་ལོངས༔ རང་
བཞིན་མ་འགགས་པར་གསལ་བ་ལོངས་སྐུར་ཉམས་སུ་ལོངས༔ རྩལ་སྣང་ཚོགས་ 
སུ་འཆར་བ་སྤྲུལ་སྐུར་ཉམས་སུ་ལོངས༔ མཚོ་རྒྱལ་དེ་ལྟར་ཉམས་སུ་ལོངས་དང༔
འབྲས་བུ་རྫོགས་པའི་སངས་རྒྱས་སྐུ་གསུམ་རང་ལ་འཆར་བ་ཡིན་ནོ༔ ཉམས་སུ་
དེ་ལྟར་ལོངས་ཤིག༔ མཚོ་རྒྱལ་ལྟ་བའི་མཐའ་ནི་ཆོས་ཐམས་ཅད་མ་སྤངས་ཀུན་ 
གྲོལ༔ རང་གནས་ཀ་དག༔ རང་བྱུང་ཕྱོགས་བྲལ༔ ལྟ་བ་མཐའ་བྲལ་གཏད་ 
མེད་ལ་ཐག་བཅད་དོ༔ སེམས་ཉིད་སྟོང་གསལ་རང་བྱུང་གི་ཡེ་ཤེས༔ མ་བཅོས་ 
གསལ་དག་རང་གནས༔ བསྒོམ་པ་སྟོང་གསལ་འཛིན་མེད་ལ་ཐག་བཅད་ 
རིག་པ་རང་ཤར་རང་གྲོལ་ཞིང་དུག་ལྔ་དང་རྣམ་རྟོག་མ་སྤངས་རང་དྭངས་སུ་ 
སོང་བས༔ སྤྱོད་པ་རང་ཤར་རང་གྲོལ་ལ་ཐག་བཅད་དོ 
སེམས་ཉིད་སྟོང་པ་ཆོས་སྐུར་བསྟན༔ གསལ་བ་ལོངས་སྐུར་བསྟན༔ རྩལ་མ་ 
འགགས་པ་སྤྲུལ་སྐུར་བསྟན་པས༔ འབྲས་བུ་སྐུ་གསུམ་རང་ལ་གནས་པར་ཐག་ 
བཅད་དོ༔ མཚོ་རྒྱལ་ལྟ་བའི་མཐའ་ནི་རྟོག་པ་བརྟན་པ་ལ་ཐུག་གོ༔ སྒོམ་པའི་ 
མཐའ་ནི་གོམས་ཤིང་འདྲིས་པ་ལ་ཐུག་གོ སྤྱོད་པའི་མཐའ་ནི་འཛིན་མེད་རང་ 
གྲོལ་ལ་ཐུག་གོ༔ འབྲས་བུའི་མཐའ་ནི་སྐུ་གསུམ་རང་ས་ཟིན་པ་ལ་ཐུག་གོ༔ རྩ་
187

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་གསུམ་གྱི་མཐའ་ཡང་དོན་ལ་སྟོང་པ་དང་སྙིང་རྗེ་ཟུང་འབྲེལ་སེམས་ཅན་གྱི་ 
དོན་བྱེད་པ་ལ་ཐུག་གོ༔ མཚོ་རྒྱལ་དེ་ལྟར་ཉམས་སུ་ལོངས་ཤིག༔ གཞི་མ་ 
བཅོས་པ༔ ལམ་མ་འཁྲུལ་བ དོན་ལ་གང་ཤར་ཆོས་ཉིད་ཀྱི་རོལ་པ གང་སྐྱེས་ 
ཆོས་ཉིད་ཀྱི་རང་རྩལ༔ ཅི་བྱེད་རྨི་ལམ་སྒྱུ་མཿ རྒྱུན་དུ་དྲན་འཛིན་གྱི་བྱ་ར་བ༔ 
ཚིག་བཞི་པོ་འདི་ངའི་སྙིང་གཏམ་ཡིན་པས༔ འདི་དང་མ་བྲལ་བར་གྱིས༔ རྣལ་ 
འབྱོར་བཞིའི་ཉམས་ལེན ཡང་ཇོ་མོས་ཞུས་པ༔ གུ་རུ་ལགས༔ དེ་ལྟར་ཉམས་ 
སུ་ལེན་པའི་དུས་སུ༔ རྒྱུན་དུ་རྣལ་འབྱོར་བཞི་ལ་ཇི་ལྟར་བསླབ༔ དཀྱིལ་འཁོར་ 
གསུམ་ལ་ཇི་ལྟར་བསླབ༔ ཅེས་ཞུས་པས༔ གུ་རུའི་ཞལ་ནས༔ དད་ལྡན་མ་ 
ལེགས་སོ༔ འབྲས་བུ་དོན་གྱི་ཁྲིད་འདི་ཉམས་སུ་ལེན་པའི་རྣལ་འབྱོར་པས༔ རྣལ་ 
འབྱོར་བཞི་འདི་ལྟར་ཉམས་སུ་བླང་པར་བྱ་སྟེ རྣལ་འབྱོར་པའི་ལྟ་བ་ལ་རྣལ་
འབྱོར་དུ་བྱེད་ནཿ ཆོས་ཐམས་ཅད་རང་བཞིན་གྱིས་སྟོང་ཞིང་ཡིད་དཔྱོད་དང་ 
བྲལ་བ༔ བསམ་བརྗོད་དང་བྲལ་བ༔ སྟོང་ཉིད་མངོན་དུ་གྱུར་པ༔ བློ་འདས་ 
ཆེན་པོར་ཤེས་པར་བྱའོ༔ སྒོམ་པ་ལ་རྣལ་འབྱོར་དུ་བྱེད་པ་ནི༔ གནས་ལུགས་ 
ཀྱི་ངོ་བོ་ལ་དྲན་འཛིན་གྱི་ཐག་པས་གང་ཤར་ངོ་བོས་སྟོང་པར་སྤྱོད་ལམ་རྣམ་ 
བཞི་དུས་རྒྱུན་དུ་བྱའོ༔ སྤྱོད་པ་ལ་རྣལ་འབྱོར་དུ་བྱེད་པ་ནི༔ དགེ་སྦྱོར་ལ་ 
བོགས་འདོན་བདེ་སྡུག་རོ་མཉམ་ཞིང་༔ འདོད་ཐོག་ཏུ་ཤེས་པར་བྱ་སྟེ༔ དབེན་ 
པའི་སར་རི་དྭགས་ལྟར་རྒྱུ་ཞིངཿ༔ ལུས་ཀྱི་ཕྱག་རྒྱ་ལ་བརྟེན་ནས༔ བདེ་བ་ལམ་ 
དུ་བསླང་༔ ཇི་ལྟར་ཉམས་སུ་ལེན་ཐབས་ནི༔ ཐབས་ལམ་ཡིད་བཞིན་ནོར་བུ་ན་ 
གསལ་ལོ༔ གཙང་སྨེའི་བློ་ཟད་ཅི་བྱེད་ཆོས་དང་མ་བྲལ་བར་བྱའོ༔ འབྲས་བུ་ 
ལ་རྣལ་འབྱོར་དུ་བྱེད་པ་ནི འབྲས་བུ་ནི་གཞི་མ་བཅོས་པ་དེ་ཉིད་བཙན་ས་
188

༄༅། །ཟབ་གཏེར་ཆོས་ཀྱི་མཛོད་ཁང་།
ཟིན་ཏེ༔ ལམ་ཕྱིར་མི་ལྡོག་པར་ཡང་དག་དོན་གྱི་ངོ་བོ་འཁྲུལ་མེད་ལ་བརྟན་པ་ 
ཐོབ་ནས༔ སྐུ་གསུམ་རང་ལ་གནས་པས་རེ་དོགས་མེད་པའི་གདེང་ཐོབ་ནས་བཙན་ 
ས་ཟིན་པ་ལ་བྱའོ༔ མཚོ་རྒྱལ་རྣལ་འབྱོར་བཞི་ལ་དེ་ལྟར་ཉམས་སུ་ལོངས་ཤིགཿ 
རྣལ་འབྱོར་བཞིའི་གདམས་པ་ཨཻ༔
༈ དཀྱིལ་འཁོར་གསུམ་གྱི་ཉམས་ལེན༔ རྣལ་འབྱོར་གང་ཟག་གི་དཀྱིལ་འཁོར་ 
གསུམ་དང་མ་བྲལ་བར་བྱ་བ་ནི༔ འདི་ལྟར་ཉམས་སུ་བླང་སྟེ དུས་དང་རྣམ་ 
པ་ཐམས་ཅད་དུཿ༔ ལུས་ལྷའི་དཀྱིལ་འཁོར་ཤེས་པས༔ གདོས་བཅས་ཐ་མལ་དུ་ 
མི་གཟུང༔ རང་ལུས་རྒྱལ་བའི་དཀྱིལ་འཁོར་རོ༔ ཁམས་དཔའ་བོ རྩ་དཔའ་ 
མོ སྤྲོས་ན་རིགས་བརྒྱ་ལ་སོགས་བདུན་བརྒྱ་ཉེར་ལྔ་བྱའོ༔ ཟ་འཐུང་གི་དུས་སུ་ 
མགྲིན་པར་བླ་མ༔ སྙིང་ཁར་ཡི་དམ༔ ལྟེ་བར་མཁའ་འགྲོ༔ དེ་རྣམས་ལ་བསྔོ་ 
ཞིང་ཡི་དམ་ལྷའི་ང་རྒྱལ་དང་རྣམ་པ་ཐམས་ཅད་དུ་མ་བྲལ་བར་བྱའོ༔ གཉིས་
པ་ངག་སྔགས་ཀྱི་དཀྱིལ་འཁོར་ནི དེ་ཡང་སྔགས་སྒྲ་གྲག་སྟོང་དུ་ཐ་ལ་ལ་བཟླ་ 
སྟེ འཛིན་མེད་སྟོང་པའི་རང་སྒྲར་བཟླའོ བཟླས་པས་སྒྲིབ་པ་བྱང་༔ དངོས་ 
གྲུབ་འགྲུབ་པར་འདོད་ན༔ རེ་དོགས་ཀྱི་རྟོག་པ་ཡིན་པས༔ རྟོག་མེད་ཀྱི་ངང་ 
ལ་གྲགས་སྟོང་དུ་བཟླས་པས༔ དངོས་གྲུབ་རྣམ་གཉིས་འབྱུང་ངོ་༔ ཡིད་ཐ་མལ་ 
དུ་མི་གནས༔ ཆོས་ཉིད་ངང་ལ་གནས་པར་བྱ་སྟེ༔ སེམས་ལ་རྣམ་རྟོག་འགྱུ་བ་ 
ཅི་ཤར་ཡང་༔ བཀག་ཀྱང་མི་བཀག༔ རྗེས་ཕྱིར་ཡང་མི་འབྲངས༔ རང་གྲོལ་དུ་ 
བཞག་སྟེ རང་བྱུང་དུ་སྐྱེས༔ རང་ཞིར་གྲོལ༔ བཅོས་བསྒྱུར་མི་བྱ་སྟེ འགྱུ་ 
བྱེད་ཀྱི་རྟོག་པ་ཕྲ་རགས་ཐམས་ཅད༔ བྱུང་ཡང་སེམས་ཉིད་སྟོང་པའི་ངང་ལ་ 
བྱུང་༔ དེངས་ཀྱང་སེམས་ཉིད་སྟོང་པའི་ངང་དུ་དེངས་སུ་གཞུག་གོ
189

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒྱ་རྒྱ་རྒྱ དེ་ཡང་རྟག་ཆད་ཀྱི་མཐའ་བསལ་བ་ནི༔ བསྐྱེད་རྫོགས་ཟུང་འབྲེལ་ 
དུ་བསྒོམ་སྟེ ལུས་ལྷར་བསྒོམ་པས་ཆད་པའི་མཐའ་བསལ༔ ལྷ་སྣང་ལ་རང་ 
བཞིན་མེད་པར་བསྒོམ་པས་རྟག་པའི་མཐའ་བསལ༔ ངག་ཏུ་སྔགས་བཟླས་པས་
ཆད་པའི་མཐའ་བསལ༔ གྲག་སྟོང་བྲག་ཆ་ལྟར་བཟླས་པས་རྟག་པའི་མཐའ་བསལཿ
ཡིད་ཀྱི་རྟོག་པ་མ་བཀག་རང་བྱུང་དུ་བཟླས་པས་ཆད་པའི་མཐའ་བསལ༔ རང་ 
གྲོལ་རང་དེངས་སུ་བཞག་པས་རྟག་པའི་མཐའ་བསལ༔ བསྐྱེད་རྫོགས་ཟུང་འབྲེལ་ 
དུ་ཉམས་སུ་ལོངས་ཤིག༔ མཚོ་རྒྱལ་གང་ཟག་གི་རྟེན་ལ་བཟང་ངན་མེད་ཅིང་༔ 
གནད་དེ་ལྟར་ཤེས་པར་གྱིས་ཤིག ལུས་འཁོར་བ་ན་འདུག་ཀྱང་སེམས་སངས་ 
རྒྱས་ཀྱི་སར་སླེབས་པ་ཡིན་གྱི༔ འདི་ལྟར་ཉམས་སུ་མི་ལེན་པར༔ གཉིས་འཛིན་ 
གྱི་སྒྲོག་དང་མ་བྲལ་ན༔ རིའི་རྩེར་བསྡད་ཆོས་གོས་ཀྱི་ལྷུམས་སུ་ཞུགས༔ སྡོམ་ 
པ་གསུམ་ལས་སྟོང་ཚོར་ལྡན་ཡང་འཁོར་བ་ལས་མི་གྲོལ་པསཿ ངས་བྱིན་གྱིས་ 
བརླབས་པའི་གང་ཟག་འཁོར་བ་མ་སྤངས་རང་གནས་སུ་གྲོལ་བ་ཡང་མང་གི
མཚོ་རྒྱལ་ངའི་རྗེས་སུ་ཞུགས་དང༔ བྱང་ཆུབ་ཀྱི་སྙིང་པོ་ལ་རྟེན་སྐྱེ་བོ་དང་སེར་ 
མོ་ལ་ཡང་དོན་ལ་ཁྱད་མེད་ཀྱི༔ གང་ཟག་ཆོས་སྙིང་ནས་བྱེད་ནཿ པདྨ་འབྱུང་ 
གནས་གྱི་ལུགས་སུ་གྱིས་དང་༔ ཨེ་མ་བདག་འདྲ་མཚོ་རྒྱལ་བུད་མེད་བློ་དམན་ 
ཡང་༔ སློབ་དཔོན་སྤྲུལ་སྐུས་རྗེས་སུ་བཟུང་༔ མ་འོངས་དོན་དུ་ཡི་གེར་བཀོདཿ༔ 
ཨེ་མ་སངས་རྒྱས་ལག་འཆང་དོན་ཁྲིད་སྐོར༔ ངེས་མེད་རྣལ་འབྱོར་རཏྣའི་མིང༔ 
ཁྱུང་ཆེན་བྲག་གི་ཤར་ཕྱོགས་ནས༔ གདན་དྲངས་ཕྱི་རབས་རྗེས་འཇུག་རྣམས༔ 
འཁོར་བ་མཐའ་མེད་འབྱུང་དོགས་ན༔ གདམས་སྐོར་འདི་ཉིད་ཉམས་ལོངས་ 
ཤིག༔ དགེའོ༔
190

༄༅། །ཟབ་གཏེར་ཆོས་ཀྱི་མཛོད་ཁང
ཨཿ ཞལ་གདམས་མཐོང་གྲོལ་བཞུགས་པའི་དབུའོ༔
སྐུ་གསུམ་ཡོངས་རྫོགས་རྩ་བ་གསུམ་ལ་འདུདཿ༔མཐའ་ཡས་སྤྲུལ་པ་ 
བདག་འདྲ་ཐོད་ཕྲེང་གིས༔ རྩ་བ་གསུམ་གྱི་མཛོད་རྡོལ་བཅུད་ཕྱུང་སྟེ༔ མ་ 
འོངས་དོན་དུ་དཀར་ཆག་ཡི་གེར་བཏབ༔ མན་ངག་ཡིག་ཚོགས་མི་གཙོ་ཟབ་ 
ཁྱད་གཙོ དུས་མཐར་ཐུག་པས་གདུལ་བྱ་མོས་བྱེད་ཉུང་༔ སྤྲོས་བཅས་མང་དུ་ 
ཚེ་ཡི་མཐའ་ལ་ཐུག༔ བསྒྲུབ་ལམ་རིང་ན་རྣལ་འབྱོར་བློས་མི་འཁྱོང་༔ ཚེ་ཐུང་ 
ནད་མང་ལྔ་བརྒྱའི་ཐ་མ་དེར འཕྲད་ཆོག་མཐོང་གྲོལ་ཨོ་རྒྱན་ང་ཡི་སྙིང༔ ཚེགས་ 
ཆུང་དོན་ཆེ་ཡིག་ཚོགས་ཉུང་བསྡུས་ནས༔ ཟབ་དོན་གབ་ཕྱིར་སྤེལ་བའི་གནས་ 
མེད་པས༔ རྒྱ་གསུམ་བཏབ་ནས་ཁྱུང་ཆེན་བྲག་ལ་བསྟིམ༔ ཁྱོད་ཀྱིས་ཚུས་བུ་ 
ཞུག་ ༼ཙུ་བུ་ཞིག༽ གུ༔ སྤྱོད་པ་ངེས་མེད་རབ་འབྱམས་བློ་གྲོས་ཅན༔ ཆུ་ཁམས་ 
དོན་ཐུགས་ མོས་གུས་ཅན༔ ང་ཡི་སྨོན་བཙན་འདི་དང་ཁྱོད་འཕྲད་ཤོགཿ ས་ 
མ་ཡཱ རྒྱ་རྒྱ་རྒྱ༔ ཁ་ཐམཿ༔ གླུ་ཡཧྱ༔ ཨ་སིང་༔ རྡ་ཐིམ༔
༄༅༅ འོ་སྐལ་ལྡན་གང་ཞིག་ལྟ་སྒོམ་ཉམས་སུ་ལེན་ཅིང་བསྒྲུབ་པའི་དུས་སུ གྲུབ་ 
མཐའི་རྩ་བ་ལྟ་བ་ཡིན་པསཿ འདིར་མ་གོལ་ཞིང་ཕུག་ཆོད་པ་གལ་ཆེ་སྟེ རྣལ་ 
འབྱོར་པ་གང་ཞིག་ལྟ་བ་ཕྱོགས་ཅན་དང་རིས་ཅན་དུ་བཟུང་ནས་དོན་གནད་
དུ་མ་ཆུད་པར་ཁ་ལྟར་འབྱམས་པས༔ མི་ཚེར་བསྒོམས་ཀྱང་དོན་མེད་དུ་སོང་ 
བས འདིར་གོལ་མེད་གནད་གྱི་མེ་ལོང་སྟོན་ཏེ༔ ལྟ་བ་ཞེས་པ་ཆོས་ཉིད་ 
གཤིས་ཀྱི་གནས་ལུགས་སྐྱེ་འགགས་གནས་གསུམ་དང་བྲལ་བ༔ རྒྱ་ཆད་ཕྱོགས་
191

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྷུང་མེད་པའི་སྟོང་ཉིད་མངོན་དུ་གྱུར་ཏེ༔ ཡིད་མཚན་མ་མཚོན་བྱ་དང་མཚོན་ 
བྱེད་མེད་ཅིང་རང་བཞིན་གྱིས་རྣམ་པར་དག་པ༔ ཡེ་གདོད་མ་ནས་ལྷུན་གྱིས་ 
གྲུབ་པ་དེ་ཡིན་ཞིང་༔ དེ་མངོན་དུ་བྱེད་པ་ལ་རྩོལ་བས་ལྟ་བའམ༔ བསྒོམས་ 
པས་ལྷག་ཏུ་གྲོལ་རྒྱུ་མེད་པས༔ གཤིས་ཀྱི་ངོ་བོ་དེ་ཁོ་ན་ལ་རེ་བས་མ་བཅིངསཿ
དོགས་པར་མ་ལྷུང་རྒྱ་ཆད་ཕྱོགས་ལྷུང་མེད་པར༔ རང་ངོ་རང་གིས་རིག་ཅིང་ 
དེ་ལས་མི་འགྱུར་བ་ནི་ལྟ་བ་ལ་གདེང་ཐོབ་པ་ཞེས་བྱ་སྟེ༔ ལུས་རྒྱ་ནམ་གྲོལ་རིག་
པ་ཆོས་ཉིད་དུ་ལ་བཟླའོ༔ དེ་ལྟར་རྟོགས་ན་ལས་ལ་བཟང་ངན་མེད་པས་སྡིག་ 
ཅན་ཡིན་ཡང་ཚེ་གཅིག་གིས་གྲོལ་ལོ༔ ལྟ་བ་སྟོང་ཉིད་མཐའ་བྲལ་དུ་མ་རྟོགས་
ན་བསྐལ་པར་བསྒོམས་ཀྱང་མྱང་འདས་ཀྱི་ས་ལམ་ཐོབ་མི་སྲིད་དོ༔ འདི་ལྟར་ 
རྟོགས་ན་བྱ་རྩོལ་ལ་རང་བཞིན་མེད་པར་རྟོགས་པས༔ ཆོས་ལ་བྱ་རྒྱུ་མེད་པས་
སངས་རྒྱས་དངོས་ཞེས་བྱའོ༔ དེ་ཡང་གནས་ལུགས་དེའི་སྟེང་ན་འཇོག་པ་ནི་ 
སྒོམ་པ་ཞེས་བྱ་སྟེ འགའ་ཞིག་གིས་བསྒོམས་ཀྱང་བློ་བསྒོམ་དང་ཕྱང་ཆད་དང་
རིས་ཅན་དུ་བསྒོམ་ན་གོལ་ཞེས་བྱ་སྟེ དེ་གོལ་མེད་ཇི་ལྟར་བསྒོམ་ན ལུས་
སེམས་ཁོང་ལྷོད་དེ་མཚན་མའི་རྟོག་པ་མ་ཞུགས་པར་ ད་ལྟར་གྱི་ཤེས་པ་ཐུག་
འཕྲད་ཀྱི་སྟེང་དུ་བཅོས་བསླད་དང་བྲལ་ཏེ་ཤེས་པ་ཁོང་ལྷོད་དེ༔ ཡེངས་པའང་
ངང་གིས་མེད་པར་དོན་ལ་ཁོ་རང་གི་ངོ་བོ་ལ་ཡིད་དཔྱོད་བཅོས་བསླད་མེད་པར་
རང་དྭངས་སུ་འཇོག་པ་ཁོ་ན་ཡིན་པས འགྱུ་བྱེད་ཀྱི་དྲན་རྟོག་ཤར་ཡང་ཞེན་
མེད་ལྷུག་པ་འཛིན་མེད་རང་གྲོལ༔ གང་ཤར་ཐུག་འཕྲད་ཡིད་དཔྱོད་བློ་འདསཿ༔
དེའི་ངང་ན་ཡང་འགྱུ་རྟོག་གི་རྗེས་ཕྱིར་ཡང་མི་འབྲང་༔ ཆེད་དུ་འགོག་ཀྱང་མི་
འགེག༔ བཀག་ཀྱང་སྟོང་པའི་རང་རྩལ་ལས་མི་ཁེག་པས་མ་བཅོས་རང་ལུགས་སུ་
192

༄༅། །ཟབ་གཏེར་ཆོས་ཀྱི་མཛོད་ཁང་།
འཇོག་པ་ཁོ་ན་ཡིན་ནོ
དོན་ལ་ལུས་ཡན་པ༔ སེམས་འཛིན་མེད༔ ངག་བརྗོད་བཟླས་གཉིས་འཛིན་ 
གྱི་བློ་དང་བྲལ་བ༔ ཧུར་རེ་ཡེར་རེ་ཧྲིག་གེ་ངར་དང་ལྡན་པར་བྱ་སྟེ བྱིང་རྨུགས་ 
འཕྲོ་རྒོད་ལ་སོགས་ཀྱི་ཕྱོགས་སུ་མི་ལྷུང་བར་བྱ་སྟེ༔ ཞི་གནས་ སྟེང་པོའི་ངར་ 
མེད་རྟོག་པ་འོག་འགྱུས་སུ་མི་གཞུག༔ བློས་འཛིན་བཅས་ཀྱི་བློ་བསྒོམ་ཡང་སྤང་༔
ཕྱང་ཆད་དང་ཧད་པོར་ཡང་མི་གཏོང་སྟེ༔ རིག་པ་གང་ཤར་གྱི་ངོ་བོ་ལ་བཅོས་
བསླད་མེད་པར་སེང་ངེ་ཡེ་རེ་བྱས་ལ་སྙོམ་བྱེད་གྱི་རྟོག་པ་གང་སྐྱེས་དེ་མཚོ་ལ་
ཁ་བ་བབས་པ་ལྟར་གཞི་མེད་རྟེན་མེད་ཀྱི་ངང་དུ་འཇོག་པ་ནི་སྒོམ་པ་ཞེས་བྱ་
སྟེ༔ འདི་ལས་ཟབ་པ་ཨོ་རྒྱན་དངོས་སུ་མཇལ་ཡང་གུད་དུ་བསྟན་རྒྱུ་མེད་པསཿ
མ་འོངས་ང་ཡི་རྗེས་འཇུག་རྣམས༔ རྒྱུད་ལ་ཁོལ་ལ་ཉམས་སུ་ལོངས་ཤིག༔ དེ་
ལྟར་གོང་མ་གཉིས་ཉམས་སུ་ལེན་ཅིང་རྗེས་ཐོབ་ཀྱི་སྤྱོད་ལམ་ནི སྤྱོད་ལམ་མང་
དུ་སྤྱོད་ཀྱང་ཞེན་འཁྲིས་ཆགས་སྡང་སྤྱད་རྒྱུ་སྤྱད་ལོ་གཉིས་འཛིན༔ བཅོས་བསླད་
གཡོ་སྒྱུ་བཟང་འདོད་བྱ་བྱ་པོ་བྱེད་བྱེད་པོ༔ དེ་རྣམས་ནི་འཛིན་དཔྱོད་བློས་བྱས་
ཞེས་བྱ་བ་སྤྱོད་པའི་གོལ་ས་ཡིན་པས༔ འདིར་མ་གོལ་བར་བྱེད་ན་སྤྱོད་པ་བཅོས་
བསླད་མཚན་མ་དང་བྲལ་བ༔ ཕྱིའི་སྤྱོད་པ་དམིགས་མེད་ངང་ནས་ཆོས་སྤྱོད་
དང་གཞན་ཕན་ལ་བརྩོན་པ༔ ནང་གི་སྤྱོད་པ་གཉིས་འཛིན་དང་བྲལ་བ༔ མ་ 
བཅོས་ལྷུག་པར་སྤྱོད་ཅིང་བདེ་སྡུག་རོ་སྙོམས་པའོ༔ གསང་བའི་སྤྱོད་པ་གསང་ 
སྔགས་ཀྱི་ལམ་ལ་རྟགས་ཐོན་པ༔ རྩ་རླུང་ཐིག་ལེ་ལས་སུ་རུང་བ༔ ཐབས་ལ་ 
དཔའ་མ་ཞུམ་པ༔ གཙང་སྨེའི་རྟོག་པ་ཐོག་ཏུ་གྲོལ་བ༔ ཉམས་མྱོང་དགའ་ 
བཞི་མངོན་དུ་གྱུར་པ༔ རོལ་པའི་ཆགས་ལམ་ལ་རྟགས་ཐོན་པའོ༔ འབྲས་བུ་ནི་
193

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྟ་བའི་དུས་ཀྱི་དབང་ཐོབ་དབྲི་གང་ཡང་མེད་པ་དེ་མངོན་དུ་གྱུར་ནས་རང་གི་
ངོ་བོ་རང་གིས་ཐོབ་པ་ཞེས་བྱ་སྟེ འབྲས་བུ་སྤངས་ཐོབ་མེད་པ་སྐུ་གསུམ་རང་ 
གནས་སུ་ཐོབ་པའོ༔ ཨེ་མ་མ་འོངས་སྐལ་ལྡན་རྣམས༔ གདམས་པའི་གཏེར་ཁ་ 
མང་སྦས་ཀྱང་༔ རྒྱུད་ཚིག་དགོངས་པའི་དོན་གབ་སྟེ༔ འདི་ཉིད་ང་ཡི་ལྟོ་ཕྱུང་ 
ནསཿ ཤིན་ཏུ་ཡང་ཟབ་རྨད་ཀྱི་ཆོས༔ ཡེ་ཤེས་མཚོ་རྒྱལ་ཁྱོད་ལ་གཏད༔ ད་ལྟ་ 
སྤེལ་བར་བློས་མ་ཐང་༔ མ་འོངས་ལས་ལྡན་རྣམས་དང་འཕྲད༔ རང་གཞན་ 
འགྲོ་ཕན་འབྱུང་བར་ཤོག༔ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ སྤྲུལ་སྐུ་རཏྣ་གླིང་པས་ 
ཁྱུང་ཆེན་བྲག་ནས་གདན་དྲངས་པའོ༔ ཤུ་བྷཾ
194

༄༅། །ཟབ་གཏེར་ཆོས་ཀྱི་མཛོད་ཁང་།
ཨཿ ཞལ་གདམས་གནད་ཀྱི་ཐོར་བུ་བཞུགས་སོ
༄༅ བདེ་གཤེགས་སྙིང་པོ་རང་གི་སེམས༔ རང་གི་རང་ལ་ཕྱག་འཚལ་ནས༔ 
བདག་འདྲ་པདྨ་འབྱུང་གནས་ཀྱིས༔ མ་འོངས་ང་ཡི་རྗེས་འཇུག་ལ༔ ཞལ་ཏའི་ 
ཐེམ་ཡིག་འདི་དགོད་བྱ༔ ཨེ་མ་སྐལ་ལྡན་རིགས་ཀྱི་བུ ལྔ་བརྒྱ་དུས་ཀྱི་ཐ་མ་ 
ལ༔ ཆོས་བྱེད་མང་སྟེ་ཆོས་ཤེས་ཉུང༔ ལྟ་སྒོམ་སྤྱོད་དང་འབྲས་བུ་རྣམས༔ གོལ་ 
མེད་ཤེས་པ་ཉིན་སྐར་ཙམ༔ ངལ་བ་དོན་མེད་སྙིང་རེ་རྗེ༔ ལྟ་བ་ཆད་ལྟའི་ཕྱོགས་ 
ལ་ཞེན༔ སྒོམ་པ་མཚན་མའི་བློ་བསྒོམ་བྱེད༔ སྤྱོད་པ་བསླུ་བྲིད་གཞན་མགོ་ 
བསྐོརཿ འབྲས་བུ་ཐོབ་འདོད་རྒྱང་ཐག་རིང་༔ གདུལ་བྱ་ཟོག་པོ་རྣམས་ཀྱིས་ 
སྐྱོང༔ སྙན་གྲགས་ཐོ་ཅོ་ཅན་གྱིས་སྡུད༔ ཆེ་བ་ང་རྒྱལ་ཅན་གྱིས་འཛིན༔ དགེ་ 
བཤེས་དམག་དཔོན་འོང་ན་བཟང་༔ འདུ་ལོང་གཡོ་སྒྱུ་ཅན་ལ་འཕེལ༔ ཡུལ་ 
མགོ་ཐོན་ན་ཆོས་མགོ་ཐོནཿ༔ རྩེ་གཅིག་དགེ་སྦྱོར་བྱེད་མི་ལ༔ ཁྱད་དུ་གསོད་ 
ཅིང་ཁུར་མཁན་མེད༔ དེ་ལྟར་བོད་རྣམས་བདུད་ཀྱིས་གང་༔ ལས་ངན་དེ་ 
འདྲའི་འབྲས་སྨིན་ནས༔ སྙིང་རྗེའི་གནས་གྱུར་བོད་ཁམས་རྣམས༔ སྦྲང་བུ་ཆུ་ 
ལ་འཁོར་མཆོངས་བཞིན༴ སྐམ་སར་ཐོན་པ་ཉུང་བའི་ཕྱིར༔ དེ་ཕྱིར་བདེ་བའི་ 
གནས་ཐོབ་པ༔ ཤིན་ཏུ་ཉུང་བས་བརྒྱ་ལམ་འགའ༔ མི་རྣམས་བདུད་ཀྱིས་ 
དབང་བསྒྱུར་བས༔ བཟང་པོའི་སེམས་ཀྱིས་ཕན་བཏགས་ཀྱང་༔ མཚན་མར་ 
མི་འཛིན་ལོག་པར་ལྟ༔ སྨིན་བྱེད་དབང་དང་གྲོལ་བྱེད་ཁྲིད༔ ལྟ་སྒོམ་སྤྱོད་ 
པའི་ཆོས་བསྟན་ཀྱང་༔ མི་ཉན་མི་མོས་སླར་ཡང་བརྙས༔ ཚད་མར་སྤྱད་ཀྱང་
195

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཟོག་ཏུ་མཐོང་༔ ད་ལོ་བས་ཀྱང་ད་གཟོད་ཐུ༔ སངས་རྒྱས་བྱང་སེམས་ཕར་ལ་ 
བྲོས༔ བསྟན་པའི་འཕེལ་འགྲིབ་རིམ་གྱིས་འགྲིབ༔ དམ་ཚིག་རྐུན་ནོར་བཞིན་དུ་ 
བསྐུང་༔ དེ་འདྲའི་དུས་སུ་ཕན་མེད་པས༔ རྩེ་གཅིག་རང་གི་སྙིང་ལ་གབ༔ རང་ 
རྒྱལ་ཉམས་སུ་ལེན་པའི་དུས༔ གཏན་དུ་འཁོར་བ་སྡུག་བསྔལ་བས༔ གཞན་ལ་ 
གསང་ལ་རང་དོན་སྒྲུབས༔ སྙིང་གཏམ་ཡིན་ནོ་རིགས་ཀྱི་བུ༔ གཞན་ཕན་འགོག་ 
པ་མ་ལགས་ཏེ༔ བདུད་ཀྱི་མི་རྣམས་འདུལ་དཀའ་བས༔ ཁྱོད་ཀྱིས་ནང་ 
དགོངས་མི་ཤེས་པར༔ ཕྱི་རོལ་སྤྱོད་པའི་སྐྱོན་བཟུང་ནས༔ སླར་ལ་ལོག་པས་ 
དམ་སེལ་འཇུག༔ དེ་བས་གསོངས་ཤིག་ང་ཡི་སྲས༔ མགོན་པོའི་མིང་ཅན་དེ་ལ་ 
གཏོདཿ༔ གཞན་ལ་སི་ཏིའི་རྒྱས་གདབ་བོ༔ ང་ཡི་སྙིང་གཏམ་བཙས་སུ་བཞགཿག༔ 
དང་དུ་ལོངས་ཤིག་རིགས་ཀྱི་བུ༔ ལས་ཅན་གཅིག་དང་འཕྲད་པར་ཤོག༔ ས་མ་ 
ཡཱཿ ཁ་ཐཾ རྒྱ་རྒྱ་རྒྱ༔ སྤྲང་བན་རཏྣའི་མིང་ཅན་ངས༔ ཆུ་བྱི་སྤྲེལ་ཟླའི་ཚེ་བཅུ་ 
ལ༔ བྱ་རྒྱལ་ཁྱུང་ནས་གདན་ཡང་དྲངས༔ ཤོག་སེར་གདོང་ལས་བཤུས་པ་ 
ལགས༔ དགེའོ༔ ཤུ་བྷཾ༔ དཔེའུ་རིས༔ ཨོ་རྒྱན་བཀའ་རྟགས་ཕྱག་དམ་བཀྲ་ཤིས་ 
སོ༔ མཚོ་རྒྱལ་ཕྱག་དམ་ ༼ཤོག་སེར་ལ་མཚལ་གྱི་ཕྱག་དམ་ལེགས་པོར་གདའོ༔༽ བཀའ་རྒྱའོ༔ 
དེ་ལུགས་སུ་སྙིང་ལགས་སོ༔ ཞུས་སོ
196

༄༅། །ཟབ་གཏེར་ཆོས་ཀྱི་མཛོད་ཁང་།
ཨ༔ ཞལ་གདམས་ཐོར་བུའི་དབུ་ཕྱོགས་སོ
ཞལ་གདམས་གནད་ཀྱི་ཐོར་བུ་བཞུགས་སོ
༄༅བདག་འདྲ་པདྨ་འབྱུང་གནས་ཀྱིས༔ མཆིམས་ཕུ་དགེའུས་ཐོག་དྲངས་ 
པའི༔སྒྲུབ་གནས་བརྒྱ་དང་རྩ་བརྒྱད་དུཿ༔ སྒྲུབ་པའི་རྐང་བཙུགས་རྒྱལ་མཚན་ 
ཕྱར༔ མ་འོངས་ང་ཡི་རྗེས་འཇུག་རྣམསཿ སྒྲུབ་པ་གནས་ཆེན་རྣམས་སུ་གྱིསཿ 
བདུད་བཞི་རྣམ་གྲོལ་སྒྲུབ་མཐར་ཕྱིན༔ ཉམས་དང་དགེ་སྦྱོར་ངང་གིས་འཕེལ 
མཐོང་དང་ཐོས་པས་དངོས་གྲུབ་འབྱུང་༔ ཚེ་གཅིག་བསམ་གཏན་བསྒོམ་པ་ 
དང༔ གནས་ཆེན་འདི་དག་སུས་བགྲོད་པ༔ འབྲས་བུ་མཉམ་པ་སྨོས་ཅི་དགོས༔ 
དུས་གསུམ་རྒྱལ་བའི་བཀའ་མི་འགྱུར ཨོ་རྒྱན་པདྨའི་གསུང་བདེན་གྱིས༔ མ་ 
འོངས་ང་ཡི་རྗེས་འཇུག་རྣམས༔ དེ་ལྟར་དོན་ཆེན་ལས་ལ་འབོད༔ དོན་མེད་བྱ་ 
བ་རྒྱབ་ཏུ་བོར༔ པདྨ་ང་ལ་ཉན་སྲིད་ནཿ ང་ཡི་ཐུགས་རྗེས་ཟིན་པ་ཡིན༔ དུས་ 
དང་རྣམ་པ་ཐམས་ཅད་དུཿ༔ བུ་ཤིའི་མ་བཞིན་ང་ཉིད་ལ༔ མོས་གུས་གདུང་བས་ 
གསོལ་བ་ཐོབ༔ གཏོར་ཚོགས་མཆོད་པ་བརྩོན་པར་བྱོས༔ ཞལ་གདམས་གནད་ 
ཀྱི་ཐོར་བུ་འདི༔ དུས་ངན་ལྔ་ཡི་བར་ཚིགས་ལ༔ རྣལ་འབྱོར་སྐྲ་ཡི་ལ་བ་ཅནཿ༔ 
ངེས་མེད་པོ་གཅིག་འབྱུང་བར་འགྱུར༔ སྐལ་ལྡན་འགའ་ཟུང་མ་གཏོགས་པ༔ 
དེ་ལ་མོས་བྱེད་ཤིན་ཏུ་ཉུང་༔ འོན་ཀྱང་ང་ཡིས་བྱིན་བརླབས་པས༔ གཞན་ 
སྣང་ངང་གིས་འདུལ་བར་འགྱུར༔ མཚན་ལྡན་རིག་མའི་བཅུད་ཀྱང་བསྡུ ཚེ་ 
སྒྲུབ་ལ་ནི་བརྩོན་པར་བྱ སྐལ་ལྡན་གཅིག་དང་འཕྲད་པར་ཤོག༔ དེས་ཀྱང་མ་ 
འོངས་དོན་གྱི་ཕྱིར༔ གཏེར་དུ་སྦས་པའི་སྨོན་ལམ་འཚལ༔ ས་མ་ཡཱ་ རྒྱ་རྒྱ་རྒྱ༔
197

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཀྲ་ཤིས་སོ༔ རཏྣ་གླིང་པའི་གཏེར་མའོ
ཡང་གཏེར་སྙིང་གི་དུམ་བུ་བཞུགས་སོ༔ འདུ་འབྲལ་མེད་པ་དོན་གྱི་སྐུ་ལ་ཕྱག་ 
འཚལ་ལོ༔ བདག་འདྲ་པདྨ་འབྱུང་གནས་ཀྱིས མ་འོངས་སྐལ་ལྡན་དྲངས་པའི་ 
ཕྱིར༔ ཞལ་གདམས་སྙིང་གི་དུམ་བུ་འདི༔ ཤིན་ཏུ་ཟབ་ཕྱིར་ལོགས་སུ་བཀོད༔ 
ལས་འཕྲོ་ཅན་གྱི་སྲོག་ཡིན་པས༔ ཤེས་རབ་ཅན་གྱིས་ཉམས་སུ་ལོངས༔ ལྟ་བ་ 
མངོན་དུ་མ་གྱུར་བར༔ ཕྲ་མོ་དགེ་བ་ཆུད་མི་གསནཿ སྣང་ཞིང་སྲིད་པའི་ཆོས་ 
འདི་དགཿ བློ་ལས་འདས་པའི་ས་ཐོབ་པར༔ དགེ་བཅུའི་ལས་ལ་ཡེངས་མེད་ 
སྒྲུབས༔ ཡི་དམ་ལྷ་རུ་བརྟན་ཐོབ་ཀྱང་༔ བསྐྱེད་རྫོགས་གཉིས་པོ་བརྟན་པར་ 
བྱ༔ གཉིས་འཛིན་བློ་དང་མ་བྲལ་བར༔ མཚན་མའི་རྣམ་རྟོག་སྤང་བར་བྱ 
བརྟན་པ་ནང་ནས་མ་ཐོབ་པར ཆོས་དང་གྲུབ་མཐའི་ཁ་མི་གཟུང་༔ ལྟ་བ་ 
ཕྱོགས་བྲལ་ཆེན་པོ་ལ༔ ཡིད་དཔྱོད་བློ་ཡི་སེལ་མ་ཞུགས༔ སྒོམ་པ་གང་ཤར་ 
ཐུག་ཕྲད་ལ༔ བཟང་ངན་རྟོག་པའི་བློ་མི་མཐུད༔ སྤྱོད་པ་སྒྱུ་མའི་རོལ་པ་ལསཿ 
སྤང་བླང་གཉིས་ཀྱི་བྱ་མི་བཏང་༔ འབྲས་བུ་རང་གནས་ལྷུན་གྲུབ་ལ༔ རེ་དོགས་ 
གཉིས་ཀྱི་མི་གཞུག༔ དགོས་འདོད་འབྱུང་བའི་ས་གཞི་ལ༔ བྱ་ཁྱི་ཕག་གསུམ་ 
སྟོར་མི་གཞུག༔ སྨན་གྱི་རྒྱལ་པོ་རྣམ་རྒྱལ་ལ༔ ཉི་ཤུ་རྩ་ཡི་སྲིན་མི་འཁྲུངས༔ 
དགོས་འདོད་འབྱུང་བའི་ཆར་པ་ལ༔ སྐྱི་བསེར་ལྷགས་པའི་མདའ་མི་རྒྱགཿ 
གངས་སྟེང་འགྲིམ་པའི་སེང་ཆེན་ལ༔ གདུག་པའི་གཅན་གཟན་ལྔ་དང་བྲལཿ སྣང་ 
སྲིད་ལྷ་ཡི་གཞལ་ཡས་ལ༔ དཀྱིལ་འཁོར་སེམས་ཀྱི་ཚད་མི་གཟུང་༔ སྣང་ 
གཟུགས་ལྷ་ཡི་དཀྱིལ་འཁོར་ལ༔ རང་རྒྱུད་རྟོག་པའི་ལྷ་དང་བྲལ༔ རང་བཞིན་ 
ཡེ་ནས་མཆོད་སྤྲིན་ལ༔ ཡིད་ཚོད་འབྱོར་ལྡན་ཚད་མི་གཟུང་༔ ཐམས་ཅད་རྟེན་
198

༄༅། །ཟབ་གཏེར་ཆོས་ཀྱི་མཛོད་ཁང་
འབྲེལ་འཆར་སྒོ་ལ༔ དབང་ལྷའི་སིལ་ཐག་རང་ལ་བཅད༔ གོང་ལྟར་ཉམས་སུ་ 
ལེན་པའི་བུ༔ འཁོར་བར་གནས་ཀྱང་སངས་རྒྱས་དངོས༔ ཡིད་དཔྱོད་ཁ་ལྟའི་ 
སྒྲོག་གིས་བཅིངས༔ བག་ཉལ་ཞི་གནས་འདམ་དུ་ཚུད༔ འདོད་པ་གཉིས་ཀྱིས་ 
ཁྲིམས་མོན་ ༼ཁྲི་མུན༽ དུ༔ རེ་དོགས་བྱིས་པ་ཆུད་མང་བཞིས༔ དཔལ་ གཉིས་ ཀྱི་བྱིསྦ་ 
ཆུང་མང་བའི༔ འདི་དོན་རང་གི་རྒྱུད་ལ་ཁོལ༔ སྙིང་ཚིག་ཡིན་ནོ་རིགས་ཀྱི་བུ 
ལྟ་ལོག་མུན་འཐུམ་གོ་གོན་ནས༔ མི་ཚེར་འབུངས་ཀྱང་ལམ་ཆོད་མེད༔ གནད་ 
དུ་སྣུན་ཅིག་རིགས་ཀྱི་བུ༔ འདི་ལྟར་ཉམས་སུ་སུས་ལེན་པ༔ གོལ་མེད་སྲིད་ 
བཞིའི་མཐའ་ལས་གྲོལ༔ གོལ་ས་ཆོད་དུས་ཤིན་ཏུ་གཅེས༔ ཡང་གཏེར་ཤོག་ཅིག་ 
གབ་པའི་ཆོས༔ སྐལ་ལྡན་ང་ཡི་རྗེས་འཇུག་ཅིང་༔ སྨོན་ལམ་འབྲེལ་བའི་བཙས་ 
སུ་བཞག༔ ཡེ་ཤེས་མཚོ་རྒྱལ་ཁྱོད་ལ་གཏདཿ༔ ཤེས་རབ་བློ་ལྡན་སྤོབས་པ་ཅནཿ༔ 
བཙས་སུ་བཞག་གོ་གཉེར་དུ་གཏད༔ དུས་མཐར་འགྲོ་བ་འདྲེན་པར་ཤོག༔ ས་ 
མ་ཡཱ རྒྱ་རྒྱ་རྒྱ ཨེ་མཿ༔ ཡང་གཏེར་མཐར་ཐུག་བརྡ་ཡི་ཆོས༔ སྤྲུལ་སྐུ་ 
རཏྣའི་མཚན་ཅན་གྱིས བྱ་རྒྱལ་ཁྱུང་ཆེན་བྲག་ནས་བཏོན༔ དུས་མཐར་འགྲོ་ 
བ་ཀུན་འདྲེན་ཤོགཿ བཀྲ་ཤིས་དཔལ་འབར་དོན་གཉིས་ལྷུན་གྲུབ་ཤོགཿ༔ དགེའོ༔
199

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐུགས་སྒྲུབ་ཡང་སྙིང་འདུས་པ་ལས༔ གུ་རུའི་ 
གསང་ཁྲིད་རིམ་ལྔ་བཞུགས་སོ༔
རྒྱ་གར་སྐད་དུཿ༔ གུ་རུ་གུ་ཧྱ་དྷ་ན་པཉྩ་ན་མ༔ བོད་སྐད་དུ༔ བླ་མའི་ 
གསང་ཁྲིད་རིམ་ལྔ་ཞེས་བྱ་བཿ༔ སྐུ་ལྔའི་བདག་ཉིད་རྡོ་རྗེ་ཐོད་ཕྲེང་རྩལ་ལ་ཕྱག་ 
འཚལ་ལོ༔ བདག་འདྲ་མཁར་ཆེན་མཚོ་རྒྱལ་གྱིས༔ ཡང་གསང་བླ་མའི་ཐུགས་ 
བཅུད་ལས༔ དམར་ཁྲིད་བསྟན་པའི་སྙིང་པོ་འདི༔ གུ་རུའི་གསུང་ལས་ཟིན་ 
རིས་བྲིསཿ ཆོས་བདག་རཏྣ་གླིང་པ་དང་༔ མ་འོངས་དུས་སུ་འཕྲད་པར་སྨོནཿ 
ས་མ་ཡཿ རྒྱརྱ དུས་གསུམ་སངས་རྒྱས་ཐམས་ཅད་ཀྱི་ངོ་བོ༔ ཕྲིན་ 
ལས་སྐུ་ལྔའི་བདག་ཉིད༔ ཨོ་རྒྱན་ཆེན་པོ་པདྨ་འབྱུང་གནས་ལ༔ བདག་རྗེ་ 
འབངས་གྲོགས་ལྔས་དཔལ་གྱི་བསམ་ཡས་དགེ་བ་མཐའ་རྒྱས་ཀྱི་གླིང་དུ༔ གསེར་ 
གྱི་མཎྜལ་ལ་རིན་ཆེན་སྣ་ལྔའི་ཚོམ་བུ་བཀོད་དེ་ཕུལ༔ འབྲས་ཆང་རྒུན་ཆང་དངུལ་ 
སྐྱོགས་མུ་ཏིག་གི་ཕྲ་ཅན་བཀང་སྟེ་དྲངས་ནས༔ གུ་རུ་སྐུ་ལྔའི་དམར་ཁྲིད་འདི་ 
ཉིད་ཞུས་པའོ༔ དེ་ལ་གསང་ཁྲིད་རིམ་ལྔའི་དམར་ཁྲིད་ལ༔ སྤྱི་དོན་ལྔས་སྟོན་ 
ཏེ པདྨ་ཐོད་ཕྲེང་འདོད་ཆགས་ཀྱི་ངོ་བོར་སྦྱངས་པ་ཐབས་ལམ་གཏུམ་མོའི་ 
ཁྲིད༔ རྡོ་རྗེ་ཐོད་ཕྲེང་ཞེ་སྡང་གི་ངོ་བོར་སྦྱངས་པ་སྒྱུ་ལུས་བར་དོའི་ཁྲིདཿ བུདྡྷ་ 
ཐོད་ཕྲེང་གཏི་མུག་གི་ངོ་བོར་སྦྱངས་པ་རྨི་ལམ་འོད་གསལ་གྱི་ཁྲིད༔ རཏྣ་ཐོད་ 
ཕྲེང་ང་རྒྱལ་གྱི་ངོ་བོར་སྦྱངས་པ་མཉམ་ཉིད་ཕྱག་རྒྱ་ཆེན་པོའི་ཁྲིད ཀརྨ་ཐོད་ 
ཕྲེང་ཕྲག་དོག་གི་ངོ་བོར་སྦྱངས་པ་བོགས་འདོན་གཅོད་ཡུལ་གྱི་ཁྲིད་དོ༔ དང་
200

༄༅། །ཟབ་གཏེར་ཆོས་ཀྱི་མཛོད་ཁང་
པོ་གཏུམ་མོའི་ཁྲིད་ལ་གསུམ་སྟེ སྔོན་འགྲོ་དངོས་གཞི་རྗེས་ཀྱི་རིམ་པ་དང་ 
གསུམ་མོ སྔོན་འགྲོ་ལ་གཉིས་ཏེ ཐུན་མོང་གི་སྔོན་འགྲོ་དང་༔ ཐུན་མོང་མ་ 
ཡིན་པའི་སྔོན་འགྲོ་གཉིས་ལསཿ ཐུན་མོང་གི་སྔོན་འགྲོ་ནི༔ ཆོས་སྤྱོད་ལམ་རིམ་ 
དུ་གསལ་ལོ༔ ཐུན་མོང་མ་ཡིན་པའི་སྔོན་འགྲོ་ནི༔ དང་པོ་ལུས་ཀྱི་སྟོང་ར་བསྒོམ་ 
སྟེ༔ ལུས་ཕྱི་ནང་སྤྱི་བོ་ནས་རྐང་མཐིལ་སོར་མོ་ནས་རྣ་བའི་རྩེ་མོ་ཚུན་ཆད་སྟོང་ 
པཿ ཕྲུ་མ་ཕུས་བརྒྱངས་པ་ལྟར་གསལ་སང་ངེ་བསྒོམ་ཞིང་༔ རླུང་རོ་ལན་གསུམ་ 
བུས་པའི་རྗེས་ལ༔ འཇམ་རླུང་བཟུང་ངོ་༔ གཉིས་པ་ནི་རྩའི་སྟོང་ར་བསྒོམ་སྟེ 
རྩ་དབུ་མ་མདའ་སྨྱུག་ཙམ་ཡར་སྣེ་སྤྱི་གཙུག་མར་སྣེ་གསང་གནས་སུ་ཟུག་པ་སྟོང་ 
སང་ངེ་བ་གསལ་བར་བསྒོམ༔ གསུམ་པ་རླུང་གི་རོ་བཏོན་ཏེ འཇམ་རླུང་དུ་ 
བརྔུབས་ལ༔ ལྟེ་འོག་ཏུ་ཆིལ་གྱིས་མནན༔ རླུང་རོ་ཕྱིར་འབུད་པ་དང་༔ ལུས་ 
སྤྲུགཿ རྐེད་པ་བསྐོར་ཞིང་འབུད་པ་དང་༔ སྤྲུག་པ་མཉམ་དུ་བྱའོ༔ དེ་རྣམས་ལ་ 
དྭངས་སྙིགས་མ་ཕྱེད་ཀྱི་བར་དུ་འབད་དཿ
གཉིས་པ་དངོས་གཞི་ལ་རྩ་ལམ་སྦྱང་པ་ནི༔ དང་པོ་བུམ་པ་ཅན་བཟུང་སྟེ རླུང་ 
ཁོང་པར་བརྔུབས་ལ་ལྟེ་འོག་ཏུ་མནནཿ ཕྱིར་མ་རྫོགས་ཙམ་ལ་ནང་དུ་བརྔུབས༔ 
དེ་ལ་ཅི་རིགས་སུ་བསྒོམ༔ གཉིས་པ་ནི སྐྱིལ་ཀྲུང་ལག་གཉིས་བསྣོལ་ཏེ་རྡོ་རྗེ་ 
ཁུ་ཚུར་ནུ་མའི་སྟེང་དུ་མནན་ཏེ རླུང་ཕྱིར་ཅུང་ཟད་རེ་བཏང་རྗེས་སུ་དྲག་ཏུ་ 
བརྔུབས་ལ་མནན༔ འོག་རླུང་ཡང་ཅུང་ཟད་འཐེན་ནོ༔ དེ་ལ་ཅི་རིགས་སུ་བུམ་ 
པ་ཅན་མ་འབྱོངས་པར་ལེགས་པར་བསྒོམ་མོ གསུམ་བ་རྩ་ལམ་སྦྱང་པ་ནི༔ ལག་ 
གཉིས་རྡོ་རྗེ་ཁུ་ཚུར་བརླའི་སྒང་དུ་གཟུགས༔ རྩ་དབུ་མ་རྡོ་རྗེ་ལ་ཟུག་པར་བསྒོམ༔ 
དེའི་རྩེར་ཧཱུྃ་མཐིང་ནག་གཅིག་བསྒོམ༔ འོག་རླུང་ཧཱུྃ་ཧཱུྃ་ཧཱུྃ་ཞེས་དྲག་ཏུ་སུམ་ཅུ་
201

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཙམ་རླུང་ཐེངས་རེ་ལ་དྲངས་ཤིང་༔ དམིགས་པ་ནི༔ ཧཱུྃ་གི་ཞབས་ཁྱུད་རྡོ་རྗེ་ 
དབུ་མའི་ནང་ནས་ཡར་རྒྱུ་མ་ཕྱི་ནང་བཟློག་པ་ལྟར་ནུ་རུ་རུ་དྲངས་པར་བསམ་ 
ཞིང་ ཁོང་འདྲེན་ཧཱུྃ་རིང་ཧཱུྃ་ཐུང་གིས་དྲངས་ལ་སྤྱི་གཙུག་ཁྲུ་གང་ཙམ་དུ་བསྐྱལ་ 
བ་ལ་སྦྱང་ངོ་༔ ཡུན་དུ་སྦྱངས་ན་ལྦ་བ་སྦུབས་སུ་ནུབ་པར་གདོན་མི་ཟའོ༔ བཞི་ 
པ་རླུང་ལམ་སྦྱང་བ་ནི༔ ལུས་ཙོག་པུར་འདུག་ལ་ལག་གཉིས་པུས་འཁྱུད་བྱས་ 
ཏེ རླུང་ལྟེ་འོག་ཏུ་བཟུང་ལ་ཆིལ་གྱིས་མནན༔ འོག་སྒོ་ལྷོད་བཏང་༔ དབང་ 
ཆེན་གསེར་གྱི་ས་གཞི་ལ་སོང་བར་བསམ་ལ་དུམ་རེ་བཞག ཡར་འོག་རླུང་ 
ཞུགས་ ༼ཞུར་གྱིས་༽ དྲངས་སྤྱི་བོ་ནས་སྔོ་སང་གིས་ཐོན༔ ལྷ་གནས་སུམ་ཅུ་རྩ་གསུམ་ 
དུ་སོང་བར་བསྒོམ་པ་ལ་ནི་ཅི་རིགས་བསྒོམ་མོ༔ ལྔ་པ་རླུང་སེམས་དབུ་མར་ 
འཛུད་པ་ནི་གཉིས་ཏེ༔ དང་པོ་རྐང་མཐིལ་གཉིས་སྦྱར༔ རྐེད་པ་བསྲང་༔ ལག་ 
པ་གཉིས་ཐལ་མོ་སྤྱི་བོར་སྦྱར༔ མགྲིན་པ་ཅུང་ཟད་དགུག་ལ་རླུང་དྲག་ཏུ་བརྒྱང་ 
སྟེ་སྦྱང་སྙིང་བྱས་པས་ཚུད་པར་འགྱུར་རོ༔
གཉིས་པ་ནི་ལུས་རྡོ་རྗེ་རྩེ་གསུམ་དུ་བསྒོམ༔ རྡོ་རྗེའི་ལྟེ་བར་རིག་པ་ཧཱུཾ་མཐིང་ 
ག་ཉུངས་འབྲུ་ཙམ་གཅིག་བསྒོམ༔ དེ་རླུང་གཞིལ་བ་དང་བསྟུན་ཏེ༔ རྡོ་རྗེའི་བུ་
ག་ནས་མར་སོང་རྔུབ་པ་དང་བསྟུན་ཏེ༔ ཚངས་བུག་ནས་ཡར་སོང་༔ དགང་པ་
དང་བསྟུན་ཏེ་ལྟེ་བར་ཅི་ལྕོགས་བཟུང་ངོ་༔ དེའི་དབུ་མར་ཚུད་གཉུག་མའི་དོན་
ཤུགས་སམ་ངང་གིས་འབྱུང་ངོ་༔ དྲུག་པ་ནི༔ རླུང་དེ་རྣམས་འབྱུང་ནས་གཏུམ་
མོ་ཨ་ཤད་ཀྱི་མེ་བསྒོམ་སྟེ རང་རྡོ་རྗེ་རྣལ་འབྱོར་མར་གསལ་བའི་སྤྱི་བོ་བདེ་ 
ཆེན་གྱི་འཁོར་ལོ་ན་རྩ་འདབ་སུམ་བརྒྱ་དྲུག་ཅུ མགྲིན་པ་ལོངས་སྤྱོད་ཀྱི་འཁོར་ 
ལོ་ན་བརྒྱད་གཉིས་བཅུ་དྲུག༔ སྙིང་ག་ཆོས་ཀྱི་འཁོར་ལོ་ན་སུམ་ཅུ་རྩ་གཉིས
202

༄༅། །ཟབ་གཏེར་ཆོས་ཀྱི་མཛོད་ཁང་
ལྟེ་བ་སྤྲུལ་པའི་འཁོར་ལོ་ན་དྲུག་ཅུ་རྩ་བཞི༔ དེ་ལྟར་རྩ་རྣམས་ཕྱི་དཀར་ལ་ནང་
དམར་བ་སྟོང་པ་ཁྲ་ཤིག་གེ་བར་གསལ་བའི་དབུས་ན་ཡར་རྩ་གསུམ་ཀ་བ་ལྟར་
གནས་ཏེ༔ རྩ་དབུ་མ་ཡར་སྣེ་ཚངས་བུག་གི་ཧཾ་མགོར་ཐུར་དུ་བསྟན་པ་ལ་ཟུག་ 
པཿ མར་སྣེ་ལྟེ་འོག་སོར་བཞིར་སླེབས་པ་གཅིག་བསྒོམ༔ དེ་ཡང་སྦོམ་ཕྲ་མདའ་ 
སྨྱུག་ཙམ་པ་སྟོང་སེང་ངེ་བ་གཅིག་བསྒོམ་མོ༔ དེའི་གཡས་གཡོན་དུ་རོ་རྐྱང་
གཉིས་གྲོ་སོག་ཙམ་ཡར་སྣེ་སྨིན་མཚམས་ནས་མར་སྣ་བུག་གཉིས་ལ་ཟུག་པཿ 
མར་སྣེ་གཉིས་དབུ་མའི་ནང་དུ་ཚུད་པར་བསྒོམ༔ དེ་ནས་རྩ་གསུམ་གྱི་འདུས་ 
མདོར ཡེ་ཤེས་ཀྱི་མེ་ཨ་ཤད་ཀྱི་རྣམ་པ་ཁ་དོག་དམར་བ་རེག་བྱ་ཚ་བ༔ གཡོ་
ཤིང་རྩུབ་པ་ཚོན་གང་བ་ཙམ་གཅིག་བསྒོམ༔ དེ་ནས་འཕྲུལ་འཁོར་ལུས་ཀྱི་གནད་ 
ནི་མེ་ཐབ་དྲུག་ཆིངས་བྱས་ཏེ༔ བསྒོམ་ཐག་གིས་བསྡམ༔ རླུང་སྟེང་འོག་བར་ 
གསུམ་གཅིག་ཏུ་བསྡམས་ལ་བསྒོམ་པར་བྱས་ཏེ་རོ་རྐྱང་གཉིས་ཁེངས་པར་བརྔུབས་ 
པས༔ ལུག་རྒྱུད་ཀྱི་རྒྱུ་མ་ཕུས་བརྒྱངས་པ་ལྟར་དམར་ཧྲམ་གྱིས་འཕྲོས་ཤིང་ཁེངས་ 
པས༔ ཨ་ཤད་ལ་བཙུགས་ཏེ་བུས་པས༔ ཨ་ཤད་མགར་གྱི་ལྕགས་སྲེག་ལྟར་སོང་ 
སྟེ མེ་ཟངས་མའི་ཁབ་ཙམ་དབུ་མའི་ནང་ནས་ཡར་ཕྲ་ཅུ་རུ་རུ་འབར་བར་བསམ་ 
ཞིང་༔ ལྟེ་བའི་རྩ་འདབ་ཐམས་ཅད་མེར་འབར་ཏེ་འུར་བར་བསྒོམ་མོ༔ རླུང་ 
སེམས་དྲོད་གསུམ་གཅིག་ཏུ་དྲིལ་ཏེ་ལྟེ་འོག་ཏུ་གཏད་དོ༔ དེ་ནས་མེ་དེ་ཚ་བ་ 
རྣོ་བ་རྩུབ་པ་བྲེལ་བར་འབར་ཏེ སྙིང་གར་རེག་རེག་སླེབ་པར་སྒོམ༔ ལྟེ་བ་མན་ 
ཆད་མེའི་རང་བཞིན་ལྕགས་སྲེག་ལྟར་ཚ་བར་བསྒོམ་མོ༔ དེ་ནས་མེའི་དྲོད་ཀྱིས་ 
སྤྱི་བོའི་ཧཾ་ལས་ཐིག་ལེ་དངུལ་ཆུའི་མདོག་ལྟ་བུ་སྨུག་ལྡིང་གིས་ཞུ་ནས་མར་བབས་
ཏེ༔ སྙིང་ག་ནས་མེ་དང་མ་རེག་ཙམ་དུ་ཡོད་པར་བསྒོམ༔ དེ་ནས་མེ་ཡར་འབར་
203

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དུས་ཐིག་ལེ་ཡར་གྲིལ༔ ཐིག་ལེ་མར་བབས་དུས་མེ་མར་ནེམ་ཅིང་འབྲོས་དེད་ 
དུ་བསྒོམ་མོ༔ དེ་ནས་ཐིག་ལེ་དང་མེ་རེག་རེག་ཏུ་ཡོད་པ་ལ་ཐིག་ལེ་མར་ལྟར་ 
དུ་ཞུ་ནས་མེ་ནང་དུ་རིང་རིང་བབས༔ བདེ་བ་ལྷང་ལྷང་སྐྱེ་བར་བསྒོམ་ཞིང་༔ 
སྲིན་ཞལ་འབྱེད་འཛུམ་བྱའོ༔
དེ་ཡང་གོང་དུ་དྲོད་ཆུང་ན་མེ་མགྲིན་པར་སླེབ་པར་བསྒོམ༔ སྙིང་གའི་རྩ་འཁོར་ 
ཐམས་ཅད་མེའི་རང་བཞིན་ཚ་བར་བསྒོམཿ༔ དེ་ནས་མེ་སྤྱི་བོ་ནས་ཁྲུ་གང་ཙམ་ 
དུ་དམར་འུ་རུ་རུ་ཐོན་པར་བསྒོམ༔ མགྲིན་པ་མན་ཆད་མེ་འབར་ཏེ་ཚ་འུ་རེ་ 
འབར་བར་བསྒོམ་མོ༔ ལུས་ཀྱི་བ་སྤུའི་བུ་ག་ཐམས་ཅད་ནས་ཕར་ཡང་མེ་ལྕེ་དམར་ 
ཉུག་ཉུག་ཡོད་པར་བསྒོམ་མོ༔ ཤིན་ཏུ་དྲོད་ཆུང་ངམ་གྲང་སར་ཉལ་བ་ལ་སོགས་ལ་ 
སྤྱི་བོ་ནས་མེ་རང་དུ་ཐོན་ཏེ༔ མདུན་ནས་མར་བྱུང་སྨད་ལ་བསྐོར་ཏེ༔ རྒྱབ་ 
ནས་ཡར་བྱུང་ཚངས་བུག་ཏུ་ཟུག་པས༔ ལུས་ཕྱི་ནས་མེས་བསྲོས་ནང་ནས་འབར་
ཏེ ལུས་ཕྱི་ནང་ཐམས་ཅད་ལྕགས་སྲེག་ལྟར་ཚ་བར་བསྒོམ་ཞིང་༔ མེ་དེ་ལྟར་ 
འཁོར་བའི་དུ་བས་ཀྱང་རི་མགོ་ལ་སྨུག་པ་གྱོན་པ་ལྟར་ལུས་ལ་ཚ་འུ་རེ་གཡོགས་ 
པར་བསྒོམ༔ ཡང་བདེ་བ་ཆུང་ནས་ཐིག་ལེ་ཞུ་བས་སྤྱི་བོའི་རྩ་འདབ་ཐམས་ཅད་ 
གང་༔ བདེ་མེར་གྱིས་བྱུང་བར་བསྒོམ༔ དེ་ནས་ཡང་བབས༔ མགྲིན་པའི་རྩ་ 
འདབ་གང་༔ དེ་བས་ཀྱང་བདེ་མེར་གྱིས་བྱུང་བར་བསྒོམ༔ དེ་ནས་གོང་བཞིན་ 
སྙིང་ག༔ ལྟེ་བ༔ གསང་གནས་སུ བདེ་བ་རྒྱས་པར་བསྒོམ༔ དེས་ཀྱང་ཆེར་མ་ 
ཕེབས་ན༔ རང་མདུན་དུ་རང་ཡིད་ལ་འཐད་པའི་བུ་མོ་གཅིག་བསམ་ལ༔ དེ་ 
དང་སྙོམས་འཇུག་བྱེད་པར་བསམ་ཞིང་༔ དེའི་མཚན་མ་དྲོད་ཚ་འུ་རེ་བར་
བསམས་ལཿ སྲིན་ཞལ་འབྱེད་འཛུམ་མང་དུ་བྱས་པས་བདེ་བ་སྐྱེ་བར་གདོན་
204

༄༅། །ཟབ་གཏེར་ཆོས་ཀྱི་མཛོད་ཁང་།
མི་ཟའོ༔ སྤྱིར་དྲོད་ཆུང་ན་མེ་ཡར་སྦར༔ བདེ་བ་ཆུང་ན་ཐིག་ལེ་མར་དབབ་བོ༔ 
གལ་ཏེ་རླུང་མ་འབྱོངས་པས་བདེ་བ་གཡོས་ཏེ་ཐིག་ལེ་འཆོར་བར་ཐུག་ནཿ བཤང་ 
གཅིའི་བར་དུ་མཛུབ་མོས་གཏེམཿ༔ གསུས་པ་སྒལ་པ་ལ་སྦྱར༔ མིག་གྱེན་ལ་ 
བཟློགཿ འོག་རླུང་རྒྱུ་ཞབས་སུ་འུབ་ཀྱིས་བསྡུས༔ རླུང་གྱེན་དུ་དྲག་ཏུ་དྲངས་ 
ཏེ དེ་ནས་ལུས་ཙོག་པུར་ཧཱུཾ་རིང་ཁོང་འདྲེན་དང་བཅས་པ་གསུམ་བཞིས༔ 
འཁོར་ལོ་བཞི་ལ་ཆུའི་རླབས་ལོག་པ་ལྟར་སྐྱ་ཆི་ལི་ལི་ལོག་ནས་ཧཾ་ལ་བསྟིམ་སྟེ
རིག་པ་ནམ་མཁར་གཏད༔ དེ་ནས་སྟེང་འོག་གི་རླུང་བཟུང་སྟེ་མགོ་བོ་རིལ་བཿ 
སྟོད་དུ་གཅུ༔ སྨད་དུ་གདབ༔ ཡན་ལག་འཕུར་སུབ་སྤྲུག་སོགས་བྱ༔ སེམས་ཀ་ 
དག་གི་ངང་ལ་ཡུན་དུ་གཞག་གོ༔ དེས་ནི་སྐྱོན་རྣམས་སེལ་ཞིང་ཡོན་ཏན་འབྱུང་ 
ངོ་༔ དེ་ལྟར་བསྒོམས་པས་རྩ་མདུད་ཞིག་ཅིང་རྩ་ཁ་འབྱེད༔ འབྱུང་བ་དབང་ 
དུ་འདུས་པས་ནད་མི་འབྱུང་༔ རྒས་དཀའ༔ ཚེ་རིང༔ བདེ་དྲོད་ལུས་ལ་འབར 
བདེ་སྟོང་སེམས་ལ་འབར༔ ཉིན་མཚན་དགེ་སྦྱོར་ལས་འདའ་ཞིང་༔ རྟགས་ 
དང་ཡོན་ཏན་བསམ་གྱིས་མི་ཁྱབ་སྟེ ཚེ་གཅིག་གིས་རྡོ་རྗེ་འཆང་གི་གོ་འཕང་ 
ཐོབ་པར་བྱེད་དོ༔ དེས་ནི་དམར་ཁྲིད་གཏུམ་མོའི་གདམས་པ༔ ལམ་གྱི་མཆོག་ 
ཏུ་གྱུར་པ་དེ་ཚར་རོ ས་མ་ཡ༔ ཁ་ཐཾ༔ གུཧྱ༔ རྒྱ་རྒྱ་རྒྱ༔ 
དོན་གཉིས་པ་སྒྱུ་ལུས་ཀྱི་ཁྲིད་ལ་ཡང་གཉིས་ཏེ༔ ཀུན་རྫོབ་མངོན་སུམ་གྱི་སྣང་ 
བ་སྒྱུ་ལུས་སུ་སྦྱང་བ་དང་༔ ལམ་སྦྱང་བར་དོ་སྒྱུ་ལུས་སུ་སྦྱང་བའོ༔ དང་པོ་ལ་ 
གཉིས་ཏེ༔ མ་དག་པའི་སྒྱུ་ལུས་དང༔ དག་པའི་སྒྱུ་ལུས་སོ༔ དང་པོ་མ་དག་ 
པའི་སྒྱུ་ལུས་ལ་སྦྱང་བ་ནི༔ མཐོ་ཞིང་དྭངས་པའི་སར་འདུག་ལ༔ འདི་ལྟར་ཕྱི་ 
ནང་སྣོད་བཅུད༔ ཡུལ་སྣང་༔ གཟུགས་སྣང༔ སྒྲ་སྐད༔ ཁ་དོག མདོར་ན་འདི་
205

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དག་ཐམས་ཅད་མི་བདེན་བཞིན་དུ་སྣང་བ་སྒྱུ་མ་ཡིན དོན་ལ་མ་གྲུབ་པར་མདོ་ 
རྒྱུད་ལུང་གསུམ་ནས་ཐག་ཆོད་སྙམ་དུ་བསྒོམ་མོ༔ ཡང་རང་གི་མཐོང་སྣང་༔ 
གནམ་ས༔ ཉི་ཟླ༔ འབྱུང་བཞི རི་བྲག༔ ནགས་ཚལ༔ གྲོང་ཁྱེར༔ ཡུལ་ཁམས༔ 
སྣང་སྲིད་ཐམས་ཅད་མེད་བཞིན་དུ་སྣང་བ་བྲག་ཅ་ཡིན༔ ཆུ་ཟླ་ཡིན༔ མིག་ 
ཡོར་ཡིན༔ ཆུ་བུར་ཡིན༔ དྲི་ཟའི་གྲོང་ཁྱེར་ཡིནཿ སྒྱུ་མ་ཡིན་སྙམ་དུ་བསྒོམ༔ 
ཡང་འདི་ལྟར་རིགས་དྲུག་ཏུ་སྣང་བ་ཡང་༔ ཀུན་རྫོབ་གློ་བུར་གྱི་སྣང་བ༔ དོན་ 
ལ་གྲུབ་པ་མེད་དེ་སྒྱུ་མ་ཡིན༔ དཔེར་ན་སྒྱུ་མ་མཁན་གྱི་སྐྱེ་བོ་མང་པོའི་ཚོགས་ 
སུ༔ རྟ་དང་༔ གླང་པོ་དང་༔ བུ་དང་༔ བུ་མོ་དང་༔ ནོར་དང་༔ ལོངས་སྤྱོདཿ༔ 
ལྟད་མོའི་ཚོགས་དཔག་ཏུ་མེད་པ་སྤྲུལ་པ་དེ་དག་དབང་པོའི་མངོན་སུམ་དུ་སྣང་ 
ཡང་༔ རྗེས་སུ་བཤིག་དུས་གང་ནས་བྱུང་༔ གང་དུ་སོང་བ་མེད་པ་ལྟར མ་ 
གྲུབ་པར་སྒྱུ་མར་ཐག་བཅད་དེ་བསྒོམ༔ དེ་ནས་རང་གི་ཡུལ་ནོར ཕ་མ༔ ཆུང་ 
མ༔ བུ་དང༔ བུ་མོ༔ སྤུན་ཟླ་ལྕམ་སྲིང་༔ གཉེན་དང་༔ ཉེ་བ༔ ནོར་དང་ལོངས་ 
སྤྱོད༔ མདོར་ན་ཐམས་ཅད་སྣང་ཡང་མི་རྟག འདི་དག་ཐམས་ཅད་སྒྱུ་མ་ཡིན་ 
སྙམ་དུ་བསྒོམ༔ དེ་ནས་རང་དང་གནས་མལ༔ ཟ་འཐུང་༔ འགྲོ་འཆག༔ བྱེད་ 
སྤྱོད་དངོས་པོ་ཐམས་ཅད་སྒྱུ་མར་བསྒོམཿ༔
ཡང་འདི་ལྟར་སྒྱུ་མ་ཁོ་ན་ཡིན་ཏེ དུས་གསུམ་ཡང་མི་རྟག་སྟེ སྔར་འདས་ 
པ་ཐམས་ཅད་ཀྱང་མི་རྟག་པ་སྒྱུ་མ་ཁོ་ན་ཡིན་ཏེ་ད་ལྟ་དམིགས་སུ་མེད༔ མ་འོངས་ 
པ་ནི་མི་རྟག་པ་སྒྱུ་མ་ཁོ་ན་ཡིན་ཏེ ད་ལྟ་དམིགས་སུ་མེད༔ ད་ལྟ་བ་འདི་དག་ 
ནི་མེད་བཞིན་དུ་སྣང་བ་རྟག་ཐུབ་མེད་དེ སྒྱུ་མ་ཁོ་ན་ཡིན་སྙམ་དུ་ཐག་ཆོད་ 
ཆོད་དུ་བསྒོམ་མོ༔ གཉིས་པ་དག་པའི་སྒྱུ་ལུས་ནི༔ རང་ཉིད་བདེ་བ་ཅན་ནམཿ
206

༄༄༅། །ཟབ་གཏེར་ཆོས་ཀྱི་མཛོད་ཁང་།
མངོན་དགའ་ལ་སོགས་སུ་ཕྱིན་པར་བསམ་ལ༔ དེ་རྣམས་ན་རིགས་ཀྱི་བདག་པོ་
ལ༔ ཕྱོགས་བཅུའི་སངས་རྒྱས་དང་སེམས་དཔའ་དཔག་མེད་ཀྱིས་བསྐོར་བར་ 
བསམ༔ རང་ཡང་དེ་རྣམས་ལ་ཆོས་ཞུ་བ༔ མཆོད་པ་འབུལ་བ་ལ་སོགས་བྱས་ 
ལ༔ འདི་རྣམས་ཀྱང་སྒྱུ་མ་ཡིན༔ དོན་རྟག་བརྟན་ཐེར་ཟུག་མེད་དེ སྒྱུ་མའི་ 
རང་བཞིན་མ་གྲུབ་བཞིན་དུ་སྣང་བ་སྒྱུ་མ་ཡིན་སྙམ་དུ་སྦྱོང་ངོ་༔ དེ་ནས་རང་ 
ཡི་དམ་དུ་གསལ་བའི་ཐུགས་ཀ་ནས་འོད་འཕྲོས༔ འགྲོ་བ་རིགས་དྲུག་ཐམས་ 
ཅད་བཀུག་ནས་རང་ལ་བསྐོར་བར་བསམས་ལ༔ རང་གིས་དེ་རྣམས་ལ་ཡིག་
འབྲུ་གསུམ་སྤྲོས་ཏེ༔ ངག་ཏུ་ཨོཾ་ཨཱཿཧཱུྃ་ཞེས་བརྗོད་པས་ཐམས་ཅད་ཡི་དམ་གྱི་ 
ལྷར་གྱུར་པར་བསམ་ལ༔ འདི་རྣམས་སྒྱུ་མ་ཡིན༔ མ་གྲུབ་བཞིན་དུ་སྣང་བ་སྒྱུ་ 
མའི་རང་བཞིན་ཁོ་ན་ཡིན་སྙམ་དུ་བསྒོམ་མོ༔ རྗེས་ཕཊཿཅེས་བརྗོད་དེཿ 
ཉིད་ཡལ་བར་བསམ་ལ༔ སྒྱུ་མའི་རང་བཞིན་ཁོ་ན་སྟེ འདི་ལྟར་རྟག་བརྟན་ 
མེད་སྙམ་དུ་སྦྱང་ངོ་༔ གཉིས་པ་བར་དོའི་སྒྱུ་ལུས་ལ་ཡང་གཉིས་ཏེ༔ ཆོས་ཉིད་ 
ཀྱི་བར་དོ་དང་༔ སྲིད་པའི་བར་དོའོ༔
དང་པོ་ནི༔ རང་ཉིད་ཤི་བའི་འདུན་པ་སྔོན་དུ་བཏང་ལ༔ ཡང་ཕྱི་ནང་སྣོད་ 
བཅུདཿ གཟུགས་སྒྲ་དྲི་རོ་རེག་བྱ་ཡོ་བྱད་གྲོགས་དང་ཡུལ་ནོར༔ འདི་དག་ཐམས་ 
ཅད་བར་དོའི་སྣང་བར་འདུག༔ ལུས་འདི་བར་དོའི་ཡིད་ལུས༔ བྱེད་སྤྱོད་སྣང་ 
གྲགས་ཐམས་ཅད་བར་དོར་འདུག༔ བར་དོ་བདེན་མེད་ཡིན༔ རང་སྣང་འཁྲུལ་ 
པའི་སྣང་བ་ཡིན༔ འདི་རྣམས་བདེན་མེད་ཡིན༔ བར་དོ་ཡིན་སྙམ་དུ་སྦྱང་ངོ་༔ 
ཡང་སྟེང་འོག་ཕྱོགས་མཚམས་ཐམས་ཅད་སྒྲ་འོད་ཟེར་གསུམ་གྱི་འཁྲིགས་པ༔ 
བཀྲག་ལ་ཉམ་ང་བ༔ འོད་ལྔའི་རང་བཞིན་དཔག་མེད་དུ་བསམ་ལ༔ བར་དོའི་
207

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྣང་བ་ཡིན༔ མ་གྲུབ་བཞིན་དུ་སྣང་བ་བདེན་མེད་ཡིན༔ སྒྲ་རྣམས་སྟོང་པའི་ 
རང་སྒྲ༔ འོད་རྣམས་ཡེ་ཤེས་ལྔའི་རང་འོད༔ ཟེར་རྣམས་ཆོས་ཉིད་ཀྱི་རང་ཟེར༔ 
འདི་རྣམས་སྒྱུ་མ་ཡིན༔ བར་དོ་ཡིན་སྙམ་དུ་སྦྱང་ངོ༔ གཉིས་པ་ནི༔ རང་ལ་ 
བརྡེག་བཙོག་དང་སྔངས་སྐྲག་འཇིགས་སྣང་དཔག་མེད་བསམས་ལ་འདི་རྣམས་ 
སྒྱུ་མ་ཡིན༔ བར་དོ་ཡིནཿ༔ རང་སྣང་འཁྲུལ་པའི་བློ་ཡིན༔ དོན་ལ་གྲུབ་པ་མེད་ 
སྙམ་དུ་བསམས་ལ༔ སྐྱེ་མེད་ཀྱི་ངང་ལ་དར་རེ་བཞག་གོ༔ ཡང་ལྷ་ཁང་དང་༔ 
འོད་ཀྱི་འཁོར་ལོ་དང་༔ ཁང་བཟང་དང་༔ སྐྱེ་བོའི་ཚོགས་དང་༔ ས་ཕུག་དང་༔ 
རི་ཧྲུལ་དང་༔ སྨུག་པ་དང་༔ གྲོག་ཕུག་དང༔ མུན་ནག་དང་༔ གཅོང་རོང་དང་༔ 
ལྕགས་ཁང་ལ་སོགས་བསམས་ལ༔ འདི་རྣམས་འགྲོ་བ་རིགས་དྲུག་གི་སྐྱེ་གནས་ 
སུ་འདུག༔ རིགས་དྲུག་ཡང་སྒྱུ་མ་ཡིན༔ བདེན་མེད་ཡིན༔ དོན་ལ་མ་གྲུབ་སྟེ་ 
སྒྱུ་མ་ཡིན༔ བར་དོར་འདུག༔ འདི་རྣམས་སུ་མི་འགྲོ༔ སེམས་སྐྱེ་མེད་ཡིན་སྙམ་ 
དུ་མ་བཅོས་པའི་ངང་ལ་དར་རེ་བཞག་གོ
ཡང་ཕ་མའི་འདུ་ཤེས་ལ་དེ་རྣམས་འཁྲིག་པ་དང་༔ གོང་གི་ཡུལ་དེ་རྣམས་ 
སུ་རང་འདོད་པ་ལ་སོགས་བསམས་ལ༔ འདི་རྣམས་བར་དོའི་སྣང་བ་སྒྱུ་མ་ཡིནཿ 
བདེན་མེད་ཡིན་སྙམ་དུ་སྒྱུ་མ་ཙམ་དུ་ལྷར་སྒོམ༔ ལྷའི་གཞལ་ཡས་ཁང་དུ་སྒོམཿ 
མིག་སེར་མི་བྱེད་ཅིང་སྒྱུ་མར་སྒོམཿ ལྷ་ཁང་དང་ཁང་བཟང་དང་སྐྱེ་བོའི་ཚོགས་
དེ་རྣམས་སྒྱུ་མ་ལྟ་བུའི་ལྷ་དང་ཕོ་བྲང་དུ་སྒོམ༔ དེར་འཇུག་པར་སྒོམ་མོ དེས་
ནི་གཏད་མེད་སྒྱུ་ལུས་ཀྱི་སྣང་བ་འབྱོངས་ཏེ༔ བར་དོར་ལོངས་སྤྱོད་རྫོགས་པའི་སྐུ་
ཐོབ་སྟེ༔ ཚེ་གཅིག་གིས་རྫོགས་པའི་སངས་རྒྱས་ཐོབ་པར་འགྱུར་རོ༔ དམར་ 
ཁྲིད་གསང་བའི་ལམ་མཆོགཿ སྒྱུ་ལུས་བར་དོའི་ཁྲིད་ཟབ་མོ་དེ་ཚར་རོ༔ ས་མ་
208

༄༅། །ཟབ་གཏེར་ཆོས་ཀྱི་མཛོད་ཁང་།
ཡཿ རྒྱ་རྒྱ་རྒྱ༔
༈ དོན་གསུམ་པ་རྨི་ལམ་འོད་གསལ་གྱི་ཁྲིད་ལ་གསུམ་སྟེ རྨི་ལམ་བཟུང་སྟེ་ 
སྤྲུལ་སྒྱུར་གཏན་ལ་དབབ་པ་དང༔ རིག་པའི་འོད་གསལ་མངོན་སུམ་དུ་སྦྱང་ 
པ་དང་༔ རང་བཞིན་འོད་གསལ་འཁྲུལ་མེད་དུ་སྦྱང་པའོ༔ དང་པོ་རྨི་ལམ་ 
བཟུང་བ་ནི༔ ཉིན་པར་ནི་ཕྱི་ནང་སྣོད་བཅུད༔ སྣང་སྲིད་བྱེད་སྤྱོདཿ ཟ་འཐུང་ 
འགྲོ་འཆག་ཐམས་ཅད་རྨི་ལམ་གྱི་སྣང་བར་འདུག༔ བདག་གཉིད་དུ་སོང་བར་ 
འདུག ལུས་འདི་ཡང་རྨི་ལམ་གྱི་ཡིད་ལུས་སུ་འདུག་སྙམ་དུ་བསམ་ལ༔ ཡིད་ 
ཀྱི་ལུས་དང་ཡུལ་སྣང་ལ་ཇི་ལྟར་སྣང་སྦྱང་སྤྱང་ཡིན་སྙམ་དུ་བསམ་ལ༔ རང་
རིགས་དྲུག་སེམས་ཅན་སྣ་ཚོགས་སུ་སྤྲུལ་པ་དང་༔ དག་པའི་ལྷ་དང༔ ཡི་དམ་ 
དུ་མར་སྤྲུལ་པ་ལ་སོགས་བྱའོ༔ ཡང་སྒྱུར་བ་ནི༔ འབྱུང་བཞི་ལ་སོགས་སྣ་ཚོགས་ 
སྒྱུར་བ་དང་༔ བྱ་ལ་སོགས་པར་སྤྲུལ་ཏེ་དག་པའི་ཞིང་ཁམས་སུ་འགྲོ་བ་དང༔ 
རྟེན་དང་གནས་ཆེན་བསྐོར་བ་དང་༔ རིགས་བདག་རྣམས་ལ་ཆོས་ཞུ་བ་དང་༔
མཆོད་པ་དཔག་མེད་དུ་སྤྲུལ་ནས་འབུལ་བ་ལ་སོགས་ཡིད་ལུས་སྣ་ཚོགས་ལ་སྤེལ་
སྒྱུར་སྦྱང་ངོ་༔ ནུབ་མོ་རྨི་ལམ་བཟུང་བ་ནི སྐུ་ཕྲ་མོ་ལ་བཟུང་བ༔ གསུང་ཡིག་ 
འབྲུ་ལ་བཟུང་བཿ ཐུགས་ཕྱག་མཚན་ལ་བཟུང་བ༔ དེ་ཁོ་ན་ཉིད་ཐིག་ལེ་ལ་ 
བཟུང་བའོ༔ དང་པོ་ནི༔ བླ་མ་ལ་རྨི་ལམ་ཟིན་པའི་གསོལ་བ་བཏབ༔ དེ་ནས་ 
གཉིད་དུ་འགྲོ་ཁར༔ རྨི་ལམ་ཟིན་པར་བྱ་སྙམ་པའི་འདུན་པ་དྲག་པོ་རྩེ་གཅིག་ 
ཏུ་བཏང་ལ༔ རང་གི་དཔྲལ་བའི་དཀྱིལ་དུ་ཆོས་འབྱུང་དཀར་པོ་གྲུ་གསུམ་པ་ 
གཅིག་བསམ༔ རང་ཡི་དམ་ལྷར་གསལ་བའི་མགྲིན་པ་ལོངས་སྤྱོད་ཀྱི་འཁོར་ལོ་
པདྨ་དམར་པོ་འདབ་མ་བཅུ་དྲུག་གི་ལྟེ་བ་ནཿ རྡོ་རྗེ་སེམས་དཔའ་དཀར་པོ་
209

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
ཚོན་གང་བ་གཅིག་བསམ༔ ལྷ་དེ་ཉིད་དཔྲལ་བའི་ཆོས་འབྱུང་ལས་ཐོན་ཏེ༔ མདུན་ 
དུ་ཁྲུ་གང་ཙམ་གྱི་ནམ་མཁར་ལྷང་ངེ་བཞུགས་པར་བསྒོམ༔ གཉིད་ལོག་རྨི་ལམ་ 
ཡིན་སྙམ་དུ་བསྒོམ༔ གཉིད་དུ་ཧྲིལ་གྱིས་འགྲོ་ཁར༔ ཆོས་འབྱུང་ནས་མར་རྒྱང་ 
ངེ་བྱུང་༔ མགྲིན་པའི་པདྨའི་ལྟེ་བར་བྱུང་བ་ལ་སེམས་གཏད༔ རྟོག་པས་བར་མ་ 
ཆོད་པར་འདུན་པས་བཟུང་ངོ༔ དེ་ལ་ཅི་རིགས་སུ་བསྒོམ༔ དེས་མ་ཟིན་ན་ 
གོང་བཞིན་མགྲིན་པར་ཡི་གེ་ཧཱུྃ་མཐིང་ག་ལ་གོང་ལྟར་བསྒོམ༔ དེས་མ་ཟིན་ན་ 
གསེར་གྱི་རྡོ་རྗེ་ནས་འབྲུ་ཙམ་ལ་གོང་བཞིན་དུ་བཟུང་ངོ་༔ ཟིན་ན་ཉིན་སྣང་གི་ 
ལྟར་སྤེལ་སྒྱུར་གཏན་ལ་དབབ་པ་རྣམས་བྱའོ༔ ཉལ་ཐབས་ནི་སེང་གེའི་ཉལ་ཐབས་
སུ་བྱ༔ དེས་མ་ཟིན་ན་སྤྱི་བོའི་ཧཾ་ལས་ཐིག་ལེ་དཀར་པོ་སྲན་མ་ཙམ་མར་བྱུང་༔
གསང་གནས་ནས་དམར་པོ་སྲན་མ་ཙམ་ཡར་བྱུང་༔ དེ་གཉིས་སྙིང་ག་ནས་བྲོས་ 
དེད་ཚུལ་དུ་སྙིང་ལ་བསྐོར་བར་བསྒོམ༔ གཉིད་དུ་ཧྲིལ་འགྲོ་དུས་གཅིག་ལ་གཅིག་ 
ཐིམ༔ འོད་དུ་ཡལ་བར་བསམ་ལ་བཟུང་ངོ་༔
གཉིས་པ་འོད་གསལ་མངོན་སུམ་དུ་སྦྱོང་བ་ནི མུན་ཁང་དམ་པོར་འབོལ་བའི་ 
གདན་ལ༔ རྐང་མཐིལ་གཉིས་སྤྲད༔ པུས་མོ་ཕྱིར་བགྲད༔ ལག་གཉིས་རྡོ་རྗེ་ཁུར་ 
ཚུར་སྒྲོ་བ་དང་༔ རྟིང་པའི་བར་དུ་བསྡམས༔ སྒལ་ཚིགས་བསྲང་༔ མགྲིན་པ་ 
དགུག༔ དཔུང་མགོ་བརྒྱང་༔ མིག་གཉིས་བར་སྣང་ལ་ཧད་པོར་གཏད་དེ༔ 
རིག་པ་ཀ་དག་ངང་ལ་བཞག་གོ༔ དེ་ལྟར་བསྒོམས་པས༔ དང་པོ་དུ་བ་དང་ 
སྨིག་སྒྱུ་ལྟ་བུ་འབྱུང་ངོ་༔ དེ་ནས་མེ་སྟག་དང་འོད་ཟེར་ལྟ་བུ་འབྱུང་༔ དེ་ནས་ 
ཟ་འོག་རིས་དང་༔ འོད་དཀར་པོ་དང་༔ ཐིག་ལེ་དང་༔ ལུ་གུ་རྒྱུད་ལ་སོགས་ 
རིམ་པར་འཆར་ཏེ༔ ད་ལྟ་ཉིད་དུ་བར་དོའི་སྣང་བ་གཏན་ལ་ཕབ་སྟེ༔ ལོངས་
210

༄༅། །ཟབ་གཏེར་ཆོས་ཀྱི་མཛོད་ཁང་།
སྤྱོད་རྫོགས་པའི་སྐུ་མངོན་སུམ་དུ་གྱུར་པ་ཡིན་ནོ༔ འདི་ཞག་གསུམ་མམ༔ ཝའམ་ 
བདུན་ལ་སོགས་ཅི་རིགས་སུ་བྱས་ལ་ཁྲིད་ཚར་ནས་རྗེས་བསྐྱང་ངོ་༔ གསུམ་པ་
རང་བཞིན་གྱི་འོད་གསལ་མཚན་མོ་བཟུང་བ་ནི༔ འོད་གསལ་ཟིན་པར་གསོལ་ 
བ་གདབ༔ འདུན་པ་རྩེ་གཅིག་ཏུ་བྱས་ལ༔ རང་གི་སྙིང་གི་དཀྱིལ་དུ་ཐིག་ལེ་ 
དཀར་པོ་མཐེ་བོང་ཙམ་པ་འོད་ཀྱི་རང་ལུས་ཟང་ཐལ་ལེ༔ སྟོང་གསུམ་འཇིག་ 
རྟེན་ཁམས་ཐམས་ཅད་གང་བ་ལ་དམིགས་པ་གཏད་དེ༔ རྟོགས་པ་བར་མ་ཆོད་
པར་འཐུམ་སད་བྱེད་ཅིང་བཟུང་ངོ་༔ དེས་མ་ཟིན་ན་ཡང་སྙིང་གར་བླ་མ་རྡོ་རྗེ་
སེམས་དཔའི་སྐུ་ཚོན་གང་བའི་འོད་ཀྱིས་འཇིག་རྟེན་ཐམས་ཅད་དཀར་ཐལ་ལེ་
གསལ་བ་ལ་གོང་བཞིན་བསྒོམ༔ དེས་མ་ཟིན་ན་གོང་ལྟར་བླ་མ་གསལ་བའི་
ཐུགས་ཀར་ཐིག་ལེ་དཀར་པོ་སྲན་མ་ཙམ་པ་དེའི་འོད་ཀྱིས་འཇིག་རྟེན་ཐམས་ཅད་
འོད་དུ་ཟང་ཐལ་ལེ་གསལ་བ་ལ་སྣང་སྲིད་བླ་མའི་རང་བཞིན་འོད་གསལ་གྱི་ངང་
ལ་བཟུང་ངོ་༔ དེ་ལྟར་བཟུང་བས་འཐུག་པོའི་འོད་གསལ་ནི་རྨི་ལམ་མེད་ཅིང་
རྟོག་པ་རང་འགགས་སུ་སོང་བ་དང་༔ སྲབ་མོའི་འོད་གསལ་ནི་ཡུལ་ཁམས་
གནས་མལ་འཁོར་དང་རྫས་སོགས་ཐམས་ཅད་སྒྲིབ་མེད་དུ་ཟང་ཐལ་ལེ་བ་དང་༔ 
རང་བཞིན་གྱི་འོད་གསལ་ནི༔ རིག་པ་རང་གསལ༔ རྟོག་མེད་སྤྲོས་བྲལ་རྗེན་པ་ 
ནམ་མཁའ་གཡའ་དག་པ་ལྟར་གནས་པ་དེའོ༔ འདི་ལྟར་འབྱོངས་པས་ནི་ཕྱིས་ 
བར་དོ་མེད་དེ༔ ཕྱིའི་དབུགས་ཆདཿ རྣམ་པར་ཤེས་པ་ནམ་མཁའ་ལ་ཐིམ་པའི་ 
དུས་སུ༔ རིག་པ་སྐད་ཅིག་མའི་དང་པོ་ལ་འཚང་རྒྱའོ༔ དེས་ནི་གསང་ཁྲིད་ 
ལམ་གྱི་སྙིང་པོ་ཟབ་མོ་རྨི་ལམ་འོད་གསལ་གྱི་ཁྲིད་ཚར་རོ༔ ས་མ་ཡཿ གུཧྱ
རྒྱ་རྒྱ་རྒྱ
211

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྤྱི་དོན་བཞི་པ་མཉམ་ཉིད་ཕྱག་རྒྱ་ཆེན་པོའི་ཁྲིད་ལ་གསུམ་སྟེ༔ ཞི་གནས་ 
དང་༔ ལྷག་མཐོང་དང་༔ རྗེས་ཀྱི་སྐྱོང་ཐབས་སོ༔ དང་པོ་སེམས་ཀྱི་བྱུང་གནས་ 
འགྲོ་གསུམ་རྩད་བཅད་པ༔ ཕ་རོལ་ཀྱི་ཤེས་རྒྱུད་དང་བསྟུན་པ་བླ་མས་ཤེས་པར་ 
བྱའོ༔ དང་པོ་ཞི་གནས་ལ་གཉིས་ཏེ རྟེན་ཅན་དང་༔ རྟེན་མེད་དོ༔ དང་པོ་ནི་ 
བདེ་བའི་གདན་ལ་ལུས་གནད་བདུན་ལྡན་ལེགས་པར་བྱས་ཏེ༔ མདུན་དུ་ཤིང་ 
བུའམ་རྡེའུའམ་གང་ཡང་རུང་བ་ལ་སེམས་མི་འཕྲོ་བའི་རྟེན་ཙམ་བྱས་ཏེ༔མིག་
མི་འགུལ་བར་སེམས་འགྱུ་བྱེད་བཅད་དེ༔ ས་ལེ་བ་ལ་བཞག༔ གནས་ཤིང་ 
གསལ་བདོ་བ་ལ་ཕཊཿ ཅེས་བཤིག་ལ་ཐུན་ཆུང་ཞིང་གྲངས་མང་བར་བསྒོམ༔ དེ་ 
ནས་ཡང་རང་གི་སྙིང་གར་འོད་མེ་ལོང་ཙམ་པ་གཅིག་གི་དཀྱིལ་ན ཐིག་ལེ་ 
སྲན་མ་ཙམ་པ་བྲུལ་དུ་ཆད་པ་ལ་སེམས་གཏད་དེ་བསྒོམ༔ རྟེན་མེད་ལ་བཟུང་
བ་ནི ཅི་ཡང་ཡིད་ལ་མ་སེམས་པར་སྙེམ་བྱེད་ཀྱི་བློ་དང་བྲལ་བའི་ངང་ནས་
རང་སོར་ཟང་ཐལ་ལེ་བཞག་གོ དེ་ནས་ལྟ་སྟངས་མདུན་གྱི་ནམ་མཁར་གཏད་
དེ་རིག་པ་དང་ནམ་མཁའ་བསྲེས་པའི་ངང་ལ་ཁྲིགས་སེ་བསྒོམ་མོ༔ དེས་ནི་བསྒོམ་
རང་ཤུགས་ལ་འོང་སྟེ༔ དེའི་ཚེ་རྣམ་རྟོག་འགྱུ་བྱེད་ཐམས་ཅད་རང་སར་ཞི་ནས་ 
སེམས་རང་སར་ལྷན་ནེ་གནས་པ་གཅིག་འོང་སྟེ༔ དེ་ལ་ཞི་གནས་ཟེར་བ་རྒྱ་མཚོ་ 
རླུང་གིས་མ་བསྐྱོད་པ་ལྟ་བུ་དེ་ལགས་པས༔ བསྒོམ་གྱི་གཞིའམ་རྒྱུ་ཡིན་ནོ༔ 
༈ གཉིས་པ་ལྷག་མཐོང་ནི༔ ཆབ་རོམ་ཆུར་ཞུ་བ་ལྟ་བུ་སྟེ གང་ཤར་གྱི་ངོ་བོ་ 
ལ་བཟང་ངན་གྱི་བློས་མི་བརྟག་ཅིང་རང་ངོ་ལ་སིང་ངེ་བཞག་པས༔ རྟོག་དང་ 
མི་རྟོགཿག༔ གནས་དང་འགྱུ་བ༔ གང་ཤར་སྟོང་ཉིད་དུ་ཕྱམ་མེ་བ༔ རང་བཞིན་ 
གསལ་དྭངས་སུ་ཧྲིག་གེར་བསྒོམ་མོ༔ དེ་ནས་འགྱུ་རྟོག་ལ་སོགས་ཇི་ལྟར་སྣང་
212

༄༅། །ཟབ་གཏེར་ཆོས་ཀྱི་མཛོད་ཁང་།
ཡང་༔ བརྟག་དཔྱད་ཀྱང་མི་བྱ༔ འགོག་ཀྱང་མི་འགོག༔ རང་ངོ་རང་གིས་ 
གསལ་བ་ཙམ་པའི་ངང་དུ་ས་ལེ༔ ཧྲིག་གེ༔ རྗེན་ནེ༔ ཟང་ཐལ་ལེ་བསྒོམ༔ དེ་ཚེ 
འཛིན་མེད་དུ་གསལ་བའི་ངང་ནས་གདངས་མ་འགགས་པར་ཡུལ་མེད་དུ་རྗེན་ 
ནེ་ལྷག་གེ་བ་འབྱུང་ངོ་༔ དེ་ལ་ལྷག་མཐོང་གི་ངོ་བོ་ཟེར་ཏེ བླ་མའི་མན་ངག་ 
གིས་སྟོན་དུ་མ་བཏུབ༔ སློབ་མའི་ཤེས་རབ་ཀྱིས་གོར་མ་བཏུབ་པ༔ ངོ་བོ་མཐོང་ 
དུ་ཡོད་ཅིང༔ ཚིག་གིས་སྨྲར་མེད་པ༔ ཉམས་སུ་མྱོང་དུ་ཡོད་ཅིང་འདི་ཞེས་ 
མཚོན་དུ་མེད་པ་དེ་ལ་སངས་རྒྱས་ལ་ཀ་དག་གི་ཐུགས༔ རྣལ་འབྱོར་པ་ལ་ཉམས་ 
རྟོགས༔ སེམས་ཅན་རྣམས་ལ་ཀུན་གཞིའི་རྒྱུར་གནས་སོ༔ དེ་ནས་གཤིས་ལུགས་ 
དེ་ལ་དྲན་པའི་རྩིས་བཟུང་སྟེ སྟོང་ཉིད་ཧད་པོར་ཡང་མི་གཏོང་༔ སྒོམ་བློས་ 
འཛིན་པ་ཡང་མི་བྱ་སྟེ༔ རང་ངོ་རང་གིས་རིག་ཙམ་ལ་འཛིན་མེད་ངང་དྭངས་ 
སུ་ཧྲིག་གེ་བཞག་གོ༔ དེ་ཡང་རིག་པ་སྐད་ཅིག་མའི་སྟེང་དུ་ཐམས་ཅད་ཧྲིལ་ 
གྱིས་གནས་པ་དེ་ལ་ཞི་ལྷག་ཟུང་འཇུག་གོ
དེ་ནས་གནས་ལུགས་རང་ངོ་འཕྲོད་ནས༔ གེགས་སེལ་དང་བོགས་འདོན་གྱིས་ 
རྗེས་སྐྱོང་སྟེ དེ་ལྟར་གང་ཤར་འཛིན་མེད་སྤྲོས་མེད་མཐའ་བྲལ་དུ་བསྐྱང་པསཿ 
བདེ་གསལ་མི་རྟོག་པའི་ཉམས་འཆར་ཏེ༔ དེ་ལ་བསྒོམ་བྱ་སྒོམ་བྱེད་ཀྱི་རྟོག་ 
འཛིན་མེད་པས་རྟག་པའི་གོལ་ས་ཆོད༔ རིག་པ་སྟོང་གསལ་མཐའ་བྲལ་དུ་རྟོག་ 
པས་ཆད་པའི་མཐའ་དང་བྲལ༔ མཐའ་བྲལ་གྱི་ངོ་བོ་རང་གསལ་རྗེན་པར་མཐོང་ 
བས༔ གཉིས་ཀའི་གོལ་ས་ཆོད་དོ༔ དེ་ལྟ་བུའི་བསྒོམ་ནི་སངས་རྒྱས་ཀྱི་དགོངས་ 
པ་སྐྱོན་མེད་ཡིན་ལ༔ གོལ་ས་ནི༔ བདེ་བ་ལ་ཆགས་ན་འདོད་ཁམས་སུ་གོལཿ 
གསལ་བ་ལ་ཆགས་ན་གཟུགས་ཁམས་སུ་གོལཿ མི་རྟོག་པ་ལ་ཆགས་ན་གཟུགས་
213

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་ཁམས་སུ་གོལ༔ དེས་ན་བདེ་བ་ལ་མ་ཆགས་པ༔ གསལ་པ་ལ་མི་རྟོག་པཿ 
མི་རྟོག་པ་ལ་མི་འཛིན་པར་བསྒོམ༔ མདོར་ན་སྒོམ་གསལ་དང་མི་གསལ༔ བྱུང་ 
དང་མ་བྱུང་༔ གནས་དང་མི་གནས༔ ཆ་ཕྲ་མོའི་འཛིན་པ་ཡང་སྤངས་ཏེ༔ ཤར་ 
གྲོལ་འཛིན་མེད་བློ་བྲལ་གྱི་ངང་དུ་མ་བཅོས་སོ་མ་ཅི་གནས་ལ་ཁད་ཀྱིས་བཞག་
གོ དེ་ཚེ་མཉམ་བཞག་གི་དུས་ན་གསལ་རིག་སྟོང་གསུམ་དུ་རྗེན་ནེ༔ རྗེས་ 
ཐོབ་ཀྱི་དུས་ནའང་གཏད་མེད་དུ་ཁྲེས་སེ་བུན་ནེ༔ སྣང་བ་བཀྲག་མེད་དུ་ཕྱམ་ 
མེ་འདུག་ནཿ རྟོགས་ལྡན་གྱི་རྣལ་འབྱོར་པ་ཞེས་དེ་ལ་བྱའོ༔ དེ་ཡང་གོལ་མེད་ 
ཀྱི་རྣལ་འབྱོར་པས༔ ལམ་ལྔ་ས་བཅུའི་བགྲོད་ཚུལ་ནི༔ གནས་ལུགས་རྟོགས་ 
པའི་རྒྱུ་འབྲས་ལ་ཡིད་ཆེས༔ ཏིང་འཛིན་ལ་དྲོད་ཐོབ་པ་ནི་ཚོགས་ལམ༔ དེ་ 
སྒོམ་པ་ལ་བརྟེན་ནས་སྣང་རིག་སྟོང་གསུམ་དབྱེར་མེད་ཡུལ་མེད་དུ་གསལ་ཞིང་
རྒྱུ་འབྲས་སྟོང་པར་རྟོགས་པ་དེ་སྦྱོར་ལམ༔ དེ་བསྒོམ་པ་ལས་ཉོན་མོངས་པའི་ 
སྒྲིབ་པ་དག་སྟེ སེམས་ཡུལ་མེད་རང་གསལ་དུ་ཤེས་ཤིང་མཐོང་བ་ནི་མཐོང་ 
ལམ༔ དེ་ནས་སྣང་སེམས་གཅིག་ཏུ་འདྲེས༔ སྟོང་པ་རྒྱུ་འབྲས་སུ་ཤར་བས་རྟེན་ 
འབྲེལ་མངོན་དུ་འགྱུར༔ མཉམ་བཞག་ཡུལ་མེད་རྟེན་འབྲེལ་རྗེན་པར་གསལ་ 
ལ རྗེས་ཐོབ་ལ་ཡུལ་སྣང་ཕྲ་མོ་ཙམ་ཡོད་པ་བསྒོམ་ལམ༔ དེའི་རྒྱུན་བསྲིངས་ 
པས་འཁོར་འདས་སྐྱེ་འགག་གཉིས་མེད་རྟོག་བརྗོད་ཀྱི་མཐའ་ཟད༔ རང་གསལ་ 
མངོན་དུ་གྱུར་པས་ཤེས་བྱའི་སྒྲིབ་པ་དག་སྟེ ཆོས་ཐམས་ཅད་ཡེ་ཤེས་སུ་འཆར་ 
བའི་སྐད་ཅིག་མ་དེ་མཐར་ཕྱིན་པའི་ལམ་ཞེས་བྱ་སྟེ་སངས་རྒྱས་པའོ༔ དེ་ལྟར་ 
གོང་གི་ཐུན་རྣམས་ལ༔ འཕྲོའམ་རྒོད་ན་བསྒྲིམ༔ བྱིང་ངམ་རྨུགས་ན་བསང་༔ 
འབྱམས་སམ་འཐས་ན་རིག་པ་ལ་དྲུངས་འདོན༔ གསལ་བདོ་བ་ལ་ཕཊཿ ཅེས་བཤིག་
214

༄༅། །ཟབ་གཏེར་ཆོས་ཀྱི་མཛོད་ཁང་།
ལ༔ དེ་རྗེས་གཉུག་མའི་རང་ངོ་བལྟ་སྟེ༔ གེགས་སེལ་བོགས་འདོན་ཕཊཿཀྱིས་ 
བྱེད་དོ༔ དེ་ལྟར་སྣང་སྲིད་ཕྱག་རྒྱ་ཆེན་པོར་གྲོལ་བས༔ གཉིས་འཛིན་གྱི་འཁྲུལ་པ་ 
རང་སར་གྲོལ་ནསཿ སངས་རྒྱས་ཀྱི་དགོངས་པ་ལ་ལོངས་སྤྱོད་དེ༔ ཚེ་གཅིག་ 
གིས་མགོན་པོ་རྡོ་རྗེ་འཆང་གི་གོ་འཕང་ཐོབ་པར་བྱེད་པའི་གདམས་པའོ༔ དེས་ 
ནི་གསང་ཁྲིད་ཐུགས་ཀྱི་སྙིང་པོ་ལམ་ཟབ་མོ་མཉམ་པ་ཉིད་ཅེས་བྱ་བ་ཕྱག་རྒྱ་ 
ཆེན་པོའི་ཁྲིད་ཚར་རོ༔ ས་མ་ཡ༔ གུཧྱ༔ རྒྱ་རྒྱ་རྒྱ 
སྤྱི་དོན་ལྔའི་ཐ་མ་བོགས་འདོན་གཅོད་ཀྱི་ཁྲིད་ལ་གཉིས་ཏེ༔བྱང་ཆུབ་སེམས་ 
ཀྱིས་འཇམ་གཅོད་དང་༔ རིག་པ་བརྟུལ་ཞུགས་ཀྱིས་རྩུབ་གཅོད་གཉིས་སོ༔ དང་ 
པོ་ནི༔ དགེ་སྦྱོར་ལ་བོགས་དབྱུང་ཞིང་༔ གཉིས་འཛིན་བློའི་གྲོས་ཐག་གཅད་ 
པའི་ཕྱིར༔ དུར་ཁྲོད་དམ་པ་ས་གཉན་ལྷ་འདྲེ་གདུག་པ་ཅན་གནས་ཤིང་འཇིགས་ 
པའི་སར་ཕྱིན་ལ ཚད་མེད་པ་བཞི་བསྒོམ༔ སྐྱབས་འགྲོ་སེམས་བསྐྱེདཿ༔ བླ་མ་ 
ལ་གསོལ་བ་གདབ༔ དེ་ནས་རང་གི་ཐུགས་ཀ་ནས་འོད་ཟེར་ལྕགས་ཀྱུ་ལྟ་བུ་མང་ 
དུ་འཕྲོས་པས༔ རང་ལ་གནོད་བྱེད་དང་༔ གཞི་བདག་དེས་གཙོར་བྱས་རིགས་ 
དྲུག་གི་སེམས་ཅན་ཐམས་ཅད་བཀུག་ལ༔ འདི་རྣམས་ཐམས་ཅད་བདག་གི་ཕ་ 
མ་དྲིན་ཆེན་ཁོ་ན་ཡིན༔ འདི་རྣམས་འཁོར་བའི་དུཿ ཁ་ལ་སྤྱོད་པ་སྙིང་རེ་རྗེ་ནཿ 
འདི་རྣམས་བདག་གིས་ཐབས་གང་གིས་སྒོ་ནས་བདེ་བ་ལ་སྦྱར་སྙམ་དུ་སྙིང་རྗེ་ 
བྱང་ཆུབ་ཀྱི་སེམས༔ བུ་གཅིག་པུ་ན་བ་ལ་མས་མི་བཟོད་པ་ལྟར་དུ་དུང་དུང་ 
པ་ཡུན་རིང་དུ་བསྒོམ་མོ༔ དེ་ནས་ཉལ་བ་དང་༔ དེ་རྣམས་ཐམས་ཅད་བདག་ 
ལ་བསྡུས་ཏེ༔ ཡུལ་ཡུལ་ཅན་གཉིས་སུ་མེད་པ་སྤྲོས་བྲལ་བདེ་ཆེན་གྱི་ངང་དུ་ 
ཉལ་ལོ༔ དེ་ལ་འཇིགས་སྣང་དང་༔ སྐྱོ་སེམས་ཆོ་འཕྲུལ་ལ་སོགས་བྱུང་ན་རིག་
215

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་ཧུར་བསྒྲིམ་སྟེ ཁྱོད་ཀྱི་སྙིང་རྗེ་བྱང་ཆུབ་ཀྱི་སེམས་མ་འབྱོངས་པས་ལན 
འགྲོ་དྲུག་ཕ་མར་མ་ཤེས་པསཿ ལྷ་འདྲེ་ལ་སོགས་ཀྱི་རྣམ་རྟོག་སྐྱེ༔ དེའི་རང་ 
གཟུགས་ཤར་བ་ཡིནཿ ཁྱོད་ཀྱི་ཁའི་བྱང་སེམས་ཙམ་པོ་དེས་མི་འོང་སྙམ་དུཿ
སྙིང་ཁོང་གཏིང་ནས་བྱང་སེམས་དུང་དུང་བ་བསྒོམ་མོ༔ རྗེས་སུ་གཉིས་མེད་དུ་ 
གོང་བཞིན་ཉལ་ལོ མངོན་སུམ་འདྲེ་ལ་སོགས་བྱུང་ན༔ ཡང་ན་དེའི་པང་དུ་ 
རང་འགྲོ༔ ཡང་ན་དེ་རང་གིས་ལག་གིས་བཟུང་༔ མ་དངོས་དང་འཕྲད་པའི་ 
དགའ་བ་བསྒོམ༔ སྙིང་རྗེ་བྱང་ཆུབ་ཀྱི་སེམས་ཚད་མེད་པ་བསྒོམས་པས 
ཉིད་དུ་རྣམ་རྟོག་རང་སར་ཡལ་ཏེ༔ གདོན་བགེགས་རྣམས་ཀྱི་དགའ་བའི་བསམ་ 
པས་མི་གནོད་ཅིང་༔ ཕན་པ་དང་སྡོངས་གྲོགས་བྱེད་དོ༔ དེས་གེགས་སེལ་བ་ 
དང་བོགས་འདོན་པ་དུས་མཉམ་མོ༔
གཉིས་པ་ནི༔ བདེན་མེད་སྒྱུ་མ་ལྟ་བུའི་གཅོད་དེ༔ ཡང་གོང་བཞིན་གཉན་ 
སར་ཕྱིན་ལཿ༔ སྔོན་འགྲོ་འགྲེས་སོ༔ ལྷ་འདྲེ་རིགས་དྲུག་གི་སྣང་བ་འདི་དག རང་ 
གི་བློའི་འཛིན་པ་འཁྲུལ་སྣང་ཡིནཿ དོན་ལ་གྲུབ་པ་ག་ན་ཡོད༔ མི་བདེན་བཞིན་ 
འབྱུང་བ་སྒྱུ་མ་ཡིན༔ རྨི་ལམ་ཡིན་སྙམ་དུ་འཛིན་བྱེད་ཀྱི་སེམས་ལ་ཅེ་རེ་བལྟ 
སྣང་སྲིད་ཐམས་ཅད་སེམས་སུ་ཐག་བཅད་དེ བདེན་མེད་ཀྱི་ངང་ལ་ཉལ་ལོ༔ 
དེ་ཚེ་འཇིགས་སྣང་སྐྱོ་སེམས་ཆོ་འཕྲུལ་ལ་སོགས་བྱུང་ན༔ རིག་པ་ཧྲིལ་གཅུན་ 
ཏེ ག་རེ་ཁྱོད་ཀྱི་བདེན་མེད་ཁའི་བདེན་མེད་དེས་ཅི་ཕན༔ སྣང་བ་སེམས་སུ་ 
མ་གོ་བར་འདུག༔ དོན་ལ་རང་སེམས་སྟོང་པར་མ་རྟོགས་པསཿ འདྲེ་གདོན་གྱི་ 
རྟོག་པ་བྱུང་བ་ཡིན་སྙམ་དུ་རིག་ཐོག་ཏུ་བདར་ཤ་ཆོད་པར་གཅོད་པསཿ དེ་ 
ཉིད་དུ་སྣང་སྲིད་སེམས་སུ་ཤེས༔ སེམས་སྟོང་པ་ཆོས་སྐུར་རྟོགས་ཏེ༔ གཏད་
216

༄༅། །ཟབ་གཏེར་ཆོས་ཀྱི་མཛོད་ཁང་།
མེད་ཀྱི་ཉམས་སྐྱེ༔ འཛིན་པའི་ཕུགས་རྡིབ་ནས་བོགས་ཀྱང་འབྱུང་བ་ཡིན་ནོ 
གསུམ་པ་ནི༔ དག་པའི་སྣང་བས་གཅོད་དེ་ཡང་གོང་བཞིན་གཉན་སར་ཕྱིན་ལཿ
འོད་ཟེར་ལྕགས་ཀྱུས་སྣང་སྲིད་ཐམས་ཅད་དང༔ ཁྱད་པར་དུ་རང་ལ་གང་གནོད་ 
པའི་གདོན་དང་གཞི་བདག་དེས་གཙོ་བྱས་ཏེ་གནས་དེར་བཀུག་ལ༔རང་ཡང་
ཡི་དམ་ལྷའི་བསྐྱེད་རིམ་བསྒོམཿ༔ སྐད་ཅིག་དྲན་རྫོགས་སུ་གནས་དེ་ཕོ་བྲང་ 
གཞལ་ཡས་ཁང་དུ་བསྒོམ༔ སྣང་སྲིད་དེ་དག་ཡི་དམ་གྱི་ལྷར་བསྒོམ༔ ཕྱི་ནང་
གསང་བའི་མཆོད་པ་འབུལ༔ དག་པའི་སྣང་བ་སྦྱང་ངོ་༔ དེ་ནས་སྣང་སྲིད་ལྷའི་
རང་བཞིན་ཐམས་ཅད་བདག་ལ་བསྡུ༔ བདག་སྤྲོས་བྲལ་རྫོགས་རིམ་ངང་དུ་ཕྱམ་
མེར་གསལ་བའི་ངང་དུ་ཉལ་ལོ༔ དེ་ལ་ཡ་ང་བའམ་ཆོ་འཕྲུལ་བྱུང་ནཿ རིག་པ་
དྲུངས་ཕྱུང་སྟེ༔ ཀྱེ་མ་ཁྱོད་ཀྱི་སྣང་སྲིད་དག་པའི་སྣང་བ་དེ་ཁའི་ཚིག་ཏུ་འདུགཿག
དོན་ཡིན་ན་ཡི་དམ་ལྷར་འཇིགས་པ་ཞེ་རེ་ཁྲེལ༔ ཐམས་ཅད་རང་སེམས་སུ་མ་
ཤེས་པས་ལན་པ་ཡིན་སྙམ་དུ་བློ་ཐག་བཅད་དེ་སྦྱང་ངོ་༔ དེས་སྐྱེད་བྱེད་ཀྱི་རྩ་ 
བ་རང་སེམས་སུ་ཆོད་པས་དག་པའི་སྣང་བར་འགྱུར་པས༔ ཕྱི་ནང་གཅིག་ཏུ་
འདྲེས་པས༔ གཉིས་འཛིན་ཀྱི་ཕུགས་ཁྲོལ་པས་ཉམས་ཀྱི་བོགས་འདོན་ཆེན་པོ་
འབྱུང་ངོ་༔
བཞི་པ་ནི སྣང་སྲིད་ཐམས་ཅད་གཉིས་མེད་ཆོས་སྐུའི་ཀློང་དུ་གཅོད་དེ༔ གོང་ 
ལྟར་འཇིགས་ཤིང་ཡ་ང་བའི་སར་ཕྱིན་ཏེ༔ སྣང་སྲིད་འཁོར་འདས་ཀྱི་ཆོས་ཐམས་
ཅད་རྩ་བ་བདག་མེད་ཆོས་སྐུའི་ངོ་བོར་རང་རིག་མཐའ་བྲལ་གསལ་སྟོང་འདི་
ཡིན༔ མདོར་ན་བདག་གཞན་སྣང་སེམས་ལྷ་འདྲེ༔ འཁོར་འདས་ཐམས་ཅད་ 
སེམས་ཉིད་སྟོང་པའི་རང་རྩལ་ཡིན་སྙམ་དུ་སྒོམས༔ དེ་ཚེ་ཡ་ང་བ་དང་ཁུ་འཕྲིག་
217

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བྱུང་ན༔ ཤེས་པ་གཅུན་ལ༔ ཁྱོད་ཀྱི་གཉིས་མེད་བདེན་མེད་དེ་ཁར་འདུག་ 
པསཿ བདེན་མེད་ལ་གཉིས་འཛིན་བྱུང་བ་ཡ་རེ་ཆ་ན་སྙམ་དུ་རང་རིག་ལ་བལྟས་ 
པས༔ སྐྱེ་མེད་སྟོང་པ་ཟང་ཐལ་ལེ་བ་དེའི་རྗེས་བསྐྱངས་པས༔ ཐམས་ཅད་སེམས་ 
ལས་མ་འདས༔ སེམས་སྟོང་པ་ཆོས་སྐུར་རྟོགས་པས༔ འཇིགས་སྣང་གཉིས་ 
འཛིན་སེང་གེའི་གསོབ་མཐོང་བ་ལྟར་རང་སར་གྲོལ་བར་འགྱུར་ཏེ༔ གེགས་སེལ་ 
དང་བོགས་འདོན་དུས་མཉམ་དུ་འབྱུང་བར་འགྱུར་ཏེ་ཤིན་ཏུ་ཟབ་བོ 
དོན་གཉིས་པ་བརྟུལ་ཞུགས་ཀྱི་རྩུབ་གཅོད་ནི གོང་ལྟར་གཉན་ཞིང་ཡ་ང་བ་ 
དེར་ཕྱིན་ལ༔ སྔོན་འགྲོ་རྣམས་གོང་གིས་འགྲེས༔ དངོས་གཞི་གནོད་བྱེད་དང་ 
གཞི་བདག་གིས་གཙོ་བྱས་སྣང་སྲིད་གདོན་བགེགས་ཐམས་ཅད་བཀུག་ལ༔ རང་ 
གི་སྤྱི་གཙུག་ཁྲུ་གང་ཙམ་དུ་རང་སེམས་རྡོ་རྗེ་རྣལ་འབྱོར་མའི་ངོ་བོ་གཅིག་བསམ༔
དེ་ནས་རང་རིག་ཨཱཿདཀར་པོ་སྲན་མ་ཙམ་པ་གཅིག་དེ་ཕཊཿ བརྗོད་པས་སྙིང་ག་
ནས་སྤྱི་བོར་རྒྱངས་ཀྱིས་ཐོནཿ རྡོ་རྗེ་རྣལ་འབྱོར་མའི་ཐུགས་ཀར་སོང་བར་བསྒོམ༔
དེ་ནས་རང་མདུན་དུ་མི་མགོའི་སྒྱེད་པུ་གསུམ་བཙུགས༔ རང་སེམས་རྣལ་འབྱོར་ 
མ་དེས་གྲི་གུག་གིས་རང་ཐ་མལ་པའི་ཐོད་པ་དེ་སྨིན་མཚམས་ནས་བྲེགས༔ སྒྱེད་
སྟེང་དུ་བསྐྱོན༔ རྒྱ་ཆེ་ལ་འཕང་མཐོ་བར་བསམ༔ དེར་རང་གི་ཤ་རུས་ཐམས་ 
ཅད་གཏུབས་ནས་བཀང་འོག་ནས་རླུང་གིས་མེ་སྦར༔ ཐོད་པའི་རྫས་ཁོལཿ༔ འབྲུ་ 
གསུམ་གྱིས་བྱིན་གྱིས་བརླབས་བདུད་རྩིར་བསྒྱུར༔ དེ་ནས་འབྲུ་གསུམ་བརྗོད་ 
ཅིང་རང་སེམས་རྡོ་རྗེ་རྣལ་འབྱོར་མའི་ངོ་བོར་གྱུར་པ་དེས་ཐོད་པས་བཅུས་ཏེ
དང་པོས་བླ་མ་ཡི་དམ་མཆོད༔ གཉིས་པས་མཁའ་འགྲོ་ཆོས་སྐྱོང་མཆོད༔ ཐ་ 
མས་གདོན་བགེགས་འབྱུང་པོ་ཐམས་ཅད་ལ་ཚིམས་པར་བྱིན་ཏེ༔ ལྟོས་མེད་དུ་
218

།ཟབ་གཏེར་ཆོས་ཀྱི་མཛོད་ཁང་།
ལིངས་ཀྱིས་བཏང་ལ་བསྔོ་བས་རྒྱས་གདབ༔ འཛིན་མེད་ཀྱི་ངང་ལ་ཁྲེས་སེ་ཉལ་
ལོ༔ ཡ་ང་བ་དང་ཆོ་འཕྲུལ་ཅི་བྱུང་ཡང་གཅེས་འཛིན་གོང་བཞིན་དུ་བཏང་ངོ༔ 
དེས་ལྟས་ངན་གཡང་དུ་ཁུག༔ བར་ཆད་དངོས་གྲུབ་ཏུ་འགྱུར་རོ༔ གཉིས་པ་ནི༔ 
གནས་དེར་བརྟུལ་ཞུགས་དྲག་པོའི་ང་རྒྱལ་གྱིས་ས་རྐོ༔ རྡོ་སློགཿ བྲག་བཤིག 
ཤིང་བཅད༔ ཆུ་དཀྲུགས༔ ཐབ་བཏང་༔ སྟངས་སྟབས་བྱ་ཞིང་༔ གཞི་བདག་དེ་ 
ཡུལ་བསྐྲདཿ དེ་ནས་རིག་པ་དེ་གོང་བཞིན་རྣལ་འབྱོར་མའི་ཐུགས་ཀར་འཕངསཿ 
རང་ལུས་སྣུམ་ཞིང་རྒྱས་པས་ལུང་པ་གང་བར་བསམ་ལ་གདོན་བགེགས་རྣམས་ 
བྱ་གཅན་ཤ་ལ་རུབ་པ་ལྟར་བསམ༔ ཤ་ཁྱེར ཁྲག་ཁྱེར༔ འདོད་པ་ཟོ༔ མི་ 
འདོད་པ་ཁུར༔ ཅི་དགར་རོལ་སྙམ་དུ་བློས་ལིངས་ཀྱིས་བཏང་༔ ལྟོས་མེད་དུ་ 
ཁྲེས་སེ་བཞག་གོ༔ ཡ་ང་བ་བྱུང་ན་མགོ་མཇིང་པ་ནས་བཀོགཿ སྙིང་རྒྱབ་ནས་ 
བཏོན༔ མིག་འབྲས་ཐང་ལ་ཕྱུང་༔ ཡན་ལག་དུམ་ཆད་དུ་གཏོར་ཡང་གཅེས་ 
འཛིན་བློས་བཏང་ལ༔ སྙེམས་སེམས་ཁུ་འཕྲིག་ཡ་ང་མེད་པར་གོང་ལྟར་བསྐྱུར༔ 
དེའི་ཚེ་ཕྱི་ནང་རྟེན་འབྲེལ་གཅིག་པས༔ ནང་གི་འཛིན་པ་ཞིག་ཚེ་ཕྱིའི་གདོན་ 
བགེགས་ཞི༔ ལྷ་སྲིན་དབང་དུ་འདུས་དེ་བསྒོ་བའི་བཀའ་ཉན་ནོ
གསུམ་པ་ནི གནས་དེར་ཕྱིན་ལ༔ ལྕགས་ཕུར་རམ་སྐྱེར་ཕུར་གཅིག་ཐོགས་ 
ལ༔ རང་ཁྲོ་བཅུའི་ང་རྒྱལ་བྱས་ལ༔ སྟེང་འོག་ཕྱོགས་མཚམས་སྡེ་བརྒྱད་ཐམས་ 
ཅད་ལ་བསྡིག་ཅིང་བསྐྲད༔ དེ་ནས་སྣང་སྲིད་གདོན་བགེགས་ཐམས་ཅད་འཁྲུགས་ 
ཤིང་རྔམ་པའི་ཚུལ་གྱིས་འདུས་པར་བསམ་ལ༔ གོང་བཞིན་རིག་པ་ཡར་སྤར་ 
ཏེ བདག་གིས་ཐོག་མེད་ནས་ད་ལྟའི་བར་དུ་ལུས་སྦྱིན་པར་མ་བྱིན༔ ད་རེས་ 
ཅི་ནས་ཀྱང་ཁྱེད་རྣམས་ལ་སྟེར༔ ལུས་སྦྱིན་པར་འགྲོ་བས་བདག་རེ་དགའ་སྙམ་
219

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དུ་བསམས་ལ་ཁྱེད་རང་རྣམས་ཤ་འདོདཿ ཁྲག་འདོདཿ ཚིལ་འདོདཿ༔ རྐང་ 
འདོད༔ རུས་འདོད༔ ཕྱི་ཤ་ནང་རོལ་དབང་པོ་ཅི་དགའ་ལ་རོལ་ཅིག༔ ཚིམས་ 
ཚད་ཟོ་ཞིག༔ ཁྱག་ཚད་ཁུར་ཅིག་བྱས་ལ་ཁྲེས་སེ་བསྐྱུར༔ ལྟོས་མེད་དུ་ལིངས་ 
སེ་ཉལ་ལོ༔ ཁུ་འཕྲིག་བྱུང་ན་རང་སེམས་ལ་སྙེམས་ཐག་བཅད༔ གོང་བཞིན་ཤ་ 
ཁྱེར་ཁྲག་ཁྱེར་ལ་བཏང་ངོ་༔ དེ་ཚེ་ནང་གི་བདག་འཛིན་གྲོལ་བས་ཕྱིའི་གདོན་ 
བགེགས་ཞི༔ འཛིན་པའི་ཕྱོགས་དཔུང་ཞིག་པས་རེ་དོགས་ཀྱི་གཡང་ས་ཆོདཿ༔ 
རིག་ཐོག་ཏུ་རྡོ་རུས་གཏུགས་པས༔ ལམ་གྱི་གེགས་སེལ་བོགས་ཀྱིས་སྣ་ཐོན་པ་ 
ཡིན་ནོ༔ རྗེས་སུ་གང་མི་འདོད་པ་ཉམ་ང་བ་བག་ཚ་བ་ཅི་དང་གང་བྱུང་ཡང་ 
གཉེན་པོ་ཐོག་ཏུ་བབ༔ ནད་དང་འདྲེ་གདོན་གཙང་དམེ༔ དགྲ་གཉེན་ཐམས་ 
ཅད་ལ་ཐོག་རྫི་བྱ་ཞིང་༔ གཅེས་འཛིན་བཏང་༔ གཏད་མེད་ཀྱི་སྤྱོད་པ་བུ་ཆུང་ 
ལྟ་བུ༔ འཛིན་མེད་ཀྱི་སྤྱོད་པ་སྨྱོན་པ་ལྟ་བུ༔ རྟོག་པ་དང་བྲལ་བ་མཛེ་སྤྲང་ལྟ་ 
བུ༔ གང་ལའང་ཆེད་འཛིན་མེད་པ་དུར་ཁྲོད་ཀྱི་རོ་ལྟ་བུ་བསྐྱངས་པས་ལམ་གྱི་ 
གེགས་སེལ༔ རྟོགས་པའི་བོགས་ཐོནཿ གཉིས་ཆོས་ཀྱི་མཚན་མ་གྲོལ་བས་འཁྲུལ་ 
སྣང་ཡུལ་བུད༔ སྣང་སྲིད་སེམས་སུ་ཆོད་པས་འཁོར་འདས་རང་སར་གྲོལ་བར་ 
འགྱུར་ཏེ༔ གནས་ལུགས་རྟོགས་ནས་བོགས་འདོན་པ་ལ་གདན་ཐོག་ཏུ་ལོ་གཅིག་ 
བསྒོམས་པ་བསཿ གཉན་སར་སྙེམས་ཐག་ཞག་གཅིག་བཅད་པས་བོགས་ཆེ་སྟེ
དེས་ན་ཉམས་ལེན་ཀུན་གྱི་བོགས་སུ་འགྱུར་རོ༔
དེས་ན་དམར་ཁྲིད་གསང་པའི་སྤྱོད་ཡུལ་གཅོད་ཀྱི་ཁྲིད་དེ་མཚར་རོ༔ ས་མ་ 
ཡ༔ གུཧྱ༔ ཁ་ཐཾ༔ རྒྱ་རྒྱ་རྒྱ༔ འདི་ལྟར་བླ་མེད་གསང་བ་རིམ་ལྔའི་དམར་ཁྲིད་ 
འདི་རྣམས༔ ཁྲིད་གཞུང་རེ་རེ་བྱས་ཀྱང་གང་ཟག་རེ་རེའི་ཆ་རྐྱེན་ཚང་བས་སོ་
220

༄༅། །ཟབ་གཏེར་ཆོས་ཀྱི་མཛོད་ཁང་།
སོར་བསྟན་ཡང་མི་འགལ་ལ༔ ཁྲིད་ཆེན་རྫོགས་པར་སྟོན་ན༔ རྒྱས་པར་སྤྲོས་པ་
འདི་ནི༔སྙིང་འདྲའི་བུ་ལྔའམ་བདུན་ནམ་བཅུ་ལས་མི་མང་བ་ལ་རིམ་པར་བསྟན་
ཏེ རྒྱས་པར་བླ་མའི་དགོངས་པས་འགྲུབ་པར་བྱའོ༔ ཁྲིད་ཀྱི་སྔོན་འགྲོ་ནི 
ཚོགས་འཁོར་དགའ་སྟོན་ལ་སོགས་རྒྱས་པར་བྱའོ༔ དེ་ནས་རབ་ཏུ་ཐུགས་སྒྲུབ་ 
ཆེན་མོའི་དབང་ངམ༔ འོན་ཏེ་གཏོར་དབང་གིས་སྨིན་པར་བྱས་ཏེ་ཁྲིད་པར་
བྱའོ ཐུགས་སྒྲུབ་ཡང་སྙིང་འདུས་པའི་རྫོགས་རིམ༔ གུ་རུ་སྐུ་ལྔའི་ཐུགས་ 
བཅུད༔ བླ་མའི་གསང་ཁྲིད་རིམ་ལྔ་ཞེས་བྱ་བ༔ གུ་རུའི་གསུང་བཞིན་བདག་ 
འདྲ་མཚོ་རྒྱལ་གྱིས་ཡི་གེར་བཀོད་པ་འདི་ཡོངས་སུ་རྫོགས་སོ༔ ས་མ་ཡཿ ཁ་ 
ཐཾ༔ གུཧྱ༔ ཨེ་མ་བདག་འདྲ་པདྨ་འབྱུང་གནས་ཀྱི ཐུགས་བཅུད་གསང་བའི་ 
མཛོད་རྡོལ་ནས༔ རྗེ་འབངས་གྲོགས་ལྔའི་དོན་དུ་བསྟན༔ མ་སྤེལ་དགེ་རིའི་ 
བྲག་ཏུ་སྦས༔ མ་འོངས་དུས་ཀྱི་ཐ་མ་ལ ལས་ཅན་གཅིག་དང་འཕྲད་པར་ 
ཤོགཿ སྤྲི༔ ཨཱུ།ཤྲR ཤཝརཾ 1. གཉལ་སྨད་དགེ་རིའི་བྲག་དམར་ནས་རྟའི་ལོ་ 
ལ་གུ་རུ་རཏྣས་
འ་:བ་་པར་ནག ཨཱཡགྒཐཱ།མཧཱགྒ… ཀནཎཎྚ།1ཆ ག་ན་གཔ་ས་ལས་ཅན་ག་ིདེསཔ་དང་ 
ཝ་
མཁས་。 
སར་འསྲབ་མམྱ 
སྒྲུབ་བུས་སོ་
ཉ་ རནངགང་
ན་]ས་
སི་མ 
ས་ ཀདི་གྲྭ་དཅིས་བམ་
དམ་ས་ཟབ་་
དགརྦ གཏབྱ
ཆོག་བས་ན 
གག་དེ་མི་གཏོད་
ཡོགོ་ * 
ས་ཡིན་ནོརོམཱསལོ།
མ་ཡིག་གཞན་ཞིག་གི་མཇུག
221

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨཿ ཐུགས་སྒྲུབ་ཡང་སྙིང་འདུས་པ་ལས༔ གསང་ཁྲིད་རིམ་ལྔའི་ལུས་ 
སྦྱང་འདྲེན་དགྲམ་གེགས་སེལ་དང་བཅས་པའི་ 
འཕྲུལ་འཁོར་གྱི་བརྗེད་ཐོ་བཞུགས་སོ
ཨ༔ བླ་མེད་རྡོ་རྗེ་ཐེག་པའི་དོ་ནཿ༔ བདེ་ཆེན་གཉིས་མེད་རྡོ་རྗེའི་སྐུ ཚེ་གཅིག་ 
འགྲུབ་པ་ཟབ་མོའི་ལམ༔ གསང་ཁྲིད་རིམ་ལྔ་གཏུམ་མོའི་ཆོས༔ དེ་ཡི་འཕྲུལ་ 
འཁོར་ལུས་སྦྱང་འདི༔ མཁར་ཆེན་བཟའ་ཡིས་དགོད་པར་བྱ དང་པོར་ 
བསྐྱེད་རིམ་སྲུང་འཁོར་སྒོམ༔ རླུང་རོ་འབུད་ཅིང་སྐུ་མཉེ་བྱ༔ རྩ་འདུལ་འཕུར་ 
སུབ་ཤྭ་བཞི་བསྒྲིམསཿ ཞེས་པསཿ སྔོན་འགྲོའི་ཚིག་རྐང་གསུམ་ནི་གོ་སླའོ༔ 
དངོས་གཞི་ལ་འདྲེན་བདུན་དགྲམ་བདུན༔ གེགས་སེལ་བདུན་ཏེ་ཉི་ཤུ་རྩ་གཅིག་ 
ཡོད་པ་ལ༔ ཐོག་མར་འདྲེན་བདུན་གྱི་དང་པོ་ནི༔ རྐང་པའི་མཐིལ་སྤྲད་གཤང་ 
བར་སྟེམ༔ རྡོ་རྗེའི་ཁུ་ཚུར་ཐུགས་ཀར་བསྣོལ༔ མིག་ལྡོག༔ ཧིང་རིང་ཞེས་པའི་ 
སྒྲ་ཕྲ་ལ་རིང་བས༔ རྒྱུ་ཞབས་བྱང་ཁོག་སྟོད་དུ་ཞར་གྱིས་ཐུང་བའི་ཚུལ་གྱིས་ནུ་ 
རུ་རུ་ཡར་ལ་དྲངས་པ་དང་ཆུན་འདོན་ནོ༔ གཉིས་པ་ནི༔ དེ་ནས་ལངས་ཏེ་ 
རྐང་སོར་གཟུགས༔ རྡོ་རྗེ་ཁུ་ཚུར་བརླ་སྟེང་དབབ༔ ཧིག་གིས་ཡར་དྲངས་ཀ་ཞེས་ 
དབབ༔ ༼ ཧིཀ་གིའི་དག་གི་འདུག་སྟངས་ཡིན་ཏེ ལངས་ལ་སྒྱེད་པ་ཝང་ས་བྱ༔ རྟིང་པ་གཉིས་རྒྱབ་སྤྲད་པའི་ 
བྲང་བ་གཉིས༔ གཡས་གཡོན་ལ་བསྟན་ནས༔ སྟན་ཁར་གཟུགས་ཤིང་དེ་ལ་ལྗིད་བཀལ༔ ལག་པ་རྡོ་རྗེ་ཁུ་ཚུར་བཅིང་ 
བའི་སོར་མོའི་ཚིགས་མགོ་རྣམས་བརླའི་རྩ་བའི་ངོས་ལ་གཏད་ནས༔ བརླའི་སྒང་དུ་དབབ་ཅིང་ཧིཀ་ཅེས་པས་ཡར་
ལ་འཐེན་ཞིང་བསྒྲིམས༔ ལུས་དྲང་པོར་མ་འཁྲོང་ཙམ་ལ་ཀ་ཞེས་སྒྲ་གྲག་ཐུང་ངུ་བརྗོད་པ་ལུས་རྩ་བཞི་ཀྲོད་ལ་སྟན་
222

༄༅། །ཟབ་གཏེར་ཆོས་ཀྱི་མཛོད་ཁང་
ཐོག་ཏུ་འཕོངས་ས་ལ་མ་རེག་པ་ཙམ་བྱ༔ ལག་པ་གྲུ་མོ་ཁུག་མེད་པར་བསྲངས་ནས་རྡོ་རྗེའི་ཁུ་ཚུར་བརླ་ཟུར་དུ་བཙུགས་ 
འ༔ དཔུང་མགོ་ཡར་ལ་འཐེན་ཞིང་བསྒྲིམས༔ བུག་རྫོང་པ་དང་མར་ལ་ཏིག་གིས་སྐྱུར་ཞིང་ཀློད་པའོ༔༽ བཞི་པ་ 
ལངས་ཏེ་རྐང་མཐིལ་གཉིས༔ ལག་མགོ་སྤྲད་བཟུང་སྒུར་པོར་ཕུལ༔ འོག་རླུང་ 
དྲངས་ཤིང་གཡས་གཡོན་གཅུ༔ ཞེས་པས༔ ལངས་ལ་རྐང་པའི་མཐེབ་ཆེན་གཉིས་ 
ལག་ཡུ་བསྣོལ་ལ༔ ལག་མགོ་རྒྱབ་སྤྲད་ནས་བཟུང་ལ་འཐེན་ཞིང་སྒལ་པ་སྟོད་ 
དུ་སྣུང་༔ ཉྭ་བཞི་བསྒྲིམས༔ འོག་རླུང་སྟོད་དུ་ཧབ་ཀྱིས་ཞ་ར་ར་དྲངས༔ ལུས་ 
ཐམས་ཅད་མདུན་ཕྱོགས་སུ་ཕུལ་ལ་གཡས་གཅུ་བྱ་ཞིང་ཆུན་བཙལ་ལོ༔ མཇིང་པ་ 
དྲང་པོར་བསྲིངས་ཤིང་ཤེད་བསྐྱེད་དོ༔ ལྔ་པ་སྐྱིལ་ཀྲུང་ལག་སོར་བརྐྱང་༔ གཡས་ 
གཡོན་ཕྱག་གཉིས་རེས་མོས་འཐེན༔ རླུང་འབུད་ལུས་སྤྲུག་དུས་གཅིག་བྱ༔ ཞེས་ 
པས༔ རྐང་པ་རྡོ་རྗེ་སྐྱིལ་ཀྲུང་བྱ༔ ལག་གཡོན་སོར་མོ་བསྒྲེངས་ནས༔ རང་ 
ཕྱོགས་ཀྱི་པུས་མོའི་ཁར་ལག་མཐིལ་གཏད་ལ་ལྗིད་དབབ༔ ལག་གཡས་སོར་ 
མོ་བརྐྱང་བ་ནམ་མཁའ་ལ་བཏེག་ལ་མཐར་ཆོད་པར་སྙམ་ལ༔ གཡས་གཡོན་
གཉིས་ཀའི་ཉྭ་རྣམས་བསྒྲིམས༔ ལག་པ་ཡར་བརྐྱང་བ་ཕྱོགས་ཀྱི་ལུས་ཀྱང་ཡར་ 
ལ་འཐེན་ཞིང་གཅུད༔ དེ་བཞིན་བཟློག་སྟེ་གཡོན་ལའང་བྱ༔ དེ་ནས་རླུང་ 
འཆང་བ་དང་ལག་པ་གཉིས་བརྐྱང་བ་པུས་མོ་ལ་བཀབ་ལ་ལུས་སྤྲུག་པ་བསྟུན་ 
ནོ༔ དྲུག་པ་སྐྱིལ་ཀྲུང་ལག་མཐིལ་གཉིས་པུས་སྟེང་བཀབ་ལ་དཔུང་འགོ་འཐེན༔ 
མགོ་བོ་ཕྱོགས་བཞིར་ལྕོག་ཅིང་སྒྲིལ༔ ཞེས་པས༔ ལུས་གནད་སྐྱིལ་ཀྲུང་ལག་ 
གཉིས་པུས་མོའི་སྟེང་ལ་བཀབ་ལ དཔུང་མགོ་གཡས་སུ་འཐེན་ཞིང་གཡོན་དུ་ 
བཞག༔ གཡོན་འཐེན་ཞིང་གཡོན་རང་དུ་བཅག༔ དུས་གཅིག་ལ་འཐེན་ཞིང་ 
མདུན་རྒྱབ་ཏུ་བཅགཿ མགོ་བོ་ཡང་དེ་བཞིན་དུ་བཅག་གོ༔ དེ་ནས་མགོ་བོ་
223

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྒྲིལ་ཞིང་བསྐོར༔ བདུན་པ་སྐྱིལ་ཀྲུང་ལག་སོར་བསྣོལ༔ ཕྱིར་ལྡོག་རྒྱང་ཞིང་ 
བྲང་ལ་གཅརཿ ཞེས་པས༔ རྐང་པ་རྡོ་རྗེ་སྐྱིལ་ཀྲུང་བྱ༔ ལག་པ་གཉིས་སོར་མོ་ 
རྣམས་ཕན་ཚུན་བྲང་ཁར་བསྣོལ་བ་ཕྱི་ནང་ལྡོག་ལ ལག་མགོ་ཕུར་ཕུལ༔ དཔུང་ 
མགོ་ཚུར་འཐེན༔ མགོ་བོ་ནས་ཚང་ར་ཡན་ཆདཿ མདའ་ལྟར་དྲང་པོར་བསྲངས༔ 
རླུང་ཕྱིར་ཕུལཿ རླུང་ནང་དུ་འཇུག་པ་དང་ལག་མཐིལ་ནང་དུ་ཚུར་ལྡོག་ 
ལྕགས་སྒྲོག་བཅས་ཏེ་ནུ་མའི་ཐོག་ཏུ་བརྡེག་གོ༔ འདི་ནི་རོ་སྟོད་ན་ཚ་ལའང་ཤིན་ 
ཏུ་ཕན་ནོ བསྒྲིམས་པའི་འཁྲུལ་འཁོར་བདུན་གྱི་ཐོག་མ་ནི༔
བརྒྱད་པ་སྐྱིལ་ཀྲུང་ཁུ་ཚུར་གཉིས ནུ་སྟེང་བསྡམས་ལ་གཡས་གཡོན་གཅུ 
ཞེས་པསཿ རྐང་བ་རྡོ་རྗེ་སྐྱིལ་ཀྲུང་བཅས་ལ༔ ལག་པ་གཉིས་རྡོ་རྗེ་ཁུ་ཚུར་རང་ 
ཕྱོགས་ཀྱི་ནུ་མའི་སྟེང་དུ་བསྡམ་ཞིང་མནན༔ གྲུ་མོ་གཉིས་ཐད་དུ་མདའ་ལྟར་
ཐད་མཉམ་བཏེག་ལ་བརྐྱངས་ནས་སྲུབ་ཐག་འཐེན་པ་ལྟར་གཡས་གཅུ་གཡོན་ 
གཅུ་བྱ་ཞིང་༔ གཞུངས་ཚིགས་བསྲངས་ཤིང་རླུང་བསྒྲིམས་པ་དང་ཀློད་མཚམས་ 
སུ་བདེ་ཉམས་ངོས་བཟུང་ཞིང་སྐྱོང༔ དགུ་པ་སྐྱིལ་ཀྲུང་ལག་པ་གཉིས༔ ཕྱོགས་ 
ཕྱོགས་དག་ཏུ་གཞུ་འགེངས་བྱ༔ ཞེས་པས༔ གཞུ་འགེངས་ཀྱི་འཁྲུལ་འཁོར་སྤྱི་ 
དང་མཐུན་ཞིང་༔ ལག་པ་གང་བརྐྱང་བའི་ཕྱོགས་སུ་མིག་ཀྱང་བལྟའོ༔ བཅུ་པ་ 
ཁུ་ཚུར་ནུ་སྟེང་སྡོམ༔ མདུན་རྒྱབ་གཉིས་སུ་རེ་མོས་གཅུ༔ ཞེས་པས༔ རྐང་པ་ 
སྐྱིལ་ཀྲུང་བྱ༔ ལག་པ་རྡོ་རྗེ་ཁུ་ཚུར་ནུ་མའི་སྟེང་དུ་བསྡམས་ནས་གྲུ་མོ་རྒོད་གཤོག་ 
ལྟར་བརྒྱངས་ལ་ཆུན་བསྐྱེད་ནས༔ རེས་བྲང་འབུལ་ཕུར༔ རེས་རྒྱབ་སྟོད་འབུར་ 
སེར་ཕྱིར་ལ་ཕུར༔ འཕྲོ་འཇོག་པ་དང་ཀློད་དོ༔ བཅུ་གཅིག་པ་སྐྱིལ་ཀྲུང་ལག་ 
པུས་བཀབ༔ དཔུང་པ་ཕྱི་ནང་རེ་མོས་བསྐོར༔ ཞེས་པས རྐང་པ་རྡོ་རྗེ་སྐྱིལ་
224

༄༅། །ཟབ་གཏེར་ཆོས་ཀྱི་མཛོད་ཁང་།
ཀྲུང་བྱ༔ ལག་པ་གཉིས་པུས་མོ་ལ་དགབ༔ དཔུང་པ་གཉིས་རང་ས་རང་སར་ 
རེས་མོས་ཕྱི་ནང་དུ་བསྐོར༔ ཡང་དུས་གཅིག་ཕྱི་ནང་བསྐོར་ཞིང་རླུང་སྤྲུག་བྱའོ༔ 
བཅུ་གཉིས་པ་རྒྱ་མཚོ་གཡས་གཡོན་བསྐོར༔ གཡས་གཡོན་མདུན་རྒྱབ་དག་ཏུ་ 
བཅག༔ ཅེས་པས༔ རྐང་པ་རྡོ་རྗེ་སྐྱིལ་ཀྲུང་བྱས་ལ ལག་མཐིལ་གཉིས་པུས་མོ་ 
ལ་བཙུགས་ནས་སོར་མོ་རྣམས་བསྒྲེང་སྟེ་རྒྱ་མཚོ་གཡས་སྐོར་གཡོན་སྐོར་བྱ༔ རླུང་ 
འཕོངས་ཁར་གཡས་གཡོན་དང་མདུན་རྒྱབ་ཏུ་ཡར་ལ་འཐེན་ཞིང་མར་ལ་བཅག
རླུང་འཕངས་པ་དང་སྤྲུག་པ་བསྟུན་ནོ
བཅུ་གསུམ་སྐྱིལ་ཀྲུང་ལག་མཐིལ་དགབ༔ དཔུང་མགོ་ཕྱི་ནང་རེས་མོས་བཅངས༔ 
ཞེས་པསཿ༔ རྐང་པ་སྐྱིལ་ཀྲུང་བྱ༔ སྒལ་ཚིགས་བསྲངས༔ ལག་པ་གཉིས་པུས་མགོ་ 
ལ་བཀབ་ལ པུས་མགོ་གཉིས་གཡས་འཐེན་གཡོན་འཐེན་གཅུད་ཅིང་འཐེན་ནོ 
རླུང་འཕངས་པ་དང་སྤྲུག་པ་གཅེས་སོ༔ བཅུ་བཞི་རྒྱ་མཚོ་གཡས་གཡོན་སྐོརཿ 
དེ་རྗེས་རྡོ་རྗེ་སྐྱིལ་ཀྲུང་བརྡབ༔ ཅེས་པས༔ ཕོ་ལོང་ཐམས་ཅད་གཡས་སྐོར་དང་ 
གཡོན་སྐོར་དུ་གསེར་གྱི་འཁོར་ལོ་ལྟར་བསྐོར་བའི་རྗེས་ལ་རྡོ་རྗེའི་སྐྱིལ་ཀྲུང་ལན་ 
གསུམ་བརྡབ་བོ༔ རྗེས་ལ་བཞི་སྤྲུག་བྱ༔ ལག་བརྡབ་སྔ་མ་དང་འདྲའོ༔ དེ་ནས་ 
གེགས་སེལ་གྱི་འཁྲུལ་འཁོར་བདུན་གྱི་ཐོག་མར བཅོ་ལྔ་ཁ་མིག་རྣ་བ་སྣ སོར་ 
བཅུས་སྡོམ་ཞིང་རླུང་གིས་ཕུལ༔ རླུང་དང་སྦྲགས་ལ་ལུས་སྤྲུག་བྱ༔ ཞེས་པས༔ 
འདི་ནི་གཞུང་ཚིག་འདི་ག་རང་གིས་གསལ་ལོ༔ བཅུ་དྲུག་རྐང་མཐེབ་ལག་གིས་ 
བཟུང་༔ འཕོངས་དང་རྐང་མཐིལ་རེ་མོས་བརྡབ༔ ཅེས་པས༔ ལངས་ལ་ལུས་ 
སྒུར་པོར་བྱས་ལ༔ ལག་མགོ་གཉིས་པུས་མོའི་ནང་ངོས་ནས་མཐེབ་མཛུབ་ཀྱི་ 
རྐང་པའི་མཐེབ་ཆེན་གཉིས་ནས་བཟུང་༔ ལག་པའི་ཞྭ་བསྒྲིམས་ཤིང་གཏན་ལ་
225

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཤེད་གཏདཿ༔ དེ་ནས་འཕོངས་སྟན་སྟེང་དུ་བསྒྱུར་བ་དང་རྡེབ་ཅིང་གན་རྐྱལ་
ཧྲིལ་ལོག་ལ་རྐང་པ་ཐར་གྱི་སྦྲིད་ལ་ལག་པས་ཡར་འཐེན༔ ཡང་རྐང་ལག་མ་བྲལ་ 
བ་མདུན་དུ་ལིང་གིས་བསྒྱུར་ལ༔ རྐང་མཐིལ་སྟན་ལ་རྡེབ་ཅིང་ལག་པས་རྐང་ 
མཐེབ་ཡར་ལ་འཐེན་ཞིང་ཉྭ་རྣམས་བསྒྲིམས་སོ༔ འཁྲུལ་འཁོར་འགོ་བརྩམ་པ་ 
ནས་མ་ཟིན་བར་དུ་རྐང་ལག་གི་མཐེབ་མཛུབ་མ་བྲལ་བར་བྱའོ༔ བཅུ་བདུན་
རོ་རྐྱང་ཐེབ་མཛུབ་ཀྱིས༔ བསྡམས་ཏེ་རྡོ་རྗེ་རྦ་རླབས་བྱ༔ ཞེས་པས་རྦ་རླབས་ 
ཀྱི་འཁྲུལ་འཁོར་སྤྱི་དང་མཐུན་ནོ༔ བཅོ་བརྒྱད་ཡན་ལག་སོ་སོར་སྤྲུགཿ ཅེས་ 
པས༔ ལངས་ལ་རྐང་ལག་བཞི་ཀ་མདུན་ཕྱོགས་སུ་འཕངས་ཤིང་ཕྲུགས་སྤྲུག་ཅིང་ 
འཆམ༔ དེ་ཡང་རྐང་ལག་བཞི་རེ་མོས་སུ་འཕངས་པ་གཉིས༔ ཉྭ་རྣམས་བསྒྲིམས 
ཚུར་སྡུད་པ་གཉིས་ཀློད་དོ༔ བཅུ་དགུ་ལངས་ལ་ལག་གཉིས་བརྐྱང་༔ མདུན་ 
དང་རྒྱབ་ཏུ་ལན་གསུམ་དགྱེ༔ ཞེས་པསཿ ལངས་ལ་ལག་མགོ་གཉིས་སོར་མོ་ 
བརྐྱང་པ་ཕྲག་གོང་ནས་རྒྱབ་ཏུ་བཤམས༔ དགྱེ་ལོག་གིས་དགྱེ་བར་བྱ༔ ཡང་ 
ན་མདུན་དུ་བསྒུར་ལ་ལག་པ་མདུན་དུ་ཤམ་གྱིས་བཤམས༔ དགྱེས་སུ་བསྒྲིམ༔ 
མདུན་དུ་སྒུར་དུ་ཁོང་ཀློད་དོ༔
ཉི་ཤུ་བསྡད་ལ་རྐང་པ་གཉིས༔ གཡས་གཡོན་རེ་མོས་དུས་གཅིག་བརྐྱང་༔ ཞེས་ 
པས༔ གདན་ཁར་བསྡད་པའི་རྐང་པ་གཡོན་པ་བསྐུམ་པས་སྒྲོ་གཤང་བར་གྱི་ཆུ་ 
བ་ཆེན་པོ་བསྟིམ་ལཿ འཕོངས་ཀྱི་རྡོག་རྡོག་པོ་སྟན་ལ་གཏད་ནས༔ ལག་གཉིས་ 
སྤྱི་མགོ་ལ་མཐེ་བོང་རྒྱབ་ཏུ་གཏད༔ སོར་མོ་གཞན་རྣམས་གསུས་པ་ཕྱོགས་ལ་ 
འཁྱུད་ནས༔ རྐང་པ་གཡས་པ་བརྒྱང་འཕྲ༔ ཡང་གཡས་བསྐུམ་གཡོན་ཤད་ཀྱིས་ 
འཕྲ༔ གཡས་གཡོན་དུས་གཅིག་ལ་འཕྲ་བ་ལན་གསུམ་གསུམ་བྱ༔ ཐམས་ཅད་
226

༄༅། །ཟབ་གཏེར་ཆོས་ཀྱི་མཛོད་ཁང་།
ལ་ལག་སྟབས་སྔ་མ་དེ་མ་འགྱུར་བར་འཕྲའོ༔ ཉེར་གཅིག་ལངས་ཏེ་རྐང་པ་གཉིས༔ 
མདུན་རྒྱབ་དག་ཏུ་རེ་མོས་འཕྲ༔ ཞེས་པས༔ ལངས་ནས་ལག་སྟབས་ནི་སྔ་མའི་ 
འཕྲུལ་འཁོར་དེ་དང་གཅིག་ཅིང་༔ རྐང་པ་གཡོན་བཙུགས་ནས་གཡས་དང་པོ་ 
མདུན་དུ་འཕངས༔ དེ་ནས་རྒྱབ་ཏུ་འཕྲ༔ དེ་ནས་གཡས་པ་ཕྱལ་མོར་སྐུར་བ་ 
གསུམ་གསུམ་བྱ༔ ལྡོག་སྟེ་གཡོན་དུ་བྱའོ༔ འཕྲ་དུས་མཐེ་བོང་བསྐུམ་ལ་རྩ་བཞི་ 
བསྒྲིམས༔ བསྐུམ་དུས་རྩ་བཞི་ཀློད་ནས་རྟིང་པ་འཕོངས་བཙོས་ལ་ལྡེག་ལྡེག་ 
བརྡེག་གོ༔ དེ་རྗེས་དམིགས་མེད་ངང་ལ་བཞག༔ དེ་ལྟར་ལུས་སྦྱང་ཉེར་གཅིག་ 
པོ༔ རྩ་ཡི་མདུད་གྲོལ་འདྲེན་དང་འགྲེམ༔ ཐམས་ཅད་དུས་གཅིག་ལ་འགྲུབ་ 
པར་འགྱུར་རོ༔ ཨཻ༔ རྒྱ་རྒྱ་རྒྱ མཁར་ཆེན་བཟའ་ཡིས་ཀོ་རོ་བྲག་ཏུ་བྲིས༔ ཞེས་ 
སོ༔ འཕྲུལ་འཁོར་ཐམས་ཅད་ལ༔ འཕྲུལ་འཁོར་སྣ་རེ་ལ་ཡང་རླུང་ཁུག་པ་ 
གསུམ་གསུམ་གྱི་བར་འདབ་ཀྱིན་འདབ་ཀྱིན་བྱ༔ རེ་རེ་བཞིན་དུ་དེ་བཞིན་འབད་ 
དོ༔ རྗེས་སུ་བསླབ་བྱ་ནི༔ ལག་ལེན་རིག་པས་བརྟག་སྟེ་དཔྱད༔ ཀུན་ལ་འཇམ་ 
རླུང་ཁེངས་པར་བཟུང༔ ཆུན་མེད་ཡུག་ཕྱལ་མི་བྱ་སྟེ༔ ལུས་གནད་འཕྲུལ་ 
འཁོར་ཆུན་པར་བྱ༔ གུ་རུའི་གསུང་བཞིན་མཁར་ཆེན་བཟས་ཀོ་རོ་བྲག་གི་གནས་ 
སུ་བཀོདཿ༔ རྒྱ་རྒྱ་རྒྱ
ལུས་སྦྱང་འདི་རྣམས་ཀྱི་རྩ་རིང་འདུལ་བ་དང༔ རྩ་མདུད་གྲོལ་བ་དང་༔ ཡོན་ 
ཏན་གྱི་རྩ་ཁ་འབྱེད་པ་དང་༔ སྐྱོན་གྱི་རྩ་ཁ་སྒོ་སྡོམ་པ་སྟེ རྩའི་འཕྲུལ་འཁོར་ 
ཡིན་ལ༔ འདྲེན་འགྲེམ་གྱི་འཕྲུལ་འཁོར་རྣམས་ནི་དྭངས་མ་དཀར་དམར་གྱི་འཕྲུལ་ 
འཁོར་ཡིན་ཞིང་༔ གེགས་སེལ་གྱི་འཕྲུལ་འཁོར་རྣམས་ནི༔ རླུང་ཡར་ལོག་པ་ 
འབེབས་པ་དང་༔ དྭངས་སྙིགས་འབྱེད་པ་དང་༔ སྙིགས་མ་ཐུར་དུ་འབྱིན་པའི་
227

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཕྲུལ་འཁོར་དུ་འདུག་གོ༔ འདི་རྣམས་ཀྱི་དམིགས་པ་སེམས་ཀྱི་གནད་ནི༔ རྩའི་ 
འཕྲུལ་འཁོར་ལ་ནི་བསྒོམས་ཀྱང་རུང་ངོ་༔ ཐིག་ལེ་འབེབས་ལ༔ འཁོར་ལོ་ 
རྣམས་ལ་རིམ་གྱིས་འབེབས་པར་བསྟིམ་སྟེ སྟོན་ཆར་རིའི་རྩེ་ནས་རིམ་གྱིས་ 
བབས་པ་ལྟར་འབབ་པར་བསམ་མོ༔ འཛིན་པ་ནི་ཉ་རྒྱ་ལ་ཉི་མ་ལྟར་རླུང་གིས་ 
གཟུང་བར་བྱ༔ བསྐྱིལ་བ་ནི ཐམ་བུ་དགག་པའི་དཔེ་ལྟར་བསྐྱིལ་ལོ༔ ལྡོག་པ་ 
ནི ར་ཁྱུའི་སྣ་ལ་འུར་རྡོ་བརྒྱབ་པ་ལྟར་བསམ་ལ༔ དྲང་བ་ནི༔ སྨྱུག་སྦུབས་ཀྱི་ 
ཆུ་བཏང་པ་ལྟར་བསམ་མོ༔ བཀྲམ་པ་ནི༔ གློ་བ་བརྒྱངས་པ་ལྟར་བསམ་མོ 
དྭངས་སྙིགས་འབྱེད་པ་ནི༔ འོ་མ་བསྲུབས་པས་དར་བ་དང་མར་ཕྱེད་པ་ལྟར་ 
བསམ་མོ༔ སྙིགས་མ་ཐུར་དུ་གཡུག་པ་ནི༔ ཐེམ་བུ་ནས་སིངས་པོ་བཙགས་པ་ 
ལྟར་བསམ་མོ༔ དྭངས་མ་གནས་སུ་བསྐྱལ་བ་ནི༔ འབབ་ཆུ་རྒྱ་མཚོར་སླེབས་པ་ 
ལྟར་བསམ་མོ༔ དྭངས་མ་ཆོས་ཉིད་དང་བསྲེ་བ་ནི འཇའ་ཚོན་ནམ་མཁའ་ལ་ 
ཐིམ་པ་ལྟར་བསམ་མོ༔ ཆོས་ཉིད་མ་བཅོས་པར་བཞག་པ་ནི༔ སྤྲིན་ཐག་ཆད་ 
པའི་ནམ་མཁའ་ལྟར་ཤེས་པར་བྱའོ༔ རླུང་ཐུམ་པ་ལ་ནི༔ དུ་བ་ཐུམ་པའི་ཁང་ 
ཐོག་བསྡུ་བ་ལྟར་བསམ་མོ༔ རླུང་གྱེན་ལ་ལོག་པ་ནི༔ ཤིང་རི་དམར་གྱི་མེ་མགལ་ 
ལ་དུ་བ་གཞུག་ནས་འཐུལ་བ་ལྟར་བསམ་མོ༔ གསང་ཁྲིད་རིམ་ལྔ་གཏུམ་མོའི་
འཕྲུལ་འཁོར་ཟིན་བྲིས་བརྗེད་ཐོ་ཞེས་བྱ་བ་ཤར་ཉང་པོའི་བྱ་བྲལ་དོན་འགྲུབ་
རྒྱལ་པོས་བྲིས་པའོ
228

༄༅། །ཟབ་གཏེར་ཆོས་ཀྱི་མཛོད་ཁང་།
ཨཿ༔ གསང་ཁྲིད་ལྔའི་འཕྲུལ་འཁོར་ཉེར་གཅིག་པ་བཞུགས་སོ
ཨཿ བླ་མེད་རྡོ་རྗེ་ཐེག་པའི་དོནཿ བདེ་ཆེན་གཉིས་མེད་རྡོ་རྗེའི་སྐུ ཚེ་གཅིག་ 
སྒྲུབ་པ་ཟབ་མོའི་ལམ༔ གསང་ཁྲིད་རིམ་ལྔ་གཏུམ་མོའི་ཆོས༔ དེ་ཡི་འཕྲུལ་འཁོར་ 
ལུས་སྦྱང་ནི༔ མཁར་ཆེན་བཟའ་ཡིས་དགོད་པར་བྱ༔ དང་པོ་བསྐྱེད་རིམ་སྲུང་ 
འཁོར་སྒོམཿ༔ རླུང་རོ་བུས་ཤིང་བསྐུ་མཉེ་བྱ༔ རྩ་འདུལ་ཕུར་སུབ་ཉྭ་བཞི་བསྒྲིམཿ༔ 
༼དེ་ནས་སྟེང་འོག་བར་དུ་བརྡེག༔༽ རྐང་པ་མཐིལ་སྤྲད་བཤང་བར་སྟེམཿ༔ རྡོ་རྗེ་ཁུ་ཚུར་ 
ཐུགས་ཀར་བསྣོལ༔ མིག་ལྡོག་ཧིང་རིང་དལ་བུས་དྲངས༔ གཉིས་པ་ལངས་ཏེ་ 
རྐང་སོར་གཟུགས༔ རྡོ་རྗེ་ཁུ་ཚུར་བརླ་སྟེང་དབབ༔ ཧིག་གིས་ཡར་དྲངས་ཀ་ 
ཞེས་ཕབཿ༔ གསུམ་པ་རྐང་མཐིལ་བཤང་རྩར་སྤྲད༔ རྡོ་རྗེ་ཁུ་ཚུར་བརླ་ཟུར་ 
གཟུགས༔ དཔུང་མགོ་ཡར་འཐེན་མར་ལ་བརྡེགཿ བཞི་པ་ལངས་ཏེ་རྐང་མཐིལ་ 
གཉིས༔ ལག་མགོ་སྤྲད་བཟུང་སྒུར་པོར་འཕུར༔ འོག་རླུང་དྲངས་ཤིང་གཡས་ 
གཡོན་གཅུ༔ ལྔ་པ་སྐྱིལ་ཀྲུང་ལག་སོར་བརྐྱང་༔ གཡས་གཡོན་ཕྱོགས་གཉིས་རེ་ 
མོས་འཐེན༔ རླུང་འབུད་ལུས་སྤྲུག་དུས་གཅིག་བྱ༔ དྲུག་པ་སྐྱིལ་ཀྲུང་ལག་མཐིལ་ 
གཉིས པུས་སྟེང་བཀབ་ལ་དཔུང་མགོ་འཐེན༔ མགོ་བོ་ཕྱོགས་བཞིར་ལྕོག་ཅིང་ 
དྲིལ༔ བདུན་པ་སྐྱིལ་ཀྲུང་ལག་སོར་བསྣོལ༔ ཕྱིར་ལྡོག་བརྒྱང་ཞིང་བྲང་ལ་བཅ 
བརྒྱད་པ་སྐྱིལ་ཀྲུང་ཁུ་ཚུར་གཉིས༔ ནུ་སྟེང་བསྡམས་ལ་གཡས་གཡོན་གདུཿ དགུ་ 
པ་སྐྱིལ་ཀྲུང་ལག་པ་གཉིས༔ ཕྱོགས་ཕྱོགས་དག་ཏུ་གཞུ་འགེངས་བྱ༔ བཅུ་པ་ 
ཁུ་ཚུར་ནུ་སྟེང་བསྡམ༔ མདུན་རྒྱབ་གཉིས་སུ་རེ་མོས་གཅུ༔ བཅུ་གཅིག་སྐྱིལ་
229

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྲུང་ལག་པས་དགབ༔ དཔུང་མགོ་ཕྱི་ནང་རེ་མོས་བསྐོར༔ བཅུ་གཉིས་རྒྱ་མཚོ་ 
གཡས་གཡོན་བསྐོར༔ གཡས་གཡོན་མདུན་རྒྱབ་དག་ཏུ་བཅག བཅུ་གསུམ་ 
སྐྱིལ་ཀྲུང་ལག་མཐིལ་བཀབ༔ དཔུང་མགོ་ཕྱི་ནང་རེས་མོས་གཅུད༔ བཅུ་བཞི་ 
རྒྱ་མཚོ་གཡས་གཡོན་བསྐོར༔ དེ་རྗེས་རྡོ་རྗེ་སྐྱིལ་ཀྲུང་བརྡབ༔ བཅོ་ལྔ་ཁ་མིག་ 
རྣ་བ་སྣ སོར་བཅུས་བསྡམས་ཤིང་རླུང་གིས་དབུལ༔ རླུང་དང་སྦྲགས་ཏེ་ལུས་ 
སྤྲུག་བྱ༔ བཅུ་དྲུག་རྐང་མཐེབ་ལག་གིས་བཟུང་༔ འཕོངས་དང་རྐང་པ་རེ་མོས་ 
བརྡབ༔ བཅུ་བདུན་རོ་རྐྱང་མཐེབ་མཛུབ་ཀྱིས༔ བསྡམ་སྟེ་རྡོ་རྗེ་རྦ་རླབས་བྱ 
བཅོ་བརྒྱད་ཡན་ལག་སོ་སོར་སྤྲུགཿ ཧ་གསུམ་བཏོན་ལ་ལུས་སྤྲུག་བྱ༔ བཅུ་དགུ་ 
ལངས་ཏེ་ལག་གཉིས་བརྐྱང་༔ མདུན་ནས་རྒྱབ་ཏུ་ལན་གསུམ་དགྱེ ཉི་ཤུ་ 
བསྡད་ལ་རྐང་པ་གཉིས༔ གཡས་གཡོན་རེ་མོས་དུས་གཅིག་བརྐྱང་༔ ཉེར་གཅིག་ 
ལངས་དེ་རྐང་པ་གཉིས༔ མདུན་རྒྱབ་དག་ཏུ་རེ་མོས་འཕྲ༔ དེ་རྗེས་དམིགས་ 
མེད་ངང་དུ་བཞག༔ དེ་ལྟར་ལུས་སྦྱང་ཉེར་གཅིག་གིས༔ རྩ་ཡི་མདུད་གྲོལ་ 
འདྲེན་དང་དགྲ༔ ཐམས་ཅད་དུས་གཅིག་འགྲུབ་པར་འགྱུར རྒྱ་རྒྱ་རྒྱ 
བདག་མཁར་ཆེན་བཟས་ཀོ་རོ་བྲག་ཏུ་བྲིས་པའོ༔ ངོ་མཚར་མ་ཕྱི་གཞན་དང་ 
མི་འདྲའོ༔ དགེ་རི་བྲག་ནས་རཏྣ་གླིང་པས་བཏོནཿ
230

༄༄༅། །ཟབ་གཏེར་ཆོས་ཀྱི་མཛོད་ཁང་།
ཀཽ གེགས་སེལ་བཀའ་རྒྱ་མ་ཞེས་བྱ་བ་ཐེམ་ཡིག་མེད་པའོ༔
ཊི༽༄།1ན།ཡདྲག༐྅ཞཱ⌘དྷིའnཤ།ཀྲཿཤ།༽ན།བམཕའྲཟུང་འཇུག་བདེ་ཆེན་སྐུ་ལ་ཕྱག་
འཚལ་ལོ༔ བདག་འདྲ་པདྨ་འབྱུང་གནས་ཀྱིས༔ ཟབ་ལམ་སྙིང་པོའི་ཆ་རྐྱེན་དུ༔ 
ཟབ་མོ་གནད་ཀྱི་གེགས་སེལ་བསྟན༔ དཔེ་རུ་མ་སྤེལ་ཞལ་ཤེས་གྱིས༔ གསེར་ 
སྲང་རེ་མེད་སྦྱིན་མི་རུང་༔ གཅིག་བརྒྱུད་མ་གཏོགས་སྤེལ་བ་མིན༔ དེ་ལ་ཟབ་ 
ལམ་ཉམས་སུ་ལེན་པའི་རྣལ་འབྱོར་པ་ལ་ཐིག་ལེའི་གེགས་སེལ་བ་ནི༔ བདེ་བ་
རྒྱས་དྲག་པས་འཆོར་རམ༔ བུད་མེད་ཡིད་འོང་རྩ་བཟང་བའི་མདངས་ཀྱིས་ 
འཆོར་རམཿ༔ ལས་རྒྱ་དང་རྩེད་མོ་ལ་སོགས་ཀྱིས་འཆོར་བ་ལ་གཞུང་བཞིན་དུ་ 
འདྲེན་དང་འཕྲུལ་འཁོར་གནད་དུ་ཐེབས་པར་བྱས་པས་སེལ་ལོ༔ ནུབ་མོ་འདྲེ་ 
མོ་ལ་སོགས་མི་མ་ཡིན་གྱིས་འཆོར་ན༔ ནུས་པ་ཅན་གྱི་དྲི་ཆེན་ཁོང་དུ་བཏང་༔ 
མངལ་ཁྲག་ཀོ་རོ་ཙ་ན༔ གུ་གུལ་ནག་པོ་ཉུངས་དཀར་བསྲེགས་པའི་ཐལ་བ༔ ཨ་ 
མྲྀ་ཏཿ ཁྱི་ནག་གི་བྲུནཿ༔ དེ་རྣམས་སྦྱར་ཏེ་སྔགས་འདི་སྟོང་བཏབ༔ ཨོཾ་ཀརྨ་རཀྵ་ 
ཛཱ་ལ་རཾ་སརྦ་ཏྲི་ནི་ཧུར་ཐཾ་རྦད༔ ཅེས་བཟླས་ལ་རྫས་རྣམས་དར་དམར་ལ་བྱུགས་ 
ལ་རྡོ་རྗེ་ལ་དཀྲི དེས་ཐུབ་པར་ཐེ་ཚོམ་མེད་དོ༔ ས་མ་ཡ༔ རྒྱ་རྒྱ་རྒྱ༔ ཡང་ན་ 
ནད་གྲང་བ་ཤས་ཆེ་ནས་ཤོར་ན་རྩ་བ་ལྔའི་སྨན་མར་ལ་སུག་སྨེལ་དང་པད་རག་ 
སྦྱར་ཏེ ཚ་བ་གསུམ་ཐུན་རེ་ཙམ་ཁ་ཚར་བཏབ་པས་ངེས་པར་ཆོད་དོ༔ ཟས་
སྒོག་ལ་སོགས་ཟས་ངན་གྱིས་འཆོར་སྲིད་ན༔ གང་གནོད་སྤངས་ཤིང་མེ་ཏོག་སྔོ་ 
ཚ་བའི་རྩ་བ་བཏགས་ཏེ༔ འོ་མར་བཏབ་སྟེ་ནངས་མ་རེ་བཞིན་ངོམས་ཚད་བཏུང༔
231

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཟས་བཅུད་སྨན་དང་སྦྲང་སྨུག་བཏང་བས་སེལ་ལོ༔ སྤྱོད་ཚེ་ཐིག་ལེ་འབེབས་
དཀའ་ན༔ ལྕམ་པ་རྩ་ལོའི་ཐང་ལ་སྡིག་སྲིན་དང་རྒྱ་ཚྭ་བཏབ་སྟེ་བཏུང་ན་ཕན་ 
ནོ༔ བླ་མ་ལ་དབང་ཡང་ཞུས་ཤིང་ཚོགས་འཁོར་བྱས་ན་སེལ་ལོ༔ གལ་ཏེ་དེས་ 
མ་ཕན་ན་དམ་ཚིག་གི་སྐྱོན་ཡིན་པས༔ ཡིག་བརྒྱའི་ཐུན་དང་བསྐང་བཤགས་ 
དྲག་ཏུ་བྱ༔ བྱམས་དང་སྙིང་རྗེ་སྒོམ༔ ཚོགས་འཁོར་ལ་སོགས་ལ་འབད་པས་ 
ཕན་ནོ༔ ཐིག་ལེ་མཁར་ནས་དྲི་ཆུ་བསྡམ་མམཿ༔ ཡང་ན་ཆུ་ངན་བྲོ་བ་སྙམ་བྱེད་ 
ན༔ རྡོ་རྗེའི་ནོར་བུ་དང་བུམ་པ་མཉེས་ལ་ཡུམ་ལ་དྲག་ཏུ་སྤྲུགས་ན་ཕན་ནོ༔ མ་
ཐལ་བར་ཚད་བཟུང་བས་གཅེས་སོ དཀོར་ཟས་དང་གྲིབ་ཟས་ལ་སོགས་ཀྱིས་ 
འཆོར་སྲིད་ན་བཤགས་བསྐང་དང་ཁྲུས་ལ་འབད༔ ཀུ་སཱ་ལིའི་ཚོགས་སོགས་ཀྱིས་ 
སེལ་ལོ༔ ཕྱག་རྒྱའི་དམ་སེལ་ལ་སོགས་ཀྱིས་འཆོར་ན༔ དམ་ཚིག་གསོ དབང་ 
སྐུར་སོར་གཞུག༔ ཡང་ན་ཕྱག་རྒྱ་སྤོའོ༔ དམ་ཚིག་ཏུ་ཕྱག་རྒྱ་དམ་སེལ་ཅན་ 
དང་རིགས་ངན་མི་བསྟེན༔ རྩ་བ་བཞིའི་སྡོམ་པ་མ་ཉམས་པར་བསྲུང་༔ རྫུན་ 
རྐུ་ལས་བྱུང་བའི་ཟས་དང་༔ དམ་ཉམས་ཀྱི་ཟས་མི་ཟ་མདོར་ན་མི་དགེ་བ་ཐམས་
ཅད་སྡུག་བསྔལ་གྱི་རྒྱུ་ཡིན་པས་དེ་རྣམས་སྤང་པས་སེལ་ལོ༔ མན་ངག་ཟབ་མོ་ 
ཡིད་བཞིན་ནོར་བུ་འདི༔ མ་འོངས་ལས་ཅན་གཅིག་དང་འཕྲད་ནས་ཀྱང་༔ སྐལ་ 
ལྡན་སྐྱེས་བུ་འགའ་ལ་ཕན་ཐོགས་ཤོགཿ ས་མ་ཡཿ ཁ་ཐཾ༔ གུཧྱ༔ སྐུ་རྒྱ 
གསུང་རྒྱ༔ ཐུགས་རྒྱའོ༔ བདག་འདྲ་པདྨའི་ཤངས་མཚལ་ལ་སྣག་ཚ་བྱས་ཏེ
བཀའ་རྟགས་བྱིན་རླབས་ཅན་གྱི་ཡི་གེར་ཨོ་རྒྱན་བདག་གིས་བཀོད་པའོ༔
ཀའི1ཤཀཀསཧཀཟཊཿ8རྒྱཨ༥ གེགས་སེལ་བཀའ་རྒྱ་མ་ཞེས་བྱ་བ་ཐེམ་ཡིག་མེད་པ་ 
སྤྲུལ་སྐུ་རཏྣ་གླིང་པས་དགེ་རིའི་བྲག་ནས་གདན་དྲངས་པའོ༔ ༈ རླུང་གི་གེགས་སེལ་ལ༔ ཨ་མྲྀ་
232

༄༅། །ཟབ་གཏེར་ཆོས་ཀྱི་མཛོད་ཁང་།
ཏ་ཐུན་གཅིགཿ༔ གླ་རྩི་ཐུན་གཅིག སྨན་ཆེན་ཁམ་གཅིག་ཙམ་དང་༔ ཨ་རུ་ར་ 
ཤ་ཆེན་ཐུན་གཅིག༔ ཤ་ཆེན་ཐེབ་གཅིག༔ སྙིང་ཞོ་ཤཿ༔ ཛཱ་ཏི་སུམ་ཆ་གཅིག་སྦྱར་ 
ལ༔ བྱིས་པ་ལོ་བརྒྱད་པའི་ཆུ་དང་སྦྱར་ལ་འདམ་འཐག་ཡུན་རིང་དུ་བྱས་རྟིང་ 
ལ་རིལ་བུ་སྲན་མ་ཙམ་བྱས་ཏེ༔ ཐོ་རངས་ཙོག་པུར་འདུག་ལ་རེ་རེ་མིད༔ རླུང་ 
ཅུང་ཟད་རེ་བཟུང་ངོ་༔ དེས་སེལ་ལོ ལར་འདི་ནི་སྲོག་རླུང་སྟོད་འཚངས་རླུང་ 
རིགས་ཙམ་ཀུན་ལ་ཕན་ནོ་ཨི་ཐི ཆུ་འགགས་པ་དང༔ རྡེའུ་འགགས་པ་ལ༔ ཨོཾ་ 
རཾ་རཾ་ཤག་ཤག༔ ཙིར་ཙིར༔ ཙེག་ཙེགས༔ རྦ་སྙེལ༔ སྭཱ་ཧཱ༔ ངག་སྨྲ་བ་བཅད་ལ་ 
མང་དུ་བཟླས་པ་ཆུ་ལ་བཏབ་པ་ཁོང་དུ་བཏང་བས༔ ནད་ཆུང་ན་ཆུ་ལ་འབྱིན༔ 
ཆེ་ན་ས་ཕྱེ་དང་ས་ཁུ་མང་དུ་ཐོན་ནོ༔ ཟབ་ཟབ༔ ༔ དགེའོ༔ སྤྲུལ་སྐུ་རཏྣ་ 
གླིང་པའི་གཏེར་མའོ། །ཤོག་སེར་ལས་བཤུས་སོ། །
233

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨ༔ མཚོ་རྒྱལ་ཨོ་རྒྱན་ནམ་སྙིང་ཐུགས་ཀྱི་ཞུས་ལན་སྙིང་གི་ 
མེ་ལོང་བཞུགས་སོ༔
ཨ མ་ཧཱ་གུ་རུ་སརྦ་བུདྡྷ་སིདྡྷི་ཛྙཱ་ན་མུ་ཏྲ་ཕ་ལ་ཧཱུྃ ཨཱཿ མ་སྐྱེས་སྤྲོས་བྲལ་ 
གདོད་ནས་བྱང་ཆུབ་སྐུ༔ མ་འགགས་རེ་སྐོང་ཞི་དང་ཁྲོ་གར་སྤྲུལ༔ འགྲོ་མགོན་ 
བླ་མ་ཨོ་རྒྱན་རྗེ་ལ་འདུད༔ བདག་འདྲ་བུད་མེད་བློ་དམན་མཚོ་རྒྱལ་དང་༔ མཁས་ 
གྲུབ་མཐར་ཕྱིན་ནམ་མཁའི་སྙིང་པོ་ཡིས༔ བསམ་ཡས་མཆིམས་ཕུ་རྫ་ཡི་དུར་ 
ཁྲོད་དང་༔ བྱིན་གྱིས་རླབས་པའི་གནས་མཆོག་མཁར་ཆུ་རུ༔ ཡང་གསང་ཀློང་ 
གསལ་སྙིང་ཐིག་ཞུས་པའི་ཚེ༔ ཐུགས་ཀྱི་ཞུས་ལན་སྙིང་གི་མེ་ལོང་འདི བརྗེད་ 
ཕངས་ཁོ་མོས་ཟིན་བྲིས་ཡི་གེར་བཀོད༔ མ་འོངས་ལས་འཕྲོ་ལྡན་པས་འདི་སྤྱོད་ 
ཤོགཿ བདག་གྲོགས་མཆེད་གཉིས་ཀྱི་སློབ་དཔོན་ལ་ཞུས་པ༔ སློབ་དཔོན་ཆེན་ 
པོ་ལགས༔ དམ་ཆོས་འདི་ཉམས་སུ་ལེན་པ་ལ༔ གནས་ཀྱི་མཚན་ཉིད་ཇི་ལྟར་ 
རུང་༔ ཞེས་ཞུས་པས༔ སློབ་དཔོན་གྱིས་གསུངས་ནས༔ ཉམས་སུ་ལེན་པའི་ 
གནས་ནི རྒྱུད་ནས་བཤད་པ་ལྟར་དུ༔ རིའི་རྩེའམ་གངས་ཁྲོད་དམ༔ མཐོ་ 
ཞིང་དྭངས་པ༔ དབེན་ཞིང་ཉམས་དགའ་བ༔ གཡེངས་བ་ཆུང་ཞིང་རང་དབང་ 
ཐོབ་པ༔ བཀྲ་ཤིས་ལ་རྫས་མོད་པ༔ གྲུབ་ཐོབ་གོང་མའི་བྱིན་གྱིས་བརླབས་པཿ༔ 
མདོར་ན་རིག་པ་དྭངས་ཤིང་དགེ་སྦྱོར་འཕེལ་བ༔ ངེས་འབྱུང་ཆེ་ཞིང་སྐྱོ་ཤས་ 
ཆེ་བ༔ དེ་ལྟ་བུའི་གནས་དེ་བསྟེན་པར་བྱ་སྟེ ཤིན་ཏུ་ཁག་ཆེ་སྟེ༔ དེ་ལྟ་བུར་ 
ཕྱིན་པའི་ཡོན་ཏན་ནི༔ ཀློང་གསལ་ལས༔ བཀྲ་ཤིས་བྱིན་ཆགས་ཡོན་ཏན་འབྱུང་
234

༄༅། །ཟབ་གཏེར་ཆོས་ཀྱི་མཛོད་ཁང་།
བའི་ས གྲུབ་ཐོབ་གོང་མའི་ཞབས་ཀྱིས་བཅགས་པའི་གནས༔ གངས་ཁྲོད་ལུང་ 
སྟོང་རི་རྩེ་དུར་ཁྲོད་དམ༔ ཤིན་ཏུ་དབེན་པ་དྭངས་ཤིང་མཐོ་བའི་སར༔ སྐལ་ 
ལྡན་སྐྱེས་བུས་ཉམས་ལེན་བྱེད་པའི་གནས༔ ཡོ་བྱད་འཛོམས་ཤིང་མི་རྒོད་འཚེ་ 
བ་མེདཿ དེ་ལྟ་བུ་ཡི་གནས་ཉིད་བསྟེན་པར་བྱ༔ ཞེས་སོ༔ དེ་ལྟ་བུའི་གནས་ 
དང་བྲལ་བའི་རྐྱེན་ནི༔ སྔ་མ་ལས༔ མཚན་ལྡན་གནས་བྲལ་རྐྱེན་དབང་ཉིད་དུ་ 
འགྱུར༔ ཞེས་པས་དེ་ལྟ་བུ་གཅིག་དགོས་གསུངས་སོ༔ ཡང་ཞུས་པས༔ སློབ་ 
དཔོན་ཆེན་པོ་ལགས༔ དེ་ལྟ་བུའི་གནས་དེར་དུས་ནམ་འཇུག༔ ཡོ་བྱད་འཚོ་ 
རྐྱེན་ཇི་ལྟར་འཚོལ་ཞུས་པས སློབ་དཔོན་གྱིས་གསུངས་ནས༔ འཇུག་པའི་ 
དུས་ནི་སྤྱིར་འཁོར་བ་སྡུག་བསྔལ་གྱི་རྒྱ་མཚོ་ལས་བློ་ལོག་པ༔ ཐར་བའི་ལམ་ 
གྱི་ཡོན་ཏན་ཤེས་པ༔ ལས་འཕྲོ་སད་པ༔ དད་པ་དང་མོས་གུས་སོ་མཿ༔ འཆི་བ་ 
མི་རྟག་པ་དྲན་པཿ བུ་གཅིག་པུ་ཁྲིམས་ལ་གཞུག་པ་མས་མི་བཟོད་པ་ལྟ་བུའི་ 
དུས་ན་ཡིན༔ ཁྱད་པར་ཐོད་རྒལ་ཉམས་སུ་ལེན་པའི་དུས་ནི༔ ཕག་དང་བྱི་བ་ 
ལུག་སྤྲེལ་ཟླ་བ་ལྟ་བུ་ཡིན་ཞིང་༔ ངོ་སྤྲོད་པའི་དུས་ནི༔ དགོང་ཞོགས་ཟེར་ 
གཉིས་ཀྱི་དུས་སུ་ཤིས་ཏེ༔ ཀློང་གསལ་ལསཿ༔ དབྱར་མ་སྟོན་དང་དགུན་ཆུང་ 
དཔྱིད་ཀྱི་དུས༔ ཟེར་གཉིས་དུས་ནི་མཆོག་ཏུ་བཤད་པ་ཡིནཿ
ཞེས་པས༔ དེ་ལྟ་བུར་རུང་༔ ཁྲེགས་ཆོད་ཀྱི་ཉམས་ལེན་ནི༔ དུས་དང་རྣམ་ 
པ་ཀུན་ཏུ་རུང་གསུངས་སོ༔ འཚོ་རྐྱེན་ནི་མེ་ཏོག་དབང་ཡོན་དང་༔ ཚོགས་དང་ 
གཏོར་མ་དང་༔ འཚོ་བའི་རྒྱགས་དང་ཁམས་གསོའི་སྨན་དང་༔ དབང་རྫས་དང་ 
རོལ་མོ་དང༔ མདོར་ན་མཁོ་བའི་ཡོ་བྱད་དུ་གྱུར་ཚད་བསགས་ཏེ༔ ཀློང་གསལ་ 
ལས༔ མེ་ཏོག་དབང་ཡོན་ཚོགས་གཏོར་དང་༔ ཉམས་ལེན་དུས་ཀྱི་ཁམས་ཀྱི་
235

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བརྟན་པོ་བཙལ༔དབང་རྫས་རོལ་མོ་སྒྲ་སྙན་ཡིད་འོང་བྱས༔ དེ་ལྟར་ཡོ་བྱད་
ཐམས་ཅད་ཚོགས་གྱུར་ནས༔ བསམ་གཏན་འཕེལ་ཞིང་བརྟན་པ་མྱུར་དུ་ཐོབཿ༔ 
ཅེས་པ་དང་༔ དེ་ལྟར་མ་འཛོམས་ན་ཡང་སྔ་མ་ལས༔ མཚན་ལྡན་རྫས་བྲལ་ 
རྐྱེན་དབང་ཉིད་དུ་འགྱུར༔ ཞེས་པས༔ དེ་ལྟར་གསག་པར་བྱའོ་གསུངས༔ ཡང་ 
སློབ་དཔོན་ལ་ཞུས་པ༔ དང་པོར་བླ་མའི་མཚན་ཉིད་ཇི་ལྟ་བུ་ཞིག་བསྟེན་ཞུས་ 
པས༔ སློབ་དཔོན་གྱི་ཞལ་ནསཿ བླ་མ་མཚན་ཉིད་དང་ལྡན་པ་ནི་ཤིན་ཏུ་ཁག་ 
ཆེ་སྟེཚེ་འདིའི་དཔོན་ལ་ཡང་སྐྱིད་སྡུག་ཡོད་ན༔ བདེ་བར་ཁྲིད་པའི་ལམ་ 
མཁན་ཡིན་པས༔ དོན་གལ་ཆེ་སྟེ བླ་མ་ནི་ཕྱི་ཐོས་རྒྱ་ཆེ་ཞིང་གང་ཡང་བློར་ 
ཤོང་བ་ནང་དུ་འཕྲུལ་ཤེས་ཤིང་ཐུགས་སུ་ཆུད་པ༔ སྤྲོས་པ་ཆོད་ཅིང་འཁོན་འཛིང་ 
མེད་པ ནང་དུ་ཐུགས་རྒྱུད་དུལ་ཞིང་སྙིང་རྗེ་ཆེ་བ༔ རྟོགས་པ་མཐོ་ཞིང་སྤྱོད་ 
པ་ཞིབ་པ༔ ཤེས་རབ་ཆེ་ཞིང་ལག་ལེན་མཁས་པ༔ ཐུགས་རྒྱུད་དུལ་ཞིང་གཞན་ 
སྣང་འགྱུར་བ༔ གསང་བར་ནི༔ བཀའ་རྒྱུད་བཟང་ཞིང་དམ་སེལ་མེད་པ རྩ་ 
ཐིག་རླུང་གསུམ་དབང་དུ་འདུ་ཞིང༔ གསང་སྔགས་དབང་བཞིའི་དོན་ལ་མཁས་ 
པ༔ རང་རྟོགས་ཕུལ་དུ་ཕྱིན་ཅིང་༔ གཞན་དོན་ཐུགས་རྗེས་འཛིན་པའང་གཅིག་ 
དགོས་ཏེ༔ ཀློང་གསལ་ལས༔ བློ་ཆེ་ཁོག་ཡངས་རང་རྒྱུད་དུལ༔ བརྩེ་བའི་ 
སེམས་ལྡན་རང་སྣང་དག༔ གནས་ལུགས་རྟོགས་པ་ཁོང་དུ་ཆུད༔ ཤེས་རབ་རྒྱུད་ 
སྨིན་དབང་པོ་དྭངས༔ ཞེས་པསཿ
དེ་ལྟ་བུ་བཙལ་བར་བྱ་ཞིང་༔ དེ་ལྟར་མ་ཡིན་པའི་བླ་མ་གདམས་སྐོར་རེ་ཙམ་ 
ལ་ཆོག་འཛིན་ཆེ་བ༔ རང་རྨོངས་ཤིང་ཆོས་བརྒྱད་ཆེ་བ༔ མ་གྲོལ་བའི་གྲོལ་རྫུན 
མ་རྟོགས་པའི་རྟོགས་རྫུན༔ མ་ཞིག་པའི་ཞིག་རྫུན༔ རང་འདོད་ཀྱི་གདམས་
236

!ཟབ་གཏེར་ཆོས་ཀྱི་མཛོད་ཁང་
པའི་ཆོས་ཅན༔ གང་ཟག་དམ་པ་རྣམས་ཀྱི་སྐྱོན་བགྲངས་ནས་ཆགས་སྡང་ལམ་ 
དུ་བྱེད་པ༔ ཚེ་འདིའི་གཉེར་ཀས་གཞན་མགོ་སྐོར་བ༔ ཆོས་ཀྱི་ཁ་འཛིན་ཟུར་ 
ཟ་བྱེད་ཅིང་༔ རྗེས་འཇུག་རྣམས་ཀྱང་ང་ཡི་རྒྱུད་འདི་ཟུང་ཞེས་སྨྲ་བའི་བླ་མ་
དེ༔ བདུད་ཀྱི་ཕོ་ཉ་ཡིན་པས་དེ་བསྟེན་ན་རང་གཞན་གཉིས་ཀ་ཕུང་བར་མཆིའོ༔ 
གསུངས་སོ༔ ཡང་སློབ་དཔོན་ལ་ཞུས་པ༔ གཞན་དོན་རྗེས་འཇུག་སློབ་མ་ཇི་ 
ལྟར་བསྟེན་ཞུས་པས༔ སློབ་དཔོན་གྱི་ཞལ་ནས༔ སློབ་མ་ངན་པས་བླ་མ་དང་ 
ཆོས་ཀྱི་བདུད་བྱེད་པས༔ བརྟག་པ་ཁག་ཆེ་སྟེ དེ་ཡང་སློབ་མ་དམ་ཚིག་གཙང་ 
ཞིང་མོས་གུས་ཆེ་བཿ ངེས་འབྱུང་དང་སྐྱོ་ཤས་ཆེ་ཞིང་ཚེ་འདིའི་སྣང་ཤས་ཆུང་ 
བཿ ཤེས་རབ་དང་སྙིང་རུས་འཛོམས་པ༔ ཅི་གསུང་ཉན་ཞིང་གཏོང་ཕོད་ཆེ་བཿ 
གསང་ཐུབ་ཅིང་ཉམས་ལེན་ལ་བརྩོན་པ༔ བློ་ཆེ་ཞིང་དུག་ལྔའི་ཤུགས་ཆུང་བ༔ 
སྡུག་བསྲན་ཆེ་ཞིང་བརྩོན་འགྲུས་དང་ལྡན་པཿ དེ་ལྟ་བུ་གཅིག་དགོས་ཏེ༔ ཀློང་ 
གསལ་ལས དམ་ཚིག་གཙང་ལྡན་དག་སྣང་ཆེ དུག་ལྔའི་ཤུགས་ཆུང་བློ་ཁོག་ 
ཡངས༔ དད་ལྡན་སྙིང་རྗེ་གཏོང་ཕོད་ཆེ༔ རྒྱུད་དུལ་སྡིག་འཛེམས་དབང་པོ་རྣོ༔ 
ཞེས་པ་ལ་སོགས་པ་གསུངས་ཤིང
བསྟེན་དུ་མི་རུང་བའི་སློབ་མ་ནི ཁ་མཁས་ཤིང་གདོང་ལྟས་ཆེ་བ༔ བླ་མའི་ 
ཡོན་ཏན་མི་མཐོང་ཞིང་སྐྱོན་བགྲང་བ༔ ངོ་ཚ་ཆུང་ཞིང་དྲིན་དུ་མི་གཟོ་བ༔ བློ་ 
ཆུང་ཞིང་ཁ་ཡེངས་པ༔ སྙིང་རུས་ཆུང་ཞིང་ང་རྒྱལ་ཆེ་བ༔ སེར་སྣ་ཆེ་ཞིང་འཛིན་ 
ཆགས་དམ་པ༔ ཞབས་ཏོག་མི་སྒྲུབ་ཅིང་རེ་ཆེ་བ རང་གིས་ཉམས་སུ་མ་ལོན་ 
པར་གཞན་ལ་བཤད་རིངས་བ༔ དེ་ལྟ་བུའི་སློབ་མ་དེ་བསྟེན་དུ་མི་རུང་སྟེ ཀློང་ 
གསལ་ལས་ཀྱང་༔ ཤེས་ཆུང་ཁ་གསག་གདོང་ལྟས་ཆེ༔ ཁ་མཁས་ལག་དམ་
237

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཡོ་ཟོལ་ཆེ༔ བླ་མའི་གསུང་གཅོག་དྲིན་དུ་རྩོདཿ ཡོན་ཏན་མི་མཐོང་སྐྱོན་ 
རྣམས་རྟོགས༔ རང་རྒྱུད་ངང་རྒྱུད་ངན་པ་དང༔ བླ་མ་སྨད་ནས་རང་ལ་བསྟོད༔ 
དོན་དམ་ཚིག་དང་ཉམས་ལེན་ཕྱ༔ སློབ་བུ་མ་བརྟགས་སློབ་དཔོན་དགྲ༔ ཉམས་ 
སུ་མི་ལེན་གང་ཟག་ལ༔ རྫོགས་པ་ཆེན་པོ་འདི་དག་ནི༔ དོན་དམ་གདམས་པ 
བསྟན་མི་བྱ༔ སྣོད་ངན་ནང་དུ་བླུགས་པ་ན༔ སྣོད་ཆགས་བཅུད་འབོ་དམྱལ་ 
བར་ལྟུང་༔ སྣོད་ངན་རྣམས་ལ་དོན་འདི་སྦོས༔ ཞེས་པས་དེ་ལྟར་ཤེས་ཁག་ཆེའོ་ 
གསུངས༔ ཡང་སློབ་དཔོན་ཆེན་པོ་ལ་ཞུས་པ༔ དེ་ལྟར་སློབ་དཔོན་སློབ་མ་རྟེན་ 
འབྲེལ་འཛོམས་པའི་དུས་སུ༔ འཇུག་པའི་དུས་སུ་འཇུག་ཐབས་ཇི་ལྟར་བྱ་ཞུས་ 
པས༔ སློབ་དཔོན་གྱི་ཞལ་ནས༔ དེ་ལ་གསང་སྔགས་བླ་ན་མེད་པའི་འཇུག་སྒོ་ 
ནི སྨིན་གྲོལ་གཉིས་ཡིན་ཏེ༔ ཐོག་མར་དབང་གི་སྨིན་པར་བྱས་ལ དེ་རྗེས་ལ་ 
གྲོལ་ལམ་ཟབ་མོ་ལ་འཇུག་པར་འཚལ་ཏེ༔ དང་པོ་བུམ་པའི་དབང་ལ༔ ངོ་བོ་ 
ངེས་ཚིག་དང་༔ མཚན་ཉིད་དང་༔ ས་ལམ་དང་༔ འབྲས་བུའི་འཐོབ་ཚུལ་དང་ 
ལྔའོ༔ དང་པོ་ངོ་བོ་ནི༔ ཕྱི་སྣང་སྲིད་ནང་སྣོད་བཅུད་དོ༔ ནང་ཕུང་པོ་ཁམས་སྐྱེ་ 
མཆེད་ཐམས་ཅད་ཡེ་གདོད་མ་ནས་ལྷ་རུ་གནས་པའོ༔ 
ངེས་ཚིག་ནི་ཡེ་ནས་གནས་པ་དེ་ཉིད་ལུས་བྱིན་གྱིས་བརླབས་ཏེ༔ ཡིད་བཞིན་ 
ནོར་བུར་གསོལ་བ་མ་ཐེབས་པ་ལྟར་ཡོད་པ་དེ༔ ཡིད་བཞིན་གྱི་ནོར་བུ་ལ་གསོལ་ 
བ་ཐེབས་པ་ལྟར་རྟོགས་ཤིང་ལམ་དུ་བྱེད་པའོ༔ མཚན་ཉིད་ནི་བུམ་དབང་ཐོབ་ 
ནས་སྣང་སྲིད་ལྷ་དང་ལྷ་མོར་ཤེས་ནས༔ ས་རྡོ་ཙམ་ལ་ཡང་སྨོད་ཅིང་བརྙས་པ་ 
སྤང་༔ རང་ལུས་ཚ་ཁམས་ལྷའི་རང་བཞིན་དུ་ཤེས་པས༔ ཐ་མལ་དུ་མི་གཟུང་ 
བསྐྱེད་རིམ་བརྟན་པར་བྱ ས་ལམ་ནི་དང་པོ་ནས་བརྒྱད་ཀྱི་བར་དུ་ནོན༔ འབྲས་
238

༄༄༅། །ཟབ་གཏེར་ཆོས་ཀྱི་མཛོད་ཁང་།
བུ་ནི་སྤྲུལ་པའི་སྐུ་ཐོབ་བོ༔ གཉིས་པ་གསང་དབང་ལ་ཡང་ལྔ་སྟེ གསང་དབང་ 
གི་ངོ་བོ་ནི༔ ཐབས་དང་ཤེས་རབ་ཟུང་དུ་འཇུག་པའོ༔ ངེས་ཚིག་གསང་བའི་ 
དམ་རྫས་བླ་ན་མེད་པའི་སྤྱི་སྲོག་བྱང་ཆུབ་སེམས་ཀྱི་དྭངས་མའོ༔ མཚན་ཉིད་ 
ནི་བདག་ལུས་ཁམས་དང་སྐྱེ་མཆེད་ཐམས་ཅད་བདེ་སྟོང་གི་རང་བཞིན་དུ་བྱིན་ 
གྱིས་བརླབས་ཤིང་༔ རྩ་ཐིག་རླུང་གསུམ་བདེ་སྟོང་སྒོམ་པ་སྔོན་དུ་བྱེད་ཅིང་ 
གསུང་གི་བྱིན་རླབས་ཐོབ་པའོ༔ ས་ནི་དགུ་པ་ནོན་ཞིང་༔ འབྲས་བུ་ལོངས་སྤྱོད་ 
རྫོགས་པའི་སྐུ་ཐོབ་པའོ༔ གསུམ་པ་ཤེས་རབ་ཡེ་ཤེས་ཀྱི་དབང་ལ་ལྔ་སྟེ༔ ངོ་བོ་ 
ནི་བདེ་སྟོང་དཔེའི་ཡེ་ཤེས་དེ་ལམ་དུ་བྱེད་པའོ༔ ངེས་ཚིག་ནི་འཛིན་པ་རང་ 
སར་དག་ནས་རང་བྱུང་བདེ་བར་འཆར་བའི་དགའ་བ༔ མཆོག་དགའ༔ དགའ་ 
བྲལ༔ ལྷན་ཅིག་སྐྱེས་པའི་དགའ་བའོ༔ མཚན་ཉིད་ནི་བདེ་སྟོང་དཔེའི་ཡེ་ཤེས་ 
ལ་བརྟེན་ནས་རང་བྱུང་དོན་གྱི་ཡེ་ཤེས་རྒྱུད་ལ་སྐྱེས་པའོ༔ ས་ནི་བཅུ་པ་ནོན་ 
ཞིང་༔ འབྲས་བུ་ནི་ཆོས་སྐུ་ཐོབ་པའོ༔ བཞི་པ་རང་བྱུང་གི་རྩལ་དབང་ལ་ཡང་ 
ལྔ་སྟེ དབང་གི་ངོ་བོ་ནི་རང་བྱུང་གི་ཡེ་ཤེས་རང་རིག་ཀུན་ཏུ་བཟང་པོ་འདི་ 
ཁོ་ནའོ༔ ངེས་ཚིག་ནི་ཡེ་ནས་གནས་པ་དེ་ཉིད་ཡེ་ཇི་བཞིན་པའི་ངང་དུ་ངོ་སྤྲོད་ 
ཅིང་དེའི་དོན་ཉམས་སུ་ལེན་པའོ༔
མཚན་ཉིད་མ་ནོར་མ་བཅོས་པ༔ དབྲི་བ་མེད་པ་གང་བ་མེད་པ༔ འགྲོ་འོང་ 
མེད་ཅིང་རྟག་ཆད་ལས་འདས་པ༔ རང་བྱུང་ལྷུན་གྲུབ༔ ཁྱབ་གདལ༔ གསལ་ 
སྟོང་༔ ཟུང་འཇུག༔ མཐའ་བྲལ༔ མ་འདྲེས་ཡོངས་རྫོགས་བློ་ལས་འདས་པའོ༔ 
ས་ནི་བཅུ་གཅིག་ཀུན་ཏུ་འོད༔ འབྲས་བུ་ནི་སྐུ་ལྔ་སྐུ་གསུམ་ལྷུན་གྱིས་གྲུབ་པའོ༔ 
གང་ཟག་སྤྲོས་པ་ལ་མི་དགའ་ན༔ གཏོར་མ་རིན་ཆེན་འབར་བ་ལ་བརྟེན་ནས་
239

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏིང་ངེ་འཛིན་གྱི་དབང་བཞི་རྫོགས་པར་བསྐུར་ན་ཡང་༔ དོན་རྣམས་གོང་དང་ 
མཚུངས་ཤིང་༔ དབང་གི་གནས་བཞི་ནི༔ སྤྱི་བོ༔ མགྲིན་པ༔ སྙིང་ཁ༔ ལྟེ་བའོ༔ 
དབང་གི་ངོ་བོ་ནི སྐུ་གསུང་ཐུགས་ཡོན་ཏན་ཕྲིན་ལས་སོ༔ དབྱེ་བ་ནི༔ བུམ་ 
དབང་༔ གསང་དབང་༔ ཤེས་རབ་ཡེ་ཤེས་ཀྱི་དབང་༔ ཚིག་དབང་རིན་པོ་ 
ཆེའོ༔ དབང་སྐལ་ནི༔ བསྐྱེད་རིམ༔ རྫོགས་རིམ༔ རྩ་རླུང་༔ ཕྱག་རྒྱ་ཆེན་པོ༔ 
ཕྲིན་ལས་བཞིའོ༔ འབྲས་བུ་ནི༔ ཆོས་སྐུ༔ ལོངས་སྐུ སྤྲུལ་སྐུ ངོ་བོ་ཉིད་ཀྱི་ 
སྐུའོ༔ མདོར་ན་བླ་མ་དོན་དང་ལག་ལེན་ལ་མཁས་པ་གཅིག་གིས་བསྐུར་ནས་ 
སྨིན་པར་བྱ་སྟེ༔ སྤྱིར་ན་ཆོས་དབང་དང་འབྲེལ་བ༔ དབང་བླ་མ་དང་འབྲེལ་ 
པ༔ བླ་མ་མན་ངག་དང་འབྲེལ་བ༔ མན་ངག་བརྒྱུད་དང་འབྲེལ་བ༔ བརྒྱུད་པ་ 
བྱིན་རླབས་དང་འབྲེལ་བ་གཅིག་དགོས་ཏེ༔ ཀློང་གསལ་ལས༔ སྤྲོས་བཅས་བུམ་ 
པའི་སྤྱི་དབང་དང་༔ སྤྲོས་མེད་ནང་གི་གསང་དབང་དང་༔ ཤིན་ཏུ་སྤྲོས་མེད་ 
ཤེས་རབ་ཡེ་ཤེས་དབང་༔ ཡོངས་སུ་སྤྲོས་མེད་ཚིག་དབང་རིན་པོ་ཆེ༔ སྣོད་ 
ལྡན་བུ་ལ་བསྐུར་ཕྱིར་རིམ་པར་བསྟན༔ ཅེས་པས་དེ་ལྟར་བྱ་འཚལ་གསུངསཿ 
ཡང་སློབ་དཔོན་ལ་ཞུས་པ༔ འོ་ན་ད་ལམ་འདི་ལྟ་བུ་ལ་འཇུག་པའི་དུས་སུ༔ བླ་ 
མ་བསྟེན་ཚུལ་ཇི་ལྟ་བུ་བྱ་ཞུས་པས༔
སློབ་དཔོན་གྱིས་གསུངས་ནས༔ མཚན་ཉིད་དང་ལྡན་པའི་བླ་མ་དེ་རྡོ་རྗེ་སེམས་ 
དཔའ་དངོས་ཡིན་ཏེ༔ དེ་ལ་སངས་རྒྱས་དངོས་ཀྱི་མོས་གུས་དང་འབྲལ་དུ་མི་ 
རུང་ཞིང་༔ ལུས་ངག་ཡིད་གསུམ་གྱི་སྒོ་ནས་ཅི་མཉེས་ཀྱི་ཞབས་ཏོག་བྱ་ཞིང༔ 
རབ་སྒྲུབ་པའི་ཞབས་ཏོགཿ འབྲིང་ལུས་ངག་ཡིད་གསུམ༔ ཐ་མ་དངོས་པོ་དང་ 
ལོངས་སྤྱོད་ལ་སོགས་པ་ཞེ་ཐག་པ་ནས་ཞབས་ཏོག་ཅི་མཉེས་བྱ་ཞིང༔ ཅི་གསུང་
240

༄༅། །ཟབ་གཏེར་ཆོས་ཀྱི་མཛོད་ཁང་།
གི་བཀའ་ཉན་པ་དང་༔ ཨ་ཅང་ཆེས་ཏེ་སེམས་ཅན་བརྒྱའི་སྲོག་ཆོད་གསུངས་ 
ཀྱང་སྤྲོ་བཞིན་དུ་བྱེད་པ་གཅིག་དགོས༔ རང་གི་རྩ་བའི་བླ་མ་ནི་སངས་རྒྱས་བས་ 
ཀྱང་ལྷག་པར་མཆོད་པ༔ རྒྱུད་བཀའ་ལུང་ཐ་དག་ནས་གསུངས་ཤིང་༔ ཐེག་པ་ 
ཆེན་པོ་ཚེ་གཅིག་གིས་སངས་རྒྱས་ཐོབ་པར་བྱེད་པ་ཡང་བླ་མའི་བྱིན་རླབས་ 
ཐུགས་རྒྱུད་ཀྱི་བཀའ་བབ་ལ་བརྟེན་ནས་ཐོབ་པ་ཡིན་པས༔ འདི་ཁོ་ན་ལ་མཉེས་ 
པར་བྱེད་པ་ཁག་ཆེ་སྟེ༔ འདི་ཉིད་མཆོད་པའི་བསོད་ནམས་ཀྱི་ཚད་ནི༔ མཉམ་ 
སྦྱོར་ཆེན་པོའི་རྒྱུད་ལས༔ སྟོང་གསུམ་གངྒཱའི་བྱེ་སྙེད་ཀྱིས༔ རྒྱལ་བ་མཆོད་པའི་ 
བསོད་ནམས་ཀྱིས༔ བླ་མའི་བ་སྤུ་གཅིག་མཆོད་པའི༔ བསོད་ནམས་དེ་ཡི་ཆར་ 
མི་ཉེ༔ ཞེས་པ་དེ་ལྟར་བླ་མ་ལ་མཆོད་ཅིང་༔ མཚན་ཉིད་ལྡན་པའི་བླ་མ་དེའི་ 
ཕྱི་རོལ་གྱི་སྤྱོད་ལམ་ཐུགས་རྒྱུད་དམ༔ བཀའ་བཀྱོན་དང་མཛད་སྤྱོད་ཇི་ལྟར་ 
མཛད་ཀྱང་༔ ནང་གི་ཐུགས་དགོངས་མི་རྟོགས་པས་དེ་ལ་མ་དད་པའམ༔ ལོག་ 
ལྟ་ནི་སྐྱེར་མི་རུང་ཞིང་༔ ཅི་མཛད་བརྡ་དང་ཆོས་སུ་གོ་བར་བྱ་ཞིང་༔ སྤྱིར་ 
ཡང་གང་ཟག་གིས་ཚོད་གཟུང་བར་དཀའ་ཞིང་༔ ཁྱད་པར་དུ་ཡང་སྦས་པའི་
རྣལ་འབྱོར་པའི་ནང་གི་དགོངས་པ་མི་རྟོགས་ཤིང་ཕྱིའི་མཛད་སྤྱོད་མི་ངེས་ལཿ 
རང་ཐ་མལ་གྱི་ཤེལ་རྒྱུད་མ་དག་པའི་སྣང་ངོ་ཡིན་པས༔ དཔེར་ན་མིག་སྐྱོན་ 
ཅན་གྱིས་གངས་དང་དུང་སེར་པོར་མཐོང་བ་དང་མཚུངས་སོ༔ 
གལ་ཏེ་རྩ་བའི་བླ་མ་ལ་མ་དད་ན༔ དངོས་གྲུབ་ཀྱི་སྒོ་འགགས་ཏེ༔ ལས་ཀྱི་ 
དམྱལ་བར་ལྟུང་ཞིང་ཤེས་བྱ་ཀུན་ལ་མ་རྨོངས་ཀྱང་ཕན་པར་མི་འགྱུར་ཏེ༔ གསང་ 
འདུས་ལས༔ རྩ་བའི་བླ་མ་འདྲེན་པའི་གཙོ༔ འདི་ལ་མ་དད་ལོག་ལྟ་བ ཤེས་ 
བྱ་ཀུན་ལ་མ་རྨོངས་ཀྱང་༔ ཐར་པའི་ལམ་འགགས་དོན་དང་འགལ༔ ཞེས་པས་
241

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བླ་མ་བསྟེན་ཚུལ་དེ་ལྟར་བྱའོ་གསུངས༔ ཡང་སློབ་དཔོན་ལ་ཞུས་པ༔ འོ་ན་རྫོགས་ 
པ་ཆེན་པོ་འདི་ཉམས་སུ་ལེན་པ་ལ༔ སྔོན་འགྲོ་ཇི་ལྟར་ཉམས་སུ་ལེན་ཞུས་པས༔ 
སློབ་དཔོན་གྱིས་གསུངས་ནསཿ དམ་ཆོས་ཨ་ཏིའི་སྙིང་པོ་འདི་ཉམས་སུ་ལེན་ 
པའི་ཐོག་མར་འཁོར་འདས་རུ་ཤན་དབྱེ་དགོས་ཏེ༔ དཔེར་ན་གསེར་དང་དྲི་མ་
དབྱེ་བ་ལྟ་བུ་གཅིག་ཡིན་ཏེ༔ དཔེར་ན་གསེར་དེ་ཡང་རྒྱུ་བཟང་ཡང་༔ དྲི་མ་ 
དང་མ་ཕྱེས་ན༔ བྱེད་ལས་མི་འགྲུབ་པ་ལྟར༔ ལུས་ངག་ཡིད་གསུམ་ཡང་རང་ 
བཞིན་སངས་རྒྱས་ཀྱི་རྒྱུར་གནས་ཀྱང་༔ འཁོར་བ་དང་རུ་ཤན་མ་ཕྱེད་ན༔ དྲི་ 
མ་དང་བཅས་པ་ལྟར་དུ༔ རུ་ཤན་དབྱེ་དགོས་ཏེ༔ དེ་ཡང་རུ་ཤན་དབྱེ་བ་ལ་ 
བརྟེན་ནས༔ གནས་སྐབས་སུ་འཁོར་བ་ལ་རུ་ཤན་ཕྱེད་པས༔ ཕྱིན་ཆད་འཁོར་ 
བར་མི་ལྡོག་པ་དང་༔ ལུས་ཀྱི་འབྱུང་བ་འཛད་པས་ཚེ་རིང་ཞིང་ནད་མི་འབྱུང་ 
བ་དང་༔ ཐོད་རྒལ་གྱི་ཉམས་བཙན་ཐབས་སུ་སྐྱེ་བ་དང་༔ རྗེས་ཀྱི་ཡོན་ཏན་ 
བཙན་ཐབས་སུ་སྐྱེ་བའི་དགོས་པ་ཡོད་ཅིང་༔ མཐར་ཐུག་ཏུ་ལུས་ངག་ཡིད་གསུམ་ 
སྐུ་གསུམ་དུ་གྲོལ་ནས༔ སྒྲ་འོད་སྐུ་གདུང་རིང་བསྲེལ་དང་བཅས་ནས་མངོན་ 
པར་རྫོགས་པར་སངས་རྒྱས་པ་དང་༔ ལུས་ངག་ཡིད་གསུམ་དབྱེར་མེད་དུ་ཡང་ 
དག་པར་སངས་རྒྱས་པས་ན༔ གསང་སྔགས་གཞན་ཐུན་མོང་པ་ལ་མེད་དེ་ཁྱད་ 
པར་གྱི་གནད༔ རྟེན་ཅིང་འབྲེལ་བར་འབྱུང་བ་ལས་བྱུང་བ༔ ཐུན་མོང་མ་ཡིན་ 
པའི་ལམ་ཟབ་ཡིན་པས༔ དེ་ལྟར་འབད་ན་འདི་ཉིད་རང་གིས་གྲོལ་བར་འགྱུར་ 
རོ་གསུངས
ཡང་སློབ་དཔོན་ལ་ཞུས་པ༔ དངོས་གཞི་ཁྲེགས་ཆོད་ཉམས་སུ་ལེན་པ་ལ་ངོ་ཇི་ 
ལྟར་སྤྲད་ཞུས་པས༔ སློབ་དཔོན་གྱིས་གསུངས་ནས༔ དེ་ལ་ངོ་སྤྲད་པ་ནི ཀུན་
242

༄༅། །ཟབ་གཏེར་ཆོས་ཀྱི་མཛོད་ཁང་།
གཞིའི་ཡེ་ཤེས་རང་བྱུང་གི་རིག་པ་འདི སྐྱེ་འགགས་གནས་གསུམ་དང་བྲལ༔ 
བྱུང་གནས་འགྲོ་གསུམ་ལས་འདས་པར་སྤྲད་དོ༔ རང་བྱུང་གི་ཡེ་ཤེས་ནི ཐོག་ 
མཐའ་མེད་དེ་མ་སྐྱེས་པ༔ རང་བྱུང་རང་གསལ་ཏེ་མ་འགགས་པ༔ དབྱིབས་ 
དང་ཁ་དོག་གཟུགས་དང་དངོས་པོར་མ་གྲུབ་སྟེ་མི་གནས་པར་ངོ་སྤྲད༔ ཡང་ 
དང་པོ་སྐྱེ་བ་མེད་དེ་མ་བྱུང་བ༔ བར་དུ་འགགས་པ་མེད་དེ༔ དེ་ལ་ཅིར་ཡང་ 
འཆར་ཏེ་མི་གནས་པ ཐ་མ་རྟག་ཆད་དམ་འགྲོ་འོང་མཚོན་པའི་མཐའ་ལས་ 
འདས་པར་ངོ་སྤྲད་གསུངས༔ ཡང་སློབ་དཔོན་ལ་ཞུས་པས༔ འོ་ན་གོང་གི་གནས་ 
ལུགས་དེ་འཇོག་ཐབས་ཇི་ལྟར་བྱ་ཞུས་པསཿ སློབ་དཔོན་གྱིས་གསུངས་ནས༔ 
ནམ་མཁའི-སྤྲིན་བཞིན་རང་བྱུང་རང་ཞི༔ བར་སྣང་གི་རླུང་བཞིན་འགྱུ་བ་རྗེས་
མེདཿ༔ བྲམ་ཟེའི་སྐུད་པ་བཞིན་དུ་མི་སྒྲིམ་མི་ལྷོད་པར་ཆ་མཉམ་དུ་གཞག
སེམས་གསལ་དུ་རེ་བའི་ཤེས་པས་མི་བཅོས༔ གསར་བའི་རྟོག་པ་མི་ཞུགས༔ ཞི་ 
གནས་ལྡང་པོའི་རྟོག་པ་འོག་འགྱུས༔ སྒོམ་བྱུང་དང་མ་བྱུང་གི་འཛིན་རྟོག་མི་ 
ཞུགས་པར་གཞག༔ དོན་ལ་ངོ་བོ་རང་གིས་རང་རིག་ཙམ་དུ་གྱི་ན་ལ་ཁད་ཀྱིས་ 
གཞག་གོ་གསུངས༔ ཡང་སློབ་དཔོན་ལ་ཞུས་པ༔ དེ་ལྟར་བཞག་པས་གནས་སུ་ 
མ་བཏུབ་ན་ཇི་ལྟར་བགྱི་ཞུས་པསཿ
སློབ་དཔོན་གྱིས་གསུངས་ནསཿ མི་གནས་ན་འགྲོ་སར་བཏང་བས་དཔེར་ན་སེངྒེ་ 
ཡང་རྩལ་འཕྱོས་ཀྱང་གངས་ལས་མ་འདས༔ ཉི་མས་འཇིག་རྟེན་ཁྱབ་ཀྱང་༔ རྒས་ 
པས་ཉི་མའི་དཀྱིལ་འཁོར་ལས་མ་འདས༔ ཉ་ཡིས་གར་འཕྱོས་ཀྱང་ཆུ་ལས་མ་
འདས༔ རྒྱ་མཚོར་བྱ་རོག་གར་འཕྱོས་ཀྱང་རྫིང་ལས་མ་འདས་པ་བཞིན་དུཿ 
སེམས་ཀྱི་འཕྲོ་རྟོག་ཇི་ལྟར་མང་ཡང༔ དོན་སེམས་ཉིད་རང་ལས་མ་འདས་ཏེ༔
243

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེས་ན་མི་གནས་པའི་ངོ་བོ་ཁོ་རང་དྲན་པའི་རྩིས་ཟིན་ཙམ༔ བཟང་ངན་གྱི་རྟོག་ 
པས་མ་བཅིངས་ཙམ་པ་དེ་གའི་སྟེང་དུ་གློད་ཤེས་ན༔ མི་གནས་པ་ཁོ་ན་གནས་ 
པ་ཆེན་པོ་ཡིན་གསུངསཿ ཡང་སློབ་དཔོན་ལ་ཞུས་པ༔ དེ་ལྟར་སྒོམ་པ་ལ་གོལ་ 
ས་ཇི་ལྟར་གཅོད་ཞུས་པས༔ སློབ་དཔོན་གྱིས་གསུངས་ནས༔ ཉན་ཐོས་པ་བཞིན་ 
དུ་འགོག་ཡང་མི་འགོགཿ སོ་སོའི་སྐྱེ་བོ་བཞིན་མཚན་མའི་རྗེས་སུ་ཡང་མི་འབྲང་༔
མུ་སྟེགས་རྟག་ལྟ་བ་བཞིན་དུ་ཏིང་ངེ་འཛིན་གྱི་རོ་ལ་ཡང་མི་ཆགས༔ དོན་ལ་ 
མ་བཅོས་པ་ཁོ་རང་གི་ངོ་བོ་རང་བྱུང་ངང་དངས་སུ་གཞག༔ ཡང་གོལ་ས་ལ་མུ་
བཞི་ཡོད་དེ སེམས་ཀྱི་གནས་ལུགས་ནམ་མཁའ་ལྟར་སྟོང་པར་བསྒོམས་ན༔ 
ནམ་མཁའ་མཐའ་ཡས་སྐྱེ་མཆེད་དུ་གོལཿ གཉིད་འཐུག་པོ་ལོག་པ་བཞིན་དུ་ 
བྱུང་ཚོར་འགགས་ན༔ ཅི་ཡང་མེད་པའི་སྐྱེ་མཆེད་ལ་གོལ༔ ཤེས་ངོ་ཙམ་དུ་ 
གསལ་ཡང་སྣང་ངོ་ལ་འགགས་ནས༔ རྣམ་ཤེས་མཐའ་ཡས་སྐྱེ་མཆེད་དུ་གོལ༔ 
གསལ་ངོའི་བདེ་ཤས་ལ་ཆགས་ཤིང་༔ སྣང་སྟོང་ཅང་མེད་རྒྱུན་ཆགས་སུ་སྐྱེས་ 
ན༔ ཡོད་མིན་མེད་མིན་དུ་གོལ༔ འདི་རྣམས་ཞི་གནས་མུ་བཞིར་ལྟུང་བ་ཞེས་ 
བྱ་སྟེ སྲིན་བུ་དར་གྱིས་འཐུམས་པ་དང་འདྲ་སྟེ་གོལ་ས་ཆེ་བས༔ ཤི་ནས་ཁམས་ 
གསུམ་ལས་མི་འདའ་སྟེ༔ དེ་རྣམས་མ་ལྟུང་བར་བྱས་ལ་བསྒོམ་པར་བྱའོ་གསུངས༔ 
ཡང་སློབ་དཔོན་ལ་ཞུས་པ༔ འོ་ན་བྱིང་བ་དང་༔ རྒོད་པ༔ འཕྲོ་བ༔ རྨུགས་པ༔ 
འབྱམས་པ་རྣམས་ཀྱི་སྐྱོན་ཇི་ལྟར་བསལ་ཞུས་པསཿ༔
སློབ་དཔོན་གྱིས་གསུངས་ནས༔ བྱིང་བ་ལ་རིག་པ་ངར་བསྐྱེད༔ ཧུར་འདོན་ 
ནམ་མཁའ་ལྟར་རྒྱ་བསྐྱེད་ལ་བསྒོམ༔ རྒོད་པ་ལ་འཕང་སྨད་མི་རྟག་པ་འཁོར་ 
བའི་དུཿཁ་བློ་ལྡོག་བསྒོམ༔ འཕྲོ་ན་འཕྲོ་བའི་རང་ངོ་བལྟ་ཞིང་དམིགས་རྟེན་ལ་
244

༄༅། །ཟབ་གཏེར་ཆོས་ཀྱི་མཛོད་ཁང་།
བསྒྲིམས་ཏེ་བསྒོམ༔ རྨུགས་ན་བླ་མ་ལ་གསོལ་བ་གདབ༔ རིག་པ་གཟེངས་བསྟོད་ 
དེ་ཤེས་པ་དགའ་སྟབས་སུ་བྱས་ལ་བསྒོམ༔ འབྱམས་ན་གྲིམ་བསྒྲིམ་ཧྲིལ་བསྡུ 
མིག་སྣ་རྩེ་ལ་དབབ་སྟེ༔ རང་ངོ་ལ་ནང་དུ་ཅེ་རེ་བལྟས་པས་སེལ་ལོ་གསུངས༔ 
ཡང་སློབ་དཔོན་ལ་ཞུས་པ༔ འོ་ན་གཉིས་འཛིན་མེད་པའི་མཐའ་གང་དུ་བཅད་ 
ཞུས་པས༔ སློབ་དཔོན་གྱིས་གསུངས་ནས༔ སེམས་ཉིད་གཞི་རྩ་བྲལ་བས་ཡོད་ 
མེད་གཉིས་སུ་མེད་པའི་ཆོས་ཉིད་ཡིན༔ སེམས་ཉིད་རྣམ་པ་མཆོག་དང་ལྡན་ 
པའི་སྟོང་པ་ཡིན་པ་ལ༔ སྒོམ་པ་པོའི་འཛིན་རྟོག་ཀྱང་མེད་པས༔ དབྱིངས་དང་ 
ཡེ་ཤེས་དུས་གཅིག་ལ་གསལ་བ༔ འཛིན་བྱེད་བློ་ཡི་དྲི་མ་དང་བྲལ་བ་དེ་ལ༔ 
རྟོགས་ན་དབྱིངས་སུ་རྟོགས་ཀྱང་རྟོག་པ༔ འཛིན་ན་ཆོས་ཉིད་དུ་འཛིན་ཀྱང་ 
མཚན་མཿ༔ ཆགས་ན་ཆོས་ཉམས་ལ་ཆགས་ཀྱང་འཁོར་བ༔ དམིགས་ན་མི་ 
དམིགས་པར་འདོད་ཀྱང་དམིགས་པ༔ རྣམ་རྟོག་ཉན་ཐོས་མི་རྟོག་པ་བསྒོམས་ 
ན་མི་རྟོག་པར་འདོད་མཁན་ཁོ་རྟོག་པས་ན༔ དོན་ལ་གསལ་ཞིང་སྟོང་པ༔ སྟོང་ 
ཞིང་གསལ་བ༔ སྐྱེ་མེད་ལྷུན་རྫོགས༔ མ་བཅོས་ལྷུན་གྲུབ་ཉམས་སུ་མྱོང་ཞིང་༔ 
བརྗོད་དུ་མེད་པ་དེའི་སྟེང་དུ་རང་ཐག་རང་གིས་བཅད༔ རང་བཞིན་གྱི་རྟོགས་
པའི་ཐག་ཆོད་གསུངས༔
ཡང་སློབ་དཔོན་ལ་ཞུས་པ༔ དེ་ལྟར་རྟོགས་ནཿ འདུས་བྱས་དགེ་རྩ་རྒྱུན་བཅད་ 
ཀྱང་རུང་ངམ་ཞུས་པས༔ སློབ་དཔོན་གྱིས་གསུངས་ནས༔ མཚོ་རྒྱལ་བསམ་ 
བརྗོད་དང་བྲལ་བ་རྟོགས་ཀྱང་༔ དཀར་པོའི་དགེ་རྩ་ཕྲ་མོ་ཡང་བསགས༔ ཚོགས་ 
དང་མཆོད་པ་སྨོས་ཅི་དགོས༔ སྐྱེ་འཆི་མེད་པའི་དོན་རྟོགས་ཀྱང་༔ སྲོག་ 
གཅོད་ལ་སོགས་འདོད་ལོག་མི་སྤྱད༔ དགོངས་པ་སངས་རྒྱས་དང་མཉམ་ཡང་
245

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བླ་མ་སྤྱི་བོར་ཁུར༔ ཁམས་གསུམ་སངས་རྒྱས་ཞིང་དུ་རྟོགས་ཀྱང་འགྲོ་དྲུག་སེམས་ 
ཅན་བུ་བཞིན་སྐྱོངས༔ རྟོགས་པ་སྐྱེས་ནས་ལས་ཕྲ་མོ་ནས་འཛེམས་ཞིང་དགེ་
རྩ་ཕྲ་མོ་ཡང་བསྒྲུབས་པས་བསོད་ནམས་ཁྲི་ཕྲག་ཐོབ་པ་ཡིན་ནོ༔ གང་ཟག་ཁ་ 
ཅིག་ལྟ་བ་རྟོགས་པར་འདོད་ཅིང་རྒྱུ་འབྲས་ཁྱད་དུ་གསོད་པས༔ གང་ཟག་དམ་ 
པ་སྤྱོད་པ་ཞིབ་མོར་སྤྱོད་པ་ལ་ལྟ་བ་དམན་པ་སྐད་དུ་འཕྱ་སྐུར་འདེབས་པ་ནི་
མཚམས་མེད་པའི་ལས་གསོག་པ་ཡིན་པས༔ ལྟ་བ་མཐོ་ཞིང་རྟོགས་པ་བརྟན་ 
ནས༔ སྤྱོད་པ་ཞིབ་མོར་བྱ་བ་ཁོ་ན་གཅེས་སོ་གསུངས༔ ཡང་སློབ་དཔོན་ལ་ཞུས་ 
པ༔ འོ་ན་ཆོས་ཆོས་མིན་དུ་སོང་བ་དེ་ཇི་ལྟར་མཆི་ཞུས་པསཿ
གུ་རུའི་ཞལ་ནས༔ སྤྱིར་ཆོས་རང་འདོད་ཀྱིས་བཅིངས་ནས་ཆོས་མིན་དུ་སོང་ 
བ་མང་༔ དེ་ལ་དགེ་སྦྱོར་བཟང་པོ་ཆོས་མཁས་ལོ༔ དཔེ་ཆ་མང་ལོ༔ བསོད་ 
ནམས་ཆེ་ལོ༔ འཁོར་གཡོག་མང་ལོ༔ སྙན་གྲགས་ཆེ་ལོ༔ དེ་རྣམས་ཆོས་མིན་དུ་ 
སོང་བ་ཡིན༔ ཡང་སྨྲ་ཁམས་ཁའི་ཆོས་ཀྱིས་བཟང་སྐད་མང་པོ་འདོན་པ༔ སྡིག་ 
པ་དང་རྣམ་སྨིན་ལ་མི་འཛེམ་པ ནེ་ཙོས་མི་སྐད་སྨྲ་བའི་ཆོས་སུ་མ་སོང་བ་གཅིག་ 
དགོས༔ ཡང་གདམས་པ་ཟབ་མོ་ཡིན༔ སངས་རྒྱས་ལག་འཆང་ཡིན༔ མན་ངག་ 
ཐོབ་ཆོག་ཡིན་ཟེར་ནས༔ རང་གི་ཉམས་སུ་མ་ལོན་པར༔ མི་ལ་ནན་གྱིས་དབང་ 
བསྐུར་ཆོས་བཤད་པ་དེ་རྨོངས་པ་བསླུ་སྲིད་མགོ་སྐོར་བའི་ཆོས་བྱ་བ་ཡིན༔ ཡང་ 
ཁ་མཁས་ལ་ཁོང་ངན་པ་རང་འདོད་ཕུགས་སུ་བཅུག་ནས་མི་སྣང་བྲིད་ཅིང༔ སྣང་
བ་བདེན་མེད་ཡིན༔ ཅི་ཡང་དགོས་མེད་ཡིན་ཟེར་ནས༔ ཕུགས་སུ་ཤིང་ཉག་ག་ 
ཅན་གཅིག་དང་༔ རྡོ་བུག་པ་ཅན་གཅིག་ལ་ཡང་སྦར་མོ་འཐམ་པ་དེ་ སེམས་
ཅན་ཟོག་པོ་ནོར་ཚོལ་གྱི་ཆོས་བྱ་བ་ཡིན༔ མདོར་ན་དེ་རྣམས་སུ་སོང་ན་ཆོས་
246

༄༅། །ཟབ་གཏེར་ཆོས་ཀྱི་མཛོད་ཁང་།
ཆོས་མིན་དུ་སོང་བ་བྱ་བ་ཡིན་པས༔ དོན་ལ་ཚེ་འདིའི་གཉེར་དང་འདོད་པའི་ 
ཁར་མ་སོང་བ་གཅིག་བྱ་འཚལ་གསུངས༔ ཡང་སློབ་དཔོན་ལ་ཞུས་པ༔ འོ་ན་
ཆོས་རྣལ་མ་ཞིག་བྱེད་ན་ཇི་ལྟར་བྱེད་ཞུས་པས༔ སློབ་དཔོན་གྱིས་གསུངས་ནས
ཆོས་རྣལ་མར་བྱེད་ན་རྒྱུ་རྐྱེན་འབྲས་བུ་གསུམ་ལམ་དུ་སོང་བ་གཅིག་དགོས
དེ་ལ་སྡུག་བསྔལ་གྱི་རྒྱུ་འཁོར་བ་ཡིན་པས༔ དེ་ལ་སྐྱུག་ལོག་པ་གཅིག་དགོས༔
བདེ་བ་སྒྲུབ་པའི་རྐྱེན་དལ་འབྱོར་གྱི་མི་ལུས་ཡིན་པས༔ དེ་ཐོབ་པར་དཀའ་བས་ 
ད་རེས་བརྩོན་འགྲུས་དྲག་པོས་སྒྲུབ་དགོས༔ ཐར་པའི་འབྲས་བུ་སངས་རྒྱས་ཡིན་
པས༔ སེམས་ཉིད་གཏན་ལ་ཕེབས་དགོས༔ དེ་ཕེབས་པ་ལ་བླ་མ་དམ་པའི་ 
གསུང་བཞིན་ལམ་མ་ནོར་བ་གཅིག་ཉམས་སུ་ལེན་དགོས་ཏེ༔ དུས་སྙིགས་མའི་ 
མི་རྣམས་འཁོར་བ་ལ་ཉམས་དགའ་མི་ལུས་རྟག་ཏུ་རེ སྡུག་བསྔལ་རྒྱན་དུ་ 
མཐོང་༔ ཡེངས་མ་ལམ་ལ་མི་ཚེ་ཟད་པར་མཆིའོ༔ གསུངས་སོ༔ ཡང་སློབ་ 
དཔོན་ལ་ཞུས་པ༔ འདི་ལྟར་ཟབ་པའི་ལམ་མཆོག་ཀློང་གསལ་སྙིང་ཐིག་འདི་ 
ཉམས་སུ་ལེན་པ་ལ༔ གཞི་ཁྲེགས་ཆོད་དུ་ཉམས་སུ་ལེན་པ་རྒྱས་པར་བསྟན་པ་ 
ནི་ངོ་མཚར་ཆེ་ལགས་ན༔ དོན་ལ་དྲིལ་ནས་གཞི་ལམ་འབྲས་གསུམ་དུ་ཇི་ལྟར་ 
བསྡུ་ཞུས་པས
སློབ་དཔོན་གྱིས་གསུངས་ནས༔ གཞི་ནི་རང་བྱུང་ལྷུན་གྲུབ་གློ་བུར་གྱི་དྲི་མ་དང་ 
བྲལ་བ་ཡིན་ཏེ༔ ཀློང་གསལ་ལས༔ མ་གྲུབ་ཐོག་མའི་གོང་དག་ནས༔ དངོས་པོ་ 
གཤིས་ཀྱི་འདུག་ཚུལ་ནི༔ ངོ་བོ་སྟོང་པ་རང་བཞིན་གསལ༔ ཐུགས་རྗེ་ཀུན་ལ་ 
སྣང་ནུས་པ༔ བྱས་པ་མེད་པར་རང་གསལ་བར༔ ཡེ་ཉིད་ནས་ནི་རང་བཞིན་ 
གནས༔ སྟོང་པའི་ངང་ནས་རྟག་མཐའ་བྲལ༔ གསལ་བའི་ངང་ནས་ཆད་མཐའ་
247

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བྲལ༔ ཐོག་མའི་ཀ་དག་གསལ་སྟོང་ཁྱབ༔ སུས་ཀྱང་བྱས་པ་མེད་པ་ཉིད༔ དེ་ 
ནི་ཐོག་མའི་སྤྱི་གཞིའོ༔ ཞེས་པས་དེ་ལྟར་མ་བཅད་དོ༔ ལམ་ནི་བླ་མ་དམ་པའི་ 
མན་ངག་གིས་ཉམས་སུ་བླང་ཞིང་བསྒོམ་པར་བྱ་སྟེ ཡིན་ལུགས་ཀྱི་དོན་ལ་མ་ 
ནོར་བར་སྒོམ་པ་ནི་ལམ་སྟེ༔ ཀློང་གསལ་ལས༔ ས་གཞི་ས་བོན་ལྡན་གྱུར་ཀྱང་ 
སོ་ནམ་རིམ་བཞིན་མ་བྱས་ནཿ༔ འབྲས་བུ་སྨིན་པར་ག་ལ་འགྱུར༔ དེ་བཞིན་ཆོས་ 
རྣམས་ཐམས་ཅད་ཀུནཿ སེམས་ཅན་ཀུན་གྱི་རྒྱུད་ལ་གནས༔ ཡེ་ནས་སངས་རྒྱས་རྒྱུ་ 
ཡིན་ཡང བསྒོམ་བྱ་སྒོམ་བྱེད་ཐབས་ཀྱིས་སྒོམ༔ རིམ་བཞིན་ཉམས་སུ་མ་བླངས་ 
ནཿ འབྲས་བུ་ཀ་དག་ག་ལ་ཐོབ ཡེ་ཤེས་རང་ངོར་གནས་གྱུར་ཀྱང་༔ འཕྲུལ་ 
འཁོར་རིམ་པར་མ་བཅུན་ནཿ༔ ཡུལ་སྣང་གཞི་ལ་འཆར་མི་ནུས༔ ཞེས་པས་ལམ་ 
ཉམས་སུ་ལེན་དགོས་ཏེ ལམ་དང་བསྡུ་དོན་དེ་ལྟར་བཅད་དོ འབྲས་བུ་ནི་ 
གོང་ལྟར་ཉམས་སུ་བླངས་པསཿ ཐོབ་ཏུ་མེད་པའི་འབྲས་བུ༔ ཀུན་གཞི་ཇི་ 
བཞིན་པའི་ངོ་བོར་ཐོབ་སྟེ ཀློང་གསལ་ལསཿ རྒྱ་རུ་མེད་པའི་སངས་རྒྱས་དང་༔
འདའ་རུ་མེད་པའི་མྱང་འདས་གཉིས༔ ཡང་དག་སངས་རྒྱས་སྔོན་སངས་རྒྱས༔ 
མངོན་སངས་རྒྱས་པས་དེར་སངས་རྒྱས༔ སྤྲུལ་པ་པོ་རྣམས་ཡང་སངས་རྒྱས༔ 
རིག་རྩལ་ཡེ་ཤེས་ངང་ལ་ཐིམ༔ འོད་ལྔ་སྟོང་གསལ་རང་ལ་ཐིམ༔ སྟོང་གསལ་ 
མ་འགགས་རང་སྣང་རྫོགས༔ ཡོན་ཏན་འབྲས་བུའི་ཐོབ་ཚུལ་ལོ༔ ཞེས་པས་ 
གཞི་ལམ་འབྲས་བུའི་སྤྲོས་ཐག་གམ༔ བསྡུ་དོན་དེ་ལྟར་གཅོད་གསུངསཿ 
ཡང་སློབ་དཔོན་ལ་ཞུས་པས༔ དེ་ལྟར་སྔོན་འགྲོ་རྣམས་ཀྱི་མ་ནོར་ལམ་གྱི་འཕྲང་ 
བཅུགཿ༔ ཁྲེགས་ཆོད་ཀྱི་གནས་ལུགས་གཞི་གཏན་ལ་མ་ནོར་བར་ཕེབས་ནས༔ ཕྱི་ 
དོན་གསུམ་པ་ལམ་ཀུན་གྱི་ཐུན་མོང་མ་ཡིན་པ ཐོད་རྒལ་ལ་ཇི་ལྟར་འཇུག་
248

༄༅། །ཟབ་གཏེར་ཆོས་ཀྱི་མཛོད་ཁང་།
པར་བྱ་ཞུས་པས༔ སློབ་དཔོན་གྱིས་གསུངས་ནས༔ ལམ་ཐོད་རྒལ་ཉམས་སུ་ 
ལེན་པ་ནི༔ གོང་དུ་བཤད་པ་ལྟ་བུའི་གནས་སུ༔ ཁམས་གསོ་བའི་རྐྱེན༔ ཤེད་ 
བསྐྱེད་པའི་བཅུད༔ དབང་པོ་བརྟས་པར་བྱེད་པའི་མིག་སྨན་ལ་སོགས་པ་འཛོམ་ 
པར་བྱ་སྟེ༔ ནམ་མཁའ་རྐྱེན་དང་བྲལ་དུས་སུ༔ སྐུ་གསུམ་གྱི་བཞུགས་སྟངས་ 
ཀྱིས་ལུ་གུ་རྒྱུད་གཏོད་ལ་གནན་པར་བྱའོ༔ ཡང་སློབ་དཔོན་ལ་ཞུས་པ༔ དེ་ 
ཉིད་ཉམས་སུ་ལེན་ལུགས༔ ཇི་ལྟར་བྱ་ཞུས་པས༔ སློབ་དཔོན་གྱིས་གསུངས་ 
ནས༔ དེ་ལ་གཞི་ཁྲེགས་ཆོད་ཀྱི་གནས་ལུགས་མ་བཅོས་སྤྲོས་བྲལ་དེའི་ངང་ནསཿ
རིག་པ་རྡོ་རྗེ་ལུ་གུ་རྒྱུད་དངོས་སུ་གསལ་བ་དེ་ྋ༔ ཡིད་དཔྱོད་འཛིན་པ་བཟོ་ 
བཅོས་དེར་འཛིན་དེ་རྟོག་བརྟག་དཔྱད་ལ་སོགས་པའི་གཉིས་འཛིན་དང་བྲལ་བའི་ 
ངང་ནས་ཐིག་ལེ་མཐོང་བ་དེ་ལ༔ དབང་པོ་མི་འགུལ་ཞིང་མདུང་ཚུགསཿ རིག་ 
པ་མ་བཅོས་གསལ་སྟོང་དུ་ཧ་རེ་གཏད་པས༔ རྣམ་རྟོག་རྒྱུན་ཆད་ལ་འགྲོ་ཞིང་ 
སྣང་བ་བཞི་རིམ་པར་འཕེལ་བར་འགྱུར་རོ༔ ཀློང་གསལ་ལས༔ སྒོ་ཡུལ་རླུང་གི་ 
གནད་བསྟུན་པས༔ ཡུལ་ལ་ཡེ་ཤེས་མངོན་དུ་འཆར༔ ཞེས་པས་དེ་ལྟར་བྱ་འཚལ་ 
གསུངས་སོ
ཡང་སློབ་དཔོན་ལ་ཞུས་པ༔ དེ་ལ་ཐོད་རྒལ་གྱི་ལྟ་བ་ནི་གང་༔ སྒོམ་པ་ནི་ 
གང༔ སྤྱོད་པ་ནི་གང་༔ འབྲས་བུ་ནི་གང་ཞུས་པས༔ སློབ་དཔོན་གྱིས་གསུངས་ 
ནས༔ ཐོད་རྒལ་གྱི་ལྟ་བ་ནི་མངོན་སུམ་གྱི་སྣང་བ་རང་བྱུང་ལྷུན་གྲུབ་འདི་ཡིན་ 
ཏེ རྒྱུད་ལསཿ༔ ཆོས་ཉིད་མངོན་སུམ་སྣང་བ་ཡིས༔ ཡིད་དཔྱོད་འཛིན་པའི་ལྟ་ 
བ་བསྣུབསཿ ཞེས་སོ༔ སྒོམ་པ་ནི་མངོན་སུམ་གྱི་གནད་དང་མི་འབྲལ་བར་ཉམས་ 
སུ་བླངས་ཏེ རྒྱུད་ལས༔ སྟོང་མདངས་འགགས་མེད་ལུ་གུ་རྒྱུད༔ གལ་ཏེ་རང་
249

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རིག་སྟོང་པ་ཉིད༔ དབྱིངས་རིག་གསལ་ལ་མ་འདྲེས་སྣང་༔ དེ་ལྟར་ཤར་བའི་ 
གསལ་མདངས་ཏེ༔ མ་ཡེངས་རྒྱུན་དུ་བརྟན་པར་བྱ༔ ལུས་ནི་རི་བོ་ལྟ་བུ་བྱ 
ངག་ནི་ལྐུག་པ་ལྟ་བུ་སྟེ སེམས་ཉིད་དབྱིངས་ལ་གཏད་པའོ༔ སྤྱོད་པ་ནི་མངོན་ 
སུམ་གནད་དང་རྒྱུན་དུ་མི་འབྲལ་བར་བྱ་ཞིང་༔ ཉིན་མོ་ལུ་གུ་རྒྱུད༔ མཚན་མོ་ 
སྒྲོན་མེ༔ རྡོ་རྗེ་སེམས་དཔའི་སྐུ་ཚབ་རྣམས་དང་མ་བྲལ་བར་ཉམས་སུ་ལེན་ 
པའི་སྤྱོད་པ་གཅེས་ཏེ༔ ཀློང་གསལ་ལས༔ རྐྱེན་བྲལ་ནམ་མཁའ་དྭངས་པ་ལཿ 
ཙཀྱུས་ཟིམ་བུ་བལྟ་བར་བྱ༔ ནུབ་མོ་ཙནྡྲར་བལྟ་བར་བྱ ཞེས་པ་དང་༔ ལུས་ 
ནི་སྐུ་གསུམ་ལུས་ཡིན་པས༔ འཕྲུལ་འཁོར་གསུམ་དང་འབྲལ་མི་བྱ༔ ཞེས་སོ
འབྲས་བུ་ནི་མངོན་སུམ་མཐོང་བའི་མི་དེ༔ གོམས་པ་ཀློང་དུ་མ་གྱུར་ཀྱང་༔ ཆོས་
ཉིད་བར་དོར་སངས་རྒྱས་ཏེ༔ ཀློང་གསལ་ལས༔ རིག་པ་རྡོ་རྗེ་ལུ་གུ་རྒྱུད༔ སུ་ 
ཡིས་མཐོང་ཡང་ངན་སོང་དུཿ༔ རྡོག་པས་ཕུལ་ཡང་འགྲོ་མི་སྲིད༔ བར་དོའི་ 
འཇིགས་པ་གང་ཤར་བ༔ སྔར་འདྲིས་མི་དང་འཕྲད་པ་བཞིན༔ རང་སྣང་ངོ་ 
ཤེས་རང་སར་གྲོལ༔ དེས་ན་འདི་ཉིད་མཐོང་བས་ཆོག༔ ཨ་ཏི་ཀློང་གསལ་སྙིང་ 
ཐིག་འདི༔ ཐེག་པ་བརྒྱ་ཡི་དོ་ཟླ་མིནཿ ཞེས་སོ
དོན་ལ་དྲིལ་བས་ཀློང་གསལ་ལསཿ མངོན་སུམ་མཐོང་བ་ལྟ་བ་ཡིན༔ དེ་ལ་ 
གནས་ན་སྒོམ་པ་ཡིན༔ དེ་ལྟར་ཤེས་ན་སྤྱོད་པ་ཡིན༔ ངང་ལས་མི་གཡོ་འབྲས་ 
བུ་ཡིན༔ དེ་ལྟར་དངོས་སུ་སུས་ཤེས་པ༔ འོད་ལྔའི་སྣང་བ་བར་དོར་འཆར༔ དེ་ 
ཉིད་ངོ་ཤེས་ཟུང་དུ་འབྲེལ༔ ཞེས་པ་ལྟར་ལྟ་སྒོམ་སྤྱོད་པ་འབྲས་བུའི་འཕྲང་དེ་ 
ལྟར་བཅད་དོ༔ ཡང་སློབ་དཔོན་ལ་ཞུས་པ༔ དེ་ལྟར་ཉམས་སུ་ལེན་པ་ལ༔ རྟགས་ 
དང་ཚད་ནི་གང་གིས་གཟུང་༔ ཞེས་ཞུས་པས༔ སློབ་དཔོན་གྱིས་གསུངས་ནས
250

༄༅། །ཟབ་གཏེར་ཆོས་ཀྱི་མཛོད་ཁང་།
རྟགས་དང་ཚད་ཀྱི་ཡི་གེ་ནི༔ རྫོགས་ཆེན་ཀུན་དང་མཐུན་པསཿ༔ དང་པོ་རུ་ 
ཤན་ཕྱེད་པའི་རྟགས་ནསཿ མཐར་སྣང་བ་བཞི་རྫོགས་ཀྱི་བར་དུ༔ ཨ་ཏི་སྤྱི་ 
དང་མཐུན་པར་ཤེས་པར་བྱ་ཞིང་༔ སྣང་བ་བཞིའི་འཆར་ཚུལ༔ སྡོད་པ་གསུམ་ 
གྱིས་ཚད་གཟུང་༔ མི་འགུལ་བ་གསུམ་གྱི་གཞི་བཅའ༔ ཚད་རྨི་ལམ་གྱིས་ 
གཟུང་ཞིང་༔ རྟགས་ལུས་ངག་ཡིད་གསུམ་ལ་འཆར་ཞིང་༔ ཐོབ་པ་གསུམ་གྱི་ 
གཟེར་གདབ་པ༔ གདེང་བཞི་མཐར་ཕྱིན་པའི་རྟགས་ཚད་ཡིན་ཏེ༔ དེ་རྣམས་ 
ནི་ཞིབ་ཏུ་ཁྲིད་ཡིག་དང་ ཐོད་རྒལ་གྱི་རྒྱབ་ཆོས་ཆེན་མོར་གསལ་ལོ༔ དོན་ལ་ 
ཧྲིལ་དྲིལ་བས་ཉམས་སུ་ལེན་པའི་གང་ཟག་ལ༔ ཚེ་འདི་བློ་ཡིས་ཐོང་སྟེ་འདོད་ 
པའི་སྤུ་རིས་ཟད་པ༔ བློ་སྣ་ཐུང་ཞིང་སྒྲུབ་པ་ལ་བརྩོན་པ༔ མོས་གུས་དག་སྣང་ 
ཆེ་ཞིང་ངེས་འབྱུང་སྐྱོ་ཤས་ཆེ་བ༔ ལོ་འདོད་ཆོས་བརྒྱད་ཆུང་བ༔ འགྲོ་དོན་ 
སྙིང་རྗེས་ཟིན་ཅིང་ཉམས་རྟོགས་རྡོ་རུས་གཏུགས་ཤིང་དྲོད་རྟགས་ནང་ནས་འཆར་ 
བ༔ རང་འདོད་སྤུ་རིས་ཟད་ནས་གཞན་དོན་སྙིང་རྗེས་ཟིན་པ་དེ་ལྟ་བུ་གཅིག་
བྱུང་ན་རྟགས་ཚད་མཆོག་ཏུ་གྱུར་པ་ཡིན་ཞིང་༔ མདོར་ན་ཚེ་གཅིག་ཉམས་སུ་ 
ལེན་པའི་གང་ཟག་ལ་རྟགས་ཚད་ནང་ནས་འཆར་ཏེ༔ ཡི་གེ་བཤད་ཚོད་ཡིན་ 
པས་ཉམས་ལེན་གནད་དུ་བསྣུན་ནཿ རྟགས་ཚད་རང་རྡོལ་འོང་བས་ཆོས་སྙིང་ 
ནས་བྱེད་ན་དེ་ལྟར་བྱ་འཚལ་གསུངས
ཡང་སློབ་དཔོན་ལ་ཞུས་པ༔ ཚེ་འདི་བློ་ཡིས་བཏང་ནས་གདམས་པ་ཉམས་ 
སུ་ལེན་པ་ལ༔ ལྟ་སྤྱོད་ལམ་གྱི་རིམ་པ་ཇི་ལྟར་བགྱི་ཞུས་པས༔ ཡང་སློབ་དཔོན་ 
གྱིས་གསུངས་ནས༔ སྤྱིར་གདམས་པ་ཉམས་སུ་ལེན་པ་ལ༔ ཚེ་འདིའི་གདོས་ 
ཐག་བཅད་ནས་བྱང་ཆུབ་དོན་དུ་གཉེར་བ་གཅིག་དགོས༔ འཁྲུལ་པ་སྡུག་བསྔལ་
251

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱི་རྒྱ་མཚོ་ལས་གྲོལ་ཏེ༔ འཁྲུལ་མེད་བདེ་བ་ཆེན་པོར་བཟློག་པ་གཅིག་དགོས་ 
པ་ཡིན་གསུངས༔ ཡང་སློབ་དཔོན་ལ་ཞུས་པ༔ དང་པོ་འཁྲུལ་པའི་རྩ་བ་གང་ 
ནས་འཁྲུལ༔ གཞི་ཅི་ལ་འཁྲུལ༔ འཁྲུལ་པའི་རྒྱུ་གང་ཡིན༔ དུས་ནམ་ཞིག་གི་ཚེ་ 
ན་འཁྲུལཿ༔ འཁྲུལ་པའི་ངོ་བོ་གང་ཡིན༔ ཚུལ་ཇི་ལྟར་འཁྲུལ༔ གང་འཁྲུལཿ གང་ 
གིས་འཁྲུལ༔ གང་ལྟར་འཁྲུལ༔ འཁྲུལ་པའི་འབྲས་བུ་གང་ཡིན༔ འཁྲུལ་པའི་ 
དཔེ་གང་ཡིན༔ ཞེས་ཞུས་པས༔ སློབ་དཔོན་གྱིས་གསུངས་ནས༔ དང་པོ་འཁྲུལ་ 
པའི་རྩ་བ་ཆོས་ཀྱི་དབྱིངས་ནས་འཁྲུལ-གཞི་ནི་ཀུན་གཞི་ལས་འཁྲུལ༔ འཁྲུལ་ 
པའི་རྒྱུ་མ་རིག་པ་ཡིན དུས་ནི་ཐོག་མ་མེད་པ་ནས་འཁྲུལ༔ ངོ་བོ་ནི་ང་བདག་ 
གིས་ཤེས་པ་ཞུགས་ནས་འཁོར་བར་འཁྲུལ༔ འཁྲུལ་ཚུལ་ནི སེམས་ཉིད་ངོ་བོ་ 
གཅིག་པ་ལ་གཉིས་སུ་བཟུང་བས་ཕྱི་སྣོད་ཀྱི་འཇིག་རྟེན་དང་ནང་བཅུད་ཀྱི་སེམས་ 
ཅན་གྱི་ཚུལ་དུ་འཁྲུལ༔ གང་འཁྲུལ་ནཿ ཉོན་མོངས་པ་ཅན་གྱི་ཡིད་འཁྲུལ༔ 
གང་གིས་འཁྲུལ་ན༔ རང་གིས་རང་མ་རིག་པས་འཁྲུལ༔ འཁྲུལ་ལུགས་ནི་ཤིང་ 
རྟའི་འཕང་ལོའམ༔ ཟོ་ཆུའི་འཁྱུད་མོ་བཞིན་གཅིག་ནས་གཅིག་ཏུ་འཁོར་ཞིང་ 
འཁྲུལ༔ འཁྲུལ་པའི་ཐོག་མ་ནི༔ ང་བདག་དང་སྐྱེ་འཆིའི་དགྲ་གཉེན་བདེ་སྡུག་ 
འཁོར་འདས་ཀྱི་ཚུལ་དུ་འཁྲུལ༔ འཁྲུལ་པའི་འབྲས་བུ་ནི་རིགས་དྲུག་ངན་སོང་ 
ཡིན༔ འཁྲུལ་པའི་དཔེ་ནི་སྲིན་བུའི་ཁ་ཆུ་རང་ལས་བྱུང་ནས་རང་འཐུམས་པ་ 
དང་འདྲའོ་གསུངས
ཡང་སློབ་དཔོན་ལ་ཞུས་པ༔ འཁྲུལ་པ་དེ་རྣམས་འཁྲུལ་མེད་བདེ་བར་བཟློག་ 
ན་ཇི་ལྟར་བཟློག་ཞུས་པསཿ སློབ་དཔོན་གྱིས་གསུངས་ནས༔ དེ་ལ་འཁྲུལ་པ་ 
བཟློག་པ་ནི༔ སྐྱེས་བུ་རྨི་ལམ་སད་པ་ལྟར་བཟློག་སྟེ༔ མི་གཅིག་རྨི་ལམ་རྨིས་
252

༄༅། །ཟབ་གཏེར་ཆོས་ཀྱི་མཛོད་ཁང་།
པའི་དུས་སུ་དགྲ་དང་ཆོམ་པོ་དང་༔ གསོད་པ་དང་༔ བྲག་དང་༔ གཡང་དང་༔ 
བརྡེག་བཙོག་ལ་སོགས་པའི་བདེ་སྡུག་དུ་མ་ཞིག་མྱོང་བ་དེ་ཉིད༔རྨི་ལམ་སད་ 
པ་དང་མཉམ་དུ་མི་བདེན་པ༔ སྡུག་བསྔལ་འཇིགས་སྐྲག་ལས་གྲོལ་བ་ལྟར༔ འཁྲུལ་ 
པ་བཟློག་པ་ནི༔ ལུང་མ་བསྟན་འཁྲུལ་པའི་བདེ་སྡུག་སྣ་ཚོགས་འདི་དག་ཐམས་ 
ཅད༔ རྩ་བ་རང་སེམས་གཅིག་པུའི་ཆོ་འཕྲུལ་ལམ་ཡོ་ལང་ཁ་ཕྱིར་བལྟས་པས་ 
གཉིས་འཛིན་འཁྲུལ་པ་མ་རྟོགས་པ་བྱེད་པ་པོ་གཞན་སུ་ཡང་མ་ཡིན་པར་རྟོགས་ 
ཤིང་སྣང་སྲིད་འཁོར་འདས་ཀྱི་ཆོས་ཐམས་ཅད་རྩ་བ་རང་སེམས་ཉག་གཅིག་ 
ལས༔ གཉིས་འཛིན་འཁྲུལ་པ་མ་རྟོགས་པ་བྱེད་པ་པོ་གཅིག་པུ་འདི་རྟོགས་ཤིང་༔
ཐམས་ཅད་བདེན་མེད་དུ་ཤེས་པས་བཟློག་སྟེ དེའི་བཟློག་རྐྱེན་ནི་བླ་མ་དམ་
པའི་གདམས་ངག་དང་འཕྲད་ནས༔ སྟོང་ཉིད་འགགས་མེད་ཟུང་འཇུག་སྤྲོས་
བྲལ་གྱི་ངོ་བོ་ཇི་བཞིན་དུ་རྟོགས་ཤིང་༔ གནས་ལུགས་ཀྱི་ལྟ་བ་བྱེད་པ་པོ་ཐམས་ 
ཅད་དང་བྲལ་བར་རྟོགས་ནས༔ དེ་ཉིད་དོན་ལ་འབྲལ་མེད་སྐྱོང་བསཿ༔ དེའི་ 
དོན་ལ་བརྟན་པ་ཐོབ་པའི་ཚེ༔ འཁྲུལ་པ་བཟློག་སྟེ༔ འབྲས་བུ་རྫོགས་པའི་སངས་ 
རྒྱས་འཐོབ་པར་འགྱུར་བ་ཡིན་གསུངས
ཡང་སློབ་དཔོན་ལ་ཞུས་པ༔ འོ་ན་འཁྲུལ་པ་རང་ཐོག་ཏུ་བཅད་ནས་ཉམས་སུ་ 
ལེན་པ་ལ༔ ལྟ་སྒོམ་སྤྱོད་པ་འབྲས་བུའི་ས་ལམ་ཇི་ལྟར་བཅད་ཞུས་པས༔ སློབ་ 
དཔོན་གྱིས་གསུངས་ནས༔ མུ་མཐའ་དང་བྲལ་བའི་ལྟ་བ་ལ་གདེང་གིས་ཆོད་ 
པར་བྱ༔ བསམ་དུ་མེད་པའི་སྒོམ་པ་ལ་དྲན་པས་ཟིན་པར་བྱ༔ བླང་དོར་མེད་ 
པའི་སྤྱོད་པ་ལ་བག་དང་ལྡན་པར་བྱ༔ བསྒྲུབ་ཏུ་མེད་པའི་འབྲས་བུ་ལ་བརྩོན་ 
འགྲུས་དང་ལྡན་པར་བྱའོ་གསུངས༔ ཡང་སློབ་དཔོན་ལ་ཞུས་པ༔ རྣལ་འབྱོར་
253

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་སེམས་མ་བཅོས་པར་བསྒོམ་པའི་བསོད་ནམས་དང་ཡོན་ཏན་གྱི་ཚད་ཇི་ལྟར་ 
གཟུང་ཞུས་པས༔ སློབ་དཔོན་གྱིས་གསུངས་ནས༔ སྐད་ཅིག་མ་ཡི་བསོད་ནམས་ 
ཀྱི་ཚད་ནི་གཟུང་བར་མི་ནུས་ཏེ ཤྲཱི་སེང་ཧའི་གསུང་ནས༔ གལ་ཏེ་གངྒཱའི་བྱེ་ 
སྙེད་ཀྱི༔ སེམས་ཅན་ཀུན་ལ་ལུས་སྦྱིན་པའི བསོད་ནམས་རྒྱ་ཆེན་གང་ཡིན་པཿ 
སྐད་ཅིག་བསྒོམས་པའི་ཆར་མི་ཉེ༔ གལ་ཏེ་གངྒཱའི་བྱེ་སྙེད་ཀྱི༔ སེམས་ཅན་ཀུན་ 
གྱི་སྲོག་བསྐྱབས་པ༔ རྩེ་གཅིག་བསྒོམས་པའི་འབུམ་ཆར་མིན༔ སྟོང་གསུམ་ 
རིན་ཆེན་མཆོད་རྟེན་གྱིས༔ ཁེངས་བྱས་བསོད་ནམས་གང་ཡིན་པ༔ དེས་ཀྱང་ 
བསྒོམས་པའི་འབུམ་ཆར་མིནཿ༔ སེམས་ཅན་ཀུན་ལ་རིན་པོ་ཆེ༔ ཕུང་པོ་དུ་མ་ 
བྱིན་པ་ཡི དགེ་རྩ་ཏིང་འཛིན་ཆར་མི་ཉེ༔ བསྒོམས་པའི་བསོད་ནམས་ཚད་ 
ལས་འདས༔ ཞེས་གསུངས་པ་ཡིན་གསུངས༔ ཡང་སློབ་དཔོན་ལ་ཞུས་པ༔ དེ་ 
ལྟར་བསྒོམ་པའི་རྣལ་འབྱོར་དེས༔ བསྒོམས་ཀྱང་རྟོགས་པ་མ་ཤརཿ༔ བསྒོམ་འཕྲོ་ 
ལ་ཤི་ན་ཇི་ལྟར་སྐྱེ་ཞུས་པས༔ སློབ་དཔོན་གྱིས་གསུངས་ནས་ངེས་འབྱུང་གིས་ 
གཤའ་མར་བསྒོམས་པ་དེ་མིར་སྐྱེས་ཏེ སྐྱེ་བ་དེས་འཁོར་བར་ཟློག་པ་ཐོབ༔
ཉམས་སྐྱེས་ཏེ་མི་གཡོ་བ་ཙམ་ལ་ཤི་བ་ནི་ལྷའི་རིག་འཛིན་དུ་སྐྱེས་ཏེ་སྐྱེ་བ་དེས་ 
སངས་རྒྱའོ༔ ཉམས་རྟོགས་ཤིན་ཏུ་བརྟན་ཞིང་མི་གཡོ་བ་ཐོབ་པ་ནི༔ སྲིད་པ་ 
བར་དོ་ལ་ཏིང་ངེ་འཛིན་ཟིན་ཏེ༔ འཚང་རྒྱ་བ་ཡིན་གསུངས༔
འོ་ན་སེམས་ཉིད་མ་བཅོས་པར་བསྒོམ་པ་ནི་དེ་ལྟར་ཆོག་ནཿ ཡི་དམ་གྱི་ལྷ་ 
བསྒོམ་པ་ལ་ཡོན་ཏན་ཇི་ལྟར་འབྱུང་ཞུས་པས༔ སློབ་དཔོན་གྱིས་གསུངས་ནས 
ཡི་དམ་གྱི་ལྷ་བསྒོམ་པ་ནི་མཆོག་ཏུ་གཅེས་ཏེ༔ དངོས་གྲུབ་ཐོབ་པ༔ བར་ཆད་ 
སེལ་བ༔ ནུས་པ་འབྱུང་བཿ བྱིན་རླབས་འཕེལ་བ༔ རྟོགས་པ་སྐྱེ་བ་ཐམས་ཅད་
254

༄༅། །ཟབ་གཏེར་ཆོས་ཀྱི་མཛོད་ཁང་།
ཡི་དམ་ལྷ་ལ་བརྟེན་ནས་འབྱུང་༔ ཡི་དམ་ལྷ་བསྒོམས་པ་ཁོ་ནས་གསང་སྔགས་ 
ཀྱི་འབྲས་བུ་ཐོབ་པ་ཡིན་ཏེ ཡི་དམ་ལྷ་མེད་ན་ཐ་མལ་པ་ཡིན་ནོ་གསུངས༔ ཡང་ 
སློབ་དཔོན་ལ་ཞུས་པ༔ འོ་ན་ཡི་དམ་ལྷའི་བསྙེན་སྒྲུབ་ཇི་ལྟར་བྱས་ན་ཉེ་ཞུས་ 
པས༔ སློབ་དཔོན་གྱིས་གསུངས་ནས༔ རང་ཡི་དམ་ལྷ་དང་གཉིས་སུ་མེད་པར་ 
སྐུ་གསུང་ཐུགས་ལྷུན་གྲུབ་ཏུ་རྟོགས་ཤིང་བཟླས་བརྗོད་ཐེམས་ན་ཉེ དོན་ལ་ 
རང་རིག་ཡི་དམ་ཆོས་སྐུར་རྟོགས་ན་ཉེའོ་གསུངས༔ འོ་ན་ཡི་དམ་ལྷ་ལོངས་སྤྱོད་ 
རྫོགས་པའི་སྐུར་བསྒོམ་པ་དང་༔ ལས་ཀྱི་ཁྲོ་བོར་བསྒོམ་པ་མི་འགལ་ལམ་ཞུས་ 
པས༔ སློབ་དཔོན་གྱིས་གསུངས་ནས༔ ཡི་དམ་ཞི་ཁྲོའི་ལྷ་ཚོགས་ནི་རང་རྒྱུད་ 
གཟུགས་ཀྱི་སྐུར་མི་བལྟ༔ ཆོས་ཉིད་རིག་པའི་རང་རྩལ་ཡིན་ཏེ༔ མ་འགགས་སྣ་
ཚོགས་ཅིར་ཡང་སྣང་བས་ལྷ་གཙོ་འཁོར་བསམ་ཡས་སུ་སྣང་བ་ཡིན་ཏེ༔ དོན་
ལ་བྱང་ཆུབ་སེམས་ཀྱི་ཆོ་འཕྲུལ་ཡིན དོན་ལ་ལྷ་གཅིག་བསྒྲུབས་པས་ཀུན་འགྲུབ༔
གཙོ་འཁོར་དཔག་མེད་ཇི་ལྟར་སྣང་ཡང་༔ དོན་ལ་དབྱེར་མེད་ཆོས་སྐུ་གཅིག
དེ་ཉིད་རྟོགས་ན་ཐམས་ཅད་ཆོས་སྐུར་འགྲུབ་ཅིང༔ དེ་ལྟར་མིན་པར་ཡི་དམ་
ལྷ་ལ་དངོས་པོ་རང་རྒྱུད་དུ་བཟུང་ན་སྒྲིབ་པ་དཔག་ཏུ་མེད༔ ཁྲོ་བོའི་ཞབས་
འོག་ཏུ་ཕག་པ་བརྫིས་པ་འདི་ཡང་༔ བདག་དང་གཞན་གཉིས་སུ་འཛིན་པའི་
རྟོག་པ་སྤངས་པ་དང་༔ རྣམ་རྟོག་དབྱིངས་སུ་བརྫི་བའི་བརྡར་བསྟན་པ་ཡིན་ཏེ
དོན་འགྲོ་བ་འདུལ་བའི་ཐབས་གདུལ་བྱའི་མོས་བློས་ཡིན་པས་དེ་ལྟར་ཤེས་པར་
བྱའོ༔ ཡང་སློབ་དཔོན་ལ་ཞུས་པ༔ འོ་ན་ཡི་དམ་ལྷ་དེ་ལྟར་བསྒོམ་པ་ལ་གོལ་ 
ས་ཇི་ལྟར་བཅད་ཞུས་པས༔ སློབ་དཔོན་གྱིས་གསུངས་ནས༔ ཡོད་མེད་མཐའ་ 
ལ་ཞེན་པ་ལྟ་བའི་གོལ་ས་ཡིན༔ གཟུང་འཛིན་དངོས་པོར་བྱུང་བ་སྒོམ་པའི་
255

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གོལ་ས་ཡིན༔ བླང་དོར་དགག་སྒྲུབ་བྱུང་ན་སྤྱོད་པའི་གོལ་ས་ཡིན༔ རེ་དོགས་
ཐོབ་རྒྱུ་བྱུང་ན་འབྲས་བུའི་གོལ་ས་ཡིན་གསུངས་སོ 
ཡང་སློབ་དཔོན་ལ་ཞུས་པ༔དེ་ལྟར་ལྷ་བསྒོམ་པ་ལ་བརྟེན་ནས་སངས་རྒྱས་ཇི་
ལྟར་ཐོབ་ཞུས་པས༔ སློབ་དཔོན་གྱིས་གསུངས་ནས༔ རྣལ་འབྱོར་ལུས་རྒྱ་དང་ 
བྲལ་བའི་དུས་སུ་རང་བྱུང་རིག་པའི་ཡེ་ཤེས་ཆེན་པོ་འདི་ཉིད་གཞི་ཅི་ཡང་མ་ 
ཡིན་པས་ཆོས་སྐུ་བདེ་བ་ཆེན་པོའི་ངང་དུ་འཚང་རྒྱའོ༔ གཞན་སྣང་ལ་ཆོས་སྐུ་
ཅི་ཡང་མ་ཡིན་པ་ནམ་མཁའ་ལྟ་བུའི་ངང་ལ༔ ལོངས་སྤྱོད་རྫོགས་པའི་སྐུ་སྤྲིན་
ལྟར་བཞེངས་ནསཿ སྨོན་ལམ་ཐུགས་རྗེའི་ཤུགས་ཀྱིས་སྤྲུལ་པའི་སྐུ་ཆར་པ་ལྟ་བུ
འཛམ་བུའི་གླིང་བྱེ་བ་ཕྲག་བརྒྱར་སྤྲུལ་པ་ཡང་སྤྲུལ་དང་བཅས་པ་དཔག་ཏུ་མེད་
པས་འགྲོ་བའི་དོན་བྱེད་པ་ཡིན་གསུངས༔ ཡང་སློབ་དཔོན་ལ་ཞུས་པ༔ དབང་
པོ་རབ་ཀྱི་གང་ཟག་གམ་ངེས་འབྱུང་ཅན་གྱིས་སྐྱེས་བུས་བཙལ་མེད་གཅིག་ཆོད་
དུ་སངས་རྒྱས་ཇི་ལྟར་བསྒྲུབ་ཞུས་པས༔ སློབ་དཔོན་གྱིས་གསུངས་ནས༔རང་
སེམས་སངས་རྒྱས་སུ་རྟོགས་ན་སངས་རྒྱས་ཀྱི་རྒྱུ་ལོགས་ནས་བཙལ་དུ་མེད༔ སྣང་
སྲིད་སེམས་སུ་རྟོགས་ན་བྱང་ཆུབ་ཀྱི་ལམ་ལོགས་ན་མེད༔ འཁོར་བའི་ཉེས་ 
དམིགས་ཤེས་ན་སློབ་དཔོན་ལོགས་ན་བཙལ་དུ་མེདཿ སྙིང་རྗེ་རྒྱུད་ལ་སྐྱེས་ན་ 
བྱམས་པ་ལོགས་ན་བཙལ་དུ་མེད༔ སེམས་ཉིད་སྟོང་པར་རྟོགས་ན་བསྒོམ་རྒྱུ་ 
ལོགས་ན་མེད༔ འཁོར་བ་ལ་བློ་ལོག་ན་རྒྱལ་ཁམས་གཞན་དུ་འགྲོ་དོན་མེད༔ 
སྡིག་པའི་ལས་མ་བྱས་ན༔ དགེ་བ་བསྒྲུབ་ཏུ་མེད༔ དེ་ལྟར་རྟོགས་ན་རྩོལ་བ་མི་ 
འཚལ་གསུངས༔ ཡང་སློབ་དཔོན་ལ་ཞུས་པ༔ དམ་ཆོས་འདི་ལྟ་བུ་ཉམས་སུ་ 
ལེན་པ་ལ་གང་ཟག་གི་སྐྱོན་དང་བྲལ་བ་ཅི་དགོས་ཞུས་པས༔ སློབ་དཔོན་གྱིས་
256

༄༅། །ཟབ་གཏེར་ཆོས་ཀྱི་མཛོད་ཁང་།
གསུངས་ནས༔ དད་པ་མེད་ན་ཆོས་ལ་མི་འཇུག་པའི་སྐྱོན༔ ལས་འཕྲོ་མེད་ན་ 
བླ་མ་ལ་མི་མོས་པའི་སྐྱོནཿ༔ བླ་མ་ཚད་ལྡན་དང་མ་འཕྲད་ན༔ གདམས་པ་ཁྱད་ 
པར་ཅན་དང་མི་འཕྲད་པའི་སྐྱོན༔ ཤེས་རབ་ཆེ་ཡང་མ་བསྒོམས་ན་གཉེན་པོར་ 
མི་འགྲོ་བའི་སྐྱོནཿ༔ ཤེས་རབ་མེད་ན་མི་གོ་བའི་སྐྱོནཿ བསྒོམས་ཀྱང་ལྟ་བ་དང་ 
མ་འབྲེལ་ན་ལམ་དུ་མི་འགྲོ་བའི་སྐྱོནཿ བསམ་གཏན་གྱི་ལྗིད་མ་ཕེབས་ན་སྒོམ་ 
ཡེངས་པའི་སྐྱོན༔ ཏིང་ངེ་འཛིན་གྱི་ངར་མ་ཆགས་ན་རྐྱེན་མི་ཐུབ་པའི་སྐྱོནཿ༔ ཐོས་ 
པ་ཆུང་ན་གོལ་སར་ལྟུང་བའི་སྐྱོནཿ༔ གདམས་ངག་བདུད་རྩིར་མ་ཤེས་ན་ཚིག་ 
ལ་འབྱམས་ཏེ་དོན་ཐོག་ཏུ་མི་ཕེབས་པའི་སྐྱོན༔ གཡེང་བ་ཆེ་ན་ཉམས་སུ་མི་ 
ལོན་པའི་སྐྱོན༔ ཚུལ་འཆོས་མཁས་ན་ཞེ་ལ་མི་འབྱར་བའི་སྐྱོནཿ སྐྱོན་དེ་རྣམས་ 
དང་བྲལ་ནས་ཉམས་སུ་བླངས་ན་འོང་བར་མཆིའོ་གསུངས༔
ཡང་སློབ་དཔོན་ལ་ཞུས་པ༔ དམ་ཆོས་རྫོགས་པ་ཆེན་པོ་ལ་རྟོགས་པས་ཆོགཿ༔ 
བསྒོམ་དུ་མེད༔ ལས་ལ་དགེ་སྡིག་བཟང་ངན་མེད་ཅེས་ཟེར་བ་དེ་ལྟར་རུང་ངམ་ 
ལགས་ཞུས་པསཿ༔ སློབ་དཔོན་གྱིས་གསུངས་ནས༔ ལྟ་བ་རྟོགས་པས་མི་ཆོག་ 
སྒོམ་དགོས་ཏེ༔ སྣང་སྲིད་འཁོར་འདས་ཀྱི་ཆོས་ཐམས་ཅད་རང་རིག་ཏུ་རྫོགས་
པ་དེ་ལ་གོམས་ཤིང་བརྟན་པ་ཐོབ་པས་སངས་རྒྱས་པ་ཡིན༔ དཔེར་ན་མི་གཅིག་ 
དང་གྲོགས་པོ་བྱེད་པ་ལ་ངོ་ཤེས་པས་མི་ཆོག་འདྲིས་དགོས་པ་དང་མཚུངས༔ ལས་
དགེ་སྡིག་མེད་པར་སྨྲ་བ་ནི༔ སྣང་སྲིད་འཁོར་འདས་ཀྱི་ཆོས་ཐམས་ཅད་སེམས་ 
ཉིད་སྟོང་པའི་ངང་དུ་རྫོགས་པའི་དུས་ནཿ སྟོང་པ་ལ་ལས་མེད་ལས་ཀྱི་རྣམ་ 
པར་སྨིན་པ་ཡང་མེད་དེ༔ སེམས་སྟོང་པའི་ངང་དུ་མ་རྫོགས་པར་རྨོངས་པའི་ 
བློས་ཁ་ལྟ་ལ་ཁྱེར་ནས༔ དགེ་སྡིག་འཆོལ་ཉོགས་སུ་སྤྱོད་པས༔ དམྱལ་བའི་
257

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གནས་སུ་ཡུན་རིང་པོར་སྡུག་བསྔལ་མྱོང་གསུངས ཡང་སློབ་དཔོན་ལ་ཞུས་པ༔ 
འོ་ན་ཆོས་ཉམས་སུ་མ་བླངས་ན༔ ཤེས་པས་མི་ཕན་ནམ༔ ཞུས་པསཿ སློབ་ 
དཔོན་གྱིས་གསུངས་ནསཿ ཉམས་ལེན་རྒྱུད་ཐོག་ཏུ་མ་འབྱོར་ན༔ ཤེས་པས་མི་ 
ཕན༔ ཆོས་རྣལ་མ་འོང་བ་ལ་འཁོར་བ་བློས་མི་འཛིན་པཿཔ༔ འདུས་བྱས་ཀྱི་ 
མཚན་ཉིད་མི་རྟག་སྡུག་བསྔལ་དུ་གོ་བ༔ སྣང་བ་སྒྱུ་མར་ཤེས་པ ཆོས་བརྒྱད་ 
ཀྱི་རི་མོ་སུབ་པ༔ ཆེ་བཅོས་དང་ཚུལ་འཆོས་མེད་པ༔ ཁེངས་སེམས་དང་ཨང་ 
འདིར་ཞིག་པ༔ མི་ཆོས་ལ་བློ་ལོག་ན་ཆོས་འོང་བ་ཡིན༔ འཁོར་བ་ལ་བློ་བག་ 
ཙམ་མ་ལོག་པར༔ སླར་ཚིག་སྟོང་གི་ང་རྒྱལ་གྱིས་ཆེ་འགྱིང་བྱེད་ཅིང་༔ ཧམ་པ་ 
ཅན་ཚན་གཅིག་འབྱུང་སྟེ༔ འཆི་དུས་ཕམ་པོ་ཆེ་གཅིག་འབྱུང་ཉེན་ཡོད་གསུངས༔ 
ཡང་སློབ་དཔོན་ལ་ཞུས་པ༔ འོ་ན་གང་ཟག་མཁས་པ་དང༔ བཙུན་པ་དང༔ བཟང་ 
པོ་གསུམ་ཁག་གང་ཆེ་ཞུས་པས༔
སློབ་དཔོན་གྱིས་གསུངས་ནས༔ གཞན་དོན་གདུལ་བྱ་སྐྱོང་ན་མཁས་པ་གཙོ 
བསྟན་པ་གྲོགས་སུ་བརྩིས་ན་བཙུན་པ་གཅེས༔ རང་དོན་ཚུགས་སུ་འཛུད་ན་ 
བཟང་པོ་དགོས༔ འོན་ཀྱང་གང་ཟག་བཟང་ན་ཀུན་འགྲུབ༔ རང་འདོད་རྩ་བ་ 
ཟད་ན་ཀུན་ཀྱང་བཟང་གསུངས༔ ཡང་སློབ་དཔོན་ལ་ཞུས་པ༔ གང་ཟག་ཤེས་ 
རབ་ཆེ་བ་དང་༔ བརྩོན་འགྲུས་ཆེ་བ་ཁག་གང་ཆེ་ཞུས་པས༔ སློབ་དཔོན་གྱིས་ 
གསུངས་ནས༔ དེ་ནི་ཤེས་རབ་ཁག་ཆེ་སྟེ ཤེས་རབ་ཆེན་པོས་སྐད་ཅིག་ལ༔ 
ཆོས་ཀུན་ཁོང་དུ་ཆུད་པའོ་ཞེས་པས༔ ཤེས་རབ་བློ་ཆེན་གྱིས་ནི་ཆོས་ཐམས་ཅད་
ཀྱི་དེ་བཞིན་ཉིད་ཀྱི་དོན་མ་ནོར་བར་རྟོགས་པས་བྱས་ཚད་རླབས་ཆེན་དུ་འགྲོ་ 
ཞིང་༔ ཤེས་རབ་མེད་ན་བརྩོན་འགྲུས་ཆེ་ཡང་ལམ་ཆོད་མེད་དེ་ཐེག་ཆུང་དུ་
258

༄༅། །ཟབ་གཏེར་ཆོས་ཀྱི་མཛོད་ཁང་།
གོལ་ཏེ༔ དཔེར་ན་ཁྲོན་པའི་རུས་སྦལ་དང་༔ རྒྱ་མཚོའི་རུས་སྦལ་དང་མཚུངས་ 
ཤིང་༔ དེ་ཡང་བྱིལ་བུའི་གཤོག་པ་དལ་མེད་དུ་གཡབ་ཀྱང་གནམ་འཕང་ཆེར་ 
མི་ཆོད་ཅིང༔ ཁྱུང་གི་གཤོག་རླབས་གཅིག་གིས་གནམ་འཕང་ཆོད་པ་དང་མཚུངས༔
གཉིས་ཀ་ལྡན་ན་མཆོག་ཏུ་འགྱུར་བར་ངེས་ཤིང་༔ མ་རྟོགས་ན་ལམ་དུ་མི་འགྲོ 
ཉམས་སུ་མ་བླངས་ན་རྟོགས་པ་མི་སྐྱེའོ་གསུངས༔ ཡང་སློབ་དཔོན་ལ་ཞུས་པཿ 
འོ་འོ་ན་དམ་ཆོས་འདི་ལྟ་བུས་གཞན་དོན་བྱེད་པའི་དུས་ནམ་ལགས་ཞུས་པས༔ སློབ་
དཔོན་གྱིས་གསུངས་ནས༔ སྐལ་ལྡན་སྐྱེས་བུས་དང་པོ་ཐོས་པ་རྒྱ་བསྐྱེད༔ བར་ 
དུ་སྒྲུབ་པའི་ཉམས་ལེན་བསྐྱངས་ནས༔ མཐར་ལྟ་བའི་གཞི་བཟུང་༔ སྒོམ་པའི་ 
ཁྲེགས་ཆོདཿ༔ སྐྱོད་པའི་ལ་དོར༔ རྟོགས་པ་མཐར་ཕྱིན་ཏེ་སྟོང་ཉིད་དང་སྙིང་རྗེ་ 
ཟུང་དུ་གྱུར་པའི་དུས་སུ་ཡིན་ཏེ འབྲེལ་ཚད་དོན་དང་ལྡན་པར་འགྱུར་རོ༔ 
འོན་ཀྱང་རང་དོན་འདོད་པའི་སྤུ་རིས་མེད་ཅིང་༔ གཞན་དོན་ཐུགས་རྗེ་དང་
སྙིང་རྗེར་ལྡན་ནས༔ གནས་སྐབས་ཀྱི་རྟེན་འབྲེལ་གང་འགྲིགས་བྱ་བར་རུང་ངོ་ 
གསུངས༔ ཡང་སློབ་དཔོན་ལ་ཞུས་པ༔ ཨེ་མ་འགྲོ་མགོན་བླ་མ་རྗེ༔ ཟབ་པའི་ 
མཐར་ཐུག་སྙིང་པོའི་བཅུད༔ འཕྲད་ཆོག་མཐོང་གྲོལ་སྙིང་ཐིག་འདི༔ མ་འོངས་ 
གཏད་རྒྱ་ཇི་ལྟར་བགྱི༔ ཞུས་པསཿ
སློབ་དཔོན་གྱིས་གསུངས་ནས༔ དེ་དོན་ལེགས་སོ་རིགས་ལྡན་མཿ ཆོས་འདི་ 
ལྔ་བཅུ་ཁ་རལ་དུས༔ ལས་འཕྲོ་ཅན་གྱི་ལག་ཏུ་གཏད༔ མཐའ་ཡི་མིར་སྐྱེས་ 
པད་འབྱུང་གིས༔ ཆོས་བདག་མཁའ་འགྲོའི་བཀའ་རྒྱ་བཀྲོལ༔ རྒྱུད་ལ་བརྟེན་ 
ནས་གདམས་པ་བཀོད༔ ཡེ་ཤེས་མཚོ་རྒྱལ་ཁྱོད་ལ་གཏད༔ མི་སྤེལ་རིན་ཆེན་ 
གཏེར་དུ་སྦོས༔ སྐལ་ལྡན་གཅིག་དང་འཕྲད་ནས་ཀྱང་༔ སྣོད་མེད་ལག་ཏུ་ཤོར་
259

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྲིད་དོ༔ དམ་མེད་ལག་ཏུ་འཆོར་སྲིད་དོ༔ སྟོང་ཞུས་མཁན་ལ་འཆོར་སྲིད་དོ 
དཔེ་སྲེད་ཅན་ལ་འཆོར་སྲིད་དོ༔ ཟོལ་འགྲོགས་ཅན་ལ་འཆོར་སྲིད་དོ དེ་བས་ 
གསང་ཞིང་དམ་པར་བྱ༔ ལོ་གསུམ་འགྲོགས་ནས་རྟག་ཐུབ་པའི༔ སྙིང་འདྲའི་ 
བུ་ལ་གཏད་པར་བྱ༔ གསང་སྔགས་སྤྱི་སྲོག་དམ་ཚིག་སྟེ དེ་ཕྱིར་དམ་ལྡན་བུ་ 
ལ་བྱིན༔ མགོན་པོ་གཟའ་དང་བཙན་གསུམ་ལ༔ ཆེད་དུ་གཉེར་རོ་བཀའ་འདི་ 
སྲུངས༔ མ་འོངས་བསྟན་པའི་མར་ཤམ་ལ༔ ཨོ་རྒྱན་བདག་གིས་བྱིན་བརླབས་ 
པའི༔ ལས་ཅན་གཅིག་དང་འཕྲད་པར་ཤོག༔ རང་དང་རྟགས་མཐུན་བུ་བཞི་ 
འབྱུང་༔ ཆོས་བཀའ་གཏད་པས་དར་རྒྱས་འགྱུར༔ གུད་དུ་སྦས་པའི་ཤོག་དྲིལ་ 
གསུམ༔ ལོ་གཅིག་ཐེམས་ནས་གཏེར་དུ་སྦོས༔ ཕྱི་དུས་འགྲོ་དོན་འཕེལ་བར་ 
འགྱུར༔ ༼རྒྱ་རྒྱ་རྒྱ༔༽ སྤྲུལ་སྐུས་ཤོག་སེར་ལས་ཞལ་བཤུས་པའོ། །
260

༄༅། །ཟབ་གཏེར་ཆོས་ཀྱི་མཛོད་ཁང་།
ཞལ་གདམས་གསལ་བའི་སྒྲོན་མེ་གནམ་སྐས་ཅན་གྱི་ 
གཏེར་མ་ཡང་དག་པའོ༔
ཐགqཀའ་1ཊཤཥཿཝདུས་གསུམ་རྒྱལ་བའི་སྤྱི་གཟུགས་པདྨ་
འབྱུང༔ སྤྲེ་འུའི་ལོ་ལ་ཀོ་ཤའི་གླིང་དུ་འཁྲུངས༔ ཨོ་རྒྱན་རྒྱ་གར་ཁ་ཆེ་ བལ་ཡུལ་ 
ཕན༔ སུམ་སྟོང་བར་དུ་སྟོན་པ་གཉིས་པར་མཛད༔ ཤཱཀ་ཐུབ་འདས་ནས་སུམ་ 
སྟོང་ཉེ་བའི་ཚེ༔ ཐུགས་རྗེའི་དབང་གིས་བོད་ཡུལ་དབུས་སུ་སླེབས༔ མཚོ་རྒྱལ་ 
བདག་གིས་བཅུ་གསུམ་ལོན་ཚེ་མཇལ༔ བརྒྱ་དང་བཅུ་གཅིག་གུ་རུའི་ཞབས་ 
ཏོག་བགྱིས༔ རྒྱུད་དང་དྲག་སྔགས་མན་ངག་དཔག་མེད་པ༔ རྗེས་འཇུག་༼རྗེ་ 
བཙུན༽ བཀའ་ཡི་བསྡུ་བ་ཐམས་ཅད་བགྱིས༔ ཕུར་པ་ཡང་དག་བདུད་རྩི་གཤིན་ 
རྗེ་གཤེད༔ མ་མོ་ལ་སོགས་བཀའ་བརྒྱུད་རིམ་པར་སྤེལ༔ ཤིན་ཏུ་ཟབ་པའི་ 
མཐར་ཐུག་སྙིང་པོ་རྣམས༔ སྤྱིར་ཡང་བོད་རྣམས་གསར་ངེས་ཆེ་བ་དང་༔ སྙིགས་ 
མའི་འགྲོ་བ་ལྷག་པར་སྙིང་རྗེ་བས༔ མཐའ་དབུས་ཐམས་ཅད་གཏེར་གྱིས་བཀང་ 
ནས་བཞག ལས་ཅན་བུ་དང་འཕྲད་པའི་སྨོན་ལམ་བཏབ༔ མ་འོངས་དུས་སུ་ 
རྟོག་གེ་ཐ་སྙད་མཁན སྒོམ་ཆེན་ལ་སོགས་ཕྱོགས་དང་རིགས་དྲེགས་ཅནཿ
རང་ཆེ་འབྱིན་ཅིང་གཏེར་ལ་རྩོད་ན་ཡང་༔ སྙིགས་མའི་ཆོས་བྱེད་ཕལ་གཅིག་ 
གཏེར་གྱིས་འདྲེན༔ ཟབ་ལ་ཁ་ཚང་མ་བསྒྲིབས་མཐའ་རྒྱས་ཤིང་༔ གདམས་པ་ 
སྣ་རེས་གང་ཟག་གྲོལ་བར་ངེས༔ དེ་བས་ལས་སད་སྐལ་ལྡན་སྦྱངས་པ་ཅན༔ འཆི་ 
བ་དྲན་ན་གཏེར་ཆོས་ཉམས་སུ་ལོངས༔ ཚེ་གཅིག་ཐར་ལམ་ཐོབ་པོ་རྗེས་འཇུག་
261

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྣམས༔ སྙིགས་དུས་གཏེར་ལ་མོས་པའི་སྐལ་ལྡན་རྣམས༔ དེང་སང་གུ་རུའི་ 
ཞལ་མཐོང་སྨོན་ལམ་བཏབ༔ ཐམས་ཅད་ལས་ཅན་ཡིན་པས་དགའ་བ་སྒོམས༔ 
ཁོ་མོའི་ཚིག་འདི་རིན་ཆེན་གསེར་བས་དཀོན༔ སྙིགས་མའི་རྗེས་འཇུག་སྙིང་ 
ནས་ཆོས་གྱིས་ཨཾ༔ སློབ་དཔོན་ཆེན་པོ་པདྨ་འབྱུང་གནས་དང་༔ ཐུགས་སྲས་ཉེ་ 
བའི་ ༼མཁས་པ་བི་མ་ྋ༔ ནམ་མཁའི་སྙིང་པོ༔ སངས་རྒྱས་ཡེ་ཤེས༔ རྒྱལ་བ་མཆོག་དབྱངས༔ མཁར་ཆེན་བཟའ༔ 
ཤེལ་དཀར་བཟའ༔ ལང་གྲོ་ལོ་ཙཱ༔ ཨ་ཙ་ར་ཡེ་ཤེས༔༽ འཁོར་བརྒྱད་ལ་སོགས་པ༔ ལྷོ་བྲག་ 
མཁར་ཆུ་དཔལ་གྱི་ཕུག་རིང་ན་བཞུགས་དུས་སུ༔ ས་མོ་ལུག་གི་ལོ་སྤྲེའུ་ཟླའི་
ཚེས་བཅུ་ལ་རང་བཞིན་གྱི་མཁའ་འགྲོ་མ་མང་པོས་འཛམ་བུ་གླིང་གི་ཟས་སྣ་ཐམས་ 
ཅད་བསྡུས་ནས༔ ཚོགས་ཀྱི་འཁོར་ལོ་བརྒྱ་རྩ་བརྒྱད་བསྐོར་བའི་དུས་སུ༔ བདག་ 
མཁར་ཆེན་བཟས༔ སློབ་དཔོན་ཆེན་པོ་ལ་ཞུས་པ༔ ཨོ་རྒྱན་རིན་པོ་ཆེ་མ་ 
འོངས་ཐ་མ་སྙིགས་མའི་དུས་སུ་བོད་ཡུལ་ཆོས་བྱེད་ཅི་འདྲ་འོང་༔ མཁས་པ་ཅི་ 
འདྲ་འོང་༔ བཟང་པོ་ཅི་འདྲ་འོང་༔ བཙུན་པ་ཅི་འདྲ་འོང་༔ གྲུབ་ཐོབ་ཅི་འདྲ་ 
འོང་༔ སྒོམ་ཆེན་ཅི་འདྲ་འོང་༔ མཁས་པ་དགེ་བཤེས་ཅི་འདྲ་འོང་༔ སྐྱོན་མེད་ 
ཚུལ་དང་མཐུན་པ་ཅི་ཙམ་འོང་ཞུས་པ་ལས༔
ཨོ་རྒྱན་ཆེན་པོའི་ཞལ་འཛུམ་པ་མཛད་ནས༔ བཤད་ན་བཞད་གད་ཀྱི་གནས་ 
སུ་འགྲོ་ཡང་ཐུགས་ཀྱི་འཁོར་རྣམས་གསན་འཚལ༔ མ་འོངས་པའི་དུས་ན་པྲེ་ཏ་ 
བོད་ཀྱི་རྒྱལ་ཁམས་འདིར༔ ཆོས་བྱེད་ཚད་དང་ལྡན་པ་དང་མི་ལྡན་པ་གང་ 
ཡང་འབྱུང་༔ དེ་ཡང་ངེད་རྒྱ་གར་བ་ཡིན་ནཿ༔ སངས་རྒྱས་ཀྱི་བཀའ་ཚད་མ༔ 
མཁས་པ་པཎྜི་ཏ་ཚད་མཿ༔ ཚེའི་རིག་འཛིན་བརྙེས་པས་སྟོན་པ་མྱ་ངན་ལས་འདས་ 
འོག་ནས་དེང་སང་བར་གྱི་ཆ་ཡོད༔ རྒྱུས་ཡོད༔ ལོ་རྒྱུས་ལྷག་ཆད་མི་ཚུད་པའི་
262

༄༅། །ཟབ་གཏེར་ཆོས་ཀྱི་མཛོད་ཁང་།
ཆ་ཡོད་དཔང་པོ་མང་པོ་བཞུགས་པས༔ བཀའ་ཚད་མ་མ་བསླད་པས་གྲུབ་ཐོབ་ 
མང་༔ རྡོ་རྗེ་གདན་གྱི་ས་གཞི་ཡོད་ས༔ ཚེའི་རིག་འཛིན་དང་སྤྲུལ་པ་བསྒྲུབ་ 
རྟགས རྫུ་འཕྲུལ་སྣ་ཚོགས་སྟོན་ནུས༔ བོད་སྤྲེའུ་དང་བྲག་སྲིན་ལས་སྐྱེས་པའི་ 
གནད་ཀྱིས༔ བློ་མང་༔ ཅོལ་ཆུང་༔ མགུ་སླ༔ འཁོང་རྐྱེནཿ ངོ་ཚ་ཆུང་༔ ཞེ་སྡང་ 
དང་འགྲན་སེམས་ཆེ༔ རང་མཐོང་ཆེ༔ གཞན་སྨོད་རེམཿ༔ ཡང་སྤྲེའུ་ཡང་ 
འཕགས་པའི་སྤྲུལ་པ་ཡིན་པས་ཆོས་ཀྱི་ཡོན་ཏན་མང་པོ་ཡོད༔ ཁྱོད་ཀྱི་ཞུས་ 
པའི་མོད་ལན་དུཿ༔ ཆོས་བྱེད་མང་ལ་ཆོས་མགོ་ཐོན་པ་ཉུང་བར་འོང་༔ དང་པོ་ 
འཆི་བ་དྲན་པ་ཙུག་བྱས་ཀྱང༔ རྗེས་ཚེ་འདིའི་སྣང་བ་ཁོ་ནའི་དབང་དུ་འགྲོ 
འཆི་ཁར་འགྱོད་ཙ་ན་ཕྱིས་ཏེ་དེར་ཐལ་ལོ༔ མཁས་པ་ཅི་འདྲ་འོང་ན་རྒྱ་གར་ 
གྱི་པཎྜི་ཏ་དང་༔ ད་ལྟའི་ལོ་པཎ་ཚད་མ་འདི་དག་སྨོན་ལམ་གྱིས་བོད་དུ་སྐྱེ་བ་ 
བླངས་ནས༔ མཁས་པ་ཚད་མ་བསྟན་པ་ལ་ཕན་པ་འགའ་ཙམ་འབྱུང་༔ དེ་
ཡང་མངའ་བདག་ཁྲི་སྲོང་གི་གདུང་རྒྱུད༔ དྲུག་བདུན་ཙམ་ནས་མར་སོང་དུས་ 
བོད་ཐམས་ཅད་ལོ་ཙཱ་བར་གྲགས་སྟེ་མི་ཕྱེད་རྒྱ་གར་དང་ཐག་བྲན༔ ཐམས་ཅད་
རང་གི་ཆེ་བ་ནི་འདོད༔ ཆགས་སྡང་དང་འགྲན་སེམས་ནི་རླུང་ལྟར་འཚུབས༔
རྒྱ་གར་གྱི་པཎྜི་ཏ་གསེར་འདོད་པ་རྣམས་ཀྱང་བོད་ན་གང་དར་བའི་ཆོས་ལ་འདོད་ 
བཅོལ་འཆོས༔ དེ་ཡང་རྒྱ་གར་གྱི་སྡེ་སྣོད་གསུམ་ལ་སོགས་པ༔ སྔགས་མཚན་ 
ཉིད་ཡོངས་སུ་གྲགས་པ་ཐམས་ཅད་ནི་ད་ལྟ་འགྱུར་ཟིན༔ རྒྱུད་དང་མན་ངག་ 
མ་གྲགས་པ་རྣམས་ནི་ཨོ་རྒྱན་ལ་སོགས་མཁའ་འགྲོའི་གསང་མཛོད་རྣམས་ན་ཡོད་
དེ༔ རྣལ་འབྱོར་གྱི་དབང་ཕྱུག་གྲུབ་ཐོབ་མིན་པས་མི་ཐོབ༔ དེ་དུས་བོད་རྣམས་ 
ཀྱི་ཨོ་རྒྱན་ཡུལ་དུ་ནི་མ་རྟོལ༔ དབུས་འགྱུར་རྡོ་རྗེ་གདན་མཐིལ་དུ་ནི་ཡུད་ཙམ་
263

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རེ་ལས་ཚད་པས་མ་ཚུགསཿ རྒྱ་གར་ཤར་ཕྱོགས༔ ཁ་ཆེ་བལ་ཡུལ་རྣམས་ལ་ཆུ་ 
ལྟར་རྒྱུགཿ༔ ལོ་ཙཱར་གྲགས་པ་རྣམས་རང་ཆེ་མཁས་འདོད་པས་གཅིག་སྐྱོན་གཅིག་ 
ལ་འགེལཿ སྔར་འགྱུར་ཟིན་པ་རྣམས་ལ་རྒྱུད་ཁུངས་དང་བཅོས་ཆུང་རེ་བྱས་ 
ངའི་འགྱུར་བཟང་ཟེར༔ ད་ལྟའི་སྤྲུལ་པའི་ལོ་པཎ་རྣམས་མི་བཟང་ན༔ མ་འོངས་ 
བོད་ཕྲུག་སོ་སོ་སྐྱེ་བོ་བྱིས་སྦ་རྣམས་ནི་མི་མཁས་གསུང་༔ དེར་བོད་ཕྲུག་ལོ་ཙཱ་ 
བར་གྲགས་པ་རྣམས་རྒྱུད་འཁྲོལ་ནས་མན་ངག་ཅུང་ཟད་རེ་ལ་བཅོས་ཆུང་དང་ 
གབ་སྦས་དང་༔ འདྲ་མིན་མང་པོ་འཆོས༔ རྒྱ་གར་ཁུངས་དང་བརྒྱུད་པ་གང་ 
ལེགས་འདྲེན༔ བོད་རྣམས་ལ་གསར་ངེས་ནི་ཆེ རྒྱུ་མཚན་ནི་མ་རིག་པར་རང་ 
རང་གི་ལོ་ཙཱ་བའི་ཁ་འཛིན༔ ཆོས་སྲེད་དང་ཕྱོགས་དྲེད་བྱེད༔ ལོ་ཙཱ་བ་ཁ་ཅིག་ 
སྔར་མ་གྲགས་པའི་ཆོས་རྣམས་མ་རྙེད༔ དེར་སྔགས་ལ་སྒྲ་བཅོས་བྱེད༔ འགྱུར་ 
ལ་རང་བཅོས་བྱེད༔ ལྷ་དཔའ་བོ་གཅིག་པ་ལ་ཡུམ་འཆོས༔ ཞལ་ཕྱག་ན མང་པོ་ 
ལ་ལྷན་སྐྱེས་འཆོས༔ ལྷན་སྐྱེས་ལ་ཞལ་ཕྱག་མང་པོ་འཆོས་སྐུ་མདོག་རིགས་ལྔ་ 
མང་པོ་བྱེད༔ དཀྱིལ་འཁོར་ལ་འདོད་བཞེད་ཀྱིས་དཀྲུགསཿ 
མདོར་ན་གཞན་དང་མི་འདྲ་བ་གཅིག་ལ་གཙོར་འདོན༔ མཁས་པ་དེ་འདྲའི་ 
རིགས་མང་བར་ངེས་གསུངས་ནས་བཞད་དོ༔ བཟང་པོའི་རིགས་ཀྱང་ཕྱི་ཐོས་ 
པས་སྒྲོ་འདོགས་ཆོད༔ ནང་བསྒོམས་པས་རྒྱུད་གྲོལ༔ འབྲེལ་ཚད་དོན་ལྡན་གྱི་ 
སྐྱེས་བུ་ཡང་འགའ་འབྱུང་ངོ་༔ ཕལ་ཆེར་ཕྱི་ཚུགས་བཟང་ལ་ནང་ཚུགས་ངནཿ ཐེ་ 
ཚོམ་དང་ཁུ་འཕྲིག་གི་དྲྭ་བར་ཚུདཿ རང་སེམས་ལ་གདེང་མེད་ཀྱང་༔ ཕྱིར་ཕོ་ 
ཚུགས་ཤོར་དོགསཿ༔ རིགས་རྒྱུད་དང་ལྡན་པའི་ཨག་ལྟར་བྱེད༔ བོང་བུ་སེང་ 
ལྤགས་གྱོནཿ འདེར་སོ་དར་གྱིས་གཏུམས་པ་མང་པོས༔ གང་ཟག་དམ་པ་རྣམས་
264

༄༅། །ཟབ་གཏེར་ཆོས་ཀྱི་མཛོད་ཁ་ཁང་
ལ་ཆགས་སྡང་དང་འགྲན་སེམས་བྱེད༔ ངོ་ཚ་བའི་བསྲུང་ཚུལ་དེ་ཆོས་གདམས་ 
པ་ཞུ་བ་ལ་བྱེད་པ་དེ་འདྲ་བའི་མཁས་པ་མང་པོ་འོང་གསུངས༔ གང་ཟག་བཙུན་
པའི་རིགས་ཀྱང་ལུས་བསླབ་པ་སོ་ཐར་གྱི་སྡོམ་པ་དང་ལྡན་པ༔ ངག་ཁ་ན་མ་ཐོ་ 
བའི་བཅས་པ་སྤང་བ༔ ཡིད་དྲི་མ་མེད་པའི་སེམས་བསྐྱེད་དང་ལྡན་པ༔ སངས་ 
རྒྱས་ཀྱི་བསྟན་པ་ལ་ཕན་པ༔ ཡང་དག་པ་དམ་པའི་རིགས་ཀྱང་འགའ་འབྱུང་༔
སྙིགས་མའི་དུས་སུ་བཙུན་པ་ཡང་ཕྱི་ཚུལ་ཆོས་གོས་ནི་དགེ་སློང་ཟོལ་མེད་ལྟར་ 
བྱེད༔ ནང་གི་ཉེར་ལེན་ནི་ཚེར་མ་བས་རྣོ་བ་སྡིག་པ་ལ་ལྐོག་སྒོམ་བྱེདཿ༔ འཛིན་ 
ཆགས་ཚངས་ཆེ བྱི་ཕོ་ལ་ལྐོག་རྒྱུག་བྱེདཿ༔ ཕྱི་དཀར་ནང་གནག་སོལ་བ་ལ་ས་ 
དཀར་བྱུགས་པ་དང་འདྲ་བའི་བཙུན་པར་ཁས་འཆེས་པ་མང་པོ་འོང་གསུངས༔ 
གྲུབ་ཐོབ་ཀྱི་རིགས་ཀྱང་བསྐྱེད་རིམ་བཟང་པོས་ལྷའི་སྐུར་གྱུར་པས་ལོངས་སྤྱོད་ 
རྫོགས་པའི་སྐུ་ཐོབ་པ༔ སྟོང་ཉིད་ལྟ་བས་ཆོས་སྐུའི་ངང་དུ་གྲོལ་བ༔ ཐབས་ལ་ 
མཁས་པས་གཞན་ཕན་སྤྲུལ་སྐུའི་ས་བོན་ཐེབས་པ༔ གྲུབ་རྟགས་ལ་ཐོགས་མེད་ 
ཐོན་པ མཁའ་འགྲོ་གྲིབ་བཞིན་འགྲོགས་པ༔ ཆོས་སྐྱོང་བྲན་ལྟར་ཉན་པ༔ བསྒྲུབ་ 
རྒྱུད་སྐར་ཚོགས་ལྟར་རྒྱས་པ་ཡང་མང་དུ་འབྱུང་༔ འོན་ཀྱང་ཁས་གྲུབ་ཐོབ་ཏུ་ 
ལེན༔ བསྒྲུབ་རྟགས་ཐེའུ་རང་གཅིག་གི་རྟགས་ཀྱང་མི་ཐོན་པ༔ བརྟུལ་ཞུགས་ 
ཆང་སྨྱོ་ལ་བྱེད་པ༔ གྲུབ་རྟགས་སྤྱོད་ངན་ལ་བྱེད༔ ཉམས་ལེན་ཆགས་སྡང་ལ་ 
བྱེད༔ མྱོང་བ་སེར་སྣ་ལ་བྱེད༔ ཉམས་མྱོང་ནག་ཆགས་ལ་བྱེད༔ བསྒྲུབ་རྟགས་ 
སུ་བྱི་ཕྲུག་རློགཿ འགྲོ་དོན་དུ་ཉ་མའི་མགོ་བསྐོར༔ ཕྲིན་ལས་སུ་རྒྱལ་ཁམས་སུ་ 
གླ་རྐུ་སྤྲང་གསུམ་བྱེད༔ དུས་སྙིགས་མའི་ཚེ་བོད་དུ་གྲུབ་ཐོབ་དེ་འདྲ་ཁྱད་པར་ 
ཅན་མང་པོ་འོང་གསུངས་ནས་བཞད་དོ༔ སྒོམ་ཆེན་རྟོགས་ལྡན་གྱི་རྣལ་འབྱོར་
265

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
པ་གཏད་མེད་ཀྱི་ཉམས་མྱོང་དང་ལྡན་པ༔ འབྲེལ་ཚད་གྲོལ་བར་ནུས་པ་སྲིད་ 
པ་ཐ་མར་གྱུར་པ་ཡང་འགའ་འབྱུང་༔ ཕལ་ཆེར་ནང་ན་རྟོགས་པ་ལས་མཉམ་ 
རྗེས་འདྲེས་པའི་དགེ་སྦྱོར་ཡང་མེད་པར༔ ཕྱི་ཚུལ་རྟོགས་ལྡན་གྲོལ་པར་བསྒོམཿ 
གང་ཟག་སྤྱོད་པ་ཞིབ་པ་ལ་ལྟ་བ་དམན་པ་སྐད་ཟེར༔ གོས་བཟང་པོས་ཕྱི་གཏུམས༔ 
ཤྭ་ཆང་ཟས་ཀྱིས་ནང་བརྒྱངས༔ ཨམ་ཚུགས་སེ་བྱས་ཁོས་ནང་དགོངས་ནི་མིས་ 
མ་མཐོང་༔ འཇིག་རྟེན་པ་དང་ཟ་ལག་བཟང་པོ་བྱེད༔ གསོབ་སྟོང་ངོ་༔ ཕྱི་ 
མཛེས་ལ་ནང་སྟོང་པ་མཆོད་རྟེན་ནང་ཚངས་མེད་པ་འདྲ་བའི་སྒོམ་ཆེན་པ༔ གྲོང་
ལྟག་རེ་ན་ཁང་ཆུང་དཀར་པོ་འཆོས་པའི་འདོད་ནག་ཅན་མང་པོ་འོང་གསུངས་
དབུ་ཧྲིལ་ཧྲིལ་བཞད་དོ
མཁན་པོ་དགེ་བཤེས་ཀྱི་རིགས་ཀྱང་༔ འདུལ་བ་ལས་ལེགས་པར་བྱུང་བས་ལྷག་ 
པའི་ཚུལ་ཁྲིམས་དང་ལྡན་པའི་ཁུར་ཁུར་བ༔ འཆད་རྩོད་རྩོམ་གསུམ༔ མཁྱེན་ 
པའི་དཀྱིལ་འཁོར་རྒྱས་པ༔ མང་དུ་ཐོས་པས་ཕྱི་གྲོལ་བ༔ མཉམ་པར་བཞག་ 
པས་ནང་གྲོལ་བ༔ བཤེས་གཉེན་བསྟན་པའི་བདག་པོ་ཡང་འགའ་འབྱུང་༔ དུས་ 
ཀྱི་ཕལ་ཆེར་ཡོན་ཏན་མེད་པའི་དཀོར་ཟན༔ ཕྱི་ཚུལ་བག་མ་ལྟ་བུ་ལ་ནང་གི་ 
ཉེར་ལེན་ཚེར་མ་ལས་རྣོ་བ༔ འཁོན་དང་དམག་དཔོན་བྱེད༔ མི་སྐྱའི་གྲོས་ 
དཔོན་བྱེད༔ ཆགས་སྡང་གི་སྡེ་འཁྲུག་འཚུབ༔ ཐམས་ཅད་དམྱལ་བར་ཁྱུ་འདེད་ 
བྱེད་པ༔ ཕྱིའི་མཁན་པོ་དགེ་བཤེས༔ ནང་གི་འགོང་པོ༔ བསྟན་པའི་གཡབ་མོ་ 
མང་པོ་འོང་ཉེན་ཆེ་གསུངས༔ སྐྱོན་མེད་ཚུལ་དང་མཐུན་པ་ནི་གོང་དུ་བཤད་པ་
ལྟར་སྔོན་བསགས་ཅན་གྱི་སྐྱེས་བུ་རང་གཞན་བདེ་བ་ལ་འགོད་པ༔ བྱང་ཆུབ་ 
སེམས་དཔའ་རླབས་ཆེན་གྱི་སྤྱོད་པ་སྐྱོང་བ་དང་རྟོགས་ལྡན་གྱི་རྣལ་འབྱོར་འབྲེལ་
266

༄༅། །ཟབ་གཏེར་ཆོས་ཀྱི་མཛོད་ཁང་།
ཚད་དོན་དང་ལྡན་པ་མང་པོ་ཡང་འབྱུང་ཞིང་༔ འོན་ཀྱང་ཇོ་བོ་ཤཱཀྱ་ཡིད་བཞིན་ 
ནོར་བུ་དང་བཅས་པ་བཞུགས་པ་དང་༔ བསམ་ཡས་ན་སངས་རྒྱས་ཀྱི་འཕེལ་ 
གདུང་དཔག་མེད་དང་༔ འོད་སྲུང་གི་ཆོས་གོས༔ ཤ་རིའི་བུའི་ལྷུང་བཟེདཿ 
གནས་བརྟན་མ་འགགས་པའི་གདིང་བ༔ ཀུན་དགའ་བོའི་ཆོས་ཤམ་རྣམས་དབུ་ 
རྩེ་སྟེང་འོག་གི་གཙོ་བོ་ལ་བཞུགས་པས༔ དེའི་རྟེན་འབྲེལ་གྱིས་མ་འོངས་ཀྱང་
བོད་དུ་མདོ་སྔགས་གཉིས་ཀའི་བསྟན་པ་ཡུན་རིང་རྒྱས་པར་འགྱུར་གྱིས་གསུངས་
སོ༔ ཡང་བདག་མཚོ་རྒྱལ་གྱིས་གསེར་གྱི་མཎྜལ་ལ་གསང་གཡུ་ཟླ་བ་འཁྱིལ་པ་ 
བཀོད་དེ ཕུལ་ནས་ཞུས་པ༔ མ་ཧཱ་གུ་རུ་སྤྲུལ་པའི་སྐུ༔ གང་ཟག་ཡི་དམ་གྱི་ལྷ་ 
ཞི་ཁྲོ་གང་དང་གང་བསྒྲུབས་ཀྱང་༔ བསྙེན་སྒྲུབ་ཀྱི་གྲངས་ཚད་གང་གིས་ཐིམ 
སྔགས་རིང་ཐུང་ལ་ཚད་ཅི་ཙམ་བཟུང༔ དུས་སྔ་ཕྱི་ལ་ཁྱད་པར་ཡོད་དམ་མེད 
གང་ཟག་དབང་པོ་རིམ་པ་ལ་ཁྱད་ཅི་འབྱུང་༔
ཞེས་ཞུས་པས ཨོ་རྒྱན་ཆེན་པོས་གསུངས་ནས༔ དེ་ཞུས་པ་ཤིན་ཏུ་ལེགས 
མ་འོངས་པ་ལ་ཕན་པ་ཆེན་པོ་འབྱུང་ངོ་༔ དེ་ལ་གྲངས་ཚད་ནི༔ སྔགས་ཀྱི་ཡིག་ 
འབྲུ་བཅོ་ལྔ་ཚུན་ཆད་ལ༔ འབྲུ་རེ་ལ་འབུམ་ཚོ་རེ་རེ་བཟླས་པས་རྫོགས༔ ཡིག་ 
འབྲུ་སུམ་ཅུ་ཚུན་ཆད་ལ༔ དྲིལ་ཏེ་སུམ་འབུམ་གྱིས་ཐེམ་མོ༔ སུམ་ཅུ་ཕར་ 
འདས་སྔགས་རིང་ལ་ཁྲི་ཚོ་རེས་ཐེམ་པོ༔ བསྟན་པའི་དུས་དང་སྦྱར་ྋ༔ སྙིགས་
མ་རྩོད་ལྡན་གྱི་དུས་འདིར་བྱེ་བ་ཕྲག་གསུམ་དང་འབུམ་ཕྲག་བཞིས་བསྙེན་པ་ 
རྫོགས་པའོ༔ གང་ཟག་དབང་པོ་དང་སྦྱར་ན་སྦྱངས་པ་སྔོན་དུ་སོང་མ་སོང་གི་ 
ཁྱད་པར་གྱིས༔ རབ་ལ་བདུན་འབུམ་ཉི་ཁྲིས་འགྲུབ༔ འབྲིང་ལ་བྱེ་བ་དང་ 
གཅིག་འབུམ་འགྲུབ༔ ཐ་མ་བྱེ་བ་ལྔ་དང་འབུམ་གྱིས་འགྲུབ༔ ལར་སྒྲུབ་ཐབས་
267

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལས་བྱུང་བའི་ལོག་འདབ་བཟླས་ན་འགྲུབ༔ སུམ་འདབ་བཟླས་ན་ལས་ལ་གང་ 
བསྒྲུབས་ཐེ་ཚོམ་མེད་པར་ངེས་སོ་གསུངས དེ་ཡང་སྨྲ་བཅད་ཀྱིས་བཟླས་པ་ 
དང་༔ གཏམ་འདྲེས་པ་ལ་བསྒྲུབ་ཚད་ལོག་འདབ་ཏུ་འགྱུར༔ མདོར་ན་སྔགས་ 
རིང་ཐུང་གི་ཁྱད་པར་དང་༔ བསྐྱེད་རིམ་གསལ་མི་གསལ་དང་༔ སྔགས་སྒྲ་ 
དག་མི་དག་ལ་ཡང་མྱུར་དུ་འགྲུབ་མི་འགྲུབ་ཡོད་ཅིང་༔ བསྒྲུབ་དུས་ཕྲིན་ལས་ 
རྣམ་བཞི་གང་བསྒྲུབས་ཀྱང་༔ མོས་པ་དང་གུས་པ༔ ཁུ་འཕྲིག་ཐེ་ཚོམ་མེད་པ༔ 
རྟགས་བཟང་འོང་དུ་རེ་བ་མེད་པ༔ བྱུང་ཡང་དགག་སྒྲུབ་མེད་པ༔ རྟགས་མ་ 
བྱུང་གི་དོགས་པ་མེད་པ༔ མ་བྱུང་ངམ་རྟགས་ངན་བྱུང་ཡང་རེ་དོགས་ཀྱི་རྟོག་ 
པ་མེད་པ༔ གནད་ཀྱི་མན་ངག་ཡིན་གསུངས་སོ
ཡང་ཨོ་རྒྱན་ཆེན་པོ་ལ་ཞུས་པ༔ དེ་ཡང་བསྙེན་སྒྲུབ་གང་ལ་ཡང་སྔགས་ཀྱི་ 
སྒྲ་དང་དག་ཡིགཿ མཐའ་བརྟེན་མཐའ་འགྱུར༔ སྲོག་གི་ཁྱད་པར་གང་ལ་བྱ་ 
ཞུས་པས༔ སློབ་དཔོན་ཆེན་པོས་གསུངས་ནས་སྔགས་ཡི་དམ་རེ་རེའི་སྙིང་པོ་ལ་ 
སོགས་ཐུང་བ་ལ་དག་པར་སླ་ཞིང་༔ ཡི་དམ་གྱི་སྔགས་རིང་ངམ༔ རིགས་སྔགས༔ 
གཟུངས་སྔགས་ལ་སོགས་མང་བ་ལ༔ སྒྲ་མ་ཤེས་ན་སྤྱིར་ཡང་དག་པ་དཀའ༔ 
སྒོས་སུ་ཡང་བོད་ཀྱི་ལྕེས་ཇི་ལྟ་བ་བཞིན་མི་འགྱུར༔ དེའི་གནད་ཀྱིས་ཀྱང་བོད་ 
དུ་རིག་འཛིན་ཚེ་སྒྲུབ་པ་དང་༔ བསྒྲུབ་རྟགས་ཐོན་པ་ཉུང་བ་ཡིན༔ འོན་ཀྱང་ 
བསྙེན་སྒྲུབ་ལ་ཉེ་བར་དགོས་པའི་སྔགས་ཀྱི་སྒྲ་ལ༔ དང་པོ་ཐམས་ཅད་ཀྱི་མགོར༔ 
སྐུའི་ཡི་གེ་ཨོཾམ་འོངས་པ་ན་བོད་ཀྱི་སློབ་དཔོན་ཤེས་ཆུང་ཁ་ཅིག་གིསཿ འ་ཡི་ 
འདོགས་མི་དགོས་པར་སྨྲ་སྟེ ཐིག་ལེ་གསང་བའི་རྒྱུད་ལས༔ སཽ༔ནི་སྐུ་གསུམ་ 
ཡེ་ཤེས་ལྔ༔ ཨོཾ་ནི་ཕ་རོལ་ཕྱིན་པ་དྲུག༔ མཱཾ་ནི་བྱང་ཆུབ་ཡན་ལག་བདུན༔ ཞེས་
268

༄༅། །ཟབ་གཏེར་ཆོས་ཀྱི་མཛོད་ཁང་།
པས༔ ཨ་རྐྱང་སྐྱེ་བ་མེད་པ་ཆོས་ཀྱི་སྐུ ན་རོ་ཀླད་ཀོར་ཐིག་ལེར་བཅས་པ་ 
ལོངས་སྤྱོད་ཡོན་ཏན་འབྱུང་བས་ལོངས་སྤྱོད་རྫོགས་སྐུ འ་འགྲོ་བ་འདྲེན་པའི་ 
ཚུལ་སྤྲུལ་སྐུ་སྟེ༔ སྐུ་གསུམ་མོ༔ ཡང་དཔུང་པ་གཡས་གླང་པོ་ཆེའི་སྣ་ལྟ་བུ་ཀུན་ 
ལ་སྙོམས་པས་མཉམ་པ་ཉིད་ཀྱི་ཡེ་ཤེས༔ དཔུང་པ་གཡོན་མདའ་དང་ཆོས་འབྱུང་ 
ལྟ་བུ་གསལ་འགྲིབ་མེད་པ་མེ་ལོང་ལྟ་བུའི་ཡེ་ཤེས་སོ༔ ན་རོ་མདའ་བཟང་ལྟ་ 
བུ༔ ཀུན་ཏུ་གསལ་བས་སོ་སོར་རྟོག་པའི་ཡེ་ཤེས་སོ༔ ཐིག་ལེ་ཟླ་ཚེས་ཐབས་ཤེས་ 
དབྱེར་མེད་ཚུལ་ཏེ་ཆོས་ཀྱི་དབྱིངས་ཀྱི་ཡེ་ཤེས་སོ༔ འ་འགྲོ་བ་འདྲེན་པའི་ཚུལ་ 
ཐམས་ཅད་འགྲུབ་པས་བྱ་བ་གྲུབ་པའི་ཡེ་ཤེས་སོ༔ 
ཡང་དཔུང་པ་གཡས་སྦྱིན་པའི་ཕ་རོལ་ཏུ་ཕྱིན་པ༔ དཔུང་གཡོན་ཚུལ་ཁྲིམས་ 
ཀྱི་ཕ་རོལ་ཏུ་ཕྱིན་པ༔ ན་རོ་བཟོད་པའི་ཕ་རོལ་ཏུ་ཕྱིན་པའོ༔ འ་བརྩོན་འགྲུས་ 
ཀྱི་ཕ་རོལ་ཏུ་ཕྱིན་པ༔ ཟླ་ཚེས་བསམ་གཏན་གྱི་ཕ་རོལ་ཏུ་ཕྱིན་པ༔ ཐིག་ལེ་ཤེས་ 
རབ་ཀྱི་ཕ་རོལ་ཏུ་ཕྱིན་པའོ༔ ཡང་དཔུང་གཡས་དལ་འབྱོར་རྙེད་དཀའ༔ དཔུང་ 
གཡོན་མི་རྟག་བསྒོམ་པ༔ ན་རོ་འཁོར་བའི་ཉེས་ཤེས༔ ཟླ་ཚེས་སྐྱབས་སུ་འགྲོ་ 
བ༔ ཐིག་ལེ་སྨོན་འཇུག་སེམས་བསྐྱེདཿ༔ འ་ཚོགས་གཉིས་བསགས་པ་ཡོངས་སུ་ 
རྫོགས་པ༔ བསྔོ་བ་སྨོན་ལམ་སྟེ ༀ་ལ་འ་མེད་ན་དུམ་ཆད་དེ༔ མི་འགྲུབ་པོ༔ 
དཔེར་ན་སྒྲུབ་བྱེད་མེད་པས་ཡེ་དྷརྨཱ་ལ་སོགས་པའི་མགོར་ཨོཾ་ལ་འ་མེད་ཀྱང་འགལ་ 
པ་ཆུང་བ་ལྟ་བུ་གསུངས༔ ཡང་གུ་རུ་ལ་ཞུས་པ༔ འོ་ན་རྒྱ་ཡིག་ལ་ཨོཾ་ལ་འ་མེད་ 
པ་ལྟ་བུ་མང་འདུག་པ་གང་ལགས་ཞུས་པསཿ གུ་རུས་གསུངས་ནས་ དེ་ནི་གང་
ཡང་ཡོདཿ༔ ཨོ་རྒྱན་གྱི་ཡི་གེ་ཏྲ་ཐ་དང་༔ འགྲོ་ལྡིང་བའི་ཡི་གེ་དྷེ་རུ་དྷུ་དང་༔ 
ཟ་ཧོར་གྱི་ཡི་གེ་སཾ་གྲ་ཧ་དང་༔ ཀཱ་མ་རུ་པའི་ཡི་གེ་ན་ར་ཀ་རྣམས་ལ་ནི་འ་བཏགས་
269

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡོད་ཅིང་༔ དེ་ཡང་སུམ་ཅུ་རྩ་གསུམ་ནས་བྱུང་བའི༔ ལཱཉྩ་དང༔ བྷ་ཀྲུ་དང་༔ 
དྷ་རི་གསུམ་ནི མ་ག་ཏིའི་ཡི་གེ་ཡིན་ཏེ འོན་ཀྱང་རྒྱ་ཡིག་འདི་རྣམས་ཁོང་ 
ནས་ཀླགས་པ་སྟེ དངོས་སུ་མེད་ཀྱང་སྒྲ་ཞོར་དུ་འབྱུང་བ་དང་ ལཱཉྪའི་རྐང་ 
པ་ལ་འཕྲ་ཟག་རིང་པོ་བཏགས་པ་དེ་ཡང་རྒྱན་མིན་ཏེ ཁོང་ཀླགས་པའི་སྒྲ་ཞོར་ 
ལ་འབྱུང་བ་ཡིན༔ དེ་ནས་ཨཱོྃ་ལྟ་བུ་འ་འར་འགྲོ་བ་ཡིན༔ ལར་ཁོངས་ཀླགས་པ་ 
གང་ཞེ་ནཿ ཡི་གེ་འབྲུ་མ་གཅིག་པ་ལ་སྒྲ་གཅིག་པ་དང་༔ འབྲུ་མི་གཅིག་པ་ལ་ 
སྲོག་གཅིག་པ་ལྟ་བུ་འབྱུང་ལྟེ དཔེར་ན་དབྱངས་ཡིག་ལ༔ ཨ་ཨཱཿ ཨི་ཨཱི 
ཨུ་ཨཱུ༔ ཞེས་བོད་ཡིག་ལ་ཨ་རྐྱང་དུ་འབྱུང་ལཿ རྒྱ་ཡིག་ལ་ནི 
ཨོཨཽ - ༔ ཅེས་འབྲུ་མི་གཅིག་ཀྱང་སྒྲ་དོན་གཅིག་སྟེ 
དེས་ན་ལྰཉྩ་ལ་དངོས་སུ་འ་བཏགས་པ་མེད་ཀྱང་ཁོངས་ཀླགས༔ ཞོར་དུ་འབྱུང་
བས་ཤེས་པར་བྱའོ༔ འོན་ཀྱང་མ་འོངས་པ་ན་བོད་ཀྱི་སློབ་དཔོན་རྣམས་ཁྱད་
འདོད་ཀྱི་དབང་གིས་གཞན་དང་མི་འདྲ་བ་གཅིག་ལ་གཙོར་འདོན༔ སྔགས་ལ་
ཡང་སྒྲ་མི་མཐུན་པ་མང་པོ་འོང་བས༔ ངའི་རྗེས་སུ་འཇུག་པ་རྣམས་ངའི་ཟབ་
གཏེར་ལྷད་མེད་རྣམས་ལས་ཇི་ལྟར་འབྱུང་བ་བཞིན་བཟློས་པར་བྱའོ༔ ཡང་མ་ 
འོངས་པའི་བོད་ཁ་ཅིག་མཁའ་འགྲོ་མའི་སྲོག་ཡིག་ཊཱཀྐི་ཅེས་དག་པར་བྱེད་པ 
འབྱུང་སྟེ འཐུག་པོའི་ཡི་གེ་འདི་ཁོ་ན་དག་ཅིང་ཟབ་པས༔ དྷཱ་ཀི་ཅེས་བཟླས་ 
པར་བྱའོ༔ གསང་རྒྱུད་ལས༔ མཁའ་འགྲོ་བརྡ་ལ་བརྟེན་པ་སྟེ༔ བརྡ་དང་བརྡ་ 
ཡི་ལན་ལ་མཁས༔ དོན་གྱི་ངོ་བོ་དྷ་ལ་སྦྱོར༔ མཁའ་འགྲོ་བརྡ་ཡི་སྲོག་ཅན་ནོ༔ 
ཞེས་པས་དྷཱ་ཀི་ནི་ཞེས་སྒྲུབ་ཐབས་གང་ལས་བྱུང་ཡང་བཟླས་སོ༔ དངོས་གྲུབ་ 
ཀྱི་སྙིང་པོ་སི་ཏི་ལས་སིདྡྷི་ཟབ་ཅིང་མྱུར་རོ༔ ཞིང་ཁམས་འབུལ་བ་ལ་ཡང་༔ མ་
270

༄༅། །ཟབ་གཏེར་ཆོས་ཀྱི་མཛོད་ཁང་།
བརྡལ་ཞེས་ཟབ་སྟེ༔ ཆོས་ཐམས་ཅད་བརྡལ་བ་ཆོས་ཉིད་ཀྱི་རང་བཞིན་ཡིན་ 
པས་མ་བརྡལ་ཅེས་བརྗོད་པས་དག་གོ་འོན་ཀྱང་ཊ་དང་དྷ་གཉིས་སྲོག་གཅིག་
པས་གཏིང་སྒྲ་འགལ་བར་མི་འགྱུར་རོ༔ ཡང་ཛྙཱ་ན་ཞེས་པ་ལ་མཐུན་དཔེར་བཤད་ 
ནཿ གཉའ་ན་ཞེས་ཟབ་ལ༔ འགྱ་ན་ཞེས་པའི་སྒྲ་རིང་ངོ་༔ སྭཱ་ཧཱ་ཞེས་པ་ནི་སོར་ 
བཀླགས་པ་ཟབ་པོ༔ བཟློག་ཅེས་པ་ནི་འདོགས་ཞེས་པའི་སྒྲར་མི་བཀླག་སྟེ་ལས་ 
སྒྲར་བཀླག་གོ༔ ལར་སྔགས་སྒྲ་ཇི་ལྟ་བ་ནི་བོད་ཀྱི་ལྕེས་མི་འགྱུར དེས་ན་བོད་ 
གྲུབ་ཐོབ་ཉུང་བ་ཡིན་གསུངས་སོ༔ ཡང་གུ་རུ་ལ་ཞུས་པ༔ མ་འོངས་པའི་བོད་ 
ཕྲུག་རྣམས་སྔགས་སྒྲ་མང་པོ་ནི་མི་ཤེས༔ ཡིད་ཆེས་པའི་དོན་དུ་མཐའ་རྟེན་གསོལ་ 
མཆོད་ལ་སོགས་ཉེ་བར་མཁོ་བ་ཁ་ཅིག་ཞུའོ༔ ཞུས་པས༔
གུ་རུས་གསུངས་ནས ཁྱོད་ཀྱི་དེ་ལ་དགོས་པ་ཆེན་པོ་ཡོད་པས་ཉེ་བར་མཁོ་ 
བ་འདི་རྣམས་ཡིན་ནོ༔ ཨཱོ་ནི་རྒྱལ་བ་ཀུན་གྱི་སྐུ ཨཱཿནི་གསུང་ལ་ཧཱུྃ་ནི་ཐུགསཿ 
་ཧཱུྃ་བྷྱོཿ་ཡ་རྦད་ཕཊ་སྭཱ་ཧཱ༔ འདི་བདུན་ནི་སྔགས་ཀྱི་མཇུག་སྡུད་མཐའ་བརྟེན་ 
ནོ ཛ་ནི་འགུགས་བྱེད་ཧཱུཾ་ནི་སྡུད་བྱེད་དོ༔ བྷོ་རྦད་སྐུལ༔ རྦད་ནི་གསོད་གཅོད༔ 
མ་ར་ཡ་ནི་བསད་པ་དངོས་སོ༔ ཕཊཿཅེས་པ་ནི་འཕེན་བྱེད་དོ་དང་སྤྲོ་བའོ༔ སྭཱ་ 
ཧཱ་ནི་ཚིམ་རྒྱས་སུ་འགྲོའོ༔ གཞན་ཡང་བྱེ་བྲག་ཕྱེ་བའི་སྔགས་ནི༔ ཧྲི་ ༼ཧྲིང་༽ སྤྱན་ 
འདྲེན༔ ཛཿདགུག་དང་འབོད་པ ཨ་ཨ་བསྟིམ་པ༔ ཤུདྡྷེ་དག་བྱེད༔ ཏིཥྛ་ལྷན་ 
བཞུགས་པ༔ ན་མོ་ནི་ཕྱག༔ ཁཱ་ཧི་ནི་གསོལ་ཅིག༔ པུཙྪ་ཧོ་ནི་མཆོད་པ༔ ཨ་མྲྀ་ 
ཏ་ནི་བདུད་རྩི་སྨན༔ བྷ་ལིཾ་ཏ་གཏོར་མ༔ རཀྟ་ནི་ཁྲག༔ སུ་ར་ནི་ཆང་༔ ག་ཎ་ 
ཙཀྲ་ནི་ཚོགས་འཁོར༔ ས་མ་ཡ་ནི་དམ་ཚིག་གོ ཤན་ཏིང་ཞི་བཿ པུཙྪིཾ་རྒྱས་པཿ 
པ་ཤང་དབང་༔ མཱ་ར་ཡ་ཕཊཿདྲག་པོའོ༔ ཏཱཾ་བྷ་ཡ་ལཾ་མནན་པཿ༔ ཛཱ་ལཾ་རཾ་ཞེས་
271

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྲེག་པ༔ ཛཿཧཱུྃཿཨཾ་ཀུ་འགུགས་དང་འབོད་པ༔ ཐྩོ་རྦད་རྦུད་རྦད་པའི་སྔགས༔ 
ཐུམ་རིལ་འཆིང་བ༔ ཏྲིག་ནན༔ མྱག་ཐུམ་ཞེས་པ་གཟིར་བའོ༔ 
གཞན་ཡང་སྔགས་ལ་སྒྲ་ནར་མར་བཟླས་པ་དང་༔ ཐུན་ཆོད་དུ་བཟླས་པ་དང་༔ 
རིང་ཆ་དང་ཐུང་ཆ་དང་༔ གསལ་དག་ཞན་ཆགས་མེད་པར་བཟླས་ན་དངོས་ 
གྲུབ་མྱུར་བས༔ བླ་མ་མཁས་པའི་ཞལ་ལས་ཞུ་དག་བྱའོ་གསུངས༔ ལར་ན་ཡི་ 
གེ་སྒྲ་ལ་སྲོག་གཅིག་ན༔ འདོན་ལུགས་མི་གཅིག་ཀྱང་དོན་བྱེད་གཅིག་པས་མི་ 
འགྱུར་ཏེ༔ དཔེར་ན་ཟླ་བ་ཉ་ཞེས་པ་དང་༔ བཅོ་ལྔ་ཞེས་པ་ལྟ་བུ་དང་༔ གནམ་ 
གང་ཞེས་པ་དང་སྟོང་ཞེས་པ་ཚིག་ཏུ་མི་གཅིག་ཀྱང་དོན་དུ་གཅིག་པ་ལྟ་བུ་རྣམས་ 
ཡོད་ཅིང༔ དེ་མ་ཡིན་པའི་བོད་ཀྱི་སློབ་དཔོན་ཤེས་ཆུང་གིས་མ་དག་པ་ལ་དག་ 
པར་འདོདཿ མ་ཡིན་པ་ལ་ཡིན་ཞེས་ཟེར༔ བྱ་རྒྱུ་མ་རྙེད་པའི་བརྗོད་བྱ༔ རང་ 
ཆེ་འདོད་པའི་ལོ་ཙཱ་བ་མང་པོའི་མ་འོངས་པ་ན་ཁྱུ་ཁྲོལ་བ་འབྱུང་སྟེ མ་ངེས་པའི་ 
སྒྲ་དང་འགྱུར་བཅོས་མང་པོ་འབྱུང་བས༔ རང་གི་འདོད་ཕྱོགས་ནས་བ་སྤུ་གཟེངས་ 
པས༔ སངས་རྒྱས་ཀྱིས་ཀྱང་བསྒྱུར་དཀའ༔ དེ་འདྲ་བའི་དུས་སུ་ཁ་འཛིན་དང་ 
ཕྱོགས་ཆ་མ་བྱེད༔ པདྨ་ངའི་རྗེས་འཇུག་པ་རྣམས་ངའི་གཏེར་ཡིག་སེལ་མེད་ཁོ་ 
ན་ལྟར་ཉམས་སུ་ལོངས༔ རང་དྲེགས་ཅན་རྣམས་ཅི་དགར་སྨྲ་ཆུག༔ ཆོས་གང་ 
ཟབ་ཀྱིས་སྒྲུབ་རྟགས་ལ་གསལ་ནས་འོང་༔ ཡང་མ་འོངས་པ་ན གཏེར་མིན་ 
གཏེར་བརྫུན་མཁན་མང་པོ་འབྱུང་ཉེན་ཡོད་དེ༔ གཏེར་སྟོན་ཚད་མ་རྣམས་ལ་ 
གནོད་པས༔ མཁས་པས་ལེགས་པར་བརྟག་པ་གཅེས་སོ༔ དེར་རྫུན་གཏེར་ 
མཁན་རྣམས་རྒྱུ་འཁྲོལ་ནས༔ རང་དང་གཞན་ཁྱད་འདོན་གྱིས ཟབ་ཁྱད་ 
མང་པོ་འཆོས༔ ཡི་གེ་མང་པོ་གཙོར་འདོནཿ༔ རང་གི་ཆེ་བ་འབྱིན༔ ལུང་བསྟན་
272

༄༅། །ཟབ་གཏེར་ཆོས་ཀྱི་མཛོད་ཁང་།
དྲན་ཚད་འཆོས་པ་མང་པོ་འབྱུང་བས༔ མ་ནོར་བར་བརྟག་པ་གལ་ཆེའོ༔ འོན་
ཀྱང་འདུལ་བའི་བབ་དང་༔གང་ཟག་འདུ་ཚུལ་གྱིས་ཀྱང་ཞར་གྱིས་ཚད་མ་ 
རྣམས་ཤེས་པ་འོང་༔ ཡང་བདུད་ཁ་རྒྱལ་བའི་མི་ནག་ལ་སོགས་ཕལ་ལ་ཟོག་པོ་ 
འགྲིམ་པ་འོང་བས༔ དེ་ལ་གང་ཟག་དམ་པ་དང་མཁས་པ་རྒྱུད་ཁུངས་ཅན་རྣམས་ 
ཀྱི་ལེགས་པར་བརྟག་པ་གཅེས་གསུངས༔ སྐབས་འདིར་གཏེར་སྟོན་རྫུན་མ་དང་ 
བཅོས་བསླད་འདི་འདྲ་འོང་གི་ལུང་ཁ་གཅིག་འདུག་པ་མ་བྲིས་སོ༔ ལར་མ་འོངས་ 
པའི་ཆོས་བྱེད་རྣམས་བསྙེན་སྒྲུབ་ཟབ་མོའི་གདམས་པ་དང་༔ ཆོས་ཉམས་ལེན་ 
གཙོར་མི་འདོན༔ ལུང་མང་ལོ༔ ཆོས་རྒྱ་ཆེ་ལོ༔ ཐོས་རྒྱ་གཅིག་ཁོ་ན་ལ་གཙོར་ 
བཏོན་ནས༔ གོ་བའི་ཁ་ལྟ་ཅན་ཉམས་དྲེད་རྒྱ་མཚོའི་གླིང་དུ་སྐོམ་གྲིར་ཤི་བ་མང་ 
པོ་འོང༔ ཉམས་སུ་བླངས་པས་འཁྲུལ་པ་མ་ཞིག་ན༔ ཆོས་ཚིག་ཚོགས་གླང་པོ་ 
ཆེའི་རྒྱབ་ཁལ་གཅིག་ཤེས་ཀྱང་ཕན་པ་མེད༔ དེ་བས་ན་ཉམས་སུ་ལེན་པ་ལ་ 
འབོད་ཅིག་གསུངས༔ བདག་འདྲ་བུད་མེད་ཡེ་ཤེས་འཚོ་རྒྱལ་གྱིས༔ ཞལ་ 
གདམས་ཡང་ཞུན་གསལ་བའི་སྒྲོན་མེ་འདི༔ འཕྲི་བསྣན་མེད་པར་ཤོག་སེར་ 
ལོགས་ལ་བཏབ༔ མ་འོངས་དུས་ན་ལས་ཅན་སྙིང་གི་བུ༔ ཤེས་རབ་བློ་ལྡན་སྙིང་ 
རྗེ་ཅན་དང་འཕྲད་པར་ཤོག༔ ཉམཱཐཊཿ 
གྱཾ་རྒྱ་རྒྱ༔ རྟ་ཡི་ 
ལོ་ལ་རཏྣ་གླིང་པ་ཡིསཿ གནམ་སྐས་བྲག་གཤག་བསྭེ་སྒྲོམ་ནང་ནས་ཕྱུང་༔ འགའ་ 
ཞིག་ཡིད་ལ་ཕན་པར་འོང་ཉན་ཡོད༔ ཤོག་སེར་བུ་ལ་དག་པར་བཤུས་སོ༔ སྤྲུལ་ 
སྐུ་རཏྣ་གླིང་པའི་ཁྱད་ཆོས་ལགས་སོ
273

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
(༩༽ ཞལ་གདམས་གསལ་བའི་སྒྲོན་མ་བཞུགས་སོ
(༩༽ ཨོ་རྒྱན་རིན་པོ་ཆེན་ལ་ཕྱག་འཚལ་ལོ༔ བསམ་ཡས་དབུ་རྩེ་བར་ 
མར་སྤྲེལ་ཟླ་ལ་ཚོགས་བརྒྱ་རྩ་བརྒྱད་བྱས་དུས་སུ༔ སློབ་དཔོན་གྱི་ཞལ་ནས༔ ཁྱོད་
འདིར་འཚོགས་ཀྱི་རྒྱལ་བློན་རིག་འཛིན་ཇོ་མོ་དང་བཅས་པ་རྣམས་ལ་བདག་གིས་
སྙིང་གཏམ་ཞིག་བཤད་ཀྱིས་ཉོན་ཅིག དེ་ལ་བསྐལ་པ་འདི་ཡང་ལོ་རེ་བཞིན་ 
གྱིས་ཇེ་ལོད་ལ་འགྲོ མི་རྣམས་ཀྱི་སྙིང་དུ་འགོང་པོ་ཞུགས་པ་ལས་ལོག་པའི་ 
སྤྱོད་པ་སྣ་ཚོགས་བྱེད༔ དེ་ལྟར་བྱས་པ་དང་འཇིག་རྟེན་སྲུང་མ་རྣམས་ཐུགས་ཁྲོས་
པའི་ཚུལ་གྱིས་ཞལ་རི་རབ་ལ་གཟིགས༔ དེའི་དབང་གིས་འགྲོ་བ་རྣམས་ཚེ་ཐུང་
ཞིང་ཐན་ཞོད་ཁོང་མི་མཉམ་གཡུལ་འཁྲུགས་མང་དུ་འབྱུང༔ མཐར་ཆོས་བྱེད་
ཀྱང་ནམ་ལངས་ཀྱི་སྐར་མར་འགྲོ་བས་དེའི་དུས་སུ་ངའི་ཚིག་འདི་རྣམས་ཉོན་ཅིག༔
ཆོས་བཀའ་མ་དང་སྔ་འགྱུར་རྣམས་ཀྱང་ཕལ་ཆེར་མཆན་འགྲེལ་དང་རང་བཟོས་
བསླད༔ བཀའ་བརྒྱུད་ཆོས་སྡེ་རྣམས་ལ་དམ་ཚིག་གི་སེལ་ཞུགས་པས་བྱིན་རླབས་
ཉམས༔ དམ་ཅན་མཁའ་འགྲོ་རྣམས་མ་དགྱེས་པས་སྒྲུབ་པ་ལ་བར་ཆད་གཏོང་༔ 
དེའི་དུས་སུ་ངའི་ཟབ་གཏེར་གྱི་ཆོས་རྣམས་ལ་སྨོན་ལམ་མཐའ་བཙན་པ་རྣམས་ཀྱིས་
རིམ་པར་ཐོན་པར་འགྱུར་བས༔ དེ་རྣམས་ལ་བརྒྱུད་པ་དམ་སེལ་མ་ཞུགས་པས་ 
བྱིན་རླབས་མཁའ་འགྲོའི་ཁ་རླངས་མ་ཡལ༔ དྲེགས་པ་ཅན་རྣམས་ལ་བདག་པོར་ 
བཅོལ་བས་རྟོག་གེ་གཞན་གྱིས་འདོན་དུ་མེད༔ མ་ཆད༔ མ་ལྷག༔ མ་བཅོས༔ 
མ་འདྲེས༔ མ་བསྣན༔ མ་འཁྲུགས་པ་སངས་རྒྱས་ལག་བཅང་དུ་གཏད་པའི་
274

༄༅། །ཟབ་གཏེར་ཆོས་ཀྱི་མཛོད་ཁང་།
གདམས་པ་ཁོ་ན་ཡིན་པས༔ ཆོས་དྲེད་ཅན་ཕྱོགས་རིས་ཅན་དང་ཁ་འཛིན་ཅན་ 
གྱི་ཁ་ལ་མ་ཉན་པར༔ པདྨའི་ཟབ་གཏེར་རྣམས་ལ་ཉམས་ལེན་གྱིས་ཤིག སྒྲུབ་ 
པའི་རྟགས་བྱིན་རླབས་ཀྱི་ཉམས༔ ཟབ་པའི་གནད་ལ་སོགས་པ་རྣམས༔ བཀའ་
ལུང་གདམས་པ་བསྲེས་བསྲེས་པ་རྣམས་དང་རང་གི་རྒྱུད་ཐོག་ཏུ་ཁོལ་ལ༔ ཁྱད་
པར་རྣམས་མྱོང་བས་འགྲུབ་པར་གྱིས་ཤིག ཅིའི་ཕྱིར་ན་ཟབ་ཅེ་ན༔ མན་ངག་ 
ལ་ཆོས་བདག་མཁའ་འགྲོའི་ཁ་རླངས་མ་ཡལ་བ་ཡིན་ནོ
སྤྱིར་དོན་མ་ནོར་བའི་ཆོས་རང་གཞུང་ལྟར་སྤྱོདཿ༔ རང་གང་མོས་དེར་འབྲེལ་ 
ཆེ་བས་དེ་ལ་སྒྲུབ་པ་གཅིག་པུ་གྱིས་ཤིག དྲེད་པོ་ཁ་ཆོས་མཁན་ལ་མ་ཉན་པར་ 
གདམས་ངག་མྱོང་བས་འགྲུབ་པར་གྱིས་ཤིག༔ བླ་མ་ཕུན་སུམ་ཚོགས་པ་ལྔ་ལྡན་ 
གསུང་ལྟར་བསྒྲུབ༔ སོ་སོ་སྐྱེ་བོ་ལ་སོགས་པ་རྣམས་ཀྱིས་ཀྱང་བསྙེན་གནས་དགེ་བ་ 
སྦྱིན་པ་གཏོང་བ་ལ་སོགས་དཀོན་མཆོག་གི་ཞབས་ཏོག་ཏུ་ཅི་འགྲོར་གྱིས་ཤིགཿ 
དགེ་བསྙེནཿ དགེ་ཚུལ དགེ་སློང་རྣམས་ཀྱང་སོ་སོ་ཐར་པའི་འདུལ་བ་ལས་ཇི་ 
ལྟར་བྱུང་བ་བཞིན༔ བསྲུང་སྡོམ་བསླབ་པ་ལ་སོགས་པ་རྣམས་མིག་འབྲས་ལས་ 
གཅེས་པར་གྱིས་ཤིགཿ སྒོམ་ཆེན་པ་རྣམས་ཀྱིས་ཀྱང༔ གེགས་སེལ་བོགས་འདོན་ 
སྤྲོས་གཅོད་རྣམས་གོལ་མེད་དུ་བརྒྱུད་པ་གསུམ་ལྡན་གྱི་བླ་མ་རང་ལ་འཚོལ་བར་ 
གྱིས་ཤིག༔ གོ་རྫུན་དང༔ རྟོག་རྫུན་དང་༔ བླུན་སྒོམ་དང༔ ཚུལ་འཆོས་དང་༔ 
བཟང་རྫུ་ལ་མི་ཚེ་མ་བསྐྱལ་བར་གྱིས་ཤིགཿ ཁྱད་པར་དུ་སྔགས་པ་ཁ་ཅིག་ཀྱང་༔ 
ངའི་ལུགས་སུ་བྱས་ནས་བསྐྱེད་རྫོགས་ཀྱི་དོན་མི་ཤེས་ཤིང་༔ ཡི་དམ་གྱི་གྲངས་ 
བསྙེན་དྲོད་ཐོབ་གཅིག་ཀྱང་མི་བསྐྱལ་བར༔ ཁྱི་ཕག་གི་སྤྱོད་པས་བསྟན་པའི་རྐང་ 
འདྲེན༔ མི་ཟས་ཀྱི་འབོད་ལུགས༔ དམྱལ་བའི་ལས་མཁན༔ བདུད་ཀྱི་གཡབ་མོ
275

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ངའི་རྐང་འདྲེན་པ་རྣམས༔ འདོད་ཁའི་ཕ་འབབ་ལ་འཕྲི་ནས་གཞུང་དེར་ཁ་དཔྱད་ 
དང་༔ བཟའ་བཏུང་རེ་བཏང་ནས༔ མི་ཟས་ཁ་འཚོལ་འབོད་པ་རྣམས་ང་ཡི་ 
ཆོས་ཁར་གཡར་ནས༔ འགྲོ་ས་ངན་སོང་ལས་མེད་པས་གཞིག་པ་ཐོངས་ལ་སྒྲུབ་ 
བཟླས་རྣམས་སྣ་རེ་སྐྱོལ་བར་གྱིས་ཤིག༔ ངའི་ལུགས་ཡིན་ན་ངན་སོང་དུ་འགྲོ་བའི་ 
ཆོས་མ་བཤད་དོ༔ ང་ལ་ཉན་ཅིང་རྗེས་སུ་འཇུག་པ་རྣམས༔ བརྒྱུད་པ་བྱིན་རླབས་ 
དང་ལྡན་པ༔ གང་ཟག་རྟོགས་པ་དང་ལྡན་པ་རྣམས་ལ་གཏུགས་ཤིག དང་པོ་ 
གསང་སྔགས་ལག་ལེན་གྱིས་ཆེ་བར་གྱིས་ཤིག༔ བར་དུ་གཞུང་མཆན་འགྲེལ་པ་ 
དང་བཅས་པ་ལ་བྱན་ཚུད་པར་གྱིས་ཤིག༔ དེ་རྗེས་བསྙེན་པ་གྲངས་རྟགས་ཐེམས་ 
པ་རེ་སྐྱོལ་ཅིག༔ མཐར་ཏིང་འཛིན་གསུམ་ལ་གཟེར་ཐེབས་དྲོད་ཐོབ་པར་གྱིས་ 
ཤིག དེ་ལྟར་བྱས་ན་པདྨའི་ཆོས་ལུགས་མིན་ཡང་རུང་༔ ཡུན་དུ་བསྡད་ཀྱང་ 
ཞལ་ཏ་དེ་ལས་མེད༔ ཡོན་མཆོད་འཁོར་བཅས་ཐུགས་ལ་དེ་ལྟར་ཞོགཿ ཅེས་ 
གསུངས་སོ ཨེ་མ་ཧོ༔ བརྗེད་པར་ཕངས་པ་བླ་མའི་གསུང་ངག་ལ༔ མ་ 
འོངས་རྗེས་འཇུག་འགྲོ་ལ་ཕན་དགོངས་ནས༔ མཚོ་རྒྱལ་བདག་གིས་ཟིན་རིས་ 
ཡི་གེར་བཀོད༔ མ་འོངས་ལས་ཅན་གཅིག་དང་འཕྲད་པར་ཤོག༔ ས་མ་ཡཿ 
རྒྱ་རྒྱ་རྒྱ སྤྱི༔ རི་བོ་ཁྱུང་ཆེན་ལྡིང་བའི་གཏེར་གནས་ནས༔ སྤྲུལ་པའི་སྐུ་མཆོག་ 
ཆེན་པོ་གཏེར་སྟོན་རཏྣ་གླིང་པས་གདན་དྲངས་པའི་གཏེར་མ་ལགས་སོ།།
276

༄༅། །ཟབ་གཏེར་ཆོས་ཀྱི་མཛོད་ཁང་།
ཐེམ་ཡིག་མེད་པའི་སྐོར་ལས་ཞལ་གདམས་སྙིང་གི་ 
དུམ་བུ་བཞུགས་སོ༔
༢ རཀཐརཿདག༔ 
ཐུགས་རྗེའི་མངའ་བདག་སློབ་དཔོན་སྤྲུལ་ 
པའི་སྐུ༔ མཚོ་སྐྱེས་རྡོ་རྗེའི་སྐུ་ལ་ཕྱག་འཚལ་ལོ༔ སློབ་དཔོན་པདྨ་འབྱུང་གནས་ 
དང་༔ ཡེ་ཤེས་མཚོ་རྒྱལ་ལ་སོགས་དཔོན་སློབ་ཉེར་གཅིག་གིས༔ བསམ་ཡས་
དབུ་རྩེ་ཆེན་མོ་ན་བཞུགས་དུས་སུ༔ ཕྱོགས་ཀྱི་པཎ་ཌི་ཏ་བརྒྱ་རྩ་བརྒྱད་དང་
ལོ་ཙཱ་བ་ཆེན་པོ་རྣམས་ཀྱང་ཕལ་ཆེར་རང་རང་ཡུལ་རྣམས་སུ་ལོགཿ འགའ་ཞིག་
གཤེགས་པའི་དུས་སུ༔ རྒྱལ་པོས་སློབ་དཔོན་ལ་བཞུགས་པའི་ཞུ་བ་ཕུལ་ཏེ༔ 
བཞུགས་པ་ལས༔ དུས་དེར་རྒྱལ་པོས་གཙོ་མཛད་ཐམས་ཅད་ཀྱིསཿ ངུ་རོ་ལྷག་ 
པའི་གདུང་ཤུགས་ཀྱིས༔ ཕྱག་དང་བསྐོར་བ་མང་དུ་བྱས་ནས་ཐམས་ཅད་ཀྱིས་ 
ཞུས་པ༔ སློབ་དཔོན་ཆེན་པོ་ལགས༔ ད་ནི་ཐམས་ཅད་ཀྱི་བསམ་པ་ཡོངས་སུ་ 
རྫོགས་པ་ལ༔ སྒྱུ་ལུས་ཀྱིས་རྟག་མི་ཐུབ་སྟེ་རིམ་གྱིས་ནམ་འགྲོ་མི་ཤེས་པས་ཐམས་ 
ཅད་ལ་འགྲོ་ཆས་ཞལ་ཐེམ་ཐུགས་གཏད་པའི་གསུང་ཚིག་གསུམ་པ་རེ་ཐུགས་ལ་ 
འདོགས་པར་ཞུ་ཞེས་ཞུས་པས༔ དེར་སློབ་དཔོན་གྱི་ཞལ་ནས༔ བདེན་ནོ་ཆོས་ 
རྒྱལ་ཆེན་པོ་བདེན༔ འབྱུང་བཞི་ལུས་ཀྱིས་རྟག་མི་ཐུབ༔ མི་རྟག་འཆི་རྐྱེན་ 
བསམ་མི་ཁྱབ༔ དེ་ཕྱིར་ཐམས་ཅད་གྱེས་པར་འགྱུར འདུས་ནས་བྲལ་བ་ཆོས་ 
ཉིད་ཡིན༔ ཚིག་གསུམ་བཤད་དོ་གུས་པས་ཉོན༔ ཀྱེ་རྒྱལ་པོ་ཆེན་པོ༔ མི་རྟག་ 
པའི་སྐྱོ་ཤས༔ སྙིང་རྗེ་བྱང་ཆུབ་སེམས་ཀྱིས་གཞི་ཟུང་ལ༔ ཆོས་ཐམས་ཅད་རང་
277

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གི་སེམས་སུ་ཐག་ཆོདཿ༔ ལྟ་བས་གཞི་ཟུང་༔ ལམ་གྱིས་ཁྲིག་ཆོད་ལ༔ འབྲས་བུ་ 
འཐོབ་བྱ་ཐོབ་བྱེད་མེད་པར་གྱིས་ཤིག་གསུངས༔ མཚོ་རྒྱལ་ལ་གསུངས་པ༔ སྨིན་ 
གྲོལ་གྱི་ལམ་ལ་བསྐྱེད་རྫོགས་ཀྱིས་ཟམ་པ་ཚུགས་ཤིག༔ ལས་ཡེ་དག་ཆེན་པོ་ 
མཐའ་དབུས་མེད་པར་སོང་ལ་སྨྲ་བརྗོད་དང་བྲལ་བའི་ཡུལ་ཟུང་ཞིག་གསུངས༔
བཻ་རོ་ཙ་ན་ལ་གསུངས་པ༔ ལོ་ཙཱ་བ་ཆེན་པོ༔ རྫོགས་པ་ཆེན་པོ་སྐྱེ་འགགས་ 
གནས་གསུམ་དང་བྲལ་བས༔ ཡིད་དཔྱོད་ཀྱི་སྒྲོག་དང་ཕྲོལ་ལ༔ དབང་ཐོབ་ 
མེད་པའི་རྒྱལ་སར༔ འགྱུར་བ་མེད་པའི་རྒྱལ་སྲིད་ཟུང་ཞིག་གསུངས༔ ནམ་ 
མཁའི་སྙིང་པོ་ལ་གསུངས་པ༔ དགེ་སློང་༔ སངས་རྒྱས་ལོགས་ན་མེད་དོ་ཉེ་ 
བར་ཚོལ་ཅིག༔ ཡི་དམ་གྱི་ལྷ་ཀུན་བཏགས་ཀྱི་རྣམ་རྟོགས་ཡིན་ནོ༔ རང་རིག་ 
འགགས་པ་མེད་པ་འདི་དོན་གྱི་ལྷར་ཤེས་པར་གྱིས་ཤིག་གསུངས་སོ༔ སངས་ 
རྒྱས་ཡེ་ཤེས་ལ་གསུངས་པ༔ གཞི་མི་འགྱུར་བ་གཅིག་ངོས་ཟུང་༔ ལམ་མི་འགྱུར་ 
བ་ཉམས་སུ་ལོངས༔ ལྟ་བ་མི་འགྱུར་བ་ཞིག་རྒྱབ་ཀྱིས་ཆོད་ལ༔ སྣང་སྲིད་ 
ཐམས་ཅད་སངས་རྒྱས་ཡིན་པར་ཐག་ཆོད་ལ་སྙེམ་བྱེད་དང་བྲལ་བར་གྱིས་དང་༔ 
སངས་རྒྱས་ལ་ཉིན་ཁུག་ཐིང་པར་གདའ་ཡི་གསུངས་སོ༔
རྒྱལ་བ་མཆོག་དབྱངས་ལ་གསུངས་པ༔ བླ་མ་ཡི་དམ་མཁའ་འགྲོ་ཆོས་སྐྱོང་
ཐམས་ཅད་དོན་ལ་རང་རིག་གི་བློའི་སྦྱང་བྱ་ཙམ་ཡིན་གྱི་རང་རྒྱུད་པ་གཅིག་མེད་ 
པས༔ མེད་པའི་རྩ་བ་རང་གི་སེམས་ལ་ཆོངས༔ དེའི་སྟེང་དུ་ལྷོད་ལ་ཞོག་ 
སངས་རྒྱས་རིང་པོ་ལ་མེད་དོ་གསུངས༔ རླངས་ཆེན་དཔལ་སེང་ལ་གསུངས་པ༔ 
ཁྱེད་རང་རང་སེམས་མ་ལྟོས་ལྟ་མཁན་ཁོ་རང་ཡིན༔ གསལ་སྟོང་ཟུང་འཇུག་ 
གཉུག་མའི་ངང་༔ འོ་དེ་དང་མ་བྲལ་བར་གྱིས༔ ཐོས་པ་མང་པོ་གཅིག་ཁ་སྐོང་
278

༄༅། །ཟབ་གཏེར་ཆོས་ཀྱི་མཛོད་ཁང་།
དུ་འཇུག་པའི་མན་ངག་ཡིན་ནོ་གསུངས་སོ༔ དཔལ་གྱི་ཡེ་ཤེས་ལ་གསུངས་པ༔ 
སྣང་སྲིད་རང་སེམས་སུ་ཆོད་ན་གཞལ་ཡས་ལོགས་ན་མེད༔ རང་ཐག་ནང་ནས་ 
ཆོད་ན་ལྷ་ཚོགས་གཅིག་ལ་འདུས༔ གཅིག་པོ་ནང་མཚང་རིག་ན་སངས་རྒྱས་ 
དེ་རང་ཡིན་ནོ་གསུངས་སོ༔ སྐ་བ་དཔལ་བརྩེགས་ལ་གསུངས་པ༔ འཆི་བ་འདི་ 
སེམས་ཀྱི་རྣམ་རྟོག་ཙམ་ཡིན་གྱི༔ སེམས་ཉིད་འཕོ་འགྱུར་མེད་པའི་རྩལ་སྦྱང་ 
གྱིས་དང་༔ བློ་བདེ་བ་ཡིན་ནོ་གསུངས༔ ལྕོག་རོ་ཀླུའི་རྒྱལ་མཚན་ལ་གསུངས་ 
པ ཆོས་བཀའ་འབུམ་ཕྲག་དུ་མ་བཤད་ཀྱང་༔ ངེས་དོན་སྨྲར་མེད་ཡིན༔ བློ་ 
མང་ངེས་དོན་མི་འགྲུབ་པས༔ གྲོས་ཐག་ཉེ་བར་ཆོད་ཅིགཿ༔ གསུངས་སོ༔ དཀོན་ 
མཆོག་འབྱུང་གནས་ལ་གསུངས་པ༔ རྟེན་འབྲེལ་ལུས་ལ་བསྒྲིགས་པས་བདེ་སྟོང་ 
སེམས་ལ་འཆར༔ མེ་ལོང་གཡའ་ཕྱིས་ན་བྱད་གསལ༔ ཆོས་ཐམས་ཅད་རྟེན་ 
འབྲེལ་དུ་ཤེས་པར་གྱིས་ཤིག་གསུངས་སོ༔ དེར་ཐམས་ཅད་ཀྱི་ངོ་བོ་རང་ཐག་ 
ཆོད་དེ༔ དོན་གྱི་ངོ་བོ་ལ་ནང་བྱན་ཚུད་ནས་ཚིམ་པར་གྱུར་ཏོ༔ བདག་འདྲ་ཡེ་ 
ཤེས་མཚོ་རྒྱལ་གྱིས༔ བཀའ་རྟགས་ཆུ་ཡི་ཡི་གེར་བཀོད༔ རིན་ཆེན་བསེ་སྒྲོམ་ 
ནང་དུ་བསྒྲུབས༔ དབུས་སུ་ཕག་ཚང་ནང་འཇིགས་ཚེ༔ ལས་ཅན་གཅིག་དང་ 
འཕྲད་པར་ཤོག༔ ལྷ་ཆེན་དཔལ་འབར་བཀའ་འདི་སྲུངས༔ མཐཟ111 
གུཧྱ༔ མན་ཏྲ་རྒྱ༔ རྒྱ་རྒྱ་རྒྱ༔ སྫི༔ བདག་འདྲ་སྤྲང་བན་རཏྣ་ངས། །ཆུ་ཡིག་ངོས་ 
པས་བཤུས་པ་ཡིན། །དབེན་གནས་བདེ་ཆེན་གླིང་དུ་བྲིས་པ་དགེའོ། །
279

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞུས་ལན་སྙིང་གི་མེ་ལོང་བཞགས་སོ
Ń ༈:རཀཐརཿ}ཀཿ* ཀ་དག་ཡངས་པའི་ངང་ལ་ཕྱག་འཚལ་ 
ལོ༔ བདག་འདྲ་པདྨ་འབྱུང་གནས་ཀྱིས༔ དུས་གསུམ་རྒྱལ་བའི་ཐུགས་བཅུད་ 
བླངས༔ མཁས་པ་ཤྲཱི་སེང་ཧ་ལ་རྩེ་གཅིག་འབྲས་བུའི་གདམས་ངག་ཞུས༔ མ་ 
འོངས་འགྲོ་ལ་ཕན་དགོངས་ནས༔ གཏེར་ཁ་གསུམ་དུ་སྦས་ནས་བཞག༔ འདྲ་ 
མིན་གསུམ་ཙམ་བྱས་ནས་བརྩམས༔ ཁྱད་པར་འདི་ཟབ་སྙིང་ལ་ཆོངས༔ སྐལ་ 
བ་ཅན་དང་འདི་འཕྲད་ཤོགཿ ཨོ་རྒྱན་ཆེན་པོས་ཤྲཱི་སེང་ཧ་ལ་འདི་སྐད་ཅེས་ཞུསཿ
གུ་རུ་ཆེན་པོ་བདག་ལ་གདམས་པ་ཚིག་ཏུ་ཉུང་བ་དོན་དུ་ཆེ་བ་སངས་རྒྱས་མཛུབ་
ཚུགས་ཀྱི་གདམས་པ་ཡང་དག་པ་གཅིག་ཞུ་འཚལ་ཅེས་ཞུས་པས༔ ཤྲཱི་སེང་
ཧས་གསུངས་པ༔ སྣང་མཐའ་ཡས་ཀྱི་སྤྲུལ་པ་ཐུགས་རྗེ་ཆེན་པོ་ཉིད་ལ་དོན་
གྱིས་ཐེ་ཚོམ་མེད་ཀྱང་༔ འགྲོ་བའི་དོན་དུ་ཞུས་པ་ལེགས་སོ༔ དེ་ལ་བཀའ་དང་
རྒྱུད་སྡེ་ཆོས་ཐམས་ཅད་ཀྱི་བཅུད་ཕྱུང་པ་སྙིང་གི་ནོར་བུ་གཅིག་བསྟན་པར་བྱའོ༔
དེ་ལ་འདིར་འཁོར་འདས་ཀྱི་ཆོས་ཐམས་ཅད་ལ་སྙིང་པོ་བྱང་ཆུབ་ཀྱི་སེམས་སུ་
ཡེ་གདོད་མ་ནས་ལྷུན་གྲུབ་ཡེ་རྫོགས་སུ་ཟིན་ཀྱང་༔ དེ་ཇིལྟ་བ་བཞིན་དུ་མ་
རྟོགས་མ་ཤེས་པས་ཁམས་གསུམ་དུ་འཁོར་ཞིང་རིགས་དྲུག་ཏུ་འཁྱམས་པ་ཡིན་
ནོ དེ་གདུལ་བར་བྱ་བའི་ཕྱིར་འདིར་ཐེག་པའི་ཆོས་སྒོ་བསམ་གྱིས་མི་ཁྱབ་པ་ 
གཅིག་གསུངས་ཀྱང་བསྐྱེད་རྫོགས་གསུམ་དུ་འདུས་ཤིང་༔ དེ་ཡང་སྤྲུལ་སྐུའི་ 
མཚན་ཉིད་སྡེ་གསུམ༔ ལོངས་སྐུའི་ཀྲྀ་ཡོག་སྡེ་གསུམ༔ ཆོས་སྐུའི་བསྐྱེད་རྫོགས་
280

༄༅། །ཟབ་གཏེར་ཆོས་ཀྱི་མཛོད་ཁང༌།
རྣམ་གསུམ་ལས༔ དེའི་ནང་ནས་ཀྱང་མན་ངག་ཨ་ཏི་ཡོ་ག་ཡང་གསང་རྡོ་རྗེ་
སྙིང་པོ་བླ་ན་མེད་པའི་འབྲས་བུའི་བཅུད་བསྡུས་པ་གཅིག་བཤད་ཀྱིས༔ པདྨ་
འབྱུང་གནས་ཉོན་ཅིག༔ སངས་རྒྱས་རང་ཆས་ཀྱི་མན་ངག་པྲ་ཁྲིད་མཛུབ་ཚུགས་ 
ཀྱི་མན་ངག་འདི་ལ་དོན་ལྔ་སྟེ༔ དང་པོ་འདས་པ་གསུམ་གྱི་ངོ་བོ་ལ་བཅད་པ་ 
དང་གཅིག༔ གཟེར་གསུམ་གྱིས་རྟག་ཆད་ཀྱི་མཐའ་བསལ་བ་དང་གཉིས༔ བསྒོམ་ 
པའི་ཉམས་ལེན་གྱིས་གོལ་སྒྲིབ་ཀྱི་འཕྲང་བཅད་པ་དང་གསུམ༔ དཔེ་གསུམ་
གྱི་ཉམས་ཀྱི་རྟོགས་ཚད་བསྟན་པ་དང་བཞི༔ གདམས་པ་འདིའི་མཚན་དོན་
བསྟན་པ་དང་ལྔའོ༔
དང་པོ་འདུས་པ་གསུམ་ནི་སྣང་སྲིད་འཁོར་འདས་ལམ་གསུམ་གྱིས་བསྡུས་པའི་
ཆོས་ཐམས་ཅད་རིག་པ་བྱང་ཆུབ་ཀྱི་སེམས་སུ་འདུས༔ ཉོན་མོངས་པ་བརྒྱད་
ཁྲི་བཞི་སྟོང་ལ་སོགས་པ་ཐམས་ཅད་བདག་གི་འཛིན་པ་འགོང་པོར་འདུས༔ ཆོས་
སྒོ་བརྒྱད་ཁྲི་བཞི་སྟོང་ཐམས་ཅད་བླ་མའི་གདམས་ངག་ཚིག་གསུམ་དུ་འདུས་
པར་ཐག་རྦད་ཀྱིས་བཅད་དེ༔ དེ་ཡང་ཆོས་ཐམས་ཅད་སེམས་སུ་འདུས་པ་ནི
དཔེར་ན་གཉིད་ལོག་པའི་རྨི་ལམ་ན མ་ཕྱིན་པའི་ཡུལ་རྟ་གླང་སྐྱེས་པ་བུད་
མེད་ཡུལ་སྣང་ཅི་སྙེད་པ་གཅིག་མཆིས་ཀྱང་སད་དུས་རང་སེམས་ཀྱི་ཆོ་འཕྲུལ་
མ་གཏོགས་པ་དོན་ལོགས་སུ་གྲུབ་པ་མེད་པ་དང་མཚུངས་སོ༔ དེ་བཞིན་དུ་མ་
རིག་བག་ཆགས་ཀྱི་སྣང་བ་མ་གཏོགས་པ་ཆོས་གང་ཡང་མེད་པར་ཐག་གཅད་
དོ༔ ཉོན་མོངས་པ་ངར་འཛིན་དུ་འདུས་ལུགས་ནི༔ དཔེར་ན་ལོ་ཏོག་གི་ལྗང་བུ་ 
ཡལ་ག་འདབ་མ་འབྲས་བུ་ཐམས་ཅད་སོ་སོར་སྣང་ཡང་རྩ་བ་ས་བོན་ལས་བྱུང་
བ་མ་གཏོགས་པ་མེད་པ་བཞིན་དུ༔ བདག་གི་འཛིན་པ་ལ་བརྟེན་ནས་ཞེན་
281

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆགས༔ ང་ལ་སྡང་བར་བལྟས་པས་ཞེ་སྡང་༔ ངའོ་སྙམ་པའི་ང་རྒྱལ་གྱིས་ཁོང་ 
ཁྲོ་དང་༔ ང་དང་གཞན་གྱི་འཛིན་པས་འཕྲག་དོག་སྟེ མདོར་ན་རང་ལ་ཉོན་ 
མོངས་པ་ཅི་སྐྱེས་ཀྱང་༔ རྒྱུ་མ་རིག་པ་གཏི་མུག་གིས་བསྐྱེད་དེ༔ ཉོན་མོངས་པ་ 
ལྔ་ལས༔ མང་དུ་གྱེས་ཏེ་བདག་འཛིན་གྱི་རྩ་བ་གཅིག་ལས་ཉོན་མོངས་པ་བརྒྱད་ 
ཁྲི་བཞི་སྟོང་དུ་འབྱུང་ངོ་༔ དེ་ཡང་ཆོས་སྒོ་བརྒྱད་ཁྲི་བཞི་སྟོང་བླ་མའི་གདམས་ 
པ་ཚིག་གསུམ་དུ་འདུ་ལུགས་ནི༔ ཐོག་མར་ཀུན་གཞི་རྩད་ནས་གཅོད་པའི་ 
གདམས་པ་དང་གཅིག༔ སྲིད་པའི་རྩ་བ་བརྟག་པ་དང་གཉིས༔ ཡེ་ཤེས་རང་ 
འཇུག་གི་གདམ་ངག་དང་གསུམ་མོ༔ དང་པོ་ཆོས་ཉིད་གང་དུ་རང་སེམས་སུ་ 
འདུས་པར་བསྟན་པ་ལ༔ སེམས་འདི་དང་པོ་རང་གང་ནས་བྱུང་༔ བར་དུ་གར་ 
གནས༔ མཐར་གར་འགྲོ་དང་གསུམ་བརྟགས་པས་དང་པོ་གང་ནས་ཀྱང་མ་བྱུང༔ 
བར་དུ་གང་དུ་ཡང་མི་གནས༔ མཐར་གར་ཡང་མ་སོང་སྟེ དེ་ལྟར་མདོག་ 
དང་དབྱིབས་གཟུགས་དང་ཁ་དོག་མ་གྲུབ་ཅིང་༔ གསལ་སྟོང་སྤྲོས་བྲལ་ལས་ 
ཅིར་ཡང་མ་གྲུབ་པ་ལས༔ ཀུན་གཞིའི་རྩད་ཆོད་པའོ༔ སྲིད་པའི་རྩ་བ་བརྟགས་ 
པ་ནི༔ ངའམ་བདག་བྱ་བའི་འགོང་པོ་དེས་ཕྱི་ཡུལ་སྣང་སེམས་ཀྱི་སྣོད་བཅུད་
རང་ལུས་རྩད་བཅད་པའི་ཡུལ་ལ་ཕར་བལྟས༔ རང་གི་གཞིའམ་འཇོག་པའི་ཡུལ་ 
ལ་ཚུར་བལྟས་པས༔ གར་གནས་དང་འདི་ཞེས་སུ་མ་བཏུབ་པ་དེས་བདག་མ་ 
གྲུབ་པའོ༔ ཡེ་ཤེས་རང་འཇུག་གི་གདམས་ངག་ནི བདག་མེད་མ་རྙེད་པའི་ 
ངང་དེ་ག་ལ་སེམས་ལྷོད་ཀྱིས་ཀློད་དེ༔ འབད་རྩོལ་མེད་པར་ལམ་མེ་ལྷན་ནེ་ 
ས་ལེ་ཧྲིག་གེ་རང་དྭངས་སུ་བསྒོམས་ནས༔ གོམས་པར་བྱེད་པ་ཡིན་ནོ༔ སྤྲུལ་ 
སྐུའི་གནད་དེ་ལྟར་ཟུངས་ཤིག༔ དེ་ན་རྒྱ་གསུམ་གྱིས་རྟག་ཆད་ཀྱི་མཐའ་བསལ་
282

༄༅། །ཟབ་གཏེར་ཆོས་ཀྱི་མཛོད་ཁང་།
བ་ནི༔ བོགས་འདོན་ཡིན་པས་སྣང་བའི་ངོ་བོ་ལ་སྟོང་པས་རྒྱས་ཐོབ༔ སྟོང་པའི་
རང་བཞིན་ལ་སྣང་བས་རྒྱས་ཐོབ༔ སྣང་སྟོང་གཉིས་མེད་མཐལ་བྲལ་དུ་རྒྱས་
ཐོབ་ཅིག༔ དེ་ཡང་རྟོག་པ་ལ་སོགས་འཕྲོས་ན་མི་འགྱུར་བའི་གནད་ཀྱིས་བཅིང་ 
པ་ནི༔ དཔེར་ན་ཉ་གར་འཕྱོས་ཀྱང་རྒྱ་མཚོ་ལས་མ་འདས༔ བྱ་གར་འཕྱོས་ 
ཀྱང་ནམ་མཁའ་ལས་མ་འདས་པ་བཞིན་དུ༔ སེམས་ཀྱིས་གར་འཕྲོས་ཀྱང་ཆོས་ 
་ལས་མ་འདས་པར་ཤེས་པར་བྱའོ ས་མ་ཡཱ ཁ་ཐཾ༔ རྒྱ་རྒྱ་རྒྱ༔ 
སྒོམ་པ་གསུམ་གྱིས་གོལ་སྒྲིབ་ཀྱི་གདར་ཤ་གཅོད་པ་ནི གནས་ལུགས་མ་བཅོས་ 
པའི་ངང་ནས་བྱིང་ན་བསིང་ཞིང་བསྒོམ་པ་དང་གཅིག༔ འཐོར་ན་སྡུད་ཅིང་བསྒོམ་ 
པ་དང་གཉིས༔ འགྲིབ་ན་བཤིག་ཅིང་བསྒོམ་པ་དང་གསུམ་མོ༔ དང་པོ་གཉིད་
དང་ཞི་གནས་སྟེང་དུ་ལྷུང་ན་བསིང་ཞིང་བསྒོམ༔ གཉིས་པ་ནི་སྣང་རྐྱེན་དང་
ཡུལ་གྱི་དབང་དུ་སོང་ན་བསྒྲིམས་ཏེ་བསྒོམ༔ གསུམ་པ་ནི་གཏི་མུག་རྨོངས་ཏེ་
དྭངས་ཆ་དང་ཤེད་མེད་ན་ཧུར་བཏོན་གཟེངས་བསྟོད་ལ་བསྒོམ༔ དེ་ནས་དཔེ་
རྣམ་པ་གསུམ་གྱིས་ཉམས་ལེན་གྱི་རྟགས་བསྟན་པར་བྱ་བ་ལ་ཡང་གནད་གསུམ་
སྟེ༔ དེ་ལ་གདེང་དང་ལྡན་པ་སེངྒེ-ལྟ་བུའི་རྟགས་དང་༔ དྲན་པ་རྐྱེན་དབང་དུ་
མ་སོང་བ་རྣལ་འབྱོར་སྨྱོན་པ་ལྟ་བུའི་རྟགས་དང་༔ ཞེན་པ་རང་ལོགས་སུ་སོང་
བ་བུ་ཆུང་ལྟ་བུའི་རྟགས་དང་གསུམ་མོ༔ དེ་ཡང་དང་པོ་ནི་དཔེར་ན་སེངྒེ་
གཅན་གཟན་གཞན་ལ་ཉམ་ང་དང་བག་ཚ་མེད་ཅིང་གདེང་ལྡན་པ་བཞིན་དུ༔
རྣལ་འབྱོར་པ་ལ་ཡང་ཅིར་ཡང་རང་སེམས་སུ་ཤེས་པས་མི་མཐུན་པའི་ཕྱོགས་དང་
རྐྱེན་ངན་ལ་ཉམ་ང་བ་དང་བག་ཚ་བ་མེད་པའོ༔ གཉིས་པ་རྣལ་འབྱོར་པ་འབྲིང་
ལ་སྨྱོན་པ་ལ་ངོ་ཚ་དང་གཙང་སྨེ་མེད་པ་བཞིན་དུ་བཟང་ངན་གྱི་བློ་འདོད་དང་
283

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྤང་བླང་མེད་པར་འཛིན་པ་རང་སར་ཞིག་པའོ༔ གསུམ་པ་བུ་ཆུང་ལ་ཞེན་ 
འཛིན་དང་ཆགས་པ་མེད་ཅིང་ལྷུག་པར་གནས་པ་བཞིན་དུ༔ རྣལ་འབྱོར་པས་ 
ཀྱང་ཞེན་མེད་འཛིན་མེད་དུ་བཤད་དོ༔ དེ་ནི་རྣལ་འབྱོར་པའི་ཉམས་ལེན་ཡང་
དག་པའོ༔ ས་མ་ཡཱ
གདམས་པ་འདི་ནི་ལག་ལེན་གནས་ལུགས་ཀྱི་ངོ་བོ་ལག་ཁྲིད་དུ་བསྟན་པ༔ ཕུང་ 
མཁན་ངོས་བཟུང་ནས་མཚན་མ་རང་གྲོལ་དུ་གཏོང་བ༔ འགྲོ་དྲུག་གི་གཡང་ས་
གཅོད་པ༔ འཁྲུལ་པ་ཡུལ་འབྱིན་པར་བྱེད་པ༔ སྲིད་པ་རྒྱས་འདེབས་པའི་མན་ 
ངག་རྣམ་རྟོག་ཡེ་ཤེས་སུ་བསྒྱུར་པ་གསེར་འགྱུར་རྩིའི་གནད་ལྟ་བུ༔ ཆོས་སྐུ་ཚེ་
གཅིག་གིས་འགྲུབ་ནས༔ གཟུགས་སྐུ་རྣམ་གཉིས་ཀྱིས་འགྲོ་བའི་དོན་བྱེད་པའི་ 
ཐབས༔ ཐུན་མོང་མ་ཡིན་པ་འདི་ཐུགས་ལ་ཆོངས་ཤིག་སྤྲུལ་པའི་སྐུ༔ ཞེས་ཨོ་ 
རྒྱན་བདག་ལ་གུ་རུ་ཤྲཱི་སེང་ཧས་གསུངས་སོ༔ བརྗེད་པར་ཕངས་པའི་ཞལ་གྱི་ 
བདུད་རྩི་མཆོགཿ༔ རྣམ་རྟོག་ཆོས་སྐུར་གྲོལ་བའི་ཐབས་ཆེན་པོ༔ ཟབ་པའི་ 
བཅུད་མཆོག་སྙིང་ནོར་མིག་འབྲས་འདི༔ རིག་རྩལ་དབང་ཐོབ་པདྨ་བདག་ 
ཉིད་ཀྱིས༔ སྟོན་ཕངས་རྒྱ་ཡིས་བཏབ་ནས་མ་འོངས་དོན༔ རིན་ཆེན་དགོས་ 
འདོད་འབྱུང་བའི་ནོར་བུ་འདི ཀློང་གསལ་སྙིང་ཐིག་ཁྲེག་ཆོད་ཁྲིད་གཞུང་གི 
ངོ་སྤྲོད་པྲ་ཁྲིད་རྒྱབ་ཆོས་ཚུལ་དུ་བཀོདཿ༔ དཔེ་མང་ཚིག་ཚོགས་ལུང་ཕྲན་ཆུ་ 
དང་འདྲ༔ གནས་ལུགས་འདི་རྟོགས་རྒྱ་མཚོའི་གྲུ་དང་མཚུངས༔ དེ་ཕྱིར་གང་ 
ཟག་རེ་རེའི་ཆ་རྐྱེན་ཚང་༔ དེ་ཕྱིར་བདག་གིས་རིན་ཆེན་གཏེར་དུ་སྦས༔ མ་
འོངས་དུས་མཐར་འགྲོ་བ་འདྲེན་པར་ཤོགཿ དུས་ཀྱི་ཐ་མ་ལྔ་བཅུ་ཁ་རལ་དུས༔ 
སངས་རྒྱས་བསྟན་པ་དབྱར་ཁའི་ཆུ་བྲུག་འདྲ༔ དར་ལ་མ་སྨིན་རང་འདོད་ལོག་
284

༄༄༅། །ཟབ་གཏེར་ཆོས་ཀྱི་མཛོད་ཁང་།
ཆོས་སྤྱོདཿ༔ སྡེ་དང་གནས་དགོན་ཡུལ་ཁམས་རླུང་གིས་ཁྱེར༔ སྙིགས་མའི་ཐ་མ་ 
མར་འགྲིབ་དེ་ཡི་དུསཿ ལས་ཅན་གཅིག་དང་ཟབ་གཏེར་འདི་འཕྲད་ཤོག༔ ས་ 
མ་ཡཱ༔ ཁ་ཐཾ༔ རྒྱ་རྒྱ་རྒྱ༔ གཉན་རྒྱ༔ མནྟྲ་རྒྱ༔ གབ་རྒྱ༔ གཏད་རྒྱ༔ མན་ཏྲ་གུཧྱ་ 
5 」ནམaཀཊ།།༦ ཧི་ལི་སཾ་ཏྲི་ས་ཏི་སི་ཏི་ཨ་ཏི་ཧེ་རྩེ་ར་ཕེ་ 
ར་ལི་བྷ་ཏི་བེ་ཡེ་ཁ་ཐཾ་གྷུ་ཡ༔ ས་མ་ཏི་ཡ་རུ་ཐཿ ཞུས་ལན་སྙིང་གི་ནོར་བུ་འདི། ། 
བདག་འདྲ་རྣལ་འབྱོར་རཏྣ་ཡིས། །བྲག་དམར་རི་མོ་ཅན་ནས་བཏོན། །དུས་ 
མཐར་འགྲོ་བ་འདྲེན་པར་ཤོག །
285

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
《༽ སྤྲོས་གཅོད་ཞུས་ལན་གྱི་སྐོར་ལས༔ ལྟ་སྒོམ་སྤྱོད་པ་འབྲས་བུའི་ 
དབང་དང་དམ་ཚིག་གི་ངོ་སྤྲོད་ཉི་མའི་སྙིང་པོ་བཞུགས་སོ༔
ཥཱཾ ས།།ཀཿཟག* རང་རིག་བདེ་ཆེན་དོན་གྱི་ལྷ་ལ་ཕྱག་འཚལ་ 
ལོ༔ རང་དབང་རང་གིས་ཐོབ་བྱའི་ཕྱིར ལྟ་སྒོམ་སྤྱོད་པ་འབྲས་བུ་དང་༔ དམ་ 
ཚིག་དབང་གི་དབྱེ་བའོ༔ དེ་ལ་སློབ་དཔོན་པདྨ་འབྱུང་གནས་དང་༔ ཇོ་མོ་ 
མཚོ་རྒྱལ་དང་༔ ཤེལ་དཀར་བཟའ་མགོན་སྐྱིད་དང་༔ རྡོ་རྗེ་མཚོ་དང་༔ སློབ་ 
དཔོན་ནམ་མཁའི་སྙིང་པོ་དང་༔ མཁས་པ་ཡེ་ཤེས་སྣང་ལ་སོགས་པ་བཞུགས་ 
དུས་སུ༔ སློབ་དཔོན་ལ་བདག་མཚོ་རྒྱལ་གྱིས་ཞུས་པ༔ སློབ་དཔོན་ཆེན་པོ་ 
ལགས༔ སྤྱིར་བཤད་པའི་ཆོས་རྣམས་མང་ཞིང་རྒྱ་ཆེ་བས༔ བདག་ལ་ཚིག་ཉུང་ 
ལ་དོན་དྲིལ་པ༔ ཚིག་འབྲུ་གསུམ་གྱིས་སངས་རྒྱ་བ་གཅིག་ཞུའོ་ཞེས་ཞུས་པས༔ 
སློབ་དཔོན་གྱིས་བཀའ་བསྩལ་པ༔ དད་ལྡན་བཞིན་བཟང་མ་ཉོན་ཅིག༔ འདི་ 
ལ་དོན་ཉི་ཤུ་་རྩ་ལྔས་སྟོན་ཏེ༔ ལྟ་བའི་ངོ་བོ༔ ངེས་ཚིག༔ མཚན་ཉིད༔ དབྱེ་བཿ 
བསྡུས་དོན་ནོ༔ དེ་ལ་ལྟ་བའི་ངོ་བོ་ནི་བློ་ལས་འདས་པའོ༔ ངེས་ཚིག་ནི༔ འདི་ 
ཞེས་མཚོན་དུ་མེད་པའོ༔ མཚན་ཉིད་ནི་གསལ་ཞིང་རྒྱ་ཆད་ཕྱོགས་ལྷུང་མེད་ 
པའོ༔ དབྱེ་བ་ནི་སྟོང་ཉིད་བཅོ་བརྒྱད་ལ་སོགས་མདོ་ལས་བཤད་པ་དེའོ༔ བསྡུས་ 
དོན་ནི་རྟོགས་མ་རྟོགས་གཉིས་ཏེ༔ རྟོགས་ན་སངས་རྒྱས་ཐོབ་པའོ༔ སྒོམ་པ་ལ་ 
ཡང་ལྔ་སྟེ ངོ་བོ༔ ངེས་ཚིག༔ མཚན་ཉིད༔ དབྱེ་བ༔ བསྡུས་དོན་ནོ༔ སྒོམ་པའི་ 
ངོ་བོ་ནི་ཡིད་ལ་བྱར་མེད་པའོ༔ ངེས་ཚིག་ནི་ཡིད་ལ་བྱེད་པ་མེད་པའོ༔ མཚན་
286

༄༅། །ཟབ་གཏེར་ཆོས་ཀྱི་མཛོད་ཁང་།
ཉིད་ནི་གསལ་ཞིང་དྭངས་པའོ༔ དབྱེ་བ་ནི་མང་དུ་བཤད་ཀྱང་གང་ཤར་ཞེན་ 
པ་མེད་པའོ༔ བསྡུས་དོན་ནི་དེ་ཁོ་ན་ཉིད་དུ་སངས་རྒྱས་པའོ༔ སྤྱོད་པ་ལ་ཡང་ 
ལྔ་སྟེ ངོ་བོ༔ ངེས་ཚིག༔ མཚན་ཉིད༔ དབྱེ་བ༔ བསྡུས་དོན་ནོ༔ སྤྱོད་པའི་ངོ་ 
བོ་ནི་མ་བཅོས་པའོ༔ ངེས་ཚིག་ནི་སྤྱོད་དུ་མེད་པའོ མཚན་ཉིད་ནི་འདོད་བློ་ 
མེད་པའོ༔ དབྱེ་བ་ནི་ཅི་བྱེད་ཆོས་སྤྱོད་དུ་འགྲོ་བའོ༔ བསྡུས་དོན་ནི་སངས་རྒྱས་ 
ཀྱི་ལམ་དུ་འགྲོ་བ་དེའོ༔
འབྲས་བུ་ལ་ཡང་ལྔ་སྟེ༔ ངོ་བོ༔ ངེས་ཚིག༔ མཚན་ཉིད༔ དབྱེ་བ༔ བསྡུས་ 
དོན་ནོ༔ འབྲས་བུའི་ངོ་བོ་མྱ་ངན་ལས་འདས་པའོ༔ ངེས་ཚིག་ནི་རེ་དོགས་མེད་ 
པའོ༔ མཚན་ཉིད་ནི་སྐུ་གསུམ་རང་ལ་གནས་པའོ༔ དབྱེ་བ་ནི་ཆོས་ཉིད་ཟད་ 
པའི་མཐར་ཕྱིན་པའོ༔ བསྡུས་དོན་ནི་ཡེ་གདོད་མ་ནས་ཡིན་པ་དེ་ཉིད་ཡིན་ 
པར་ཐོབ་པའོ༔ དོན་ལྔ་པ་དབང་ལ་ཡང་ལྔ་སྟེ༔ ངོ་བོ༔ ངེས་ཚིག༔ མཚན་ཉིདཿ༔ 
དབྱེ་བ༔ བསྡུས་དོན་ནོ༔ དབང་གི་ངོ་བོ་ནི༔ རང་དབང་རང་གིས་ཐོབ་པའོ༔ 
ངེས་ཚིག་ནི༔ ཟབ་མོ་གསང་བའི་སྣོད་དུ་རུང་པའོ༔ མཚན་ཉིད་ནི༔ གསང་ 
སྔགས་ཐབས་དང་རྟེན་འབྲེལ་གྱི་ཆེ་བའོ༔ དབྱེ་བ་ནི༔ སྤྲོས་བཅས་དང་སྤྲོས་ 
མེད་རབ་ཏུ་སྤྲོས་མེད་དོ༔ བསྡུས་དོན་ནི མ་སྨིན་པ་སྨིན་པར་བྱེད་པའོ༔ མཚོ་ 
རྒྱལ་ཆོས་ཐམས་ཅད་ཕྱོགས་རྟོགས་རིས་སུ་མ་གཅོད་པར༔ ཐམས་ཅད་རྒྱ་འབག་ 
གི་མིག་ལྟར་འཕྲུལ་ཤེས་པར་གྱིས་དང་༔ ཞེས་གསུངས་ཏེ༔ གཞན་ཡང་རྫོགས་ 
པ་ཆེན་པོ་ཀློང་ཆེན་བྱ་བ་གསུངས་ཏེ དུས་དེར་ཟིན་བྲིས་བྱས་ནས་མོན་ཁ་ནེ་ 
རིང་དུ་སྦས་པའོ༔ འདི་ནི་ས་གྲུ་གསུམ གནམ་གྲུ་གསུམ༔ རོང་གསུམ་འདུས་ 
པའི་ ་གུང་ཐང་མཁར་ལ་སྦས་སོ ས་མ་ཡཱ༔ རྒྱ་རྒྱ་རྒྱ༔ ཁ་ཐཾ༔ སྤྲོས་གཅོད་
287

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གདམས་པའི་མཐར་ཐུག་འདི། །སྤྲུལ་སྐུ་རཏྣའི་མིང་ཅན་གྱིས། །རོང་གསུམ་ 
འདུས་པའི་གུང་ཐང་མཁར། །མེ་ལོང་ལྟ་བུའི་བྲག་ནས་བཏོན་པ་ཡིན། །དུས་ 
མཐའི་འགྲོ་བ་འདྲེན་པར་ཤོག །
288

༄༅། །ཟབ་གཏེར་ཆོས་ཀྱི་མཛོད་ཁང་།
༼f= 
ཞལ་གདམས་གནད་ཀྱི་ཕྲེང་བ་ཞེས་བྱ་བ་རྗེ་འབ འབངས་ 
གྲོགས་ལྔ་ལ་གདམས་པ་བཞུགས་སོ
- ཀྱཟགས།ཊཐཱཏ།བབ*སྐ བདག་འདྲ་མཚོ་རྒྱལ་མངའ་བདག་རྗེ 
སངས་རྒྱས་ཡེ་ཤེས་ནམ་མཁའི་སྙིང་༔ ལང་གྲོ་ལོ་ཙཱ་རྗེ་འབངས་ལྔས༔ བསམ་ 
ཡས་དགེ་བ་མཐའ་རྒྱས་གླིང་ གསང་ཁྲིད་རིམ་ལྔ་ཞུས་པའི་དུས༔ ཞལ་གདམས་ 
གནད་ཀྱི་ཕྲེང་བ་འདི༔ གུ་རུའི་གསུང་ལ་ཟིན་རིས་སུ༔ བདག་འདྲ་མཁར་ཆེན་ 
བཟའ་ཡིས་བཀོད༔ དེ་ལ་དཔལ་གྱི་བསམ་ཡས་དགེ་བ་མཐར་རྒྱས་ཀྱི་གླིང་དུཿ 
བདག་རྗེ་འབངས་གྲོགས་ལྔས༔ ཨོ་རྒྱན་ཆེན་པོ་ལ་རིན་པོ་ཆེ་གསེར་གཡུའི་མཎྜལ་ 
ཕུལ༔ འབྲས་ཆང་དྭངས་བ་ཞལ་དུ་དྲངས་ཏེ་ཞུས་པ༔ སློབ་དཔོན་ཆེན་པོ་ 
ལགས༔ ཐུགས་སྒྲུབ་ཡང་སྙིང་འདུས་པ་འདི་ཉམས་སུ་ལེན་པ་ལ༔ ཉམས་ལེན་ 
གནད་ཀྱི་མན་ངག་གེགས་སེལ་དང་བོགས་འདོན་ཚིག་དང་སྤྲོས་པ་ཉུང་ཞིང་༔ 
དོན་འགྲེལ་ཚིག་གསུམ་ཞུ༔ ཞེས་གསོལ་པ་དང་༔ གུ་རུའི་ཞལ་ནས༔ ཀྱེ་ཧོ་ 
སྔོན་ནས་ལས་འཕྲོ་ལྡན་པའི་སྐྱེས་མཆོག་རྣམས་གསོན་ཅིག༔ དེ་ལ་ཐུགས་སྒྲུབ་ 
འདི་ལ་སྤྱིའི་སྒྲུབ་ཆེན་དང་༔ སྒོས་སྒྲུབ་གཉིས་ལས༔ དང་པོ་སྒྲུབ་ཆེན་ཉམས་ 
སུ་ལེན་པ་ལ༔ ཤེས་རབ་ཟབ་མོ་དང་གོ་བ་བཟང་པོ་ཟུང་དུ་འབྲེལ་བས༔ དང་ 
པོར་བླ་མ་ལ་གདམས་པ་ཚར་སྐྱེན་དང་ དེས་ཆོག་མགུ་སླ་བ་མི་བྱ་བར༔ ལོ་ 
ཟླའི་བར་དུ་ཡུན་དུ་བསྟེན་ཅིང༔ ཕྲིས་ལས་དཀྱིལ་འཁོར་ལག་ལེན་དམར་ཁྲིད་
ཞལ་ཤེས་ལས་སྦྱོར་རྣམས་ལེགས་པར་ཁོང་དུ་ཆུད་ཅིང་བྱན་ཚུད་པར་བྱས་ཏེ
289

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བླ་མའི་ཕྱག་ལེན་སྒྲུབ་ཕྲིན་མ་ལུས་པ་བློར་ལོན་པར་བྱས་ཏེ འཁོར་ཡང་རྒྱལ་ 
ཐེབ་ལས་ཆོག ལས་རྒྱ་གར་གིང་མཆོད་གཡོག༔ ལས་པ་རྣམས་ལག་ལེན་མཁས་ 
ཤིང་མང་དུ་གནས་ཏེ༔ འཁོར་གྱིས་ཁྱོག་པ་གཅེས་སོ༔ སྨན་སྒྲུབ་དང་ཕུར་སྒྲུབ་ 
ལ་སོགས་ཀྱང་༔ སླ་ཆོས་ཚར་སྐྱེན་མི་བྱ་ཞིང་༔ མདོར་ན་སྒྲུབ་པ་ལ་གཉུག་ 
བསྲིང་ཞིང་༔ བསྙེན་སྒྲུབ་ཀྱི་འཛབ་ལ་ནན་ཏན་བསྐྱེད་པ་ནི་གནད་ཀྱི་གདམས་ 
པའོ༔ གེགས་སེལ་ནི བསྐྱེད་རིམ་གྱི་ང་རྒྱལ་བརྟན་པོ་དང་༔ སྣང་སྲིད་རང་ 
སེམས་སུ་ཤེས་པའི་རྟོགས་པས༔ དངོས་གྲུབ་དང་བར་ཆད་གང་ལའང་རེ་དོགས་ 
དང་ཁུ་འཕྲིག་མི་བྱ་ཞིང་༔ མཉམ་ཉིད་ཀྱི་ངང་དུ་རོ་སྙོམས༔ ཉུལ་ལེ་བསྐྲད་ 
ཅིང་ཕོ་ཉ་བསྐུལ༔ ཧཱུྂ་སྒྲུབ་ལ་ནན་ཏན་བསྐྱེད་ཅིང་༔ རྟོགས་པའི་གདེང་བས 
ཆང་དང་གཉིད་དང་བྲེ་མོའི་གཏམ་དང་༔ སྙོམ་ལས་སྤངས་ཏེ་བརྩོན་འགྲུས་ 
ཀྱི་འཕྲང་དུ་གཞུག་སྟེ་འབད་པར་བྱའོ༔ བོགས་འདོན་ནི༔ ཚོགས་དང་བསྐང་ 
གསོ་ལ་འབད༔ མེ་མཆོད་བསྟོད་བསྐུལ་བྱ༔ འཛབ་ལ་ནན་ཏན་བསྐྱེད་ཅིང་ 
གཞུང་ལས་བྱུང་བ་ལྟར་དངོས་གྲུབ་བླང་ཆོག་རྣམས་ལ་འབད་དོ༔ 
གཉིས་པ་སྒོས་སྒྲུབ་ཉམས་སུ་ལེན་པ་ལ སྙིང་རུས་དང་ཞེ་བཅད་དུ་འཛོམས་
པ༔ བརྩོན་འགྲུས་དང་ངེས་ཤེས་ཆེན་པོས་གཞུང་པྲ་ཁྲིད་ལས་བྱུང་བ་ལྟར༔ ཤེས་ 
རབ་ཟབ་མོས་ཐམས་ཅད་འཕྲུལ་ཤེས་པར་བྱས་ཏེ་ཉམས་སུ་བླང་ངོ་༔ གེགས་ 
སེལ་ནི ཉམས་དམའ་ཞིང་ཚིག་པ་ཟ་ནཿ༔ མར་ངན་སོང་གི་དུཿཁ་བསམཿ བླ་ 
མ་ལ་གསོལ་བ་གདབ༔ རང་ཆོས་དང་འཕྲད༔ སྒྲུབ་པ་སྙིང་ནས་བྱེད་པའི་དགའ་ 
བ་བསྒོམཿ༔ བློ་ཡི་དཔའ་བསྐྱེདཿ༔ གཟེངས་བསྟོད༔ གང་ཤར་ཅི་བྱུང་རོལ་པ་རྒྱུ་ 
འབྲས་སུ་ཤེས་པ་གནད་ཆེའོ༔ ནད་བྱུང་ན་གང་ན་སར་བླ་མ་བསྒོམས་ལ༔ གསོལ་
290

༄༅། །ཟབ་གཏེར་ཆོས་ཀྱི་མཛོད་ཁང་།
བ་གདབ༔ ནད་གང་ཡིན་ཐམས་ཅད་ལུས་ཀྱི་སྟོད་སྨད་ནས་ཕོ་བར་འདུས༔ སྔོ་ 
དམར་དུ་ཁྲ་ལོང་ལོང་འདུག་པ་ལས་ལྟེ་འོག་ནས་ཨ་ལྗང་གུ་ལས་ཡེ་ཤེས་ཀྱི་རླུང་
འུར་སྒྲ་དང་བཅས་པ་བྱུང་ནས༔ ནད་གང་ཡིན་ཐམས་ཅད་བདས་པར་བསམཿ 
སྐྱིལ་ཀྲུང་ལག་གཉིས་པུས་མོ་ལ་བཀབ་སྟེ༔ ཧ་མང་པོ་བཏོན༔ དེ་དང་བསྡོངས་
ཏེ་ནད་ཐམས་ཅད་སྔོ་དམར་དུ་ཁ་ནས་སེང་སེང་ཐོན་པར་བསམ༔ རྗེས་ལ་བླ་
མ་སྙིང་གར་བསྒོམས་པའི་སྐུ་ལས་ཡེ་ཤེས་ཀྱི་བདུད་རྩི་བབས༔ སྤྱིར་ལུས་ཐམས་
ཅད་གང་༔ ཁྱད་པར་གང་ན་སར་ཐིམ་པར་བསྒོམ༔ བདུད་རྩི་ཡང་ཚ་གྲང་ལ་
སོགས་ནད་ཀྱི་གཉེན་པོར་གང་འགྲོ་ཚ་བ་ལ་བསིལ་བ་ལ་སོགས་རིག་པས་འཕྲུལ་
ཤེས་པར་བྱའོ༔ རྩ་རླུང་གི་གེགས་དང་ཐིག་ལེའི་གེགས་རྣམས་ནི༔ གཞུང་གི་
དམིགས་པ་དང་འཕྲུལ་འཁོར་རྣམས་ཀྱིས་སེལ་ལོ༔
འདུག་མི་ཚུགས་པ་དང་༔ སྙིང་མི་དགའ་བ་དང་༔ སྒྲུབ་པ་དང་དགེ་སྦྱོར་ 
བྱེད་སྙིང་མི་འདོད་པ་བྱུང་ན༔ བླ་མ་ཤེལ་ལྟ་བུའི་སྐུ་མདོག་དཀར་པོ་སྙིང་གི་ 
དཀྱིལ་དུ་བསྒོམས་ལ་གསོལ་བ་གད༔ གོང་བཞིན་ཧ་འདོན༔ རིགས་དྲུག་དང་ 
འཁོར་བའི་དུཿཁ་ལ་བསམ༔ སྙིང་རྗེ་བའི་སེམས་ཅན་ལ་བློ་ལྡོག་གི་འབེན་བྱ༔ སྙིང་ 
རུས་ཀྱི་གོ་ཆ་གྱོནཿ༔ ན་ནུས་ཤི་ནུས་སྡུག་ནུས་བློའི་ཞེ་བཅད་རྒྱ་བསྐྱེད༔ གང་མི་ 
བདེ་བའི་ངོ་བོ་ལ་བརྟགས་རྗེས་ཤེས་པ་གཏད་མེད་དུ་བསྒོམ༔ ཕཊཿསྒྲ་དང་སྟོང་ 
པས་རྒྱས་གདབ་པས་སེལ་ལོ༔ བོགས་འདོན་སེམས་ཅན་ལ་སྙིང་རྗེ༔ བླ་མ་ལ་ 
མོས་གུས༔ འཁོར་བ་ལ་སྐྱོ་ཤས༔ སངས་རྒྱས་ལ་དགའ་བྲོད༔ ཉམས་སྣང་ལ་ 
ཞེན་མེདཿ༔ གང་ཤར་ལ་སྐྱེས་གྲོལ༔ གཏད་མེད་ཟང་ཐལ༔ བདེ་སྡུག་ལ་རོ་སྙོམས 
མདོར་ན་ཐམས་ཅད་རྩོལ་བྲལ་རྗེན་པ༔ རང་སེམས་སྟོང་པ་ཆོས་སྐུར་བསྐྱངས་
291

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པས༔ ཇི་ལྟར་ཞིག་ལ་ཡོན་ཏན་གྱི་བོགས་འདོན་རྒྱང་རྒྱང་པ་འབྱུང་ངོ་༔ 
སྤྱི་དོན་གསུམ་གྱི་དང་པོ༔ གསང་ཁྲིད་རིམ་ལྔ་ཉམས་སུ་ལེན་པ་ལ༔ དང་ 
པོ་གཏུམ་མོ་ཉམས་སུ་ལེན་པ་ལ༔ ཁམས་དང་དབང་པོ་བསྟུན་པར་བྱ༔ སྤྱིར་ 
བཅུད་ལེན་གྱི་ཟས་ལ་བརྟེནཿ བརྩོན་འགྲུས་དང་སྙིང་རུས་བསྐྱེད༔ གྲིབ་དང་ 
དམ་སེལ་ལ་འཛེམ༔ རླུང་གནད་དང་དམིགས་གནད་ཚོ་བླ་མའི་དྲུང་དུ་ནན་ 
བཅག་བྱ་བ་གཅེས་སོ༔ གེགས་ལ་ནད་ཚ་གྲང་རླུང་གསུམ་གྱི་གེགས་སུ་འདུས་ 
ཏེ༔ གྲང་བའི་གེགས་ལ༔ གཏུམ་མོ་མེ་དམིགས་ཁོ་ནས་སེལ་ལོ༔ འོན་ཏེ་གཏུམ་ 
མོ་དྲོད་ཆེ་བས་བདེ་བ་རྒྱས་དྲག་སྟེ་ཁམས་འཛག་པ་བྱུང་ན༔ ལུས་སྐྱིལ་ཀྲུང་ 
དྲང་པོར་བསྲངས༔ ལག་གཉིས་པུས་སྟེང་དུ་བཀབ་ལ༔ ངག་ཏུ་ཧ་རིང་དང་ཧཱུཾ་ 
རིང་བརྗོདཿ ཐིག་ལེ་གསང་གནས་ནས་ཆུ་ཡི་རླབས་ལྟར་རྩའི་ནང་ནས་ཡར་ནུ་ 
རུ་རུ་བྱུང༔ སྤྱི་བོའི་ཧཾ་ལ་ཡང་ཡང་བསྟིམཿ རྗེས་སེང་གེ་རྣམ་རོལ་དང༔ རྩལ་ 
སྤྲུག་བྱ༔ ལུས་ལ་ཁྱབ་པར་དགྲམ༔ དམིགས་མེད་ལ་གཞག༔ དེས་སེལ་ལོ༔ 
ཚད་པའི་ནད་དམ་གེགས་ལ་ལུས་གནད་གོང་ལྟར་ལ༔ ལུས་སྟོང་པ་ཕྲུ་མ་ཕུས་ 
བརྒྱངས་པ་ལྟར་སྲབ་སིང་ངེ་སོང་བར་བསྒོམ༔དེ་ཡང་གངས་ཀྱི་སྟེང་ངམ་
འཁྱགས་པའི་བར་སྔོ་ཏིང་ངེ་བ་མི་ཚུགས་པའི་གསེབ་ན་ཡོད་པར་བསྒོམས་ཏེ༔ 
སོ་ཀྲིག་ལ་ཕྱིའི་རླུང་པོའི་བར་ལ་སིལ་སྒྲ་དང་བཅས་ཏེ༔ གྲང་སི་ལི་ལི་བྱུང་བར་ 
བསམས་ལ་ལུས་འདར་ཕྲི་ལི་ལི་སྒོམ༔ ཚད་པ་ཤིན་ཏུ་ཐུ་ན༔ དམིགས་པ་དང་ 
རླུང་འཇུག་པ་ལ་གོང་བཞིན་ལ༔ དམིགས་པ་སྙིང་གར་བཾ་དཀར་པོ་འཁྱག་པ་
འདྲ་བ་ལ་དམིགས་པ་གཏད་བ་ལས་འཁྱགས་པ་ཆུ་ལྟར་གྲང་སི་ལི་ལི་བབས༔ གློ་
སྙིང་ཆུས་གྲང་སིལ་གྱིས་བཤལ༔ མར་བབས་རྒྱུ་མ་ནས་བཤང་ལམ་དུ་མར་སིང་
292

༄༅། །ཟབ་གཏེར་ཆོས་ཀྱི་མཛོད་ཁང་།
སིང་དག་པར་བཤལ་བར་བསྒོམས་ལ༔ འོག་སྒོ་ཡང་ཀློད༔ དེས་སེལ་ལོ༔ རླུང་ 
གི་གེགས་བྱུང་ན་མགོ་འཁོར༔ ལུས་པོ་འཁྲུགས༔ གཟེར་ཞིང་ཟུག་གམ༔ གཟེར་ 
ཐིམ་ཐིམ་བྱེད་དེ༔ དེ་ལ་སྤྱི་གཙུག་ཧཾ་མགོ་ཐུར་དུ་ལྟ་བ་དེ་ལ་བྱང་སེམས་ཞུན་མར་
ལྟ་བུ་ནར་གྱིས་བབས་པས་ལུས་ལྟེམ་གྱིས་གང་བར་བསམ༔ དེས་ཀོ་འཁེང་སྣུམ་ 
གྱིས་བརླན་པ་ལྟར་འཇམ་འབོལ་བདེ་ཆིལ་གྱིས་སོང་བར་བསམ༔ དེ་ནས་རྡོ་ 
རྗེ་རྦ་རླབས་འགའ་རེ་བྱ༔ དེས་སེལ་ལོ༔ དེས་མ་སེལ་ན༔ རང་གི་མདུན་དུ་ཐོད་ 
པ་ཡངས་ཤིང་རྒྱ་ཆེ་བ་གཅིག་རྩི་བཅུད་ཀྱི་མར་ཁུས་མེར་གྱིས་གང་བར་བསམ་ 
ལ རང་གི་རྐང་པ་གཡོན་པའི་མཐེབ་བོང་སྦུ་གུ་རླུང་གི་ཤུགས་དང་བཅས་པ་ 
བཅུག་པས༔ རླུང་གིས་དྲངས་ཏེ་ཡར་ཡར་སྣུམ་བཅུད་དྲངས་ཏེ༔ སྤྱི་བོ་ནས་ 
སྟོད་སྨད་ཐམས་ཅད་ཁྱབ་པར་བཀྲམ་ཞིང་༔ བ་སྤུའི་བུ་ག་སྐྲའི་རྩེ་ཐམས་ཅད་ 
ཀྱང་རྩི་བཅུད་ཉུངས་འབྲུ་ཙམ་ཟིམ་ཟིམ་དུ་བྱུང་བར་བསམ༔ ལུས་སྡོང་བུ་སྣུམ་ 
ལ་བསྐྱུར་བ་ལྟ་བུར་བསམ༔ ལུས་དལ་དུ་བྱ༔ ངག་སྨྲ་མང་བསྐྱུང་༔ བཅུད་ཅན་ 
བཟའ༔ མཐིལ་བཞི་ལ་སྐུ་མཉེ་བྱ༔ དེས་སེལ་ལོ
བོགས་འདོན་ནི༔ ལུས་འདུག་སྟངས་མེ་ཐབས་དང་མ་བྲལ་བར་བྱ༔ མེ་ཉི་ 
དང་དྲག་ལས༔ ཟ་སྒོག༔ ཉྭ་ཤ༔ ཉལ་པོ༔ རྐང་རྗེན༔ དཀོར་དང་གྲིབ་ཟས་ 
རྣམས་སྤངས༔ ཉལ་ཚེ་ལག་གཡས་ཀྱིས་ཁ་དགབ༔ ལག་གཡོན་གྱིས་སྲིན་ཞལ་ 
དགབ༔ རྐང་གཡས་མཐིལ་གྱིས་གཡོན་གྱི་བོལ་གོང་མནན་ཏེ་ཉལ་ལོ༔ འགྲོ་ 
དུས་རྐང་པ་མྱུར་དུ་ཤེད་རན་པར་སྤྱོད་ཅིང༔ ལག་གཉིས་རྡོ་རྗེ་ཁུ་ཚུར་བྱས་ཏེ 
ཙནྡན་གྱི་ལོ་མ་རླུང་གིས་སྐྱོད་པ་ལྟར་བསྐྱོད་དེ་འགྲོའོ༔ དེས་དྲོད་སྐྱེ རླུང་མི་ 
ཉམས་སོ༔ དུས་རྒྱུན་དུ་རང་གི་ལུས་མེའི་རང་བཞིན་དང་༔ བདེ་བ་ཕྲི་ལི་ལི་
293

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འབར་བར་སྒོམ༔ བསྒོམ་ཁང་གི་ནང་ཡང་མེས་འུ་རུ་རུ་ཡོད་པར་སྒོམཿ ཟས་ 
སྐོམ་ཡང་མེའི་རང་བཞིན་དུ་བསྒོམ༔ སྣལ་མའི་གོས་ལ་རེ་ལྟོས་མི་བྱ་བར༔ བདེ་
དྲོད་ཀྱི་ང་རྒྱལ་བརྟན་པར་བྱ་བ་ནི་གཏུམ་མོའི་ཞལ་གདམས་སུཿ 
གཉིས་པ་སྒྱུ་ལུས་བར་དོ་ཉམས་སུ་ལེན་པ་ལ་ཡང༔ སྒྱུ་ལུས་ཀྱི་གནད་དུ་འཁོར་ 
འདས་ཕྱི་ནང་སྣོད་བཅུད༔ སྣང་བ་འདི་དག་རང་ལུས་སེམས་ཉིད་དོན་ལ་ཐམས་ 
ཅད་མི་བདེན་བཞིན་སྣང་བ་སྒྱུ་མ་ལྟ་བུ༔ རྨི་ལམ་ལྟ་བུ༔ མིག་ཡོར་ལྟ་བུ སྨིག་ 
རྒྱུ་ལྟ་བུ༔ ཆུ་ཟླ་ལྟ་བུ༔ ཆུ་བུར་ལྟ་བུ༔ བྲག་ཆ་ལྟ་བུ༔ དྲི་ཟའི་གྲོང་ཁྱེར་ལྟ་བུ༔ 
མདོར་ན་གང་ཡང་གཏད་མེད༔ མ་གྲུབ་བཞིན་དུ་སྣང་བ༔ ཀུན་རྫོབ་འཁྲུལ་ 
པའི་སྣང་བ་ལས༔ སྣང་ཙམ་ཉིད་ནས་སྣང་བ་དང་༔ སྐྱེས་ཙམ་ཉིད་ནས་སྐྱེ་བ་ 
མེད་པ་ཡིན༔ འཁོར་འདས་སྣང་སྲིད་ཐམས་ཅད་སྒྱུ་མ་ལྟ་བུ་རང་བཞིན་མ་གྲུབ་ 
པར་རྫུན་པ༔ རྒྱལ་བའི་བཀའ་མདོ་རྒྱུད་མན་ངགཿ གང་ཟག་དམ་པ་རྣལ་ 
འབྱོར་གྱི་དབང་ཕྱུག་མི་ལས་འདས་པའི་གང་ཟག་ཐམས་ཅད་ཀྱིས༔ ལུང་རིགས་
མྱོང་བ་དང་རྟོགས་པ་ཐམས་ཅད་ཀྱིས་གྲུབ་པ་ཡིན་སྙམ་དུ་དུས་དང་རྣམ་པ་
ཐམས་ཅད་ཀུན་ཏུ་མ་ཡེངས་པ་དྲན་པའི་རྩི་དང་ལྡན་པར་བྱ་ཞིང་༔ དེ་གོམས་ 
པའི་སྟོབས་ལ་བརྟེན་ནས་ཇི་ལྟར་ཞིག་ནས་སྣང་སྲིད་ཚོགས་དྲུག་ཐམས་ཅད་ལ་ 
སྣང་བཞིན་དུ་འཛིན་པ་མེད་པ་སྒྱུ་མའི་རང་བཞིན་དུ་ཐལ་ཐལ་འགྲོ་རྒྱུ་ཞིག་འོང་ 
སྟེ དེའི་དོན་ལ་བརྟེན་ནས་སྒྱུ་མ་ལྟ་བུའི་རང་བཞིན་དུ་སངས་རྒྱས་པར་འགྱུར་ 
རོ༔ གེགས་སེལ་དང་བོགས་འདོན་ཡང་དེར་འདུས་ཏེ་ཁྲིད་གཞུང་ལྟར༔ ཉམས་ 
སུ་བླང་ངོ་༔ དེ་ནས་བར་དོ་ཉམས་སུ་བླང་བར་བྱ་བ་ནི༔ སྤྱིར་གཞུང་ལྟར་དུས་ 
ཐམས་ཅད་དྲན་པ་རྒྱུན་ཆགས་སུ་བྱ་ཞིང་༔ ཁྱད་པར་དུ་ཚོགས་དྲུག་ཡུལ་སྣང་
294

༄༅། །ཟབ་གཏེར་ཆོས་ཀྱི་མཛོད་ཁང་།
ཐམས་ཅད་ལ་འདི་ངེས་པར་བར་དོ་ཡིན༔ བར་དོ་རང་སྣང་འཕྲུལ་པའི་སེམསཿ 
སེམས་སྟོང་པ་ཆོས་སྐུར་སྦྱང་བ་ཁྲིད་གཞུང་ལྟར་ཉམས་སུ་བླང་ངོ་༔ དེ་རྣམས་
ནི་སྒྱུ་ལུས་བར་དོའི་ཞལ་གདམས་སོ
གསུམ་པ་རྨི་ལམ་འོད་གསལ་ཉམས་སུ་བླང་བ་ལ་ཡང་༔ རྨི་ལམ་ནི་ཉིན་སྣང་ 
གི་འདུན་པ་ཁོ་ནའི་གནད་ཀྱིས་ཟིན་ཏེ༔ དཔེར་ན་མི་ཞིག་ནངས་པར་གསོད་
ངེས་པའི་དགྲ་གཡེར་པོ་ཆེའི་ལམ་ལ་འགྲོ་བའི་སེམས་ལ་གནད་དུ་ཟིན་པ་གཅིག་ 
ཡོད་ན༔ དེ་ནུབ་དེའི་བག་ཆགས་ཀྱིས་རྨི་ལམ་མི་འོང་མི་སྲིད་དེ༔ དེ་ལྟར་རྨི་ 
ལམ་འཛིན་པའི་སྐྱེས་བུས་ཀྱང༔ ཉིན་པར་དྲན་པའི་འདུན་པ་སྐད་ཅིག་མ་ཡེངས་
པར་སེམས་ལ་གནད་དུ་ཟུག་པ་རྩེ་གཅིག་ཏུ་གནས་ན་དེའི་ཤུགས་ཀྱིས་མཚན་ 
མོ་རྨི་ལམ་ཟིན་ཅིང་༔ སྦྱང་སྒྱུར་རྣམས་འགྲུབ་བོ༔ དེ་ལྟར་མ་ཡིན་པར་ཉིན་
པར་རྟོག་འཕྲོ་འཁྱམས་ཡུག་གིས་ནི་ཟིན་པར་དཀའ་ཤིང་༔ མདོར་ན་བརྩོན་
འགྲུས་ཀྱི་ངང་ལ་བསྲིངས་ཏེ་ཁྲིད་གཞུང་ལྟར་ཉམས་སུ་བླང་ངོ་༔ འོད་གསལ་
ཉམས་སུ་བླང་བ་ནི༔ ཉིན་སྣང་གཏད་མེད༔ ཕྱག་རྒྱ་ཆེན་པོ་ནི་རྒྱ་ཆེ་རབ་འབྱམས 
འཁྲུལ་རྟོག་ངོ་མ་ཤེས་ཀྱི་བར་མ་ཆོད་པ་དེའི་ཤུགས་ཀྱིས་ཇི་ལྟར་ཞིག་ནས་ཟིན་ 
ཅིང་༔ མདོར་ན་གཞུང་ལྟར་ཉམས་སུ་ལེན་པ་ལ་རྟག་ཏུ་བརྩོན་པ་གནད་ཆེའོ༔
དེ་ནི་བར་དོ་ད་ལྟ་གཏན་ལ་ཕེབས་ཏེ༔ ཕྱིས་བར་དོ་མེད་དེ་ཆོས་ཉིད་ལ་མ་བུ་ 
འཕྲད་དེ་འཚང་རྒྱ་བར་འགྱུར་རོ༔ རྨི་ལམ་འོད་གསལ་གྱི་ཞལ་གདམས་སོ 
༈ བཞི་པ་ཕྱག་རྒྱ་ཆེན་པོ་ཉམས་སུ་བླང་བ་ལ༔ དང་པོ་ཞི་གནས་རང་བབ་ 
ཀྱི་གཞི་རྨང་བྱ༔ དེ་རྗེས་སུ་འགྱུ་བ་དྲན་པའི་བྱ་རས་ངོས་བཟུང་ཞིང་མཉམ་ 
ཉིད་གཞིའི་ཐོག་ཏུ་ཡང་ཡང་ལྷོདཿ༔ དེ་རྒྱུན་དུ་དྲན་པའི་རྩིས་རྒྱུན་ཆགས་སུ་བསྐྱང་
295

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞིང་༔ གནས་འགྱུའི་བར་ལ་ངོ་བོ་གཞི་ཐོག་ཏུ་འདྲེས་པར་སྦྱང་ངོ་༔ དེ་ནས་ 
ལྷག་མཐོང་རྩོལ་བྲལ་ཆོས་སྐུའི་རོལ་པ་གང་ཤར་ཞེན་བྲལ་གཏད་མེད་འཛིན་བྲལ་ 
དུ་སྐྱོང་ཞིང་༔ གནས་འགྱུ་རྟོག་མི་རྟོག་གི་གཉིས་སྣང་ཐམས་ཅད་རྩོལ་བྲལ་ 
གཅིག་ཆོད་ཀློང་ཡངས་སུ་ཐག་བཅད༔ ངོས་བཟུང་ཉམས་སུ་བླང་ངོ་༔ དེ་ནས་ 
ཞི་ལྷག་ངོ་བོ་གཅིག་ཏུ་ཤར་བ་དང་༔ ཆེད་དུ་བསྲེས་ཏེ་ཡང་ཡང་བསྒོམ༔ རེས་ 
སྣང་བར་བསྒོམ༔ རེས་སྟོང་པར་བསྒོམ༔ རེས་སྣང་སྟོང་ཟུང་འཇུག་ཐམས་ཅད་ 
དུ་སྤྲུལ་བསྒྱུར་བྱ་ཞིང་༔ རེས་རྩོལ་བ་བསྒོམ༔ རེས་རྩོལ་མེད་ཤུགས་འབྱུང་དུ་ 
བསྒོམ༔ རེས་གཏོར་མ་ཆོས་སྤྱོད་བྱ་བྱེད་འགྲོ་འདུག་སྨྲ་བརྗོད་བྱ་བ་ཐམས་ཅད་ 
དང་བསྲེ་ཞིང་བསྒོམས་པས༔ ཇི་ལྟར་ཞིག་ནས་ཚོགས་དྲུག་གང་དང་བསྲེས་ཀྱང་ 
གཤིས་རྩ་བའི་ཉམས་དང་མ་བྲལ་བ༔ གཏད་མེད་དུ་ཐལ་ལེ་ཧྲིག་གེ་བ་གང་ལ་ 
ཡང་འཛིན་མེད་དུ་ཁྲེས་སེ་བ་གཅིག་འབྱུང་སྟེ༔ དེ་ལ་ངོ་བོ་མཐོང་བའམ༔ རྟོགས་ 
པ་ཤར་བ་ཞེས་བྱ་སྟེ༔ དེའི་རྒྱུན་བསྲིངས་པས་རྟོགས་པ་བརྟན་པར་གྱུར་ཏེ་འཁོར་ 
འདས་རང་བཞིན་གཅིག་ཏུ་གྱུར་ཏེ ཚེ་འདི་ཉིད་དུ་རྡོ་རྗེ་འཆང་གི་གོ་འཕང་ 
མངོན་དུ་བྱེད་དོ༔ གང་ཟག་དབང་པོའི་རིམ་པ་ཡང་མ་ངེས་པས༔ གཞུང་ལྟར་ 
ཁྲིད་དོ༔ དེ་ནི་མཉམ་ཉིད་ཕྱག་རྒྱ་ཆེན་པོའི་ཞལ་གདམས་སོ 
ལྔ་པ་བོགས་འདོན་གཅོད་ཡུལ་ཉམས་སུ་བླང་བ་ནི༔ སྤྱིར་བདེ་བ་སངས་རྒྱས་ 
ཀྱི་དགོངས་པ་ནས སྡུག་བསྔལ་ངན་སོང་གསུམ་གྱི་སེམས༔ རྣལ་འབྱོར་ལམ་ 
པའི་ཉམས་རྟོགས་ཐམས་ཅད་ངོ་བོ་རང་སེམས་སྐྱེ་མེད༔ མདོར་ན་སྣང་སྲིད་ 
འཁོར་འདས༔ ཕྱི་ནང་སྣོད་བཅུད༔ ཚོགས་དྲུག་ཡུལ་སྣང་གི་ངོ་བོ་རང་སེམས 
སེམས་ཉིད་སྟོང་པ་ཡུལ་མེད༔ སྟོང་པ་ཆོས་སྐུ་སྐྱེ་མེད༔ དེ་ལྟར་རྟོགས་པར་
296

༄༅། །ཟབ་གཏེར་ཆོས་ཀྱི་མཛོད་ཁང་།
བྱས་ཏེ ཁུ་འཕྲིག སྙེམ་བྱེད༔ རེ་དོགས་ཐམས་ཅད་རང་རིག་སྐྱེ་མེད་མཐའ་ 
བྲལ་ངང་དུ་ཐག་བཅད་དོ༔ དེ་ལྟར་སྣང་སྲིད་སེམས་སུ་ཤེས༔ སེམས་སྟོང་པ་ 
རྐྱེན་བྲལ་ལ་སྐྱེ་འཆི གཅད་བྱ་གཅོད་བྱེད༔ གཞིག་གཞོམ༔ གདོན་བགེགས་ 
ཚ་གྲང་གི་ནད༔ གཙང་སྨེ་གང་ཡང་དོན་ལ་མ་གྲུབ་པ་དང་༔ སྲིད་པ་ཡོད་མི་ 
སྲིད་དེ དེ་རྣམས་ཡོད་པར་ལྟ་བ་ནི༔ རང་གི་རྣམ་རྟོག རེ་དོགས་ཁུ་འཕྲིག༔ 
ཐེ་ཚོམ་ཁོ་ན་ལས་བྱུང་སྟེ ན་ལ་ཐམས་ཅད་རང་སེམས་སྟོང་པ་སྐྱེ་མེད་ཀྱི་
ཀློང་དུ་རོལ་པ་ཆོས་སྐུར་ལོངས་སྤྱོད་པས་ན་གཅོད་ཡུལ་ཞེས་བྱའོ༔ 
མདོར་ན་ལུས་འབྱུང་བཞིའི་ཕུང་པོ་ལ་གཅེས་འཛིན་དང་རེ་དོགས་ཀྱི་གཏན་ 
མི་བཅའ༔ སེམས་སྟོང་པ་ཆོས་སྐུ་ལ་རེ་དོགས་སྐྱེ་ཤི༔ ཡ་ངའི་བློས་མི་བཅིངས་ 
ཏེ མི་འདོད་པ་ཐོག་ཏུ་བརྫི གང་བྱུང་ལམ་དུ་བསླང༔ གཉེན་པོ་ཐོག་ཏུ་ 
དབབ༔ སྙེམ་ཐག་ནང་དུ་བཅད་ཅིང་རིག་ཐོག་ཏུ་རྡོ་རུས་གཏུགས་པས་གཉིས་ 
འཛིན་གྱི་ཕུ་ཁྲུས༔ སྙེམ་བྱེད་ཀྱི་མཚང་ཞིག༔ གཏད་མེད་སྟོང་པའི་རང་ཞལ་ 
མཐོང་སྟེ ཐམས་ཅད་ཆོས་སྐུའི་ཡོ་ལང་གཅིག་པུར་གཅོད་པས་རིག་པ་གཅིག་ 
ཆོད་དུ་གྲོལ་ཏེ༔ ཚེ་གཅིག་གིས་སངས་རྒྱས་ཀྱི་ས་ལ་སྦྱོར་བར་བྱེད་དེ༔ ཕུག་ 
རྩ་རིག་ཐོག་ཏུ་གཅོད་པས་བོགས་འདོན་ཀུན་ལས་ཟབ་སྟེ ཟབ་མོ་གཅོད་ཀྱི་ 
ཞལ་གདམས་སོ༔ ལར་སྐལ་ལྡན་རྣམས་ཉོན་ཅིག ཆོས་འདི་ལས་ཅན་གཅིག་ 
གིས་སྤྱོད་པའི་དུས་སུ༔ མདོ་སྔགས་ཀྱི་ཆོས་རྣམས་གཞུང་བཞིན་དུ་མི་སྤྱོད་ཅིང 
ལྟ་སྤྱོད་ཡ་བྲལ་བྱེདཿ༔ ཆོས་སྐད་ཡ་མ་ཟུང་དུ་སྨྲ༔ ཆོས་ལ་ཕྱོགས་རིས་ཀྱི་སྤུ་ 
གཟེང་༔ གདམས་པ་ཟབ་མོ་ལ་སྐྱེ་བོས་ཆང་སྦག་བྱེད༔ ཆོས་སྐད་སྐྱེ་བོས་ 
བཏང་༔ ལྟ་བ་སྐྱེ་དམན་མཐོ དཔོན་སློབ་དམ་ཚིག་མི་བསྲུང་༔ ཤེས་རབ་མི་
297

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
སློབ༔ ཉམས་སུ་ཚུལ་བཞིན་མི་ལེན༔ གདམས་པ་ལ་ཐོབ་ཆོག་དང་བྲིས་ཆོག་ 
བྱེད༔བོད་ངན་པ་སྤྱིར་བློ་སྣ་མང་བས་ས་ཟིན་མེད༔ གདམས་པ་ཐོབ་པས་
ཆོག་པའི་ཚུགས་བྱེད༔ དེའི་དུས་སུ་པདྨ་བདག་གི་ཐུགས་བཅུད་གསང་ཁྲིད་ 
རིམ་ལྔ་འདི་ཉིད་ཡོངས་སུ་རྫོགས་པར་སྟོན་པ་ནི༔ ལས་ཅན་གྱི་སློབ་མ་ཉམས་ 
ལེན་ཚུལ་བཞིན་དུ་བྱེད་ཅིང་༔ ཆོས་འདི་ལ་གཅིག་དྲིལ་དུ་བྱེད་པའི་བུ་ལ་ཉམས་ 
ཁྲིད་ལོ་ཟླའི་བར་དུ་བྱ་ཞིང་༔ དེ་ལྟར་མ་ཡིན་པར་ལུང་ཐོབ་དང་༔ འབྲེལ་ཐོབ་
ཙམ་བྱེད་པ་རྣམས་ལ་ལུང་ཁྲིད་དང་བཅོས་སླད་མི་ཕོད་པསཿ རིགས་པས་
བརྟགས་ཏེ་ཁྲིད་གཞུང་ལྔ་པོ་གང་འོས་སུ༔ དུམ་བུར་ཉམས་ཁྲིད་དུ་བསྐྱངས་ 
པས་གང་ཟག་རེའི་ཆ་རྐྱེན་དུ་གྲོལ་བར་འགྱུར་ཏེ༔ ལས་ཅན་རྣམས་འཕྲུལ་ཤེས་ 
པར་བྱའོ༔ ཀྱེ་མ་ཐུགས་སྲས་རྗེ་འབངས་རྣམས༔ དུས་ངན་སྙིགས་མའི་ཚེ་ཆོས་ 
ཟབ་ཀྱང་༔ ཉམས་ལེན་དཔེ་སྲེད་ལ་རེ༔ ཆོས་སྲེད་ཆེ་ལ་ཉམས་ལེན་མི་ནུས 
མི་ཚེ་ཆོས་པའི་མིང་དུ་བྱས་ནས༔ བསྒོམས་པས་རང་མ་གྲོལ༔ བཤད་པས་ 
གཞན་མ་གྲོལ༔ གཞུག་ཁྱེར་དེ་ཐ་མལ་དུ་ཁྲེས་སེ་འཆི་བ་མང་དུ་འོང་བར་ 
གདའོ༔ དེ་བས་བསམ་ཤེས་རྣམས་ཉམས་ལེན་པདྨའི་གསུངས་བཞིན་ཚུལ་དང་ 
མཐུན་པར་སྒྲུབས་ཤིགཿ ཅེས་གསུངས་ཏེ རྗེ་འབངས་གྲོགས་ལྔས་བརྐྱང་ཕྱག་ 
བརྒྱ་འཚལ་ལོ༔ ཨེ་མ་ཧོཿ བདག་འདྲ་པདྨ་འབྱུང་གནས་ཀྱིས གསང་ཁྲིད་ 
ཆེན་པོའི་ཆ་རྐྱེན་དུ༔ མ་འོངས་དོན་དུ་གཏེར་དུ་སྦས༔ ཡང་གཅེས་ཐེམ་དུ་མ་ 
བསྟན་པ༔ མ་འོངས་དུས་ཀྱི་ཐ་མ་ལ༔ ལས་ཅན་གཅིག་དང་འཕྲད་པར་ཤོག༔ 
ཞགཤཀའན མཱ༥ རྒྱ་རྒྱ་རྒྱ༔བདག་འདྲ་གཏེར་སྟོན་རཏྣ་གླིང་པ་ངས༔ གཉལ་སྨད་དགེ་རི་
གསང་བའི་དབང་ཕུག་ནས༔ ས་རྟ་ལུག་ཟླའི་ཚེས་བརྒྱད་ཉིན་པར་བཏོན༔
298

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། །
དེ་སྙེད་རྒྱལ་ཀུན་ངོ་བོ་པདྨ་ཡི། །
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། །
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ། །
k
ཨཙིནྟཏབྷཏརཱ
ཛིཉྩ
ཡི་གེ་ཉི་ཤུ་རྩ་དྲུག་པ་འདི་དབེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
299

ê ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
从书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང༌།
A+Ej;: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ།
རྩོམ་སྒྲིག་འགན་འཁུར་བ། ཀུན་ཐར་མཚོ།
རྒྱབ་ཤོག་མཛེས་བཟོ།ཀུན་ཐར་མཚོ།
དཔེ་སྐྲུན།ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།
པར་ཁང་།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།
དེབ་ཚད།170mm230mm1/16
དཔར་ཤོག202
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས། ༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས། 01-3000
དཔེ་རྟགས། ISBN: 978-988-12632-3-0
དཔེ་རིན། 245.00

图书在版编目(CIP)数据
伏藏深法宝库:藏文/(唐)莲花生大师等著。——中国世界语出版社, 2016. 4
ISBN:978-988-12632-4-7
I. ①伏 II. ①莲III. ① 藏传佛教一藏文一藏语IV
中国版本图书馆CIP数据核字(2016) 第263247号
伏藏深法宝库
作者 莲花生大师等著
责任编辑格他磋 
主编叶察白考
封面设计格他磋
技术设计叶察白考
出版发行中国世界语出版社
印刷 四川嘉创印刷有限责任公司 
开本170mm×230mm 1/16
印 张202
字404千
版次2016年4月第1版
印2016年4月第1次印刷
次数
印01-3.000
标准书号ISBN:978-988-126324-7
定 价 245.00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

༡༠༠༠༠
ཧཱུཾ། ཀུན་ཏུ་བཟང་མོ་ཡེ་ཤེས་ཁྲོས་པའི་རྩལ། །དབྱིངས་ཀྱི་རྒྱལ་མོ་ཨེ་ཀ་ཛཱ་ཊཱི་མ། །
ཡེ་ཤེས་ལས་དང་འཇིག་རྟེན་མ་མོའི་ཚོགས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧྲཱིཿ དྲང་སྲོང་ཁྱབ་འཇུག་ཆེན་པོ་རཱ་ཧུ་ལ།།སྤྲུལ་པ་རྣམ་བརྒྱད་གདོང་མོ་མཆེད་བཞི་དང་། །
གཟའ་དང་རྒྱུ་སྐར་དྲེགས་པ་སྡེ་བརྒྱད་བཅས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧཱུཾ། དམ་ཅན་སྐྱེས་བུ་ཆེན་པོ་ཐིག་ལེ་རྩལ།།དགྱེས་སྡེ་བརྟན་མ་འཛིན་གིང་ཕོ་ཉའི་ཚོགས། །
སྐུ་མཆེད་སུམ་བརྒྱ་དྲུག་ཅུའི་ཚོགས་དང་བཅས། །གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
འཇམ་མགོན་མི་ཕམ་པས་སོ། །

ཟབ་གཏེར་ཆོས་ཀྱི་མཛོད་ཁང་།
The store house of profound
& treasury Dharma.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་༡༡༣༩ 
འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary
of the coming of Padmasambhava
in the Southwest Land of the
Rakshasa.
བླླ&#7++Ji&I&E##J# 1139 #
KILIr

༦༦c
གསེར་ཞིང་ནོར་བུས་སྨྲས་པའི་ཡོན་གྱིས་ཀྱང༌། 
མི་འགུགས་དབྱིངས་ཀྱི་མཁའ་འགྲོའི་ཐུགས་མཛོད་ཆོས། །
བརྩེ་བས་རྗེས་འཇུག་སྐལ་བ་ཁོ་ནར་བཀྲམ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །
ཀུན་མ།ཁྱེན་མི་ཕམ་རྒྱ་མཚོས།།
ISBN 978-988-12632-4-7
9789881 263247
༼:245.00Ê(༝1-10』)

