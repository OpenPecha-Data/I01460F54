༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73779
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/
Date:2016
Volume:13
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་
62
།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
ཨོ་རྒྱན་པདྨ་འབྱུང་གནས་ཀྱིས་བསྒྱུར་བའི་འཇམ་དཔལ་མཚན་བརྗོད་ཀྱི་ཆོས་སྐོར།
319
༠༠
མི
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས།
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

མཚོ་སྐྱེས་པདྨའི་དཔེ་ཚོགས།
Guru Padma Publication Series
བྱང་ཆུབ་མ་ཐོབ་བར་དུ་བླ་མ་དགོས་པས་ཡང་དག་པའི་
དགེ་བའི་བཤེས་གཉེན་དང་འགྲོགས༔ 
གནས་ལུགས་མ་རྟོགས་ཀྱི་བར་དུ་ཐོས་པ་དགོས་པས་ 
ཟབ་མོའི་གདམས་ངག་ཉོན༔
ཤེས་པ་ཙམ་གྱིས་སངས་མི་རྒྱ་བས་སྒྲུབ་པ་ལ་ 
བརྩོན་འགྲུས་མེ་བཞིན་མཛོདཿ༔
དོན་ལ་བརྟན་པ་མ་ཐོབ་ཀྱི་བར་ལ་བར་ཆད་འཇུག་པས༔
འདུ་འཛིའི་གཡེང་བ་སྤོངས༔
ཟད་༤ སར་མ་སྐྱེལ་བར་དུ་ཡོན་ཏན་སྐྱེ་དགོས་པས་རིག་པའི་
རྩལ་སྦྱོང་རེམ་དུ་གྱིས༔
ཞེས་གསུངས་སོ། །
ཇོ་མོའི་སྙན་རྒྱུད་དྲང་དོན་དགེ་སྐུལ་ལས།
伏藏深法宝库

༄༅།།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
མཚོ་སྐྱེས་པདྨའི་དཔེ་ཚོགས

ང(0པ<
20000
གུ་རུ་པདྨ་འབྱུང་གནས།

༄༄༅། །དཔེ་སྐྲུན་གསལ་བཤད།
༄༅། །དཔེ་སྐྲུན་གསལ་བཤད།
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ། །
གསང་ཆེན་སྨིན་བྱེད་དབང་གི་རིམ་པ་མནོས་ཟིན་པའི་སྔགས་རིག་པ་འཛིན་པ་དག་གིས་བསྙེན་ 
སྒྲུབ་ལས་གསུམ་ལ་འཇུག་པའི་སྔོན་ནས། ཆེས་གལ་ཆེན་གྱིས་བསླབ་བྱའི་ཡུལ་ནི། བསྐྱེད་རྫོགས་
རང་གཞུང་སོགས་ལ་ཐོས་བསམ་གྱིས་གོམས་འདྲིས་གནད་སྨིན་བྱ་བ་གལ་ཆེ་ཞིང་། དེ་དག་གི་
གཞུང་ལུགས་ཀྱང་རྙིང་ཕྱོགས་ལ་མཚོན་ན་རྒྱ་ཆེ་ཞིང་དཔངས་མཐོ་བ་བཞུགས་མོད། སྤྲོས་པ་
ལྷུར་ལེན་པ་ལ་དེ་ཙམ་དུ་མི་དགྱེས་པར། ཐུན་མིན་ཟབ་པ་ཀུ་སཱ་ལིའི་ལུགས་ཀྱིས་གདན་ཐོག་ 
གཅིག་ན་དངོས་གྲུབ་ཐོབ་པར་འདོད་པའི་རྣལ་འབྱོར་ཕོ་མོ་ཚོར། སྟབས་བདེ་ཞིང་ལམ་མྱུར་བ། 
ཐབས་མང་ལ་གནད་འཕིག་པའི་སྒོས་ཆོས་ནི། ཌཱ་ཀྐིའི་ཞལ་གྱི་དྲོད་རླངས་ཐོ་ལེ་བ། །མཚོ་སྐྱེས་ 
རྒྱལ་བའི་བསྟན་པ། ཞེས་པ་བཞིན། ཉེ་བརྒྱུད་གཏེར་མའི་ཆོས་སྐོར་འདི་དག་བརྒྱུད་པས་བར་མ་ 
ཆོད་པ་དང་། གཞན་ལག་མ་བརྒྱུད་པས་ཉམས་བསླད་མེད་པ་སོགས་ཀྱིས། ཨོ་རྒྱན་ཆེན་པོ་ 
དངོས་བཞུགས་ཀྱི་འདྲ་འབགས་སུ་ངེས་ལ། སྨོན་ལམ་གཏད་རྒྱས་བཏབ་པའི་སྦས་ཆོས་ཟབ་མོ་ 
འདིའི་རང་ལམ་ནི། ལྟ་སྒོམ་སྤྱོད་གསུམ་གང་གི་ཆ་ནས་བྱིན་རླབས་ཀྱི་ཚན་ཁ་གཞན་དང་མི་ 
འདྲ་བས། རྟེན་འབྲེལ་གྱི་གལ་གནད་མ་འཆུགས་པར་ཉམས་སུ་བླངས་ན། སྙིགས་དུས་ཚེ་ཐུང་ 
གཅིག་ལའང་རིག་འཛིན་གོང་མ་རྣམས་ཀྱི་རྗེས་ཤུལ་ཟིན་ཐུབ་པ་ཨོ་རྒྱན་རྡོ་རྗེ་འཆང་གི་ཐ་ཚིག་ 
འཁྲུལ་མེད་ཡིན་ཕྱིར། རྗེས་འཇུག་སྐལ་ལྡན་བགྲང་གིས་མི་ལང་བས་ཀྱང་དེ་དེ་བཞིན་གྲུབ་པའི་ 
རྟགས་མཚན་མངོན་དུ་གྱུར་ནས་ས་བླ་མཐོན་པོར་གཤེགས་པའི་རིག་འཛིན་གྱི་ཕྲེང་བ་བར་མ་ཆད་ 
པར་བྱོན་དང་འབྱོན་གྱིན་ཡོད་པ་གསལ་དུ་ཞུ་མི་དགོས་སོ། །
གཅིག དུས་བསྟུན་དཔར་སྐྲུན་གྱི་གཏམ། རིན་ཐང་གི་ལྟ་བའི་མགོ་རྟིང་ལོག་པའི་དུས་རབས་འདིར། 
ཕྱི་ནང་གི་རྐྱེན་སྣ་ཚོགས་ཀྱི་དབང་གིས། གནའ་དེང་གི་མིའི་ལྟ་ཚུལ་ལམ་ཀུན་སྤྱོད་ཀྱི་བར་ལ་ཧེ་
1

། །དཔེ་སྐྲུན་གསལ་བཤད།
བག་ཆེན་པོ་ཞིག་འབྱུང་གིན་ཡོད་པས། ཡ་མཚན་གྱི་གནས་འོས་པ་རྣམས་ལ་ཡ་མཚན་དུ་མི་འཛིན་
ལ༑ ཕྱིའི་རྣམ་པའི་རྗེས་སུ་རྒྱུག་པར་སྤྲོ་བ་ནི་ད་ལྟའི་མིའི་སྣང་ཚུལ་ཞིག་རེད། སྤྱི་པ་ནང་བཞིན། 
རང་རེའི་རྙིང་དགོན་འགའ་རེས་ཀྱང་རང་ཚུགས་འཆོར་བའི་བཟོ་ལྟ་འདྲ་བོ་མངོན་གྱིན། གནའ་ 
དེང་མི་མཚུངས་པར་རང་ལུགས་ཐུན་མོང་མདོ་ལུགས་ལྟ་བུའི་ཕྱག་བཞེས་གནང་གིན་འདུག་པ་ 
དང༌། སློབ་གཉེར་པ་ཕོན་ཆེན་བསྡུས་ཚད་ཀྱི་གཞུང་དང་དེང་གི་བསམ་བློ་གསར་བའི་ཚིག་གི་ 
བསླུ་བྲིད་ཕྱོགས་སུ་ལྷུང་དྲགས་པ་ལས། དཔེར་ན། ད་ལྟ་ལད་ཟློས་རང་བཞིན་ཅན་གྱི་རྩོམ་གསར་ 
ཕུང་སུམ་པ་ཞིག་དར་བའི་ཤུགས་རྐྱེན་གྱིས། སྲོལ་རྒྱུན་མེ་ལོང་མའི་སྲོག་གཏིང་ནས་ཟ་སྟེ་འགྲོ་བ་ 
བཞིན། བཀའ་གཏེར་སྤྱི་དང་། ལྷག་ཏུ་སྔ་འགྱུར་བསྟན་པའི་རྩ་ལག་མཁན་སློབ་ཆོས་གསུམ་གྱིས་ 
གཙོས་རིག་འཛིན་བརྒྱུད་པའི་ཕ་ཆོས་གཙང་མ་དང་། དེ་ལས་ཟབ་མོ་གཏེར་གྱི་ཆོས་སྐོར་རྣམས་ 
ལ་དེ་ཙམ་སྤྲོ་སྣང་མེད་ཚོད་འདྲ་བོ་ལྷགས་ཡོང་བ་མཐོང་གིན་འདུག
རྙིང་མ་རྙིང་མའི་ཕ་ཆོས་ལ་སློབ་སྦྱོང་དང་དར་སྤེལ་གཙིགས་ཆེན་བྱེད་མ་ཐུབ་ན་ཕྱོགས་གཅིག་
ནས། ནོར་བུ་རང་ལ་ཡོད་དུས། །ནོར་བུས་ནོར་ཉམས་མ་ཆོད། །ནོར་བུ་དགྲ་ལག་ཤོར་ཚེ། ། 
འགྱོད་ཀྱང་བྱ་ཐབས་དཀའ་འོ། །ཞེས་པ་བཞིན། འཛམ་གླིང་གོ་ལ་ཅན་གྱི་དུས་རབས་འདིར། 
གཞན་གཡོ་དང་སྒྱུ་ལ་སྤྱངས་ཤིང་འཇབ་བུ་ལ་མཁས་པའི་དམིགས་ཡུལ་ཅན་མང་པོས། ངེད་ཅག་
གཞན་ཞིག་ལ་མགོ་འཁོར་ཏེ་གཡེངས་པའི་གྲུ་ཟུར་ནས། རང་གི་གཅེས་པའི་ཕུགས་ནོར་དེ་ཉིད།
སྡེ་པ་ཚོས་ཆབ་སྲིད་ཀྱི་དགོས་མཁོ་སོགས་སུ་བཀོལ་ཏེ་མགོ་རྙོག་དང་དཀྱོག་བཤད་ཀྱིས། ཕྱི་
ནང་གི་རྒྱལ་ཁབ་མང་པོ་ཞིག་ཏུ། མིའི་རིགས་ཀྱིས་འཐེན་འཁྱེར་བྱེད་པའི་རིག་གནས་ཀྱི་འཚོང་ 
རྫས་ཤིག་ཏུ་བསྒྱུར་ཚར་རྗེས། དེ་དག་གི་དགོས་མཁོར་རང་ལུགས་སྔ་འགྱུར་རྣམ་དག་གི་ཆོས་འབྱུང་དང་། བརྒལ་ 
ལན། དོགས་སེལ། ལོ་རྒྱུས་སོགས་བརྡ་འཕྲིན་གྱི་ལམ་ནས་གང་ལ་གང་འཚམས་ཀྱིས་ཁྱབ་བསྒྲག་དང་། དཔར་བསྐྲུན་བྱ་བ་ནི་ 
ཆེས་གལ་ཆེན་དུ་མཐོང་། རང་ཅག་འགྱོད་པའི་ཤུགས་རིང་འདོན་ཡང་དེ་དུས་འཕྱིས་ཚར་བ་ཨེ་ཡིན་ 
སྙམ་ཞིང་། ཤེས་ལྡན་དག་གིས་དཔྱད་པར་ཞུ།
གང་ལྟར། གནས་བབ་དེའི་རིགས་ལ་ཤུགས་སྣོན་དང་ཕན་ཐོགས་ཅུང་ཟད་ཙམ་རེ་ཨེ་ཡོང་སྙམ་
2

༄༅། །དཔེ་སྐྲུན་གསལ་བཤད།
ཁུལ་གྱིས། སྐབས་འདིར་ཡང་། རྙིང་མའི་ཕ་ཁྱིམ་དྲོན་མོ་ལ་གཞི་བཅས་ནས་བཞུགས་པ་རྣམས་དང་།
མིན་ཀྱང་ཨོ་རྒྱན་ཆེན་པོའི་རིང་ལུགས་སུ་དགྱེས་པའི་བསྒྲུབ་བརྒྱུད་གཞན་གྱི། ད་ལྟའི་དང་། ཕྱིས་ 
འབྱུང་གི་རིག་འཛིན་ཕོ་མོའི་སྡེ་སྤྱི་ལ་ཞབས་འདེགས་ཅུང་ཟད་སྒྲུབ་སྙམ་གྱི་བློས།ཨོ་རྒྱན་རྗེ་
འབངས་འདུས་པའི་ཞལ་ཆེམས་རྒྱ་མཚོ་ལྟ་བུ་ལས། ཆིག་བརྒྱུད་དམིགས་བསལ་བ་མ་ཡིན་པའི་ 
རིགས་ཏེ་གྲོལ་ལམ་དང་འབྲེལ་ཆེ་ཞིང༌། དྲང་ངེས་ཅི་རིགས་དང་། ཐབས་ལམ་སྐོར་ནས་ཀྱང་རྟེན་འབྲེལ་གྱི་ 
རྫས་དོད་ཙམ་ཡོད། གཙོ་བོ་སློབ་དཔོན་པདྨ་ལས་བརྒྱུད་པའི་བསྐྱེད་རྫོགས་རྩ་རླུང་གེགས་སེལ་ 
བོགས་འདོན་ཞུ་བ་ཞུས་ལེན་གྱི་རིགས་ཅུང་ཟད་ལྟ་བདེ་བའི་ཕྱིར་གཅེས་བཏུས་མཁོ་འདོན་བྱས་ 
ཡོད་པ་ལགས་ན། རྣམ་པ་ཚོར་ཟབ་ཆོས་ཉམས་བཞེས་ཀྱི་ཐད་ལ་ཕན་ཅུང་ཟད་རེ་ཐོགས་པའི་རེ་ 
སྨོན་ལྕི་ལ། སྔ་འགྱུར་རྩ་གསུམ་ལྷ་དང་སྲུང་མས་དེ་དེ་བཞིན་དུ་འགྲུབ་པའི་མཐུན་འགྱུར་དང་ 
ཤིས་པ་སྩོལ་ཅིག་གུ། དེ་ཡང་ཇི་སྐད་དུ། འཇམ་པའི་དབྱངས་དངོས་ཀུན་མཁྱེན་མི་ཕམ་རྒྱ་ 
མཚོས། དུས་ཀྱི་སྙིགས་མ་མུན་ལྟར་བདོ་ན་ཡང་། །རྒྱལ་དབང་པདྨའི་ཕྲིན་ལས་ཟླ་ལྟར་གསལ། ། 
གསང་སྔགས་སྙིང་པོའི་འོད་ཟེར་ཉི་མ་ལྟར། །གསལ་བས་ས་གསུམ་བཀྲ་ཤིས་འབྱུང་བར་ཤོག ། 
ཅེས་པ་བཞིན། རང་ཉིད་ལ་བཀའ་ཆད་དང་འཁུ་ལྡོག་ཙམ་ལ་རྒྱུ་མཚན་དུ་མ་བྱས་པར། པདྨའི་ 
བསྟན་ལ་ཞེན་ཆགས་ཕྲན་བུ་རེ་ཡོད་ཁུལ་གྱིས་དཔར་བསྐྲུན་བགྱིས་པ་ལགས་སོ།།
གཉིས། ཞལ་གདམས་ཕྱོགས་བསྒྲིགས་ཀྱི་ཆེ་བ། གཏེར་ནས་ལེན་མཁན་དག་མཁས་གྲུབ་གཉིས་ལྡན་ 
ཡིན་པའི་ཆེ་བ། བླངས་ཟིན་གཏེར་ཆོས་རྣམས་རང་བཟོ་དང་གཞུང་དཀྲུགས་སྣོན་འཕྲི་སོགས་
ཀྱིས་བཅོས་བསྒྱུར་མ་བྱས་པས་བྱིན་རླབས་རང་སོར་གནས་པའི་ཆེ་བ། གཏེར་སྣ་རེ་རེ་ཕྱོགས་སུ་ 
བསྒྲིགས་པ་ཙམ་མ་ཡིན་པར་རིས་མེད་མཁས་གྲུབ་རྣམས་ཀྱི་གསུང་གཞི་གཅིག་ཏུ་འདུ་ཐུབ་པས།
བྱིན་རླབས་ཀྱི་དྲོད་རླངས་འཐིབས་པའི་ཆེ་བ། དེ་དག་ཀྱང་ལོ་རྒྱུས་དང་རྣམ་ཐར་རྐྱང་བ་ཙམ་
མ་ཡིན་པར། ཡིད་བཞིན་ནོར་བུ་ལྟ་བུའི་ཟབ་པའི་ཞལ་གདམས་ཞུས་ལན་སྐོར་དང༌། ཡང་ཟབ་
མན་ངག་གི་རིམ་པ་རྣམས་ཀྱིས་གཏམས་ཡོད་པས། གཅིག་ཤེས་ཀུན་གྲོལ་གྱི་ལྟ་བ་རྟོགས་པའི་ཆེ་
བ༑ དེ་འང་ལྟ་བ་ཡས་འབིབས་དང་སྤྱོད་པ་མས་འཛེགས་ཀྱི་ཐབས་མཆོག་རྣམས་ཡར་ལྡན་དུ་
3

།དཔེ་སྐྲུན་གསལ་བཤད།
ཚང་བས་མདོ་སྔགས་ཟུང་དུ་འཇུག་པའི་ཆེ་བ། ཆོས་སྒོ་བརྒྱད་ཁྲི་བཞི་སྟོང་གི་ཟབ་གནད་མཐའ་ 
དག་འདིར་འདུ་བས། བཀའ་དང་དགོངས་འགྲེལ་གྱི་གཞུང་ཀུན་ཚང་བའི་ཆེ་བ། ཐེག་པ་གཞན་ 
གྱི་རིང་ལམ་བཞིན་དཀའ་ཚེགས་སོགས་ཡུན་རིང་ལ་ལྟོས་མི་དགོས་ཤིང་། ལམ་མྱུར་ལ་འགལ་ 
རྐྱེན་མེད་པར་བདེ་བླག་ཏུ་ཚེ་གཅིག་གིས་འཇའ་ལུས་ཆོས་སྐུར་གཤེགས་པའི་ཉིང་དགོས་བསྟན་
པས། བྱིན་རླབས་ཆོད་ཁམ་ཆེ་ཞིང་ཐབས་རྨད་དུ་བྱུང་བའི་ཆེ་བ། གལ་ཏེ་ས་ལྒང་འདིར་རྐྱེན་སྣ་ 
ཚོགས་ཀྱིས་བསྟན་པ་གཞན་ བཀའ་དང་བསྟན་བཅོས་སོགས། ཀུན་རྩ་བརླག་ཏུ་འགྱུར་ཡང་། ཟབ་མོ་ 
གཏེར་གྱི་ཆོས་འདི། གཏེར་སྟོན་དག་གི དགོངས་པ་ཆོས་ཉིད་གཉུག་མའི་སྒྲོམ་དུ་ཉལ་བས། 
ནམ་ཡང་གཞོམ་གཞིག་འཇིག་ཀུན་བྲལ་བའི་ཆེ་བ། འདི་དད་པའི་སྒོ་ནས་ལྟ་ཀློག་དང་འབྲི་མཆོད་ 
ཉམས་བཞེས་བྱེད་མཁན་དག་ལ་འགལ་རྐྱེན་དང་། བར་གཅོད་འབྱུང་པོ་སོགས་ཀྱིས་རྟག་ཏུ་ 
འཚེ་མི་ནུས་པས། ཚངས་པའི་འཁོར་ལོ་དང་ཆོས་མཚུངས་པའི་ཆེ་བ། གཞན་ཡང་དཔེ་ཚོགས་ 
འདིར། སྣོད་བཅུད་སྐྱེ་འཇིག་གི་བྱུང་བ་བརྗོད་པ་དང་། དུས་གསུམ་འགྱུར་ལྡོག་གི་རྣམ་གཞག་ 
ལུང་དུ་སྟོན་པ་སོགས་སྣང་སྲིད་གཏན་ལ་འབེབས་པའི་ལེགས་བཤད་ཀྱི་སྐོར་དང༌། གཏེར་དང་
གཏེར་འདོན་དག་གི་དགག་སྒྲུབ་དོགས་སེལ། དག་ཞིང་དང་ས་སྤྱོད་སོགས་ཤུལ་བའི་གཟིགས་ 
སྣང་། སངས་རྒྱས་ཀྱི་བསྟན་པའི་བར་ཆད་བསལ་ཐབས། ཁོར་ཡུག་དང་སྐྱེ་འགྲོར་བརྟན་འཇགས་ 
ཞི་བདེ་སྐྲུན་ཐབས། ལུགས་གཉིས་བླང་དོར་གྱི་བསླབ་བྱའི་ཉིང་ཁུ། མཆོག་དང་ཐུན་མོང་གི་དངོས་ 
གྲུབ་སྒྲུབ་ཚུལ་སོགས་སྣ་ཚོགས་བསྟན་པས། འདོད་འབྱུང་ཡིད་བཞིན་ནོར་བུ་དབང་གི་རྒྱལ་པོ་ 
ལྟ་བུའི་ཆེ་བ་སྟེ། ཞིབ་པར་བཀའ་གཏེར་རྣམས་གོང་བསྒྲིགས་ནས་ཤེས་པར་བྱའོ། །
གསུམ། སྔགས་ཀྱི་སྟོན་པ་དེའི་ཕྲིན་ལས། བླ་མའི་མཆོག་གུ་རུ་པདྨ་ལ་བྱས་ན་ལམ་གཞན་དང་སངས་ 
རྒྱས་གཞན་ལས་ལྷག་པའི་བྱིན་རླབས་སྟོབས་ལྡན་ཡོད་པ་ནི། སྤྱིར་སྙིགས་མའི་དུས་ཀྱི་ལྷ་སྐལ་ཡིན་
པས་དང་། བྱེ་བྲག་བོད་ཡུལ་འདིར་སངས་རྒྱས་ཀྱི་བསྟན་པ་རིན་པོ་ཆེའི་རྨང་གཞི་ཐོག་མར་ཚུགས་ 
པའི་བདག་རྐྱེན་གྱི་གཙོ་བོ་སློབ་དཔོན་ཆེན་པོ་ཁོང་གི་ཐུགས་རྗེ་ཁོ་ན་ཡིན་པས་རྟེན་འབྲེལ་གྱི་གལ་ 
གནད་དང་། མ་ཟད་སློབ་དཔོན་ཆེན་པོ་འདི་རྒྱལ་བ་ཀུན་གྱི་ཐུགས་སྲས་མཆོག་ཏུ་ངེས་པས་རྩ་
4

༄༅། །དཔེ་སྐྲུན་གསལ་བཤད།
གསུམ་ཀུན་འདུས་ཀྱི་ངོ་བོ་ཡིན་པ་སོགས་ཀྱིས་སོ། ། གཞན་དུ། ལྷོ་གླིང་གཅིག་པུ་འདིར་ཡང་། 
སྤྲུལ་པའི་གཏེར་ཆེན་བརྒྱ་རྩ་དང་། འགྲོ་འདུལ་གཏེར་ཕྲན་སྟོང་ཚུ། ཡང་གཏེར་བྱེ་བ་ས་ཡ་ 
སོགས་བྱོན་དང་འབྱོན་འགྱུར་ཇི་སྙེད་རྣམས་ཀྱང་ཁོང་གི་རྣམ་འཕྲུལ་ཉག་གཅིག་ལས་མ་འདས་ཤིང་། 
དུས་ཀྱི་དབང་དུ་ན། ཚེ་ལོ་བཅུ་བའི་བར་དུ་གསང་སྔགས་བསྟན་པ་ནས། ཚེ་ལོ་ཡར་འཕེལ་ 
བརྒྱད་ཁྲིའི་སྐབས་སུ་འང་། བྱམས་པ་འཇིག་རྟེན་དུ་འབྱོན་ཚེ། སློབ་དཔོན་ཉིད་རྒྱལ་སྲས་འགྲོ་ 
བ་ཀུན་འདུལ་བྱ་བར་གྱུར་ཏེ་སྐལ་ལྡན་རྣམས་ལ་གསང་སྔགས་ཀྱི་ཆོས་འཁོར་བསྐོར།
གཞན་
ཡང་བསྐལ་བཟང་གི་སངས་རྒྱས་སྟོང་དང༌། འཁོར་ལོས་སྒྱུར་རྒྱལ་སྟོང་ལ་སོགས་པ་འང༌། སློབ་ 
དཔོན་ཆེན་པོ་འདིའི་རྣམ་པར་འཕྲུལ་པ་ཁོ་ན་ཡིན་པར་གསུངས་པ་དང༌། ཉེ་བའི་གདུལ་ཞིང་ 
འདིའི་དབང་དུ་ན། དཔལ་མཉམ་མེད་ཇོ་བོ་རྗེ་དང་། རྗེ་བདག་ཉིད་ཆེན་པོ་བློ་བཟང་གྲགས་པ། 
འཇམ་དབྱངས་ས་སྐྱ་པཎྜི་ཏ་སོགས་ཕལ་མོ་ཆེའང་སློབ་དཔོན་ཆེན་པོ་ཁོང་དང་ཐུགས་རྒྱུད་གཅིག་ 
པའི་བྱིན་རླབས་ཡིན་ཏེ། ཨོ་རྒྱན་བཀའ་ཐང་བསྡུས་པ་ལས། ཐུབ་པའི་ལུང་བསྟན་མདོ་ཁམས་ 
སྒང་ཞིག་ཏུ ཨ་ཏི་ཤ་ཡི་སྤྲུལ་པ་བློ་བཟང་གྲགས༔ སྐྱེས་བུ་དེར་བྱོན་བོད་ལ་བདེ་སྐྱིད་འཆར༔ 
དེ་དུས་དཀར་ཕྱོགས་རྣམས་ཀྱང་སྤོབས་པ་མཐོ༔ ཞེས་དང་། དེ་དུས་ང་ཡི་སྤྲུལ་པ་ས་སྐྱ་ཞེས༔ 
སྟོད་ཀྱི་ཕྱོགས་སུ་ཡབ་མིང་འཇམ་དཔལ་དང་༔ ཡུམ་མིང་སྒྲོལ་མ་ཞེས་བྱའི་སྲས་སུ་འཁྲུངས༔ འགྲོ་ 
མགོན་འཕགས་པ་ཀུན་དགའ་རྒྱལ་མཚན་ཞེས༔ ང་ཡི་ལྷ་ཁང་རྣམས་ཀྱང་ཞིག་གསོས་བྱེད༔ གསང་ 
སྔགས་བསྟན་པ་དར་ཞིང་རྒྱས་པར་བྱེད༔ ཅེས་དང་།
བཀའ་གདམས་གླེགས་བམ་ལས། བླ་མ་དྲི་མ་མེད་པས། རྒྱལ་བུ་དཀོན་མཆོག་འབངས་ལ་ 
གསུངས་པ། འདི་ནས་སྐྱེ་བ་གཞན་གྱིས་མ་ཆོད་པར། །བོད་ཁམས་མགོན་མེད་ཡུལ་དུ་ཐུགས་ 
རྗེས་ཟུང༌། །བོད་ནི་རྒྱལ་པོ་དག་ལ་ཚད་མར་འཛིན། །མི་དབང་མཛོད་ལ་བོད་ཁམས་བདེ་བར་ 
སྐྱོངས། །ཨོ་རྒྱན་ཡུལ་དུ་ཇི་སྐད་སྨྲས་པ་བཞིན། །བདག་ཀྱང་གནས་དེར་ལྷ་འདྲེ་འདུལ་དུ་འགྲོ། ། 
ཞེས་གསུངས་པ་དེ་ཨོ་རྒྱན་རིན་པོ་ཆེ་དང་། སྤྲུལ་པ་གཅིག་ནི་རྒྱ་གར་གནས་ལ་འགྲོ། ། ཞེས་ 
གསུངས་པ་དེ་ཇོ་བོ་རྗེ་དང་། སྤྲུལ་པ་གཅིག་ནི་བལ་པོའི་མཐིལ་དུ་འགྲོ། །ཞེས་གསུངས་པ་དེ་པཎྜི་
5

།དཔེ་སྐྲུན་གསལ་བཤད།
ཏ་པདྨ་བཛྲ་དང་། སྤྲུལ་པ་གཅིག་ནི་མདོ་ཁམས་སྨད་ལ་འགྲོ། །ཞེས་གསུངས་པ་དེ་རྗེ་བདག་ཉིད་ 
ཆེན་པོ་ཡིན་པར་ལུང་བསྟན་པ་ལྟ་བུའོ། ། མདོར་ན། ཚིག་བདུན་གསོལ་འདེབས་ཀྱི་རྣམ་བཤད་པདྨ་ 
དཀར་པོ་ལས། བསིལ་ལྡན་གྱི་ཡུལ་འདིའི་གསར་རྙིང་རིས་མེད་ཀྱི་བསྟན་འཛིན་ཕལ་མོ་ཆེ་གུ་རུའི་ 
རྣམ་འཕྲུལ་དུ་ལུང་བསྟན་ཅིང༌། གང་ཟག་མཁས་གྲུབ་དམ་པ་ཕལ་ཆེ་བ་ལ་ཞལ་བསྟན་ཅིང་བྱིན་
གྱིས་བརླབས་ལ་གདམས་པ་གནང་བ་སོགས་ཚད་མེད་དེ་སོ་སོའི་རྣམ་ཐར་སོགས་ལས་གསལ།
དམིགས་བསལ་བོད་གངས་ཅན་འདིར་ཨོ་རྒྱན་གྱི་སྤྲུལ་པ་འདི་ལྟར་མང་བའི་རྒྱུ་མཚན་ཡང་། སྔོན་
ཆོས་རྒྱལ་ཁྲི་སྲོང་ལྡེའུ་བཙན་གྱིས་གསོལ་བ་བཏབ་པའི་རྟེན་འབྲེལ་དང་། གཞན་སློབ་དཔོན་རིན་པོ་
ཆེས་བོད་འབངས་ཐུགས་རྗེས་སྐྱོང་བའི་བཀའ་མི་འགྱུར་བའི་དན་རྟགས་དང་། བོད་འབངས་
རྣམས་ཀྱིས་གུ་རུ་རིན་པོ་ཆེ་མི་བརྗེད་པའི་དྲན་ཐོར་སློབ་ད་པོན་ཉིད་ཀྱི་བྱིན་རླབས་དང་སྨོན་ལམ་
གྱི་སྟོབས་ལས་བྱུང་བ་ཁོ་ནར་ངེས་པ་སོགས་ཞིབ་ཆ་ཕྱེ་དགོས་སོ། །
ཞེས་དེབ་ཕྲེང་འདིའི་དཔེ་སྐྲུན་གསལ་བཤད་ཀྱི་ས་བཅད་མ་སྟོངས་ཙམ་དུ་གཙོ་སྒྲིག་པས་བྲིས། 
ཉེས་འགལ་ཅི་མཆིས་རྩ་གསུམ་ལྷ་ལ་སྙིང་ནས་མཐོལ་བཤགས་དང་བཟོད་གསོལ་ཞུས་པ་ཡིན།
བཞི། མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་བུ་ཕལ་ 
པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ཤོར་གྱིས་ལྷག་ཆད་
ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང་། མ་ཚད་ཉེ་ལམ་མིག་ལའང་འོད་ 
རླབས་ཀྱིས་ཤུགས་ཆེན་གཙེས་དྲགས་པའི་སྟེང་། དཔེ་རྙིང་ལ་ལ་ཤིན་ཏུའང་ཁ་མི་གསལ་བས་དང་། 
བརྡ་རྙིང་དང་སྐུང་ཡིག་མང་བ། མགྱོགས་བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོབ་པ་ 
སོགས་ཀྱིས་ད་དུང་རྨང་གཞིའི་སྐྱ་ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་ 
མེད་ཡིན་པས། ཤེས་ལྡན་ཀློག་པ་པོ་ཚོས་ཕྲན་ལ་གུ་ཡངས་བརྩེ་གཟིགས་ཀྱི་སྒོ་ནས། ཡིན་ངེས་
དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང༌། རྣམ་པ་ཚོའི་ཤེས་ཡོན་གྱི་མཛུབ་སྟོན་འོག 
ཟབ་གཏེར་ཆོས་ཀྱི་མཛོད་ཁང་འདི། མ་འོངས་པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་
6

༄༅། །དཔེ་སྐྲུན་གསལ་བཤད།
ཏུ་འགྱུར་ཐུབ་པར་སྙིང་ནས་སྨོན་པ་ཡིན་ནོ། །ཞེས་ཡི་གེ་སྒྲིག་སྦྱོར་པས།
ཏཾ
urt
S
7

༄༅། །དཀར་ཆག
དཀར་ཆག
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
སློབ་དཔོན་ཆེན་པོ་པདྨ་འབྱུང་གནས་ཀྱིས་བསྒྱུར་བའི་འཇམ་དཔལ་མཚན་བརྗོད་ཀྱི་ཆོས་སྐོར།
༄༅། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རིན་པོ་ཆེ་ཉི་ཟླ་
འབར་བའི་སྒྲོན་མ་ཞེས་བྱ་བ་བཞུགས་སོ། །3 -184ì
(185-186)༄༅། །ཤྲཱི་རཏྣ་བཛྲ་གུ་རུ་པདྨ་ལ་བསྟོད་པ།
༄༅། །མཚན་བརྗོད་འགྲེལ་པ་ཉི་ཟླ་འབར་བའི་སྒྲོན་མེའི་ལོ་རྒྱུས་ཁོག་དབུབ་བསྡུས་དོན་
(187 -204)བཞུགས་སོ། ། 
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ་ 
བཞུགས་སོ། ། ཀུན་མཁྱེན་མི་ཕམ་རྒྱ་མཚོ།(205 - 208)
1

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་ 
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
སློབ་དཔོན་ཆེན་པོ་པདྨ་འབྱུང་གནས་ཀྱིས་བསྒྱུར་བའི་འཇམ་ 
དཔལ་མཚན་བརྗོད་ཀྱི་ཆོས་སྐོར།
1

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ར ཏྣ སཱུ རྱ ཙ ནྡྲ ཛཱ ལ དཱི པ ནཱ མ ཨཱ རྻ མ མཉྫཱཤྲཱིནཱ མ ནཱམསཾགཱིཏི 
བྲྀཏྟིབིཧརཏིསྶ།
༄༅། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་ 
འགྲེལ་པ་རིན་པོ་ཆེ་ཉི་ཟླ་འབར་བའི་སྒྲོན་མ་ 
ཞེས་བྱ་བ་བཞུགས་སོ། །
རྒྱ་གར་སྐད་དུ། རྒྱ་སྐད་བོད་དུ་བསྒྱུར་བ། ཨཱརྱ་མཉྫུ་ཤྲཱི་ནཱ་མ་སཾ་གཱི་ཏི་བྲྀཏྟི་རཏྣ་ 
སཱུརྱ་ཙནྡྲ་ཛྭ་ལ་དཱི་པ་ནཱ་མ། བོད་སྐད་དུ། འཕགས་པ་འཇམ་དཔལ་གྱི་མཚན་ཡང་དག་ 
པར་བརྗོད་པའི་འགྲེལ་པ་རིན་པོ་ཆེ་ཉི་ཟླ་འབར་བའི་སྒྲོན་མ་ཞེས་བྱ་བ།ཕགས་པ་འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ། །སྔོན་ཚེ་གོང་ནས་བསྐལ་པར་སྦྱངས་པ་ 
ཡིས། །རབ་འབྱམས་གསུང་ལ་མ་རྨོངས་སྤྲུལ་པའི་སྐུ། །པདྨ་བདག་གིས་མངོན་པར་ 
ཤེས་པ་ཡིས། །བཀའ་བརྒྱུད་ཟབ་མོ་བཀྲོལ་བར་མི་འོས་ཀྱང་། །འགྲོ་བ་དྲངས་ཕྱིར་རྒྱུད་ 
འདི་བཤད་པར་བྱ། །རྒྱུད་ནས་ཀྱང་། དབང་པོ་བསམ་པ་མཁྱེན་མཆོག་གིས། །སེམས་ 
ཀྱི་ཁྱད་པར་ཇི་བཞིན་དུ། །བླ་མེད་འབྲས་བུ་ཐོབ་བྱའི་ཕྱིར། །ཐེག་པ་སྣ་ཚོགས་༴ ཐབས་
ཚུལ་གྱིས། །འགྲོ་བའི་དོན་ལ་དགོངས་ནས་སུ། །སེམས་ཅན་རྣམས་ལ་བཤད་པར་ 
འཚལ། །ཞེས་གསུངས་པའི་ཕྱིར་དང་། མ་ཧཱ་གུ་རུ་པདྨ་འབྱུང་གནས་ཀྱིས། ཉོན་མོངས་
3

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་བརྒྱད་ཁྲི་བཞི་སྟོང་གི་གཉེན་པོར། སེམས་ཅན་རྣམས་ལ་ཆོས་ཀྱི་སྒོ་མོ་བརྒྱད་ཁྲི་བཞི་ 
སྟོང་དུ་བཀའ་དགྲོལ་བར་བྱ་སྟེ། ད་ནི་འཇམ་དཔལ་གྱི་རྒྱུད་རིན་པོ་ཆེ་ཉི་ཟླ་ལྟ་བུ་འདི་ 
ཚིག་གི་དོན་གྱིས་ཐེག་པ་སྣ་ཚོགས་སུ་བཤད་པར་བྱ་སྟེ། ཐེག་པ་སྣ་ཚོགས་ཐབས་ཚུལ་ 
གྱིས། །ཞེས་གསུངས་སོ། །ཚིག་རྗེ་ཚིག་བདག་སྨྲ་མཁས་པ། །ཞེས་པས། ཚིག་གི་འབྲུ་ 
བཤད་པར་བྱ་སྟེ། རྒྱ་གར་སྐད་དུ། ཨཱརྱ་མཉྫུཤྲཱི་ནཱ་མ་སཾ་གཱི་ཏི། ཞེས་པ། རྒྱ་གར་གྱི་སྐད་ 
ཆེན་པོ་བཞི་ལས། འདི་ནི་སཾསྐྲྀ་ཏའི་སྐད་དོ། །ཨ་བ་ཏ་ཤི་ནའི་སྐད་དང་། བི་ཤན་ཏི་ཏའི་ 
སྐད་དང་། བྱཱ་ཀ་ར་ན་སྡེ་བརྒྱད་ཀྱི་སྐད་དོ། །
རྒྱ་གར་སྐད་ཀྱིས་ནི་ཁུངས་བཙུན་ཡིད་ཆེས་བླ་མ་དྲན་པའོ། །བཀྲ་ཤིས་བྱིན་ 
རླབས་དངོས་གྲུབ་འབྱུང༌། །རང་བཟོ་མི་འཇུག་སྒྲ་ཡི་གནད། །ཅེས་སོ། །ཨཱརྱ་ནི་ 
འཕགས་པ། མཉྫཱནི་འཇམ། ཤྲཱི་ནི་དཔལ་ལོ། །ནཱ་མ་སཾ་གཱི་ཏི་ནི་མཚན་ཡང་དག་པར་ 
བརྗོད་པའོ། །དེ་ནི་རྒྱ་སྐད་བོད་སྐད་ཤན་སྦྱར་བའོ། །བོད་སྐད་དུ། འཕགས་པ་འཇམ་ 
དཔལ་གྱི་མཚན་ཡང་དག་པར་བརྗོད་པ་ཞེས་བྱ་བ། དེ་ཡང་རུས་སྦལ་གྱི་ནུར་འགྲོས་ 
ཀྱིས་འབྲུ་བཤད་པ་ནི། དབང་པོ་རབ་ལ་མཚན་བསྟན། འབྲིང་ལ་སྤྱི་དང་བྱེ་བྲག་གི་དབྱེ་ 
བ་དང་། དབང་པོ་ཐ་མ་ལ་ཡི་གེ་འབྲུ་གཉེར་པས་བཤད་པའོ། །འཕགས་པ་ཞེས་པ་ལ་ 
འབྲུ་ལྔར་བཤད་དེ། རྒྱུ་མཚན་ཉིད་ཀྱི་འཕགས་པ་དང་། སྔགས་ཕྱི་རྒྱུད་སྡེ་གསུམ་གྱི་ 
འཕགས་པ་དང༌། སྔགས་ནང་རྒྱུད་སྡེ་གསུམ་གྱི་འཕགས་པ་དང༌། རྫོགས་པ་ཆེན་པོའི་ 
འཕགས་པ་དང་།དེ་བཞི་ལས་སྤྱི་ཏི་ཡོ་ག་ཇི་ལྟར་འཕགས་པའི་འཕགས་ལུགས་དང་
དོན་རྣམ་པ་ལྔའོ། །དེ་ལ་རྒྱུ་མཚན་ཉིད་ཀྱི་འཕགས་པ་ལ་གསུམ་སྟེ། འཁོར་བའི་འདམ་ 
ནས་འཕགས་པ་དང་། ཉོན་མོངས་པ་མ་རིག་པའི་ནང་ནས་འཕགས་པ་དང་། དུག་རྣམ་ 
པ་ལྔ་ལས་འཕགས་པ་དང་གསུམ་མོ། །དེ་ལ་འཁོར་བའི་འདམ་ནས་འཕགས་པ་ནི་ཤཱཀྱ་
4

༄༅། །ཟབ་གཏེར་ཆོས་ཀྱི་མཛོད་ཁང་།
ཐུབ་པའོ། །མ་རིག་པའི་འདམ་ནས་འཕགས་པ་ནི་རང་རྒྱལ་བསེ་རུ་ལྟར་ཉག་གཅིག་ཏུ་ 
གནས་པའོ། །དུག་ལྔ་ལས་འཕགས་པ་ནི་བྱང་ཆུབ་སེམས་དཔའ་ཆེན་པོའོ། ། 
སྔགས་ཕྱི་རྒྱུད་ཀྱི་འཕགས་པ་ལ་ཡང་གསུམ་སྟེ། ཀྲི་ཡའི་འཕགས་པ་དང་། ཨུ་པ་ 
ཡའི་འཕགས་པ་དང་། ཡོ་གའི་འཕགས་པ་དང་གསུམ་མོ། །ཀྲི་ཡའི་འཕགས་པ་ནི་ཉོན་ 
མོངས་པའི་དྲི་མ་ལྔ་དག་སྟེ། དག་པ་ཆོས་ཉིད་ཀྱི་ལྷ་ལྔས་འཕགས་པའོ། །ཨུ་པ་ཡ་ནི་ 
སྒྲིབ་པ་རྣམ་པ་བཞི་དག་ནས། རིགས་གསུམ་གྱི་མགོན་པོས་འཕགས་པའོ། །ཡོ་གས་ནི་ 
དུག་ལྔ་ལས་འཕགས་ཏེ། རིགས་ལྔའི་སངས་རྒྱས་ཀྱིས་འཕགས་སོ། །གསང་སྔགས་ནང་ 
རྒྱུད་སྡེ་གསུམ་གྱི་འཕགས་ལུགས་གསུམ་སྟེ། མ་ཧཱ་ཡོ་གའི་འཕགས་ལུགས་དང༌། ཨ་ནུ་ 
ཡོ་གའི་འཕགས་ལུགས་དང༌། ཨ་ཏི་ཡོ་གའི་འཕགས་ལུགས་དང་གསུམ་མོ། ། 
མ་ཧཱ་ནི་ཕུང་པོ་ལྔ་ལས་འཕགས་ཏེ། རིགས་ལྔའི་སངས་རྒྱས་སོ། །སངས་རྒྱས་ 
ལྔ་བདག་ཅོད་པན་ཅན། །ཞེས་གསུངས་སོ། །དེ་ལས་ཨ་ནུ་ཡོ་ག་ཉོན་མོངས་དུག་ལྔ་ 
ལས་འཕགས་ཏེ། ཡེ་ཤེས་རྣམ་པ་ལྔའོ། །ཐེག་པ་དེ་བརྒྱད་ལས་ཨ་ཏི་ཡོ་ག་འཕགས་ཏེ། 
རྫོགས་ཆེན་གྱི་འཕགས་པ་ལ་གསུམ་སྟེ། ཐེག་པ་བརྒྱད་ཀྱི་ལྟ་སྒོམ་ལས་འཕགས་པ་དང་། 
ཆོས་ཁམས་དང་སྐྱེ་མཆེད་ལྷ་དང་ལྷ་མོས་ཁྱད་པར་འཕགས་པ་དང་། བློས་བཏགས་པའི་ 
གྲུབ་པའི་མཐའ་རྣམས་ལས་འཕགས་པ་དང་གསུམ་མོ། །ཐེག་པ་དགུ་པོ་དེ་རྣམས་ལས་ 
རྫོགས་ཆེན་སྤྱི་ཏི་ཡོ་ག་འཕགས་པ་ནི་གསུམ་སྟེ། ཐེག་པ་རིམ་པ་དགུ་ལས་འཕགས་པ་ 
དང་། རྒྱུའི་ཆོས་བྱས་པའི་ཆོས་རྩོལ་སྒྲུབ་ཅན་རྣམས་ལས་འཕགས་པ་དང་། ལྷ་སྒོམ་སྤྱོད་
འབྲས་ལས་འཕགས་པ་དང་གསུམ། ཐེག་པ་དགུ་ལས་འཕགས་པ་ནི་དགུའི་གོང་བརྒལ་ 
སྤྱི་ཏི་ཡོ་གའོ། །རྒྱུའི་ཆོས་བྱ་རྩོལ་ལས་འཕགས་པ་ནི། རྩོལ་སྒྲུབ་བྱ་རྩོལ་རྒྱུ་འབྲས་ལས་ 
འཕགས་པའོ། །
5

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྟ་སྒོམ་སྤྱོད་འབྲས་བཞི་ལས་འཕགས་པ་ནི། ཐེག་པ་གཞན་རྣམས་ཀྱི་ལྟ་སྒོམ་ནི། 
བློས་བཏགས་ཀྱི་ལྟ་བ། ཡིད་བཙོན་བཟུང་གི་སྒོམ་པ། ཆེད་བྱས་ཀྱི་སྤྱོད་པ། རེ་དོགས་ 
ཡིད་སྨོན་གྱི་འབྲས་བུའོ། །དེ་བཞི་ལས་སྤྱི་ཏི་ཡོ་ག་འཕགས་ཏེ། རྟེན་མེད་ཀྱི་ལྟ་བ། 
རྟོག་མེད་ཀྱི་སྒོམ་པ། ཞེན་མེད་ཀྱི་སྤྱོད་པ། རེ་མེད་རང་གནས་ཀྱི་འབྲས་བུ་དང་བཞིས་ 
འཕགས་སོ། །ཡེ་ཤེས་ཡེ་ཤེས་ཁྱད་པར་འཕགས། །ཞེས་གསུངས་སོ། །འཇམ་དཔལ་ 
ཞེས་པ་ཡང་ལྔ་སྟེ། མཚན་ཉིད་སྡེ་གསུམ་གྱི་འཇམ་དཔལ་དང༌། ཀྲི་ཡོག་སྡེ་གསུམ་གྱི་ 
འཇམ་དཔལ་དང་། བསྐྱེད་རྫོགས་རྣམ་གསུམ་གྱི་འཇམ་དཔལ་དང་། རྫོགས་པ་ཆེན་ 
པོའི་འཇམ་དཔལ་དང་། སྤྱི་ཏི་ཡོ་གའི་འཇམ་དཔལ་དོན་རྣམ་པ་ལྔའོ། ། 
དེ་ལ་རྒྱུ་མཚན་ཉིད་ཀྱི་འཇམ་དཔལ་ལ་གསུམ་སྟེ། ཉན་ཐོས་ཀྱི་འཇམ་དཔལ་ 
དང་། རང་སངས་རྒྱས་ཀྱི་འཇམ་དཔལ་དང་། བྱང་ཆུབ་སེམས་དཔའི་འཇམ་དཔལ་དང་ 
གསུམ་མོ། །ཉན་ཐོས་ཀྱི་འཇམ་དཔལ་ནི་འགོག་པ་ལ་སྙོམས་པར་ཞུགས་པའོ། །རང་ 
རྒྱལ་བའི་འཇམ་དཔལ་ནི་བསེ་རུ་ལྟ་བུའི་སངས་རྒྱས་སོ། །བྱང་ཆུབ་སེམས་དཔའི་འཇམ་ 
དཔལ་ནི་བཅོམ་ལྡན་འདས་ཤཱཀྱ་ཐུབ་པ་དང་གསུམ་མོ། །ཕྱི་རྒྱུད་སྡེ་གསུམ་གྱི་འཇམ་ 
དཔལ་ལ་ཡང་གསུམ་སྟེ། ཀྲི་ཡའི་འཇམ་དཔལ་དང་། ཨུ་པ་ཡའི་འཇམ་དཔལ་དང་། ཡོ་ 
གའི་འཇམ་དཔལ་དང་གསུམ་མོ། །ཀྲི་ཡའི་འཇམ་དཔལ་ནི་འཇམ་དཔལ་ཉིད་དོ། །ཨུ་ 
པ་ཡའི་འཇམ་དཔལ་ནི་འཕགས་པ་སྤྱན་རས་གཟིགས་སོ། །ཡོ་གའི་འཇམ་དཔལ་ནི་ 
ཕྱག་ན་རྡོ་རྗེ་དང་རིགས་ལྔའི་སངས་རྒྱས་གསུམ་མོ། །
གསང་སྔགས་ཀྱི་བསྐྱེད་རྫོགས་གསུམ་གྱི་འཇམ་དཔལ་ནི། མ་ཧཱ་ཡོ་གའི་འཇམ་ 
དཔལ་དང་། ཨ་ནུ་ཡོ་གའི་འཇམ་དཔལ་དང་། ཨ་ཏི་ཡོ་གའི་འཇམ་དཔལ་དང་གསུམ་ 
མོ༑ ༑མ་ཧཱ་ཡོ་གའི་འཇམ་དཔལ་ནི་རྣམ་པར་སྣང་མཛད་དོ། །ཨ་ནུ་ཡོ་གའི་འཇམ་དཔལ་
6

༄༅། །ཟབ་གཏེར་ཆོས་ཀྱི་མཛོད་ཁང་།
ནི་རྡོ་རྗེ་སེམས་དཔའོ། །ཨ་ཏི་ཡོ་གའི་འཇམ་དཔལ་ནི་དཔལ་ཀུན་ཏུ་བཟང་པོའོ། །དེ་ 
རྣམས་ལས་སྤྱི་ཏི་ཡོ་གའི་འཇམ་དཔལ་གྱིས་འཕགས་ཏེ། སྤྱི་ཏི་ཡོ་ག་ལ་འཇམ་དཔལ་ 
རྣམ་པ་དགུ་སྟེ། སྐྱེ་བ་མེད་པའི་འཇམ་དཔལ་དང༌། འོད་གསལ་བའི་འཇམ་དཔལ་དང༌། 
ཀ་དག་ཆེན་པོའི་འཇམ་དཔལ་དང་། དངོས་མེད་ཟང་ཐལ་གྱི་འཇམ་དཔལ་དང༌། ། 
གསལ་བ་ངང་དྭངས་ཀྱི་འཇམ་དཔལ་དང་། རང་གསལ་སྒྲིབ་མེད་ཀྱི་འཇམ་དཔལ་དང་།
རང་བྱུང་རང་མདངས་ཀྱི་འཇམ་དཔལ་དང་། །རང་སྣང་རང་གྲོལ་གྱི་འཇམ་དཔལ་དང༌།
བྱར་མེད་བློ་འདས་ཆེན་པོའི་འཇམ་དཔལ་དང་དགུ་སྟེ། དེ་ལྟར་ཐེག་པ་དགུའི་འཇམ་ 
དཔལ་ལས་སྤྱི་ཏི་ཡོ་གས་འཕགས་སོ། །ཡང་ན་འཕགས་པ་ནི་ཐེག་པ་རིམ་པ་དགུ་ལས་ 
འཕགས། འཇམ་པ་ནི་ལྟ་སྒོམ་གྱི་ཟུག་རྔུ་དང་རྩོལ་སྒྲུབ་མེད་པས་འཇམ། དཔལ་ནི་ཀ་ 
དག་བློ་འདས་ཏེ་རྣལ་འབྱོར་སྐལ་ལྡན་ཡང་རབ་ཀྱི་དཔལ་ལོ། །ཡང་ན་དཔལ་ནི་རྣམ་ 
པར་གསུམ་སྟེ། རྟོགས་པ་བདག་གི་དཔལ་དང་། ཐུགས་རྗེ་གཞན་གྱི་དཔལ་དང་། བྱར་ 
མེད་བློ་འདས་རྟོགས་པའི་དཔལ་དང་གསུམ་མོ། །གྱི་ཞེས་པ་རྟོགས་པ་དང་འབྲེལ་བའོ། ། 
མཚན་ཞེས་པ་ནི་མིང་ངམ་ཚིག་གོ། །
དེ་ཡང་མཚན་ལ་གསུམ་སྟེ། མཚན་གྱི་ངོ་བོ་དང་། མཚན་གྱི་ངེས་ཚིག་དང༌། 
མཚན་གྱི་དགོས་པ་དང་གསུམ་མོ། །ངོ་བོ་ནི་ཡང་དག་པ། ངེས་ཚིག་ནི་དོན་ལ་མཚན་ 
བཏགས་ཏེ། མཚན་བརྗོད་ལས། དག་པར་བྱེད་ཅིང་སྡིག་སེལ་བའོ། །ཡང་དག་ཅེས་པ་ 
ནི་མི་བསླུ་བའི་དགོས་པ་མཐར་ཕྱིན་པའོ། །བརྗོད་པ་ཞེས་པ་ནི་རྣམ་པ་གསུམ་སྟེ། མིང་ 
བརྗོད་པ་དང་། ཚིག་བརྗོད་པ་དང་། དོན་བརྗོད་པ་དང་གསུམ་མོ། །མིང་བརྗོད་པ་ནི། 
མཚན་གྱིས་ལྷ་ཚོགས་གསལ་བའོ། །ཚིག་བརྗོད་པ་ནི། གསལ་དང་དག་པའོ། །དོན་ 
བརྗོད་པ་ནི། ཨ་འབའ་ཞིག་ཡིན་ཏེ། ཨ་ནི་ཡིག་འབྲུ་ཀུན་གྱི་མཆོག །ཅེས་སོ། །ཡང་
7

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཚན་བརྗོད་ཐབས་ཀྱི་གདམས་ངག་ནི་དགུ་སྟེ། མཚན་མདོ་ལྟར་བརྗོད་པ་དང་གཅིག ། 
མཚན་གསང་སྔགས་ལྟར་བརྗོད་པ་དང་གཉིས། མཚན་གཉིས་སུ་མེད་པ པ་མི་རྟོག་པ་ 
ཆོས་ཉིད་དུ་བརྗོད་པ་དང་གསུམ་མོ། །ཆོས་ཀྱི་སྐུ་ཐོབ་པར་བྱ་བའི་ཕྱིར་བརྗོད་པ་དང༌། 
ལོངས་སྤྱོད་རྫོགས་པའི་སྐུ་ཐོབ་པར་བྱ་བའི་ཕྱིར་བརྗོད་པ་དང་། སྤྲུལ་པའི་སྐུ་ཐོབ་པར་
བྱ་བའི་ཕྱིར་བརྗོད་པ་དང༌། གཞི་སྐྱེ་བ་མེད་པ་རྟོགས་པར་བྱ་བའི་ཕྱིར་བརྗོད་པ་དང་། 
ལམ་ཀ་ནས་དག་པར་བྱ་བའི་ཕྱིར་བརྗོད་པ་དང༌། འབྲས་བུ་བློ་འདས་རྟོགས་པར་བྱ་ 
བའི་ཕྱིར་མཚན་བརྗོད་པ་དང་དགུའོ། །འོ་ན་སྤྱི་ཏི་འདིའི་ལུགས་ཀྱི་མཚན་བརྗོད་དུ་མེད་དེ། 
ཆོས་ཉིད་ཁོང་གསལ་ལ། རིག་པ་མུ་མཐའ་གྲོལ། མཚན་བརྗོད་ཚིག་དང་ཡི་གེ་ལས་ 
འདས་ཏེ་བརྗོད་དུ་མེད་པའོ། །ཚིག་ཏུ་བརྗོད་པ་སྤངས་པ་སྟེ། །ཞེས་སོ། །དཔའ་ཞེས་པ་ནི།
གོང་མ་དེ་རྣམས་ཀྱིས་འདོད་ཅིང་བརྗོད་པར་བྱེད་པའི་ཐབས་ལ་དཔའ་བའོ། ༈ ། 
འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ།།ཞེས་པ་ནི།
འཇམ་དཔལ་ཞེས་པ་ནི་དོན་རྣམ་པ་གསུམ་སྟེ། ཀུན་རྫོབ་རྒྱ་ཆེ་བའི་འཇམ་དཔལ་དང་།
ཟབ་པ་དོན་དམ་གྱི་འཇམ་དཔལ་དང་། སྐྱེ་མེད་སྙིང་པོའི་འཇམ་དཔལ་དང་གསུམ་མོ། །
ཀུན་རྫོབ་རྒྱ་ཆེ་བའི་འཇམ་དཔལ་ལ་གསུམ་སྟེ། ཐབས་རྒྱ་ཆེ་བའི་འཇམ་དཔལ་དང་།
དཀྱིལ་འཁོར་རྒྱ་ཆེ་བའི་འཇམ་དཔལ་དང་། སྐུ་རྒྱ་ཆེ་བའི་འཇམ་དཔལ་དང་གསུམ་མོ། །
དེ་ལ་ཟབ་པ་དོན་དམ་གྱི་འཇམ་དཔལ་ལ་ཡང་གསུམ་སྟེ། རང་བཞིན་ཟབ་པའི་ཆོས་སྐུ།
ངོ་བོ་ཟབ་པའི་ལོངས་སྐུ། ཐུགས་རྗེ་ཟབ་པའི་སྤྲུལ་སྐུ་དང་གསུམ་མོ། །སྐྱེ་མེད་སྙིང་པོ་
ཆོས་ཉིད་ཀྱི་འཇམ་དཔལ་ལ་ཡང་གསུམ་སྟེ། སྐྱེ་བ་མེད་པའི་འཇམ་དཔལ་དང་། ཀ་ནས་ 
དག་པའི་འཇམ་དཔལ་དང་། དངོས་མེད་བློ་འདས་ཀྱི་འཇམ་དཔལ་དང་གསུམ་མོ། ། 
འཇམ་པ་ནི་ཟུག་རྔུ་མེད་པར་འཇམ། དཔལ་ནི་གཉིས་ཏེ། རྟོགས་པ་བདག་གི་དཔལ་
8

༄༅། །ཟབ་གཏེར་ཆོས་ཀྱི་མཛོད་ཁང་།
དང་། ཐུགས་རྗེ་གཞན་གྱི་དཔལ་ལོ། །རྟོགས་པ་བདག་གི་དཔལ་ནི། གཞི་སྐྱེ་མེད་ 
དག་ཏུ་རྟོགས་པའོ། །ཐུགས་རྗེ་གཞན་གྱི་དཔལ་ནི། དེ་ལྟར་མ་རྟོགས་པ་རྣམས་ལ་སྐྱེ་ 
མེད་ཀ་དག་གི་དོན་སྟོན་པའོ། །གཞོན་ནུར་ཞེས་བྱ་བ་ལོ་བརྒྱད་པའི་ཆ་བྱད་དུ་བཞུགས་
པའོ། །གྱུར་པ་ཞེས་པ་ནི་ཡང་དག་པའི་སྐྱེ་མེད་ཀ་དག་ཏུ་གྱུར་པའོ། །ཡང་ན་འཇམ་ 
དཔལ་གཞོན་ནུར་གྱུར་པ་ལ་ཞེས་པ་ནི། འཇམ་དཔལ་ལ་གསུམ་སྟེ། རང་བཞིན་རྒྱུའི་ 
འཇམ་དཔལ། སྒོམ་པ་ལམ་གྱི་འཇམ་དཔལ། མཐར་ཐུག་འབྲས་བུའི་འཇམ་དཔལ་དང་ 
གསུམ་མོ། །གཞོན་ནུར་ནི་ངང་དྭངས་གསལ་བའི་ཁྱེའུ་ཆུང་ངོ་། །གྱུར་པ་ནི་ཆོས་ཉིད་ 
མའི་ཀློང་དུ་གྱུར་པའོ། །ལ་ཞེས་པ་ནི་གཞིའི་ལ་དང༌། དགར་བའི་ལའོ། 
ཕྱག་འཚལ་ལོ་ཞེས་པ་ནི་གསུམ་སྟེ། ཐུན་མོང་གི་ཕྱག་དང༌། ཐུན་མོང་མ་ཡིན་པའི་ 
ཕྱག་དང་། ཁྱད་པར་བླ་ན་མེད་པའི་ཕྱག་དང་གསུམ་མོ། །ཐུན་མོང་གི་ཕྱག་ནི་གོ་སླའོ། ། 
ཐུན་མོང་མ་ཡིན་པའི་ཕྱག་ནི། ཕྱག་འཚལ་བ་ལ་དམིགས་ཏེ་ཡིད་འཁུ་བ་དང་བྲལ་བའི་ 
དོན་ལ་ཕྱག་འཚལ་བའོ། །ཁྱད་པར་བླ་ན་མེད་པའི་ཕྱག་ནི། བག་ཆགས་ཐམས་ཅད་ཀ་ 
ནས་དག་པར་ཕྱག །སྐྱེ་བ་མེད་པར་བཙལ། དངོས་མེད་བློའི་སྤྱོད་ཡུལ་ལས་འདས་པ་སྟེ། 
དེ་ལས་ཡར་གཤེགས་སུ་དགུང་ལ་ཤུལ་མི་མངའོ། །དེ་ཡན་ཆད་ཀྱིས་ཀླད་ཀྱི་དོན་ཕྱག་ 
འཚལ་ཞིང་མཚན་བསྟན་པའོ། ༈ །
ཐ་བས་ཤྲཱི་བན་བཛྲ་ཨ་ཞེས་པ་དེ། དེ་ནས་དཔལ་ལྡན་རྡོ་རྗེ་འཆང༌། །ཞེས་པ། 
དེ་ཞེས་པ་ནི་འཇམ་དཔལ་སྒྱུ་འཕྲུལ་དྲྭ་བ་ཁྲི་དྲུག་སྟོང་གི་ནང་ནས། རྒྱ་གར་སྐད་ 
ནས་བཟུང་བའི་ལེའུ་ལྔ་གོང་དུ་སོང་བའི་དེ་དག་ནས་ཨ་ཐ་ཞེས་པ་དེ་ནས་སོ། །ཡང་
ན་དེ་ནས་ཞེས་པ་མཚམས་སྦྱར་བའོ། །ཡང་ན་དེ་ནས་དཔལ་ལྡན་རྡོ་རྗེ་འཆང༌། 
ཞེས་པ་ལ་འབྲུ་བཅུ་ཐམ་པས་བཤད་དེ། རྒྱུ་མཚན་ཉིད་ཀྱི་གསུམ། ཕྱི་པ་ཐུབ་པའི་རྒྱུད་

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱི་གསུམ། ནང་པ་ཐབས་ཀྱི་རྒྱུད་ཀྱི་གསུམ་སྟེ་དགུའོ། ། 
དེ་ལ་སྤྱི་ཏི་ཡོ་གས་འཕགས་པ་དང་བཅུར་འབྲུ་གཉེར་རོ། །དེ་ལ་རྒྱུ་མཚན་ཉིད་ཀྱི་ 
དེ་ནས་གསུམ་སྟེ། ཉན་ཐོས་ཀྱི་དེ་ནས་ནི། རྩོལ་སྒྲུབ་ཀྱི་སྒོ་ནས་དཀའ་ཐུབ་དང་བརྟུལ་ 
ཞུགས་སྤྱོད་པའི་དེ་ནས་སོ། །དཔལ་ནི་བདག་གཅིག་པའི་དཔལ་ལོ། །རྡོ་རྗེ་ནི་རྡོ་རྗེ་ 
སྐྱིལ་མོ་ཀྲུང་དུ་བཅས་པ་ནས་གནས་པའོ། །འཆང་བ་ནི་དཀའ་ཐུབ་དང་བརྟུལ་ཞུགས་
འཆང་བའོ། །རང་རྒྱལ་བའི་དེ་ནས་ནི་སློབ་དཔོན་མེད་པར་རང་གིས་རྟོགས་པ་དེ་ནས་ 
སོ༑ ༑དཔལ་ནི་བདག་དང་གཞན་དོན་ཕྱོགས་གཅིག་ཙམ་གྱི་དཔལ་ལོ། །ལྡན་པ་ནི་རྟེན་ 
འབྲེལ་བཅུ་གཉིས་དང་ལྡན་པའོ། །རྡོ་རྗེ་འཆང་ཞེས་པ་ནི་རྣམ་པར་རིག་བྱེད་དང་རིག་ 
བྱེད་མ་ཡིན་པའི་དོན་འཆང་བའོ། །བྱང་ཆུབ་སེམས་དཔའི་ཐེག་པའི། །དེ་ནས་དཔལ་ 
ལྡན་རྡོ་རྗེ་འཆང༌། །ཞེས་པ། དེ་ནས་ནི་དད་པ་རྣམ་པ་གསུམ་བསྐྱེད་ནས་བརྩོན་འགྲུས་ 
བརྩམས་པ་དེ་ནས་སོ། །དཔལ་ནི་བདག་དང་གཞན་གཉིས་ཀའི་དཔལ་ལོ། །ལྡན་པ་ནི་ 
ཕ་རོལ་ཕྱིན་པ་དྲུག་དང་ལྡན་པའོ། །རྡོ་རྗེ་འཆང་ནི་བདེན་པ་དབྱེར་མེད་ཀྱི་དོན་འཆང་བ་ 
སྟེ༑ རྒྱུའི་ཐེག་པའི་དཔལ་ལྡན་རྡོ་རྗེ་འཆང་ལ་གསུམ་དུ་བཤད་པའོ། །ཕྱི་རྒྱུད་སྡེ་གསུམ་ 
གྱི་དེ་ནས་དཔལ་ལྡན་རྡོ་རྗེ་འཆང་ལ་གསུམ་སྟེ། དེ་ནས་ཞེས་པ་ནི་ཀྲི་ཡ་ཁྲུས་དང་གཙང་ 
སྦྲའི་སྒོ་དེ་ནས་སོ། །དཔལ་ནི་བདག་དོན་གཞན་དོན་ནོ། །ལྡན་པ་ནི་རིགས་གསུམ་དང་ 
ལྡན་པའོ། །རྡོ་རྗེ་ནི་ཕྱག་ན་རྡོ་རྗེ་སྟེ། འཆང་བ་ནི་དག་པ་ཆོས་ཉིད་ཀྱི་དོན་འཆང་བའོ། ། 
ཨུ་པ་ཡའི་དེ་ནས་ནི་གཟའ་སྐར་དུས་ཚིགས་ཀྱི་དེ་ནས་སོ། །དཔལ་ལྡན་ནི་ལྷ་ཡེ་ཤེས་ 
པ་དང་བདག་དམ་ཚིག་སེམས་དཔའ་གཉིས་རྗེ་དང་གཡོག་གི་ཚུལ་དུ་ལྡན་པའོ། །རྡོ་རྗེ་ 
འཆང་བ་ནི་རིགས་བཞིའི་དོན་འཆང་བའོ། །
ཡོ་གའི་དེ་ནས་ནི་ཆོ་འཕྲུལ་རྣམ་པ་བཞིའི་དེ་ནས་སོ། །དཔལ་ལྡན་ནི་ཡོ་གའི་ལྷ་
10

༄༅། །ཟབ་གཏེར་ཆོས་ཀྱི་མཛོད་ཁང་།
སུམ་ཅུ་རྩ་གཉིས་དང་ལྡན་པའོ། །རྡོ་རྗེ་ནི་རྡོ་རྗེ་སེམས་དཔའོ། །འཆང་བ་ནི་རིགས་ལྔའི་ 
དོན་འཆང་བ་སྟེ། ཕྱི་རྒྱུད་ཀྱི་འབྲུ་གསུམ་མོ། །དེ་ནས་དཔལ་ལྡན་རྡོ་རྗེ་འཆང༌། །ཞེས་པ་ 
ནང་རྒྱུད་ཀྱིས་གསུམ་དུ་བཤད་དེ། དེ་ནས་ནི་མ་ཧཱ་ཡོ་གའི་ཏིང་ངེ་འཛིན་རྣམ་པ་གསུམ་ 
གྱི་སྒོ་ནས་འཇུག་པ་དེ་ནས་སོ། །དཔལ་ནི་ཕུང་པོ་ལྔ་རིགས་ལྔའི་སངས་རྒྱས་སུ་རྟོགས་
པས་རྟོགས་པ་བདག་གི་དཔལ་ལོ། །ཁམས་དང་སྐྱེ་མཆེད་སྣང་སྲིད་ཐམས་ཅད་ལྷ་དང་
ལྷ་མོའི་དཀྱིལ་འཁོར་དུ་རྟོགས་པས་ན་ཐུགས་རྗེ་གཞན་གྱི་དཔལ་ལོ། །ལྡན་པ་ནི་ཆོ་ག་ 
ལྔ་གསུམ་བཅོ་ལྔའི་སྒོ་ནས་དབང་དང་དམ་ཚིག་ཐབས་དང་ཤེས་རབ་གཉིས་སུ་ལྡན་པའོ། །
རྡོ་རྗེ་ནི་གསང་བའི་རྡོ་རྗེའོ། །འཆང་བ་ནི་སྣང་སྟོང་དབྱེར་མེད་ཀྱི་དོན་གསང་བ་ཐབས་
དང་ཤེས་རབ་ཟུང་འཇུག་ཏུ་འབྲེལ་བའི་དོན་འཆང་བའོ། །ཨ་ནུའི་དེ་ནས་ནི་དབྱིངས་ 
དང་ཡེ་ཤེས་ཀྱི་སྒོར་ཞུགས་པ་དེ་ནས་སོ། །དཔལ་ལྡན་ནི་དབྱིངས་དང་ཡེ་ཤེས་གཉིས་ཀྱི་
དོན་དང་ལྡན་པའོ། །རྡོ་རྗེ་འཆང་ནི་དབྱིངས་དང་ཡེ་ཤེས་དབྱེར་མེད་པ་སྟེ། ཡེ་ཤེས་རྡོ་རྗེ་ 
འཆང་གི་དོན་འཆང་བའོ། །ཨ་ཏི་ཡོ་ག་རྫོགས་པ་ཆེན་པོའི་དེ་ནས་ནི་ཐེག་པ་བརྒྱད་ཀྱི་ 
རྩོལ་སྒྲུབ་ལས་འདས་པ་དེ་ནས་སོ། །དཔལ་ལྡན་ནི་སྣང་སྲིད་ཐམས་ཅད་རང་བྱུང་གི་ཡེ་ 
ཤེས་ཆེན་པོར་རྟོགས་པའི་དཔལ་དང་ལྡན་པའོ། །རྡོ་རྗེ་འཆང་ནི་རྡོ་རྗེ་ལྟ་བུའི་སྐུ། ཚངས་ 
པ་དབྱངས་ཀྱི་གསུང་། གཡོ་བ་མེད་པའི་ཐུགས། སྐུ་གསུང་ཐུགས་དབྱེར་མེད་ཆེན་པོའི་ 
རྡོ་རྗེ་འཆང་བའོ། །དེ་ནས་དཔལ་ལྡན་རྡོ་རྗེ་འཆང༌། །ཞེས་པ་ལ་ཐེག་པ་རིམ་པ་དགུར་ 
འབྲུ་བཤད་པའོ། །
དེ་རྣམས་ལས་སྤྱི་ཏི་ཡོ་གས་ཁྱད་པར་དུ་འཕགས་ཏེ་བཤད་པ། དེ་ནས་ཞེས་པ་ 
ནི་ཐེག་པ་དགུའི་ཞེ་འདོད་དང་བྱ་བཙལ་རྩོལ་སྒྲུབ་ལས་འདས་པའི་དེ་ནས་སོ། །དཔལ་
ཞེས་པ་ནི་སྐྱེ་མེད་ཀ་དག་གི་ལྟ་བ་བསྟན། ལྡན་ཞེས་པས་ནི་དངོས་མེད་ཟང་ཀའི་སྒོམ་
11

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་བསྟན། འཆང་བ་ནི་སོ་མ་ལྷུག་པ་རྣལ་མ་བྱ་རྩོལ་མེད་པའི་སྤྱོད་པ་བསྟན། རྡོ་རྗེ་ཞེས་ 
པ་ནི་རེ་མེད་རང་གནས་སྐུ་གསུམ་ལྷུན་གྲུབ་ཀྱི་འབྲས་བུ་བསྟན་པ་སྟེ། དེ་བཞིས་ཐེག་པ་ 
རིམ་པ་དགུ་ལས་འཕགས་པའོ། །ཡང་ན་རྡོ་རྗེ་ནི་གཉིས་ཏེ། འདུས་བྱས་རྫ་ས་ཀྱི་རྡོ་རྗེ་ 
དང་། འདུས་མ་བྱས་ཆོས་ཉིད་ཀྱི་རྡོ་རྗེ་དང་གཉིས་སོ། །འདུས་བྱས་རྫས་ཀྱི་རྡོ་རྗེ་ལ་ལྔ་ 
སྟེ༑ བཏགས་པ་མིང་གི་རྡོ་རྗེ་དང༌། བླུགས་པ་ལུགས་ཀྱི་རྡོ་རྗེ་དང་། བྲིས་པ་རྡུལ་ཚོན་གྱི་ 
རྡོ་རྗེ་དང་། འདུས་བྱས་རྫས་ཀྱི་རྡོ་རྗེ་དང༌། ཕྱག་མཚན་རྟགས་ཀྱི་རྡོ་རྗེ་དང་ལྔའོ། །འདུས་ 
མ་བྱས་ཆོས་ཉིད་ཀྱི་རྡོ་རྗེ་ནི་དོན་དམ་དབྱེར་མེད་འཕོ་འགྱུར་མེད་པ་སྟེ། རེ་ཞིག་ཙམ་དུ་ 
དབྱེ་ན་རྡོ་རྗེ་ལ་བདུན་ཏེ། སྐྱེ་བ་མེད་པའི་རྡོ་རྗེ་དང༌། མི་འགྱུར་བའི་རྡོ་རྗེ། རྒྱུ་རྐྱེན་མེད་ 
པའི་རྡོ་རྗེ། འཇོམས་པར་བྱེད་པའི་རྡོ་རྗེ། གཞན་ཟིལ་གྱིས་གནོན་པའི་རྡོ་རྗེ། གདུག་པ་ 
ཅན་ཚར་གཅོད་པའི་རྡོ་རྗེ། བྱར་མེད་བློ་འདས་ཀྱི་རྡོ་རྗེ་དང་བདུན་ནོ། །རྡོ་ནི་སྙིང་པོ་འཕོ་ 
འགྱུར་མེད་པ། རྗེ་ནི་འོད་གསལ་འགག་པ་མེད་པ་ལ་མ་བཅོས་པར་གནས་པའོ། །འཆང་ 
བ་ནི་སྐལ་ལྡན་བླ་མའི་གདམས་ངག་འཆང་བའོ། །དེ་ཕྱིར། དེ་ནས་དཔལ་ལྡན་རྡོ་རྗེ་ 
འཆང་། །ཞེས་གསུངས་སོ། །
གདུལ་དཀའ་འདུལ་བ་རྣམས་ཀྱི་མཆོག །ཅེས་པ། དེ་ཡང་འབྲུ་རྣམ་པ་ལྔར་ 
བཤད་དེ། རྒྱུ་མཚན་ཉིད་སྡེ་གསུམ་གྱི་གདུལ་དཀའ་བ་གཅིག །སྔགས་ཕྱི་རྒྱུད་སྡེ་གསུམ་ 
གྱི་གདུལ་དཀའ་བ་དང་གཉིས། བསྐྱེད་རྫོགས་རྣམ་གཉིས་ཀྱི་གདུལ་དཀའ་བ་དང་ 
གསུམ། རྫོགས་པ་ཆེན་པོའི་གདུལ་དཀའ་བ་དང་བཞི། སྤྱི་ཏི་ཡོ་གའི་གདུལ་དཀའ་བ་ 
དང་ལྔའོ། །དེ་ལ་རྒྱུ་མཚན་ཉིད་ཀྱི་གདུལ་དཀའ་བ་ལ་གསུམ་སྟེ། ཉན་ཐོས་ཀྱིས་ཡུལ་ 
སེམས་འདོད་ཆགས་གདུལ་དཀའ་བ་དང༌། རང་རྒྱལ་གྱིས་བདག་གཉིས་ཞེ་སྡང་གདུལ་ 
དཀའ་བ་དང་། བྱང་ཆུབ་སེམས་དཔའི་ཐེག་པས་གཏི་མུག་གདུལ་དཀའ་བ་དང་གསུམ་
12

༄༅། །ཟབ་གཏེར་ཆོས་ཀྱི་མཛོད་ཁང་།
མོ༑ ༑གདུལ་དཀའ་ལུགས་ཀྱང་གསུམ་སྟེ། ཉན་ཐོས་ཀྱིས་འདོད་ཆགས་འདུལ། རང་ 
སངས་རྒྱས་ཀྱིས་ཞེ་སྡང་འདུལ། བྱང་ཆུབ་སེམས་དཔས་གཏི་མུག་འདུལ་བ་དང་གསུམ་
མོ༑ ༑རྣམས་ཀྱི་མཆོག་ཅེས་པ་ནི།ཉན་ཐོས་ཀྱིས་ཡུལ་སེམས་གཉིས་སུ་མེད་པས་ན་
མཆོག་གོ །རང་རྒྱལ་གྱིས་བདག་གཞན་གཉིས་སུ་མེད་པས་མཆོག་གོ །བྱང་ཆུབ་སེམས་ 
དཔས་བདེན་པ་གཉིས་ལ་དབྱེར་མེད་པས་མཆོག་གོ །སྤྱི་རྒྱུད་སྡེ་གསུམ་གྱི་གདུལ་ 
དཀའ་བ་ཡང་གསུམ་སྟེ། ཀྲི་ཡས་ཉོན་མོངས་པའི་དྲི་མ་གདུལ་དཀའ་བ་དང་། ཨུ་པ་ 
ཡས་སེམས་རྩེ་གཉིས་སུ་འཛིན་པ་གདུལ་དཀའ་བ་དང་། ཡོ་གས་དུག་རྣམ་པ་ལྔ་གདུལ་ 
དཀའ་བ་དང་གསུམ་མོ། །དེ་ལ་འདུལ་ལུགས་ཀྱང་རྣམ་པ་གསུམ་སྟེ། ཀྲི་ཡས་རིགས་ 
གསུམ་གྱི་མགོན་པོས་ཉོན་མོངས་པའི་དྲི་མ་འདུལ། ཨུ་པ་ཡས་ཁྲུས་དང་གཙང་སྦྲས་རྣམ་ 
པར་རྟོག་པའི་དྲི་མ་འདུལ། ཡོ་གས་ཆོ་འཕྲུལ་བཞི་དང་མངོན་པར་བྱང་ཆུབ་པ་རྣམ་པ་ 
ལྔས་ཉོན་མོངས་པ་དུག་རྣམ་པ་ལྔ་འདུལ་བ་དང་གསུམ་མོ། ། 
གསང་སྔགས་ནང་གི་བསྐྱེད་རྫོགས་ཀྱི་གདུལ་དཀའ་བ་ཡང་གསུམ་སྟེ། མ་ཧཱའི་ 
གདུལ་དཀའ་བ་དང་། ཨ་ནུའི་གདུལ་དཀའ་བ་དང༌། ཨ་ཏི་ཡོ་གའི་གདུལ་དཀའ་བ་ 
དང་གསུམ་མོ། །མ་ཧཱ་ཡོ་གའི་གདུལ་དཀའ་བ་ནི་གཉིས་ཏེ། སྔོན་བྱུང་གི་གདུལ་དཀའ་ 
བ་དང་། རྗེས་འཇུག་གི་གདུལ་དཀའ་བ་གཉིས་སོ། །སྔོན་བྱུང་གི་གདུལ་དཀའ་བ་རུ་ཏྲ་ 
ཐར་པ་ནག་པོ་ལྟ་བུའོ། །རྗེས་འཇུག་གི་གདུལ་དཀའ་བ་ནི་གསང་སྔགས་ཀྱི་ལྟ་བ་ལོག་
པའི་སྔགས་པ་ངན་སེམས་ཅན་དམ་ཚིག་མེད་པ་རྣམས་སོ། །ཡང་ན་མ་ཧྭའི་གདུལ་དཀའ་ 
བ་ནི་ཉོན་མོངས་པ་ལྔ་དང་ཕུང་པོ་ལྔའོ། །ཨ་ནུ་ཡོ་གའི་གདུལ་དཀའ་བ་ནི་དུག་རྣམ་པ་ 
ལྔ་དབྱིངས་དང་ཡེ་ཤེས་གཉིས་སུ་བཟུང་བའོ། །ཨ་ཏི་ཡོ་གའི་གདུལ་དཀའ་བ་ནི་གསུམ་ 
སྟེ༑ རྫོགས་ཆེན་རང་གི་གོལ་སར་སོང་བ་རྣམས་དང་། རྫོགས་ཆེན་ལྟ་བ་ཁ་འབྱམས་པ་
13

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྣམས་དང་། ནག་པོ་ཁ་འབྱམས་གཏིང་ནག་སོ་སོ་སྐྱེ་བོ་དང་ཁྱད་མེད་པ་གསུམ་མོ། །དེ་ 
གསུམ་ལ་ཕྱེ་བས་དགུའོ། །འདུལ་བ་ཞེས་པ་མ་ཧཱ་ཡོ་གའི་འདོད་ལུགས་བསྟན་ཏེ། སྔོན་ 
བྱུང་གི་རུ་ཏྲ་ཐར་པ་ནག་པོ་འདུལ་བའི་གཉེན་པོར་བཅོམ་ལྡན་འདས་དཔལ་རྡོ་རྗེ་གཞོན་
ནུ་ཡབ་བཛྲ་ཧེ་རུ་ཀས་འདུལ་བའོ། །རྗེས་འཇུག་གི་གདུལ་དཀའ་བ་ནི་སྔགས་པ་ལྟ་བ་
ལོག་པའི་ཞེ་སྡང་དང་གདུག་རྩུབ་ཅན་དམ་ཚིག་མེད་པ་རྣམས་འདུལ་བའི་གཉེན་པོ་ནི། 
བླ་མ་དམ་པའི་ཞལ་གྱི་གདམས་ངག་དང་བཀའ་བརྒྱུད་མ་ནོར་བ་རྣམས་ཀྱིས་འདུལ་
བའོ། །
ཡང་ན་མ་ཧཱ་ཡོ་གའི་འདུལ་ལུགས་ནི། ཏིང་ངེ་འཛིན་རྣམ་པ་གསུམ་གྱི་སྒོར་ཞུགས་
ནས། བསྙེན་སྒྲུབ་རྣམ་གསུམ་གྱི་སྒོ་ནས་ཉོན་མོངས་པ་རྣམ་པ་ལྔ་བཏུལ་ཞིང་གནས་གྱུར་ 
པར་ཡེ་ཤེས་རྣམ་པ་ལྔ། ཕུང་པོ་ལྔ་བཏུལ་བས་གཟུགས་རྣམ་པར་སྣང་མཛད་ལ་སོགས་ 
ཏེ་རིགས་ལྔའི་སངས་རྒྱས་སོ། །ཨ་ནུ་ཡོ་གའི་འདུལ་ལུགས་ནི། །དུག་རྣམ་པ་ལྔ་བཏུལ་ 
ནས་ཡེ་ཤེས་རྣམ་པ་ལྔའོ། །དབྱིངས་དང་ཡེ་ཤེས་གཉིས་སུ་འཛིན་པ་དེ་དབྱིངས་ཡེ་ཤེས་ 
གཉིས་སུ་མེད་པས་འདུལ་ལོ། །ཨ་ཏི་ཡོ་གའི་འདུལ་ལུགས་ལ་གསུམ་སྟེ། རྫོགས་ཆེན་ 
ལྟ་བ་ཁ་འབྱམས་པ་ལ། ཆོས་ཉིད་རོལ་པས་སྣང་བ་ཆོས་སྐུར་རྟོགས་པར་བྱས་ཏེ་འདུལ་ 
བ་དང་། རྫོགས་ཆེན་རང་གི་གོལ་སར་སོང་བ་ལ། རང་བྱུང་གི་ཡེ་ཤེས་ཆེན་པོར་འདུལ་ 
བ་དང༌། རྫོགས་ཆེན་ནག་པོ་ཁ་འབྱམས་པ་སོ་སོ་སྐྱེ་བོ་དང་ཁྱད་མེད་པ་ལ་རིག་པ་གནད་
ལ་ཕབས་ཏེ་ཆོས་ཉིད་ཀྱི་གནས་ལུགས་བསྟན་ལ་འདུལ་ལོ། །རྣམས་ཀྱི་མཆོག་ཅེས་པ་ 
ནི༑ ཐེག་པ་དགུ་པོ་རྣམས་ཀྱི་ནང་ནས་ཀྱང་མཆོག་ཅེས་པ་སྤྱི་ཕུད་སྤྱི་ཏི་ཡོ་གའི་ཐེག་པའོ། ། 
སྤྱི་ཏི་ཡོ་གའི་གདུལ་དཀའ་བ་ནི་གསུམ་སྟེ། ཆོས་གཞི་ཐོག་ཏུ་ལུས་པ་དང༌། གནས་ 
ལུགས་དང་རྟོགས་ལུགས་སུ་མ་འབྱོར་བ་དང༌། འོག་མ་བྱ་རྩོལ་གྱི་ཁར་སོང་བ་དང་
14

༄༅། །ཟབ་གཏེར་ཆོས་ཀྱི་མཛོད་ཁང་།
གསུམ་མོ། །
དེ་འདུལ་བའི་ཐབས་ལ་གསུམ་སྟེ། ལྟ་བ་གཞི་ཐོག་ཏུ་མི་བཏང་སྟེ། སྐྱེ་བ་མེད་ 
ཅིང་ཀ་ནས་དག་པ་དང་། གནས་ལུགས་ཀྱི་ཁ་ནས་རྟོགས་ལུགས་གཟེངས་བསྟོད་དེ།
འོད་གསལ་ངང་དྭངས་ཤེས་རྒྱུད་དང་འབྱོར་བར་བྱ་བ་དང་། རྒྱུའི་ཆོས་ཞེ་འདོད་དང་རྩོལ་ 
སྒྲུབ་ཏུ་མི་བཏང་སྟེ། བྱར་མེད་བློ་འདས་རྩོལ་སྒྲུབ་མེད་པར་བཞག་པ་དང་གསུམ་མོ། །
ཡང་ན་སྤྱི་ཏི་ཡོ་གའི་འདོད་ལུག་ལ་གསུམ་སྟེ། སྤྱི་ཏི་བྱར་མེད་བློ་འདས་ཀྱིས་ཐེག་པ་རིམ་
པ་དགུའི་བྱ་རྩོལ་བློས་བཏགས་རྣམས་འདུལ་བ་དང་གཅིག །སྤྱི་ཏི་ཀ་དག་རྟེན་མེད་ཀྱིས་
ཕྱོགས་འཛིན་གྱི་ལྟ་སྒོམ་རྣམས་འདུལ་བ་དང་གཉིས། སྐྱེ་མེད་རྣལ་མ་བྱར་མེད་སོ་མ་
ཡིས་རྩོལ་སྒྲུབ་ཉམས་རྟགས་དྲོད་དང་མངོན་ཤེས་རྣམས་འདུལ་བ་དང་གསུམ་མོ། །དེ་
རྣམས་ཀྱི་མཆོག་ཅེས་པ་ནི། ཕྱི་རྒྱུད་གསུམ་གྱི་མཆོག་ཡོ་གའོ། །བསྐྱེད་རྫོགས་གསུམ་གྱི་ 
མཆོག་ཨ་ཏི་ཡོ་ག་རྫོགས་པ་ཆེན་པོའོ། །ཐེག་པ་རིམ་པ་དགུའི་ཞེ་འདོད་དང་རྩོལ་སྒྲུབ་
རྣམས་འདུལ་བའི་མཆོག་ནི་རྫོགས་པ་ཆེན་པོ་ཐོད་རྒལ་དགུ་རྩེ་སྤྱི་ཕུད་སྤྱི་རྗེ་སྤྱི་ཏི་ཡོ་ 
གའོ། །དེའི་ཕྱིར། གདུལ་དཀའ་འདུལ་བ་རྣམས་ཀྱི་མཆོག །ཅེས་གསུངས་སོ། །དཔའ་ 
བོ་འཇིག་རྟེན་གསུམ་ལས་རྒྱལ། །ཞེས་པ་ནི་དཔའ་བོ་ཞེས་པ་གསུམ་སྟེ། སྔོན་བྱུང་གི་ 
དཔའ་བོ་དང་། རྗེས་འཇུག་གི་དཔའ་བོ་དང་། གདུང་འཚོབ་ཀྱི་དཔའ་བོ་དང་གསུམ་མོ། ། 
དེ་ལ་སྔོན་བྱུང་གི་དཔའ་བོ་ནི་གསང་བདག་ཆེན་པོ། རྗེས་འཇུག་གི་དཔའ་བོ་ནི་རྡོ་རྗེ་ 
སེམས་དཔའོ། །གདུང་འཚོབ་ཀྱི་དཔའ་བོ་ནི་སློབ་དཔོན་དགའ་རབ་རྡོ་རྗེའོ། ། 
ཡང་ན་དཔའ་བོ་ལ་འབྲུ་ལྔར་བཤད་དེ། རྒྱུ་མཚན་ཉིད་སྡེ་གསུམ་གྱི་དཔའ་བོ་ 
དང་། གསང་སྔགས་ཕྱི་རྒྱུད་སྡེ་གསུམ་གྱི་དཔའ་བོ་དང༌། གསང་སྔགས་བསྐྱེད་རྫོགས་ 
གཉིས་ཀྱི་དཔའ་བོ་དང་། རྫོགས་པ་ཆེན་པོའི་དཔའ་བོ་དང་། སྤྱི་ཏི་ཡོ་གའི་དཔའ་བོ་དང་
15

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྔའོ། །དེ་ལ་མཚན་ཉིད་སྡེ་གསུམ་གྱི་དཔའ་བོ་ནི་སྤྲུལ་པའི་སྐུ་བཅོམ་ལྡན་འདས་ཤཱཀྱ་ 
ཐུབ་པའོ།།ཀྲི་ཡོག་སྡེ་གསུམ་གྱི་དཔའ་བོ་ནི་ལོངས་སྤྱོད་རྫོགས་པའི་སྐུ་དཔལ་རྣམ་པར་ 
སྣང་མཛད་དོ། །བསྐྱེད་རྫོགས་ཀྱི་དཔའ་བོ་ནི་དཔལ་རྡོ་རྗེ་སེམས་དཔའོ། །རྫོགས་པ་ 
ཆེན་པོའི་དཔའ་བོ་ནི་དཔལ་ཀུན་ཏུ་བཟང་པོའོ། །སྤྱི་ཏི་ཡོ་གའི་དཔའ་བོ་ནི་ཡེ་ཐོག་མ་ 
ཀ་དག་གི་སངས་རྒྱས་སོ། །སྤྱི་ཏི་ཡོ་གས་ཟབ་པ་དོན་དུ་བཤད་པའི་དཔའ་བོ་ལ་གསུམ་ 
སྟེ༑ སྐྱེ་མེད་ཀ་དག་གི་དཔའ་བོ་དང་། བྱར་མེད་བློ་འདས་ཀྱི་དཔའ་བོ་དང་། དངོས་མེད་ 
ཟང་ཀའི་དཔའ་བོ་དང་གསུམ་མོ། །དཔའ་བོ་དེས་ཅི་འདུལ་ན། ཐེག་པའི་ལྟ་བ་ལོག་ཅིང་ 
ཞེ་འདོད་དང་རྩོལ་སྒྲུབ་ལ་ཞེན་པ་རྣམས་ཚར་གཅོད་ཅིང་འདུལ་བའོ། །གདུལ་བྱ་གང་ 
འདུལ་ན་འཇིག་རྟེན་གསུམ་གྱི་གདུལ་དཀའ་བ་རྣམས་འདུལ་བའོ། །འཇིག་རྟེན་ཞེས་ 
པ་ནི། འཇིག་པ་ལ་འཇིག་པས་རྟེན་པའི་ཕྱིར་ན་འཇིག་རྟེན་ནོ། །ཡང་ན་སྤྱི་ཏིའི་གཞུང་ 
གིས། རྒྱུའི་ཆོས་དང་། བྱས་པའི་ཆོས་དང་། བྱ་བཙལ་རྩོལ་སྒྲུབ་ཀྱི་ཆོས་དང་། རེ་དོགས་ 
ཡིད་སྨོན་གྱི་ཆོས་དང་། བྱས་པའི་ཆོས་རྒྱུའི་ཐེག་པ་ལ་བརྟེན་པ། འཇིག་རྟེན་པ་ཡིན་པས་ 
ན་འཇིག་རྟེན་ནོ། །འདུས་བྱས་ཐམས་ཅད་ནི་མི་རྟག་གོ། །བྱས་པའི་ཆོས་ཐམས་ཅད་ནི་ 
འཇིག་ཅིང་དོན་མེད་པའོ། །གསུམ་ཞེས་པ་ནི་གསུམ་ཚོ་གསུམ་ལ་ཕྱེ་བས་ཐེག་པ་དགུ་ 
ཡིན་ཏེ། རྒྱུ་མཚན་ཉིད་ཀྱི་ཐེག་པ་ལ་གསུམ། ཕྱི་པ་ཐུབ་པ་རྒྱུད་ལ་གསུམ། ནང་པ་ཐབས་ 
ཀྱི་རྒྱུད་ལ་གསུམ་སྟེ་དགུའོ། །དེ་རྣམས་གསུམ་ལས་རྒྱལ་བའི་སྤྱི་ཏི་ཡོ་གའོ། ། 
ཡང་ན་འཇིག་རྟེན་གསུམ་ནི། སྟེང་ལྷའི་འཇིག་རྟེན། བར་མིའི་འཇིག་རྟེན། འོག་ 
ཀླུའི་འཇིག་རྟེན་དང་གསུམ་མོ། །དེ་གསུམ་ལས་རྒྱལ་བས་ན་རྒྱལ་ཞེས་བྱའོ། །ཡང་ན་ 
གསུམ་ཞེས་པ་ནི། ས་སྟེང་དང་། ས་འོག་དང་། ས་བླ་དང་གསུམ་མོ། །དེ་གསུམ་ལས་ 
བཅོམ་ལྡན་འདས་རྒྱལ་བའོ། །ཡང་ན་དུག་གསུམ་ལས་རྒྱལ་བ་ནི་དུག་གསུམ་སྐུ་གསུང་
16

༄༅། །ཟབ་གཏེར་ཆོས་ཀྱི་མཛོད་ཁང་།
ཐུགས་སུ་རྟོགས་པས་ན་རྒྱལ་ཞེས་བྱའོ། །ཡང་ན་གསུམ་སྟེ་ཞེས་པ། མཚན་ཉིད་སྡེ་ 
གསུམ་གྱི་ཐེག་པ་སྟེ། དེའི་རྒྱུ་དུག་གསུམ་ལ་སོགས་ཏེ་ཉོན་མོངས་པ་བརྒྱད་ཁྲི་བཞི་སྟོང་
རྣམས་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གིས་འདུལ་ཞིང་བཏུལ་ནས། ཉོན་མོངས་རྣམས་ 
ལས་རྒྱལ་བས་ན་རྒྱལ་ཞེས་བྱའོ། །རྡོ་རྗེ་དབང་ཕྱུག་གསང་བའི་རྒྱལ། །ཞེས་པ། ཚིག་ 
འདི་ཡོ་ག་ལ་ཐེག་པ་བཅུའི་ཚུལ་བཤད་ལུགས་སུ་ཡོང་བ་ལ། ཡིག་ཤོག་གིས་མ་ལྡང་ 
བས། སྐལ་ལྡན་ཤེས་རབ་ཅན་གྱིས་ཚིག་ཀུན་ལ་གོང་བཞིན་ཤེས་པར་གྱིས་ཤིག །རྡོ་རྗེ་
ཞེས་པ་གོང་དུ་བཤད་ཟིན་ཏོ། །
དེ་ལ་དོན་རྟགས་གཉིས་ཀྱི་རྡོ་རྗེ་ནི། དོན་ཆོས་སྐུ་ཐིག་ལེ་ཉག་གཅིག་ཏུ་གནས་ 
པའི་རྟགས་སུ་ལྟེ་བ་ཟླུམ་པོར་གནས་པའོ། །དོན་ནང་དུ་ཡེ་ཤེས་རྣམ་པ་ལྔ་ལ་མངའ་
བརྙེས་པ་སྟེ་ནང་ན་རང་གསལ་དུ་གནས་པས་ཕྱི་རོལ་ཏུ་རྟགས་རྭ་ལྔར་བྱུང་བའོ། །བུམ་ 
པའི་ཁ་ཁྱེར་གཉིས་ནི་ཐབས་ཤེས་རབ་གཉིས་ཀྱི་རྟགས་སོ། །དཀྱིལ་འཁོར་གྱི་རྩེ་མོ་ནི་ཡེ་ 
ཤེས་ཟང་ཐལ་གྱི་རྟགས་སོ། །དབུས་ཀྱི་ལྟེ་བ་ཟླུམ་པོར་འདུག་པ་ནི་སྐྱེ་མེད་ཀ་དག་སྙིང་ 
པོའི་གནས་ལུགས་ཀྱི་རིགས་སོ། །དབང་ཞེས་པ་ནི་སྙིང་པོ་ཀ་དག་གི་དོན་ལ་དབང་བའོ། ། 
ཕྱུག་ཅེས་པ་ནི་ཆོས་ཉིད་ཟད་པ་དང་བྲི་བ་མེད་པས་ཕྱུག་པའོ། །ཀ་དག་གི་ནོར་བུ་རིན་ 
པོ་ཆེ་ལ་དབང་། མི་ཟད་པའི་གཏེར་ལ་སྤྱོད་པས་ཕྱུག་ཅེས་བྱའོ། །གསང་བ་ཞེས་པ་སྙིང་ 
པོའི་དོན་བློའི་སྤྱོད་ཡུལ་དུ་མ་གྱུར་པའོ། །སྐྱེ་མེད་ཀ་དག་གི་དོན་རྟོགས་པས་འདུས་བྱས་ 
ཀྱི་ཆོས་ལས་རྒྱལ་བས་ན་རྒྱལ་བ་ཞེས་བྱའོ། །པདྨ་དཀར་པོ་རྒྱས་འདྲའི་སྤྱན། །ཞེས་པ་ 
གཞི་ཀ་དག་གི་དཔེ་བསྟན་ཏེ། པདྨ་འདམ་གྱི་ནང་ན་གནས་ཀྱང་འདམ་གྱི་ཉེས་པའི་སྐྱོན་ 
གྱིས་མ་གོས་པའོ། །དཔེ་དེ་བཞིན་དུ་སྐྱེ་མེད་ཀ་དག་གི་དོན་དེ་ཡང་འཁོར་བའི་འདམ་ན་ 
གནས་ཤིང་། དམྱལ་བའི་གནས་ན་ཚ་གྲང་སྤྱོད་ཀྱང་། སྙིང་པོ་ཀ་ནས་དག་པའི་དོན་དེ་ལ་
17

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྡུག་བསྔལ་དང་འཁོར་བའི་སྐྱོན་དང་དྲི་མས་མ་གོས་པའོ། །དཀར་པོ་ཞེས་པ་ཆོས་ཉིད་ 
ཀ་ནས་དག་པ་སྟེ་སྐྱོན་དང་དྲི་མས་མ་གོས་པའོ། །ཡང་ན་པདྨ་དཀར་པོ་ནི་མེ་ཏོག་པུནྜ་ 
རི་ཀའོ། །རྒྱས་ཞེས་པ་གཞི་སྐྱེ་མེད་དུ་རྒྱས། ལམ་ཀ་དག་ཏུ་རྒྱས། འབྲས་བུ་བློ་འདས་སུ་ 
རྒྱས། སྙིང་པོ་དོན་ལ་རྟོགས་པའི་ཡེ་ཤེས་ཀྱི་དོན་རྒྱས་པའོ། །འདྲ་ཞེས་པ་གོང་མའི་དཔེ་ 
དེ་པདྨ་དཀར་པོ་དང་འདྲ་ཞེས་པའོ། །སྤྱན་ཞེས་པ་མ་རིག་པ་དང་སྒྲིབ་པ་མེད་པའི་སྤྱན་ 
དེ་གསལ་བ་ཟང་ཐལ་ཆེན་པོའི་སྤྱན་ནོ། །
ཡེ་ཤེས་མིག་གཅིག་དྲི་མ་མེད། །ཅེས་པ། དྲི་མ་ནི་ཉོན་མོངས་པའི་དྲི་མ་ཡེ་ཤེས་ 
ཀྱི་མིག་ཏུ་དག་པའོ། །མེད་པ་ནི་རིག་པའི་ངོ་བོ་བཤད་དོ། །པདྨ་རྒྱས་པའི་གདན་ལ་ 
བཞུགས། །ཞེས་པ་འདི་ལའང་འབྲུ་ལྔར་བཤད་དེ། རྒྱུ་མཚན་ཉིད་དང༌། སྔགས་ཕྱི་པ་ 
དང་། སྔགས་ནང་པ་བསྐྱེད་རྫོགས་གཉིས་དང་། རྫོགས་པ་ཆེན་པོ་དང་། སྤྱི་ཏི་ཡོ་གའི་ 
པདྨ་རྒྱས་པའི་གདན་དང་ལྔར་བཤད་དེ། པདྨ་ནི་མེ་ཏོག་ལ། རྒྱས་པ་ནི་འདབ་མ་བརྒྱད་ 
དུ་རྒྱས་ཤིང་གྱེས་པ་སྟེ། བདེ་བར་གཤེགས་པ་རྣམས་ཀྱི་གདན་ནོ། །རྒྱུའི་ཐེག་པའི་ 
ལུགས་ཀྱི་པདྨ་རྒྱས་པའི་གདན་དེ་བཅོམ་ལྡན་འདས་ཀྱི་གདན་ནོ། །སྔགས་ཕྱི་རྒྱུད་ཀྱི་
ལུགས་ཀྱི་པདྨ་རྒྱས་པའི་གདན་དེ་རིགས་གསུམ་མགོན་པོའི་གདན་ནོ། །ནང་རྒྱུད་བསྐྱེད་
རྫོགས་ཀྱི་ལུགས་ཀྱི་པདྨ་རྒྱས་པའི་གདན་དེ་བཅོམ་ལྡན་འདས་མི་བསྐྱོད་པ་དང་ལོངས་
སྤྱོད་རྫོགས་པའི་སྐུ་དཔལ་རྣམ་པར་སྣང་མཛད་ཀྱི་གདན་ནོ། །རྫོགས་པ་ཆེན་པོའི་ལུགས་
ཀྱི་པདྨ་རྒྱས་པའི་གདན་དེ་བཅོམ་ལྡན་འདས་དཔལ་ཀུན་ཏུ་བཟང་པོའི་གདན་ནོ། །སྤྱི་ཏི་ཡོ་
གའི་ཡེ་ཐོག་ཀ་དག་ནི་སངས་རྒྱས་བདེ་བར་གཤེགས་པ་རྣམས་ཀྱི་གདན་ནོ། །བཞུགས་
པ་ནི་འཕོ་འགྱུར་མེད་པར་བཞུགས་པའོ། །ཡང་ན་སྤྱི་ཏིའི་གཞུང་གི་པདྨ་ནི་སྐྱོན་མེད་ཀ་ 
དག །རྒྱས་པ་ནི་རྟོགས་པའི་ཡེ་ཤེས་རྒྱས་པ། གདན་ནི་སྟན་ལ་མི་འགྱུར་བ། བཞུགས་པ་
18

༄༅། །ཟབ་གཏེར་ཆོས་ཀྱི་མཛོད་ཁང་།
ནི་སྙིང་པོའི་ཀློང་ན་རང་བྱུང་གི་ཡེ་ཤེས་ཆེན་པོ་འཕོ་འགྱུར་མེད་པར་བཞུགས་སོ། །ཡང་ 
ན་པདྨ་རྒྱས་པ་ལྟར་རྟོགས་པའི་ཤེས་རབ་རྒྱས་སོ། །རང་གི་ལག་གིས་རྡོ་རྗེ་མཆོག །ཅེས་པ། 
དེ་དག་ཀུན་ལ་གོང་བཞིན་དུ་འབྲུ་ལྔ་ལྔ་ཐེག་པའི་རིམ་པ་བཅུར་བཤད་པར་བྱའོ། །རང་ 
གི་ཞེས་པ་རྣལ་འབྱོར་པས། ལག་གི་ཞེས་པ་ཤེས་རབ། རྡོ་རྗེ་ཞེས་པ་སྙིང་པོ་སྐྱེ་བ་མེད་ 
པའི་རྡོ་རྗེ། མཆོག་ནི་བྱར་མེད་བློ་འདས་རྟོགས་པའི་མཆོག་གོ། །
ཡང་ན་རྟོགས་པའི་དོན་ཕུལ་དུ་གྱུར་པའོ། །ཡང་དང་ཡང་དུ་གསོར་བྱེད་པ། །ཞེས་པ། 
ཡང་དང་ཞེས་པ་ནི་སྙིང་པོའི་དོན་ཏེ། ཡང་དུ་ཞེས་པ་ཡན་ལག་རྩལ་ཞེས་ཟེར། གསོར་ 
བྱེད་པ་ཞེས་པ་སྙིང་པོ་དང་ཡན་ལག་ཏུ་འཕྲད་ནས་དངོས་མེད་བློ་འདས་ཆེན་པོར་རྟོགས་ 
པའོ། །ཡང་ན་མཐུ་སྟོབས་བདག་པོ་དཔལ་ཕྱག་ན་རྡོ་རྗེའི་ཕྱག་གཡས་པ་ན། གསེར་ 
གྱི་རྡོ་རྗེ་རྩེ་ལྔ་པ་གདུག་པ་ཅན་ཚར་གཅོད་པའི་དོན་དུ་གྱེན་ལ་ཡང་དང་ཡང་དུ་གསོར་ 
བར་མཛད་པའོ། །ཡང་ན་སྙིང་པོའི་གཤིས་ཟང་ཀ་གནས་ལུགས་རྣལ་མ་རང་གི་རྒྱུད་ལ་ 
གནས་པ་དེ་ཡང་དང་ཡང་དུ་འདྲིས་པར་བྱེད་ཅིང་རྐྱེན་ཁར་མི་གཏོང་བས་ན་གསོར་བྱེད་ 
པ་ཞེས་བྱའོ། །ཁྲོ་གཉེར་རིམ་པར་ལྡན་ལ་སོགས། །ཞེས་པ་ནི། ཁྲོ་བོ་ཞེས་པ་ནི་གསུམ་ 
སྟེ༑ ངང་ཁྲོ། ཤུགས་ཁྲོ། མཛད་པ་དང་བཅས་ནས་ཁྲོ་བའོ། །གཉེར་ཞེས་པ་ཁྲོ་བོ་དེ་ 
རྣམས་ལ་གཉེར་མ་རིམ་པ་གསུམ་ཡོད་དེ། ཐབས་ཀྱིས་འདུལ་བའི་ཁྲོ་གཉེར། དབང་དུ་ 
སྡུད་པའི་ཁྲོ་གཉེར། ཟིལ་གྱིས་གནོན་པའི་ཁྲོ་གཉེར་ཏེ། གཉེར་མ་རིམ་པ་གསུམ་དང་ 
ཁྲོ་བོ་དེ་རྣམས་ལྡན་ནོ། །ལྡན་ཞེས་པ་ནི་དུར་ཁྲོད་ཀྱི་ཆས་བརྒྱད་དང་ལྡན་པའོ། །སོགས་ 
ཞེས་པ་ནི་འཁོར་གྱི་ཁྲོ་བོ་རྣམས་ཏེ་མང་པོའི་སྒྲའོ། །
སྤྱི་ཏིའི་འགྲེལ་ཀྱིས་ནི། ཁྲོ་བོ་ནི་ལྟ་བ་ལོག་པ་ལ་ཁྲོ། གཉེར་ནི་ཐེག་པའི་ཆོས་ 
ཐམས་ཅད་ཀྱི་གཉེར་འདི་ནས་ཟིན། རིམ་པ་ནི་ཐེག་པའི་རིམ་པ་དགུའོ། །ལྡན་པ་ནི་སྐྱེ་
19

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་ཀ་དག་དང་ལྡན་ལ། སོགས་པ་ནི་ཆོས་ཀྱི་སྒོ་མོ་དཔག་ཏུ་མེད་པ། བརྗོད་ཀྱིས་མི་ 
ལངས་པ།བསམ་གྱིས་མི་ཁྱབ་པ་རྣམས་ཀྱི་ནང་ནས་ཀྱང་། དེ་རྣམས་ཀུན་དང་མཐུན་ 
ལ༑ ཀུན་ལས་ཁྱད་པར་འཕགས་པའི་ཁྱད་ཆོས་འདི་ནས་སྟོན་ནོ། །ལག་ན་རྡོ་རྗེ་མཐའ་ 
ཡས་པ། །ཞེས་པ། ལག་ན་ཞེས་པ་ནི་ཁྲོ་བོ་དེ་རྣམས་ཀྱི་ཕྱག་གཡས་པ་ན། རྡོ་རྗེ་རྩེ་ལྔ་ 
པ་བསྣམས་པ། ཁྲོ་བོ་མཐའ་ཡས་པ་སྟོན་པའི་འཁོར་ན་གནས་པའོ། །འགྲེལ་པ་འདིའི་ 
ལུགས་ཀྱིས། ལག་ན་ཞེས་པ་ནི་སྐལ་ལྡན་གྱི་ལག་པ་ན། རྡོ་རྗེ་ཞེས་པ་སྐྱེ་འཆི་འཕོ་འགྱུར་ 
མེད་པའི་དོན་རྟོགས་པ། མཐའ་ཡས་ཞེས་པ་ནི་རྟོགས་པ་མཐའ་ཡས་པ་དང་། ཡོན་ཏན་ 
མཐའ་ཡས་པ་དང༌། ཐུགས་རྗེ་མཐའ་ཡས་པ་དང༌། བྱིན་རླབས་མཐའ་ཡས་པ་དང་། 
ཆོས་མཐའ་ཡས་པ་དང་ལྔའོ། །དཔའ་བོ་གདུལ་དཀའ་འདུལ་བ་པོ། །ཞེས་པ། དཔའ་ 
བོ་སྐྱེ་མེད་ཀ་དག་གི་དཔའ་བོ། གདུལ་དཀའ་བ་ནི་ཐེག་པ་འོག་མའི་ལྟ་སྒོམ་རྣམས་སོ། ། 
དེ་འདུལ་བར་བྱེད་པའི་མཆོག་ནི་བྱར་མེད་བློ་འདས་ཀྱི་སྤྱི་ཏི་ཡོ་གའོ། །ཡང་རྒྱུ་མཚན་ 
ཉིད་སྡེ་གསུམ་གྱི་ལུགས་ཀྱི་གདུལ་དཀའ་བ་ནི་དུག་གསུམ་ལ་སོགས་ཏེ་ཉོན་མོངས་པ་ 
བརྒྱད་ཁྲི་བཞི་སྟོང་ངོ་། །དེ་རྣམས་འདུལ་བའི་མཆོག་ནི་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ 
གིས་འདུལ་ལོ། །དེ་ཡང་སེར་སྣའི་གཉེན་པོར་སྦྱིན་པས་འདུལ། ཚུལ་ཁྲིམས་འཆལ་བའི་ 
གཉེན་པོར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པས་འདུལ། མི་བཟོད་པའི་གཉེན་པོར་བཟོད་ 
ལེ་ལོའི་གཉེན་པོར་བརྩོན་འགྲུས་ཀྱིས་འདུལ། གཡེང་བའི་གཉེན་པོར་ པས་འདུལ། 
བསམ་གཏན་གྱིས་འདུལ། ཤེས་རབ་ཞན་པའི་གཉེན་པོར་ཐོས་བསམ་སྒོམ་གསུམ་གྱིས་ 
འདུལ་བའོ། །
འཇིགས་སུ་རུང་དང་དཔའ་བྱད་ཅན། །ཞེས་པ། འཇིགས་སུ་རུང་བ་ནི་ཁྲོ་བོ་སྐུ་ 
མདོག་མཐིང་ནག་ཞལ་གསུམ་ཕྱག་དྲུག་པའོ། །ཡང་ན་ཞལ་གཅིག་ཕྱག་གཉིས་སྤྱན་
20

༄༅། །ཟབ་གཏེར་ཆོས་ཀྱི་མཛོད་ཁང་།
གསུམ་ཤིན་ཏུ་འཇིགས་ཤིང་རྔམས་པ་སྐྱི་གཡའ་བའམ་སྐྱི་བུང་བྱེད་པའི་རྣམ་པའོ། ། 
དཔའ་བྱད་ཅན་ཞེས་པ་ནི་དུར་ཁྲོད་ཆས་བརྒྱད་ཀྱི་དཔའ་བྱད་ཅན་ནོ། །ཡང་ན་སྤྱི་ཏིའི་ 
ལུགས་ཀྱི་འཇིགས་སུ་རུང་བ་ཞེས་པ་ནི་ལྟ་བ་ཤིན་ཏུ་ཡང་འཇིགས་སུ་རུང་བ་སྟེ། གཏད་
མེད། རྩོལ་མེད། ཕྱོགས་མེད། ཞེན་མེད་དོ། །བསྒོམ་པ་འཇིགས་སུ་རུང་བ་ནི། བསམ་ 
མེད། འགྱུ་མེད། རྟོག་མེད། བློ་སྟོར་བའོ། །སྤྱོད་པ་འཇིགས་སུ་རུང་བ་ནི། བྱར་མེད། 
ཞེན་མེད། རྩོལ་མེད། ལས་ཟིན་པའོ། །འབྲས་བུ་འཇིགས་སུ་རུང་བ་ནི། ཡེ་གནས། 
ཚིག་ཆོད། རེ་མེད། རང་གནས། བློ་ལས་འདས་པའོ། །དཔའ་བྱད་ཅན་ནི། སྤྱི་ཏི་ཡོ་གའི་ 
དཔའ་བྱད་ཀྱིས་ཐེག་པ་གཞན་ཟིལ་གྱིས་གནོན་པའོ། །རྡོ་རྗེ་རྩེ་མོ་རབ་འཕྲོ་བ། །ཞེས་པ། 
རྡོ་རྗེ་ཞེས་པ་ནི་སྙིང་པོའི་དོན་ཏོ། །རྩེ་མོ་ཞེས་པ་ཐིག་ལེ་ཉག་གཅིག་གོ། །རབ་འཕྲོ་བ་ 
ཞེས་པ་ནི་ཡེ་ཤེས་ཀྱི་འོད་ཟེར་རབ་ཏུ་འཕྲོ་བའོ། །རང་གི་ལག་གིས་གསོར་བྱེད་པ། ། 
ཞེས་པ། རང་ནི་རང་གི་ཤེས་རབ། ལག་གིས་ཞེས་པ་བཀའ་བརྒྱུད། གསོར་བྱེད་པ་ཞེས་ 
པ་རྟོགས་པ་རང་གི་རྒྱུད་ལ་ཤར་ཞིང་གནས་པའོ། །
སྙིང་རྗེ་ཆེ་དང་ཤེས་རབ་དང་། །ཞེས་པ། སྙིང་རྗེ་ཆེན་པོ་ནི་ཕྱོགས་མཚམས་མེད་ 
པའི་སྙིང་རྗེའོ། །ཤེས་རབ་ཅེས་པ་ནི་དབྱེ་བ་མེད་པའི་ཤེས་རབ་བོ། །ཐབས་ཀྱིས་འགྲོ་ 
དོན་བྱེད་པ་མཆོག །ཅེས་པ། ཐབས་ཞེས་པ་ནི་རྟོགས་པར་བྱེད་པའི་ཐབས་བསམ་གྱིས་ 
མི་ཁྱབ་པའོ། །འགྲོ་དོན་བྱེད་པ་ནི་འགྲོ་བ་སེམས་ཅན་གྱི་དོན་བྱེད་ཅིང་ཕན་འདོགས་ 
པའོ། །མཆོག་ཅེས་པ་རྟོགས་པའི་དོན་ཕུལ་དུ་ཕྱིན་པའོ། །དགའ་མགུ་རངས་པའི་བསམ་ 
པ་ཅན། །ཞེས་པ། ཐེག་པ་དགུའི་རྩེ་མོ་ཆོས་ཡ་མཚན་ཅན་འདི་ལ། སེམས་དགའ་བ་དང༌། 
མགུ་བ་དང་། ཡི་རངས་པ་དང་གསུམ་མོ། །བསམ་པ་ཅན་ནི་མཁྱེན་པའི་ཡོན་ཏན་ནོ། ། 
ཁྲོ་བོ་ལུས་ཀྱི་གཟུགས་ལྡན་པ། །ཞེས་པ། ཁྲོ་བོ་ཞེས་པ་ནི་ཁྲོ་བོ་དང་ཁྲོ་མོའི་སྐུ་མདོག་
21

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཕྱག་མཚན་རྣམས་བཤད་ཟིན་ནོ། །འགྲེལ་པ་འདིའི་གཞུང་གིས། ཁྲོ་བོ་ནི་ཐེག་པ་འོག་ 
མ་ལ་ཁྲོ། ལུས་ཀྱི་ཞེས་པ་ནི་འཕོ་འགྱུར་མེད་པའི་ལུས་སོ། །གཟུགས་ལྡན་པ་ཞེས་པ་ 
ནི་སྐྱེ་ཤི་འཕོ་འགྱུར་མེད་པའི་གཟུགས་དང་ལྡན་པའོ། །སངས་རྒྱས་ཕྲིན་ལས་བྱེད་པའི་ 
མགོན། །ཞེས་པ། སངས་ཞེས་པ་ནི་ཉོན་མོངས་པ་སངས་པའོ། །རྒྱས་པ་ནི་ཡེ་ཤེས་རྒྱས་ 
པའོ། །སངས་པ་ནི་མ་རིག་པ་སངས། རྒྱས་པ་ནི་རིག་པའི་ཡེ་ཤེས་རྒྱས་པའོ། །སངས་པ་ 
ནི་བྱ་བཙལ་དང་རྩོལ་སྒྲུབ་སངས། རྒྱས་པ་ནི་བྱར་མེད་སྤྲོས་མེད་ཆེན་པོར་རྒྱས། སངས་ 
པ་ནི་གྲུབ་མཐའི་བློས་བཏགས་ཀྱི་ཆོས་རྣམས་སངས། རྒྱས་པ་ནི་བྱར་མེད་བློ་འདས་ 
ཀྱི་ཆོས་རྒྱས། སངས་པ་ནི་སྤངས་པ་ཕུན་སུམ་ཚོགས་པ། རྒྱས་པ་ནི་ཆེ་བའི་བདག་ཉིད་ 
ཡོངས་སུ་རྒྱས་པའོ། །
ཡང་ན། སངས་རྒྱས་ཕྲིན་ལས་བྱེད་པའི་མགོན། །ཞེས་པ། ཐེག་པ་རིམ་པ་དགུར་ 
འབྲུ་བཀྲལ་ཏེ་བཤད་ན། ཉན་ཐོས་ཀྱིས་འཁོར་བའི་སྡུག་བསྔལ་རྣམས་སངས། ཟག་པ་ 
མེད་པའི་བདེ་བ་རྒྱས། རང་སངས་རྒྱས་ནི་རྟེན་འབྲེལ་བཅུ་གཉིས་སངས། རྟེན་འབྲེལ་ 
ལུགས་ལས་ལྡོག་སྟེ་རྣམ་པར་རིག་བྱེད་ཆེན་པོར་རྒྱས། བྱང་ཆུབ་སེམས་དཔའི་ཐེག་པས་ 
ཀུན་རྫོབ་ཀྱི་བདེན་པ་སངས། དོན་དམ་པའི་བདེན་པ་རྒྱས། སྔགས་ཀྲི་ཡས་དྲི་མ་རྣམ་ 
པ་གསུམ་སངས། དག་པ་ཆོས་ཉིད་ཀྱི་དོན་རྒྱས། ཨུ་པ་ཡས་སྣང་བའི་འཁྲུལ་པ་སངས། 
རིགས་གསུམ་གྱི་ལྷར་རྒྱས། ཡོ་གས་སྐྱེ་འགག་རྣམ་པ་བཞི་སངས། རིགས་ལྔའི་ལྷའམ་ 
ཡོ་གའི་ལྷ་སུམ་ཅུ་རྩ་གཉིས་སུ་རྒྱས། མ་ཧཱ་ཡོ་གས་ཕུང་པོ་ལྔ་སངས། རིགས་ལྔ་རྒྱས། ཨ་ 
ནུ་ཡོ་གས་དུག་ལྔ་སངས། ཡེ་ཤེས་ལྔར་རྒྱས། ཨ་ཏི་ཡོ་གས་སྣང་སྲིད་ཀྱི་ཆོས་ཐམས་ཅད་ 
མ་སྤངས་ལ་མི་གནས་པས་སངས། མ་འགགས་ལ་མི་དམིགས་པས་རྒྱས་པའོ། །སྤྱི་ཏིས་ 
བྱ་རྩོལ་དང་ཞེ་འདོད་རྣམས་སངས། བྱར་མེད་ཞེ་འདོད་མེད་པར་རྒྱས་པའོ། །ཕྲིན་ལས་
22

༄༅། །ཟབ་གཏེར་ཆོས་ཀྱི་མཛོད་ཁང་།
ནི་དོན་གོང་མ་དེ་རྣམས་ཀྱིས་འགྲོ་བ་སེམས་ཅན་རྣམས་ཀྱི་ཕྲིན་ལས་བྱེད་པའོ། །མགོན་
ནི་འཕགས་པ་འཇམ་དཔལ་ལོ། །ཡང་ན་ཕྲིན་ལས་ནི་ཞི་བ་རྒྱས་པ་དབང་བ་དྲག་པོའི་
ཕྲིན་ལས་དང་བཞིའོ། །བྱེད་པ་ནི་སེམས་ཅན་གྱི་དོན་བྱེད་པའོ། །མགོན་ནི་བཅོམ་ལྡན་ 
འདས་ཏེ། སེམས་ཅན་ཐམས་ཅད་ཀྱི་མགོན་མཛད་པའོ། །ལུས་བཏུད་རྣམས་དང་ལྷན་ 
ཅིག་ཏུ། །ཞེས་པ། ལུས་བཏུད་ཅེས་པ་སྟོན་པའི་སྤྱན་སྔར་ལུས་ཀྱིས་ཕྱག་འཚལ། ཡི་རང་ 
བ་དང་། འདུད་པ་བྱས་པ་དང་། རྣམས་དང་ནི་འཁོར་ལག་ན་རྡོ་རྗེ་རྣམས་དང་ལྷན་ཅིག་ 
ཏུ་ཕྱག་འཚལ་པུས་བཙུགས་ཐལ་མོ་སྦྱར་ནས། སེམས་དགའ་བ་དང་། ཡི་རང་བ་དང་། 
ལུས་བཏུད་པའི་སྒོ་ནས་སྟོན་པ་ལ་ཆོས་ཉན་ནོ། །
དེ་བཞིན་གཤེགས་པ་བཅོམ་ལྡན་འདས། །ཞེས་པ། དེ་བཞིན་ཞེས་པ་མ་ནོར་མ་ 
བཅོས་པའི་དོན་ཏོ། །གཤེགས་པ་ཞེས་པ་དེ་བཞིན་གཤེགས་པ། མ་ནོར་བར་གཤེགས་ 
པ༑ རྟོགས་པས་གཤེགས་པ། སེམས་ཅན་ཐམས་ཅད་ཀྱི་དོན་ལ་གཤེགས་པའོ། །བཅོམ་ 
ལྡན་འདས་ལ་འབྲུ་ལྔས་ཐེག་པ་བཅུ་ཐམ་པར་བཤད་དེ། དེ་ལ་མཚན་ཉིད་སྡེ་གསུམ་གྱི་ 
བཅོམ་ལྡན་འདས་དང་། ཀྲི་ཡོག་སྡེ་གསུམ་གྱི་བཅོམ་ལྡན་འདས་དང་། བསྐྱེད་རྫོགས་ 
རྣམ་གསུམ་གྱི་བཅོམ་ལྡན་འདས་དང་། རྫོགས་པ་ཆེན་པོའི་བཅོམ་ལྡན་འདས་དང་། སྤྱི་ 
ཏི་ཡོ་གའི་བཅོམ་ལྡན་འདས་དང་ལྔའམ་བཅུ་ཐམ་པར་བཤད་པར་བྱའོ། །དེ་ལ་མཚན་ 
ཉིད་སྡེ་གསུམ་གྱི་བཅོམ་ལྡན་འདས་ནི། བཅོམ་པ་ནི་བདུད་བཞི་བཅོམ། ལྡན་པ་ནི་ 
ལེགས་པའི་ཡོན་ཏན་དྲུག་དང་ལྡན། འདས་པ་ནི་འཁོར་བ་དང་མྱ་ངན་ལས་འདས་པའོ། །
ཀྲི་ཡོག་སྡེ་གསུམ་གྱི་བཅོམ་ལྡན་འདས་ནི་སྒྲིབ་པ་རྣམ་པ་བཞི་དང་ཉོན་མོངས་པ་དང་
ལྡན་པའི་རྣམ་པར་རྟོག་པའི་དྲི་མ་རྣམས་བཅོམ། ཁྲུས་དང་གཙང་སྦྲ་དང་ལྡན། སྐྱེ་འགག་ 
གཉིས་ལས་འདས་པའོ། །བསྐྱེད་རྫོགས་གཉིས་ཀྱི་བཅོམ་ལྡན་འདས་ནི་གཉིས་ཏེ། མ་ཧཱ་
23

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡོ་གའི་བཅོམ་ལྡན་འདས་དང༌། ཨ་ནུ་ཡོ་གའི་བཅོམ་ལྡན་འདས་སོ། ། 
མ་ཧྭའི་བཅོམ་ལྡན་འདས་ནི། སྣང་སྲིད་ཐམས་ཅད་ལྷ་དང་ལྷ་མོའི་དཀྱིལ་འཁོར་ 
དུ་བཅོམ། ཐབས་སྣང་བ་ལ་ཤེས་རབ་སྟོང་པ་ཉིད་དེ་སྣང་ལ་རང་བཞིན་མེད་པའི་དོན་ 
དང་ལྡན། དོན་དམ་པར་སྣང་སྟོང་གཉིས་ལས་འདས་སོ། །ཨ་ནུ་ཡོ་གའི་བཅོམ་ལྡན་ 
འདས་ནི། ཕུང་པོ་ལྔ་དང་། ཁམས་དང་། སྐྱེ་མཆེད་དང་། ཉོན་མོངས་པའི་རྟོག་ཚོགས་ 
ཐམས་ཅད་ནི་བཅོམ། དབྱིངས་དང་ཡེ་ཤེས་གཉིས་དང་ནི་ལྡན། རྒྱུ་འབྲས་གཉིས་ལས་ 
འདས་སོ། །རྫོགས་པ་ཆེན་པོའི་བཅོམ་ལྡན་འདས་ནི། སྣང་སྲིད་འཁོར་འདས་ཀྱི་ཆོས་ 
ཐམས་ཅད་མ་སྤངས་ལ་མི་གནས་པར་བཅོམ། མ་འགག་ལ་མི་དམིགས་པར་ལྡན། ཡོད་ 
པ་དང་མེད་པ་ལས་འདས་སོ། །སྤྱི་ཏི་ཡོ་གའི་བཅོམ་ལྡན་འདས་ལ་གསུམ་སྟེ། སྣང་ 
གྲགས་ཀྱི་ཆོས་ཐམས་ཅད་རང་གྲོལ་རང་སྣང་ཆེན་པོར་བཅོམ། གསལ་དག་ཆེན་པོ་དང་ 
ལྡན། དགག་སྒྲུབ་གཉིས་ལས་འདས་སོ། །ཡང་ན་རང་བཞིན་སྐྱེ་བ་མེད་པར་བཅོམ། 
ངོ་བོ་འོད་གསལ་ཀ་དག་ཆེན་པོ་དང་ལྡན། དངོས་མེད་དབྱིངས་སུ་འདས་སོ། །ཡང་ན་ 
འཁྲུལ་སྣང་ཐམས་ཅད་འོད་གསལ་བུས་བཅོམ། སྟོང་པ་ཀུན་འབྱུང་གིས་སྙིང་པོ་མའི་ 
ཀློང་དུ་ལྡན། གཞི་དང་འཁྲུལ་པ་ལས་འདས་སོ། །ཡང་ན་ཀ་དག་མའི་ཀློང་དུ་བཅོམ། 
འོད་གསལ་བུའི་ངང་དུ་ལྡན། མ་བུ་དབྱེར་མེད་ངང་དུ་འདས་སོ། །ཡང་ན་འཁྲུལ་པའི་རྒྱུ་ 
རིག་སྟོང་ཀ་དག་ཏུ་བཅོམ། དབྱེ་བ་མེད་པའི་ཡེ་ཤེས་ལྷུན་གྲུབ་ཆེན་པོར་ལྡན། བློ་བྱེད་ 
པ་པོ་དམིགས་པས་སྤྱོད་ཡུལ་ལས་འདས་སོ། །དེ་རྣམས་ལ་དེ་བཞིན་གཤེགས་པ་བཅོམ་ 
ལྡན་འདས་ཞེས་གསུངས་སོ། །
རྫོགས་སངས་རྒྱས་ལ་ཕྱག་འཚལ་ནས། །ཞེས་པ། རྫོགས་པ་ནི་སྣང་སྲིད་འཁོར་ 
འདས་ཀྱི་ཆོས་ཐམས་ཅད་སྤྱི་ཏི་ཡོ་གའི་ཀློང་དུ་རྫོགས་སོ། །སངས་ཞེས་པ་ནི་ཀ་དག་ཆེན་
24

༄༅། །ཟབ་གཏེར་ཆོས་ཀྱི་མཛོད་ཁང༌།
པོའི་ངོ་བོར་སངས། བྱར་མེད་བློ་འདས་ཆེན་པོར་རྒྱས། ལ་ནི་འགྱུར་བ་མེད་པའོ། །ཕྱག་ 
ཅེས་པ་རྩོལ་སྒྲུབ་ཀྱི་ལས་ཐམས་ཅད་ཕྱག་པའོ། །འཚལ་ནས་ཞེས་པ་སྟོན་པ་ལ་མོས་པ་ 
དང་གུས་པའི་སྒོ་ནས་འདུད་པའོ། །ཐལ་མོ་སྦྱར་བ་བྱས་ནས་ནི། །ཞེས་པ། སྟོན་པ་ལ་ 
འཁོར་ཞུ་བ་པོས་ལུས་ངག་ཡིད་གསུམ་གུས་པ་དང་མོས་པའི་སྒོ་ནས། ལུས་ཀྱི་ཐལ་མོ་
སྦྱར། པུས་མོ་གཡས་པའི་ལྷ་ང་ས་ལ་བཙུགས། །སེམས་དང་བའི་སྒོ་ནས་ཡིད་གདུང་ 
བས་ཕྱག་འཚལ་བའོ། །སྤྱན་སྔར་འདུག་སྟེ་འདི་སྐད་གསོལ། །ཞེས་པ། སྟོན་པའི་སྤྱན་ 
སྔར་རྒྱུད་ཞུ་བའི་སྦྱོར་བ་དང་ལྡན་པར་གུས་པས་འདུག་པའོ། །འདི་སྐད་གསོལ་ཞེས་པ། 
སྟོན་པ་ལ་རྒྱུད་ཞུ་བའི་ཚིག་འདི་སྐད་གསོལ་བ་སྟེ་སྟོན་པ་ལ་ཞུས་པའོ། །ཁྱབ་བདག་ 
བདག་ལ་སྨན་པ་དང་། །ཞེས་པས། ཁྱབ་ཅེས་པ་ནི་ཀུན་རྫོབ་རྒྱ་ཆེ་བའི་འཇམ་དཔལ་ལོ། ། 
བདག་ཅེས་པ་ཟབ་པ་དོན་དམ་གྱི་འཇམ་དཔལ་ལོ། །བདག་ལ་ཞེས་པ་བདག་གི་དོན་ནོ། ། 
སྨན་པ་ནི་བླ་མའི་གདམས་ངག་གི་གནད་དོ། །བདག་དོན་བདག་ལ་ཐུགས་བརྩེའི་ཕྱིར། ། 
ཞེས་པ། བདག་ཅེས་པ་ནི་རྟོག་པ་ཕུལ་དུ་གྱུར་པའོ། །དོན་ཞེས་པ་གཉིས་སུ་མེད་པ་ཡང་ 
དག་པའི་དོན་ཏོ། །བདག་ལ་ཞེས་པ་རྟོགས་པའི་དོན་གནད་དུ་ཆུད་པའོ། །ཐུགས་བརྩེའི་ 
ཕྱིར་ཞེས་པ་བདག་གིས་རྟོགས་པ་དེ་གཞན་ལ་ཡང་དེ་ལྟར་སྟོན་པའོ། །སྒྱུ་འཕྲུལ་དྲྭ་བ་ 
མངོན་རྫོགས་པའི། །ཞེས་པ། སྒྱུ་ནི་གཞི། འཕྲུལ་ནི་རྩལ། དྲྭ་བ་ནི་གཞི་རྩལ་གཉིས་སུ་ 
མེད་པ། མངོན་ཞེས་པ་ནི་སྙིང་པོའི་དོན། རྫོགས་ཞེས་པ་ནི་མ་ལུས་པའི་དོན་ཏོ། །
ཡང་ན་སྒྱུ་ཟབ་པ། འཕྲུལ་རྒྱ་ཆེ་བ། དྲྭ་བ་འབྲེལ་པ། མངོན་རྫོགས་པ་ཀ་དག་བློ་ 
འདས་སོ། །བྱང་ཆུབ་ཅི་ནས་བདག་ཐོབ་མཛོད། །ཅེས་པ། བྱང་ཞེས་པ་འདུས་བྱས་ཀྱི་ 
ཆོས་བྱང་། ཆུབ་ཅེས་པ་བྱར་མེད་བློ་འདས་ཀྱི་དོན་ཆུབ་པའོ། །ཅི་ནས་བདག་ཐོབ་མཛོད། ། 
ཅེས་པ། སྙན་བརྒྱུད་ཀྱི་གདམས་པ་དེ་བདག་གིས་རྟོགས་པར་མཛོད་ཅིག་པའོ། །
25

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉོན་མོངས་པས་ནི་སེམས་དཀྲུགས་ཤིང་། །ཞེས་པ། ཉོན་མོངས་པས་ནི་ཞེས་པ་རིག་པ་ 
ཀ་དག་གི་དོན་མ་ཤེས་པས་མ་རིག་པའོ། །སེམས་ད ཀྲུགས་ཤིང་། །ཞེས་པ། ཡིད་འགྱུ་ 
སེམས་ལ་ཆགས་སྡང་ལངས་པས་མིང་འདོགས་ཐ་སྙད་ཀྱི་ཆོས་ནི་འཁྲུལ་སེམས་ལས་ 
བྱུང་བས་བྱང་ཆུབ་སེམས་ཆུ་རྙོགས་པ་ལྟ་བུར་དཀྲུགས་པའོ། །མི་ཤེས་འདམ་དུ་བྱིང་བ་
ཡི༑ ༑ཞེས་པ། སེམས་གསལ་ཞིང་རིག་པ་རྣོ་དྲག་པས་སྙིང་པོ་འབྱེད་པ་མེད་པའི་དོན་མ་ 
རྟོགས་ཤིང་མ་ཤེས་པས། འདམ་དུ་བྱིང་། ཞེས་པ། འཁོར་བའི་འདམ་མ་རིག་པའི་སྡུག་ 
བསྔལ་སྐྱེས་པས་སྐྱེ་རྒ་ན་འཆི་འཁོར་བའི་འདམ་དུ་བྱིང་བའོ། །སེམས་ཅན་ཀུན་ལ་སྨན་ 
པ་དང་། །ཞེས་པ། སེམས་ཅན་ཞེས་པ་སྡུག་བསྔལ་དང་བཅས་པའི་སེམས་ཅན་ནོ། ། 
ཀུན་ཞེས་པ་མང་བ་དང་མ་ལུས་པ་ལ་བྱའོ། །སྨན་པ་དང་། །ཞེས་པ། གདམས་ངག་གི་ 
སྨན་གྱིས་སེམས་ཅན་ཀུན་ལ་སྨན་པར་བྱ་ཞིང་ཕན་གདག་པའོ། །
བླ་མེད་འབྲས་བུ་ཐོབ་བྱའི་ཕྱིར། །ཞེས་པ། བླ་མེད་ནི་སྤྱི་ཏི་ཡོ་གའི་ཐེག་པ་འདི་ 
བླ་ན་མེད་པ་གོང་ན་མེད་པ་གཞན་ལས་ཁྱད་པར་དུ་འཕགས་ཏེ་ཀུན་གྱི་རྗེར་གྱུར་པའོ། ། 
འབྲས་བུ་ཐོབ་བྱའི་ཕྱིར། །ཞེས་པ་འབྲུ་ལྔར་བཤད་དེ། ཉན་ཐོས་ཀྱིས་དགྲ་བཅོམ་པའི་ 
འབྲས་བུ་ཐོབ་བྱའི་ཕྱིར་དང༌། རང་རྒྱལ་གྱིས་བསེ་རུ་ལྟ་བུའི་འབྲས་བུ་ཐོབ་བྱའི་ཕྱིར་ 
དང་། བྱང་ཆུབ་སེམས་དཔས་བཅུ་གཅིག་ཀུན་ཏུ་འོད་ཀྱི་འབྲས་བུ་ཐོབ་བྱའི་ཕྱིར་དང༌།
སྔགས་ཀྲི་ཡས་རིགས་གསུམ་གྱི་འབྲས་བུ་ཐོབ་བྱའི་ཕྱིར་དང༌། ཨུ་པ་ཡས་རིགས་བཞིའི་ 
འབྲས་བུ་ཐོབ་བྱའི་ཕྱིར་དང༌། ཡོ་གས་རིགས་ལྔའི་འབྲས་བུ་ཐོབ་བྱའི་ཕྱིར་དང་། མ་ 
ཧཱས་བཅུ་དྲུག་ཡི་གེ་འཁོར་ལོ་ཚོགས་ཆེན་གྱི་ས་རྡོ་རྗེ་འཛིན་པའི་འབྲས་བུ་ཐོབ་བྱའི་ཕྱིར་ 
དང་། ཨ་ནུ་ཡོ་གས་རྡོ་རྗེ་འཆང་ཆེན་པོའི་འབྲས་བུ་ཐོབ་བྱའི་ཕྱིར་དང་། ཨ་ཏིས་ཀུན་ཏུ་ 
བཟང་པོའི་འབྲས་བུ་ཐོབ་བྱའི་ཕྱིར་དང་། སྤྱི་ཏིས་ཡེ་ཐོག་ཀ་དག་གི་འབྲས་བུ་ཐོབ་བྱའི་
26

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱིར་ཏེ། ཐེག་པ་བཅུ་པོ་དེས་བླ་ན་མེད་པའི་འབྲས་བུ་ཐོབ་པའི་ཕྱིར་ཞུས་པའོ། །རྫོགས་ 
པའི་སངས་རྒྱས་བཅོམ་ལྡན་འདས། །ཞེས་པ། རྫོགས་པ་ནི་ལྷག་མ་མེད་པའི་དོན་ཏོ། ། 
སངས་པ་ནི་ནོན་མོངས་པ་སངས་པའོ། །རྒྱས་པ་ནི་ཡེ་ཤེས་རྒྱས་པའོ། །བཅོམ་པ་ནི་ 
མཚན་མའི་ཆོས་རྣམས་བཅོམ་པའོ། །ལྡན་པ་ནི་སྙིང་པོའི་དོན་དང་ལྡན་པའོ། །འདས་པ་ 
ནི་བློ་ཡི་ཆོས་ལས་འདས་པའོ། །འགྲོ་བའི་བླ་མ་སྟོན་པ་པོ། །ཞེས་པ། འགྲོ་བ་ཞེས་པ་ 
ནི་འགྲོ་བ་རིགས་དྲུག །བླ་མ་ཞེས་པ་ནི་སེམས་ཅན་རྣམས་ལ་ཐུགས་རྗེས་སྐྱོབ་པའོ། ། 
སྟོན་པ་པོ་ནི་གསང་བདག་ཆེན་པོས་སྐྱེ་མེད་ཀ་དག་གི་དོན་འགྲོ་བ་སེམས་ཅན་རྣམས་
ལ་སྟོན་པའོ། །ཡང་ན་དེ་ལ་ཡང་འབྲུ་ལྔར་བཤད་དེ། མཚན་ཉིད་སྡེ་གསུམ་གྱི་འགྲོ་བའི་ 
བླ་མ་སྟོན་པ་ནི་བཅོམ་ལྡན་འདས་ཤཱཀྱ་ཐུབ་པའོ། །ཀྲི་ཡོག་སྡེ་གསུམ་གྱི་འགྲོ་བའི་བླ་མ་ 
ནི་སྟོན་པ་རྣམ་པར་སྣང་མཛད་དོ། །བསྐྱེད་རྫོགས་གཉིས་ཀྱི་འགྲོ་བའི་བླ་མ་ནི་དཔལ་རྡོ་ 
རྗེ་སེམས་དཔའོ། །རྫོགས་པ་ཆེན་པོའི་འགྲོ་བའི་བླ་མའམ་སྟོན་པ་ནི་བཅོམ་ལྡན་འདས་ 
དཔལ་ཀུན་ཏུ་བཟང་པོའོ། །
སྤྱི་ཏིའི་འགྲོ་བའི་བླ་མའམ་སྟོན་པ་ནི་ཡེ་ཐོག་མ་ཀ་དག་གི་སངས་རྒྱས་སོ། །ཡང་
ན་འགྲོ་བ་རིགས་དྲུག །བླ་མ་ནི་མ་ཧཱ་གུ་རུ་དམ་པ་རྣམས་སོ། །སྟོན་པ་ནི་སློབ་དཔོན་ཆེན་ 
པོ་དགའ་རབ་རྡོ་རྗེ་སྟེ། སེམས་ཅན་ཐམས་ཅད་ལ་ཆོས་སྟོན་པའོ། །དམ་ཚིག་ཆེན་པོ་དེ་ 
ཉིད་མཁྱེན། །ཞེས་པ། དམ་ཚིག་ནི་སྤྱིར་ས་མ་ཡ་འབུམ་སྡེ་སྟེ། ཚིག་འདིས་གསང་སྔགས་ 
ཕྱི་ནང་གཉིས་ཀྱི་དམ་ཚིག་བསྟན་ཏེ། ཀྲི་ཡའི་དམ་ཚིག་ནི་སྐུ་གསུང་ཐུགས་ཀྱི་དམ་ཚིག་
དང་རྡོ་རྗེ་སློབ་དཔོན་སྔགས་དང་ཕྱག་རྒྱ་དང་རྡོ་རྗེ་དང་དྲིལ་བུ་རྟག་ཏུ་འཆང་བའོ། །ཨུ་
པ་ཡའི་དམ་ཚིག་ནི་རྩ་བ་གསུམ་གྱི་དམ་ཚིག་དང་། ཡོ་གའི་དམ་ཚིག་རྩ་བའི་ལྟུང་བ་བཅུ་
བཞི་བསྲུང་། མ་ཧཱ་ཡོ་གའི་དམ་ཚིག་ས་མ་ཡ་འབུམ་སྡེའི་ནང་ནས་དམ་ཚིག་ཉི་ཤུ་བརྒྱད་
27

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྲུང་ཞིང་མཁྱེན་ནོ། །ཨ་ནུ་ཡོ་གའི་དམ་ཚིག་ནི་དམིགས་པ་བཞིའི་དམ་ཚིག་བསྲུང་། 
རྫོགས་པ་ཆེན་པོའི་དམ་ཚིག་ནི་མེད་པ་དང་ཕྱལ་བ་དང་གཅིག་པུ་དང་ལྷུན་གྱིས་གྲུབ་
པའི་དམ་ཚིག་དང་ལྡན་ཅིང་མཁྱེན་པའོ། །དེ་ལ་སྤྱི་ཏི་ཡོ་གས་ནི་ཀ་དག་ཆེན་པོའི་དོན་ 
ལས་མི་འདའ་བར་དམ་ཚིག་སྟེ། དམ་པ་དང་པོའི་སངས་རྒྱས་ཀྱིས་དམ་ཚིག་ཆེན་པོའི་དེ་
ཉིད་མཁྱེན་པའོ། །
དབང་པོ་བསམ་པ་མཁྱེན་མཆོག་གིས། །ཞེས་པ། དབང་པོ་ཞེས་པ་ནི་མིག་ལ་ 
སོགས་པ་ལྔའོ། །དེ་ཡང་དབང་པོ་རབ་འབྲིང་ཐ་མ་གསུམ་ལ་ཕྱེ་བས་དགུའོ། །བསམ་པ་ 
ཞེས་པ་ནི་བསམ་པའི་ཁྱད་པར་ཏེ། ཤེས་རབ་ཆེ་ཆུང་རབ་འབྲིང་ཐ་མ་གསུམ་ལ་དགུའོ། ། 
ཡང་ན་དབང་པོའི་ངོ་ལ་སྣང་བ་སྣ་ཚོགས་པར་ཤར་ཞིང་སྣང་བ་ལ། བསམ་པའི་ཞེས་ 
པ་ཐེག་པ་རིམ་པ་དགུ་ལ་མཐོང་སྟངས་ཀྱི་དབང་གིས། བསམ་པའི་ཁྱད་པར་དགུ་སྟེ། 
དབང་པོའི་ངོ་ལ་སྣང་བ་སྣ་ཚོགས་པ་འདི་ལ། ཉན་ཐོས་པས་རྡུལ་ཕྲ་རབ་ཏུ་མཐོང༌། 
རང་རྒྱལ་བས་རྟེན་འབྲེལ་དུ་མཐོང་། དབུ་མས་སྒྱུ་མ་ལྟ་བུར་མཐོང་། སེམས་ཙམ་པས་ 
སེམས་སུ་མཐོང་། ཕ་རོལ་ཏུ་ཕྱིན་པས་སྟོན་པར་མཐོང་། ཀྲི་ཡས་རིགས་གསུམ་དུ་མཐོང༌། 
ཨུ་པ་ཡས་རིགས་བཞི་རུ་མཐོང་། ཡོ་གས་རིགས་ལྔ་རུ་མཐོང་། མ་ཧཱ་ཡོ་གས་ལྷ་དང་ལྷ་ 
མོའི་དཀྱིལ་འཁོར་དུ་མཐོང་། ཨ་ནུས་དབྱིངས་དང་ཡེ་ཤེས་སུ་མཐོང་། ཨ་ཏིས་རང་བྱུང་ 
གི་ཡེ་ཤེས་ཆེན་པོར་མཐོང་། སྤྱི་ཏིས་ཀ་དག་ཆེན་པོར་དབྱེ་བསལ་མེད་པར་སྣང་བའོ། ། 
དེ་རྣམས་ཀྱི་བསམ་པའི་མཐོང་ཚུལ་མཁྱེན་པ་ནི་འཕགས་པ་འཇམ་དཔལ་ལམ་གསང་ 
བདག་ཆེན་པོ་སྟེ་མཁྱེན་པའི་ནང་ནས་ཀྱང་མཆོག་མཁྱེན་པའོ། །བཅོམ་ལྡན་འདས་ཀྱི་ 
ཡེ་ཤེས་སྐུ། །ཞེས་པ། བཅོམ་ལྡན་འདས་ཞེས་པ་ནི་གོང་དུ་རྒྱས་པར་བཤད་ཟིན། ཡང་
ན་སྣང་སྲིད་འཁོར་འདས་ཀྱི་ཆོས་ཐམས་ཅད་གཉིས་སུ་མེད་པའི་བདག་ཉིད་ཆེན་པོར་
28

༄༅། །ཟབ་གཏེར་ཆོས་ཀྱི་མཛོད་ཁང་།
བཅོམ། ལྡན་པ་ནི་སྐྱེ་བ་མེད་པའི་དོན་དང་ལྡན་པའོ། །
འདས་ཞེས་པ་ཚིག་དང་ཡི་གེ་ལས་འདས་པའོ། །ཡེ་ཞེས་པ་ཡེ་ཐོག་མའི་དོན། 
ཤེས་ནི་ཐོག་མའི་གནས་ལུགས་ཤེས་པའོ། །ཡེ་ཤེས་མ་བུ་སྐུ་གཉིས་སུ་མེད་པའོ། ། 
གཙུག་ཏོར་ཆེན་པོ་ཚིག་གི་བདག །ཅེས་པ། གཙུག་ཏོར་ཞེས་པ་ནི་སྤྱི་ཏི་ཡོ་གའི་ཐེག་པ་ 
བསྟན་ནོ། །ཡང་ན་གཙུག་ཏོར་ནི་སྙིང་པོའི་དོན་ལ་གནས་པ་ཀ་དག་ཆེན་པོའི་དོན་ཏོ། ། 
ཆེན་པོ་ནི་གོང་ན་མེད་པའོ། །ཚིག་གི་བདག་ཅེས་པ་འཕགས་པ་འཇམ་དཔལ་ནི་ཚིག་ 
དེ་དག་ཐམས་ཅད་ཀྱི་མངའ་བདག་ཡིན་ནོ། །བདག་ཅེས་པ་ནི་གཉིས་སུ་མེད་པར་རང་ 
གྲོལ་བའི་བདག་གོ། །ཡེ་ཤེས་སྐུ་སྟེ་རང་བྱུང་བ། །ཞེས་པ། རྫོགས་པ་ཆེན་པོའི་སྤྱི་ཏི་ཡོ་ 
གའི་དོན་བསྟན་ཏེ། ཡེ་ཤེས་ནི་མི་ཤེས་པ་མེད་པ་སྟེ་ཆོས་ཉིད་ཀ་དག་ཆེན་པོའི་དོན་ཤེས་ 
པའོ། །ཤེས་པ་སྐྱེ་མེད་ཀ་དག་བྱར་མེད་བློ་འདས་སུ་ཤེས་པའོ། །སྐུ་སྟེ་ཞེས་པ་ནི་སྙིང་ 
པོ་འགྱུར་བ་མེད་པའི་སྐུའོ། །རང་བྱུང་ཞེས་པ་ནི་སྙིང་པོ་མའི་ཀློང་ནས་ཡན་ལག་རྩལ་ 
དང་ཟེར་བྱུང་བའོ། །ཡང་ན་རང་སྙིང་པོ། བྱུང་ཡན་ལག །བ་ཞེས་པ་ནི་སྙིང་པོ་དང་ཡན་ 
ལག་གཉིས་སུ་མེད་པའོ། །འཇམ་དཔལ་ཡེ་ཤེས་སེམས་དཔའ་ཡི། །ཞེས་པ། འཇམ་ 
དཔལ་ཞེས་པ་ནི་དྲུག་སྟེ། རང་བཞིན་རྒྱུའི་འཇམ་དཔལ་དང་། བསྒོམ་པ་ལམ་གྱི་འཇམ་ 
དཔལ་དང་། མཐར་ཐུག་འབྲས་བུའི་འཇམ་དཔལ་དང་། སྙིང་པོ་དོན་གྱི་འཇམ་དཔལ་དང༌། 
གསང་བདག་ཆེན་པོའི་འཇམ་དཔལ་དང་། རང་གྲོལ་ཆེན་པོའི་འཇམ་དཔལ་དང་དྲུག་གོ། །
ཡེ་ཤེས་སེམས་དཔའ་ནི་འོད་གསལ་ངང་མདངས་ཀྱི་ཁྱེའུ་ཆུང་ངོ་།།སེམས་དཔའ་
ཡང་དག་པའི་དོན་ལ་སེམས་དཔའ་བའོ། །ཡང་ན་གཙོ་བོ་གསུམ་བརྩེགས་པའི་ཐུགས་ 
ཀ་ན་གནས་པའི་ཡེ་ཤེས་སེམས་དཔའོ། །མིང་ནི་ཡང་དག་བརྗོད་པའི་མཆོག །ཅེས་པ། 
ད་རེས་འགྲེལ་བ་འདིའི་ལུགས་ཀྱི་མིང་ལ་བརྗོད་དུ་མེད་པ། སྙིང་པོའི་གནས་ལུགས་དེ་
29

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མིང་དང་ཚིག་དང་ཡི་གེ་དང་བརྗོད་པ་ལས་འདས་པའོ། །ཡང་དག་ཅེས་པ་ནི་སྙིང་པོ་ཀ་ 
ནས་དག་པའི་རང་བཞིན་ནོ། །བརྗོད་པ་ནི་དོན་ལ་བརྗོད་པ་མེད་ཀྱང་སྐྱེ་མེད་ཀ་དག་ 
གི་དོན་དེ་ངག་ཏུ་བཏོན་ནས་འཁོར་རྣམས་ལ་བརྗོད་པའོ། །མཆོག་ཅེས་པ་ནི་གཙོ་བོར་ 
གྱུར་པའོ། །ད་ནི་འདི་ནས་མར་གཞི་དང་། འཁྲུལ་པ་དང་། འཁྲུལ་པ་རྩད་ནས་བཅད་པ་ 
མདོར་བསྟན་པ་ནི། དོན་ཟབ་དོན་ནི་རྒྱ་ཆེ་ཞིང༌། །དོན་ཆེན་མཚུངས་མེད་རབ་ཞི་བ། ། 
ཞེས་པ། སངས་རྒྱས་དང་སེམས་ཅན་གྱི་གཞི་མདོར་བསྟན་པ་སྟེ། དོན་ཟབ་ཅེས་པ་སྙིང་ 
པོའི་གནས་ལུགས་ཡིན་ཏེ། ཐོག་མའི་མིང་གང་དུ་ཡང་མ་ཐོགས་པའི་དུས་ན། གཞི་དེ་ 
སངས་རྒྱས་སེམས་ཅན་དུ་མ་འཁྲུལ་བར། མཉམ་པ་ཉིད་མཚོ་ལ་དར་ཆགས་པ་དང་འདྲ་ 
སྟེ༑ འབར་འབུར་དང་མཐོ་དམན་མེད་པ་མཉམ་ཀད་དེ་གནས་སོ། །དེ་བཞིན་དུ་གཞིའི་ 
རང་བཞིན་ཀྱང་། སྔོན་མེད། ཐོག་མེད། ཐ་མ་མེད། ཡེ་མེད། གཏིང་མེད། དངོས་མེད། 
གཞི་མེད། སངས་རྒྱས་བྱང་ཆུབ་སྐུའི་དངོས་གཞི་མེད། སྐུ་ལྔ་རིགས་ལྔ་ཡེ་ཤེས་རྣམ་ལྔ་ 
སྟེ༑ སྣང་སྟོང་ཡུལ་སེམས་གཟུང་འཛིན་མེད། དུག་ལྔ་བདེ་སྡུག་ཟུག་རྔུའི་ནད་ཀྱང་མེད། 
བདག་གཞན་ཕྱོགས་རིས་མེད། དགྲ་དང་གཉེན་གྱི་ཆགས་སྡང་མེད། ཕྱི་ནང་དགག་སྒྲུབ་ 
སྤོང་ལེན་མེད། བཟང་ངན་བླང་དོར་དབྱེ་བསལ་མེད། ཁ་དོག་ཕྱོགས་མཚམས་བྱེ་བྲག་ 
མེད། མིང་མེད་ཚིག་མེད་མཚོན་པའི་ཡུལ་ལས་འདས། སྨྲ་མེད་མིང་མེད་བརྗོད་པའི་ 
ཡུལ་ལས་འདས། དེ་ནི་དོན་ཟབ་པས་གཏིང་དཔག་དཀའ་བ། མི་མངོན་མི་སྣང་གསལ་ 
བར་བྱེད་པ་ཙམ་དུ་ཡང་བསྟན་དུ་མེད་པའོ། །རྣམ་པ་ཀུན་ལྡན་གང་གི་ཡང་མཚན་མ་ཅན་ 
གྱི་རྣམ་པ་མེད་པའོ། །དཔེ་དང་རྩིས་དང་ཚིག་དང་ཡི་གེ་ལས་འདས་སོ། །གཞི་དེ་ལ་ཐ་ 
སྙད་ཙམ་དུ་བསྟན་ན་གདག་གཞི་རྣམ་པ་ལྔ་སྟེ། སྔོན་ཐོག་ཡེ་གནས་ཀྱི་གཞི་དང་། ཁྱབ་ 
གཞི་དང་། གཡོ་གཞི་དང་། འབྱུང་གཞི་དང་། འཆར་གཞི་དང་རྣམ་པ་ལྔ་སྟེ། །ཐ་སྙད་ཀྱི་
30

༄༅། །ཟབ་གཏེར་ཆོས་ཀྱི་མཛོད་ཁང་།
མིང་འདོགས་ལྔའོ། །རྒྱུད་འདི་ཉིད་ཀྱི་ཁུངས་སྟོན་ཅིང་ཡིད་ཆེས་པར་བྱ་སྟེ། སྔོན་ཐོག་ 
ཡེ་གནས་ཀྱི་གཞི་གཏན་ལ་དབབ་པའི་ཁུངས་ནི། རྒྱུད་ནས་ཀྱང་། སངས་རྒྱས་ཐོག་མ་ 
ཐ་མ་མེད། །ཐོག་མ་མེད་པ་སྤྲོས་མེད་བདག །ཅེས་གསུངས་སོ། །ཁྱབ་གཞིའི་ཁུངས་ 
ནི༑ མི་འགྱུར་ཀུན་འགྲོ་ཁྱབ་པ་པོ། །ཞེས་གསུངས་སོ། །གཡོ་གཞི་ནི་སང་སང་དང་སེང་ 
སེང་དང་ཟང་ཟང་ཟིང་ཟིང་གི་རྣམ་པའོ། །གཡོ་མི་གཡོ་ལས་ཡིད་ཙམ་གཡོས། འགྱུ་མི་ 
འགྱུ་ལས་ཡིད་ཙམ་འགྱུའོ། །སོ་སོ་རང་རིག་མི་གཡོ་བ། །ཞེས་གསུངས་སོ། །འབྱུང་གཞི་ 
ནི་འགྱུ་མི་འགྱུ་ལས་རླུང་འབྱུང་། རླུང་ལས་འགྱུ་བ་ཐལ་ཙམ་ལོང་ཙམ་མོ། །དེ་ལ་འབྱུང་ 
བ་ལྔ་གཞིའམ་མའི་ཚུལ་དུ་གནས། རླུང་ལྔ་ཡབ་ཀྱི་ཚུལ་དུ་གནས། འོད་ལྔ་ཡུམ་གྱི་ཚུལ་ 
དུ་ཤར་རོ། །ཡང་དཀྱུས་ནས་ཀྱང་། ནམ་མཁའ་ལས་རང་བྱུང་བ། ཞེས་གསུངས་སོ། ། 
འཆར་གཞི་བསྟན་པ་ནི། སྙིང་པོ་ལས་འོད་ཤར། འོད་ལས་ཟེར་ཤར། ཟེར་ལས་རྩལ་ 
ཤར། དེ་ལས་མྱོང་བ་མེད་པའི་ཡིད་ཕྱགས་ཕྱགས་སངས་སངས་པར་ཤར་རོ། །
དཀྱུས་ནས་ཀྱང་། ནམ་མཁའི་བདག་པོ་སྣ་ཚོགས་སྟོན། །འོད་ཆེན་རྣམ་པར་སྣང་ 
བར་བྱེད། །ཅེས་གསུངས་སོ། །དཔེར་ན་ནམ་མཁའ་དང་། རྒྱལ་པོའི་བང་མཛོད་དང་། 
ཤེལ་སྒོང་དང་། ནོར་བུ་རིན་པོ་ཆེ་དང་། གསེར་དང་། ཞིང་ས་གཤིན་པོ་དང་། མཚོ་ལ་ 
དར་ཆགས་པ་རྣམས་ནི་སངས་རྒྱས་དང་སེམས་ཅན་གྱི་གཞི་གཏན་ལ་ཕབ་པའི་དཔེའོ། ། 
དོན་ཟབ་པ། ཞེས་པས་དེ་ཡན་ཆད་དུ་གཞི་གཏན་ལ་ཕབ་པའོ། །དོན་ནི་རྒྱ་ཆེ་ཞིང༌། ། 
ཞེས་པས་འཁྲུལ་ལུགས་བསྟན་ཏེ། དཀྱུས་ནས་ཀྱང་། ནམ་མཁའ་ལས་བྱུང་རང་བྱུང་བ། ། 
སྣ་ཚོགས་གཟུགས་ཅན་ཡིད་ལས་སྐྱེས། །ཞེས་གསུངས་པས་ན་འཁྲུལ་ལུགས་བསྟན་ 
ཏེ༑ སྟོང་ཉིད་ལས་བྱུང་ཞེས་པ་སྟེ། སྔོན་ཐོག་མ་ཅི་ཡང་མེད་པ་ལས་ཇི་ཞིག་ལྟར་དུ་འགྱུ་ 
མི་འགྱུ་ལས་མྱོང་བ་མེད་པའི་ཤེས་པ་བྱུང༌། དེ་ལས་རིག་པ། རིག་པ་དེས་སྐྱེ་མེད་ཀྱི་དོན་
31

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་རིག་པས་ཅིར་ཡང་སྣང་བའི་ངོ་བོར་འཁྲུལ་ལོ། །མེད་པ་ལས་བྱུང་ཞེས་པའོ། །རིག་ 
པ་དེ་ཕྱ་སངས་ཁྱེར་བས་སྟོང་པ་ལས་དངོས་པོ་རྣམ་པ་སྣ་ཚོགས་སུ་འཁྲུལ་ལོ། །དངོས་
པོ་གཤིས་ཀྱི་དོན་དེ་ཡིད་ཀྱིས་མི་ཤེས་ཤིང་མ་རྟོགས་པས། མེད་པ་ལས་ཡོད་པའི་ངོ་བོར་ 
འཁྲུལ་ལོ། །རྣམ་རིག་སྣ་ཚོགས་གཟུགས་དོན་ཅན། །ཞེས་གསུངས་སོ། །འོད་བཟང་ 
འབར་བ་ཞེས་པས་འོད་ཀྱིས་འཁྲུལ་པའི་གཞི་བྱས། ཉི་མ་འཆར་ཀའི་ཞེས་པ་འོད་ལ་ 
རྩལ་དུ་འཁྲུལ་ལོ། །སེན་མོའི་འོད་ལས་ཞེས་པ་རྩལ་ཟེར་དུ་འཁྲུལ། དེ་ལས་ཤེས་པར་ 
འཁྲུལ། དེ་ལས་རིག་པ་འཁྲུལ། རིག་པས་ཆོས་ཉིད་འཁྲུལ། སྐྱེ་མེད་ཀ་དག་མ་རྟོགས་ 
མ་ཤེས་པས་མ་རིག་པར་འཁྲུལ། དེ་ལས་སྟོང་པ་གསལ་བ་མ་འགག་པ་ངོ་མ་ཤེས་པས་ 
ཡིད་འཁོར་ལོ་གསུམ་དང་དུག་གསུམ་དུ་འཁྲུལ། དེ་ལ་དང་པོའི་རིག་པ་འཁྲུལ། བར་ 
དུ་ཡིད་དུ་འཁྲུལ། ཐ་མ་སེམས་སུ་འཁྲུལ་ལོ། །དེ་ལ་རིག་པའི་འཆར་སྒོ་དང༌། མ་རིག་ 
པའི་འཁྲུལ་སྒོ་གཉིས་སུ་འཁྲུལ་ལོ། །རྣམ་པ་ཅིར་ཡང་མ་ཕྱེད་དབྱེ་བསལ་རྩིས་གདབ་ 
མེད་པས། འབྱེད་པ་མེད་པའི་གཏི་མུག་སྟེ། སྐྱེ་མེད་སྙིང་པོ་མའི་ཀློང་དུ་གྱུར་ནས། ཀུན་
ཏུ་བཟང་པོ་ལ་སློབ་དཔོན་མེད་པར་རང་གི་རང་བཞིན་དེ་འབྱེད་མེད་དུ་ཤེས་ཤིང་ཀློང་དུ་ 
གྱུར་པས་ན་སངས་རྒྱས་སོ། །ཡིད་བྱེད་པ་པོ་ལས་གྲོལ་ཞིང་བློ་ངོ་བོ་ཉིད་ལས་ཡོངས་སུ་ 
འདས་སོ། །དེ་ནི་ཡེ་ཤེས་ཀྱི་འཆར་སྒོའོ། །རྩལ་ལས་གདིང་རྙེད་རྟོགས་པ་ཤར་ཞེས་པ་ 
དང་། དཀྱུས་ནས་ཀྱང་། མ་རིག་སྒོ་ངའི་སྦུབས་འབྱེད་པས། །སྲིད་པའི་དྲྭ་བ་འཇོམས་པ་ 
པོ༑ ༑མཆོག་གི་དང་པོ་སྐུ་གསུམ་འཆང་། །སྐད་ཅིག་གཅིག་གིས་རྫོགས་སངས་རྒྱས། །ཡེ་ 
ཤེས་མིག་གཅིག་དྲི་མ་མེད། །ཅེས་གསུངས་སོ། །མ་རིག་པའི་འཁྲུལ་སྒོ་ནི། རྒྱུད་ལས་ 
ཀྱང་། ཉོན་མོངས་པས་ནི་སེམས་དཀྲུགས་ཤིང༌། །ཞེས་པ། རྩ་བའི་འགོང་པོ་ང་བདག་ 
ལས་དུག་ལྔས་སེམས་དཀྲུགས་པའོ། །
32

༄༅། །ཟབ་གཏེར་ཆོས་ཀྱི་མཛོད་ཁང༌།
དེར་མ་རིག་པས་ཡང་དག་པའི་དོན་མ་རྟོགས། མ་རིག་པས་ཡིད་འཁོར་ལོ་གསུམ་ 
དུ་དང་མུན་པའི་འཁོར་སྒོར་འཁྱམས་ཤིང་། འཁོར་བའི་འདམ་དུ་བྱིང་ནས་འགྲོ་བ་དྲུག་ 
གི་ལུས་བླངས་སོ། །མི་ཤེས་འཁོར་བའི་འདམ་དུ་བྱིང་། སྣ་ཚོགས་གཟུགས་ཅན་ཡིད་ 
ལས་སྐྱེས། །ཞེས་གསུངས་སོ། །དེ་ཡང་འཁྲུལ་པའི་རྒྱུ་རྐྱེན་རྒྱས་པར་བཤད་ན། འཁྲུལ་ 
པའི་གཞི་ནི་ཀུན་གཞིའམ་རླུང་ཡིན་ནོ། །འཁྲུལ་པའི་རྒྱུ་མ་རིག་པ། འཁྲུལ་པའི་རྐྱེན་ 
ཡིད། འཁྲུལ་པའི་དུས་སེམས་ཀྱི་ལེན་པ། འཁྲུལ་པའི་ཚུལ་རིམ་གྱིས་རིམ་པར་ཕྱི་ནང་ 
སྣོད་བཅུད་དུ་འཁྲུལ། འཁྲུལ་པའི་འབྲས་བུ་སྤྱིར་སེམས་ཅན་ཐམས་ཅད་སྒོས་གཟུགས་ 
ལྔ་ལས་འོད་གཟུགས། རིགས་གཟུགས། བག་ཆགས་ཀྱི་གཟུགས། ཡིད་ཀྱི་གཟུགས། 
ཤ་ཁྲག་གི་གཟུགས་དང་ལྔའོ། །སྐྱེ་མཆེད་མུ་བཞི་འགྲོ་བ་རིགས་དྲུག །སྐྱེ་བ་རྣམ་པ་བཞི། 
སྣང་སྲིད་ཀྱི་སེམས་ཅན་སྐྱེ་རྒ་ན་འཆིའི་ཆུ་བོ་བཞི། སྣོད་བཅུད་སྡུག་བསྔལ་སྣ་ཚོགས་
འབུམ་ཕྲག་ས་མ་ཡ་འབུམ་སྡེ་བསམ་གྱིས་མི་ཁྱབ་པ་ཐམས་ཅད་འཁྲུལ་པའི་འབྲས་བུ་ 
ཡིན་ནོ། །དཔེར་ན་སྨིག་རྒྱུས་ཆུ་རུ་འཁྲུལ། ཐོ་ཡོར་ལས་མི་རུ་འཁྲུལ། ཐི་གུ་ལས་སྦྲུལ་ 
དུ་འཁྲུལ་ལོ། །སྦུར་ས་བལ་དུ་བཏུམ་པའམ། སྲིན་གྱི་ཁ་ཆུ་དང་འདྲ་སྟེ་རང་ལས་བྱུང་ 
ནས་རང་འཐུམས་ནས། སྡུག་བསྔལ་སྣ་ཚོགས་མྱོང་ནས་ཤི་བ་བཞིན་དུ། དེ་བཞིན་དུ་ 
འཁྲུལ་པ་ཡང་འགོང་པོ་ང་བདག་མ་སངས་པས། རིག་དྲག །ཤེས་དྲག །སེམས་གསལ་ 
དྲག་པས་རང་གཉའ་རང་གི་མ་ཆོག་པས་དུག་ལྔ་དུག་གསུམ་དུ་སོང་སྟེ། འཁོར་བའི་སྡུག་ 
བསྔལ་རྣམ་པ་སྣ་ཚོགས་ས་མ་ཡ་འབུམ་སྡེ་ཉམས་སུ་མྱང་ངོ་། །
རིན་པོ་ཆེའི་རྒྱུད་ནས་ཀྱང་། མེད་ལ་ཡོད་བཟུང་རྒྱུ་ཉིད་ཀྱིས། །རྨི་ལམ་ཚུལ་དུ་ 
སྡུག་བསྔལ་མྱོང་། །རིགས་དྲུག་སྐྱེ་འགུལ་དེ་ལས་བྱུང༌། །ཞེས་གསུངས་སོ། །མཚུངས་ 
མེད་ཅེས་པས་འཁྲུལ་པ་རྩད་ནས་གཅོད་པའི་གདམས་ངག་བསྟན་ཏེ། རྒྱུད་ནས་ཀྱང་།
33

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉོན་མོངས་གཡུལ་དུ་གཅིག་དཔའ་བ། །མི་ཤེས་དགྲ་ཡི་དྲེགས་པ་འཇོམས། །མཚོན་ཆ་ 
ཆེན་པོ་འབར་བ་ཡིས། །ཉོན་མོངས་མ་རིག་རྩད་ནས་གཅོད། །ཅེས་གསུངས་སོ། །ཐེག་ 
པ་ཆེན་པོ་སྡུག་བསྔལ་གཅོད། །ཅེས་གསུངས་པས། འཁྲུལ་པ་རྩད་ནས་གཅོད་པའི་ལེའུ། 
རྡོ་རྗེ་ལྕགས་ཀྱུ་ཞགས་པ་ཆེ། །ཞེས་པ་ནས། སྒྲ་དང་ལྡན་པ་རྣམས་ཀྱི་མཆོག་ཅེས་བྱ་བ་ 
ཡན་ཆོད་ཀྱིས་འཁྲུལ་པ་རྩད་ནས་གཅོད་པའི་སྐབས་བསྟན་ནོ། །འཁྲུལ་པ་རྩད་ནས་ 
བཅད་ཐབས་ལ་བློ་རབ་འབྲིང་ཐ་མ་གསུམ་དུ་ཤེས་པར་བྱ་བ་ལ་གདམས་ངག་བསྟན་ཏེ། 
དབང་པོ་རབ་གཅིག་ལ་ཚིག་གི་གདམས་ངག་བསྟན་པས་འཁྲུལ་པ་རྩད་ནས་བཅད་དེ་
འོང་བའོ། །དཔལ་ལྡན་སངས་རྒྱས་པདྨ་སྐྱེས། །ཞེས་བྱ་སྟེ། པདྨ་འདམ་ནས་སྐྱེས་ཀྱང་ 
འདམ་གྱི་ཉེས་པ་ལ་སོགས་པའི་སྐྱོན་གྱིས་མ་གོས་ཏེ། མདོག་ལེགས་པ་ཡིད་དུ་འོང་བ་ 
ཤིན་ཏུ་ཡང་ངོ་མཚར་བ་བཞིན་དུ། དཔེ་དེ་བཞིན་དུ་དབང་པོ་རབ་གཅིག་གིས། ཤེས་ 
པས་སྲིད་འབྱུང་སྐྱེ་གནས་མེད། །ཅེས་བྱ་སྟེ། ཤེས་པ་ནི་གཞི་དངོས་མེད་དུ་ཤེས། འཁྲུལ་ 
པ་སྐྱེ་མེད་དུ་ངོ་ཤེས། འཁྲུལ་སྣང་རང་གྲོལ་དུ་ངོ་ཤེས་པས་བཅས་བྱའོ། །སྲིད་འབྱུང་ནི་ 
སྐྱེ་གནས་བཞིའི་མངལ་དུ་མི་འགྱུར་ཏེ། ཕྱིར་མི་ལྡོག་གོ། །ཡང་ན་ཤེས་པ་ནི་གསུམ་སྟེ། 
གཞི་སྐྱེ་མེད་དུ་ངོ་ཤེས། རྩལ་ཀ་དག་ཏུ་ངོ་ཤེས། འཁྲུལ་གཞི་འཁྲུལ་པ་དངོས་མེད་དབྱེར་ 
མེད་དུ་ངོ་ཤེས་རྩད་ཆོད་རྩིས་གདབ་མེད་པ། ཟང་ཀ་རྣལ་མ། སོ་མ་ལྕུག་པ་གསལ་དག་ 
རབ་གྲོལ་ལོ། །མེད་ལ་ཀུན་འབྱུང་བ་ངང་དྭངས་ཀློང་ཐིམ་མོ། །བྱར་མེད་བློ་འདས་སྔ་མ་ 
ཉིད་དུ་ངོ་ཤེས་པའོ། །
སྲིད་འབྱུང་ནི་འགྲོ་བ་རིགས་དྲུག་སྐྱེ་བ་རྣམ་བཞི། །སེམས་ཅན་དུ་འབྱུང་སྐྱེ་བ་ 
ཐམས་ཅད་སྲིད་པ་ནས་འབྱུང་ངོ་། །སྐྱེ་མ་ཐག་ཏུ་རྡོ་རྗེའི་བདག །ཅེས་གསུངས་པས། ཀ་ 
དག་བློ་འདས་ཀྱི་དོན་རྟོགས་པས། སྐྱེ་འཇིག་དང་འཕོ་འགྱུར་གནས་མེད་པས་རྡོ་རྗེ་ལྟ་
34

༄༅། །ཟབ་གཏེར་ཆོས་ཀྱི་མཛོད་ཁང་།
བུའི་སྐུ་ཐོབ་པའོ། །ལུས་མེད་ལུས་ཏེ་ལུས་ཀྱི་མཆོག །ཅེས་གསུངས་སོ། །དཔེར་ན་ཧ་ 
ལ་ནག་པོའི་དུག །དུག་ཏུ་ངོ་ཤེས་ཟ་མི་བྱེད། །ཐབས་ལྡན་ཟོས་ཀྱང་སྨན་དུ་འགྱུར། །དེ་ 
བཞིན་འཁྲུལ་སྣང་འཁོར་བ་ལ།།རྟོགས་ལྡན་མི་ཆགས་མི་འཆིང་གྲོགས་སུ་འགྱུར། ཞེས་
གསུངས་སོ། །དབང་པོ་རབ་ཀྱིས་འཁྲུལ་པ་རྩད་ནས་བཅད་པ་དང༌། དབང་པོ་འབྲིང་ 
ཞིག་ལ་ཆོས་བརྒྱད་ཁྲི་བཞི་སྟོང་གི་གདམས་ངག་བསྟན་ནོ། །དབང་པོ་ཐ་མ་ཞིག་འཕྲུལ་ 
པ་སྐྱེས་ཚད་ཐད་ཀར་གསལ་ལ་རྟོགས་ལུགས་རྒྱུད་ལ་བསྟན་ནོ། །རྒྱུད་ནས་ཀྱང༌། རྡོ་རྗེ་ 
རལ་གྲིས་མ་ལུས་གཅོད། །ཅེས་གསུངས་སོ། །དབང་པོ་ཐ་མ་འཁྲུལ་པ་རྩད་ནས་གཅོད་ 
པའི་ཐབས་ནི། ཕྱིའི་འཁྲུལ་པ་རྩད་ནས་བཅད་པ་དང་། ནང་གི་འཁྲུལ་པ་རྩད་ནས་ 
བཅད་པ་དང༌། གསང་བའི་འཁྲུལ་པ་རྩད་ནས་བཅད་པའོ། །དེ་ལ་ཕྱིར་ཁྲུལ་པ་རྩད་ནས་ 
བཅད་པ་ནི། སྣང་སྲིད་འཁོར་འདས་ཡོད་མེད་རྟག་ཆད་རིམ་པ་ལ། ཡེ་ནས་རང་བཞིན་ 
རང་སོའོ། །དེ་ལ་སྣང་བ་ལ་དགག་སྒྲུབ་མི་བྱ་བ་དང་། དབྱེ་བསལ་མི་བྱ་བ་དང་། གཟུང་ 
འཛིན་མི་བྱའོ། །སྤོང་ལེན་མེད་པའི་སྣང་བ་རང་སོར་བཞག་ཅེས་གསུངས་སོ། །
ཕྱིའི་སྣང་བ་ཡུལ་མེད། རང་སྣང་རང་གྲོལ་ལོ། །རང་གཞིར་རང་སངས་སོ། །རང་ 
སོ་ལ་གཟུང་འཛིན་མེད་པས་རང་བརླག་གོ། །ནང་གི་འཁྲུལ་པ་རྩད་ནས་བཅད་པ་ནི། 
རིག་པ་ཡོད་ལ་མྱོང་བ་མེད་པ། ཡིད་གཉིས་ལ་ཕྱི་ནང་གི་གཟུང་འཛིན་མེད་པའོ། ། 
སེམས་ཀྱིས་མ་སྤངས་པར་གནས་སུ་དག་སྟེ། མིང་འདོགས་དང་ཞེན་ཆགས་ཀྱི་རྣམ་པ་ 
མེད་པའོ། །སྟོང་ལས་ཀུན་འབྱུང་སྟོང་པར་གྲོལ། །མེད་ལས་ཀུན་འབྱུང་མེད་པར་ཐིམ། ། 
མ་བུ་རྩལ་དུ་དབྱེར་མེད་འདྲེས། །དཔེར་ན་ཆུ་དང་ཆུ་འདྲེས་འདྲ ། །འོ་མ་དང་ནི་ཆུ་ 
འདྲེས་འདྲ། །ཆུ་ཕྲན་རྒྱ་མཚོར་ཐིམ་པ་འདྲ། །ཞེས་པའོ། །གསང་བའི་འཁྲུལ་པ་རྩད་ནས་ 
བཅད་པ་ནི། ཀུན་གཞིའི་སེམས་སྟོང་པའི་སྙིང་པོ་དེ། རྩིས་གདབ་མེད་པར་བཅད། སྐྱེ་བ་
35

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་པར་རྩད་བཅད། འགག་པ་མེད་པར་རྩད་ནི་བཅད། གཉིས་སུ་མེད་པར་རྩད་ནས་ 
བཅད། འོད་གསལ་ཆེན་པོར་རྩད་ནས་བཅད། ངང་དྭངས་ཆེན་པོས་རྩད་ནས་བཅད། 
དེ་ནི་གསང་བའི་ཀུན་གཞི་རྩད་ནས་གཅོད་པའོ། །རྒྱུད་ནས་ཀྱང༌། རྣམ་གྲོལ་གསུམ་ལ་ 
མཁས་པ་པོ། །ཞེས་གསུངས་སོ། །ཕྱི་ཡུལ་གྱི་སྣང་བ་རང་གྲོལ། བར་ཡིད་ཀྱི་འཛིན་པ་ 
རང་གྲོལ། ནང་གི་སེམས་དངོས་མེད་ཀ་དག་ཆེན་པོར་རང་གྲོལ་ལོ། །གྲོལ་བའི་ཐར་པ་ 
རྣམ་གྲོལ་ལུས། །ཞེས་གསུངས་སོ། །
མཚུངས་མེད་ཅེས་པས་དེ་ཡན་ཆད་ཀྱིས་འཁྲུལ་པ་རྩད་ནས་བཅད་པ་བསྟན་པའོ། ། 
རབ་ཞི་ཞེས་པས་འཁྲུལ་པའི་རྟོག་ཚོགས་བརྒྱད་ཁྲི་བཞི་སྟོང་རབ་ཏུ་ཞི་བའོ། །ཕྱིའི་སྣང་
བ་ཞེན་མེད་རང་གྲོལ་དུ་ཞི། རིག་པ་རིག་མེད་ཀ་དག་ཏུ་ཞི། སེམས་ཀ་དག་སྐྱེ་མེད་བློ་ 
འདས་སུ་རབ་ཏུ་ཞི་བའོ། །ཐོག་མ་བར་དང་མཐར་དགེ་བ། །ཞེས་པ། ཐོག་མ་ཞེས་པ་ 
ནི་གནས་ལུགས་འདུག་ཚུལ་གཤིས་སྙིང་པོ་ཀ་དག་ལ་དགེ་བའོ། །བར་ནི་རྩལ་ཟེར་ 
ཡན་ལག་བུའི་ཆོས་ཅན་མཚན་མའོ། །འཁྲུལ་ལུགས་དང་། སྣང་ལུགས་དང་། རྩད་ནས་ 
གཅོད་པ་ལ་རབ་ཏུ་དགེ་བའོ། །མཐར་དགེ་ཞེས་པ་འཁྲུལ་པ་ལྡོག་ལུགས་དང༌། ལྡོག་ 
ནས་གྲོལ་ལུགས་དང༌། འབྲས་བུ་མཐར་ཕྱིན་ཏེ་དགེ་བའོ། །འདས་པའི་སངས་རྒྱས་ 
རྣམས་ཀྱིས་གསུངས། །ཞེས་པ། སངས་རྒྱས་དང་སེམས་ཅན་དང་གཞིའི་གནས་ལུགས་ 
ཏེ༑ འདས་པའི་སངས་རྒྱས་མར་མེ་མཛད་དང༌། གཙུག་ཏོར་ཅན་དང་། ཐམས་ཅད་ 
སྐྱོབ་ལ་སོགས་པས་གསུངས་སོ། །མ་འོངས་རྣམས་ཀྱང་གསུང་འགྱུར་ལ། །ཞེས་པ། མ་ 
འོངས་པའི་སངས་རྒྱས་ནི་བྱམས་པ་དང་། དཔའ་བོ་སྡེ་དང་། སེང་གེའི་སྒྲ་ལ་སོགས་པས་ 
ཀྱང་གསུང་བར་འགྱུར་རོ། །ད་ལྟར་བྱུང་བར་རྫོགས་སངས་རྒྱས། །ཞེས་པ། བཅོམ་ལྡན་ 
འདས་ཤཱཀྱ་ཐུབ་པ་དང་། གསང་བདག་ཆེན་པོ་དང་། རྡོ་རྗེ་སེམས་དཔའ་དང་། སློབ་
36

༄༅། །ཟབ་གཏེར་ཆོས་ཀྱི་མཛོད་ཁང་།
དཔོན་དགའ་རབ་རྡོ་རྗེས་ཀྱང་བར་དུ་དགེ་བ་འཁྲུལ་པ་རྩད་ནས་གཅོད་ཅིང་གྲོལ་བའི་ 
ཐབས་བསྟན་པའོ། །ད་ལྟར་གྱི་སངས་རྒྱས་རྣམས་ཀྱིས་ཀྱང་གསུངས་སོ་། ། 
གཞི་ཇི་ལྟར་གནས་པའི་གནས་ལུགས་དང་། བར་དུ་ཇི་ལྟར་འཁྲུལ་པའི་འཁྲུལ་ 
ལུགས། འཁྲུལ་པ་རྩད་ནས་གཅོད་པའི་བཅད་ལུགས། ཐ་མ་རྟོགས་པའི་རྟོགས་ལུགས་ 
སོ༑ ༑ཡང་ན༏ དོན་ཟབ་དོན་ནི་རྒྱ་ཆེ་ཞིང་། །དོན་ཆེན་མཚུངས་མེད་རབ་ཞི་བ། །ཞེས་པ། 
དོན་ཟབ་ནི་གནས་པ་གཞིའི་ཚོམས་རྒྱ་ཆེ་ཞིང་ནི་འཁྲུལ་པ་འཕྲང་གི་ཚོམས། མཚུངས་
མེད་ཅེས་པ་བྱེ་བྲག་ཤན་གྱི་ཚོམས། དོན་ཆེན་ཞེས་པ་དབྱེར་མེད་པའི་ཚོམས་དང་བཞིའོ། 
ཡང་ན། དོན་ཟབ་དོན་ནི་རྒྱ་ཆེ་ཞིང༌། །དོན་ཆེན་མཚུངས་མེད་རབ་ཞི་བ། །ཞེས་པ། དེ་ 
ལའང་འབྲུ་ལྔའམ་བཅུ་ཐམ་པ་བཤད་པར་བྱའོ། །དོན་ཟབ་ཅེས་པ་ནི་གསང་སྔགས་ 
ཀྱི་ཐེག་པའོ། །རྒྱ་ཆེ་ཞིང་ཞེས་པ་རྒྱུ་མཚན་ཉིད་ཀྱི་ཐེག་པའོ། །མཚུངས་མེད་ཅེས་པས་ 
རྫོགས་པ་ཆེན་པོ་བསྟན་པའོ། །རབ་ཅེས་པ་ནི་རྫོགས་ཆེན་ཐོད་རྒལ། ཨ་ཏི་གཉའ་ 
གཅོག །ཐེག་པ་དགུའི་ཡང་རྩེ། སྤྱི་ཕུད་སྤྱི་ཏི་ཡོ་གའི་ཐེག་པ་བསྟན་ནོ། །ཐོག་མ་བར་ 
དང་མཐའ་དགེ་བ། །ཞེས་པ། དོན་དེ་ནི་ཐོག་མ་དང་། བར་དུ་དང་། ཐ་མ་ཡང་དགེ་བའོ། ། 
འདས་པའི་སངས་རྒྱས་རྣམས་ཀྱིས་གསུངས། །མ་འོངས་རྣམས་ཀྱང་གསུང་འགྱུར་ལ། ། 
ད་ལྟར་བྱུང་བའི་རྫོགས་སངས་རྒྱས། །ཞེས་པ། འདས་པ་དང་མ་འོངས་པ་དང་ད་ལྟར་ 
གྱི་སངས་རྒྱས་རྣམས་ཀྱིས་ཀྱང་དོན་ཆེན་པོ་དེ་རྣམས་གསུངས་ལ། ཕྱིས་བྱོན་པའི་སངས་ 
རྒྱས་རྣམས་ཀྱིས་ཀྱང་གསུང་བར་འགྱུར་རོ། །ཡང་དང་ཡང་དུ་གསུངས་པ་གང༌། །ཞེས་ 
པ༑ གདམས་པའི་ཡང་སྙིང་གསང་ཆེན་འདི། སྐལ་བ་དང་ལྡན་པའི་སློབ་མ་རྣམས་ལ། 
ཡང་དང་ཡང་དུ་དོན་དེ་མ་གོ་བའི་བར་དུ་གསུངས་པའོ། །རྒྱུད་ཆེན་སྒྱུ་འཕྲུལ་དྲྭ་བ་ལས། ། 
ཞེས་པས། རྒྱུད་ཆེན་སྒྱུ་འཕྲུལ་དྲྭ་བ་ལེའུ་ཁྲི་དྲུག་སྟོང་གི་ནང་ནས། འཇམ་དཔལ་གླུར་
37

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བླངས་ཀྱི་ལེའུ་འདི། ད་ལྟར་གྱི་སྐལ་ལྡན་རྣམས་དང་། མ་འོངས་པའི་སྐལ་ལྡན་རྣམས་ལ་ 
གསུངས་པ་ནི་རྒྱུད་ཆེན་འདིའོ། །
ཡང་ན་སྤྱི་ཏིའི་ལུགས་ཀྱི་རྒྱུད་ཆེན་པོ་འདི་སྐྱེ་བ་མེད་པའི་སྒྱུ། འཕྲུལ་ནི་འོད་ 
གསལ་ངང་མདངས་ཀྱི་འཕྲུལ། དྲྭ་བ་ནི་སྙིང་པོ་དང་ཡན་ལག་ཏུ་འབྲེལ་བའོ། །ལས་ནི་
སྐལ་ལྡན་གྱི་ལས་ཏེ་བྱར་མེད་བློ་འདས་སོ།།དོན་དེ་སྟོན་པ་གང་གིས་གསུངས་ན། རྡོ་
རྗེ་འཆང་ཆེན་གསང་སྔགས་འཆང༌། །ཞེས་པ། གསང་སྔགས་ཀྱི་སྟོན་པ་ནི་བཅོམ་ལྡན་ 
འདས་གསང་བདག་ཆེན་པོའོ། །རྡོ་རྗེ་ཞེས་པ་ནི་སྙིང་པོ་འཕོ་འགྱུར་མེད་པ་ལ་བྱ། འཆང་ 
ཞེས་པ་ནི་ཡེ་ཤེས་རྣམ་པ་ལྔའི་དོན་འཆང་། གསང་སྔགས་ཞེས་པ་ནི། རྒྱ་གར་སྐད་དུ་མནྟྲ་ 
ཞེས་བྱ་བ། བོད་སྐད་དུ་གསང་སྔགས་ཞེས་བྱ་སྟེ། ཤེས་སྐྱོབ་ལྡན་པའི་དོན་གྱིས་གསང་ 
སྔགས་སོ། །འཆང་ཞེས་པ་སྐལ་ལྡན་གྱི་སྐྱེས་བུ་ལ་སྐྱེ་མེད་ཀ་དག་གི་དོན་དེ་འཆང་བས་ 
ན་འཆང་ཞེས་བྱའོ། །དཔག་མེད་རྣམས་ཀྱིས་དགའ་བཞིན་དུ། །ཞེས་པ། འཁོར་དཔག་ 
ཏུ་་མེད་པ་ བསམ་ཀྱིས་མི་ཁྱབ་པ་རྣམས་ལ། སྐྱེ་མེད་ཀ་དག་གི་གདམས་ངག་དགའ་ 
བཞིན་དུ་གསུངས་པའོ། །གླུར་བླངས་གང་ལགས་བཤད་དུ་གསོལ། །ཞེས་པ་ནི། གླུར་ 
བླངས་ནི་ལེའུ་ཁྲི་ཕྲག་དྲུག་ཁྲི་དྲུག་སྟོང་གི་ཟབ་མོ་ལྟ་སྤྱོད་གླུའི་ལེའུ་སྟེ་ལྟ་སྒོམ་གླུར་
བླངས་པའོ། །
གང་ལགས་ཞེས་པ་ཟབ་མོའི་ལེའུ་གང་ལགས་པ་དེ་བཤད་དུ་གསོལ་ཞེས་པ་ནི་ 
བདག་ཅག་ཉན་པའི་འཁོར་རྣམས་ལ་བཤད་དུ་གསོལ་ཅིག་པའོ། །མགོན་པོ་རྫོགས་ 
སངས་རྒྱས་ཀུན་གྱི། །ཞེས་པ། མགོན་པོ་ནི་སེམས་ཅན་མགོན་དང་སྐྱབས་མེད་པ་ལ་ 
མགོན་དང་སྐྱབས་མཛད་པའོ། །རྫོགས་པ་ནི་སྤྱི་ཏི་ཡོ་ག་ཐེག་པ་རིམ་པ་དགུའི་ལྟ་སྒོམ་ 
གྲུབ་མཐའ་མ་ལུས་པ་རྫོགས་པའོ། །སངས་པ་ནི་བྱ་བཙལ་རྩོལ་སྒྲུབ་ཀྱི་ཆོས་རྣམས་
38

༄༅། །ཟབ་གཏེར་ཆོས་ཀྱི་མཛོད་ཁང་།
སངས་པའོ། །རྒྱས་པ་ནི་སྙིང་པོ་ཀ་དག་གི་དོན་རྒྱས་པའོ། །ཀུན་གྱི་ཞེས་པ་ནི་དུས་གསུམ་ 
གྱི་སངས་རྒྱས་ཐམས་ཅད་ཀྱིའོ། །གསང་འཛིན་ཅི་ནས་བདག་འགྱུར་ཕྱིར། །ཞེས་པ། 
གསང་བ་ནི་སྐུ་གསུང་ཐུགས་ཀྱི་གསང་བའོ། །གསང་བ་ཟབ་མོའི་དོན་དེ་བསྟན་དུ་མི་
བཏུབ་པའོ། །འཛིན་པ་ཞེས་པ་ནི་སྐལ་ལྡན་གྱི་སློབ་མས་ཟབ་མོའི་གདམས་ངག་འཛིན་ 
པའོ། །བདག་འགྱུར་ཞེས་པ་བདག་སྐྱེ་བ་མེད་པར་གྱུར་ཅིག་པ་དང་། ཡང་ན་འགྲེལ་པ་ 
འདིའི་ལུགས་ཀྱིས་སྨོན་ལམ་གཞན་ནས་གདབ་ཏུ་མེད་དེ། གསང་བ་ནི་སྐྱེ་མེད་ཀ་དག ། 
འཛིན་ནི་ཟང་ཀ་རྣལ་མའི་དོན་དེ། ཅི་ནས་ནི་བློ་འདས་ཀྱི་གདམས་པ་དེ་ཅི་ནས་ཀྱང་ 
རྟོགས་པར་བྱ་དགོས་པས་ན། བདག་དངོས་མེད་བློ་འདས་སུ་རྟོགས་པར་གྱུར་ཅིག་ཅེས། 
གཞན་ལ་ཡང་དེ་ལྟར་སྟོན་པའོ། །ངེས་པར་འབྱུང་གི་བར་དུ་ནི། །ཞེས་པ། ངེས་པ་ནི་ 
གདམས་པ་ཟབ་མོའི་དོན། འབྱུང་བ་ནི་སྐལ་ལྡན་གྱི་སློབ་མ་ལ། ཟབ་མོའི་གདམས་ངག་ 
འབྱུང་བའོ། །བར་དུ་འདི་ཞེས་པ་བདག་གིས་སྐྱེ་མེད་ཀ་དག་མ་རྟོགས་ཀྱི་བར་དུའོ། ། 
བདག་གིས་བསམ་པ་བརྟན་པོས་བཟུང༌། །ཞེས་པ། བདག་གིས་ནི་སྐལ་ལྡན་གྱིས། 
བསམ་པ་ཞེས་པ་ཟབ་མོའི་ཆོས་ལ་ངེས་པར་སེམས་པའི་བསམ་པའོ། །བརྟན་པོར་བཟུང་ 
ཞེས་པ། སྐྱེ་མེད་ཀ་དག་བྱར་མེད་བློ་འདས་དེ། ཐེག་པ་འོག་མའི་དབང་དུ་མི་གཏོང་སྟེ་ 
བརྟན་པོར་བཟུང་བའོ། །
ཉོན་མོངས་མ་ལུས་བསལ་བ་དང་། །ཞེས་པ། འབྲུ་ལྔར་བཤད་དེ། རྒྱུ་མཚན་ཉིད་ 
ཀྱིས་ཉོན་མོངས་པ་བརྒྱད་ཅུ་རྩ་གཉིས་བསལ་བའོ། །སྔགས་ཀྲི་ཡོག་གིས་ཉོན་མོངས་ 
པ་དྲུག་ཅུ་རྩ་གཉིས་བསལ་བའོ། །སྔགས་བསྐྱེད་རྫོགས་ཀྱིས་ཉོན་མོངས་པ་དགུ་བཅུ་གོ་ 
བརྒྱད་བསལ་བའོ། །ཨ་ཏིས་ཉོན་མོངས་པ་བརྒྱའམ་ཉི་ཁྲི་ཆིག་སྟོང་བསལ་བའོ། །སྤྱི་ 
ཏི་ཡོ་གས་ནི་ཉོན་མོངས་པ་ས་མ་ཡ་འབུམ་སྡེ་བསམ་གྱིས་མི་ཁྱབ་བརྗོད་ཀྱིས་མི་ལོང་
39

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་ཐམས་ཅད་མ་ལུས་ལུས་པ་མེད་པར་མ་སྤངས་ལ་མི་གནས་རང་གྲོལ་རང་སངས་ 
སོ༑ ༑མི་ཤེས་མ་ལུས་སྤངས་པའི་ཕྱིར། །ཞེས་པ། མི་ཤེས་ནི་མ་རིག་པ་དེས་སྐྱེ་མེད་ཀ་ 
དག་གི་དོན་མི་ཤེས། མ་ལུས་སྤངས་པའི་ཕྱིར་ཞེས་པ། མ་ལུས་པ་ནི་རིག་པ་དང་། སྒྲིབ་ 
གཡོགས་དང་། བཏང་སྙོམས་ཀྱི་མུན་པ། དེར་འཛིན་གྱི་དམིགས་པ། སྐྱེད་བྱེད་ཀྱི་བག་ 
ཆགས་ཏེ། དེ་ལ་སོགས་པ་དེ་ཁོ་ཉིད་ལ་རྨོངས་པ་ཐམས་ཅད་སྤངས་པའི་ཕྱིར་ཞེས་པའོ། ། 
ཡང་ན་འབྲུ་དགུར་བཤད་དེ། ཉན་ཐོས་ཀྱིས་འདོད་ཆགས་སྤངས་པ། རང་རྒྱལ་གྱིས་ང་ 
རྒྱལ་སྤངས་པ་དང༌། སེམས་ཙམ་གྱིས་གཟུང་འཛིན་སྤངས་པ་དང་། དབུ་མ་པས་ཉོན་ 
མོངས་པ་རྣམས་སྤངས་པ་དང༌། ཀྲི་ཡོག་གིས་སྒྲིབ་པ་དང་དྲི་མ་རྣམས་སྤངས་པ་ད་། མ་ 
ཧཱས་སྣང་བ་འཁྲུལ་པར་འཛིན་པ་སྤངས་པ་དང་། ཡང་ན་དུག་ལྔ་དང་བདག་ཏུ་འཛིན་པ་ 
སྤངས་པ་དང་། ཨ་ནུས་སྣང་བ་ཐ་མལ་པར་འཛིན་པ་སྤངས་པ་དང་། ཨ་ཏིས་སྣང་བ་ལྷ་ 
དང་ལྷ་མོར་འཛིན་པ་སྤངས་པ། རྫོགས་ཆེན་སྤྱི་ཏི་ཡོ་གས་རྩོལ་སྒྲུབ་ཞེན་པ་ཐམས་ཅད་ 
སྤངས་པའི་ཕྱིར་རོ། །
བསམ་པའི་ཁྱད་པར་ཇི་བཞིན་དུ། །ཞེས་པ། འབྲུ་ལྔར་བཤད་དེ། སེམས་ཅན་ 
གྱི་བསམ་པ་དང་མོས་པ་དང་སྦྱར་ནས། དབང་པོ་རབ་འབྲིང་ཐ་མ་གསུམ་ལ་རེ་རེ་ལ་ 
གསུམ་གསུམ་དུ་ཕྱེ་བས་དགུ་སྟེ། དབང་པོ་ཐ་མ་བསམ་པ་ཆུང་བ་ལ་མཚན་ཉིད་སྡེ་ 
གསུམ་བསྟན། བསམ་པའི་ཁྱད་པར་དེ་བས་བློ་འབྲིང་པོ་གསུམ་ལ་ཀྲི་ཡོག་སྡེ་གསུམ་ 
བསྟན། དེ་བས་བསམ་པའི་ཁྱད་པར་ཆེ་བ་བློ་དབང་པོ་རབ་གསུམ་ལ་བསྐྱེད་རྫོགས་ 
གསུམ་གྱི་ཐེག་པ་བསྟན། དེ་བས་ཀྱང་བསམ་པ་དང་དབང་པོའི་ཁྱད་པར་ཆེ་བ་ལ་ 
རྫོགས་པ་ཆེན་པོ་བསྟན། དེ་ཐམས་ཅད་ལས་ཀྱང་བསམ་པའི་ཁྱད་པར་འཕགས་པའི་
དབང་པོ་ཐོད་རྒལ་བ་ལ་རྫོགས་ཆེན་སྤྱི་ཏི་ཡོ་གའི་ཐེག་པ་བསྟན་ནོ། །སེམས་ཅན་རྣམས་
40

༄༅། །ཟབ་གཏེར་ཆོས་ཀྱི་མཛོད་ཁང་།
ལ་བཤད་པར་འཚལ། །ཞེས་པ། བློ་རབ་འབྲིང་ཐ་མ་གསུམ་ལ་གོང་བཞིན་དུ་བཤད་ 
པར་འཚལ་ཞེས་སོ། །ཡང་ན་སེམས་ཅན་རྣམས་ཀྱི་དོན་བྱ་བའི་ཕྱིར་བཤད་པར་འཚལ་ 
ལོ༑ ༑གསང་དབང་ལག་ན་རྡོ་རྗེ་ཡིས། །ཞེས་པ། འཁོར་ཞུ་བ་པོ་གསང་བའི་བདག་ 
པོ་ལག་ན་རྡོ་རྗེས་སྟོན་པ་གསང་བདག་ཆེན་པོ་ལ་རྒྱུད་ཞུ་བའི་མོས་པ་དང་བཅས་ནས་ 
འདུད་དོ། །དེ་བཞིན་གཤེགས་ལ་དེ་སྐད་དུ། །ཞེས་པ། དེ་བཞིན་གཤེགས་པ་ནི་བཅོམ་ 
ལྡན་འདས་ལའོ། །དེ་སྐད་དུ་ནི་འཁོར་རྣམས་ཀྱིས་གང་དུ་ཞུས་པའོ། ། 
གསོལ་ནས་ཐལ་མོ་སྦྱར་བྱས་ཏེ། །ཞེས་པ། སྟོན་པ་ལ་འཁོར་གྱིས་ཞུས་པའི་ཚིག་ 
གསོལ་བའོ། །ཐལ་མོ་སྦྱར་ཏེ་ནི་སྟོན་པའི་སྤྱན་སྔར་འཁོར་ཞུ་བ་པོས་ཐལ་མོ་སྦྱར་པུས་ 
མོ་གཡས་པའི་ལྷ་ང་ས་ལ་བཙུགས་ནས། ལུས་བཏུད་ནས་ནི་སྤྱན་སྔར་འདུག །ཅེས་པ། 
འཁོར་ཕྱག་ན་རྡོ་རྗེ་ལུས་ངག་ཡིད་གསུམ་གྱི་སྒོ་ནས་ཤིན་ཏུ་གུས་པས་བཏུད་ནས། སྟོན་ 
པའི་སྤྱན་སྔར་སེམས་གཞན་དུ་མི་ཡེངས་པར་ཆོས་ཞུ་ཞིང་འདུག་གོ། །དེ་ཡན་ཆད་ཀྱིས་ 
ཞུས་པའི་སྐབས་ཀྱི་འགྲེལ་པའོ། །དེ་ནས་བཅོམ་ལྡན་ཤཱཀྱ་ཐུབ། །ཅེས་པ་ནས། བཅོམ་ 
ལྡན་འདས་ནི་ལེགས་ཞེས་གསོལ། །ཞེས་བྱ་བ་ཡན་ཆད་ཀྱི་ཚིགས་བཅད་དྲུག་གིས་སླར་ 
གསུངས་པའི་སྐབས་བསྟན་ནས། དེ་ནས་ཞེས་པ་ནི་ཞུས་པའི་ལེའུ་འདས་མ་ཐག་ནས་ 
སོ༑ ༑བཅོམ་ལྡན་འདས་ནི་གོང་དུ་རྒྱས་པར་བཤད་ཟིན་ཏོ། །སྤྱི་ཏིའི་ལུགས་ཀྱིས་བཅོམ་ 
ལྡན་ཤཱཀྱ་ཐུབ་ཅེས་པ། རང་སངས་རང་གྲོལ་ཆེན་པོར་བཅོམ། ལྡན་ནི་སྐྱེ་མེད་ཀ་དག་ 
གི་དོན་དང་ལྡན། ཤཱཀྱ་ཞེས་པ་ཤེས་རབ་ཀྱི་སྒོ་ཕྱེ་བའོ། །ཤཱཀྱ་ཐུབ་པ་ནི་སྐྱེ་མེད་ཀ་དག་ 
གི་དོན་དེ་རྐྱེན་དབང་དུ་མི་གཏོང་བས་ཐུབ་པའོ། །ཡང་ན་ངང་གིས་བཅོམ། རང་བཞིན་ 
ལྡན། བདག་ཉིད་ཆེན་པོ་ཤཱཀྱ་ཐུབ་པའོ། །ཡང་བདུད་བཞི་བཅོམ། ལེགས་པའི་ཡོན་ཏན་ 
དྲུག་དང་ལྡན། ཤཱཀྱ་ནི་རྒྱལ་པོ་ཤཱཀྱའི་རིགས་སོ། །ཐུབ་པ་ནི་དཀའ་ཐུབ་དང་སྡོམ་པ་ཐུབ་
41

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའོ། །
རྫོགས་པའི་སངས་རྒྱས་རྐང་གཉིས་མཆོག །ཅེས་པ། རྫོགས་པའི་ཞེས་པ་ནི་སྤང་ 
བྱ་མ་ལུས་པ་སྤངས་ལ། ཐོབ་བྱ་མ་ལུས་པའི་དོན་ཡོངས་སུ་རྫོགས་པའོ། །སངས་རྒྱས་ 
ཞེས་པ་ཉོན་མོངས་པ་ཐམས་ཅད་སངས། ཡེ་ཤེས་ཐམས་ཅད་ཡོངས་སུ་རྒྱས་པའོ། །རྐང་ 
གཉིས་མཆོག་ཅེས་པ། རྐང་བཞི་དང་། རྐང་མང་དང་། རྐང་མེད་དང་། དེ་རྣམས་ལས་ 
བསོད་ནམས་ཆེས་ཆེ་བས། རྐང་གཉིས་རྣམས་ཀྱི་མཆོག་ནི་བཅོམ་ལྡན་འདས་ཤཱཀྱ་ 
ཐུབ་པ་ཡིན་ནོ། །ཉིད་ཀྱི་ཞལ་ནས་ལྗགས་བཟང་བ ། །ཞེས་པ། ཉིད་ཀྱི་ཞལ་ནི་བཅོམ་ 
ལྡན་འདས་ཤཱཀྱ་ཐུབ་པ་སེང་གེའི་སྐད་གདངས་ལྟ་བུའོ། །ཞལ་ནས་ནི་ལྗགས་ཡོད་པ་
སྟེ༑ ལྗགས་དེ་ནི་ཤིན་ཏུ་ཡང་བཟང་ཞིང་རིང་བ་དང་བདེ་བ་དང་ཚངས་པའི་དབྱངས་ཀྱི་ 
འབྲུག་སྒྲ་དང་འདྲ་བ། ཚེམས་དུང་སོ་འཁོར་བ་གཡས་སུ་འཁྱིལ་བའོ། །རིང་ཞིག་ཡངས་ 
པ་བརྐྱངས་མཛད་དེ། །ཞེས་པ། རིང་ཞིང་ཡངས་པ་ནི་རྫུན་སྤངས་པ་མཚོན་པའི་ཕྱིར་རོ། ། 
བརྐྱང་མཛད་དེ་ནི་ཞལ་གྱི་དཀྱིལ་འཁོར་གསལ་བར་ཁྱབ་པའོ། །འཇིག་རྟེན་གསུམ་པོ་ 
སྣང་བྱེད་ཅིང། །ཞེས་པ། འཇིག་རྟེན་གསུམ་ནི་ས་སྟེང་དང་། ས་འོག་དང་། ས་བླ་དང་ 
གསུམ་མོ། །ཡང་ན་སྟེང་ལྷའི། བར་མིའི། འོག་ཀླུའི་འཇིག་རྟེན་དང་གསུམ་མོ། །སྣང་ 
བྱེད་ཅེས་པ་བདེ་བར་གཤེགས་པའི་འོད་ཟེར་རྣམ་པ་སྣ་ཚོགས་ཀྱིས། འཇིག་རྟེན་གསུམ་ 
གྱི་མ་རིག་པའི་མུན་པ་སྣང་བར་བྱེད་པའོ། །བདུད་བཞིའི་དགྲ་རྣམས་འདུལ་བྱེད་པ། ། 
ཞེས་པ། བདུད་ནི་རྣམ་པ་བཞི་སྟེ། ཕུང་པོའི་བདུད་དང་། ཉོན་མོངས་པའི་བདུད་དང༌། 
ལྷའི་བུའི་བདུད་དང༌། འཆི་བདག་གི་བདུད་དང་བཞིའོ། །
དགྲ་རྣམས་ཞེས་པ་ཉོན་མོངས་པའི་དགྲས་ཐར་པ་ཐོབ་ཏུ་མི་སྟེར་བའི་གེགས་བྱེད་
པས་དེ་རྣམས་འདུལ་བར་བྱེད་པ་ནི། ཐེག་པ་རིམ་པ་དགུའི་ལྟ་སྒོམ་སྤྱོད་འབྲས་བཞིས་
42

༄༅། །ཟབ་གཏེར་ཆོས་ཀྱི་མཛོད་ཁང་།
ངང་གི་སྒོ་ནས་འདུལ་བར་བྱེད། ཉན་ཐོས་པས་དཀའ་ཐུབ་ཀྱིས་འདུལ། རང་རྒྱལ་ 
གྱིས་རྟེན་འབྲེལ་ལུགས་ལས་བཟློག་སྟེ་འདུལ། བྱང་ཆུབ་སེམས་དཔའི་ཐེག་པས་སྡོམ་ 
ད་ པ་དང་ཕ་རོལ་ཏུ་ཕྱིན་པ་དྲུག་གི་སྒོ་ནས་འདུལ། ཀྲི་ཡས་ཁྲུས་དང་གཙང་སྦྲས་འདུལ། 
གས་མངོན་པར་བྱང་ཆུབ་པ་ལྔས་འདུལ། མ་ཧཱས་བསྙེན་སྒྲུབ་རྣམ་བཞིའི་སྒོ་ནས་དམ་
ཚིག་ཉི་ཤུ་རྩ་བརྒྱད་ཀྱིས་འདུལ། ཨ་ནུས་དབྱིངས་དང་ཡེ་ཤེས་ཀྱི་སྒོ་ནས་དམིགས་པ་
བཞིའི་དམ་ཚིག་གིས་འདུལ། ཨ་ཏིས་མ་སྤངས་ལ་མི་གནས་པས་འདུལ། སྤྱི་ཏི་ཡོ་གས་
བདུད་བཞིའི་དགྲ་རྣམས་མ་ལུས་པར་ཀ་དག་རང་སངས་ཆེན་པོའི་ཀློང་དུ་འདུལ་ལོ། །
ཡང་ན་སྤྱི་ཏིའི་འགྲེལ་པས་ནི། བདུད་བཞི་ནི་ཐེག་པ་འོག་མའི་ཞེ་འདོད་བློས་བཏགས་
ཀྱི་ལྟ་སྒོམ་སྤྱོད་འབྲས་བཞི་སྟེ། དགྲ་རྣམས་འདུལ་བ་ནི་ཐེག་པའི་རྩོལ་སྒྲུབ་ཡིད་སྨོན་
དང་བཅས་པའི་གྲུབ་མཐའ་རྣམས་སོ། །དེ་འདུལ་བར་བྱེད་པ་ནི་སྤྱི་ཏི་ཡོ་ག་སྟེ། གཞུང་ 
མེད་ཀྱི་ལྟ་བ། བསམ་མེད་ཀྱི་སྒོམ་པ། སྣང་མེད་ཀྱི་སྤྱོད་པ། བློ་འདས་ཀྱི་འབྲས་བུ། དེ་ 
བཞིན་འོག་མའི་ཞེ་འདོད་ཀྱི་ལྟ་བ། བསམ་པ་ཡིད་གཟུང་གི་སྒོམ་པ། བྱ་རྩོལ་གྱི་སྤྱོད་པ། 
རེ་དོགས་ཀྱི་འབྲས་བུ་དང་བཞི་འདུལ་བར་བྱེད་པའོ། །སེམས་ཅན་རྣམས་ཀྱི་ངན་སོང་ 
གསུམ། །ཞེས་པ། སེམས་ཅན་ནི་ཉོན་མོངས་པ་དང་བཅས་པའོ། །རྣམས་ཀྱི་ནི་སྡུག་ 
བསྔལ་རྣམས་སོ། །ངན་སོང་གསུམ་ནི། དམྱལ་བ་དང་། ཡི་དྭགས་དང་། བྱོལ་སོང་དང་ 
གསུམ་མོ། །སྦྱོང་བར་བྱེད་པའི་འཛུམ་བསྟན་ནས། །ཞེས་པ། དམྱལ་བ་དང༌། ཡི་དྭགས་ 
དང་། བྱོལ་སོང་དང་གསུམ་གྱི་སྡུག་བསྔལ་སྦྱོང་ངོ༌། །ཐབས་གང་གིས་སྦྱོང་ཞེ་ན། སྟོང་ 
པ་དང་གསལ་བ་དང་གཉིས་སུ་མེད་པར་རང་གྲོལ་བར་སྦྱོང་ངོ་། །
འཛུམ་བསྟན་ནས། ཞེས་པ་ནི། ལྗགས་ཀྱི་འོད་ཟེར་གྱིས་གསུང་གི་སྒྲིབ་པ་སྦྱངས་ 
པའི་འཛུམ་བསྟན་པའོ། །ཚངས་པའི་གསུང་ནི་སྙན་པ་ཡིས། །ཞེས་པ། ཚངས་པའི་
43

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསུང་ནི་སྒྲ་ཆེ་བ་དང་། ཡོན་ཏན་ཆེ་བ་དང་། གདངས་ཆེ་བ་སྟེ་སྐད་ཅིག་གིས་སྟོང་གསུམ་ 
གྱི་སྟོང་དུས་གཅིག་ཏུ་ཐོས་པ་བཞིན་དུ། གླིང་གཞན་དུ་ཡང་དཔག་ཏུ་མེད་པར་ཐོས་ཤིང་ 
སྒྲ་སྒྲོགས་སོ། །སྙན་པ་ཡིད་ནི་གསུང་དབྱངས་ཀྱི་ཡན་ལག་དྲུག་ཅུ་དང་ལྡན་པའོ། ། 
འཇིག་རྟེན་གསུམ་པོ་ཀུན་བཀང་ནས། །ཞེས་པ། སྟེང་ལྷ་དང་། བར་མི་དང༌། འོག་ཀླུའི་ 
འཇིག་རྟེན་དང་གསུམ་དུ། དེ་རྣམས་གསུང་གི་འོད་ཟེར་གྱིས་བཀང་ནས་ཆོས་བཤད་དོ། ། 
ལག་ན་རྡོ་རྗེ་སྟོབས་པོ་ཆེ། །ཞེས་པ། བཅོམ་ལྡན་འདས་ཕྱག་ན་རྡོ་རྗེ་སྟོབས་པོ་ཆེ་བྱང་ 
ཆུབ་སེམས་དཔའ་ཀུན་ཏུ་བཟང་པོས་དབང་བསྐུར་བས་ན་སྟོབས་ཆེ་བའོ། །ཡང་ན་ 
གདུག་པ་ཅན་རྣམས་ཚར་གཅོད་ཅིང་གཞན་ཟིལ་གྱིས་གནོན་པའོ། །
གསང་དབང་ལ་ནི་སླར་གསུངས་པ། །ཞེས་པ། གསང་བ་ནི་བསྟན་དུ་མེད་པ། 
དབང་ནི་སྐྱེ་བ་མེད་པ་སྟེ། སྙིང་པོ་དེ་ཁོ་ན་ཉིད་ཀྱི་དོན་ལ་དབང་བ། སླར་གསུངས་པ་ 
འཁོར་རྣམས་ལ་གསུངས་པའོ། །སྙིང་རྗེ་ཆེ་དང་ལྡན་གྱུར་པས། །ཞེས་པ། སྙིང་རྗེ་ཆེན་ 
པོ་དང་ལྡན་པ་ནི་འཕགས་པ་འཇམ་དཔལ་ལོ། །གྱུར་པ་ནི་སེམས་ཅན་ཐམས་ཅད་བདེ་ 
བ་ལ་བཀོད་པའི་དོན། ཁམས་གསུམ་ཡོངས་སུ་དག་པའི་སྙིང་རྗེར་གྱུར་པའོ། །འགྲོ་ལ་ 
ཕན་པའི་དོན་དུ་ཁྱོད། །ཅེས་པ། འགྲོ་བ་ལས་དང་ཉོན་མོངས་པས་གཟིར་ཞིང་ཉེན་པ་ 
རྣམས་ལ། དོན་དུ་ཁྱོད་ཅེས་པ་དོན་སྙིང་རྗེ་ཆེན་པོའི་སྒོ་ནས་འཇམ་དཔལ་ཉིད་ཀྱིས་འགྲོ་ 
བའི་དོན་མཛོད་ཅིག་པའོ། །ཡེ་ཤེས་ལུས་ཅན་འཇམ་དཔལ་གྱི། །ཞེས་པ། ཡེ་ཤེས་ནི་ 
མི་ཤེས་པ་མེད་པ་སྟེ། རྣམ་པ་ཐམས་ཅད་མཁྱེན་པའི་ཡེ་ཤེས་སོ། །ལུས་ཅན་ཞེས་པ་ནི་ 
ལུས་ལ་བཞི་སྟེ། ཡེ་ཤེས་ཀྱི་ལུས་དང་། རྨི་ལམ་གྱི་ལུས་དང༌། ཡིད་ཀྱི་ལུས་དང་། རྣམ་ 
པར་སྨིན་པའི་ལུས་དང་བཞིའོ། །ཡང་ན་འགྲེལ་པ་འདིའི་གཞུང་གི་ལུས་བཞི་སྟེ། འོད་ 
ཀྱི་ལུས་དང་། བག་ཆགས་ཀྱི་ལུས་དང་། རིག་པའི་ལུས་དང་། ཤ་ཁྲག་གི་ལུས་བཞིའོ། །
44

༄༅། །ཟབ་གཏེར་ཆོས་ཀྱི་མཛོད་ཁང་།
ཅན་ནི་ཡེ་ཤེས་ཀྱི་ལུས་དང་ལྡན་ཏེ་ཁྱད་པར་ཅན་ནོ། །འཇམ་དཔལ་གྱི་ཞེས་པ། འཇམ་ 
པ་ནི་ཟུག་རྔུའི་རྣམ་རྟོག་མེད་པའོ། །དཔལ་ནི་མཁྱེན་པའི་ཡེ་ཤེས་སོ། །མིང་བརྗོད་པ་ནི་ 
དོན་ཆེ་བ། །ཞེས་པ། མིང་ནི་ཟབ་པ་དང་། རྒྱ་ཆེ་བ་དང༌། མཚུངས་པ་མེད་པའོ། །སྤྱི་ཏིའི་ 
ལུགས་ཀྱིས། སྐྱེ་བ་མེད་པ་དང་། ཀ་ནས་དག་པ་དང་། བློ་ལས་འདས་པའོ། །བརྗོད་པ་ 
ནི་བརྗོད་དུ་མེད་པའི་དོན་ཏེ། ངག་ཏུ་བཏོན་ནས་འཁོར་རྣམས་ལ་བརྗོད་པའོ། ། 
དོན་ཆེ་བ་ནི་གོང་གི་གདམས་པ་གསུམ་མོ། །དག་པར་བྱེད་ཅིང་སྡིག་སེལ་བ། ། 
ཞེས་པ། འདིས་རྒྱུད་སྟོན་ཅིང་འཆང་བའི་ཡོན་ཏན་བསྟན་ཏེ། འཕགས་པ་འཇམ་དཔལ་ 
གྱི་དོན་ཡིད་ལ་བྱས་ཤིང་བཏོན་པས། དག་པ་ནི་སྒྲིབ་པ་རྣམ་པ་བཞི་དག་ལ། སྡིག་སེལ་ 
བ་ནི་མཚམས་མེད་པ་ལྔའི་སྡིག་པ་ཡང་སེལ་ལ། སྒྲིབ་པ་ཐམས་ཅད་དག་པར་བྱེད་པའོ། ། 
ཡང་སྤྱི་ཏི་ཡོ་གའི་གཞུང་གིས། དག་པར་བྱེད་པ་ནི་དག་པའི་དོན་ནོ། །སྡིག་པ་སེལ་བ་ 
ནི་ཞེ་འདོད་བློས་བཏགས་ཀྱི་ཆོས་སྡིག་པ་ཡིན་ཏེ། དེ་སེལ་བར་བྱེད་པ་ནི་བྱར་མེད་བློ་ 
འདས་ཀྱི་ཆོས་སོ། ང་ལས་ཉན་པར་བརྩོན་པ་ནི། །ཞེས་པ། འཁོར་ལག་ན་རྡོ་རྗེ་ཁྱོད་ང་ 
ལ་ཉན་པར་བྱེད་ན་ནི། དད་པ་དང་མོས་པའི་སྒོ་ནས་བརྩོན་འགྲུས་སྐྱེད་ལ་ཡིད་གཞན་དུ་ 
མ་ཡེངས་པར་ཉོན་ཅིག་ཅེས་པའོ། །ལེགས་སོ་དཔལ་ལྡན་རྡོ་རྗེ་འཆང་། །ཞེས་པ། དང་ 
པོ་དད་པ་དང་མོས་པའི་སྒོ་ནས་ཞུགས་ནས། དང་པོ་གོ་ཆའི་བརྩོན་འགྲུས་ཀྱིས་ཐོས་པའི་
ཤེས་རབ་ཀྱིས་ཕྱི་ནང་གི་སྒྲོ་འདོགས་གཅོད་པ་དེ་ལེགས་སོ་དཔལ་ལྡན་རྡོ་རྗེ་འཆང་ཞེས་
པ་ནི། སྟོན་པ་དེ་འཁོར་ལ་དགྱེས་པའོ། །ལག་ན་རྡོ་རྗེ་ཁྱོད་ལེགས་སོ། །ཞེས་པ། བར་དུ་ 
སྦྱོར་བའི་བརྩོན་འགྲུས་ཀྱིས་བསམ་པའི་ཤེས་རབ་ཀྱིས་བསྔོ་བགྲང་བྱེད་པ་དེ་ལེགས་སོ། ། 
གསང་བའི་བདག་པོ་དེ་ཕྱིར་ངེས། །ཞེས་པ། སྟོན་པས་འཁོར་རྣམས་ལ་བཤད་ཅེས་པའོ། ། 
ཁྱོད་ལ་ལེགས་པར་བསྟན་པར་བྱ། །ཞེས་པ། ཁྱོད་ལ་ནི་ཕྱག་ན་རྡོ་རྗེ་ལ་སོགས་པའི་
45

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཁོར་རྣམས་ལ། ལེགས་པར་ཞེས་ནི་ཟབ་པ་དང་། རྒྱ་ཆེ་དང་། དོན་མཚུངས་པ་མེད་པ་ 
སྟེ་ཀ་དག་སྐྱེ་བ་མེད་པ་རང་གྲོལ་དུ་བསྟན་པར་བྱ་ཞེས་སོ། །ཁྱོད་ནི་རྩེ་གཅིག་ཡིད་ཀྱི་ 
ཉོན། །ཞེས་པ། ཁྱོད་ནི་འཁོར་ཕྱག་ན་རྡོ་རྗེ་ལ་བོས་པ། རྩེ་གཅིག་ནི་སེམས་དང་ཡིད་ 
གཞན་དུ་མ་བྱོལ་མ་ཡེངས་པར་ཉོན་ཅིག་པའོ། །བཅོམ་ལྡན་དེ་ནི་ལེགས་ཞེས་གསོལ། ། 
ཞེས་པ། བཅོམ་ལྡན་འདས་ནི་གོང་དུ་རྒྱས་པར་བཤད་ཟིན་ཏོ། ། 
ལེགས་ཞེས་པ་འཁོར་གྱི ས་ཁས་བླངས་པའོ། །ཡང་ན་བཅོམ་ལྡན་འདས་ 
ཀྱིས་གདམས་པ་གསུངས་པ་དེ་ལེགས་སོ། །དེ་ནས་བཅོམ་ལྡན་ཤཱཀྱ་ཐུབ། །ཅེས་པ་ 
ནས། རིགས་ཆེན་གཙུག་ཏོར་ཆེར་གཟིགས་ནས། །བྱ་བ་ཡན་ཆོད་ཀྱིས་རིགས་དྲུག་ལ་ 
གཟིགས་པའི་ལེའུ་བསྟན་པའོ། །དེ་ནས་ཞེས་པ་སླར་གསུངས་པའི་སྐབས་བཤད་པ་ 
དེ་ནས་སོ། །བཅོམ་ལྡན་འདས་ཞེས་པ་རང་བཞིན་སྐྱེ་བ་མེད་པ་རུ་བཅོམ། ལྡན་ཞེས་ 
པ་རོལ་པ་འགག་པ་མེད་པར་ལྡན། ཤཱཀྱ་ཞེས་པ་ཤེས་རབ་ཀྱི་ཁ་ཕྱེ་བའོ། །ཐུབ་ཅེས་ 
པ་ཀ་དག་བློ་འདས་ཀྱི་དོན་ཐུབ་ཅིང་སོ་སོའི་སྐྱེ་བོའི་རྐྱེན་ཁར་མི་གཏོང་བའོ། །འཇིག་ 
རྟེན་འཇིག་རྟེན་འདས་པའི་རིགས། །ཞེས་པ། པདྨའི་རིགས་ལ་གཟིགས་པའི། །འཇིག་ 
རྟེན་སྣང་བྱེད་རིགས་ཆེན་དང༌། །ཞེས་པ། རྡོ་རྗེའི་རིགས་ལ་གཟིགས་པའོ། །ཕྱག་རྒྱ་ 
ཆེན་པོའི་རིགས་མཆོག་དང་། །ཞེས་པ། བྱང་སེམས་རྡོ་རྗེའི་རིགས་ཀྱི་དཀྱིལ་འཁོར་ 
ལ་གཟིགས་པའོ། །རིགས་ཆེན་གཙུག་ཏོར་ཆེར་གཟིགས་ནས། །ཞེས་པ། རིན་པོ་ཆེའི་ 
རིགས་ལ་གཟིགས་པའོ། །གསང་སྔགས་རིགས་ཆེན་ནས། རིགས་གསུམ་ལ་ནི་རྣམ་པར་ 
གཟིགས་ཡན་ཆད་དུ། །གསང་སྔགས་ཕྱི་རྒྱུད་ཀྱི་ཐེག་པ་གསུམ་བསྟན། གསང་སྔགས་ 
རིགས་ཆེན་ཐམས་ཅད་དང་། །ཞེས་པས། ཡོ་གའི་ཐེག་པ་བསྟན་ཏེ། དེའི་འབྲུ་བཤད་ན། 
གསང་བ་ནི་ཆོས་ཟབ་པའོ། །
46

༄༅། །ཟབ་གཏེར་ཆོས་ཀྱི་མཛོད་ཁང་།
རིགས་ཆེན་ནི་རིགས་སྔགས་པས། རྣམ་པར་སྣང་མཛད་ཀྱི་རིགས། ཐམས་ 
ཅད་དང་ཞེས་པ་ནི་ཡོ་གའི་ལྷ་སུམ་ཅུ་རྩ་ལྔའོ། །གསང་སྔགས་རིག་སྔགས་འཆང་བའི་ 
རིགས། །ཞེས་པ། ཨུ་པ་ཡའི་ཐེག་པ་བསྟན་ཏེ། གསང་བ་ནི་ཤེས་སྐྱོབ་གཉིས་དང་ལྡན་ 
པས་གསང་བའོ། །སྔགས་ནི་སྙིང་རྗེ་དང་ཤེས་རབ་ཏུ་ལྡན་པས་སྔགས་སོ། །རིགས་ཞེས་ 
པ་ནི་རིགས་ལྔའི་ལྷའི་རིགས་དཀྱིལ་འཁོར་རོ། །འཆང་ཞེས་པ་ཨུ་པ་ཡས་ཀྲི་ཡའི་སྤྱོད་ 
པ་འཆང༌། ཡོ་གའི་ལྟ་བ་འཆང་བས་ཞེས་བྱའོ། །རིགས་ཞེས་པ་ནི་ཁྲོ་བོའི་རིགས་སོ། ། 
རིགས་གསུམ་ལ་ནི་རྣམ་པར་གཟིགས། །ཞེས་པ། ཀྲི་ཡའི་ཐེག་པ་བསྟན་ཏེ། རིགས་ 
གསུམ་ཕྱག་ན་རྡོ་རྗེ་དང་། འཇམ་དཔལ་དང་། སྤྱན་རས་གཟིགས་དང་གསུམ་མོ། །ལ་ནི་ 
རྣམ་པར་གཟིགས་ནི། ཀྲི་ཡའི་ལྟ་བ་སྤྱོད་པའི་རྣལ་འབྱོར་པ། རིགས་གསུམ་ལ་གཟིགས་ 
པའོ། །དེ་རྣམས་ཀྱིས་སྔགས་ཕྱི་པ་ཐུབ་པའི་རྒྱུད་གསུམ་བསྟན་པའོ། །ད་ནི་དཀྲུགས་ 
ནས་མ་བཤད་པ་ནི། ཕྱག་རྒྱ་ཆེན་པོའི་རིགས་མཆོག་དང་། །ཞེས་པ། མ་ཧཱ་ཡོ་གའི་ཐེག་ 
པ་བསྟན་ཏེ། ཕྱག་རྒྱ་ནི་རྣམ་པ་བཞི་སྟེ། ལས་ཀྱི་ཕྱག་རྒྱ་དང་། དམ་ཚིག་གི་ཕྱག་རྒྱ་དང༌། 
ཆོས་ཀྱི་ཕྱག་རྒྱ་དང་། ཕྱག་རྒྱ་ཆེན་པོ་དང་བཞིའོ། །རིགས་མཆོག་ཅེས་པ་རང་གི་ཕུང་པོ་ 
ལྔ་རྒྱལ་བ་རིགས་ལྔ། ཁམས་དང་སྐྱེ་མཆེད་ལྷ་དང་ལྷ་མོའི་དཀྱིལ་འཁོར། མཆོག་ཅེས་ 
པ་རང་སེམས་ལྟར་གྱུར་པའོ། །འཇིག་རྟེན་སྣང་བྱེད་རིགས་ཆེན་དང༌། །ཞེས་པ། ཨ་ནུ་ 
ཡོ་གའི་ཐེག་པ་བསྟན་ཏེ། འཇིག་རྟེན་ཞེས་པ་ནི་ཕྱི་སྣོད་ཀྱི་འཇིག་རྟེན་ལ་སོགས་པའི་
སྣང་བ་ཕྱིའི་ཡུལ་ཐམས་ཅད་ཆོས་ཀྱི་དབྱིངས་ཀྱི་སྣང་བ་རུ་འདོད་པའོ། །བྱེད་ཅེས་པ་ནི་ 
་ནས་རིག་པ་ཅི་སྐྱེས་པ་ཐམས་ཅད་ཡེ་ཤེས་སོ། །
རིགས་ཆེན་ཞེས་པ་སྙིང་པོ་དྲན་པ་ཙམ་གྱིས་རང་གི་སེམས་ཉིད་ལྷའི་སྐུ་རུ་སྣང་
བའོ། །འཇིག་རྟེན་འཇིག་རྟེན་འདས་པའི་རིགས། །ཞེས་པ། ཨ་ཏི་ཡོ་གའི་ཐེག་པ་
47

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྟན་ཏེ། འཇིག་རྟེན་ཞེས་པ་ཕྱི་སྣོད་འཇིག་པ་ལ་བརྟེན་པའོ། །ནང་གི་སེམས་ཅན་ཕུང་ 
པོ་ངན་པའི་འཇིག་པ་ལ་བརྟེན་ཏེ་རྒྱུ་འབྱུང་བའོ། །འདས་པ་ནི་འཇིག་རྟེན་ལས་འདས་
པའོ། །འཇིག་རྟེན་འོག་མའི་འདས་པའི་རིགས་འཁྲུལ་སྣང་དུ་འཇིག་པ་ལས་འདས་ཏེ་ 
ཆོས་ཉིད་ཀྱི་སྣང་བའོ། །རིག་པ་རང་བྱུང་གི་ཡེ་ཤེས་ཆེན་པོར་འདོད་པའོ། །རིགས་ཞེས་ 
པ་གསུམ་སྟེ། གཟུགས་སུ་སྣང་བ་ཐམས་ཅད་སྐུའི་རིགས། གྲགས་པ་ཐམས་ཅད་གསུང་ 
གི་རིགས། དྲན་རྟོག་ཐམས་ཅད་ཐུགས་ཀྱི་རིགས་ཡིན་པས་ན་རིགས་ཞེས་བྱའོ། །རིགས་ 
ཆེན་གཙུག་ཏོར་ཆེར་གཟིགས་ནས། །ཞེས་པ་ནི། སྤྱི་ཏི་ཡོ་གའི་ཐེག་པ་བསྟན་ཏེ། རིགས་ 
ཆེན་ཞེས་པ་ནི་སྤྱི་ཏིའི་ལུགས་ཀྱི། སྐྱེ་མེད་ཀ་དག །བྱར་མེད་བློ་འདས་ཆེན་པོའི་རིགས་ 
སོ༑ ༑གཙུག་ནི་ཐེག་པ་རིམ་པ་དགུའི་སྤྱིའམ་གཙུག་སྤྱི་ཏི་ཡོ་གའོ། །ཏོར་ཞེས་པ་ཐེག་ 
པའི་བློས་བཏགས་ཀྱི་ལྟ་སྒོམ་རྣམས་ཏོར་བའོ། །ཆེར་གཟིགས་ནས་ནི་ཟབ་མོའི་ཆེན་པོ་ 
ལ་གཟིགས་པའོ། །ཡང་ན་སྐྱེ་མེད་ཀ་དག་ཆེན་པོ་ལ་གཟིགས་པའོ། །དེ་ཡན་ཆད་ཀྱིས་ 
རིགས་དྲུག་ལ་གཟིགས་པའི་སྐབས་བསྟན་པའོ། །
ཚིག་གི་བདག་པོས་ཚིགས་སུ་བཅད། །ཅེས་པ་ནས། ཡ་ཏེ་ན་མཿ ཡན་ཆད་ཀྱིས། 
སྔགས་ཀྱི་སྒོ་ནས་རིགས་བསྡུས་དཀྱིལ་འཁོར་ལ་བསྟོད་པ་བསྟན་ཏེ། ཚིག་གི་བདག་ 
པོ་ཞེས་པ་ནི་བཅོམ་ལྡན་འདས་ཤཱཀྱ་ཐུབ་པའོ། །ཡང་ན་ཀུན་ཏུ་བཟང་པོའི་གསང་བའི་
བདག་པོ། ཚིགས་སུ་བཅད་པ་ནི་འཕགས་པ་འཇམ་དཔལ་གྱི་མཚན་ཡང་དག་པར་
བཇོད་པ་འདི་ཚིགས་སུ་བཅད་དེ་བཀའ་བསྩལ་པའོ། །གསང་སྔགས་རྒྱལ་པོ་དྲུག་ལྡན་ 
ཞིང་། །ཞེས་པ། གསང་སྔགས་ཀྱི་རྒྱལ་པོ་དྲུག་ནི། ཨོཾ་ཝ་གི་ཤྭ་རི་མུཾ་དང་དྲུག་གོ། །ཡང་ 
ན་སྤྱི་ཏིའི་ལུགས་ཀྱིས། གསང་སྔགས་ཀྱི་རྒྱལ་པོ་དྲུག་ནི། མཁའ་འགྲོ་གསང་བའི་བརྡ་ 
དྲུག །སྔགས་དྲུག །སྒྲ་དྲུག །དྲི་དྲུག །མཁའ་འགྲོ་མ་དྲུག་དང་སུམ་ཅུ་སྟེ། མན་ངག་དྲུག་
48

༄༅། །ཟབ་གཏེར་ཆོས་ཀྱི་མཛོད་ཁང་།
ཏུ་ཤེས་པར་བྱའོ། །ཟབ་མོའི་ལྟ་སྒོམ་དྲུག་ནི། ལྟ་སྒོམ་སྤྱོད་དང་གསུམ། དམ་ཚིག་ཕྲིན་ 
ལས་འབྲས་བུ་དང་དྲུག་གོ། །གཉིས་སུ་མེད་པར་འབྱུང་བ་དང་། །ཞེས་པ། སྤྱི་ཏི་ཡོ་ག་ 
ནས་ཆོས་ཐམས་ཅད་གཉིས་སུ་མེད་པའི་དོན་འབྱུང་བའོ། །ཡང་ན་སྐལ་བ་དང་ལྡན་པ་ 
རྣམས་ལ་ཟབ་མོའི་གདམས་ངག་ལུང་སྟོན་པ་འབྱུང་བའོ། །དང་ཞེས་པ་ཕྱི་རབས་ཀྱི་རྣལ་ 
འབྱོར་པ་ལ་ཡང་སྟོན་ཅིག་པའོ། །མི་སྐྱེའི་ཆོས་ཅན་འདི་གསུངས་པ། །ཞེས་པ། འགྲེལ་ 
པ་འདིའི་ལུགས་ཀྱིས་སྤྱི་ཏི་ཡོ་གའི་ཐེག་པ་འདིའི་ངོས་བཟུང་བསྟན་པའོ། །མི་སྐྱེ་ཞེས་པ་ 
སྐྱེ་མེད་ཀ་དག་སྟེ། དང་པོ་རྒྱུ་ལས་མ་སྐྱེས་ཤིང་མ་བྱུང་། བར་དུ་རྐྱེན་གྱིས་མ་བསྐྱེད། ཐ་ 
མ་གཉེན་པོས་མི་ཤིགས། དུས་གསུམ་དུ་འཕོ་འགྱུར་མེད་པ་བློས་སྤྱོད་ཡུལ་ལས་འདས་ 
ཤིང་གྲོལ་ལོ། །ཆོས་ཅན་ཞེས་པ་ནི་ཡན་ལག་རྩལ་ཟེར་ངོས་བཟུང་བ་སྟེ། སྙིང་པོ་སྐྱེ་བ་ 
མེད་པ་ལ་སྣང་ཚུལ་ཙམ་དུ་འདི་གསུང་ངོ་ཞེས་པའོ། །
ད་ནི་ཀ་དག་ཚོམས་ཆེན་པོ་བཞི་ལས། གནས་པ་གཞིའི་བཀའ་ཚོམས་བསྟན་ཏེ། 
སངས་རྒྱས་དང་སེམས་ཅན་གྱི་གཞི་གཏན་ལ་དབབ་པ་འདི་གསུངས་སོ། །གཞི་གཏན་
ལ་དབབ་པ་ལ་བྱེ་བྲག་ཏུ་དབྱེ་ན་བཞི་སྟེ། ཨ་ཞེས་པས་སྔོན་ཐོག་ཡེ་གནས་ཀྱི་གཞི་ 
བསྟན་ཏོ། །ཨཱ་འོག་མས་ཁྱབ་གཞི་བསྟན་ཏོ། །ཨི་ཞེས་པས་གཡོ་གཞི་བསྟན་ཏོ། །ཨཱི་ 
འོག་མས་འབྱུང་གཞི་བསྟན་ཏོ། །གཞི་དེ་བཞི་ལ་དཔེ་བཞིས་བསྟན་ཏེ། ཡེ་གནས་སྔོན་ 
ཐོག་གི་གཞིའི་དཔེ་ནི་འདུས་མ་བྱས་ཀྱི་ནམ་མཁའོ། །ཁྱབ་གཞིའི་དཔེ་ནི། ཁྱབ་གཞིའི་ 
དཔེ་ནི་འོ་མ་དང་མར་བཞིན་ནོ། །གཡོ་གཞིའི་དཔེ་ནི་ནམ་ལངས་པའམ་ཆུ་ཞུ་བ་བཞིན་ 
ནོ༑ ༑འབྱུང་གཞིའི་དཔེ་ནི་རྒྱལ་པོའི་བང་མཛོད་དམ་ཞིང་ས་དང་ནོར་བུ་རིན་པོ་ཆེ་ལྟ་ 
བུའམ་ས་གཞི་ལྟ་བུའོ། །དོན་ཟབ་དོན་ཅེས་དང་སྦྱར་རོ། །ཨུ་ཞེས་པས་རང་བཞིན་གྱི་ 
རླུང་བསྟན་ཏོ། །ཨཱུ་འོག་མས་གཡོ་བའི་རླུང་བསྟན་ཏོ། །ཨེ་ཞེས་པས་འབྱུང་བའི་རླུང་
49

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྟན་ཏོ། །ཨཻ་འོག་མས་སྙིང་པོ་འོད་ཀྱི་གོང་བུ་བསྟན་ཏོ། །ཨོ་ཞེས་པས་འོད་ཟེར་བསྟན་ 
ཏོ༑ ༑ཨོཾ་འོག་མས་རྩལ་དང་འོད་ཟེར་བསྟན་ཏོ། །ཡང་ན་ཤེས་པ་དང་རིག་པའོ། །ཨཾ་ 
ཞེས་པས་ཤེས་པ་སྐྱེ་མེད་ཀ་དག་ཞེས་རིག་པས་ཡང་དག་པའི་དོན་རིག།འོད་རྩལ་ལ་
ཐིམ། རྩལ་ཟེར་སྙིང་པོ་དང་འཕྲད། སྙིང་པོ་རྩལ་ཟེར་དབྱེར་མེད་པས་ཀ་དག་སྐྱེ་བ་མེད་ 
པའི་ངང་དུ་སངས་རྒྱས་སོ། །ཨཿཞེས་པས་སྔོན་་མེད་པའི་ཀློང་དུ་རྩལ་ཟེར་འོད་གསལ་ 
ཡན་ལག་དྭངས་མའི་ཀློང་དུ་ཐིམ་པས། མེད་པ་ལས་བྱུང་ཁྱོད་ལ་འདུད། །ཡེ་ཤེས་མིག་ 
གཅིག་དྲི་མ་མེད། །ཐིག་ལེ་ཆེན་པོ་ཡི་གེ་མེད། །ཡན་ལག་མེད་པའི་རྩིས་ལས་འདས། ། 
དོན་གཅིག་གཉིས་མེད་ཆོས་ཀྱི་དོན། །དཔེར་བྱ་ཀུན་ལས་འདས་པ་པོ། །གསུངས་སོ། ། 
མཆོག་གི་དང་པོ་སྐུ་གསུམ་འཆང༌། །ཞེས་པ། དེ་ནི་ཀུན་ཏུ་བཟང་པོས་རྩོལ་སྒྲུབ་མ་བྱས་ 
པར་རང་གིས་ཤེས་ནས་བསྟན་བྱ་དང་སྟོན་བྱེད་མཚོན་པའི་སློབ་དཔོན་མེད་པར་སངས་ 
རྒྱས་སོ། །ཡང་ན་ཨ་ཨཱ་ལ་སོགས་པ་དབྱངས་ཀྱི་ཡི་གེ་བཅུ་གཉིས་པོ་འདི་སངས་རྒྱས་ཀྱི་ 
ས་བཅུ་གཉིས་སུ་བསྟན་ཏེ། ཨ་ཨཱ་ཞེས་པས་དང་པོ་རབ་ཏུ་དགའ་བའི་དང་། གཉིས་པ་ 
དྲི་མ་མེད་པའོ། །ཨི་ཨཱི་ཞེས་པས་གསུམ་པ་འོད་འཕྲོ་བ་དང་། བཞི་པ་འོད་བྱེད་པའོ། ། 
ཨུ་ཨཱུ་ཞེས་པས། ལྔ་པ་མངོན་དུ་གྱུར་པ་དང༌། དྲུག་པ་སྦྱང་དཀའ་བའོ། །ཨེ་ཨཻ་ཞེས་པས་ 
བདུན་པ་རིང་དུ་སོང་བ་དང་། བརྒྱད་པ་མི་གཡོ་བའོ། །ཨོ་ཨོཾ་ཞེས་པས་དགུ་པ་ལེགས་ 
པའི་བློ་གྲོས། བཅུ་པ་ཆོས་ཀྱི་སྤྲིན་གྱི་ས་དང་བཅུའོ། །ཡང་ན་ཨ་ཨཱ་ལ་སོགས་པ་རྣམས་ 
སངས་རྒྱས་ཀྱི་ས་བཅུ་གཉིས་དང་བསྟུན་ཏེ། ཀུན་ཏུ་འོད་ཀྱི་ས་ཆེན་པོ། །དེ་ནི་ཉི་མའི་ 
དཀྱིལ་འཁོར་འདྲ། །བདུད་རྩིའི་ས་ནི་གཉིས་པ་སྟེ། །ཤིན་ཏུ་འོད་གསལ་ཟླ་བ་འདྲ། ། 
ནམ་མཁའི་འོད་ནི་གསུམ་པ་སྟེ། །ནམ་མཁའི་བཞིན་དུ་མཐའ་དབུས་མེད། །རྡོ་རྗེའི་འོད་ 
ནི་བཞི་པ་སྟེ། །རྡོ་རྗེ་ལྟ་བུར་རབ་ཏུ་གྲགས། །ལྔ་པ་རིན་ཆེན་འོད་ཅེས་པ། །རིན་ཆེན་
50

༄༅། །ཟབ་གཏེར་ཆོས་ཀྱི་མཛོད་ཁང་།
ལྟ་བུར་དགོས་དགུ་འབྱུང༌། །དྲུག་པ་པདྨའི་འོད་ཅེས་པ། །པདྨ་བཞིན་དུ་སྐྱོན་མ་གོས། 
བདུན་པ་ལས་ཀྱི་འོད་ཅེས་པ། །སངས་རྒྱས་ཕྲིན་ལས་ཐམས་ཅད་བྱེད། །བརྒྱད་པ་དཔེ་ 
མེད་འོད་ཅེས་པ། །དེ་ལ་དཔེ་ནི་ཡོད་མ་ཡིན། །དགུ་པ་དཔེ་ལྡན་ཞེས་བྱ་བ། །ཐམས་ 
ཅད་དཔེ་ཡིས་སོ་སོར་འབིགས། །བཅུ་པ་ཤེས་རབ་འོད་ཅེས་པ། །སངས་རྒྱས་པ་ནི་བླ་ 
ན་མེད། །བཅུ་གཅིག་ཐམས་ཅད་མཁྱེན་པ་ཉིད། །ས་དེ་ཉིད་ནི་འོད་གསལ་བའོ། །བཅུ་ 
གཉིས་སོ་སོར་རང་རིག་པ། །རྣལ་འབྱོར་ཤེས་རབ་ཡོངས་སུ་རྫོགས། །དེའི་ཕྱིར་ན་ས་ 
བཅུ་གཉིས་སྟོན་ཏོ། །ཨ་ཨཱ་ལ་སོགས་པ་སྔགས་ཀྱི་འགོ་ལ་ཕྱུངས་པའོ། །སྦི་ཏོ་ཧྲི་དི་ནི་ 
སྐྱེ་མེད་སྤྱི་ཏིའི་ཡང་སྙིང་། ཛྙཱ་ན་ནི་ཀ་དག་གི་ཡེ་ཤེས། མཱུརྟི་ནི་སྤྱི་གཙུག་སྟེ། བྱར་མེད་བློ་ 
འདས་སྤྱི་ཏི་ཡོ་གའོ། །ར་ཧཾ་ཞེས་པ་ནི་སྐྱེ་མེད་ཀ་དག་གི་གདམས་ངག་གོ། །བུདྡྷ་ཞེས་པ་ 
ནི་སངས་རྒྱས་ཐམས་ཅད་ཀྱི་དགོངས་པའོ། །བུདྡྷ་ནཱཾ་ཞེས་པ་དུས་གསུམ་གྱི་སངས་རྒྱས་ 
ཐམས་ཅད་ཀྱི་དགོངས་པ་ཡང་སྐྱེ་བ་མེད་པ་ཞེས་བྱའོ། །ཏྱ་དྷཱ་ཞེས་པ་སྙིང་པོ་སྐྱེ་བ་མེད་པ། 
བཎྚི་ནི་ཀ་ནས་དག་པ། ནཱ་མ་ཞེས་པ་ནི་དངོས་མེད་དོ། །ཨོཾ་ཞེས་པ་ནི་ཡེ་ཤེས་རྣམ་པ་ 
ལྔའོ། །བཛྲ་ཞེས་པ་སྐྱེ་འཇིག་མེད་པའི་རྡོ་རྗེ། ཏཱིཀྵ་ནི་བྱ་བཙལ་རྩོལ་སྒྲུབ་ཀྱི་ཆོས་ཐམས་ 
ཅད་འཇོམས་པའོ། །དུཿ ཁཙྪེ་ད་ཞེས་པ་ཤེས་རབ་ཀྱི་རལ་གྲི་སྟེ། ཕྱི་ནང་གསང་བ་གསུམ་ 
གྱི་སྤྲོས་པ་ཡོངས་སུ་གཅོད་པའོ། །པྲཛྙཱ་ཞེས་པ་བྱར་མེད་བློ་འདས་རྟོགས་པའི་ཤེས་རབ་བོ། ། 
ཛྙཱ་ན་ཞེས་པ་ཀ་དག་ཆེན་པོའི་ཡེ་ཤེས་ཞེས་བྱའོ། །མཱུ་ནྟ་ཡེ་ཞེས་པ་རྟོགས་པའི་ཡེ་ 
ཤེས་ཆོས་སྐུའོ། །ཛྙཱ་ན་ནི་ཡེ་གནས་ཀྱི་ཡེ་ཤེས་སོ། །ཀཱ་ཡ་ནི་ཆོས་སྐུའོ། །ཡང་ན་ཀཱ་ཡ་ནི་ 
སྐྱེ་མེད་ཀ་དག་དངོས་མེད་ཟང་ཀའོ། །ཝཱ་གཱི་ཤྭ་ར་ནི་གཉིས་མེད་ཆེན་པོ་སྟེ་གཞི་སྐྱེ་བ་མེད་ 
པའོ། །ཨ་ར་པ་ཙ་ནཱ་ཡ་ཏེ་ན་མཿནི་ངང་དྭངས་གསལ་དག་གོ། །ཡང་ན་ཝཱ་ནི་སྙིང་པོ་མ། གི་ 
ནི་ཡན་ལག་སྟེ་བུ། ཤྭ་ར་ནི་མ་བུ་དབྱེར་མེད་དོ། །ཨ་སྐྱེ་མེད། ར་ཀ་དག །པ་དངོས་མེད།
51

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཙ་རྣལ་མ། ནཱ་ཟང་ཀའོ། །ཡང་ན་ཆོས་འདིའི་གཞུང་གིས་ཨ་ར་པ་ཙ་ནཱ་ཕྱི་ནང་གསང་བ་ 
གསུམ་གྱི་སྤྲོས་པ་གཅོད་པའི་འཁོར་ལོ་ཡིན་ཞེས་གསུངས་སོ། །ཡ་ཏེ་ན་མཿཞེས་པ་དེ་ 
ཡིས་སྐྱེ་མེད་ཀ་དག་བྱར་མེད་བློ་འདས་རྟོགས་ཞེས་པའོ། །དེ་ཡན་ཆད་ནི་སྤྱི་ཏིའི་གཞུང་ 
༑ཡང་རིགས་བསྡུས་ཀྱི་དཀྱིལ་འཁོར་བསྟན་ཏེ། སྦི་ཏོ་ཧྲཱི་དེ་སྤྱི་གཙུག་གམ་སྙིང་ག་ན་
གནས་པའི་ཡེ་ཤེས་སེམས་དཔའོ། །ཛྙཱ་ན་མཱུནྟི་ནི་དེའི་ཡེ་ཤེས་སེམས་དཔའོ། །ར་ཧཾ་བུདྡྷ་ནི་ 
བདག་པོའམ་སངས་རྒྱས་སོ། །བུདྡྷ་ནཱཾ་ནི་དུས་གསུམ་གྱི་སངས་རྒྱས་སོ། །ཏྱ་དྷཱ་བཎྚི་ནཱ་མ་ 
ནི་གཞིའི་སངས་རྒྱས་གཙོ་བོ་གསུམ་བརྩེགས་པའོ། །ཨོཾ་བཛྲ་ཏིཀྵ་ནི་འདོད་ཆགས་སྣང་ 
བ་མཐའ་ཡས་སོ། །དུཿཁཙྪེ་ད་པྲཛྙཱ་ནི་ཞེ་སྡང་རྡོ་རྗེ་སེམས་དཔའོ། །ཛྙཱ་ན་མཱུནྟ་ཡེ་ནི་གཏི་ 
མུག་རྣམ་པར་སྣང་མཛད་དོ། །ཛྙཱ་ན་ཀཱ་ཡ་ནི་ཕྲག་དོག་དོན་ཡོད་གྲུབ་པའོ། །ཝཱ་གཱི་ཤྭ་ར་ནི་ 
ངག་གི་དབང་ཕྱུག་གོ། །ཡང་ན་དེ་རྣམས་ཡེ་ཤེས་རྣམ་པ་ལྔ་དང་ཡང་སྦྱར་རོ། །ཡང་ན་ཡུམ་ 
བཞིའོ། །ཨ་ར་པ་ཙ་ནཱ་ཤེས་རབ་ཀྱི་སེམས་དཔའ་བཅུ་དྲུག་གི་མཚན་ནོ། །ཡ་ཏེ་ན་མཿགཞི་ 
ཚུགས་ཤིག་ཅེས་པའོ། །ཡང་ན་ལྷ་མོ་བརྒྱད་དང་། སྒོ་མ་བཞིའི་མཚན་ཡིན། དེ་རྣམས་ཀྱིས་ 
སྔགས་ཀྱི་སྒོ་ནས་རིགས་བསྡུས་ཀྱི་དཀྱིལ་འཁོར་ལ་བསྟོད་པའོ། །
འཁྲུལ་པ་འཕྲང་ནི་བཀའ་ཚོམས་བསྟན་ཏེ། དེ་ལ་གསུམ། བརྒྱུད་པ་རིམ་གྱི་འཁྲུལ་ 
ལུགས། དངོས་པོ་རྐྱེན་སྣང་གི་འཁྲུལ་པ་དང་། མེད་པ་གློ་བུར་གྱི་འཁྲུལ་པ་དང་གསུམ་མོ། ། 
འདི་ལྟར་ཞེས་པ་སྤྱི་ཏི་ཡོ་གའི་གདམས་ངག་དངོས་བསྟན་ཏེ། འདི་ཀ་ལྟར་མ་སྤངས་པར་ 
རང་གྲོལ་ལོ། །སངས་རྒྱས་ཀྱི་དགོངས་པ་རྣམ་པར་དག་པའོ། །སྣང་སྲིད་ཀྱི་ཆོས་ཐམས་ 
ཅད་འོད་གསལ་ཀ་དག་ཆེན་པོར་རང་སྣང་བའོ། །ཡང་འདི་ལྟར་སངས་རྒྱས་བཅོམ་ལྡན་ 
འདས་ཞེས་པ་ལ་འབྲུ་ལྔའམ་བཅུར་བསྣན་ཏེ་བཤད་ན། ཉན་ཐོས་ལ་སོགས་ཏེ་ཐེག་པ་ 
དགུ་སྤྱི་ཏི་ཡོ་ག་དང་བཅུར་བཤད་དེ། དེ་ལ་ཉན་ཐོས་པ་ན་རེ། འདི་ལྟར་ཞེས་པ་སྣང་བ་
52

༄༅། །ཟབ་གཏེར་ཆོས་ཀྱི་མཛོད་ཁང་།
འདི་རྡུལ་ཕྲ་རབ་ཏུ་སྣང་ལ། སངས་པ་ནི་རགས་པར་འཛིན་པའི་དངོས་པོ་སངས། རྒྱས་ 
པ་ནི་ཡུལ་སེམས་གཟུང་འཛིན་མེད་པར་རྒྱས་ལ། བཅོམ་པ་ནི་དགྲ་བཅོམ་པ་སྟེ། ཉོན་ 
མོངས་འདོད་ཆགས་དང་ཞེ་སྡང་བཅོམ། དགྲ་བཅོམ་པའི་དོན་དང་ལྡན། འཁོར་བའི་ 
སྡུག་བསྔལ་ལས་འདས་སོ། །རང་རྒྱལ་བས་འདི་ལྟར་སངས་རྒྱས་བཅོམ་ལྡན་འདས་ནི། 
འདི་ལྟར་ནི་ཕྱི་རྟེན་ཅིང་འབྲེལ་བ་བཅུ་གཉིས་སོ།།སངས་པ་ནི་རྟེན་འབྲེལ་ལུགས་ལས་ 
བཟློག་སྟེ།ཕྱིའི་སྣང་བ་གདོས་པ་ཅན་དུ་འཛིན་པ་སངས་སོ། །རྒྱས་པ་ནི་རྣམ་པར་རིག་ 
བྱེད་རྒྱས། བཅོམ་པ་ནི་ཕུང་པོའི་བདུད་བཅོམ། ལྡན་པ་ནི་ཡེ་ཤེས་ཟང་ཀ་མ་བཅུ་དྲུག་དང་ 
ལྡན། འདས་པ་ནི་འཁོར་བ་ལས་འདས་སོ། །བྱང་ཆུབ་སེམས་དཔས་འདི་ལྟར་སངས་རྒྱས་ 
བཅོམ་ལྡན་འདས་ནི། འདི་ལྟར་སྣང་བ་འདི་ཀུན་རྫོབ་ཀྱི་སྣང་བའོ། ། 
སངས་པ་ནི་སྒྱུ་མའི་དཔེ་བརྒྱད་ཀྱིས་འཁྲུལ་པའི་སྣང་བ་སངས་ཏེ་སྣང་ལ་རང 
བཞིན་མེད་པར་རྒྱས་སོ། །བཅོམ་པ་ནི་བདུད་རྣམ་པ་བཞི་བཅོམ། ལྡན་པ་ནི་ལེགས་པའི་ 
ཡོན་ཏན་དྲུག་དང་ལྡན། འདས་པ་ནི་འཁོར་བ་དང་མྱ་ངན་ལས་འདས་པའོ། །དེ་ནི་མཚན་ 
ཉིད་སྡེ་གསུམ་དུ་བཤད་པའོ། །ད་ནི་ཀྲི་ཡོག་སྡེ་གསུམ་དུ་བཤད་ན་གསུམ་སྟེ། ཀྲི་ཡའི་ 
འདི་ལྟར་སྣང་བ་ནི་རིགས་གསུམ་དུ་སྣང་བའོ། །སངས་པ་ནི་སྒྲིབ་པ་དང་དྲི་མ་སངས་ 
པའོ། །རྒྱས་པ་ནི་ཡང་དག་པའི་ཆོས་ཉིད་ཀྱི་དོན་རྒྱས་པའོ། །བཅོམ་པ་ནི་རྣམ་·པར་ རྟོག་པ་ 
བཅོམ། ལྡན་པ་ནི་མི་རྟོག་པའི་ཡེ་ཤེས་དང་ལྡན། འདས་པ་ནི་འཁོར་བ་དང་མྱ་ངན་ལས་ 
འདས། ཨུ་པ་ཡ་ནི་སྣང་བ་འདི་ལྟར་འཛིན་པ་སངས་དག་པ་ཆོས་ཉིད་དུ་རྒྱས་པའོ། །མ་ 
རིག་པ་བཅོམ། སྐྱེ་བ་མེད་པ་ཆོས་ཀྱི་སྐུ་རིགས་བཞི་དང་ལྡན། འཁོར་བ་དང་མྱ་ངན་ལས་ 
འདས་སོ། །ཡོ་གའི་འདི་ལྟར་སངས་རྒྱས་བཅོམ་ལྡན་འདས་ནི། འདི་ལྟར་ཡོ་གའི་ལྷ་སུམ་ 
ཅུ་སོ་གཉིས་སམ་ལྔ་བཅུ་ང་གཉིས་སོ། །སངས་པ་ནི་དངོས་པོ་གདོས་ཅན་དུ་འཛིན་པ་
53

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སངས་པའོ། །རྒྱས་པ་ནི་སྐྱེ་འགག་མེད་པར་རྒྱས། བཅོམ་པ་ནི་ཉོན་མོངས་པ་བཅོམ། ལྡན་ 
པ་ནི་ཡེ་ཤེས་རྣམ་པ་ལྔ་དང་ལྡན་ལ། འདས་པ་ནི་སྐྱེ་འགག་གཉིས་ལས་འདས་སོ། ། 
བསྐྱེད་རྫོགས་རྣམ་གསུམ་གྱི་འདི་ལྟར་སངས་རྒྱས་བཅོམ་ལྡན་འདས་ཞེས་པ། མ་ 
ཧཱ་ཡོ་གའི་འདི་ལྟར་ནི་སྣང་སྲིད་ཀྱི་ཆོས་ཐམས་ཅད་ལྷ་དང་ལྷ་མོའི་དཀྱིལ་འཁོར་དུ་ 
སྣང་ངོ༌། །སངས་པ་ནི་རྣམ་པར་འཁྲུལ་པར་འཛིན་པ་སངས་པའོ། །རྒྱས་པ་ནི་རིགས་ 
ལྔར་རྒྱས་པའོ། །བཅོམ་པ་ནི་དུག་ལྔ་བཅོམ་པའོ། །ལྡན་པ་ནི་ཡེ་ཤེས་རྣམ་པ་ལྔ་དང་ལྡན། 
འདས་པ་ནི་སྣང་སྟོང་གཉིས་ལས་འདས་པའོ། །ཨ་ནུ་ཡོ་གའི་འདི་ལྟར་སངས་རྒྱས་བཅོམ་ 
ལྡན་འདས་ནི། འདི་ལྟར་སྣང་བ་ཐམས་ཅད་ནི་ཆོས་ཀྱི་དབྱིངས་ཀྱི་སྣང་བའོ། །སངས་པ་ 
ནི་ཐ་མལ་པའི་སྣང་བ་སངས་པའོ། །རྒྱས་པ་ནི་ཡེ་ཤེས་ཆེན་པོར་རྒྱས་སོ། །བཅོམ་པ་ནི་ 
ཕུང་པོ་ལྔར་འཛིན་པ་བཅོམ། ལྡན་པ་ནི་རིགས་ལྔའི་སངས་རྒྱས་དང་ལྡན། འདས་པ་ནི་ 
དབྱིངས་དང་ཡེ་ཤེས་གཉིས་ལས་འདས་པའོ། །ཨ་ཏི་ཡོ་གའི་འདི་ལྟར་སངས་རྒྱས་བཅོམ་ 
ལྡན་འདས་ནི། འདི་ལྟར་ཞེས་པ་ཆོས་ཉིད་ཀྱི་སྣང་བ་རང་ཤར་བའོ། །སངས་པ་ནི་མ་ 
སྤངས་མི་གནས་པར་སངས། རྒྱས་པ་ནི་མ་འགག་མི་དམིགས་པར་རྒྱས། བཅོམ་པ་ནི་སྣང་ 
སྲིད་དངོས་པོའི་ཆོས་ཐམས་ཅད་རོལ་པ་འགགས་པ་མེད་པར་བཅོམ། ལྡན་པ་ནི་མཚན་ 
ཉིད་གཉིས་སུ་མེད་པར་ལྡན། འདས་པ་ནི་བློ་ངོ་བོ་ཉིད་ལས་འདས་སོ། །ཐེག་པ་དགུ་པོ་ 
དེ་ལས་ཁྱད་པར་འཕགས་པའི་སྤྱི་ཏི་ཡོ་གའི་འདི་ལྟར་སངས་རྒྱས་བཅོམ་ལྡན་འདས་ནི།
འདི་ལྟར་ནི་ཆོས་རྣལ་མ་ཟང་ཀ་དང་འདས་པའོ། །ཡང་ན་འདི་ལྟར་སངས་རྒྱས་སོ། །བྱ་བ 
ཙལ་རྩོལ་སྒྲུབ་སངས། བྱར་མེད་བློ་འདས་ཆེན་པོར་རྒྱས། སྐྱེ་བ་མེད་པར་བཅོམ། ཀ་དག་ 
ཆེན་པོ་ལྡན། བློའི་ཆོས་ལས་འདས་སོ། །དེ་རྣམས་ཐེག་པ་རིམ་པ་དགུ་བཤད་པའོ། ། 
སྤྱི་ཏིའི་འགྲེལ་པ་ལྟར་བཤད་ན་ནི། འདི་ལྟར་སངས་རྒྱས་ཞེས་པ་གདམས་ངག་
54

༄༅། །ཟབ་གཏེར་ཆོས་ཀྱི་མཛོད་ཁང་།
བཤད་དེ། །སྙིང་པོ་མ་དམིགས་སྐྱེ་བ་མེད། །རིག་པ་མྱོང་མེད་འབྱེད་པ་མེད། །སྣང་བ་ 
རང་སོ་དགག་སྒྲུབ་མེད། །ཡིད་ལ་བྱར་མེད་གཡོ་འགུལ་མེད། །ངག་ལ་བརྗོད་མེད་སྨྲ་རྒྱུ་ 
མེད། །ལུས་ཀྱིས་བྱར་མེད་རྩོལ་སྒྲུབ་མེད། །སྐྱེ་མེད་ཀ་དག་བློ་ལས་འདས། །མེད་དྲུག་ 
བཀའ་ཚོམས་རྣམ་གསུམ་གྱིས། །བྱ་རྩོལ་ཞེ་འདོད་མ་བྱས་པར། །འདི་ཀ་ལྟར་དུ་སངས་ 
རྒྱས་སོ། །ཡང་ན་བྱང་སེམས་རྡོ་རྗེའི་སྒོ་ནས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ལྷ་ 
ཚོགས་ལྔ་བཅུ་རྩ་གཉིས་ལ། མཚོན་བྱ་དོན་དང་མཚོན་བྱེད་ཚིག་ཏུ་ཕྱེ་ནས། རྡོ་རྗེ་དབྱིངས་ 
ཀྱི་དཀྱིལ་འཁོར་ལ་བསྟོད་པ་བསྟན་ཏེ། འདི་ལྟར་སངས་རྒྱས་བཅོམ་ལྡན་འདས། ། 
ཞེས་པ། གཞིའི་སངས་རྒྱས་ཐམས་ཅད་ཀྱི་མཚན་དང་དགོངས་པ་ཚིག་དེས་བསྟན་ 
པའོ། །རྫོགས་པའི་སངས་རྒྱས་ཨ་ལས་བྱུང༌། །ཞེས་པས། ཐུགས་ཀའི་ཡེ་ཤེས་སེམས་ 
དཔའི་མཚན་བསྟན་ཏེ། ཨ་ནི་ཡིག་འབྲུ་ཀུན་གྱི་མཆོག །དོན་ཆེན་ཡི་གེ་དམ་པ་ཡིན། ། 
ཞེས་པ། ཐུགས་ཀ་ན་གནས་པའི་ཡི་གེའི་མཚན་ནོ། །ཁོང་ནས་འབྱུང་བ་སྐྱེ་བ་མེད། ། 
ཅེས་པས། སཏྭ་བ་རི་མ་སྟེ་རྡོ་རྗེ་སེམས་མའོ། །དོན་ཆེན་པོ་ནི་སྐྱེ་བ་མེད་པའི་དོན། ཡི་གེ་ 
ནི་ཨའོ། །དམ་པ་ནི་ཀ་དག །ཡིན་ནི་བློའི་ཆོས་ལས་འདས་པ་ཡིན། སྙིང་པོ་ཆོས་ཉིད་མའི་ 
ཁོང་ནས་སོ། །འབྱུང་གི་འོད་གསལ་ཟེར་རོལ་པ་སྣ་ཚོགས་སོ། །སྐྱེ་བ་ནི་ད་ཅིའི་སྙིང་པོ་ཨ་ 
ལ་ཐིམ་པས། རིག་པ་ལ་སྐྱེ་འགག་མེད་པས་ན། སྐྱེ་བ་མེད་ཅེས་བྱ་བ་ཡིན། ཚིག་ཏུ་བརྗོད་ 
པ་སྤངས་པ་སྟེ། །ཞེས་པ། རཏྣ་བ་རི་མ་སྟེ་རིན་ཆེན་སེམས་མའོ། །བརྗོད་པ་ཀུན་གྱི་རྒྱུ་ཡི་ 
མཆོག །ཅེས་པ། དྷརྨ་བ་རི་མ་སྟེ་ཆོས་ཀྱི་སེམས་མའོ། །ཚིག་ཀུན་རབ་ཏུ་གསལ་བར་བྱེད། ། 
ཅེས་པ། ཀརྨ་བ་རི་མ་སྟེ་ལས་ཀྱི་སེམས་མའོ། །དེ་ནི་ནང་གི་ལྷ་མོའི་མཚན་བསྟན་པའོ། ། 
ད་ནི་རྒྱལ་བ་རིགས་ལྔའི་མཚན་བསྟན་ཏེ། མཆོད་པ་ཆེན་པོ་འདོད་ཆགས་ཆེ། ། 
ཞེས་པ་སྣང་བ་མཐའ་ཡས་ཀྱི་མཚན་བསྟན་ཏོ། །སེམས་ཅན་ཐམས་ཅད་དགའ་བར་
55

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བྱེད། །ཅེས་པས་ཕྲིན་ལས་ཀྱི་མཛད་ཚུལ་བསྟན་ཏོ། །མཆོད་པ་ཆེན་པོ་ཞེ་སྡང་ཆེ། །ཞེས་ 
པས་སངས་རྒྱས་མི་བསྐྱོད་པའི་མཚན་བསྟན་ཏོ། །མཆོད་པ་ཆེན་པོ་གཏི་མུག་ཆེ། །ཞེས་ 
པས་རྣམ་པར་སྣང་མཛད་ཀྱི་མཚན་བསྟན་ཏོ། །མཆོད་པ་ཆེན་པོ་ཁྲོ་བ་ཆེ། །ཞེས་པས་ 
དོན་ཡོད་གྲུབ་པའི་མཚན་བསྟན་ཏོ། །མཆོད་པ་ཆེན་པོ་ཆགས་པ་ཆེ། །ཞེས་པས་རིན་ཆེན་ 
འབྱུང་ལྡན་གྱི་མཚན་བསྟན་ཏོ། །དེ་ནི་རིགས་ལྔའི་མཚན་ནོ། །ད་ནི་ཤེས་རབ་ཀྱི་སེམས་ 
དཔའ་བཅུ་དྲུག་གི་མཚན་བསྟན་ཏེ། འདོད་པ་ཆེན་པོ་ཞེས་པ་རྡོ་རྗེ་སེམས་དཔའོ། །བདེ་ 
བ་ཆེ་ཞེས་པས་རྡོ་རྗེ་རྒྱལ་པོའི་མཚན་བསྟན། དགའ་བ་ཆེན་པོ་ཞེས་པས་རྡོ་རྗེ་ཆགས་ 
པའི་མཚན་བསྟན་ཏོ། །མགུ་བ་ཆེ་ཞེས་པས་རྡོ་རྗེ་ལེགས་པའི་མཚན་བསྟན། དེ་ནི་ཤར་གྱི་ 
སེམས་དཔའ་བཞིའོ། །ལྷོའི་སེམས་དཔའ་བཞི་ནི། གཟུགས་ཆེ་ལུས་ཀྱང་ཆེ་བ་སྟེ། །རྡོ་རྗེ་ 
རིན་ཆེན་ནོ། །ཁ་དོག་ཆེ་ཞིང་ལུས་བོང་ཆེ། །ནི་རྡོ་རྗེ་གཟི་བརྗིད་དོ། །མིང་ཡང་ཆེ་ཞིང་རྒྱ་ཆེ་ 
བ༑ ༑ཞེས་པས་རྡོ་རྗེ་རྒྱལ་མཚན་ནོ། །དཀྱིལ་འཁོར་ཆེན་པོ་ཡངས་པ་ཆེ། །ཞེས་པས་རྡོ་རྗེ་ 
བཞད་པའོ། །ལྷོའི་སེམས་དཔའ་བཞིའོ། །ཡང་དཀྱིལ་འཁོར་ལ་བསམ་གྱིས་མི་ཁྱབ་ཀྱང༌། 
ཐབས་རྒྱ་ཆེ་བ་དང་། བྲིས་པ་རྡུལ་ཚོན་གྱི་དཀྱིལ་འཁོར་གཉིས་སོ། །ཐབས་ཀྱི་དཀྱིལ་ 
འཁོར་ནི་འཇམ་དཔལ་གྱི་དཀྱིལ་འཁོར་བདུན། ཆོས་ཉིད་བྱང་ཆུབ་སེམས་ཀྱི་དཀྱིལ་ 
འཁོར་ནི། སྙིང་པོ་འཕོ་འགྱུར་སྐྱེ་འཇིག་རྒྱུ་རྐྱེན་དང་བྲལ་བ་ནི་དཀྱིལ། རྩལ་ཟེར་འོད་ 
འགགས་པ་མེད་པ་ནི་འཁོར། ཆེན་པོ་མཁའ་ལྟར་རྣམ་པར་དག་པའི་དཀྱིལ་འཁོར་རོ། ། 
ཡང་འདུས་མ་བྱས་པའི་དཀྱིལ་འཁོར་དེ་བྱར་མེད་པའོ། །དཀྱིལ་འཁོར་གྱི་མཚན་ཉིད་དེ་ 
ལྟར་ཡིན་ནོ། །ཡིན་ནི་ནམ་མཁའ་ལྟར་མཐའ་དང་དབུས་མེད་པས་ཡངས་པའོ། །ནུབ་ཀྱི་ 
སེམས་དཔའ་བཞི་ནི། ཤེས་རབ་མཚོན་ཆེན་འཆང་བ་སྟེ། །ནི་རྡོ་རྗེ་ཆོས་སོ། །ཉོན་མོངས་ 
ཆེན་པོའི་ལྕགས་ཀྱུ་མཆོག །ཅེས་པ་རྡོ་རྗེ་རྣོན་པོའི་མཚན་ནོ། །གྲགས་ཆེན་སྙན་གྲགས་
56

༄༅། །ཟབ་གཏེར་ཆོས་ཀྱི་མཛོད་ཁང་།
ཆེན་པོ་སྟེ། །ཞེས་པ་རྡོ་རྗེ་འཁོར་ལོའི་མཚན་ནོ། །སྣང་བ་ཆེན་པོ་གསལ་བ་ཆེ། །ནི་རྡོ་རྗེ་སྨྲ་ 
བའི་མཚན་ནོ། །ནུབ་ཀྱིའོ། །བྱང་ཕྱོགས་ཀྱི་སེམས་དཔའ་བཞིའི་མཚན་ནི། མཁས་པ་སྒྱུ་ 
འཕྲུལ་ཆེན་པོ་འཆང༌། །ཞེས་པ་རྡོ་རྗེ་ལས་སོ། །སྒྱུ་འཕྲུལ་ཆེན་པོར་དོན་གྲུབ་པ། །ཞེས་པ་ 
རྡོ་རྗེ་སྲུང་བའི་མཚན་ནོ། །སྒྱུ་འཕྲུལ་ཆེན་པོ་དགའ་བས་དགའ། །ཞེས་པ་རྡོ་རྗེ་གནོད་སྦྱིན་ 
གྱི་མཚན་ནོ། །སྒྱུ་འཕྲུལ་ཆེན་པོའི་མིག་འཕྲུལ་ཅན། །ཞེས་པ་རྡོ་རྗེ་ཁུ་ཚུར་ཅན་གྱི་མཚན་ 
ནོ༑ ༑དེ་ནི་ཤེས་རབ་ཀྱི་སེམས་དཔའ་བཅུ་དྲུག་གི་མཚན་བརྗོད་ཅིང་མིང་བསྟན་པའོ། ། 
ད་ནི་མཆོད་པའི་ལྷ་མོ་བརྒྱད་བསྟན་ཏེ། སྦྱིན་བདག་ཆེན་པོ་གཙོ་བོ་སྟེ། །ཞེས་པས་ 
ལྷ་མོ་སྒེག་མོའི་མཚན་ནོ། །ཚུལ་ཁྲིམས་ཆེན་པོ་འཆང་བའི་མཆོག །ཅེས་པ་ལྷ་མོ་ཕྲེང་ 
མའོ། །བཟོད་ཆེན་འཆང་བ་བརྟན་པ་པོ། །ཞེས་པ་ལྷ་མོ་དབྱངས་མཁན་མའོ། །བརྩོན་ 
འགྲུས་ཆེན་པོ་བརྟུལ་བ་ཡིན། །ཞེས་པ་ལྷ་མོ་གར་མཁན་མའོ། །བསམ་གཏན་ཆེན་པོའི་ 
ཏིང་འཛིན་གནས། །ཞེས་པ་ལྷ་མོ་མེ་ཏོག་མའོ། །ཤེས་རབ་ཆེན་པོའི་ལུས་འཆང་བ། །ཞེས་ 
པ་ལྷ་མོ་སྤོས་མའོ། །སྟོབས་པོ་ཆེ་ལ་ཐབས་ཆེ་བ། །ཞེས་པ་ལྷ་མོ་དྲི་ཆབ་མའོ། །བསམ་ 
པའི་ཁྱད་པར་ཇི་བཞིན་དུ། །ཞེས་པ་ལྷ་མོ་མར་མེ་མའོ། །དེ་ནི་ལྷ་མོ་བརྒྱད་དོ། །ཐབས་ 
ཀྱི་སེམས་དཔའ་བཅུ་དྲུག་ནི། ཤར་གྱི་འཁོར་ལོའི་རྩིབས་ལ་གནས་པའི་བྱང་ཆུབ་སེམས་ 
དཔའ་བཞི་ནི། བྱམས་ཆེན་རང་བཞིན་དཔག་ཏུ་མེད། །ཅེས་པ་བྱང་ཆུབ་སེམས་དཔའ་ 
བྱམས་པའི་མཚན་བསྟན་ནོ། །སྙིང་རྗེ་ཆེན་པོ་བློ་ཡི་མཆོག །ཅེས་པ་འཇམ་དཔལ་གྱི་ 
མཚན་ནོ། །ཤེས་རབ་ཆེན་པོ་བློ་ཆེན་ལྡན། །ཅེས་པ་སྤོས་ཀྱི་གླང་པོའི་མཚན་ནོ། །མཁས་ 
པ་ཆེན་པོ་ཐབས་ཆེ་བ། །ཞེས་པ་ཡེ་ཤེས་ཏོག་གི་མཚན་ནོ། །ལྷོའི་འཁོར་ལོའི་རྩིབས་ཀྱི་ 
བྱང་ཆུབ་སེམས་དཔའ་བཞི་ནི། རྫུ་འཕྲུལ་ཆེན་པོ་སྟོབས་དང་ལྡན། །ཅེས་པ་བྱང་ཆུབ་ 
སེམས་དཔའ་བཟང་སྐྱོང་གི་མཚན་ནོ། །ཤུགས་ཆེན་མགྱོགས་པ་ཆེན་པོ་སྟེ། །ཞེས་པ་བྱང་
57

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆུབ་སེམས་དཔའ་བློ་གྲོས་ཀྱི་མཚན་ནོ། །རྫུ་འཕྲུལ་ཆེན་པོ་ཆེར་གྲགས་པ། །ཞེས་པ་བློ་ 
གྲོས་མི་ཟད་པའི་མཚན་ནོ། །སྟོབས་ཆེན་ཕ་རོལ་གནོན་པ་པོ། །ཞེས་པ་བྱང་ཆུབ་སེམས་ 
དཔའ་སྤོབས་པ་བརྩེགས་པའི་མཚན་ནོ། །ནུབ་ཀྱི་འཁོར་ལོའི་སེམས་དཔའ་བཞི་ནི། སྲིད་ 
པའི་རི་བོ་ཆེན་པོ་འཇོམས། །ཞེས་པ་བྱང་ཆུབ་སེམས་དཔའ་མཐུ་ཆེན་ཐོབ་ཀྱི་མཚན་ 
ནོ༑ ༑མཁྲེགས་ཤིང་རྡོ་རྗེ་ཆེན་པོ་འཆང༌། །ཞེས་པ་བྱང་ཆུབ་སེམས་དཔའ་ངན་སོང་ཀུན་ 
འདྲེན་ནོ། །དྲག་པོ་ཆེན་པོ་དྲག་ཤུལ་ཆེ། །ཞེས་པ་བྱང་ཆུབ་སེམས་དཔའ་མྱ་ངན་མ་ལུས་ 
པ་ངེས་པར་འཇོམས་པའོ། །འཇིགས་ཆེན་འཇིགས་པར་བྱེད་པ་པོ། །ཞེས་པ་བྱང་ཆུབ་ 
སེམས་དཔའ་དྲྭ་བ་ཅན་གྱི་མཚན་ནོ། །བྱང་གི་འཁོར་ལོའི་རྩིབས་ཀྱི་སེམས་དཔའ་བཞི་ 
ནི༑ མགོན་པོ་རིགས་མཆོག་ཆེན་པོ་སྟེ། །ཞེས་པ་བྱང་ཆུབ་སེམས་དཔའ་ཟླ་འོད་གཞོན་ 
ནུའོ། །བླ་མ་གསང་སྔགས་ཆེ་བའི་མཆོག །ཅེས་པ་བྱང་ཆུབ་སེམས་དཔའ་འོད་དཔག་ཏུ་ 
མེད་པའོ། །ཐེག་པ་ཆེན་པོའི་ཚུལ་ལ་གནས། །ཞེས་པ་བྱང་ཆུབ་སེམས་དཔའ་ནམ་མཁའ་ 
མཛོད་ཀྱི་མཚན་ནོ། །ཐེག་པ་ཆེན་པོའི་ཚུལ་གྱི་མཆོག །ཅེས་པ་བྱང་ཆུབ་སེམས་དཔའ་ 
སྒྲིབ་པ་རྣམ་པར་སེལ་བའི་མཚན་བསྟན་པའོ། །དེ་རྣམས་ནི་ཐབས་ཀྱི་སེམས་དཔའ་བཅུ་ 
དྲུག་གི་མཚོན་བྱེད་དོ། །གོང་གི་སྟོབས་པོ་ཆེ་ལ་ཞེས་པ་དང༌། ཡེ་ཤེས་རྒྱ་མཚོ་ཞེས་པ་དང༌། 
འོག་ནས་བྱུང་བའི་རྡོ་རྗེ་ལྕགས་ཀྱུ་ཞགས་པ་ཆེ་ཞེས་པས་རྩིབས་བཞི་མཚོན་བྱེད་སྒོ་བ་ 
བཞིའོ། །དུག་གསུམ་གནས་གྱུར་པ་ལས་གཙོ་བོ་སུམ་བརྩེགས་པའོ། །དེ་རྣམས་ཀྱིས་རྡོ་རྗེ་ 
དབྱིངས་ཀྱི་དཀྱིལ་འཁོར་ཆེན་པོ་ལ། ལྷ་ཚོགས་ལྔ་བཅུ་རྩ་གཅིག་གི་སྒོ་ནས་བསྟན་པའོ། ། 
ལྷ་ཚོགས་སུ་བསྟན་པ་དེ་རྣམས་འགྲེལ་པ་འདིར་དགོས་པ་མེད་དོ་ཞེ་ན། གུ་རུའི་ཞལ་ནས་ 
མ་འདྲེས་ལ་ཡོངས་སུ་གསལ་བར་བྱ་བའི་ཕྱིར་དང་། ཆོས་ཀུན་དང་མཐུན་ལ་ཀུན་ལས་ 
ཁྱད་པར་འཕགས་པའི་ཕྱིར་དགོས་པ་ཡོད་གསུངས་ངོས། །
58

༄༅། །ཟབ་གཏེར་ཆོས་ཀྱི་མཛོད་ཁང༌།
ད་ནི་སྤྱི་ཏི་ཡོ་ག་ལས་འཁྲུལ་པ་འཕྲང་གི་བཀའ་ཚོམས་སུ་བཤད་ཅིང་འབྲུ་གཉེཪ་
རོ༑ ༑འདི་ལྟར་སངས་རྒྱས་བཅོམ་ལྡན་འདས། །ཞེས་པ་འདི་ཀ་ལྟར་བསྒྲུབ་མི་དགོས་པས་ 
ཆོས་ཉིད་གསལ་དྭངས་ཆེན་པོར་རོ། །སངས་ནི་ཉོན་མོངས་པ་ཐམས་ཅད་དུས་གཅིག་ཏུ་ 
སངས་ཏེ། དེ་ལ་བྱ་བཙལ་དང་ཞེ་འདོད་རྩོལ་སྒྲུབ་མི་དགོས་པས། རང་གི་དེ་ཉིད་སྐྱེ་མེད་ 
ཀ་དག་ཏུ་རྟོགས་པས་ན་རྒྱས་ཞེས་བྱའོ། །བཅོམ་ལྡན་འདས་ནི་གོང་དུ་རྒྱས་པར་བཤད་ 
ཟིན་ཏོ། །རྫོགས་པའི་སངས་རྒྱས་ཨ་ལས་འབྱུང༌། །ཞེས་པ་འདི་ལ་ཚིག་ཏུ་བརྗོད་པ་དུམ་ 
བུར་བཅད་དགོས་ཏེ། རྫོགས་པ་ནི་མ་འདྲེས་པ་ལ་ཡོངས་སུ་རྫོགས་པ། མ་སྤངས་ལ་མི་ 
གནས་པར་སངས། རྩོལ་སྒྲུབ་དང་བྱ་རྩོལ་མ་བྱས་པར་ཀུན་ཏུ་བཟང་པོ་ཡར་སངས་རྒྱས་ 
སོ༑ ༑ཨ་ནི་གོང་མ་ལྟར་བྱ་བཙལ་རྩོལ་སྒྲུབ་མ་བྱས་པར་སངས་རྒྱས་པ་ཡིན་ལ། ང་བདག་ 
མ་རིག་པའི་དབང་གིས་གོང་ལྟར་མ་རྟོགས་པས་འཁྲུལ་ཏེ། སྤྱི་ཏིའི་འགྲེལ་པའི་གཞུང་ 
གིས། རིག་པ་འཁྲུལ་པའི་རྒྱུ་ཡིན། སེམས་འཁྲུལ་པའི་གཞི་ཡིན། ཡིད་འཁྲུལ་པའི་རྐྱེན་ 
ཡིན། བློ་བྱེད་པ་པོ་འཁྲུལ་པའི་འབྲས་བུ་ཡིན། མ་རིག་པ་དང་བག་ཆགས་རྣམས་ཀྱིས་ 
ཆོས་ཉིད་དེ་མཐོང་དུ་མི་སྟེར་བ་ཡིན་ནོ། །པ་ཞེས་པ་འཁྲུལ་པའི་དཔེ་བསྟན་ཏེ། དུང་ལ་ 
སེར་པོ་མཐོང་བ་དང་། ཟླ་བ་གཉིས་སུ་མཐོང་བ་དང་། ནམ་མཁའ་ལ་མེ་ཏོག་མཐོང་བ་ 
དང་། སྨིག་རྒྱུ་ཆུ་རུ་མཐོང་བ་དང་། སྨིག་རྒྱུའམ་སྲིན་གྱི་ཁ་ཆུ་དང་འདྲ་བར་འཁྲུལ་ལོ། ། 
དེ་ལྟར་རྒྱུད་ནས། ཨ་ལས་བྱུང༌། །ཞེས་པས་ཨ་སྐྱེ་མེད་ཡེ་ཤེས་ཅང་མེད་ཡིན་པ་ལ། 
ཅི་ཡང་མེད་པ་ལ་ཅི་ཞིག་རླུང་གཡོ་མི་གཡོ་ལས་བག་ཙམ་དུ་གཡོས་ཏེ། ཐོལ་ཙམ་ཐོལ་ 
ཙམ་ལ། རླུང་རང་ས་མ་ཟིན་པས་ཤེས་པའི་རྣམ་པ་ཕྱ་སངས་ཁྱེར་ཏེ་རྩལ་ཝལ་པོ་ཅིག་བྱུང་ 
སྟེ༑ དེ་སྐད་ཤེས་པ་ཕྱ་སངས་ཁྱེར། རིག་པ་འོག་རླུང་ལངས་པས་འཁྲུལ་པའི་རྒྱུ་བྱས། སྐྱེ་ 
མེད་ཀ་དག་ནི་མ་རིག །དངོས་མེད་འོད་གསལ་གྱི་དོན་ནི་མ་རྟོགས་ནས་མ་རིག་པའོ། །
59

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡང་དག་པའི་དོན་སྙིང་པོ་སྐྱེ་བ་མེད་པ་མ་རིག་པས་ཡིད། འཁོར་ལོ་གསུམ་གྱིས་མུན་
པའི་འཁོར་སྒོར་འཁྱམས། འགྲོ་དྲུག་གི་སྡུག་བསྔལ་ཉམས་སུ་མྱོང་ཞིང་འཁོར་བའི་དངོས་ 
པོར་རིག་པས་ན་རིག་པའོ། །དེས་འཁོར་བའི་རྒྱུ་བྱས་སོ། །སེམས་འཁྲུལ་པའི་གཞི་ཡིན། 
སངས་རྒྱས་དང་སེམས་ཅན། རིག་པ་དང་མ་རིག་པ། འཆར་སྒོ་དང་འཁྲུལ་སྒོ། འཁོར་བ་ 
དང་མྱ་ངན་ལས་འདས་པ། ཕྱི་དང་ནང་དང་སྣོད་བཅུད་རྣམས། རྟོགས་པ་དང་མ་རྟོགས་ 
པ་དང་། བདེ་བ་དང་སྡུག་བསྔལ་བ་དང་། ང་བདག་ཕྱོགས་རིས་དགྲ་གཉེན་ཐམས་ཅད་ 
ནི་སེམས་ངོ་མ་ཤེས་ཤིང་འཁྲུལ་པ་ལས་བྱུང་ངོ༌། །རྒྱལ་པོའི་བང་མཛོད་དམ་ཞིང་ས་ལྟ་བུ། 
ལས་ཐམས་ཅད་དེ་ལས་བྱུང་བས་ན་ཨ་ལས་བྱུང་སྟེ་ཞེས་གསུངས་སོ། །ཨ་ནི་ཡིག་འབྲུ་ 
ཀུན་གྱི་མཆོག །ཅེས་པ་ཨ་ནི་ཡི་གེ་ཐམས་ཅད་ཀྱི་མཆོག །ཡང་ན་མེད་ལ་ཀུན་འབྱུང་ཐིམ་ 
པའམ། སྟོང་ཉིད་ལས་བྱུང་ངང་འདས་ཏེ་དེ་ཉིད་དུ་གྲོལ་བའམ། ནམ་མཁའ་ལས་བྱུང་ 
འབྱུང་སར་ཐིམ་པའི་གདམས་ངག་འདིའི་གནད་ཀྱིས། ཆུ་ལ་ཆུ་བུར་རྡོལ་བའམ། འོ་མ་ 
དང་ཆུ་འདྲེས་པའམ། ཡུར་ཆུས་རྒྱ་མཚོར་སླེབས་པ་བཞིན་དུ། གཞི་སྟོང་པ་དང་དངོས་མེད་ 
ལས་རྟོགས་པ་སྣ་ཚོགས་སུ་ཤར་ཡང་། དེ་ཉིད་ལ་རང་དུ་ཐིམ་ནས། དང་པོ་ཡང་ཨ། ཐ་མ་ 
ཡང་ཨ་རུ་ཐིམ་ཞེས་སྐྱེ་མེད་དངོས་མེད་དུ་གྲོལ་བས་ན། ཨ་ནི་ཡིག་འབྲུ་ཀུན་གྱི་མཆོག ། 
ཅེས་གསུངས་སོ། །
འཁྲུལ་པའི་རྒྱུ་རིག་པ་ལོག་སྟེ། རྣམ་པ་ཅི་ཡང་མི་འབྱེད་གཏི་མུག་ཆེན་པོ་སྟེ། འབྱེད་ 
པ་མེད་པའི་གཏི་མུག་ཆོས་ཀྱི་སྐུ་ཞེས་བྱའོ། །ཡང་ན་ཡི་གེ་ཐམས་ཅད་ཀྱི་མཆོག་ནི་ཨ་ཡིན་ 
པའོ། །ཡིད་འཁྲུལ་པའི་རྐྱེན་ཡིན་ཏེ། སྣ་ཚོགས་གཟུགས་ཅན་ཡིད་ལས་སྐྱེས། །ཞེས་བྱའོ། ། 
འཁྲུལ་པའི་དུས་དྲན་པ་ཡིན་ཏེ། རྣམ་རིག་སྣ་ཚོགས་གཟུགས་དོན་ཅན། །ཞེས་གསུངས་ 
སོ༑ ༑འཁྲུལ་པའི་འབྲས་བུ་བློ་ཡིན་ཏེ། རྒྱུད་ནས་ཀྱང་། སྟོང་པ་ཉིད་དགའ་འདོད་ཆགས་
60

༄༅། །ཟབ་གཏེར་ཆོས་ཀྱི་མཛོད་ཁང༌།
བོ༑ ༑ཞེས་གསུངས་སོ། །དེ་རྣམས་ཀྱིས་ནི་བརྒྱུད་པ་རིམ་འཁྲུལ་གྱི་འཁྲུལ་པ། ནམ་མཁའི་ 
མེ་ཏོག་གམ། ཟླ་བ་གཉིས་སུ་སྣང་བ་ལྟར་རམ། སྨིག་རྒྱུ་ལ་ཆུ་རུ་འཁྲུལ་པ་ལྟ་བུར་འཁྲུལ་ 
༑དོན་ཆེན་ཡི་གེ་དམ་པ་ཡིན། །ཞེས་པས། དོན་ཆེན་པོ་ནི་སྐྱེ་བ་མེད་པའི་དོན། ཡི་གེ་ 
ནི་ཨའོ། །དམ་པ་ནི་ཀ་དག །ཡིན་ཞེས་པ་བློའི་ཆོས་ལས་འདས་པ་ཡིན་ནོ། །ཁོང་ནས་ 
འབྱུང་བ་སྐྱེ་བ་མེད། །ཅེས་པ། ཁོང་ནས་བྱུང་ནི་སྙིང་པོ་ཆོས་ཉིད་མའི་ཁོང་ནས་སོ། །འབྱུང་ 
བ་ནི་འོད་གསལ་རྩལ་ཟེར་རོལ་པ་སྣ་ཚོགས་སོ། །སྐྱེ་མེད་ཅེས་པ་ཡན་ལག་རྩལ་ཟེར་རོལ་ 
པ་གཞན་དུ་མ་ཞུགས་ཤིང་མ་ཆགས་པས་སླར་སྙིང་པོ་མ་ལ་ཐིམ་པས་ན། རིག་མེད་ཀ་དག་ 
གོ༑ ༑རིག་པ་ལ་སྐྱེ་རྒྱུ་དང་མྱོང་མེད་དེ་སངས་ནས། སྐྱེ་བ་མེད་ཅེས་བྱའོ། །ཚིག་ཏུ་བརྗོད་ 
པ་སྤངས་པ་སྟེ། །ཞེས་པ། སྐྱེ་མེད་ཀ་དག་ལ་ཚིག་ཏུ་བརྗོད་པ་མེད་པའོ། །སྤངས་པ་ནི་ཐ་ 
སྙད་རྟོག་པའི་ཚིག་གི་ཚོགས་རྣམས་སྤངས་པའོ། །
བརྗོད་པ་ཀུན་གྱི་རྒྱུ་ཡི་མཆོག །ཅེས་པ། དོན་མཚོན་ཅིང་བརྗོད་དུ་མེད་པའི་མཆོག་ 
ཏུ་གྱུར་པའོ། །ཚིག་ཀུན་རབ་ཏུ་གསལ་བར་བྱེད། །ཅེས་པ། ཚིག་ཀུན་ནི་ཚིག་ཚོགས་ 
ཐམས་ཅད་དོ། །ཡང་དག་པའི་དོན་ལ་བརྗོད་དུ་མེད་པའོ། །གསལ་བར་བྱེད་ནི་དོན་ 
ཐམས་ཅད་ཁོང་ནས་གསལ་བར་བྱེད་པའོ། །མཆོད་པ་ཆེན་པོ་འདོད་ཆགས་ཆེ་དང་། ཞེ་ 
སྡང་ཆེ་དང༌། གཏི་མུག་ཆེ་དང༌། ཆགས་པ་ཆེ་དང༌། མཆོད་པ་ཆེན་པོ་ཁྲོ་བ་ཆེ། །ཞེས་ 
པ་རྣམ་པ་ལྔ་ནི། དེ་ནི་དུག་ལྔ་མ་སྤངས་ལ་གནས་སུ་དག་ཅིང་རང་གྲོལ་པས་ན་ཡེ་དོན་ 
གྱི་སངས་རྒྱས་ཡིན་ཏེ། མ་བཅོས་མ་བསླད་མ་བསྒྱུར་མ་སྐྱེས་མ་བསྒྲུབས་ཏེ། ཡེ་དོན་ 
གྱི་སངས་རྒྱས་རྣམ་པ་ལྔ་ནི། ལམ་མ་ནོར་བའི་སངས་རྒྱས་ཞེས་བྱ་སྟེ། འདོད་ཆགས་མ་ 
སྤངས་གནས་སུ་དག་པའི་སངས་རྒྱས་དང་། ཞེ་སྡང་རང་གྲོལ་བའི་སངས་རྒྱས་དང་། གཏི་ 
མུག་རང་སངས་འོད་གསལ་འབྱེད་པ་མེད་པའི་སངས་རྒྱས་དང་། སེར་སྣས་མ་བཅིངས་
61

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་གྲོལ་བའི་སངས་རྒྱས་དང་། ཕྲག་དོག་མ་བསྒྱུར་གནས་སུ་དག་པའི་སངས་རྒྱས་རྣམ་པ་ 
ལྔ་སྟེ། ཡེ་དག་ཡེ་གྲོལ་ཡེ་སངས་ཡེ་འདས་ཀྱི་སངས་རྒྱས་དང་ལྔ་ཞེས་བྱ་སྟེ། དེ་ནི་སེམས་ 
ཅན་ཐམས་ཅད་ལ་གནས་པས། དེ་རྣམས་ཀྱི་དོན་རྟོགས་ན་འགྲོ་བ་ཀུན་ཀྱང་མ་སྤངས་ལ་ 
གནས་སུ་དག་པའི་སངས་རྒྱས་ཞེས་བྱའོ། །
རྒྱུད་ནས་ཀྱང་། མཆོག་གི་དང་པོ་སྐུ་གསུམ་འཆང་། །སངས་རྒྱས་སྐུ་ལྔའི་བདག་ 
ཉིད་ཅན། །ཞེས་གསུངས་སོ། །སེམས་ཅན་ཐམས་ཅད་ཀྱི་རྒྱུད་ལ་གནས་པའི་དུག་གསུམ་
དང་དུག་ལྔ་ངང་འདས་རང་གྲོལ་མ་སྤངས་པར་གནས་སུ་དག་པས། ལམ་མ་ནོར་བ་ 
གསུམ་ལམ་ལྔ་སྟེ། ཡང་དག་ངེས་པའི་སངས་རྒྱས་ཀྱི་ལམ་ལྔ་ཡིན་ནོ། །ཡང་ན་འཁྲུལ་ 
པར་བཤད་ན། མེད་པ་གློ་བུར་གྱི་འཁྲུལ་པ་སྟེ། གཞི་ལ་འཁྲུལ་པ་མེད་ཀྱང་རྣམ་པར་རྟོག་ 
པའི་བློས་བཟུང་བས། འདོད་ཆགས་སྔར་མེད། སྐྱེ་བ་རྩལ་ལ་སོགས་པ་ཉོན་མོངས་བརྒྱད་ 
ཁྲི་བཞི་སྟོང་ཐམས་ཅད་མེད་པ་ལ་ཡོད་པར་འཛིན། མི་རྟག་པ་ལ་རྟག་པར་འཛིན། བརྫུན་ 
པ་ལ་བདེན་པར་འཛིན། ཀུན་རྫོ་བ་ལ་དོན་དམ་དུ་བཟུང་བས་ན། སེམས་ཅན་ཐམས་ཅད་ 
ཐག་པ་ལ་སྦྲུལ་དུ་འཁྲུལ་པ་བཞིན་དུ་འཁྲུལ་ལོ། །དཔེར་ན་རྨི་ལམ་ནོར་རྫས་བཞིན། ། 
མེད་བཞིན་སྣང་བ་བདེན་པར་བཟུང་། །མེད་ལ་ཡོད་བཟུང་རྒྱུ་ཉིད་ཀྱིས། །རྨི་ལམ་ཚུལ་དུ་ 
སྡུག་བསྔལ་མྱོང་། །ཞེས་གསུངས་སོ། །དེ་རྣམས་ནི་མེད་པ་གློ་བུར་གྱི་འཁྲུལ་པའོ། ། 
ད་ནི་ཡི་གེའི་འབྲུ་བཤད་དེ། མཆོད་པ་ཆེན་པོ་འདོད་ཆགས་ཆེ། །ཞེས་པས། མཆོད་ 
པ་ཆེན་པོ་ཞེས་པ་ཐེག་པའི་རིམ་པ་དགུ་ལ་མཆོད་པ་འབུལ་ལུགས་མི་འདྲ་བ་དགུ་ཡོད་
དེ༑ དེ་རང་ས་བཤད་པས་མི་ལངས་པས་རང་རང་གི་དཀྱུས་ན་ཞིབ་པར་ཡོད་དོ། །ཐེག་ 
པ་དགུའི་རྩེ་སྤྱི་ཏིའི་རྩེ་རྒྱལ། མཆོད་བསྟོད་འོ་དོད་མཁན་གྱི་ཕྱགས་ཤིང་། དབྱངས་མཁན་ 
རྫས་མཆོད་སངས་རྒྱས་ལྟོ་བོ་ཆེ། ཡིད་སྨོན་རྩོལ་སྒྲུབ་མཁན་གྱི་ཕུས་འདེབས། རྩོལ་ཞིང་
62

༄༅། །ཟབ་གཏེར་ཆོས་ཀྱི་མཛོད་ཁང་།
སྒྲུབ་མི་དགོས་པར་ཁྱད་པར་འཕགས་པའི་མཆོད་པ་ཆེན་པོ་འདི་གསུངས་སོ། །མཆོད་
པ་ཞེས་པ་སྣང་སྲིད་འཁོར་འདས་ཀྱི་ཆོས་ཐམས་ཅད་གཟུང་འཛིན་ཆགས་སྡང་མེད་པར། 
དངོས་པོ་རྟག་ཆད་ཡོད་མེད་རིལ་པོ་མ་ལུས་ལུས་པ་མེད་པ་མཆོད་པར་འབུལ་ལོ། །ཆེན་པོ་ 
ནི་ཡིད་དམ་དྲན་རིག་མྱོང་ཚོར་མེད་པར་གསལ་དག་ཡིན་པས་ན་ཆེན་པོའོ། །འདོད་ཆགས་ 
ཆེ་ཞེས་པ། འདོད་པ་ནི་སྐྱེ་མེད་ཀྱི་དོན། ཆགས་པ་ནི་ཀ་དག །ཆེ་བ་ནི་གཞན་གྱི་འགྲན་ཟླ་ 
མེད་པས་ན་ཆེ་བའོ། །དེ་གཉིས་ཀ་འདོད་པ་དང་ཆགས་པའི་བློ་ལས་ཡོངས་སུ་གྲོལ་ཞིང་ 
འདས་སོ། །སེམས་ཅན་ཐམས་ཅད་དགའ་བར་བྱེད། །ཅེས་པ། མཆོད་པ་འབུལ་མཁན་ 
གྱི་གང་ཟག །འབུལ་རྒྱུའི་རྫས། ད་ལྟ་འབུལ་བའི་ལྷའམ་སངས་རྒྱས་དོན་དམ་པ་ལ་མི་ 
དམིགས་པས། ཁམས་གསུམ་ཡོངས་སུ་དག་པའམ་མ་སྤངས་གནས་སུ་དག་ཅིང་འཛིན་པ་ 
ཐམས་ཅད་ཡོངས་སུ་གྲོལ་བས་ན། སེམས་ཅན་ཐམས་ཅད་དགའ་བར་བྱེད་པའོ། །མཆོད་ 
པ་ཆེན་པོ་ཞེ་སྡང་ཆེ། །ཞེས་པ། མཆོད་པ་ནི་ཡུལ་དང་ཡུལ་ཅན་དུ་མ་དམིགས་ཏེ། མ་ཕུལ་ 
ཡོངས་ལ་ཁྱབ་པའི་མཆོད་པའོ། །ཞེ་སྡང་ནི་ལྟ་བ་ལོག་ཅིང་གྲུབ་མཐའ་ངན་པ་ལ་ཞེ་སྡང་ 
བའོ། །
ཆེ་བ་ནི་སྤྱི་ཏི་སྟེ་འགྲན་ཟླ་མེད་པའོ། །ཉོན་མོངས་ཀུན་གྱི་དགྲ་ཆེ་བ། །ཞེས་པ། 
ཉོན་མོངས་པ་ནི་ལྔའོ། །དེའི་དགྲ་ནི་བླ་མ་དམ་པའི་གདམས་པ་རྟོགས་པ་ཁོང་དུ་ཆུད་པས།
དེ་ཡིས་ཉོན་མོངས་པའི་དགྲ་ཐམས་ཅད་འཇོམས་པའོ། །མཆོད་པ་ཆེན་པོ་གཏི་མུག་ཆེ། ། 
ཞེས་པ། མཆོད་པ་སྣ་ཚོགས་པ་ནི་སྣང་སྲིད་ཐམས་ཅད་མ་ཆགས་ཤིང་མི་གནས་ཏེ། བྱ་ 
བཙལ་རྩོལ་སྒྲུབ་ལས་འདས་པའི་མཆོད་པའོ། །ཆེན་པོ་ནི་དབྱེ་བསལ་མེད་པའོ། །གཏི་ 
མུག་ནི་གང་ལའང་འབྱེད་པ་མེད་པའོ། །ཆེ་བ་ནི་སྙིང་པོ་ཆོས་ཀྱི་སྐུའོ། །གཏི་མུག་བློ་སྟེ་ 
གཏི་མུག་སེལ། །ཞེས་པ། ཆོས་ཐམས་ཅད་ལ་རྣམ་པ་ཅིར་ཡང་མི་འབྱེད་པའི་གཏི་མུག་
63

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྟེ༑ བློ་དེ་ནི་གཏིང་གསལ་ངང་དག་གོ། །རང་བྱུང་འོད་གསལ་ཆེན་པོ་དེས། །མ་རིག་པས་ 
མ་ཤེས་ཤིང་མུན་པའི་སྨག་རུམ་དུ་ཆུད་པ་རྣམས་ཀྱི་གཏི་མུག་དང་། སེམས་ཅན་མ་རྟོགས་ 
པ་རྣམས་ཀྱི་མ་རིག་པ་སེལ་བའོ། །མཆོད་པ་ཆེན་པོ་ཁྲོ་བ་ཆེ། །ཞེས་པ། མཆོད་པ་ནི་མ་ 
ཕུལ་བར་ཀུན་ལ་ཁྱབ་པའོ། །ཆེན་པོ་ནི་འཛིན་ཆགས་མེད་པའོ། །ཁྲོ་བ་ནི་ཐ་མལ་པའི་ 
ཞེ་སྡང་ཅན་ལ་ཁྲོ་བའོ། །ཆེ་བ་ནི་སྤྱི་ཏི་ཡོ་གའོ། །མཆོད་པ་ཆེན་པོ་ཆགས་པ་ཆེ། །ཞེས་པ། 
མཆོད་པ་ནི་སྣ་ཚོགས་བློས་ཐོངས་པའི་མཆོད་པའོ། །ཆགས་པ་ནི་འོད་གསལ་ཆེན་པོའི་ 
བདེ་བའོ། །ཆེ་ཞེས་པ་ཡེ་ཤེས་ཆེན་པོའོ། །ཆགས་པ་ཐམས་ཅད་སེལ་བར་བྱེད། །ཅེས་པ། 
ཆགས་པ་ནི་འཁོར་བ་ལ་ཆགས་པའོ། །དེ་སེལ་བར་བྱེད་པ་ནི་སྐྱེ་མེད་ཀ་དག་གི་གདམས་ 
ངག་གོ། །འདོད་པ་ཆེན་པོ་བདེ་བ་ཆེ། །ཞེས་པ། འདོད་པ་ནི་ཡང་དག་པའི་དོན། ཆེན་པོ་ 
ནི་སྐྱེ་མེད་ཀ་དག །བདེ་བ་ཆེན་པོ་ནི་འོད་གསལ་ངང་འདས་སོ། །དགའ་བ་ཆེན་པོ་མགུ་བ་ 
ཆེ༑ ༑ཞེས་པ། དགའ་བ་ནི་སྐྱེ་མེད་ཀ་དག་དེ་རྟོགས་པས་དགའ་བའི། །མགུ་བ་ནི་བྱར་མེད་ 
བློ་འདས་རྟོགས་པ་ལ་མགུ་བའོ། །གཟུགས་ཆེ་ལུས་ཀྱང་ཆེ་བ་སྟེ། །ཞེས་པ། སྐྱེ་མེད་ཀ་ 
དག་དེ་གཟུགས་ཆེ་སྟེ། བློའི་སྤྱོད་ཡུལ་དུ་མ་གྱུར་པའོ། །མིང་མེད་བློ་འདས་དེ་ནི་མིག་ལ་ 
སོགས་པའི་རྣམ་པར་ཤེས་པའི་ཚོགས་བརྒྱད་ཀྱི་ཡུལ་དུ་མ་གྱུར་ཅིང་མི་བཏུབ་པའོ། །རིན་
པོ་ཆེ་སྣང་བྱེད་ལས་ཀྱང་། རྣམ་སེམས་ཡུལ་དུ་མ་གྱུར་ལ་དམིགས་དང་བྲལ་ཞེས་གསུངས་ 
༑ལུས་ཀྱང་ཆེ་བ་སྟེ། ཚད་དང་དབྱིབས་ལས་འདས་པའོ། །ཁ་དོག་ཆེ་ཞིང་ལུས་བོངས་ 
ཆེ༑ ༑ཞེས་པ། ཁ་དོག་ནི་འོད་ཁ་དོག་རྣམ་པ་ལྔའོ། །ཆེ་ཞིང་ནི་འོད་གསལ་བའོ། །ལུས་ 
བོང་ཆེ་ཞེས་པ་འོད་ཀྱི་གཟི་བརྗིད་ཀུན་ཏུ་འཕྲོ་ཞིང་སླར་འོད་ཀྱི་ནང་དུ་ཐིམ་སྟེ་འོད་ཀྱི་གོང་ 
བུར་གནས་པའོ། །མིང་ཡང་ཆེ་ཞིང་རྒྱ་ཆེ་བ། ཞེས་པ། མིང་ཆེ་བ་ནི་མཚོན་དུ་མི་བཏུབ་པ་ 
སྟེ་བརྗོད་པ་ལས་འདས་པ། ཡང་ཆེ་ཞེས་པ་སྙིང་པོ་སྐྱེ་བ་མེད་པ་དང་། ཐབས་རྒྱ་ཆེ་བའི་
64

༄༅། །ཟབ་གཏེར་ཆོས་ཀྱི་མཛོད་ཁང་།
འཇམ་དཔལ་ལོ། །དཀྱིལ་འཁོར་ཆེན་པོ་ཡངས་པ་ཡིན། །ཞེས་པ། དཀྱིལ་འཁོར་ལ་ 
བསམ་གྱིས་མི་ཁྱབ་ཀྱང་། རྩ་བ་བྱང་ཆུབ་སེམས་ཀྱི་དཀྱིལ་འཁོར་དང་། ཐབས་རྒྱ་ཆེ་བ་ 
དང་བྲིས་པ་རྡུལ་ཚོན་གྱི་དཀྱིལ་འཁོར་དང་གཉིས་སོ། །ཐབས་ཀྱི་དཀྱིལ་འཁོར་ནི། འཇམ་ 
དཔལ་གྱི་དཀྱིལ་འཁོར་བདུན་ནོ། །ཆོས་ཉིད་བྱང་ཆུབ་སེམས་ཀྱི་དཀྱིལ་འཁོར་ནི། སྙིང་ 
པོ་འཕོ་འགྱུར་དང་སྐྱེ་འཇིག་རྒྱུ་རྐྱེན་དང་བྲལ་བ་ནི་དཀྱིལ། རྩལ་ཟེར་འོད་གསལ་འགག་ 
པ་མེད་པ་ནི་འཁོར་རོ། །ཆེན་པོ་ནི་མཁའ་སྟེ་རྣམ་པར་དག་པའི་དཀྱིལ་འཁོར་རོ། །ཡངས་ 
པ་ནི་འདུས་མ་བྱས་ཀྱི་དཀྱིལ་འཁོར་ཏེ་བྱར་མེད་བློ་འདས་སོ། །ཡིན་ནི་དཀྱིལ་འཁོར་གྱི་ 
མཚན་ཉིད་དེ་ལྟར་ཡིན་པའོ། །
ཡང་ན་ནམ་མཁའ་ལྟར་མཐའ་དབུས་མེད་པས་ཡངས་པའོ། །ཤེས་རབ་མཚོན་ 
ཆེན་འཆང་བ་སྟེ། །ཞེས་པ། ཤེས་རབ་ནི་ཆོས་ཐམས་ཅད་ཀྱི་དེ་ཉིད་ཤེས་པའོ། །མཚོན་ 
ཆེན་ནི་ཤེས་རབ་ཀྱིས་མཚོན་གྱིས་ཉོན་མོངས་པ་ཐམས་ཅད་དུས་གཅིག་ཏུ་གཅོད་པས་ 
ན༑ ༑མཚོན་ཆེན་འཆང་བའོ། །ཉོན་མོངས་ལྕགས་ཀྱུ་ཆེ་བའི་མཆོག །ཅེས་པ། ཉོན་མོངས་ 
པ་ལྔ། ལྕགས་ཀྱུ་ནི་ཉོན་མོངས་འཁོར་བའི་འདམ་ན་གནས་པ་རྣམས་ཐུགས་རྗེའི་ལྕགས་ 
ཀྱུས་འདྲེན་པའོ། །ཆེ་བའི་མཆོག་ནི་དེའི་གོང་ན་ལྕགས་ཀྱུ་གཞན་མེད་པས་ན་ཆེ་བའི་ 
མཆོག་གོ། །གྲགས་ཆེན་སྙན་གྲགས་ཆེན་པོ་སྟེ། །ཞེས་པ། གྲགས་ཆེན་ནི་ཐེག་པ་ཐམས་ 
ཅད་ལས་རྒྱུད་འདི་གྲགས་སོ། །སྙན་གྲགས་ཆེན་པོ་ནི་སྤྱི་ཏི་ཡོ་གའོ། །སྣང་བ་ཆེན་པོ་ 
གསལ་བ་ཆེ། །ཞེས་པ། སྣང་བ་ནི་རང་སྣང་སྟེ། དེ་རང་སར་གྲོལ་བས་གསལ་བ་ཆེའོ། ། 
ཡང་ན་སྣང་བ་ནི་རྫོགས་པ་ཆེན་པོའི་སྣང་བ་སྟེ། ཆོས་ཉིད་རང་སྣང་ངོ་། །གསལ་བ་ནི་སྒོ་ 
ལྔ་ཡུལ་ལྔ་ལ་མ་ཞུགས་ཤིང་མ་ཞེན། ཡིད་གཉིས་ཕྱི་ནང་གཟུང་འཛིན་མེད་ན། ཡེ་ཤེས་ 
ཟང་ཐལ་ཆེན་པོ་སྟེ་གསལ་དང་འོད་གསལ་ཆེན་པོའོ། །མཁས་པ་སྒྱུ་འཕྲུལ་ཆེན་པོ་
65

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཆང་། །ཞེས་པ། མཁས་པ་ནི་གསུམ་སྟེ། སྔོན་བྱུང་གི་མཁས་པ་དང་། རྗེས་འཇུག་གི་ 
མཁས་པ་དང༌། གདུང་འཚོབ་ཀྱི་མཁས་པ་དང་གསུམ་མོ། ། 
དེ་གསུམ་གྱི་གདུང་འཚོབ་པ་པདྨ་འབྱུང་གནས་ཡིན་ཏེ། སྤྱི་ཏི་གུ་རུ་པདྨས་གསང་ 
སྔགས་ཀྱི་དོན་ཆོས་བསམ་གྱིས་མི་ཁྱབ་དཔག་ཏུ་མེད་པ་མཁྱེན་ཅིང༌། སྒོམ་སྒྲུབ་རྣམ་
གསུམ་ལ་མཁས་པར་གྲགས། དེའི་ནང་ནས་གསང་བ་སྒྱུ་འཕྲུལ་བརྒྱ་བརྒྱད་ཅུ་རྩ་གཉིས་ 
པ་ལ་སོགས་ཏེ། སྒྱུ་འཕྲུལ་གྱི་ཆོས་ཆེན་པོ་མ་ལུས་པ་ཐམས་ཅད་པདྨས་འཆང་བའོ། །སྒྱུ་ 
འཕྲུལ་ཆེན་པོ་དོན་གྲུབ་པ། །ཞེས་པ། སྒྱུ་འཕྲུལ་གྱི་དོན་བསྙེན་སྒྲུབ་རྣམ་པ་གསུམ་པོ་དེ་ 
སློབ་དཔོན་པདྨ་འབྱུང་གནས་ཀྱིས་བསྒྲུབས་པས་ཚེ་ལ་དབང་བའི་རིག་འཛིན་དང༌། ཕྱག་
རྒྱ་ཆེན་པོའི་རིག་འཛིན་དང་། རིག་འཛིན་བརྒྱད་ལ་སོགས་ཏེ་ལྷུན་གྱིས་གྲུབ་པའི་རིག་ 
འཛིན་ཆེན་པོའི་དོན་གྲུབ་པའོ། །སྒྱུ་འཕྲུལ་ཆེན་པོ་དགའ་བས་དགའ། །ཞེས་པ། སྒྱུ་ཡབ། 
འཕྲུལ་ཡུམ། དྲྭ་བ་ཐབས་དང་ཤེས་རབ་ཏུ་འབྲེལ་བ། ཆོ་གའི་ཡན་ལག་ལྔ་གསུམ་བཅོ་ 
ལྔ་བསྙེན་སྒྲུབ་རྣམ་པ་བཞི་དང་། ཏིང་ངེ་འཛིན་རྣམ་པ་གསུམ། ཏ་ན་ག་ཎ་གཉིས་ཀྱི་སྒོ་ 
ནས་ཐབས་དང་ཤེས་རབ་གཉིས་སུ་མེད་པའི་དོན་གྲུབ་པས་ཕྱག་རྒྱ་ཆེན་པོའི་དངོས་གྲུབ་ 
གྲུབ་པས། དེ་ལ་དགའ་བས་དགའ་ཞེས་བྱའོ། །ཡང་ན་སྤྱི་ཏིའི་ལུགས་ཀྱིས། སྒྱུ་སྙིང་པོ་ 
མ༑ འཕྲུལ་ཡན་ལག་བུ། ཆེན་པོ་ནི་མ་བུ་དབྱེར་མེད་དོ། །དགའ་བས་དགའ་ནི། སྙིང་པོ་ 
དང་ཡན་ལག་འཕྲད་པས་སྙིང་པོ་ཀློང་ནས་ཤར་བས་དགའ་བས་དགའོ། །སྒྱུ་འཕྲུལ་ཆེན་ 
པོ་མིག་འཕྲུལ་ཅན། །ཞེས་པ། སྒྱུ་ཀུན་གཞི། འཕྲུལ་འཁོར་འདས་གཉིས། ཆེན་པོ་ནི་ 
གདམས་ངག་སྟེ། འཁོར་འདས་གཉིས་སུ་མེད་པར་རྟོགས་པའོ། །མིག་འཕྲུལ་ཅན་ཞེས་ 
པ་སྒྱུ་མ་མཁན་བཟང་པོས་རྒྱལ་པོའི་སྤྱན་སྔར་སྒྱུ་མའི་མིག་འཕྲུལ་སྣ་ཚོགས་པ་སྤྲུལ་སྟེ།
ཁོའི་བུ་མོ་རྒྱལ་པོ་ལ་བཅོལ་ནས། སུམ་ཅུ་རྩ་གསུམ་ལྷ་དང་ལྷ་མ་ཡིན་གྱི་ཡུལ་ན་འཁྲུག་
66

༄༅། །ཟབ་གཏེར་ཆོས་ཀྱི་མཛོད་ཁང་།
པ་འཐབ་པས་བདག་གིས་དེའི་གན་དུ་ཕྱིན་ལ་འཆི་ཡིས། བདག་གི་བུ་མོ་འདི་གར་ཡང་མ་ 
བཏང་ཞིག་བྱས་ནས་ཕྱིན་པ་ལྟར་རོ། །
དེར་ཅུང་ཞིག་ལོན་ཙ་ན། སྔོན་ལ་ཁོའི་འཁོར་གསུམ་བྱུང་། དེ་ནས་ནམ་མཁའ་ནས་ 
གོ་རྣམས་ལྷུང་ནས་བྱུང༌། དེ་ནས་སྒྱུ་མ་མཁན་རང་གི་མགོ་བོ་བཅད་ནས་བྱུང༌། དེ་ནས་ 
ཁོག་སྟོད་བྱུང་། དེ་ནས་ཁོག་སྨད་བྱུང༌། དེར་རྒྱལ་པོས་རོ་དེ་བསྲེགས་པས། ཁོའི་བུ་མོ་ཡང་ 
མེ་ལ་མཆོངས་ཏེ་ཚིག་གོ། །དེར་རོ་བསྲེགས་ཟིན་པ་ཙམ་ན་སྐྱུ་མ་མཁན་བྱུང་སྟེ་ད་བདག་ 
གི་བུ་མོ་བཅོལ་བ་དེ་ཞུ་འཚལ་ཞེས་པའོ། །དེར་གོང་གི་ལོ་རྒྱུས་བརྗོད་ཅིང་བདེན་པར་ 
བཟུང་ཡང་སྒྱུ་མ་མཁན་རང་ཡིན་པ་དང་བདེན་པའི་བློ་མི་སྐྱེ་སྟེ། མིག་འཕྲུལ་ཡིན་ལ་རྫུན་
ནམ་བསླུ་བྲིད་ཡིན་ནོ། །དཔེ་དེ་བཞིན་དུ་འཁྲུལ་སྣང་འཁོར་བའི་ཆོས་རྣམས་ནི་མི་བདེན་ 
རྫུན་པ་ཡིན་ཏེ། མིག་འཕྲུལ་ལམ་འཁྲུལ་པ་རྫུན་པར་རིག་པར་བྱའོ། །མིག་འཕྲུལ་ནི་རྟ་ 
བོང་བུར་བཏང་བའམ། བོང་བུ་རྟར་བཏང་བའམ། མིག་ཏུ་བཅུག་ནས་ཁར་འོང་བའམ། 
ཁར་བཅུག་པས་མིག་ཏུ་འོངས་པ་ལྟ་བུའོ། །སྦྱིན་བདག་ཆེན་པོ་གཙོ་བོ་སྟེ། །ཞེས་པ། སྦྱིན་ 
བདག་ཆེན་པོ་ནི་རྒྱལ་པོ་ཤུ་ལོ་གར་པས་ཡན་ལག་གི་དང་པོ་མགོ་བོ་སྦྱིན་པར་གཏོང་ནུས་
པ་ལྟ་བུའོ། །
གཙོ་བོ་དེ་ནི་སྣང་སྲིད་ཡོངས་སུ་གྲོལ་ཏེ་སྦྱིན་པའི་གཙོ་བོའོ། །ཚུལ་ཁྲིམས་ཆེན་པོ་ 
འཆང་བའི་མཆོག །ཅེས་པ། ཚུལ་ཁྲིམས་ལ་གསུམ་སྟེ། དགེ་བ་ཆོས་སྡུད་པའི་ཚུལ་ཁྲིམས་ 
དང་། སེམས་ཅན་དོན་བྱེད་པའི་ཚུལ་ཁྲིམས་དང་། བསླབ་པའི་ཚུལ་ཁྲིམས་དང་གསུམ་ 
མོ༑ ༑ཆེན་པོ་ཞེས་པ་སྐྱེ་མེད་ཀ་དག་གི་ཚུལ་ཁྲིམས་ཆེན་པོའོ། །འཆང་བ་ནི་སྐལ་ལྡན་གྱིས་ 
བྱར་མེད་བློ་འདས་སུ་འཆང་བའོ། །བཟོད་ཆེན་འཆང་བ་བརྟན་པ་པོ། །ཞེས་པ། བཟོད་ 
པ་ནི་ཁྲོ་བ་དང་ཡུལ་ངན་པ་རྣམས་ལ་བཟོད་པའོ། །ཆེན་པོ་ནི་ཞེ་སྡང་རང་གྲོལ་ཏེ་རྒོལ་བ་
67

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ངན་པ་ཚར་གཅོད་པའོ།།བརྟན་པ་ནི་སྐྱེ་མེད་ཀ་དག་གི་དོན་བརྟན་པའོ། །བརྩོན་འགྲུས་ 
ཆེན་པོ་བརྟུལ་བ་ཡིན། །ཞེས་པ། བརྩོན་འགྲུས་ཆེན་པོ་ནི་ཡང་དག་པའི་དོན་ལ་བརྩོན་ 
པའོ། །བརྟུལ་བ་ནི་ཉོན་མོངས་པའི་རྟོག་པ་ཐམས་ཅད་བརྟུལ་བའོ། །བསམ་གཏན་ཆེན་ 
པོའི་ཏིང་འཛིན་གནས། །ཞེས་པ། བསམ་གཏན་ནི་མི་དམིགས་པའི་བསམ་གཏན་རྟོག་ 
མེད་ཆེན་པོའོ། །ཏིང་འཛིན་གནས་ཞེས་བྱ་བ་རྩོལ་བ་མེད་པའི་དགོངས་པའོ། །ཤེས་རབ་ 
ཆེན་པོའི་ལུས་འཆང་བ། །ཞེས་པ། ཤེས་རབ་ཆེན་པོ་ནི་གསུམ་སྟེ། ཐོས་པ་དང་བསམ་པ་ 
དང་སྒོམ་པ་དང་གསུམ་མོ། །ལུས་ནི་ཡེ་ཤེས་ཀྱི་ལུས་འཆང་བའོ། །སྟོབས་པོ་ཆེ་ལ་ཐབས་ 
ཆེ་བ། །ཞེས་པ། སྣང་སྲིད་ཐམས་ཅད་དུས་གཅིག་སངས་རྒྱས་པར་མཁྱེན་པ་དེ་བཞིན་དུ་ 
སྟོབས་ཆེ་བའོ། །ཐབས་ཆེ་བ་ནི་རྒྱུ་སེམས་ཅན་ལ་འབྲས་བུ་སངས་རྒྱས་པར་མཁྱེན་པ་དེ་ 
ཐབས་ཆེ་བའོ། །ཐབས་ཀྱི་རྒྱལ་པོ་བྱར་མེད་བློ་ཡི་ངང་ལ་གནས། །ཞེས་གསུངས་སོ། ། 
སྨོན་ལམ་ཡེ་ཤེས་རྒྱ་མཚོ་སྟེ། །ཞེས་པ། སྨོན་ལམ་གྱི་བསམ་དུ་མེད་ཅིང་བློ་བྱེད་པ་པོ་སྟོར་ 
བའོ། །ཡེ་ཤེས་ནི་ཀ་དག་གི་ཡེ་ཤེས་སོ། །རྒྱ་མཚོ་ནི་ལྔ་སྟེ། ལྟ་བ་རྒྱ་མཚོ་དང་། སྒོམ་པ་རྒྱ་ 
མཚོ་དང༌། སྤྱོད་པ་རྒྱ་མཚོ་དང་། མན་ངག་རྒྱ་མཚོ་དང་། འབྲས་བུ་རྒྱ་མཚོ་དང་ལྔའོ། ། 
བྱམས་ཆེན་རང་བཞིན་དཔག་ཏུ་མེད། །ཅེས་པ། བྱམས་ཆེན་ནི་བུ་གཅིག་པའི་མ་ 
བཞིན་དུ་སེམས་ཅན་ཐམས་ཅད་ཕྱོགས་རིས་མེད་པའི་བྱམས་པ་ཀུན་ལ་ཁྱབ་པའོ། །རང་ 
བཞིན་ནི་སྐྱེ་མེད། དཔག་ཏུ་མེད་ཅེས་པ་བློ་འདས་དེ་ལ་ཡོན་ཏན་དཔག་ཏུ་མེད་པའོ། །སྙིང་ 
རྗེ་ཆེན་པོ་བློ་ཡི་མཆོག །ཅེས་པ། སྙིང་རྗེ་ལ་གསུམ་སྟེ། ཕྱོགས་རིས་མེད་པའི་སྙིང་རྗེ། 
ཀུན་ལ་ཁྱབ་པའི་སྙིང་རྗེ། ཅིར་མི་འབྱེད་ཀྱི་སྙིང་རྗེ་དང་གསུམ་མོ། །བློ་ཡི་ཆོས་ལས་གྲོལ་ 
བས་བློ་ཡི་མཆོག །ཅེས་གསུངས་སོ། །ཤེས་རབ་ཆེན་པོ་བློ་ཆེན་ལྡན། །ཞེས་པ། ཤེས་རབ་ 
ནི་དབྱེ་བ་མེད་པའི་ཤེས་རབ་བོ། །བློ་ཆེན་ལྡན་ཞེས་པ་ནི་བློ་ཆེན་པོ་འདི་དང་ལྡན་ན་སྤྱི་ཏིའི་
68

༄༅། །ཟབ་གཏེར་ཆོས་ཀྱི་མཛོད་ཁང༌།
གདམས་ངག་ཤོང་པའོ། །ལྡན་པ་ནི་གདམས་ངག་དང་ལྡན་པའོ། །མཁས་པ་ཆེན་པོ་ཐབས་ 
ཆེ་བ། །ཞེས་པ། མཁས་པ་ཆེན་པོ་ནི་གསང་བདག་ཆེན་པོ་སྟེ། སྐྱེ་མེད་ཀ་དག་ལ་མཁས་ 
པའོ། །ཆེན་པོ་ནི་གཞན་ལས་ཁྱད་པར་འཕགས་པའོ། །ཐབས་ཆེ་བ་ཞེས་པ་ཐབས་ཀྱི་རྒྱལ་ 
པོ་བྱ་བཙལ་རྩོལ་སྒྲུབ་དང་བྲལ་བའོ། །རྫུ་འཕྲུལ་ཆེན་པོ་སྟོབས་དང་ལྡན། །ཞེས་པ། རྫུ་ 
འཕྲུལ་ནི་ཐབས་ཅི་དང་ཅིས་འདུལ་བའི་རྫུ་འཕྲུལ་མངའ་བའོ། །སྟོབས་དང་ལྡན་པ་ནི་ལྟ་ 
བ་ཟབ་མོ་རྟོགས་པའི་སྟོབས་དང་ལྡན་པའོ། །ཤུགས་ཆེན་མགྱོགས་པ་ཆེན་པོ་སྟེ། །ཞེས་ 
པ༑ ཤུགས་ནི་རང་བཞིན་གྱི་ཤུགས། ཆེན་པོ་ནི་དོན་རྟོགས་པ། མགྱོགས་པ་ནི་རང་བཞིན་ 
གྱི་དོན་སྤྱོད་པ་ལ་མགྱོགས་པའོ། །ཆེན་པོ་ནི་སྤྱི་ཏི་ཡོ་གའི་རྣལ་འབྱོར་རོ། ། 
རྫུ་འཕྲུལ་ཆེན་པོར་ཆེར་གྲགས་པ། །ཞེས་པ། རྫུ་འཕྲུལ་ལ་གསུམ་སྟེ། སྟོད་ནས་ 
མེ་འབར་བའི་རྫུ་འཕྲུལ་སོགས་འཁོར་མ་དད་པ་དད་པར་བྱ་བའི་རྫུ་འཕྲུལ་དང་། དད་པ་ 
སྨིན་པར་བྱེད་པའི་རྫུ་འཕྲུལ་དང་། སྨིན་པ་གྲོལ་བར་བྱེད་པའི་རྫུ་འཕྲུལ་དང་། ཆེན་པོ་ 
ནི་སྤྱི་ཏི་ཡོ་གའི་དོན་རྟོགས་པའོ། །ཆེར་གྲགས་པ་ནི་འཇམ་དཔལ་ནི་ཐེག་པ་ཀུན་ལ་ཆེར་ 
གྲགས་པའོ། །སྟོབས་ཆེན་ཕ་རོལ་གནོན་པ་པོ། །ཞེས་པ། སྤྱི་ཏི་ཡོ་ག་རྟོགས་པའི་སྟོབས་ 
ཀྱིས། སྤྱི་ཏི་ཡོ་ག་མན་ཆོད་ཉན་ཐོས་ཡན་ཆད་ཀྱི་ཐེག་པ་ཟིལ་གྱིས་གནོན་པའོ། །སྲིད་ 
པའི་རི་བོ་ཆེན་པོ་འཇོམས། །ཞེས་པ། སྲིད་པ་ཞེས་པ་སེམས་ཅན་ཐམས་ཅད་དུ་སྲིད་པ། 
རི་བོ་ཞེས་ང་རྒྱལ་གྱི་རི་བོ། ཆེན་པོ་ནི་ཉོན་མོངས་པ་ཐམས་ཅད་དེ། ཐམས་ཅད་འཇོམས་ 
པ་ནི་སྐྱེ་མེད་ཀ་དག་གི་གདམས་ངག་གོ། །མཁྲེགས་ཤིང་རྡོ་རྗེ་ཆེན་པོ་འཆང༌། །ཞེས་པ། 
མཁྲེགས་པ་ནི་སྐྱེ་བ་མེད་པའི་དོན་དེ་མཁྲེགས་ཤིང་། རྡོ་རྗེ་ཞེས་པ་རྡོ་རྗེ་ལྟ་བུ་དུས་གསུམ་ 
དུ་འཕོ་འགྱུར་མེད་པར་གནས་པའོ། །ཆེན་པོ་ནི་དེའི་གོང་ན་གཞན་མེད་པས་ཆེན་པོའོ། ། 
འཆང་ཞེས་པ་ནི་དེ་རྣལ་འབྱོར་པས་འཆང་བའོ། །དྲག་པོ་ཆེན་པོ་དྲག་ཤུལ་ཆེ། །ཞེས་པ།
69

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དྲག་པོ་ནི་ཁྲོ་བོ་ཆེན་པོ། དྲག་ཤུལ་ཆེ་བ་ནི་སྐྱེ་མེད་ཀ་དག་བྱར་མེད་བློ་འདས་སོ། །འཇིགས་ 
ཆེན་འཇིགས་པར་བྱེད་པ་པོ། །ཞེས་པ། འཇིགས་ཆེན་ནི་ཁྲོ་བོའི་རྒྱལ་པོ་གཤིན་རྗེའི་ 
གཤེད་དོ། །ཡང་ན་འཇིགས་ཆེན་ནི་ཉོན་མོངས་པ་རྣམ་པ་ལྔའོ། །འཇིགས་པར་བྱེད་པ་པོ་ 
ནི་ཡེ་ཤེས་ལྔ་འམ་ཆོས་སྐུ་ལོངས་སྐུ་སྤྲུལ་སྐུ་ལ་སོགས་པའི་སྐུའོ། །མགོན་པོ་རིགས་མཆོག་ 
ཆེན་པོ་སྟེ། །ཞེས་པ། མགོན་པོ་ནི་བཅོམ་ལྡན་འདས་ཏེ། སེམས་ཅན་རྣམས་ཀྱི་མགོན་དང་ 
སྐྱབས་མཛད་པའོ། །རིགས་མཆོག་ཆེན་པོ་ནི་སྐྱེ་མེད་སྙིང་པོ་ཆིག་ཆོད་ལ་བྱའོ། ། 
བླ་མ་གསང་སྔགས་ཆེ་བའི་མཆོག །ཅེས་པ། བླ་ནི་ཡང་དག་པར་རྫོགས་པའི་སངས་ 
རྒྱས། མ་ནི་དེ་སྐྱེད་པར་བྱེད་པའི་རྒྱུའོ། །ཡང་ན་བླ་མ་ནི་སེམས་ཅན་ཉོན་མོངས་པས་
མནར་ཞིང་འཁོར་བའི་རྒྱ་མཚོར་འཁྱམས་ཤིང་ཆུད་པ་རྣམས་ལ་ཐུགས་རྗེས་སྐྱོབ་པའོ། ། 
གསང་བ་ནི་བློ་ཡི་ཡུལ་དུ་མ་གྱུར་པའོ། །སྔགས་ནི་ཡང་དག་པའི་དོན་ལ་སྔགས་སོ། །ཆེ་ 
བ་ནི་སྤྱི་ཏི་ཡོ་གའོ། །མཆོག་ནི་གོང་ན་མེད་པའོ། །ཐེག་པ་ཆེན་པོའི་ཚུལ་ལ་གནས། །ཞེས་ 
པ༑ ཐེག་པ་ནི་གསང་སྔགས་ཀྱི་ཐེག་པའོ། །ཚུལ་ལ་གནས་པ་ནི་ཐེག་པ་བརྒྱད་དོ། །ཡང་ 
ན་ཐེག་པ་ལ་རྣམ་པ་བཞི། ཐེག་པའི་ངོ་བོ་དང་གཅིག །ཐེག་པའི་དབྱེ་བ་དང་གཉིས། ཐེག་ 
པའི་ངེས་ཚིག་དང་གསུམ། ཐེག་པའི་རྣམ་གྲངས་དང་བཞིའོ། །ངོ་བོ་ནི་སྙིང་པོའོ། །དབྱེ་བ་ 
ནི་ཐེག་པ་དགུའོ། །ངེས་ཚིག་ནི་འགྲོ་བ་ཐེག་པ་འདིར་འགྲོ་བས་ན་ཐེག་པའོ། །འདེགས་ 
པ་དང་ཐེག་པ་བྱེད་པས་ན་ཐེག་པའི་ངེས་ཚིག །ཐེག་པའི་ཁྱད་པར་ནི་ཤེས་རབ་དང་སྙིང་ 
རྗེ་སྟེ། ཤེས་རབ་དང་སྙིང་རྗེ་ཆེ་ན་ཐེག་པ་ཆེན་པོའོ། །སྙིང་རྗེ་ཤེས་རབ་ཆུང་ན་ཐེག་པ་ཆུང་ 
བའོ། །ཐེག་པའི་རྣམ་གྲངས་ནི་བརྒྱད་ཁྲི་བཞི་སྟོང་ངོ་། །ཐེག་པ་ཆེན་པོའི་ཚུལ་གྱི་མཆོག ། 
ཅེས་པ། ཐེག་པ་ཆེན་པོ་ནི་བསྐྱེད་རྫོགས་རྣམ་གསུམ་མོ། །ཚུལ་ནི་ཀྲི་ཡོག་སྡེ་གསུམ་མོ། ། 
གྱི་ནི་མཚན་ཉིད་སྡེ་གསུམ་སྟེ་ཐེག་པ་དགུར་ཕྱེ་བའོ། །མཆོག་ནི་རྫོགས་ཆེན་སྤྱི་ཏི་ཡོ་གའི་
70

༄༅། །ཟབ་གཏེར་ཆོས་ཀྱི་མཛོད་ཁང་།
ཐེག་པ་དེ་ཡན་ཆོད་ཀྱིས་འགྲེལ་པ་འདིའི་ལུགས་ཀྱིས་འཁྲུལ་པ་འཕྲང་གི་བཀའ་ཚོམས་ཀྱི་
སྐབས་བསྟན་པའོ། །
གོང་དུ་སྨྲས་པ་ནི་ལྷ་ཚོགས་ཀྱི་མཚན་ཉིད་བསྟན་པའོ། །མ་འདྲེས་པ་ལ་ཡོངས་སུ་ 
རྫོགས་པར་བྱ་བའི་ཕྱིར་བཤད་པ་ལས་ཟློས་པ་ནི་མ་ཡིན་ནོ། །རྣམ་པར་སྣང་མཛད་ཀྱི་ 
དཀྱིལ་འཁོར་ལ་ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་བསྟོད་པ་དང་། སྐབས་འདིས་ཀྱང་ 
ཚིག་འདྲེས་མར་ཡོད་ཀྱང་འཁྲུལ་པ་གཞི་ཆེར་བསྟན་ཏོ། །སངས་རྒྱས་རྣམ་པར་སྣང་མཛད་ 
ཆེ༑ ༑ཞེས་པ། འདི་ལ་འབྲུ་ལྔའམ་བཅུ་ཐམ་པར་བཤད་དོ། །ལྔ་རུ་བཤད་ན། མཚན་ཉིད་ 
སྡེ་གསུམ་དུ་བཤད་པ་དང་། ཀྲི་ཡོག་སྡེ་གསུམ་དུ་བཤད་པ་དང་། བསྐྱེད་རྫོགས་གཉིས་ 
སུ་བཤད་པ་དང་། རྫོགས་ཆེན་ལྟར་བཤད་པ་དང་བཞི། སྤྱི་ཏིའི་རྣམ་པར་སྣང་མཛད་དུ་ 
བཤད་པ་དང་ལྔའོ། །དེ་ལ་མཚན་ཉིད་སྡེ་གསུམ་གྱི་སངས་རྒྱས་ནི་བཅོམ་ལྡན་འདས་ཡིན་ 
ནོ༑ ༑ཀྲི་ཡོག་སྡེ་གསུམ་གྱི་སངས་རྒྱས་ནི་དཔལ་རྣམ་པར་སྣང་མཛད་དོ། །བསྐྱེད་རྫོགས་ 
གཉིས་ཀྱི་སངས་རྒྱས་ནི་དཔལ་རྡོ་རྗེ་སེམས་དཔའོ། །རྫོགས་པ་ཆེན་པོའི་སངས་རྒྱས་ནི་ 
དཔལ་ཀུན་ཏུ་བཟང་པོའོ། །
དེ་རྣམས་ལས་སྤྱི་ཏིའི་སངས་རྒྱས་ནི་སྔོན་ཐོག་གི་སྤྱི་ཕུད་ཀྱི་སངས་རྒྱས་སོ། 
ཏིའི་གཞུང་གིས། བློས་བཏགས་མོས་པའི་ཆོས་དང་རྩོལ་སྒྲུབ་སངས། བློ་འདས་བྱར་མེད་ 
ཆེན་པོར་རྒྱས། རྣམ་པ་ནི་ཡུལ་གྱི་རྣམ་པ། སྣང་མཛད་ནི་ངང་འདས་གསལ་དག་རང་གྲོལ་ 
ཏེ༑ ཆོས་ཉིད་ཟང་ཐལ་གསལ་དག་ཆེན་པོའི་སྣང་བའོ། །མཛད་པ་ནི་དོན་དམ་པ་དེས་ 
སེམས་ཅན་རྣམས་ཀྱི་དོན་མཛད་པའོ། །ཆེ་བ་ནི་རྣམ་པ་ལྔ་སྟེ། རྟེན་མེད་ཀྱི་ལྟ་བ་ཆེ་བ་ 
དང་། རྟོག་མེད་ཀྱི་སྒོམ་པ་ཆེ་བ་དང་། ཞེན་མེད་ཀྱི་སྤྱོད་པ་ཆེ་བ་དང་། འདའ་མེད་ཀྱི་དམ་ 
ཚིག་ཆེ་བ་དང་། རེ་མེད་རང་གནས་སྐུ་གསུམ་ལྷུན་གྲུབ་ཀྱི་འབྲས་བུ་ཆེ་བ་དང་ལྔའོ། །
71

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྫོགས་ཆེན་ལྟར་བཤད་ན། རྣམ་པར་སྣང་མཛད་ནི། རྩོལ་སྒྲུབ་སངས། བྱ་རྩོལ་མེད་པར་ 
རྒྱས། རྣམ་པ་ནི་ཆོས་ཡུལ་ཆོས་ཉིད་རྣམ་པ། སྣང་བ་ནི་སངས་རྒྱས་ཀྱི་ཞིང་ཁམས་རྣམ་ 
པར་དག་པའོ། །མཛད་པ་ནི་སྐལ་ལྡན་གྱི་དོན་མཛད་པའོ། །ཆེ་བ་ནི་རྣམ་པ་ལྔ་སྟེ། བདག་ 
ཉིད་ཆེན་པོར་སངས་རྒྱས་པའི་ཆེ་བ་ལ་སོགས་པ་ལྔའོ། །ཨ་ནུ་ཡོ་ག་ལྟར་བཤད་ན། ཕུང་ 
པོ་དང་ཁམས་དང་སྐྱེ་མཆེད་རྣམས་སངས། མ་བསྐྱེད་ཡོངས་སུ་རྫོགས་ཏེ། རིགས་ལྔ་བདེ་ 
བར་གཤེགས་པར་སངས་རྒྱས། རྣམ་པ་ནི་ཕྱིའི་ཡུལ་སྣ་ཚོགས་ཀྱི་རྣམ་པའོ། །སྣང་བ་ནི་ 
ཡུལ་དེ་སྣང་བ་རང་བཞིན་མེད་དེ་དབྱིངས་ཀྱི་སྣང་བའོ། །མཛད་པ་ནི་ནང་ནས་རིག་པ་ཅི་ 
སྐྱེས་པ་ཡེ་ཤེས་ཏེ། དབྱིངས་དང་ཡེ་ཤེས་གཉིས་སུ་མེད་པ། ཆེ་བ་ནི། ས་ཆུ་སྤྱན་དང་མཱ་མ་ 
ཀི༑ ༑མེ་རླུང་གོས་དཀར་དམ་ཚིག་སྒྲོལ། །ནམ་མཁའ་དབྱིངས་ཀྱི་དབྱིངས་ཕྱུག་མ། །སྲིད་ 
གསུམ་ཡེ་ནས་རྣམ་པར་དག །ཅེས་པས་ཆེ་བའི་ཡེ་ཤེས་རྣམ་པ་ལྔའོ། །མ་ཧཱ་ཡོ་ག་ལྟར་ 
བཤད་ན། སངས་པ་ནི་དུག་ལྔ་ལས་སངས། རྒྱས་པ་ཡེ་ཤེས་ལྔར་རྒྱས། རྣམ་པ་སྣང་སྲིད་ 
འཁོར་འདས་ཀྱི་ཆོས་ཐམས་ཅད་དོ། །
སྣང་བ་ནི་ལྷ་དང་ལྷ་མོའི་དཀྱིལ་འཁོར་དུ་སྣང་བའོ། །མཛད་པ་ནི་ཐབས་དང་ཤེས་ 
རབ་གཉིས་སུ་མེད་པར་མཛད་པའོ། །ཆེ་བ་ནི་སྣང་སྟོང་གཉིས་ལས་འདས་པས་ཆེ་བའོ། ། 
ཕྱི་རྒྱུད་ཀྲི་ཡོག་སྡེ་གསུམ་ལྟར་བཤད་ན། །ཀྲི་ཡ་ལྟར་ན། ཉོན་མོངས་པའི་དྲི་མ་སངས། 
དག་པ་ཆོས་ཉིད་དུ་རྒྱས། རྣམ་པར་ནི་ཡུལ། སྣང་བ་ནི་རིགས་གསུམ་ལྷར་སྣང་བའོ། ། 
མཛད་པ་ཁྲུས་དང་གཙང་སྦྲ་གཙོར་མཛད། ཆེ་བ་ནི་མགོན་པོ་གསུམ་གྱིས་ཆེ་བའོ། །ཨུ་པ་ 
ཡ་ལྟར་ན་རིགས་བཞིའི་སངས་རྒྱས་སོ། །རྣམ་པར་ནི་ལྷའི་རྣམ་པ། སྣང་བ་ནི་དག་པའི་ 
སྣང་བ། མཛད་པ་ནི་ཕྲིན་ལས་བཞི་མཛད། ཆེ་བ་ནི་དག་པ་ཆོས་ཉིད་ཀྱིས་ཆེ་བའོ། །ཡོ་ 
གའི་ལུགས་ལྟར་ན་སངས་རྒྱས་རྣམ་པར་སྣང་མཛད་དེ། རྣམ་པར་ནི་ཕྱིའི་ཡུལ་རྣམས་སོ། །
72

༄༅། །ཟབ་གཏེར་ཆོས་ཀྱི་མཛོད་ཁང་།
སྣང་བ་ནི་ཡོ་གའི་ལྷ་ཚོགས་སུམ་ཅུ་སོ་གཉིས་སུ་སྣང་བའོ། །མཛད་པ་ནི་ཕྲིན་ལས་རྣམ་པ་ 
བཞི་མཛད། སྐྱེ་འགག་གཉིས་སུ་མེད་པས་ན་ཆེ་བའོ། །མཚན་ཉིད་སྡེ་གསུམ་ལྟར་བཤད་ 
ན༑ ཉན་ཐོས་ལྟར་བཤད་ན། སངས་རྒྱས་ནི་དགྲ་བཅོམ་པའོ། །རྣམ་པར་སྣང་ནི་ཕྱིའི་ཡུལ་ 
རྡུལ་ཕྲ་རབ་ཏུ་སྣང་བའོ། །མཛད་པ་ནི་དཀའ་ཐུབ་དང་བརྟུལ་ཞུགས་མཛད། ཆེ་བ་ནི་ 
འཕགས་པ་དགྲ་བཅོམ་པ་ཆེ་བའོ། །རང་རྒྱལ་ལྟར་དུ་བཤད་ན། སངས་རྒྱས་ནི་རང་སངས་ 
རྒྱས་པའོ། །རྣམ་པར་ནི་ཕྱི་རྟེན་ཅིང་འབྲེལ་བར་འབྱུང་བ་བཅུ་གཉིས་ཀྱི་རྣམ་པ། སྣང་བ་ནི་ 
རྟེན་འབྲེལ་ལུགས་སུ་བཟློག་པ་སྟེ། ཡུལ་གྱི་རྣམ་པ་མེད་དེ་སྟོང་པར་སྣང་བའོ། །མཛད་པ་ 
ནི་རང་དོན་གྱི་སྒོ་ནས་གཞན་དོན་ཤས་འགའ་ཡང་མཛད་པའོ། །ཆེ་བ་ནི་རང་སངས་རྒྱས་ 
ཀྱི་དགེ་འདུན་བསེ་རུ་ལྟར་ཉག་གཅིག་ཏུ་གནས་པས་ཆེ་བའོ། །
བྱང་ཆུབ་སེམས་དཔའི་ཐེག་པ་ལྟར་བཤད་ན། སངས་པ་ནི་སྤང་བྱ་མ་ལུས་པ་
སངས་ལ། རྒྱས་པ་ནི་ཐོབ་བྱ་མ་ལུས་པ་ཐམས་ཅད་རྒྱས་པའོ། །རྣམ་པར་ནི་ཡུལ་གྱི་རྣམ་ 
པ་ཐམས་ཅད་སྒྱུ་མ་ལྟ་བུའི་དཔེ་བརྒྱད་ཀྱི་རྣམ་པའོ། །སྣང་བ་ནི་རང་བཞིན་མེད་པའོ། །
མཛད་པ་ནི་ཕ་རོལ་ཏུ་ཕྱིན་པ་དྲུག་གི་སྒོ་ནས་འགྲོ་བ་སེམས་ཅན་ཐམས་ཅད་ཀྱི་དོན་མཛད་ 
པའོ། །ཆེ་བ་ནི་བཅུ་གཅིག་ཀུན་ཏུ་འོད་ཀྱི་ས་ཐོབ་པས་ཆེ་བའོ། །དེ་རྣམས་ནི་ཐེག་པ་བཅུ་ 
ཐམ་པར་བཤད་ཅིང་འབྲུ་མནན་པའོ། །ཡང་ན་སངས་པ་ནི་སྒྲིབ་པ་རྣམ་པ་གཉིས་སྤངས་ 
པས་སངས། རྒྱས་པ་ཡོན་ཏན་ཕུན་སུམ་ཚོགས་པ་སྟེ་ཆེ་བའི་བདག་ཉིད་ཡོངས་སུ་རྒྱས་ 
པའོ། །རྣམ་པར་སྣང་ནི་སྐུའི་རྣམ་པ་སྣང་བ་ནི་འོད་ཁ་དོག་ལྔར་སྣང་བ་ལ་རང་བཞིན་ 
མེད་པའོ། །མཛད་པ་ནི་ཕྲིན་ལས་བཞིར་མཛད་པའོ། །ཡང་ན་རྣམ་པ་ནི་ཆོས་ཐམས་ཅད་ 
སེམས་ཀྱི་སྣང་བའི་མཚན་ཉིད་ཡིན་ཏེ། ཐེག་པ་དགུ་དང་བརྒྱད་ཁྲི་བཞི་སྟོང་ཐམས་ཅད་རྩ་ 
བ་བྱང་ཆུབ་སེམས་ཀྱི་ངོ་བོར་སྣང་སྲིད་ཀྱི་ཆོས་ཐམས་ཅད་དུ་སྣང་བའོ། །མཛད་པ་ནི་རྩོལ་
73

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྒྲུབ་མེད་པའི་དོན་མཛད། ཆེ་བ་ནི་རྣམ་པ་ལྔར་ཤེས་པར་བྱ་སྟེ། སྙིང་པོ་མིང་མེད་ཆེ་བ་དང་། 
སྐྱེ་མེད་ཀ་དག་ཆེ་བ་དང་། དངོས་མེད་ཟང་ཀ་ཆེ་བ་དང་། བྱར་མེད་རྩོལ་བྲལ་ཆེ་བ་དང་། 
སྒྲུབ་མེད་བློ་འདས་ཆེ་བ་དང་རྣམ་པ་ལྔའོ། །
ཐུབ་པ་ཆེན་པོ་ཐུབ་ཆེན་ལྡན། །ཞེས་པ། ཐུབ་ཆེན་ཞེས་པ་ཡང་འབྲུ་བཅུར་བཤད་ 
དེ༑ ཉན་ཐོས་ཀྱི་དཀའ་ཐུབ་ཀྱི་སྡོམ་པ་ཐུབ། དེ་ལ་སོགས་པ་ཐེག་པ་རིམ་པ་དགུ་རང་རང་ 
གི་དམ་ཚིག་དང་སྡོམ་པ་རྣམས་ཐུབ་པའོ། །སྤྱི་ཏི་ཡོ་གས་ཀ་དག་སྐྱེ་བ་མེད་པའི་དོན་ཐུབ་
པའོ། །ཐུབ་པ་ཆེན་པོ་ནི་རང་བྱུང་གི་ཡེ་ཤེས་ཀྱིས་ང་བདག་མ་རིག་དུག་ལྔ་དུག་གསུམ་ལ་
སོགས་ཏེ་ཉོན་མོངས་པ་ཐམས་ཅད་ཐུབ་པ་ཡིན་ནོ། །ཐུབ་ཆེན་ནི་བྱར་མེད་བློ་འདས་སྐྱེ་ 
མེད་ཀ་དག་གི་དགོངས་པས་ཐུབ་པའོ། །ལྡན་པ་ནི་དེ་གསལ་དག་ཆེན་པོར་ལྡན་པའོ། ། 
གསང་སྔགས་ཚུལ་ཆེན་ལས་བྱུང་བ། །ཞེས་པ། འབྲུ་བཅུར་ཚིག་ཡོག་ལ་བཤད་དགོས་ཏེ། 
གསང་བ་ནི་ཟབ་པའི་དོན་ཏེ་བསྟན་དུ་མི་བཏུབ་པའོ། །སྔགས་ནི་ཡང་དག་པའི་དོན་ནོ། ། 
གསང་སྔགས་ནས་གདམས་ངག་ཐམས་ཅད་འབྱུང་བས་ན་བྱུང་ཞེས་བྱའོ། །གསང་སྔགས་ 
ཚུལ་ཆེན་བདག་ཉིད་ཅན། །ཞེས་པ། གསང་བ་ནི་སྐྱེ་མེད། སྔགས་ནི་འོད་གསལ། ཚུལ་ 
ཆེན་ནི་ཀ་དག །བདག་ཉིད་ཅེས་པ་བློ་བྱེད་པ་པོ་ལས་འདས་པའོ། །ཅན་ཞེས་པ་རྟོགས་པ་ 
ཅན་ནོ། །ཕ་རོལ་ཕྱིན་བཅུ་ཐོབ་པ་སྟེ། །ཞེས་པ། བྱང་ཆུབ་སེམས་དཔའི་ཕ་རོལ་ཏུ་ཕྱིན་ 
པ་བཅུ་སྟེ། །བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་། སྦྱིན་པའི་ཕ་རོལ་ཏུ་ཕྱིན་པ་དང༌། 
བསམ་གཏན་གྱི་ཕ་རོལ་ཏུ་ཕྱིན་པ་དང་། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་། ཐབས་ཀྱི་ 
ཕ་རོལ་ཏུ་ཕྱིན་པ་དང་། སྨོན་ལམ་གྱི་ཕ་རོལ་དུ་ཕྱིན་པ་དང་། བཟོད་པའི་ཕ་རོལ་ཏུ་ཕྱིན་པ་ 
དང་། ཡེ་ཤེས་ཀྱི་ཕ་རོལ་ཏུ་ཕྱིན་པ་དང་། སྟོབས་ཀྱི་ཕ་རོལ་ཏུ་ཕྱིན་པ་དང་། ཤེས་རབ་ཀྱི་ 
ཕ་རོལ་ཏུ་ཕྱིན་པ་དང་བཅུ་སྟེ། བྱང་ཆུབ་སེམས་དཔའི་ཐེག་པ་སྤྱོད་ཅིང་དེའི་དོན་གྱིས་ཡང་
74

༄༅། །ཟབ་གཏེར་ཆོས་ཀྱི་མཛོད་ཁང༌།
དག་པའི་དོན་ཐོབ་པའོ། །
ད་རྫོགས་པ་ཆེན་པོའི་ཕ་རོལ་ཏུ་ཕྱིན་པ་སྟོན་ཏེ། ཕ་རོལ་ཕྱིན་པ་བཅུ་ལ་གནས། །
ཞེས་པ། དང་པོ་ཁོ་ནར་ལུས་ངག་ཡིད་གསུམ་གྱི་བྱ་བ་བཏང་ནས་ཟབ་མོའི་ཆོས་ལ་བརྩོན་
པ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ།།དེ་ནས་ཡུལ་རྫས་དང་འཁོར་དང་ལོངས་སྤྱོད་
ལ་མ་ཆགས་པས་སྦྱིན་པའི་ཕ་རོལ་ཏུ་ཕྱིན་པའོ། །བསམ་མེད་རྟོག་མེད་གཡོ་འགུལ་མེད་
པས་བསམ་གཏན་གྱི་ཕ་རོལ་ཏུ་ཕྱིན་པའོ། །བག་ཆགས་དང་ཉོན་མོངས་པའི་དྲི་མ་ཀ་ནས་ 
དག་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །ཐབས་ཀྱི་རྒྱལ་པོ་བྱར་མེད་པས་ཐབས་ 
ཀྱི་ཕ་རོལ་ཏུ་ཕྱིན་པའོ། །སྨོན་པའི་སངས་རྒྱས་རང་ལས་རྙེད་པས་སྨོན་ལམ་གྱི་ཕ་རོལ་ཏུ་ 
ཕྱིན་པའོ། །ཟབ་མོ་དངོས་མེད་ཀྱི་དོན་ལ་བཟོད་ཚུགས་པས་ན་བཟོད་པའི་ཕ་རོལ་ཏུ་ཕྱིན་ 
པའོ། །སྟོང་པ་ཀུན་འབྱུང་གཉིས་མེད་ཟང་ཐལ་དུ་རྟོགས་པས་ཡེ་ཤེས་ཀྱི་ཕ་རོལ་ཏུ་ཕྱིན་ 
པའོ། །སྐྱེ་མེད་ཀློང་དུ་མངོན་སུམ་དུ་སངས་རྒྱས་པ་ནི་སྟོབས་ཀྱི་ཕ་རོལ་ཏུ་ཕྱིན་པའོ། །ཆོས་ 
དེ་དག་ཐམས་ཅད་ལ་རང་བྱུང་ངང་འདས། རིག་པ་ཐོལ་བྱུང་འབྱུང་སར་ཐིམ། སྣང་བ་རང་ 
གྲོལ་ཞེན་པ་མེད། སེམས་ཅན་ཐམས་ཅད་ཡེ་སངས་རྒྱས་པར་རྟོགས་ན་འཁྲུལ་པ་དང་ནོར་ 
བའི་ས་མེད་པས། ཤེས་རབ་རྒྱལ་པོ་འབྱེད་པ་མེད་པར་རྟོགས་པས་ན་ཤེས་རབ་ཀྱི་ཕ་རོལ་ 
ཏུ་ཕྱིན་པའོ། །
དགོངས་པ་ཆེན་པོ་བཅུ་ལ་གནས་པས་ན། ཕ་རོལ་ཕྱིན་པ་བཅུ་ལ་གནས། །ཞེས་ 
གསུངས་སོ། །ཕ་རོལ་ཕྱིན་བཅུ་དག་པ་སྟེ། །ཞེས་པ། ཕ་རོལ་ཏུ་ཕྱིན་པ་བཅུ་པོ་དེ་མ་ 
བསྒྲུབས་པར་ཡེ་ནས་གྲུབ་པའོ། །སྦྱིན་པ་མ་བཏང་རང་གྲོལ་ལོ། །བརྩོན་འགྲུས་མ་བྱས་ 
བྱ་རྩོལ་དག །བསམ་གཏན་མ་བསྒོམས་འཛིན་རྟོག་གྲོལ། །ཚུལ་ཁྲིམས་མ་བསྲུངས་ 
སྒྲིབ་གཉིས་དག །སྨོན་ལམ་མ་བཏབ་རང་ལ་གྲུབ། བཟོད་པ་མ་བསྒོམས་རང་རྒྱུད་ཐུལ།
75

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐབས་ཀྱི་རྒྱལ་པོ་བྱར་མེད་ངང་ལ་གནས། ཡེ་ཤེས་རྒྱལ་པོ་སྐྱེ་མེད་ཀ་དག་ཤེས། ཤེས་རབ་ 
རྒྱལ་པོ་འབྱེད་པ་མེད་པས་འཛིན། གནས་ལུགས་དེ་ལ་གནོད་བྱེད་བདུད་མེད་པས། ། 
རང་ས་བཅུ་རུ་ཡོངས་སུ་ཡེ་དག་གོ། །ཕ་རོལ་ཕྱིན་པ་བཅུ་ཡི་ཚུལ། །ཞེས་པ། བྱང་ཆུབ་ 
སེམས་དཔའི་ཕ་རོལ་ཏུ་ཕྱིན་པ་བཅུ་བསྟན་ཏེ། སྦྱིན་དང་ཚུལ་ཁྲིམས་བཟོད་བརྩོན་འགྲུས། ། 
བསམ་གཏན་དང་ནི་ཤེས་རབ་ཐབས། །སྨོན་ལམ་སྟོབས་དང་ཡེ་ཤེས་ཏེ། །འདི་དག་ཕ་ 
རོལ་ཕྱིན་བཅུར་འདོད། །ཅེས་པས། དེ་ལ་སྦྱིན་པ་ལ་གསུམ་སྟེ། སྐྱབས་ཀྱི་སྦྱིན་པ་དང་། ། 
ཟང་ཟིང་གི་སྦྱིན་པ་དང་། ཆོས་ཀྱི་སྤྱིན་པ་དང་གསུམ་མོ། །ཚུལ་ཁྲིམས་ལ་གསུམ་སྟེ། ཉེས་ 
སྤྱོད་སྡོམ་པའི་ཚུལ་ཁྲིམས་དང་། དགེ་བ་ཆོས་སྡུད་ཀྱི་ཚུལ་ཁྲིམས་དང་། སེམས་ཅན་དོན་ 
བྱེད་ཀྱི་ཚུལ་ཁྲིམས་དང་གསུམ་མོ། །བཟོད་པ་ལ་གསུམ་སྟེ། སྡུག་བསྔལ་དང་དུ་ལེན་པའི་ 
བཟོད་པ་དང༌། གཞན་གྱིས་གནོད་པ་ཇི་མི་སྙམ་པའི་བཟོད་པ་དང་། ཆོས་ལ་ངེས་པར་ 
སེམས་པའི་བཟོད་པ་དང་གསུམ་མོ། །བརྩོན་འགྲུས་ལ་གསུམ་སྟེ། གོ་ཆའི་བརྩོན་འགྲུས་ 
དང་། སྦྱོར་བའི་བརྩོན་འགྲུས་དང་། ཡོངས་སུ་མཐར་ཕྱིན་པའི་བརྩོན་འགྲུས་དང་གསུམ་མོ། །
བསམ་གཏན་ལ་གསུམ་སྟེ། ཉེས་པ་སྤོང་བའི་བསམ་གཏན་དང་། རྣམ་པར་གནས་ 
པ་ཙམ་གྱི་བསམ་གཏན་དང་། རབ་འབྱོར་བའི་བསམ་གཏན་དང་གསུམ་མོ། །ཤེས་རབ་ 
ལ་གསུམ་སྟེ། ཐོས་པ་ལས་བྱུང་བའི་ཤེས་རབ་དང་། བསམ་པ་ལས་བྱུང་བའི་ཤེས་ར 
དང་། སྒོམ་པ་ལས་བྱུང་བའི་ཤེས་རབ་དང་གསུམ་མོ། །ཐབས་ལ་གསུམ་སྟེ། རང་གི་སྐྱོན་ 
སྤོང་བའི་ཐབས་དང་། སེམས་ཅན་འཇུག་པར་བྱེད་པའི་ཐབས་དང་། མྱུར་དུ་མངོན་པར་ 
བྱང་ཆུབ་བྱེད་པའི་ཐབས་དང་གསུམ་མོ། །སྨོན་ལམ་ལ་གསུམ་སྟེ། རང་གི་ཚོགས་དང་ 
འབྲེལ་བ་ཅན་གྱི་སྨོན་ལམ་དང་། སེམས་ཅན་གྱི་དོན་ལ་རྗེས་སུ་འབྲེལ་བའི་སྨོན་ལམ་
དང་། སངས་རྒྱས་ཀྱི་ཞིང་ཡོངས་སུ་སྦྱོང་བའི་སྨོན་ལམ་དང་གསུམ་མོ། །སྟོབས་ལ་གསུམ་
76

༄༅། །ཟབ་གཏེར་ཆོས་ཀྱི་མཛོད་ཁང་།
སེ༑ ལས་ལས་ཟློག་པར་བྱེད་པའི་སྟོབས་དང་། ཉོན་མོངས་པ་སྤོང་བའི་སྟོབས་དང་། 
བདུད་དང་ཕ་རོལ་གྱི་སྡེ་རབ་ཏུ་ཟློག་པར་བྱེད་པའི་སྟོབས་དང་གསུམ་མོ། །ཡེ་ཤེས་ལ་ 
གསུམ་སྟེ། རྣམ་པར་མི་རྟོག་པའི་ཡེ་ཤེས་དང༌། རྣམ་པར་མི་རྟོག་པ་མཉམ་པ་ཉིད་ཁོང 
དུ་ཆུད་པའི་ཡེ་ཤེས་དང་། ཐབས་ཐམས་ཅད་ཁོང་དུ་ཆུད་པའི་ཡེ་ཤེས་དང་གསུམ་མོ། །སྤྱི་ 
བསྡོམ་པས་བཅུའོ། །ཕ་རོལ་ཕྱིན་པ་བཅུ་ལ་གསུམ་གསུམ་དུ་ཕྱེ་བས་སུམ་ཅུར་ཤེས་པར་ 
བྱའོ། །མགོན་པོ་ས་བཅུའི་དབང་ཕྱུག་སྟེ། །ཞེས་པ། མགོན་པོ་ཞེས་པས་གསང་བའི་ 
བདག་པོའོ། །
ཡང་ན་སེམས་ཅན་ཉོན་མོངས་པས་གདུང་བ་རྣམས་ཀྱི་མགོན་དང་སྐྱབས་མཛད་ 
པའོ། །ས་བཅུ་ཞེས་པ་ནི་སྤྱི་ཏི་ཡོ་གའི་ལུགས་ཀྱིས་གཞན་དུ་བགྲོད་དུ་མེད་དེ། འོ་ན་ཡང་ 
མ་རྟོགས་པ་ལ་རེ་ཞིག་ཙམ་དུ་བགྲང་ན། ཡེ་ནས་གནས་པའི་ས་དང་གཅིག །རང་དག་ 
ཆེན་པོའི་ས་དང་གཉིས། ཡེ་སྦྱངས་ཡེ་གནས་ཆེན་པོའི་ས་དང་གསུམ། ཡེ་བགྲོད་ཆེན་པོའི་ 
ས་དང་བཞི། རང་བྱུང་ཆེན་པོའི་ས་དང་ལྔ། ངང་འདས་ཆེན་པོའི་ས་དང་དྲུག །འོད་གསལ་ 
ཆེན་པོའི་ས་དང་བདུན། གསལ་དག་ཆེན་པོའི་ས་དང་བརྒྱད། རང་སངས་ཆེན་པོའི་ས་དང་ 
དགུ། རང་གྲོལ་ཆེན་པོའི་ས་དང་བཅུའོ། །དབང་ནི་སྐྱེ་མེད་ཀྱི་དོན་ལ་དབང་། ཕྱུག་ནི་ཀ་ 
དག་ཆེན་པོའི་དོན་ལ་ཕྱུག་གོ། །དེས་ན་སྐྱོན་མེད་ཉིད་དུ་བཤད། དེ་ནི་སྤྱི་ཏི་ཡོ་གའི་དབང་ 
ཕྱུག་གོ། །ས་བཅུ་ལ་ནི་གནས་པ་པོ། །ཞེས་པ། ཕ་རོལ་ཏུ་ཕྱིན་བཅུའི་ས་བཅུ་བསྟན་ཏེ། ས་ 
དང་པོ་རབ་ཏུ་དགའ་བའི་ས། གཉིས་པ་དྲི་མ་མེད་པའི་ས། གསུམ་པ་འོད་འཕྲོ་བའི་ས། 
བཞི་པ་འོད་བྱེད་པའི་ས། ལྔ་པ་སྦྱང་དཀའ་བའི་ས། དྲུག་པ་མངོན་དུ་གྱུར་པའི་ས། བདུན་ 
པ་རིང་དུ་སོང་བའི་ས། བརྒྱད་པ་མི་གཡོ་བའི་ས། དགུ་པ་ལེགས་པའི་བློ་གྲོས་ཀྱི་ས། བཅུ་ 
པ་ཆོས་ཀྱི་སྤྲིན་གྱི་སའོ། །དེའི་ཕྱིར། ས་བཅུ་ལ་ནི་གནས་པ་པོ། །ཞེས་གསུངས་སོ། །ཤེས་
77

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཅུ་རྣམ་དག་བདག་ཉིད་ཅན། །ཞེས་པ། སྤྱི་ཏིའི་གཞུང་གིས་ཤེས་རྒྱུད་དོན་ལ་མེད་ཀྱང་ 
སློབ་མ་ལ་མཚོན་ན། ཡེ་མེད་དུ་ཤེས་པ་དང་། དུས་མེད་དུ་ཤེས་པ་དང་། ཐོག་མ་མེད་པར་ 
ཤེས་པ་དང༌། སྐྱེ་མེད་དུ་ཤེས་པ་དང་། ཀ་དག་ཏུ་ཤེས་པ་དང་། དངོས་མེད་དུ་ཤེས་པ་དང་། 
བློ་འདས་སུ་ཤེས་པ་དང་། ཟང་ཀ་རུ་ཤེས་པ་དང་། མིང་མེད་དུ་ཤེས་པ་དང་། ཐ་མ་མེད་ 
པར་ཤེས་པ་དང་བཅུའོ། །རྣམ་པ་ནི་ཕྱིའི་ཡུལ་གྱི་རྣམ་པ། དག་པ་ནི་གསལ་དག་རང་གྲོལ་ 
དུ་དག་པའོ། །
བདག་ཉིད་ཅན་ཞེས་པ་ནི། རྣལ་འབྱོར་པ་སྐལ་བ་དང་ལྡན་པའི་བདག་ཉིད་དེ།
རྟོགས་པའི་བདག་ཉིད་དམ་བླ་མའི་གདམས་པའི་གནད་བློའི་གཏིང་དུ་གོ་ནས་སེམས་དང་ 
ཆོས་སུ་འདྲེས་པའི་བདག་ཉིད་ཅན་ནོ། །ཤེས་བཅུ་རྣམ་དག་འཆང་བ་པོ། །ཞེས་པ། ཤེས་ 
བཅུ་ནི་གོང་དུ་བཤད་ཟིན། རྣམ་དག་ཅེས་པ་སྣང་སྲིད་ཀྱི་ཆོས་ཐམས་ཅད་ལ་གསལ་དག་ 
རང་གྲོལ་དུ་རྣམ་པར་དག་པའོ། །འཆང་བ་ནི་སྐལ་ལྡན་གྱི་རྣལ་འབྱོར་པས་འཆང་བའོ། ། 
རྣམ་པ་བཅུ་པོ་དོན་བཅུའི་དོན། །ཞེས་པ། རྣམ་པ་བཅུ་ནི། ཀུན་གཞིའི་རྣམ་པ་དང་། རླུང་ 
གི་རྣམ་པ་དང་། འོད་ཀྱི་རྣམ་པ་དང་། ཟེར་གྱི་རྣམ་པ་དང་། ཤེས་པའི་རྣམ་པ་དང་། རིག་ 
པའི་རྣམ་པ་དང་། མ་རིག་པའི་རྣམ་པ་དང་། ཡིད་ཀྱི་རྣམ་པ་དང་། འཁྲུལ་སྒོའི་རྣམ་པ་དང་། 
འཁྲུལ་ཚུལ་གཟུགས་ལྔའི་རྣམ་པ་དང་བཅུའོ། །དོན་བཅུའི་དོན་ཞེས་པ་འཁྲུལ་པའི་དོན་
བཅུ་པོ་དེ་ལ། འཁྲུལ་པ་ལྡོག་པའི་དོན་བཅུས་རྩད་ནས་གཅོད་ཅིང་ལྡོག་པས་ན་དོན་བཅུའི་ 
དོན་ཞེས་གསུངས་སོ། །
ཡང་ན་ཕ་རོལ་ཏུ་ཕྱིན་པ་བཅུའི་ལུགས་ཀྱི་ཤེས་བཅུ་རྣམ་དག་ཅེས་པ་ནི་ཤེས་པའི་ 
རྣམ་གྲངས་བཅུ་སྟེ། ཆོས་ཤེས་པ་དང་། རྗེས་སུ་རྟོགས་པ་ཤེས་པ་དང་། ཕ་རོལ་གྱི་སེམས་ 
ཤེས་པ་དང་། སྡུག་བསྔལ་ཤེས་པ་དང་། ཀུན་འབྱུང་ཤེས་པ་དང་། འགོག་པ་ཤེས་པ་དང་།
78

༄༅། །ཟབ་གཏེར་ཆོས་ཀྱི་མཛོད་ཁང་།
ལམ་ཤེས་པ་དང་། ཟག་པ་ཤེས་པ་དང་། ཟག་པ་ཟད་པ་ཤེས་པ་དང་། མི་སྐྱེ་བ་ཤེས་པ་དང་ 
བཅུའོ། །རྣམ་དག་ཅེས་པ། གཟུགས་རྣམ་པར་དག་པ་དང་། ཚོར་བ་རྣམ་པར་དག་པ་དང་། 
འདུ་ཤེས་རྣམ་པར་དག་པ་དང༌། འདུ་བྱེད་རྣམ་པར་དག་པ་དང༌། རེག་པ་རྣམ་པར་དག་ 
པ་དང་། སྲིད་པ་རྣམ་པར་དག་པ་དང་། ལེན་པ་རྣམ་པར་དག་པ་དང་། མིང་དང་གཟུགས་ 
རྣམ་པར་དག་པ་དང་། སྐྱེ་མཆེད་དྲུག་རྣམ་པར་དག་པའོ། །དེས་ན་རྣམ་དག་ཅེས་པའོ། ། 
འཆང་ཞེས་པ་རྣལ་འབྱོར་པས་ཕ་རོལ་ཏུ་ཕྱིན་པའི་དོན་ཟབ་མོ་འཆང་བའོ། །ཡང་ན། རྣམ་ 
པ་བཅུ་པོ་དོན་བཅུའི་དོན། །ཞེས་པ། མཚན་གྱི་གཞུང་དུ་བཤད་ན། རྣམ་བཅུ་ཞེས་པ་འདི་ 
ལྟར་སྟེ། གཅིག་པུར་འཛིན་པའི་རྣམ་པ་དང་། རྒྱུར་འཛིན་པ་དང་། ཟབ་པར་འཛིན་པ་དང༌། 
བྱེད་པར་འཛིན་པ་དང་། རང་དབང་དུ་འཛིན་པ་དང༌། བདག་པོར་འཛིན་པ་དང་། རྟག་ 
པར་འཛིན་པ་དང་། ཀུན་ནས་ཉོན་མོངས་པ་དང་རྣམ་པར་བྱང་བར་འཛིན་པ་དང་། རྣལ་ 
འབྱོར་ཅན་དུ་འཛིན་པ་དང་། མ་གྲོལ་བ་གྲོལ་བར་འཛིན་པ་དང༌། དོན་ནི་རྣམ་པ་བཅུ་ཞེས་ 
པའོ། །དོན་བཅུ་ཞེས་པ་ནི་འདི་ལྟ་སྟེ། རྩ་བའི་དེ་ཉིད་ཁོ་ན་ཉིད་དང་། མཚན་ཉིད་ཀྱི་དེ་ཁོ་ 
ན་ཉིད་དང་། ཕྱིན་ཅི་མ་ལོག་པའི་དེ་ཁོ་ན་ཉིད་དང་། འབྲས་བུའི་དེ་ཁོ་ན་ཉིད་དང་། རགས་ 
པའི་དེ་ཁོ་ན་ཉིད་དང་། ཕྲ་བའི་དེ་ཁོ་ན་ཉིད་དང་། གྲགས་པའི་དེ་ཁོ་ན་ཉིད་དང་། རྣམ་པར་ 
དག་པའི་སྤྱོད་ཡུལ་གྱི་དེ་ཁོ་ན་ཉིད་དང་། བསྡུས་པའི་དེ་ཁོ་ན་ཉིད་དང༌། དབྱེ་བའི་དེ་ཁོ་ 
ན་ཉིད་དང་བཅུ་སྟེ། རྣམ་པ་བཅུ་པོ་དེ་ལྟར་བདག་ཏུ་འཛིན་པ་ནི་ཡིན་ཏེ། དེའི་གཉེན་པོར་ 
དོན་བཅུར་རིག་པར་བྱའོ། །དོན་བཅུའི་དོན་དང་སྦྱར་རོ། །
ཐུབ་དབང་སྟོབས་བཅུ་ཁྱབ་པའི་བདག །ཅེས་པ། ཐུབ་པ་ནི་ཉོན་མོངས་པ་དང་རྣམ་ 
པར་རྟོག་པ་ཀ་དག་བློ་འདས་ཀྱི་དགོངས་པས་ཐུབ་པའོ། །གདུལ་རྒྱུ་གང་ཐུབ་ན་འགོང་ 
པོ་ང་བདག་མུན་པའི་སྨག་རུམ་ཅན་ཐུབ་པའོ། །སྟོབས་བཅུ་ཞེས་པ། རྟོགས་པའི་སྟོབས་
79

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་། མཁྱེན་པའི་སྟོབས་དང་། གདམས་པའི་སྟོབས་དང་། དད་པའི་སྟོབས་དང་། བརྩོན་ 
འགྲུས་ཀྱི་སྟོབས་དང་། བྱ་བ་བཏང་བའི་སྟོབས་དང་། སྙན་རྒྱུད་མན་ངག་གི་སྟོབས་དང་། 
ལྟ་བའི་སྟོབས་དང་། སྒོམ་པའི་སྟོབས་དང་། སྤྱོད་འབྲས་མངོན་དུ་འགྱུར་པའི་སྟོབས་དང་ 
བཅུའོ། །ཁྱབ་པའི་བདག་ནི། བཅོམ་ལྡན་འདས་ཀྱི་ཐུགས་རྗེས་ཀུན་ལ་མ་ཁྱབ་པ་མེད་ 
ཅིང་། སེམས་ཅན་ཡོངས་ལ་ཁྱབ་པས་ན། ཁྱབ་པའི་བདག་ཅེས་བྱའོ། །ཀུན་གྱི་དོན་ནི་མ་ 
ལུས་བྱེད། །ཅེས་པ། ཀུན་ནི་འགྲོ་བ་སེམས་ཅན་རྣམས་སོ། །དེ་རྣམས་ཀྱིས་བྱང་ཆུབ་ཐོབ་ 
པར་བྱ་བའི་དོན་མ་ལུས་པ་ཐབས་སྣ་ཚོགས་བྱེད་པ་ནི། བློ་ཆེ་ཆུང་ལྟར་ཐེག་པ་ཆེ་ཆུང་གི་ 
སྒོ་ནས་ཐབས་སྣ་ཚོགས་ཀྱིས་འགྲོ་བ་མ་ལུས་པའི་དོན་བྱེད་པའོ། །རྣམ་བཅུ་དབང་ལྡན་ 
ཆེ་བ་པོ། །ཞེས་པ། དེ་ལ་རྣམ་བཅུ་ནི་གོང་དུ་བཤད་ཟིན། དབང་ནི། སྐྱེ་བ་ཁྱད་པར་ཅན་ 
ལ་དབང་བ་དང་། སྐལ་ལྡན་བླ་མའི་གདམས་ངག་ཁྱད་པར་ཅན་ལ་དབང་དང་། སྙིང་པོ་ 
དོན་གྱི་བཅུད་ལ་དབང་བ་དང་། བྱར་མེད་བློ་འདས་ལ་དབང་བ་དང་། འབྲས་བུའི་ཆོས་ 
ལ་དབང་བ་དང་། འདུས་མ་བྱས་ཀྱི་ཆོས་ལ་དབང་བ་དང་། གཏད་སོ་དང་བྲལ་བ་རྟེན་ 
མེད་ཕྱལ་བའི་ལྟ་བ་ལ་དབང་བ་དང༌། བསྒོམ་བྱ་སྒོམ་བྱེད་ལས་འདས་པ་བསམ་དུ་མེད་ 
པའི་དོན་ལ་དབང་བ་དང་། བྱ་རྩོལ་དགག ་སྒྲུབ་དང་བྲལ་ཏེ་བྱར་མེད་ཞེན་མེད་ཀྱི་དོན་ 
དབང་བ་དང་། རེ་མེད་རང་གནས་ཀྱི་དོན་ལ་དབང་བ་དང་བཅུའོ། །
ལྡན་པ་ནི་སྙིང་པོ་སྐྱེ་བ་མེད་པ་ལྡན། ཆེ་བ་ནི་ལྔ་སྟེ། སྐྱེ་བ་མེད་པས་ཆེ། འགགས་ 
པ་མེད་པས་ཆེ། གཉིས་སུ་མེད་པས་ཆེ། རང་གྲོལ་བས་ཆེ། ཀ་དག་བློ་ལས་འདས་པས་ 
ཆེ་བའོ། །པོ་ཞེས་པ་ཐེག་པའི་རྒྱལ་པོ་སྤྱི་ཏི་ཡོ་ག་ཉིད་ཐེག་པ་གཞན་ལས་འཕགས་པའོ། ། 
ཐོག་མ་མེད་པ་སྤྲོས་མེད་བདག །ཅེས་པ། འཁོར་བ་སྤྱི་བཙན་ལ་ཐོག་མ་དང་ཐ་མ་གཉིས་ 
ཀ་མེད། གང་ཟག་སྒོས་བཙན་ལ། རྒྱུ་རང་གི་དད་པ། རྐྱེན་བླ་མའི་གདམས་ངག་རྟོགས་
80

༄༅། །ཟབ་གཏེར་ཆོས་ཀྱི་མཛོད་ཁང༌།
ནས་སངས་རྒྱས་པ་ལ་ཐ་མ་ཡོད་དེ། སྤྲོས་མེད་བདག །ཅེས་པ། གཞིའི་གནས་ལུགས། 
འདུག་ཚུལ། མ་བཅོས་མ་བསླད། ཚིག་དང་ཡི་གེ་ཐམས་ཅད་ལས་འདས་ཤིང་གྲོལ་ལོ། ། 
བདག་ནི་མཚོན་པའི་ཚིག་དང་མིང་ལས་འདས་ཏེ། དོན་རྟོགས་པའི་བདག་གོ། །དེ་བཞིན་ 
ཉིད་བདག་དག་པའི་བདག །ཅེས་པ། དེ་བཞིན་སྙིང་པོ་གཞི་མ་བཅོས་པ་ཉིད་ཆོས་ཉིད། 
བདག་འགག་མེད། དག་པའི་བདག་ཅེས་པ་ཀ་དག་ཟང་ཀ་མའོ། །བདེན་པར་སྨྲ་ཞིང་ཚིག་ 
མི་འགྱུར། །ཞེས་པ། སྙིང་པོ་ཆོས་ཉིད་སྐྱེ་བ་མེད་པ་མ་བཅོས་པའི་དོན་དེ་ནི་བདེན་པའོ། ། 
དེ་སྨྲ་བ་ནི་སློབ་དཔོན་དགའ་རབ་རྡོ་རྗེའོ། །ཡང་ན་སྐྱེ་བ་མེད་པར་སྨྲ་བའོ། །ཚིག་ 
ནི་མཚོན་པའོ། །མི་འགྱུར་བ་ནི་བྱར་མེད་བློ་འདས་དེ་དུས་དང་རྣམ་པ་ཐམས་ཅད་དུ་མི་ 
འགྱུར་བའོ། །ཇི་སྐད་སྨྲས་པ་དེ་བཞིན་བྱེད། །ཅེས་པ། བླ་མའི་གདམས་ངག་ཇི་སྐད་སྨྲས་ 
པ་དེ་བཞིན་བྱེད་ཅེས་པ་སྐལ་ལྡན་གྱི་སློབ་མས་བྱེད་པའོ། །གཉིས་མེད་གཉིས་སུ་མེད་ 
པར་སྟོན། །ཞེས་པ། གཉིས་ནི་ཡུལ་སེམས་གཉིས། མེད་པ་ནི་ཡུལ་སེམས་གཉིས་སུ་མེད་ 
པའོ། །ཡང་ན་གཉིས་མེད་ནི་མ་བུ་དབྱེར་མེད་དེ། སྙིང་པོ་དང་ཡན་ལག་གཉིས་སུ་མེད་ 
དོ༑ ༑གཉིས་སུ་མེད་པའི་དོན་སྟོན་པ་པོ་ནི་གསང་བའི་བདག་པོའམ་བཅོམ་ལྡན་འདས་ཏེ། 
སྐལ་བར་ལྡན་པ་ལ་སྟོན་པའོ། །ཡང་གཉིས་མེད་གཉིས་སུ་མེད་ཅེས་པ། བལྟ་བྱ་ལྟ་བྱེད། 
བསྒོམ་བྱ་སྒོམ་བྱེད། སྤྱད་བྱ་སྤྱོད་བྱེད། བསྲུང་བྱ་སྲུང་བྱེད། བགྲོད་བྱ་བགྲོད་བྱེད། ཐོབ་ 
བྱ་ཐོབ་བྱེད། གཉིས་སུ་མེད་པར་སྟོན་པའོ། །ཀུན་ཏུ་བཟང་པོའམ་སློབ་དཔོན་དགའ་རབ་ 
རྡོ་རྗེ་ལྟ་བུའོ། །ཡང་དག་མཐའ་ལ་རྣམ་པར་གནས། །ཞེས་པ། ཡང་དག་ཅེས་པ་ཀ་དག་གི་ 
ཡེ་ཤེས། མཐའ་ཞེས་པ་མཐའ་གཉིས་ལ་མི་གནས་ཏེ་མཐའ་ཐམས་ཅད་དང་བྲལ་བའོ། ། 
རྣམ་པར་གནས་ཞེས་པ་ནི་སྐལ་ལྡན་གྱི་རྣལ་འབྱོར་པ་རྟོགས་པའི་ཀློང་ན་དུས་ཐམས་ཅད་ 
དུ་གནས་པའོ། །བདག་མེད་སེང་གེའི་སྒྲ་དང་ལྡན། །ཞེས་པ། བདག་མེད་ནི་མུ་སྟེགས་ཀྱི་
81

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདག་ལྟ་བུ་མེད་པའོ། །ཡང་ན་མཚན་ཉིད་མེད་ཅིང་དངོས་པོའི་བདག་ལྟ་བུ་མེད་པའོ། ། 
སེང་གེའི་སྒྲ་དང་ལྡན་ཞེས་པས་དཔེ་བསྟན་ཏེ། སེང་གེའི་སྐད་བཏོན་པས་གཅན་གཟན་ 
གཞན་གྱིས་སྐད་འདོན་མི་ནུས་པ་ལྟར། ཐེག་པའི་རྒྱལ་པོ་སྤྱི་ཏི་ཡོ་གའི་སྐད་བཏོན་པས། 
ཐེག་པ་ཨ་ཏི་མན་ཆོད་ཀྱིས་སྐད་འདོན་མི་ནུས་སོ། །
མུ་སྟེགས་རི་དྭགས་ངན་འཇིགས་བྱེད། །ཅེས་པ། མུ་སྟེགས་པའི་བདག་དཀར་ལ་ 
འཚེར། སྣུམ་ལ་འདྲིལ། ཚད་ནི་མཐེ་བོང་ངམ་ཉུངས་འབྲུ་ཙམ་སྟེ། སྐྱེ་མེད་ཀ་དག་བདག་ 
ཉིད་ཆེན་པོར་རྟོགས་པ་ཡིས། མུ་སྟེགས་ཀྱི་རི་དྭགས་ངན་པ་ཐམས་ཅད་ངར་འཇིགས་ 
པར་བྱེད་པའོ། །ཀུན་ཏུ་འགྲོ་བའི་དོན་ཡོད་སྟོབས། །ཞེས་པ། ཀུན་ཏུ་ནི་འཁོར་འདས་ 
སྣང་སྲིད་དངོས་པོའི་ཆོས་མ་ལུས་པ་ལ་བྱའོ། །འགྲོ་བ་ནི་རིགས་དྲུག་གོ། །དོན་ཡོད་པ་ནི་ 
འཇམ་དཔལ་ལོ། །སྟོབས་དང་ལྡན་པ་ནི་གསང་བའི་བདག་པོ་སྟེ། དེ་རྣམས་འདུལ་བའི་ 
སྟོབས་དང་ལྡན་པ་ནི་ཕྱག་ན་རྡོ་རྗེའོ། །དེ་བཞིན་གཤེགས་པའི་ཡིད་ལྟར་མགྱོགས། །ཞེས་ 
པ༑ དེ་བཞིན་ནི་སྟོང་པ་ཉིད་ཀྱི་དོན། གཤེགས་པ་ནི་མ་ནོར་བར་གཤེགས་པའོ། །ཡིད་ 
ལྟར་མགྱོགས་ཞེས་པ། བདེ་བར་གཤེགས་པའི་ཡིད་ནི་ཐུགས་རྗེས་ཁྱབ་པའི་ཡིད་དེ་ཀུན་ 
ལ་མགྱོགས་པར་ཁྱབ་པའོ། །རྒྱལ་བ་དགྲ་རྒྱལ་རྣམ་པར་རྒྱལ། །ཞེས་པ། རྒྱལ་བ་ནི་ཉོན་ 
མོངས་པ་ལྔ་ལས་རྒྱལ། དགྲ་རྒྱལ་ཞེས་པ་དགྲ་ནི་དུག་ལྔའི་དགྲ་ལས་རྒྱལ་བའོ། །རྣམ་ 
པར་རྒྱལ་ཞེས་པ་གཟུང་འཛིན་གྱི་རྣམ་རྟོག་ཐམས་ཅད་ལས་རྒྱལ་བའོ། །འཁོར་ལོས་སྒྱུར་ 
བ་སྟོབས་པོ་ཆེ། །ཞེས་པ། འཁོར་ལོ་ཞེས་པ་འགྲེལ་པ་འདིའི་གཞུང་གིས། འཁོར་ལོ་རྣམ་ 
པ་ལྔ་སྟེ། ཕྱིའི་སྤྲོས་པ་གཅོད་པའི་འཁོར་ལོ་ལྔ། ནང་གི་སྤྲོས་པ་གཅོད་པའི་འཁོར་ལོ་ལྔ། 
གསང་བའི་སྤྲོས་པ་གཅོད་པའི་འཁོར་ལོ་ལྔ། ཡང་གསང་གི་སྤྲོས་པ་གཅོད་པའི་འཁོར་ལོ་ 
ལྔ༑ དེ་ཁོ་ན་ཉིད་ཀྱི་སྤྲོས་པ་གཅོད་པའི་འཁོར་ལོ་དང་རྣམ་པ་ལྔའོ། །
82

༄༅། །ཟབ་གཏེར་ཆོས་ཀྱི་མཛོད་ཁང་།
སྒྱུར་བ་ཞེས་པ་ནི། ཐེག་པ་གཞན་གྱི་ཞེ་འདོད་དང་བཅས་པའི་ལྟ་བ་སྒྱུར། དམིགས་ 
པ་དང་བཅས་པའི་ཡིད་བཙོན་བཟུང་གི་སྒོམ་པ་སྒྱུར། བྱ་རྩོལ་དང་བཅས་པའི་ཐོ་ཅོའི་སྤྱོད་ 
པ་སྒྱུར། རྩོལ་སྒྲུབ་དང་བཅས་པའི་ཕྲིན་ལས་སྒྱུར། རེ་དོགས་ཡིད་སྨོན་དང་བཅས་པའི་ 
འབྲས་བུ་སྒྱུར་བ་དང་ལྔའོ། །སྟོབས་པོ་ཆེ་ཞེས་པ་སྣང་སྲིད་འཁོར་འདས། ཆོས་ཐེག་པ་ 
བརྒྱད་ཁྲི་བཞི་སྟོང་གི་རྩོལ་སྒྲུབ།
བྱ་རྩོལ་ཞེ་འདོད་ཐམས་ཅད་ནི། ཀ་དག་འོད་གསལ་ཆེན་པོའི་ངང་དུ། བྱ་རྒྱུའི་ 
ཆོས་ཐམས་ཅད་བློ་ལས་འདས་ཤིང་། སེམས་ཅན་ཐམས་ཅད་བྱ་རྩོལ་མེད་པར་སངས་ 
རྒྱས་པས་ན། སྟོབས་ཀྱི་ནང་ནས་ཀྱང་ཤིན་ཏུ་ཡང་སྟོབས་ཆེ་བའོ། །ཚོགས་ཀྱི་སློབ་དཔོན་ 
ཚོགས་ཀྱི་མཆོག །ཅེས་པ། ཚོགས་ཞེས་པ་ཕྱག་ན་རྡོ་རྗེ་ལ་སོགས་པ་འཁོར་རྣམས་ཀྱི་ 
ཚོགས་སོ། །དེ་རྣམས་ཀྱི་སློབ་དཔོན་ནི་བཅོམ་ལྡན་འདས་གསང་བདག་ཆེན་པོ་ཡིན་ནོ། ། 
ཚོགས་ཀྱི་མཆོག་ནི་འཇམ་དཔལ་ལོ། །ཚོགས་རྗེ་ཚོགས་བདག་དབང་དང་ལྡན། །ཞེས་པ། 
ཚོགས་རྗེ་ཞེས་པ་བྱང་ཆུབ་སེམས་དཔའ་རྣམས་སོ། །ཚོགས་བདག་ནི་ཕྱག་ན་རྡོ་རྗེའོ། ། 
དབང་དང་ལྡན་པ་ནི་གསང་བའི་བདག་པོའོ། །མཐུ་ཆེན་གཅེས་པར་འཛིན་པ་སྟེ། །ཞེས་ 
པ༑ མཐུ་ལ་གཉིས་ཏེ། འཇིག་རྟེན་ཞེ་སྡང་གི་མཐུ། འཇིག་རྟེན་ལས་འདས་པའི་མཐུ་དང་ 
གཉིས་སོ། །དེ་ལ་འཇིག་རྟེན་པའི་མཐུ་ནི། རྒྱུ་དུག་ལྔའི་སྒོ་ནས་ཞེ་སྡང་འབའ་ཞིག་གིས་ 
དགྲ་དང་སེམས་ཅན་འབའ་ཞིག་གི་སྲོག་བཅད་ཀྱང་། དགྲ་ཐུལ་བ་དང་མཐུ་ཟིན་པ་མི་འོང་ 
སྟེ༑ ཐར་པ་དང་བྱང་ཆུབ་མི་ཐོབ། ཕ་རོལ་ཏུ་ངན་སོང་གསུམ་དུ་སྐྱེ་བར་འགྱུར། དེའི་ཕྱིར་ 
འཇིག་རྟེན་ཞེ་སྡང་གི་མཐུ་ཡིས་ཅི་བྱ། སླར་ལ་ཞེ་སྡང་སྐྱེ། མ་ཤིའི་བར་དུ་བྱ་དགོས། མཐུ་ 
ལ་ཐུག་པ་མེད་ཅེས་གསུངས་སོ། །
འཇིག་རྟེན་ལས་འདས་པའི་མཐུ་ནི་མཐུ་ཆེ་ཞེས་པ། མཐུ་ཆེན་པོ་ཡིན་པས་ཏེ་སྐྱེ་
83

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་ཀ་དག་རྟོགས་པའི་མཐུ་ཡིས། འཁོར་བའི་རྩ་བ་ཐར་པ་ཐོབ་ཏུ་མི་སྟེར་བའི་དགྲ་བོ་ང་ 
བདག་དུག་ལྔ་དུག་གསུམ་ལ་སོགས་ཏེ། ཉོན་མོངས་པའི་དགྲ་ཐམས་ཅད་དུས་གཅིག་ཏུ་ 
གསོད་པས། མཐུ་ཆེན་པོ་དང་ལྡན་པ་ཡིན་ནོ།།གཅེས་པར་ཞེས་པ་ནི་སྐལ་ལྡན་ལ་གཅེས་
པའོ། །འཛིན་པ་ནི་སྐལ་ལྡན་དེས་བླ་མའི་གདམས་ངག་རྣམས་གཅེས་པར་འཛིན་པའོ། ། 
ཚུལ་ཆེན་གཞན་གྱི་དྲིང་མི་འཇོག །ཅེས་པ། ཚུལ་ཆེན་ནི་འགྲེལ་པ་འདི་ཤིན་ཏུ་ཡང་ཚུལ་ 
ཆེན་པོའོ། །གཞན་གྱི་དྲིང་མི་འཇོག་ཅེས་པ་ནི་ཐེག་པ་གཞན་གྱི་ལྟ་སྒོམ་གྱི་དྲིང་ལ་མི་བརྟེན་ 
པའོ། །ཚིག་རྗེ་ཚིག་བདག་སྨྲ་མཁས་པ། །ཞེས་པ། ཚིག་རྗེ་ནི་འཇམ་དཔལ་ལོ། །ཚིག་ 
བདག་ནི་བཅོམ་ལྡན་འདས་ཤཱཀྱ་ཐུབ་པའོ། །སྨྲ་མཁས་པ་ནི་བཅོམ་ལྡན་འདས་ཀྱི་གསུང་ 
ཡན་ལག་དྲུག་ཅུའོ། །ཚིག་ལ་དབང་བ་ཚིག་མཐའ་ཡས། །ཞེས་པ། ཚིག་ལ་དབང་བ་ནི་ 
ཤཱཀྱ་ཐུབ་པའོ། །ཚིག་མཐའ་ཡས་པ་ནི་མཁྱེན་པའི་མངའ་བདག་འཇམ་དཔལ་དང་ཕྱག་ན་ 
རྡོ་རྗེའོ། །ཚིག་བདེན་པ་དང་བདེན་པར་སྨྲ། །ཞེས་པ། ཚིག་བདེན་པ་ནི་བཅོམ་ལྡན་འདས་ 
ཀྱི་གསུང་ངོ་། །
བདེན་པར་སྨྲ་བ་པོ་ནི་འཇམ་དཔལ་དང་ཕྱག་ན་རྡོ་རྗེའོ། །བདེན་པ་བཞི་ནི་སྟོན་པ་ 
པོ༑ ༑ཞེས་པ། འདི་ལ་འབྲུ་དགུའམ་བཅུར་ཤེས་པར་བྱའོ། །ཚིག་འདིས་ཉན་ཐོས་ཀྱི་བདེན་ 
པ་བཞི་བསྟན་ཏེ། སྡུག་བསྔལ་གྱི་བདེན་པ་དང་། ལམ་གྱི་བདེན་པ་དང་། ཀུན་འབྱུང་གི་ 
བདེན་པ་དང་། འགོག་པའི་བདེན་པ་དང་བཞིའོ། །དེ་བཞིན་དུ་རང་རྒྱལ་གྱི་རིགས་བྱེད་ 
བཞི། བྱང་ཆུབ་སེམས་དཔའི་བདེན་པ་གཉིས། ཀྲི་ཡའི་ཕྲིན་ལས་བཞི། ཨུ་པ་ཡའི་རིགས་ 
བཞི། ཡོ་གའི་ཆོ་འཕྲུལ་རྣམ་པ་བཞི། མ་ཧཱ་ཡོ་གའི་ཕྱག་རྒྱ་བཞི། ཨ་ནུ་ཡོ་གའི་ཡེ་ཤེས་རྣམ་ 
པ་ལྔ། ཨ་ཏི་ཡོ་གའི་གཏན་ཚིགས་ཆེན་པོ་བཞི་སྟེ་དེ་ནི་བདེན་པ་བཞིའོ། །སྤྱི་ཏིའི་བདེན་པ་ 
བཞི་ནི། བཀའ་ཚོམས་ཆེན་པོ་བཞིའོ། །སྟོན་པ་ནི་གསང་བདག་ཆེན་པོའམ། སློབ་དཔོན་
84

༄༅། །ཟབ་གཏེར་ཆོས་ཀྱི་མཛོད་ཁང་།
དགའ་རབ་རྡོ་རྗེའོ། །ཕྱིར་མི་ལྡོག་པ་ཕྱིར་མི་འོང་། །ཞེས་པ། ཕྱིར་མི་ལྡོག་པ་ནི་བྱང་ཆུབ་ 
སེམས་དཔའོ། །ཕྱིར་མི་འོང་བ་ནི་ཉན་ཐོས་སོ། །ཡང་ན་འགྲེལ་པ་འདིའི་ལུགས་ཀྱིས། 
ཕྱིར་མི་ལྡོག་པ་ནི་རྡོ་རྗེ་སེམས་དཔའ། །ཕྱིར་མི་འོང་བ་ནི་ཆོས་སྐུ་ཀུན་ཏུ་བཟང་པོའོ། ། 
འདྲེན་པ་རང་རྒྱལ་བསེ་རུའི་ཚུལ། །ཞེས་པ། རང་རྒྱལ་བའི་ཐེག་པ་བསྟན་ཏེ། འདྲེན་པ་ནི་ 
འཁོར་བའི་འདམ་ནང་ནས་འདྲེན་པ། རང་རྒྱལ་ནི་སློབ་དཔོན་མེད་པར་ཕུང་པོར་གཞིག་ 
འགྲེལ་བྱས་པས་དོན་རྟོགས་པས་རང་རྒྱལ་ལོ། །བསེ་རུའི་ཚུལ་ཞེས་པ་ནི་དཔེ་ཡིས་བསྟན་
པ་ཡིན་ཏེ། བསེ་རུ་ཉག་གཅིག་ཏུ་གནས་པ་བཞིན་དུ་རང་རྒྱལ་ཀྱང་ནེ་ཚོ་ལྟར་དུ་ཁྱུས་ལྡིང་ 
བ་དང་། བསེ་རུ་ལྟར་གཅིག་ཏུ་གནས་པའོ། །
ངེས་འབྱུང་སྣ་ཚོགས་ལས་བྱུང་བ། །ཞེས་པ། ངེས་འབྱུང་ཞེས་པ་སྤྱི་ཏི་ཡོ་གའི་ཐེག་ 
པ་ནས། སྣ་ཚོགས་ཞེས་པ་སྐྱེ་མེད་ཀ་དག་ལ་སོགས་པའི་གདམས་ངག་ཟབ་མོ་སྣ་ཚོགས་ 
པ་འབྱུང་བའོ། །འབྱུང་བ་ཆེན་པོ་རྒྱུ་གཅིག་པོ། །ཞེས་པ། འབྱུང་བ་ས་ཆུ་མེ་རླུང་དང་ 
བཞིའོ། །ཆེན་པོ་ནི་ནམ་མཁའོ། །རྒྱུ་གཅིག་པ་ནི་སྟོང་པའམ། ཡང་ན་སྐྱེ་མེད་ཀ་དག་ཏུ་ 
གཅིག་པའོ། །དགེ་སློང་དགྲ་བཅོམ་ཟག་པ་ཟད། །ཅེས་པ། དགེ་སློང་ཞེས་པ་ནི་བཞི་སྟེ། 
མི་དགེ་བའི་དགེ་སློང་དང་། སློང་བའི་དགེ་སློང་དང་། བཅས་པའི་དགེ་སློང་དང་། དོན་ 
དམ་པའི་དགེ་སློང་དང་བཞིའོ། །དགྲ་བཅོམ་ཞེས་པ་ནི་ཉོན་མོངས་པའི་དགྲ་བཅོམ་པའོ། ། 
ཟག་པ་ཟད་ཅེས་པ། འདོད་པའི་ཟག་པ། སྲིད་པའི་ཟག་པ། མ་རིག་པའི་ཟག་པ། ལྟ་བའི་ 
ཟག་པ་དང་བཞིའོ། །ཟད་པ་ནི་བག་ཆགས་རྣམས་ཟད་པའོ། །འདོད་ཆགས་བྲལ་བས་ 
དབང་པོ་ཐུལ། །ཞེས་པ། འདོད་ཆགས་བྲལ་ཞེས་པ་ནི་ཉོན་མོངས་པ་དགུ་བཅུ་རྩ་བརྒྱད་ 
ཀྱི་འདོད་ཆགས་དང་། ཐ་མལ་པའི་འདོད་ཆགས་དང་བྲལ་བས། སྒོམ་པའི་ལམ་གྱི་ཉོན་ 
མོངས་པའི་དབང་པོ་ཐུལ་བའོ། །བདེ་བ་རྙེད་པས་འཇིགས་མེད་ཐོབ། །ཅེས་པ། བདེ་བ་
85

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནི་ཡང་དག་པའི་བདེ་བ་རྙེད་པ་སྟེ་སྐྱེ་མེད་ཀ་དག་གི་དགོངས་པ་རྟོགས་པས་འཁོར་བའི་ 
འཇིགས་པ་མེད་པ་དེ་ཐོབ་པའོ། །བསིལ་བར་གྱུར་པས་རྙོག་པ་མེད། །ཅེས་པ། བསིལ་བ་ 
ཞེས་པ་ནི་ཉོན་མོངས་པའི་ཚད་པས་གདུང་ཞིང་ཤིན་ཏུ་ཉམ་ཐག་པ་རྣམས་ལ། བླ་མ་དམ་
པའི་གདམས་ངག་གིས་བསིལ་ཕབ་པར་གྱུར་ཏེ། ཉོན་མོངས་པ་དུག་ལྔ་དུག་གསུམ་གྱིས་ 
རྙོག་པ་མེད་པའོ། །རིག་པ་དང་ནི་རྐང་པར་ལྡན། །ཞེས་པ། རིག་པ་ནི་ཤེས་རབ་ལ། རྐང་ 
པ་ནི་ཐབས་སོ། །ལྡན་ཞེས་པ་ཐབས་དང་ཤེས་རབ་གཉིས་སུ་མེད་པར་ལྡན། དེ་གང་ལ་ 
ལྡན་ན་རྒྱུད་འདི་ཉམས་སུ་ལེན་པའི་རྣལ་འབྱོར་པ་ལ་ལྡན་པའོ། །བདེ་གཤེགས་འཇིག་ 
རྟེན་རིག་པའི་མཆོག །ཅེས་པ། བདེ་གཤེགས་ལ་གསུམ་སྟེ། མ་ནོར་བར་གཤེགས་པ་ 
དང་། རྟོགས་པས་གཤེགས་པ་དང་། ཕྱིར་མི་ལྡོག་པར་གཤེགས་པ་དང་གསུམ་སྟེ། འཇིག་ 
རྟེན་ནི་སྣོད་འཇིག་པ་ལ་བརྟེན་པའི་སེམས་ཅན་རྣམས་སོ། །རིག་པའི་མཆོག་ནི་དེའི་དོན་ 
བྱ་བར་རིག་སྟེ། རིག་ཅིང་རྟོགས་པས་ན་རིག་པའི་མཆོག་ཅེས་གསུངས་སོ། །བདག་གིར་ 
མི་འཛིན་ངར་མི་འཛིན། །ཞེས་པ། གདམས་ངག་བསྟན་ཏེ། བདག་ཅེས་པ་ཉོན་མོངས་པ་ 
ཅན་གྱི་ཡིད་ཀྱིས་ཁ་ནང་དུ་བལྟས་ནས་ཀུན་གཞི་ལ་ང་བདག་ཏུ་བཟུང་བ། བདག་གིར་ 
མི་འཛིན་ཞེས་པ། ཡིད་ཀྱི་རྣམ་པར་ཤེས་པས་ཁ་ཕྱིར་བལྟས་ནས། སྒོ་ལྔའི་རྗེས་སུ་འབྲང་ 
སྟེ་ཕྱི་གཟུང་བའི་ཡུལ་རྣམ་པ་ལྔ་ལ། ངར་མི་འཛིན་ཞེས་པ་གདམས་ངག་ཡིན་ཏེ། ཡུལ་
སེམས་གཉིས་སུ་མི་འཛིན་ཏེ་དགག་སྒྲུབ་སྤོང་ལེན་དགྲ་གཉེན་ཕྱོགས་རིས་བཟང་ངན་དབྱེ་
བསལ་དེ་དག་ལ་གཉིས་སུ་མེད་དེ། ངར་མི་འཛིན་ནི་ཐམས་ཅད་དང་བྲལ་བའི་གདམས་ 
ངག་གོ། །མི་ལེན་མི་འདོར་མཉམ་པའི་རྒྱལ་པོར་གནས། །ཞེས་གསུངས་སོ། །བདེན་པ་ 
གཉིས་ཀྱི་ཚུལ་ལ་གནས། །ཞེས་པ། བྱང་ཆུབ་སེམས་དཔའི་ཐེག་པ་དབུ་མ་པའི་འདོད་ 
གཞུང་ངམ་ལྟ་བ་བསྟན་ཏེ། དེ་ལ་བདེན་པ་གཉིས་ནི། ཀུན་རྫོབ་ཀྱི་བདེན་པ་དང་། དོན་
86

༄༄༅། །ཟབ་གཏེར་ཆོས་ཀྱི་མཛོད་ཁང་།
དམ་པའི་བདེན་པའོ། །
དེ་ལ་འདོད་གཞུང་གཉིས་ཏེ། སེམས་ཙམ་པ་དང་། དབུ་མ་པའོ། །སེམས་ཙམ་ལ་ 
གཉིས་ཏེ། རྣམ་པ་བདེན་པར་འདོད་པ་དང་། རྣམ་པ་བརྫུན་པར་འདོད་པ་གཉིས་སོ། ། 
རྣམ་པ་ནི་སྣང་བའི་རྣམ་པ་སེམས་སུ་བདེན་པར་འདོད་པ་དང༌། རྣམ་པ་ནི་མེད་པ་ཡིན་ཏེ་
མི་བདེན་པར་འདོད་པའོ། །ཐེག་པ་ཆེན་པོ་དབུ་མ་པས་དོན་དམ་དང་ཀུན་རྫོབ་ཀྱི་བདེན་ 
པ་གཉིས་སུ་འདོད་དེ། དེ་ལ་ཀུན་རྫོབ་ཀྱི་བདེན་པ་ལ་གཉིས། ཡང་དག་པའི་ཀུན་རྫོབ་ 
དང་། ལོག་པའི་ཀུན་རྫོབ་བོ། །ཡང་དག་པའི་ཀུན་རྫོབ་ཀྱི་ཆོས་བཞི་དང་ལྡན་ཏེ། རྒྱུ་རྐྱེན་ 
ལས་སྐྱེས་པ། རགས་པར་སྣང་བ། མཐུན་པར་སྣང་བ། དོན་བྱེད་ནུས་པ་དང་བཞིའོ། ། 
ལོག་པའི་ཀུན་རྫོ་བ་ལ་ཡང་བཞི་སྟེ། རི་བོང་གི་རྭའམ། མོ་གཤམ་གྱི་བུ། ནམ་མཁའི་མེ་ 
ཏོག །རུས་སྦལ་གྱི་སྤུ་དང་བཞིའོ། །དེ་ནི་སྣང་ཡང་མི་སྣང་ལ་དོན་བྱེད་ཀྱང་མི་ནུས་སོ། ། 
ཡང་དག་པའི་ཀུན་རྫོབ་ཀྱི་སྣང་ཡང་སྣང་ལ་དོན་བྱེད་ཀྱང་ནུས་པའོ། །དོན་དམ་པའི་བདེན་ 
པ་ལ་གཉིས་ཏེ། རྣམ་གྲངས་ཀྱི་དོན་དམ་པའི་བདེན་པ་དང༌། རྣམ་གྲངས་མ་ཡིན་པའི་དོན་ 
དམ་པའི་བདེན་པའོ། །དེ་ལ་རྣམ་གྲངས་ཀྱི་བདེན་པ་ནི་སྤྲོས་པའི་མཐའ་བརྒྱད་དང་བྲལ་ 
བའོ། །རྣམ་གྲངས་མ་ཡིན་པའི་དོན་དམ་པའི་བདེན་པ་ནི་སྟོང་པ་བཅོ་བརྒྱད་དོ། །
དོན་དམ་པ་སྟོང་པ་བཅོ་བརྒྱད་རང་ལ་ཡང་མི་གནས་ཏེ། མཐའ་གང་ལ་ཡང་མི་ 
གནས་སོ། །ཚུལ་ལ་གནས་ཞེས་པ་མཚན་ཉིད་སྡེ་གསུམ་གྱི་ཐེག་པའོ། །འཁོར་བའི་ཕ་ 
རོལ་མཐར་སོན་པ། །ཞེས་པ། འཁོར་བ་ཞེས་པ་ལས་དང་ཉོན་མོངས་པའི་འཁོར་བ་ལ་ 
སོང་ཡང་། ཕ་རོལ་མཐར་སོན་པ་ཞེས་པ། སྐྱེ་བ་མེད་པའི་གདམས་ངག་གིས། མི་གནས་ 
པའི་མྱ་ངན་ལས་འདས་པའི་མཐར་སོན་པར་བྱེད་པའོ། །བྱ་བ་བྱས་པ་སྐམ་སར་གནས། ། 
ཞེས་པ། སྔར་བྱ་བ་བྱས་ཟིན་པས་ད་བྱ་རྩོལ་མི་དགོས་ཏེ། ཀ་དག་ཆེན་པོའི་སྐམ་སར་
87

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གནས་པའོ། །ཡེ་ཤེས་འབའ་ཞིག་ལས་བྱུང་བ། །ཞེས་པས། ཡེ་ནི་ཀ་དག་གི་ཡེ་ཤེས། 
འབའ་ཞིག་ནི་གཞན་གྱི་སེལ་མེད་པའོ། །ལས་བྱུང་བ་ནི་རྟོགས་པའི་ཤེས་རབ་ལས་དོན་ 
དམ་པའི་བདེན་པ་འབྱུང་བའོ། །ཤེས་རབ་མཚོན་ཆས་རྣམ་འཇོམས་པ། །ཞེས་པ། ཤེས་ 
རབ་ཀྱི་ཆོས་ཐམས་ཅད་གཏན་ལ་འབེབས་པའི་ཤེས་རབ་བོ། །མཚོན་ཆས་ཞེས་པ་གཅོད་ 
པར་བྱེད་པའི་མཚོན་མང་པོའི་ནང་ནས། ཕྱི་ནང་གི་སྒྲོ་འདོགས་གཅོད་པ་དེ་ནི་མཚོན་ 
ཐམས་ཅད་ལས་ཁྱད་པར་དུ་གྱུར་པའི་མཚོན་ཆའོ། །རྣམ་འཇོམས་པ་ཞེས་པ། ཉོན་མོངས་ 
པ་བརྒྱད་ཁྲི་བཞི་སྟོང་གི་རྟོག་ཚོགས་རྣམས་འཇོམས་པའོ། །དམ་ཆོས་ཆོས་རྒྱལ་གསལ་ 
བར་ལྡན། །ཞེས་པ། དམ་ཆོས་ཞེས་པ་ཡང་དག་པའི་གདམས་ངག་གོ། །ཆོས་རྒྱལ་ནི་ 
རྒྱུའི་ཆོས་ལས་རྒྱལ་བའོ། །གསལ་བར་ལྡན་ཅེས་པ་ཀ་དག་འོད་གསལ་གྱི་དོན་དེ་གསལ་ 
བར་རང་ལ་ལྡན་པའོ། །འཇིག་རྟེན་སྣང་བར་བྱེད་པའི་མཆོག །ཅེས་པ། འཇིག་རྟེན་ནི་ 
འཇིག་པ་ལ་རྟེན་པའི་སེམས་ཅན་རྣམས། སྣང་བར་བྱེད་པའི་མཆོག་ནི་སྐྱེ་མེད་ཀ་དག་གི་ 
གདམས་ངག་འོད་གསལ་ངང་དྭངས་ཆེན་པོ་ཡིན་པས་ན་མཆོག་གོ། །ཆོས་ཀྱི་དབང་ཕྱུག་ 
ཆོས་ཀྱི་རྒྱལ། །ཞེས་པ། ཆོས་ཀྱི་ཞེས་པ་ཨ་ནུ་མན་ཆོད་ཀྱི་ཆོས་ཏེ་དགེ་བཅུའི་དོན་ནོ། ། 
དབང་ཕྱུག་ཅེས་པ་སྙིང་པོ་སྐྱེ་བ་མེད་པ་ལ་དབང་། འབྲས་བུའི་ཆོས་ཀྱིས་ཕྱུག་ལས་པས་ན་ 
དབང་ཕྱུག་གོ། །
ཆོས་ཀྱི་རྒྱལ་ནི་ཨ་ཏི་མན་ཆོད་ཐེག་པ་དགུའི་ཆོས་ལས་རྒྱལ་བའོ། །སྤྱི་ཏི་ཡོ་གས་ 
ཐེག་པ་གཞན་ལས་ཁྱད་པར་དུ་འཕགས་ཤིང་ཆོས་སྡེ་བརྒྱད་ཁྲི་བཞི་སྟོང་གི་སྤྱི་ཕུད་ཡིན་ 
པས་ན། །ཆོས་གཞན་གྱི་གྲུབ་མཐའ་ལས་རྒྱལ་བས་ན་ཆོས་ཀྱི་རྒྱལ་ཞེས་གསུངས་སོ། ། 
ལེགས་པའི་ལམ་ནི་སྟོན་པ་པོ། །ཞེས་པ། ཨ་ནུ་མན་ཆོད་ཀྱི་ལམ་དེ་ནི་བྱ་རྩོལ་ཞེ་འདོད་ 
ཀྱི་ལམ་སྟེ། ལམ་དེ་ནི་ནོར་བའོ། །ལེགས་པའི་ལམ་ཞེས་པ་རྩོལ་སྒྲུབ་ལས་འདས་པ་སྤྱི་ཏི་
88

༄༅། །ཟབ་གཏེར་ཆོས་ཀྱི་མཛོད་ཁང་།
ཡོ་གའི་ཐེག་པ་སྟེ། མ་ནོར་ཡང་དག་ངེས་པའི་ལམ་སྟོན་པ་པོ་དེ་གང་གིས་བསྟན་ན་གསང་ 
བདག་ཆེན་པོས་བསྟན་པའོ། །གང་སྟོན་ན་སྐྱེ་མེད་ཀ་དག་གི་དགོངས་པ་སྟོན་ནོ། །གང་ 
གི་ཕྱིར་སྟོན་ན། སྐལ་ལྡན་རྣམས་ལ་སྨན་པར་བྱ་བའི་ཕྱིར་བསྟན་ནོ། །དོན་གྲུབ་བསམ་པ་ 
འགྲུབ་པ་སྟེ། །ཞེས་པ། སྐྱེ་མེད་ཀ་དག་གི་གདམས་ངག་གིས་སྙིང་པོ་སྐྱེ་མེད་ཆོས་སྐུའི་དོན་ 
གྲུབ་པའོ། །བསམ་པ་ཡོངས་སུ་འགྲུབ་པ་ནི་བསམ་པ་རྣམས་ཀྱི་ནང་ནས་ཀྱང་རྒྱུ་འབྲས་ 
ལས་འདས་པའི་ཆོས་ཡང་དག་པ་ལ་སེམས་པའི་བསམ་པ་འགྲུབ་པའོ། །སྐྱེ་བ་མེད་ཅིང་ 
དམིགས་པའི་སྤྱོད་ཡུལ་ལས་འདས་པའི་བསམ་པ་ཡིས། གྲུབ་ཅེས་པ་ཐོག་མ་མེད་པའི་ 
དུས་ནས་རང་ལ་རང་ཆས་སུ་ཡོད་པའི་དོན་དེ་གྲུབ་པས་ན་གྲུབ་ཅེས་བྱའོ། །ཀུན་ཏུ་རྟོག་ 
པ་ཐམས་ཅད་སྤངས། །ཞེས་པ། རྟོག་པ་ཐམས་ཅད་མ་སྤངས་གནས་སུ་དག །མཚན་མ་ 
ཐམས་ཅད་རང་སར་གྲོལ་བས་སྤངས་པའོ། །
རྣམ་པར་མི་རྟོག་དབྱིངས་མི་ཟད། །ཅེས་པ། རྣམ་པར་མི་རྟོག་པ་ནི་སྙིང་པོ་མཉམ་ 
པ་ཉིད་དོ། །དབྱིངས་མི་ཟད་ཅེས་པས་ཆོས་ཀྱི་དབྱིངས་ལ་ཟད་པ་དང་འཕེལ་བ་དང་ 
འགྲིབ་པ་མེད་པའོ། །ཆོས་དབྱིངས་དམ་པ་ཟད་མི་ཤེས། །ཞེས་པ། ཆོས་ཞེས་པ་འདུས་ 
མ་བྱས་པ། དབྱིངས་ཞེས་པ་ཟབ་ཅིང་ཆ་ཕྲ་བ་བརྟག་པར་བཀའ་བ་བརྗོད་པའི་ཡུལ་ལས་ 
འདས་པའོ། །དམ་པ་ནི་མ་ནོར་བ་ཡེ་ནས་སྐྱེ་བ་མེད་པ་ཀ་དག་ཆེན་པོའོ། །ཟད་མི་ཤེས་ 
པ་ནི་ཆོས་ཀྱི་དབྱིངས་ལ་ཟད་པ་དང་འཕེལ་བ་མེད་པའོ། །བསོད་ནམས་ལྡན་པ་བསོད་ 
ནམས་ཚོགས། །ཞེས་པ། བསོད་ནམས་དང་ལྡན་པ་ནི་སྤྱི་ཏི་ཡོ་ག་དང་འཕྲད་ཅིང་སྤྱོད་པའི་ 
རྣལ་འབྱོར་པའོ། །ལྡན་པ་ནི་བསོད་ནམས་རྣམས་ཀྱི་ནང་ནས་ཀྱང་བསོད་ནམས་ཆེན་པོའི་ 
སྐལ་པ་དང་ལྡན་པའོ། །བསོད་ནམས་ཞེས་པ་ནི་འབྲས་བུ་ཆོས་ཀྱི་དབྱིངས་ཀྱི་ཡེ་ཤེས་ཏེ། 
ཚོགས་རྣམས་མ་བསགས་ཡེ་ནས་རྫོགས། །ཞེས་པའོ། །ཡེ་ཤེས་ཡེ་ཤེས་ཁྱད་པར་ཆེ། །
89

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞེས་པ། ཡེ་ཤེས་ཀྱི་ཁྱད་པར་ལ་གསུམ་མམ་བཅུར་ཤེས་པར་བྱའོ། །གསུམ་ནི་བསྐྱེད་ 
རྫོགས་གསུམ་ལ་ཡེ་ཤེས་ཀྱི་ཁྱད་པར་གསུམ་སྟེ། མ་ཧཱས་ཐབས་དང་ཤེས་རབ་གཉིས་སུ་ 
མེད་པར་འདོད་པའི་ཡེ་ཤེས། ཨ་ནུ་དབྱིངས་དང་ཡེ་ཤེས་གཉིས་སུ་མེད་པར་འདོད་པའི་ 
ཡེ་ཤེས། ཨ་ཏི་རིག་པ་རང་བྱུང་དུ་འདོད་པའི་ཡེ་ཤེས་དང་གསུམ་ནི་ཤིན་ཏུ་ཡང་ཁྱད་པར་ 
ཆེ་བའོ། །མ་ཧཱས་ནི་རྩོལ་བས་ཡེ་ཤེས་སྒྲུབ། ཨ་ནུས་ནི་ར་རུ་བཞིན་གཉིས་སུ་བཟུང་ནས་ 
ཡེ་ཤེས་གཅིག་ཏུ་འདོད། ཨ་ཏིས་རིག་པ་འགྱུར་ཞིང་ལྡོག་པ་ལ་ཡེ་ཤེས་འགྱུར་ལྡོག་མེད་ 
པར་འདོད་དེ། ཞེ་འདོད་ཞུགས་པའི་བློ་དེ་ཡིས། །ཡེ་ཤེས་རྨི་ལམ་ན་ཡང་མི་མྱོང་ངོ་། །ཞེས་ 
གསུངས་སོ། །
བསྐྱེད་རྫོགས་གསུམ་ལས་སྤྱི་ཏི་ཡོ་གས་ཁྱད་པར་འཕགས་པའི་ཡེ་ཤེས་ལ་ཁྱད་ 
པར་བཅུས་བསྟན་ཏེ། སྔོན་མེད་དམིགས་མེད་ཆེན་པོའི་ཡེ་ཤེས་དང་། ཡེ་དག་ངང་དྭངས་ 
ཆེན་པོའི་ཡེ་ཤེས་དང་། ཡེ་ཐོག་མ་གཞིའི་ཡེ་ཤེས་དང་། ཡེ་སྐྱེ་མེད་སྙིང་པོའི་ཡེ་ཤེས་དང༌། 
ཡེ་དག་ཀ་དག་ཆེན་པོའི་ཡེ་ཤེས་དང་། བདག་མེད་དངོས་མེད་ཆེན་པོའི་ཡེ་ཤེས་དང་། ཡེ་ 
གདངས་རང་སར་ཐིམ་པའི་ཡེ་ཤེས་དང་། ཡེ་སངས་རང་བརླག་ཆེན་པོའི་ཡེ་ཤེས་དང་། ། 
ཡེ་གྲོལ་རང་གྲོལ་ཆེན་པོའི་ཡེ་ཤེས་དང་། ཡེ་ཟིན་བྱར་མེད་ཆེན་པོའི་ཡེ་ཤེས་དང་བཅུ་སྟེ།
ཨ་ཏི་མན་ཆོད་ཉན་ཐོས་ཡན་ཆོད་ལས་ཡེ་ཤེས་ཀྱི་ཁྱད་པར་བཅུས་འཕགས་སོ། །དགུ་ 
ལས་འཕགས་པའི་ཡེ་ཤེས་ཆེ། །ཞེས་གསུངས་སོ། །ཡེ་ཤེས་ལྡན་པ་ཡོད་མེད་ཤེས། །ཞེས་ 
པ༑ སྤྱི་ཏི་ཡོ་གའི་ཡིན་ཏེ། ཡེ་ཤེས་དང་ནམ་ལྡན་ཙ་ན་ཡེ་ཤེས་ཡོད་པར་སྨྲ་མི་ཤེས་སོ། 
ཅིའི་ཕྱིར་ཞེ་ན། ཡེ་ཤེས་ནི་སྐྱེ་བ་མེད་ཅིང་བློའི་ཆོས་ལས་འདས་པ། ཡོད་མེད་གང་དུ་ཡང་ 
བསྟན་དུ་མི་བཏུབ་པའོ། །ཡེ་སྙིང་པོའི་དོན། ཡེ་ཤེས་ཀ་དག་མ་བུ་ལྡན། ཡོད་མེད་གཉིས་ 
སུ་མེད་དེ། དབྱེར་མེད་ཤེས་ཞེས་པ་བློ་ལས་འདས་པར་ཤེས་པའོ། །
90

༄༅། །ཟབ་གཏེར་ཆོས་ཀྱི་མཛོད་ཁང་།
ཚོགས་གཉིས་ཚོགས་ནི་བསགས་པ་པོ། །ཞེས་པ། ཚོགས་གཉིས་ནི། རྒྱུ་བསོད་ 
ནམས་ཀྱི་ཚོགས་དང་། འབྲས་བུ་ཡེ་ཤེས་ཀྱི་ཚོགས་སོ། །སྤྱི་ཏི་ཡོ་གས། ཚོགས་གཉིས་མ་ 
བསགས་ཡོངས་སུ་རྫོགས། །ཞེས་གསུངས་སོ། །རྟག་པ་ཀུན་རྒྱལ་རྣལ་འབྱོར་ཅན། །ཞེས་ 
པ༑ རྟག་པ་ནི་སྙིང་པོའི་དོན། ཀུན་རྒྱལ་ནི་ཉོན་མོངས་པའི་དགྲ་ཀུན་ལས་རྒྱལ། རྣལ་ 
འབྱོར་ཅན་ཞེས་པ་བྱར་མེད་བློ་འདས་ཀྱི་རྣལ་འབྱོར་ཅན་ནོ། །བསམ་གཏན་བསམ་བྱ་ 
བློ་ལྡན་མཆོག །ཅེས་པ། བསམ་གཏན་ནི་བསམ་དུ་མེད་པའོ། །བསམ་བྱ་ནི་བསྒོམ་བྱའི་ 
ཡུལ་གཞན་ན་མེད་པའོ། །བློ་ལྡན་ནི་ཤེས་རབ་ཟབ་མོའི་བློ་དང་ལྡན་པའོ། །མཆོག་ནི་ 
བྱར་མེད་བློ་འདས་ཀྱི་མཆོག་གོ། །སོ་སོ་རང་རིག་མི་གཡོ་བ། །ཞེས་པ། རྟོགས་པའི་རྣལ་ 
འབྱོར་གཅིག་ལ། སྣང་བ་ཡུལ་གྱི་བྱེ་བྲག་སོ་སོ་ཅིར་སྣང་ཡང་ཡིད་ལ་མ་ཞུགས་ཤིང་། རང་
གི་རིག་པ་མི་གཡོ་བའོ། །མཆོག་གི་དང་པོ་སྐུ་གསུམ་འཆང༌། །ཞེས་པ། མཆོག་གི་དང་པོ་ 
ཞེས་པ་ཐོག་མའི་དུས་སོ། །རང་བཞིན་ངོ་བོ་ཐུགས་རྗེ་གསུམ་དུ་བཞུགས་སོ། །སྐུ་གསུམ་ 
འཆང་ཞེས་པ་སྐལ་ལྡན་གྱིས་ཆོས་སྐུ་དང་ལོངས་སྐུ་དང་སྤྲུལ་སྐུ་དང་གསུམ་ཀ་འཆང་བའོ། ། 
སངས་རྒྱས་སྐུ་ལྔའི་བདག་ཉིད་ཅན། །ཞེས་པ། སངས་རྒྱས་ནི་སྤངས་པ་དང་ཆེ་བའི་ཡོན་ 
ཏན་ཐམས་ཅད་ཡོངས་སུ་རྒྱས་པའོ། །སྐུ་ལྔའི་ཞེས་པ་ཆོས་སྐུ་དང་ལོངས་སྐུ་དང་སྤྲུལ་སྐུ་ 
དང་། སྐུ་གསུམ་དབྱེར་མེད་དང་བཞི། དོན་དམ་བདེ་བ་ཆེན་པོའི་སྐུ་དང་ལྔའོ། །བདག་ 
ཉིད་ཅན་ཞེས་པ་ཡེ་ནས་སྐུ་ལྔའི་ངོ་བོའམ་རྟོགས་པའི་བདག་ཉིད་ཅན་དུ་བཞུགས་སོ། ། 
ཁྱབ་བདག་ཡེ་ཤེས་ལྔ་ཡི་བདག །ཅེས་པ། ཁྱབ་པ་ནི་སེམས་ཅན་གྱི་མཚན་ཉིད་ཀུན་ལ་ 
ཁྱབ་པའོ། །བདག་ཅེས་པ་རང་གྲོལ་ཏེ་དེ་དག་གི་བདག་གོ། །
ཡང་ན་ཁྱབ་པ་ནི་ཀུན་རྫོབ་རྒྱ་ཆེ་བའི་འཇམ་དཔལ། བདག་ནི་ཟབ་པ་དོན་དམ་གྱི་ 
འཇམ་དཔལ། ཡེ་ཤེས་ནི་ཟབ་པ་དང་རྒྱ་ཆེ་བ་དང་གཉིས་སུ་མེད་པའི་ཡེ་ཤེས་སོ། །ལྔ་ཡི་
91

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདག་ཅེས་པ་ཡེ་ཤེས་རྣམ་པ་ལྔ་སྟེ། ཆོས་ཀྱི་དབྱིངས་ཀྱི་ཡེ་ཤེས་དང་། མེ་ལོང་ལྟ་བུའི་ཡེ་ 
ཤེས་དང༌། མཉམ་པ་ཉིད་ཀྱི་ཡེ་ཤེས་དང་། སོ་སོར་རྟོག་པའི་ཡེ་ཤེས་དང་། བྱ་བ་གྲུབ་པའི་ 
ཡེ་ཤེས་དང་རྣམ་པ་ལྔའོ། །སངས་རྒྱས་ལྔ་བདག་ཅོད་པན་ཅན། །ཞེས་པ། སངས་རྒྱས་ 
ནི་མི་བསྐྱོད་པ་དང་། རིན་ཆེན་འབྱུང་ལྡན་དང་། སྣང་བ་མཐའ་ཡས་དང་། དོན་ཡོད་གྲུབ་ 
པ་དང༌། རྣམ་པར་སྣང་མཛད་དང་ལྔའོ། །ལྔ་བདག་ཅེས་པ་རྣམ་པར་སྣང་མཛད་ཀུན་ཏུ་ 
ཞལ་ལོ། །ཅོད་པན་ཅན་ནི་དབུ་སྐྲའི་ཅོད་པན་ནོ། །སྤྱན་ལྔ་ཆགས་པ་མེད་པ་འཆང་། །ཞེས་ 
པ༑ སྤྱན་ནི་ལྔ་སྟེ། ཤའི་སྤྱན་དང་། ཆོས་ཀྱི་སྤྱན་དང་། ཤེས་རབ་ཀྱི་སྤྱན་དང་། ལྷའི་སྤྱན་ 
དང་། ཡེ་ཤེས་ཀྱི་སྤྱན་དང་ལྔའོ། །སྤྱན་ལྔ་པོ་དེ་གང་ལ་ཡང་ཆགས་པ་མེད་པར་འཆང་ཞེས་ 
པ་སྐལ་ལྡན་གཅིག་ལ་འབྲས་བུ་ཆོས་ཀྱི་དབྱིངས་འཆང་བའོ། །སངས་རྒྱས་ཐམས་ཅད་ 
སྐྱེད་པ་པོ། །ཞེས་པ། སངས་པ་ནི་བློས་བཏགས་བྱ་རྩོལ་གྱི་ཆོས་སངས་ལ། རྒྱས་ཞེས་པ་ 
བྱར་མེད་ཀ་དག་གི་དོན་རྒྱས་པའོ། །ཐམས་ཅད་སྐྱེད་པ་པོ་ཞེས་པ་ནི་སྐྱེ་མེད་ཀ་དག་བྱར་ 
མེད་བློ་འདས་ཀྱི་གདམས་པ་དེས། ཞེ་འདོད་མེད་པར་སོ་སོར་རྟོག་པའི་རྣམ་པར་ཤར་ 
བས། སངས་རྒྱས་ཐམས་ཅད་བསྐྱེད་པ་པོ། །ཞེས་གསུངས་སོ། །སངས་རྒྱས་སྲས་པོ་དམ་ 
པའི་མཆོག །ཅེས་པ། སངས་པ་ནི་སྤང་བྱ་མ་ལུས་པ་སངས། རྒྱས་པ་ནི་ཐོབ་བྱ་ཡེ་ཤེས་ 
རྒྱས། སྲས་པོ་ནི་སངས་རྒྱས་ཐམས་ཅད་ཀྱི་གདུང་བརྒྱུད་འཛིན་པའོ། །དམ་པའི་ནི་མི་བསླུ་ 
ཞིང་བདེན་པ་སྐྱེ་བ་མེད་པའི་དོན་ནོ། །མཆོག་ནི་འབྲས་བུ་ཐམས་ཅད་མངོན་དུ་གྱུར་པས་ 
མཆོག་གོ། །ཤེས་པས་སྲིད་འབྱུང་སྐྱེ་གནས་མེད། །ཅེས་པ། གདམས་པ་རྨད་ཀྱི་མན་ངག་ 
བསྟན་ཏེ། །འོ་ན་སྐལ་ལྡན་འབྱུང་སྲིད་ན། །ཤེས་པས་མ་བུ་དབྱེར་མེད་གཅིག་ཏུ་བསྟན། 
ཨཏྣ་སྲི་ཏི་ཨ་ཨཱཿ དེ་ཡིན། དེས་ཆོག །དེ་ལས་མེད། ཨ་ཐུལ་ཧྲི་ད་ཡ། མེད་མེད། ཐག་ 
ཆོད། དེ་ལྡན་ནམ། བློ་ལས་འདས་འདས། ཁྲོལ་ལམ། ཤོར་རམ། སོང་ངམ། ཤེས་སམ།
92

༄༅། །ཟབ་གཏེར་ཆོས་ཀྱི་མཛོད་ཁང༌།
གནས་སམ། གྲོལ་ལམ། གང་ཤེས། ཤེས་རྒྱུ་ཅི་ལགས། ཤེས་ན་གང་ཤེས། ཐོབ་རྒྱུ་བདོག་ 
གམ་མི་བདོག །གསང་བའི་བདག་པོ་ལ་ཞུས་པས། བཀའ་བསྩལ་པ། ནམ་མཁའ་ཨ་ 
དང་རྡོ་རྗེ་ནོར་བུ་བཞིན། །སྐལ་ལྡན་ཤེས་རབ་ཅན་གྱི་ཐུགས་ལ་ཆོངས། །དེ་ལྟར་ཤེས་ན་ 
སྲིད་པའི་སྐྱེ་གནས་ཐམས་ཅད་འབྱུང་། །ཕྱིས་ནི་འཁོར་ཞིང་སྐྱེ་བའི་གནས་མེད་དོ། །ཞེས་ 
གསུངས་སོ། །ཆོས་ལས་འབྱུང་བ་སྲིད་པ་སེལ། །ཞེས་པ། ཆོས་ཐེག་པ་ཟབ་མོའི་གདམས་ 
ངག་གི་གནད་ཕྱུངས་པས་ན། སྲིད་པའི་སྐྱེ་གནས་ཐམས་ཅད་སེལ་བའོ། །གཅིག་པུ་སྲ་ 
མཁྲེགས་རྡོ་རྗེའི་བདག །ཅེས་པ། གཅིག་པུ་ནི་སྙིང་པོ་ཐིག་ལེ་ཉག་གཅིག །སྲ་མཁྲེགས་ནི་ 
སྐྱེ་མེད་ཀ་དག །རྡོ་རྗེ་ནི་སྐྱེ་འཇིགས་མེད་པའོ། །སྐྱེས་མ་ཐག་ཏུ་འགྲོ་བའི་བདག །ཅེས་པ། 
དངོས་མེད་བློ་འདས་རྟོགས་མ་ཐག་ཏུ་རྟོགས་པའི་བྱིན་རླབས་ནམ་མཁའ་ལྟར་ཁྱབ་པས། 
སྤྲུལ་སྐུ་འགྲོ་བའི་དོན་བྱེད་པའི་བདག་གོ། །
ནམ་མཁའ་ལས་བྱུང་རང་བྱུང་བ། །ཞེས་པ། དཔེར་ན་ནམ་མཁའ་སྟོང་པ་ཕྱོགས་ 
མེད་ནས། སྤྲིན་དང་། ཁུ་རླངས་དང་། འབྲུག་སྒྲ་དང་། གློག་དང་། ཆར་པ་དང་། སེར་བ་ 
དང་། ཁ་བ་དང་། བུ་ཡུག་སྣ་ཚོགས་པ་འབྱུང་བ་བཞིན་དུ། ཆོས་ཉིད་ཀྱི་ནམ་མཁའ་ཀུན་ 
གཞི་མཁའ་ཀློང་སྟོང་པ་ལས། རླུང་དང་། འོད་དང། ཟེར་དང་། རྩལ་དང་། རིག་པ་དང་། 
མ་རིག་པ་དང་། ཡེ་ཤེས་དང་། འཆར་སྒོ་དང་། འཁྲུལ་སྒོ་དང་། རང་བཞིན་ངོ་བོ་ཐུགས་རྗེ་ 
དང་གསུམ། ཡིད་འཁོར་ལོ་གསུམ་དང་། དུག་གསུམ་དང་། འཁྲུལ་ལུགས་གསུམ་དང༌། 
གཟུགས་སྣང་ལྔ་དང་། རྟོགས་མ་རྟོགས་དང་། ཤེས་མ་ཤེས་དང་། སངས་རྒྱས་སེམས་ཅན་ 
དང་། སྣང་སྲིད་འཁོར་འདས། ཡོད་མེད་རྟག་ཆད་རྣམས། ཐམས་ཅད་མ་ལུས་ཇི་སྙེད་པ། ། 
སེམས་ཉིད་སྟོང་པའི་ཀློང་ནས་འབྱུང་། །སྟོང་ལས་ཀུན་འབྱུང་སྟོང་པར་གྲོལ། །སྟོང་ཉིད་ 
ལས་བྱུང་ཁྱོད་ལ་འདུད། །ཅེས་གསུངས་སོ། །ཇི་ལྟར་བྱུང་ཡང་གཞི་ལ་གཡོ་བ་མེད། །དེ་
93

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
_949་རྒྱ་ཆེ་བ་དང་སྦྱར་རོ། །ཤེས་རབ་ཡེ་ཤེས་མེ་བོ་ཆེ། །ཞེས་པ། ཤེས་རབ་ནི་རིག་པ་རིག་ 
མེད་ངང་འདས་རང་གྲོལ་དུ་ཤེས་སོ། །ཡེ་ཤེས་ནི་ཀ་དག་གི་ཡེ་ཤེས་སོ། །མེ་བོ་ཆེ་ཞེས་པ་
ཤེས་རབ་ཆེན་པོ་ཡོངས་སུ་འབར་བའི་མེ་སྟེ། དེས་ཞེ་སྡང་ལ་སོགས་ཏེ་ཉོན་མོངས་པ་དང་
རྣམ་པར་རྟོག་པ་ཐམས་ཅད་བསྲེག་པའོ། །
འོད་ཆེན་རྣམ་པར་སྣང་བར་བྱེད། །ཅེས་པ། འོད་ཆེན་ནི་ཀ་དག་འོད་གསལ་ཆེན་ 
པོའི་འོད་དོ། །རྣམ་པར་སྣང་བ་ནི་དངོས་པོ་སྣ་ཚོགས་པའི་ཆོས་ཐམས་ཅད་སྣང་བར་བྱེད་ 
པ་ངང་འདས་རང་གྲོལ་གྱི་གདམས་ངག་གིས། སྣང་དག །གསལ་དག །འོད་གསལ་ 
ཆེན་པོའི་སྣང་བའོ། །ཡེ་ཤེས་སྣང་བ་ལམ་མེ་བ། །ཞེས་པ། ཡེ་ཤེས་ནི་མི་ཤེས་པ་མེད་ 
པའོ། །སྣང་བ་ནི་གཟུང་འཛིན་མེད་པའོ། །ལམ་མེ་བ་ཞེས་པ་གཉིས་སུ་མེད་པའི་ཡེ་ཤེས་ 
སོ༑ ༑འགྲོ་བའི་མར་མེ་ཡེ་ཤེས་སྒྲོན། །ཞེས་པ། འགྲོ་བ་ནི་རིགས་དྲུག །མར་མེ་ནི་གཏི་ 
མུག་མ་རིག་པའི་མུན་པ་སེལ་བ། ཡེ་ཤེས་སྒྲོན་ནི་སྐྱེ་མེད་འོད་གསལ་བྱར་མེད་བློ་འདས་ 
ཀྱི་སྒྲོན་མའོ། །གཟི་བརྗིད་ཆེན་པོ་འོད་གསལ་བ། །ཞེས་པ། གཟི་བརྗིད་ནི་སྤྱི་ཏི་ཡོ་ག་ 
སྟེ་གཞན་ཟིལ་གྱིས་གནོན་པའོ། །ཆེན་པོ་ནི་འོད་གསལ། འོད་གསལ་བ་ཞེས་པ་རང་ 
བྱུང་འོད་གསལ་ཆེན་པོ་ཡིས་མ་རིག་པའི་སྒྲིབ་གཡོགས་བག་ཆགས་ཀྱི་མུན་ནག་ཐམ 
ཅད་འཇོམས་ཤིང་སེལ་བའོ། །སྔགས་མཆོག་མངའ་བདག་རིག་སྔགས་རྒྱལ། །ཞེས་པ། 
སྔགས་མཆོག་ཅེས་པ་བསྐྱེད་རྫོགས་རྣམ་གསུམ་མོ། །མངའ་བདག་ནི་ཀྲི་ཡོག་རྣམ་གསུམ་ 
མོ༑ ༑རིག་སྔགས་ནི། གསང་སྔགས་དང་། གཟུངས་སྔགས་དང་། དེ་དགུ་ལས་སྤྱི་ཏི་ཡོ་ག་ 
རྒྱལ་བས་ན་རྒྱལ་ཞེས་བྱའོ། །གསང་སྔགས་རྒྱལ་པོ་དོན་ཆེན་བྱེད། །ཅེས་པ། གསང་བ་ནི་ 
ཟབ་པའོ། །སྔགས་ནི་མནྟའོ། །རྒྱལ་པོ་ནི་ཉོན་མོངས་པ་ལས་རྒྱལ་བའོ། །དོན་ཆེན་བྱེད་ 
ནི་འགྲོ་བ་སེམས་ཅན་རྣམས་ལ་སྐྱེ་མེད་ཀ་དག་ཆེན་པོའི་དོན་བྱེད་པའོ། །གཙུག་ཏོར་ཆེན་
94

༄༅། །ཟབ་གཏེར་ཆོས་ཀྱི་མཛོད་ཁང་།
པོ་རྨད་བྱུང་གཙུག །ཅེས་པ། གཙུག་ཏོར་ནི་ཡེ་ཤེས་ཀྱི་གཙུག །གཙུག་ནི་སྐྱེ་མེད་སྙིང་པོའི་ 
དོན། །
ཏོར་ནི་ཐེག་པའི་ལྟ་སྒོམ་གཏོར། རྨད་བྱུང་གི་ཆོས་ཆེན་པོ་རྨད་དུ་བྱུང་། ལྟ་བ་ཆེན་ 
པོ་རྨད་དུ་བྱུང་། འབྲས་བུ་ཆེན་པོ་རྨད་དུ་བྱུང༌། གཙུག་ཅེས་པ་ཐེག་པ་ཐམས་ཅད་ཀྱི་སྤྱིའི་ 
གཙུག་ནི་རྩེ་ཕུད་དགུ་རྩེ་སྤྱི་ཏི་ཡོ་གའི་ཐེག་པའོ། །ནམ་མཁའི་བདག་པོ་སྣ་ཚོགས་སྟོན། ། 
ཞེས་པ། ནམ་སྐྱེ་བ་མེད་པ། མཁའ་ནི་འགག་པ་མེད་པ། བདག་པོ་ནི་གཉིས་སུ་མེད་པ་ 
ཡིན། སྣ་ཚོགས་སྟོན་ཞེས་པ། ནམ་མཁའ་སྟོང་པ་ལ་ཆོ་འཕྲུལ་སྣ་ཚོགས་སུ་སྟོན་ནོ། ། 
སངས་རྒྱས་ཀུན་གྱི་སྐུ་ཡི་མཆོག །ཅེས་པ། ནམ་མཁའི་མཚན་ཉིད་ཤེས་པ་སྟེ། སངས་པ་ 
ནི་ནམ་མཁའི་ཆོ་འཕྲུལ་རྣམས་རང་བྱུང་རང་དྭངས་རང་སངས་སོ། །རྒྱས་པ་ནི་ཆོས་ཉིད་ 
ནམ་མཁར་རྒྱས། ཀུན་གྱི་ནང་ནས་སྐྱེ་མེད་ཀ་དག་སྐུ་ཡི་མཆོག་གོ། །འགྲོ་ཀུན་དགའ་བའི་ 
མིག་དང་ལྡན། །ཞེས་པ། འགྲོ་བ་རིགས་དྲུག་གི་སེམས་ཅན་ཐམས་ཅད་དགའ་བ་ནི་ཡང་ 
དག་པའི་གདམས་ངག་གོ། །མིག་དང་ལྡན་པ་ནི་ཡེ་ཤེས་ཀྱི་མིག་དང་ལྡན་པའོ། །སྣ་ཚོགས་ 
གཟུགས་ཅན་ཡིད་ལས་སྐྱེས། །ཞེས་པ། གོང་དུ་འཁྲུལ་པའི་རྐྱེན་དུ་བཤད་པ་དང་། འདིར་ 
གཅིག་བཤད་དགོས་ཏེ། སྣ་ཚོགས་གཟུགས་ཅན་ཐམས་ཅད་ནི། ཀུན་གཞིས་གཞི་བྱས། 
རིག་པས་རྒྱུ་བྱས། སེམས་ཀྱིས་རྐྱེན་བྱས། སྣ་ཚོགས་ཀྱི་གཟུགས་ཐམས་ཅན་ནི་ཉོན་ 
མོངས་པ་ཅན་གྱི་ཡིད་ལས་སྐྱེས་པའོ། །ཡང་ན་སྣ་ཚོགས་གཟུགས་ཅད་ཡིད་ལས་སྐྱེས་པ་ 
པོ་ཞེས་པ། བཅོམ་ལྡན་འདས་ཤཱཀྱ་ཐུབ་པས། སྣ་ཚོགས་གཟུགས་ཅན་ཐམས་ཅད་ལ་ཆོས་ 
བཤད་ཅིང་སེམས་ཅན་ཐམས་ཅད་ཀྱིས་སེམས་བསྐྱེད་པའོ། ། 
ཡང་ན་སྣ་ཚོགས་གཟུགས་ཅན་ཐམས་ཅད་མ་རིག་དང་ང་བདག་གིས་རྒྱུ་བྱས་སོ། །
རིག་པས་རྐྱེན་བྱས། ཡིད་ཀྱིས་དུག་ལྔ་གསུམ་གྱི་རྟ་བྱས་ནས། ཁམས་གསུམ་འགྲོ་དྲུག་གི་
95

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཟུགས་ཐམས་ཅད་དེ་བསྐྱེད་ཅིང༌། ཉོན་མོངས་པ་ཅན་གྱི་ཡིད་ཀྱི་རྣམ་པར་ཤེས་པ་ལས་ 
སྐྱེས་པའོ། །དྲང་སྲོང་ཆེ་དགུས་མཆོད་ཅིང་བརྗོད། །ཅེས་པ། དྲང་པ་ནི་སྙིང་པོ་འགྱུར་བ་ 
མེད་ཅིང་། ཐེག་པའི་ལྟ་སྒོམ་སྲུང་བའི་དྲང་སྲོང་ཞེས་བྱའོ། །ཆེ་དགུ་ཞེས་པ། ཆེ་བ་རྣམ་པ་ 
དགུ་སྟེ། སྙིང་པོ་ཡེ་ནས་ཆེ་བ་དང་། ཆོས་ཉིད་ཡེ་ནས་ཆེ་བ་དང་། སྐྱེ་མེད་ཡེ་ནས་ཆེ་བ་དང་། 
ཀ་དག་ཡེ་ནས་ཆེ་བ་དང་། དངོས་མེད་ཡེ་ནས་ཆེ་བ་དང༌། ཟང་ཀ་ཡེ་ནས་ཆེ་བ་དང༌། 
གཤིས་ཡེ་ནས་ཆེ་བ་དང་། གནས་ལུགས་ཡེ་ནས་ཆེ་བ་དང༌། བློ་འདས་ཡེ་ནས་ཆེ་བ་དང་ 
དགུའོ། །སྤྱི་ཏིའི་ལུགས་ཀྱིས་སྙིང་པོ་སྐྱེ་བ་མེད་པར་ཡིད་ལ་མཆོད་ཅིང་། ཆེ་བ་དགུ་བརྗོད་ 
པའོ། །རིགས་གསུམ་འཆང་བ་གསང་སྔགས་འཆང་། །ཞེས་པ། ཀྲི་ཡའི་ཐེག་པ་བསྟན་ཏེ། 
རིགས་གསུམ་ནི། འཇམ་དཔལ་དང༌། སྤྱན་རས་གཟིགས་དང་། ཕྱག་ན་རྡོ་རྗེ་དང་གསུམ་ 
མོ༑ ༑འཆང་བ་ནི་ཀྲི་ཡའི་རྣལ་འབྱོར་པས་རིགས་གསུམ་འཆང་བའོ། །གསང་བ་ནི་སྐལ་ 
མེད་ལའོ། །སྔགས་ནི་ཀྲི་ཡའི་ཐེག་པའོ། །དམ་ཚིག་ཆེན་པོ་གསང་སྔགས་འཛིན། །ཞེས་ 
པ༑ དམ་ཚིག་ཅེས་པས་རྩ་བ་གསུམ་དང་ཡན་ལག་ལྔའོ། །སྔགས་དང་ཕྱག་རྒྱ་རྒྱུན་ནི 
བཅད༑ ༑ཅེས་པའོ། །ཆེན་པོ་ནི་དོན་དམ་པ་སྙིང་པོ་སྐྱེ་བ་མེད་པར་རྟོགས་པ་ལས་མི་འདའ་ 
ལ༑ ཀུན་རྫོ་བ་ཏུ་སེམས་ཅན་ཐམས་ཅད་སྨིན་པར་བྱེད་པ་ལས་མི་འདའོ། །
གསང་སྔགས་ཞེས་པ་གསང་བ་ནི་ཟབ་ཅིང་ཆ་ཕྲ་བ། སྔགས་ནི་ཡོན་ཏན་གྱི་འབྱུང་ 
གནས་སུ་གྱུར་པའོ། །གཙོ་བོ་དཀོན་མཆོག་གསུམ་འཛིན་པ། །ཞེས་པ། གཙོ་བོ་ནི་སྤྱི་ཏི་ཡོ་ 
ག་སྟེ་སྙིང་པོའི་གཤིས་སོ། །དཀོན་ཞེས་པ་ཐེག་པ་དགུ་རྩེའམ་བཅུའི་རྩེ་རྒྱལ་འདི་སྣོད་ཀྱི་ 
འཇིག་རྟེན་ཁམས་ཛམ་བུའི་གླིང་ཙམ་ན་ཡང་དཀོན་ནོ། །མཆོག་ཅེས་པ་ཤིན་ཏུ་དཀོན་པའི་ 
ཐེག་པའི་རྩེ་ཕུད་འདི། སུ་འཆང་སྐལ་ལྡན་ལས་ཅན་བསོད་ནམས་མཆོག་གོ། །གསུམ་ 
འཛིན་པ་ཞེས་པ། ཐེག་པའི་རྩེ་རྒྱལ་གྱི་གདམས་ངག་ནི་གསུམ་སྟེ། གཞི་ཀ་དག །ལམ་
96

༄༅། །ཟབ་གཏེར་ཆོས་ཀྱི་མཛོད་ཁང་།
འོད་གསལ། འབྲས་བུ་བློ་འདས། དེ་གསུམ་གྱི་རྣལ་འབྱོར་སྐལ་བ་དང་ལྡན་པས་འཛིན་ 
པས་ན་འཛིན་པའོ། །ཐེག་པ་མཆོག་གསུམ་སྟོན་པ་པོ། །ཞེས་པ། འདིར་གཉིས་སུ་བཤད་ 
དགོས་ཏེ། ཐེག་པ་ནི་སྤྱི་ཏི་ཡོ་ག་སྟེ་ཐེག་པའི་རྩེ་རྒྱལ་ལོ། །མཆོག་གསུམ་ཞེས་པ། བསྐྱེད་ 
པ་མ་ཧཱ་ཡོ་ག །རྫོགས་པ་ཨ་ནུ། རྫོགས་པ་ཆེན་པོ་ཨ་ཏི་ཡོ་གའོ། །སྟོན་པ་པོ་ཞེས་པ་སློབ་ 
དཔོན་དགའ་རབ་རྡོ་རྗེ་དང་འཇམ་དཔལ་བཤེས་གཉེན་སྟོན་པ་པོའོ། །ཡང་ན། ཐེག་པ་ 
མཆོག་གསུམ་སྟོན་པ་པོ། །ཞེས་པ་ལ། ཐེག་པ་རིམ་པ་དགུ་འབྲུ་མནན་ཏེ། ཐེག་པ་ཞེས་པ་ 
མཚན་ཉིད་སྡེ་གསུམ་གྱི་ཐེག་པ་གསུམ་ཞེས་ཀྲི་ཡོག་སྡེ་གསུམ། མཆོག་ཅེས་པ་རྒྱུད་ལུང་ 
མན་ངག་གསུམ། སྟོན་པ་པོ་ནི་གསང་བདག་ཆེན་པོས་སྤྱི་ཏི་ཡོ་གའི་ཐེག་པ་སྟོན་པའོ། ། 
ཡང་ན། ཐེག་པ་ནི་འཕགས་པ་འཇམ་དཔལ་མཚན་བརྗོད་འདི་ཐེག་པའི་ཆོས་ 
ཐམས་ཅད་ཀྱི་གཞིའམ་ས་གཞི་ལྟ་བུ་ཡིན་ནོ། །མཆོག་གསུམ་ཞེས་པ་འཇམ་དཔལ་གྱི་ 
རྒྱུད་འདི་ནས། དོན་ཟབ་པ། དོན་རྒྱ་ཆེ་བ། དོན་མཚུངས་པ་མེད་པ་སྟོན་པའོ། །དོན་ཡོད་ 
ཞགས་པ་རྣམ་པར་རྒྱལ། །ཞེས་པ། དོན་ཡོད་པ་ནི་སྙིང་པོ་དོན་ཀ་དག་གོ། །ཞགས་པ་ནི་ 
ཐུགས་རྗེའི་ཞགས་པའོ། །རྣམ་པར་རྒྱལ་ཞེས་པ་ཉོན་མོངས་པ་རྣམ་པ་སྣ་ཚོགས་ལས་རྒྱལ་ 
བའོ། །འཛིན་པ་ཆེན་པོ་རྡོ་རྗེ་ཞགས། །ཞེས་པ། འཛིན་པ་ནི། ཐུགས་རྗེས་ལྕགས་ཀྱུས་ 
ཁམས་གསུམ་འཁོར་བའི་སེམས་ཅན་རྣམས་འཛིན་པའོ། །ཆེན་པོ་ནི་ཐེག་པ་ཆེན་པོའོ། །རྡོ་ 
རྗེ་ནི་འགྱུར་བ་མེད་པ། ཞགས་པ་ནི་མ་རུང་འཆིང་བར་བྱེད་པའོ། །རྡོ་རྗེ་ལྕགས་ཀྱུ་ཞགས་ 
པ་ཆེ། །ཞེས་པ། རྡོ་རྗེ་ནི་འདུས་མ་བྱས་པ། ལྕགས་ཀྱུ་ནི་འགུགས་པར་བྱེད་པ། ཞགས་པ་ 
ཞེས་པ་ནི་དབང་དུ་སྡུད་པར་བྱེད་པའོ། །ཆེ་བ་ནི་སྤྱི་ཏི་ཡོ་གའི་ཐེག་པ་འདིར་འཇམ་དཔལ་ 
གྱིས་གསལ་བར་བཤད་པ་འདི་ཤིན་ཏུ་ཡང་ངོ་མཚར་ཆེའོ། །དེ་ཡན་ཆོད་ཀྱིས་ཚིག་འདྲེས་
མར་ཡོད་ཀྱང་། ངོས་བཟུང་ན་འཁྲུལ་པ་འཕྲང་གི་བཀའ་ཚོམས་བསྟན་པའི་སྐབས་ཏེ།
97

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དོན་རྒྱ་ཆེ་བ་དང་སྦྱར་རོ། །
རྣམ་པར་སྣང་མཛད་ཀྱི་དཀྱིལ་འཁོར་ལ། ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་ 
བསྟོད་པའི་སྐབས་བསྟན་པའོ། །རྡོ་རྗེ་འཇིགས་བྱེད་འཇིགས་པར་བྱེད། །ཅེས་པ། རྡོ་ 
རྗེ་ཞེས་པ་ནི་གཉིས་ཏེ། དོན་དམ་འགྱུར་བ་མེད་པའི་རྡོ་རྗེ་དང༌། ཀུན་རྫོབ་རྒྱ་ཆེ་བའི་རྡོ་ 
རྗེའོ། །དོན་དམ་འགྱུར་བ་མེད་པའི་རྡོ་རྗེ་ནི་སྙིང་པོ་སྐྱེ་བ་མེད་ཅིང་འོད་གསལ་ཀ་ནས་དག་ 
སྟེ༑ བློའི་ཆོས་ཐམས་ཅད་ལས་གྲོལ་ཞིང་ཡོངས་སུ་འདས་སོ། །རྡོ་ནི་སྐྱེ་བ་མེད་པ། རྗེ་ནི་ 
ཀ་ནས་དག་པའི་ཡེ་ཤེས་སོ། །དོན་དམ་པའི་རྡོ་རྗེ་ནི་སྒྲ་བརྗོད་པ་ལས་འདས་ཤིང་མཚོན་དུ་ 
མེད་པའོ། །
ཀུན་རྫོབ་རྒྱ་ཆེ་བའི་རྡོ་རྗེ་ལ་རྣམ་པ་ལྔ་སྟེ། བཏགས་པ་མིང་གི་རྡོ་རྗེ། བླུགས་པ་ 
ལུགས་ཀྱི་རྡོ་རྗེ། བྲིས་པ་རྡུལ་ཚོན་གྱི་རྡོ་རྗེ། འདུས་བྱས་རྫས་ཀྱི་རྡོ་རྗེ། ཕྱག་མཚན་རྟགས་ 
ཀྱི་རྡོ་རྗེ་དང་རྣམ་པ་ལྔའོ། །འཇིགས་བྱེད་འཇིགས་པར་བྱེད། ཅེས་པ་འཁྲུལ་པའི་སྣང་བ་ 
ཐམས་ཅད་འཇོམས་པར་བྱེད་པའོ། །ཁྲོ་བོའི་རྒྱལ་པོ་གདོང་དྲུག་འཇིགས། །ཞེས་པ། 
བོ་རྣམ་པར་རྒྱལ་བའི་རྒྱུད་ནས་གསུངས་སོ། །ཁྲོ་བོ་ཞེས་པ་ནི་བཞི་སྟེ། ཕྱིའི་ཁྲོ་བོ་དང་། 
ནང་གི་ཁྲོ་བོ་དང་། གསང་བའི་ཁྲོ་བོ་དང་། དེ་ཁོ་ན་ཉིད་ཀྱི་ཁྲོ་བོ་དང་བཞིའོ། །དེ་ལ་ཕྱིའི་ 
ཁྲོ་བོ་གཤིན་རྗེ་གཤེད་པོ་སྟེ། ཞལ་གསུམ་ཕྱག་དྲུག་གཡས་དཀར་གཡོན་དམར་དབུས་ 
མཐིང་ཞལ་ལོ། །དུར་ཁྲོད་ཆས་དང་སྦྲུལ་དང་གླང་ཆེན་ཀོ་རློན་ཞིང་ཆེན་གཡང་གཞིས་ 
བརྒྱན། ཞབས་བཞི་གཡས་བསྐུམ་གཡོན་བརྐྱང་གར་ཐབས་ཀྱིས་མ་ཏྲཾ་པད་ཉིའི་གདན་ 
སྟེངས་དང་། མེ་རིའི་ཀློང་ན་བཞུགས། དེ་ཕྱིའི་ཁྲོ་བོའོ། །ནང་གི་ཁྲོ་བོ་ནི་ཉོན་མོངས་ 
པ་དུག་རྣམ་པ་ལྔའོ། །གསང་བའི་ཁྲོ་བོ་ནི་ཡེ་ཤེས་རྣམ་པ་ལྔའོ། །དེ་ཁོ་ན་ཉིད་ཀྱི་ཁྲོ་བོ་ 
ནི་སྐུ་ལྔའོ། །རྒྱལ་པོ་ནི་ཉོན་མོངས་པ་བརྒྱད་ཁྲི་བཞི་སྟོང་ལས་རྒྱལ་བའོ། །གདོང་དྲུག་
98

༄༅། །ཟབ་གཏེར་ཆོས་ཀྱི་མཛོང་ཁང་།
ནི་ཁྲོ་བོའི་མཚན་བསྟན། འཇིགས་ཞེས་པ་ནི། ཁྲོ་བོ་གདོང་དྲུག་པོ་དེས་ཕྱི་རུ་དགྲ་དང་ 
བགེགས་ལ་འཇིགས། ནང་དུ་ཉོན་མོངས་པ་ལྔ་ལ་འཇིགས། གསང་བ་འགོང་པོ་ང་བདག་ 
འཇིགས་པར་བྱེད་པའོ། །མིག་དྲུག་ལག་དྲུག་སྟོབས་དང་ལྡན། །ཞེས་པ། ཁྲོ་བོ་ཆེན་པོ་དེ་ 
ལ༑ འཇིགས་ཤིང་བཟློག་པའི་མིག་དྲུག །ལག་དྲུག་ཕྱག་མཚན་དྲུག་གོ། །སྟོབས་དང་ལྡན་ 
ཅེས་པ་གཞན་ཟིལ་གྱིས་གནོན་པའི་སྟོབས་དང་ལྡན་པའོ། །ཡང་ན་སྤྱི་ཏི་ཡོ་གའི་འགྲེལ་ 
པའི་གཞུང་གིས། ཁྲོ་བོའི་རྒྱལ་པོ་གདོང་དྲུག་འཇིགས་པ། ཁྲོ་བོ་ཞེས་པ་ངང་ཁྲོ། ཤུགས་ 
ཁྲོ༑ མཛད་པ་དང་བཅས་པས་ཁྲོ་བའོ། །ངང་ཁྲོ་ནི་སྐྱེ་མེད་ཡིན་ཏེ། སྐྱེ་བའི་ཆོས་ལ་ཁྲོ། 
ཤུགས་ཁྲོ་ནི་ཀ་དག་རྣལ་མ་སྟེ། བཅས་བཅོས་དང་ཡིད་སྨོན་གྱི་ཆོས་ལ་ཁྲོ། མཛད་པ་དང་ 
བཅས་ནས་ཁྲོ་བ་ནི་བྱ་བཙལ་རྩོལ་གྲུབ་ཀྱི་ཆོས་ཐམས་ཅད་ལ་ཁྲོ་སྟེ། བྱར་མེད་བློ་འདས་ 
རྟོགས་ཏེ་འཁྲུལ་པ་རྩད་ནས་བཅད་དོ། །རྒྱལ་ཞེས་པ་འཁྲུལ་སྣང་འཁོར་བའི་ཆོས་ལས་ 
རྒྱལ། གདོང་དྲུག་ཅེས་པ་ནི། ལྟ་བ་གཟའ་གཏད་མེད་པ་དང་། བསྒོམ་པ་དམིགས་པ་མེད་ 
པ་དང་། སྤྱོད་པ་བྱ་རྩོལ་མེད་པ་དང་། ཕྲིན་ལས་རྩོལ་དུ་མེད་པ་དང་། དམ་ཚིག་བསྲུང་དུ་ 
མེད་པ་དང་། འབྲས་བུ་བསྒྲུབ་ཏུ་མེད་པ་དང་དྲུག་ལ་གདོང་དྲུག་ཅེས་བྱའོ། །འཇིགས་བྱ་ 
བ་བློས་བཏགས་ཀྱི་ལྟ་བ་ལ་སོགས་པ་རྣམས་འཇིགས་པར་བྱེད་པའོ། །མིག་དྲུག་ཡེ་ཤེས་ 
ཟང་ཐལ་གྱི་མིག་དྲུག །ལག་དྲུག་ནི་གསང་བའི་ཆོས་དྲུག །སྟོབས་དང་ལྡན་ཞེས་པ་ཐེག་ 
པ་དགུའི་ལྟ་སྒོམ་སྤྱོད་འབྲས་ཟིལ་གྱིས་གནོན་པའི་སྟོབས་དང་ལྡན་པའོ། །ཀེང་རུས་མཆེ་ 
བ་གཙིགས་པ་པོ། །ཞེས་པ། ཀེང་རུས་ཞེས་བྱ་བ་ཀ་དག །མཆེ་བ་འོད་གསལ། གཙིགས་ 
པ་པོ་ནི་བྱར་མེད་བློ་འདས་སོ། །ཧ་ལ་ཧ་ལ་གདོང་བརྒྱ་པ། ཞེས་པ། ཧ་ལ་ཧ་ལ་ཞེས་པ་སྐྱེ་ 
མེད་ཀ་དག་སྟེ། འཁྲུལ་པ་རྩད་ཆོད་ལ་བྱ་བ་ཐོངས་ཞེས་པའོ། ། 
གདོང་བརྒྱ་པ་ཞེས་པ་ཁྲོ་བོ་ལ་གདོང་བརྒྱ་པ་ཡོད་པར་འདོད་དེ་རྡོ་རྗེ་རྩེ་མོའི་རྒྱུད་
99

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལས་གསུངས་སོ། །ཡང་ན་ཡོན་ཏན་གྱི་སྣང་ཚུལ་བརྒྱ་ཡོད་པའོ། །གཤིན་རྗེ་གཤེད་པོ་ 
བགེགས་ཀྱི་རྒྱལ། །ཞེས་པ། གཤིན་རྗེ་ལ་གསུམ་སྟེ། ཕྱིའི་གཤིན་རྗེ་དང་། ནང་གི་གཤིན་ 
རྗེ་དང་། གསང་བའི་གཤིན་རྗེ་དང་གསུམ་མོ། །དེ་ལ་ཕྱིའི་གཤིན་རྗེ་ནི། གཤིན་ཁམས་ 
གསུམ་གྱི་སེམས་ཅན། རྗེ་དེའི་སྲོག་འཕྲོག་པའི་མི་མ་ཡིན། བཙན་དང་། རྒྱལ་པོ། དེའི་ 
གཤེད་པོ་ནི་ཨ་བ་གླང་མགོ་ཅན་ནོ། །ནང་གི་གཤིན་རྗེ་གཤེད་ནི། གཤིན་དུག་ལྔ། རྗེ་ཡེ་ 
ཤེས་ལྔ། དེའི་གཤེད་པོ་ནི་རིགས་ལྔའི་སངས་རྒྱས་སོ། །གསང་བའི་གཤིན་རྗེ་གཤེད་ནི། 
གཤིན་ནི་འདུས་བྱས་ཀྱི་ཕུང་པོ་ལྔ། རྗེ་ནི་ཀུན་བཏགས་ཀྱི་ཕུང་པོ་ལྔ་ལ་རིགས་ལྔའི་སངས་ 
རྒྱས་ཀྱིས་རྒྱས་བཏབ་པས་ན་རྗེའོ། །དེའི་གཤེད་པོ་ནི་ལྟ་བསྒོམ་སྤྱོད་འབྲས་སོ། །བགེགས་ 
རིགས་སྟོང་ཕྲག་བརྒྱད་ཅུ་ལས་རྒྱལ་བས་ན་རྒྱལ་ཞེས་བྱའོ། །རྡོ་རྗེ་ཤུགས་ཅན་འཇིགས་ 
བྱེད་པ། །ཞེས་པ། རྡོ་རྗེ་ནི་འགྱུར་བ་མེད་པའི་རྡོ་རྗེའོ། །ཤུགས་ནི་སྐྱེ་མེད་ཀ་དག་རྟོགས་ 
པའི་ཤུགས་ཅན་ནོ། །འཇིགས་པར་བྱེད་པ་ནི་སྣོད་ཀྱི་འཇིག་རྟེན་གྱི་འཁྲུལ་སྣང་ཐམས་ཅད་ 
འཇིགས་པར་བྱེད་པའོ། །དེ་ནི་དམ་ཚིག་ཆེན་པོའི་རྒྱུད་དང་། དཔལ་ཟླ་གསང་ཐིག་ལེའི་ 
རྒྱུད་ལས་བཏུས་སོ། །རྡོ་རྗེ་གྲགས་པ་རྡོ་རྗེའི་སྙིང་། །ཞེས་པ། རྡོ་རྗེ་ནི་དབྱེར་མི་ཕྱེད་པའི་ 
རྡོ་རྗེ། གྲགས་པ་རྡོ་རྗེའི་སྙིང་ནི་ཐེག་པའི་ཡང་སྙིང་ངོ་། །དཔལ་རྣམ་པར་རྒྱལ་བའི་རྒྱུད་ 
ལས་གསུངས་སོ། །
སྒྱུ་འཕྲུལ་རྡོ་རྗེ་གསུས་པོ་ཆེ། །ཞེས་པ། སྒྱུ་སྙིང་པོ། འཕྲུལ་ཡན་ལག །རྡོ་རྗེ་སྙིང་པོ་ 
དང་ཡན་ལག་གཉིས་དབྱེར་མེད་པའི་རྡོ་རྗེའོ། །གསུས་པོ་ཆེ་ཞེས་པ་ཆོས་སྡེ་བརྒྱད་ཁྲི་བཞི་ 
སྟོང་འབྱུང་ཞིང་འོངས་པས་ན་གསུས་པོ་ཆེའོ། །རྡོ་རྗེ་ལས་སྐྱེས་རྡོ་རྗེའི་བདག །ཅེས་པ། རྡོ་ 
རྗེ་ནི་སྐྱེ་བ་མེད་པའི་རྡོ་རྗེ། ལས་སྐྱེས་ནི་སྟོང་པ་ལས་ཀུན་འབྱུང་འོད་གསལ་སྐྱེས། རྡོ་རྗེ་ 
ནི་དབྱེར་མེད་མི་ཕྱེད་པ། བདག་ནི་གཙོ་བོའི་དོན་ནོ། །དཔལ་འབྱུང་པོ་འདུལ་བྱེད་ཀྱི་རྒྱུད་
100

༄༅། །ཟབ་གཏེར་ཆོས་ཀྱི་མཛོད་ཁང་།
ནས་གསུངས་སོ། །རྡོ་རྗེ་སྙིང་པོ་མཁའ་འདྲ་བ། །ཞེས་པ། རྡོ་རྗེ་གཞན་ཟིལ་གྱིས་གནོན་ 
པས་རྡོ་རྗེ། སྙིང་པོ་ནི་ཡང་སྙིང་ངམ་ཉིང་ཁུའོ། །མཁའ་འདྲ་བ་ནི་སྟོང་ཉིད་འོད་གསལ་ 
ཕྱོགས་མེད་དེ་ཉིད་དོ། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ནས་བཏུས་པའོ། །མི་གཡོ་ 
པ་གཅིག་གིས་བསྒྱིངས། །ཞེས་པ། མི་གཡོ་བ་ནི་བདུད་དང་བགེགས་དང་རྣམ་པར་རྟོག་ 
པའི་དབང་དུ་སེམས་མི་གཡོ་བའོ། །རལ་པ་གཅིག་གིས་ཞེས་པ་ནི་ཆོས་ཐམས་ཅད་ཐིག་ 
ལེ་ཉག་གཅིག་ཏུ་འདུས་པའོ། །བསྒྱིངས་པ་ནི་ཡེ་ཤེས་གཅིག་ཏུ་བསྒྱིངས་པའོ། །དཔལ་སྒྱུ་ 
འཕྲུལ་དྲྭ་བའི་རྒྱུད་ནས་གསུངས་སོ། །གླང་ཆེན་ཀོ་རློན་གོས་སུ་གྱོན། །ཞེས་པ། གླང་ཆེན་ 
ནི་རྫོགས་པ་ཆེན་པོའི་སྤྱོད་པ་ལ་ཉམ་ང་བ་དང་བག་ཚ་བ་མེད་པའོ། །ཡང་ན་གཏི་མུག་ 
འཇོམས་པའི་རྟགས་སུ་གླང་ཆེན་ཀོ་རློན་གྱིས་གོས་དང་དུར་ཁྲོད་ཆས་བརྒྱད་དོ། ། 
གོས་སུ་གྱོན་པ་ནི་བྱམས་པ་དང་སྙིང་རྗེའི་གོས་གྱོན་པའོ། །དྲག་ཅིང་ཧྭ་ཧྭ་ཞེས་ 
སྒྲོགས་པ། །ཞེས་པ། དྲག་པ་ནི་གདམས་ངག་ཐོག་དང་འདྲ་བ་སྟེ་དྲག་པའོ། །ཧཱ་ཧཱ་ཞེས་ 
པ་ནི་ཁྲོ་བོའི་སྐད་དོ། །ཞེས་སྒྲོགས་པ་ནི་ཁྲོ་བོ་ཆེན་པོས་སྒྲོགས་པའོ། །ཧཱི་ཧཱི་ཞེས་སྒྲོགས་ 
འཇིགས་པར་བྱེད། །ཅེས་པ། ཁྲོ་བོ་དེ་རྣམས་ཀྱི་སྐད་ནི་ཧཱི་ཧཱི་ཞེས་ཀྱང་སྒྲ་སྒྲོགས་པར་བྱེད་ 
པའོ། །གད་མོ་ཆེན་པོ་གད་རྒྱངས་ཅན། །ཞེས་པ། གད་མོ་ཆེ་ནི་འོད་གསལ་ཆེན་པོའི་དོན་ 
ལ་དགོད་པའོ། །ཆེན་པོ་ནི་ཐེག་པ་ཆེན་པོའོ། །གད་རྒྱངས་ནི་ཐེག་པ་བརྒྱད་ལ་སྒྲོགས་ 
པའོ། །རྡོ་རྗེ་གད་མོ་ཆེར་སྒྲོགས་པ། །ཞེས་པ། རྡོ་རྗེ་ནི་འཇོམས་པར་བྱེད་པའི་རྡོ་རྗེ། 
གད་མོ་ནི་བདེ་བ་ཆེན་པོའི་ཆོས་ཉིད་ལ་དགྱེས་པའོ། །ཆེར་སྒྲོགས་པ་ནི་དགྱེས་པའི་ངོ་ 
མཚར་ཆེ་བའོ། །རྡོ་རྗེ་སེམས་དཔའ་སེམས་དཔའ་ཆེ། །ཞེས་པ། འདི་ཡོ་གའི་ཐེག་པ་ 
ལྷའི་ངོས་བཟུང་བའོ། །རྡོ་རྗེ་ནི་འཕོ་འགྱུར་མེད་པའོ། །སེམས་དཔའ་སེམས་དཔའ་ཆེ་ནི་ 
ཡོ་གའི་སེམས་དཔའ་བཅུ་དྲུག་གོ། །ཆེ་ཞེས་པ་རིགས་ལྔའི་སངས་རྒྱས་ཏེ། འཁོར་སེམས་
101

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དཔའ་བཅུ་དྲུག་གིས་བསྐོར་བས་ཆེ་བའོ། །རྡོ་རྗེ་རྒྱལ་པོ་བདེ་བ་ཆེ། །ཞེས་པ། རྡོ་རྗེ་ནི་ཆོས་ 
ཉིད་ཀྱི་རྡོ་རྗེ། རྒྱལ་པོ་ནི་དུག་ལྔ་ལས་རྒྱལ་ལོ། །བདེ་བ་ཆེན་པོ་ནི་ཆོས་ཉིད་འོད་གསལ་ 
ཆེན་པོའི་བདེ་བའོ། །རྡོ་རྗེ་དྲག་པོ་དགའ་བ་ཆེ། །ཞེས་པ། རྡོ་རྗེ་ནི་སྐྱེ་བ་མེད་པའི་རྡོ་རྗེ། 
དྲག་པོ་ནི་ཉོན་མོངས་པ་རྣམས་འཇོམས་པའོ། །དགའ་བ་ཆེ་ནི་གཉིས་སུ་མེད་པའི་དོན་ལ་ 
དགའ་བའོ། །རྡོ་རྗེ་ཧཱུྃ་སྟེ་ཧཱུྃ་ཞེས་སྒྲོགས། །ཞེས་པ། རྡོ་རྗེ་སྐྱེ་འཇིག་མེད་པའི་རྡོ་རྗེ། ཧཱུཾ་སྟེ་ནི་ 
ཐུགས་མི་གཡོ་བའོ། །ཧཱུཾ་ཞེས་སྒྲོགས་པ་ནི་ཐུགས་ཀྱི་དགོངས་པ་ཟབ་མོ་རྟོགས་ཤིང་འཆང་ 
བ་དེས་འགྲོ་བ་ལ་ཡང་དེ་བཞིན་དུ་སྟོན་པའོ། །
མཚོན་དུ་རྡོ་རྗེའི་མདའ་ཐོགས་པ། །ཞེས་པ། མཚོན་རྣམས་ཀྱི་ནང་ནས་གཞན་ 
འཇོམས་པར་བྱེད་པའི་རྡོ་རྗེའི་མདའ་དེས། ཉོན་མོངས་པའི་འགོང་པོ་ང་བདག་ལ་བརྡེག་ 
པའོ། །ཐོགས་པ་ནི་འཇམ་དཔལ་གྱི་ཕྱག་གཡས་པའི་ཕྱག་མཚན་ནོ། །རྡོ་རྗེ་རལ་གྲི་མ་ 
ལུས་གཅོད། །ཅེས་པ། རྡོ་རྗེ་ནི་འདུ་འབྲལ་མེད་པའི་ཆོས་ཉིད་ཀྱི་རྡོ་རྗེ། རལ་གྲི་ནི་ཉོན་ 
མོངས་པ་གཅོད་པར་བྱེད་པ། མ་ལུས་པ་ནི་ཤེས་རབ་ཀྱི་རལ་གྲི་དེས་ཉོན་མོངས་པ་བརྒྱད་
ཁྲི་བཞི་སྟོང་མཚན་མའི་རྟོག་པ་མ་ལུས་པ་རྩད་ནས་གཅོད་པའོ། །རྡོ་རྗེ་ཀུན་འཆང་རྡོ་རྗེ་ 
ཅན། །ཞེས་པ། རྡོ་རྗེ་ནི་ཀ་དག་ཆེན་པོའི་རྡོ་རྗེ། ཀུན་འཆང་ཞེས་པ་སྐལ་ལྡན་གྱི་རྣལ་ 
འབྱོར་པ་ལ་ཟབ་མོའི་དོན་གདམས་ངག་ཐམས་ཅད་འཆང་བའོ། །རྡོ་རྗེ་ཅན་ཞེས་པ་ནི་ 
དངོས་པོ་མེད་པའི་རྡོ་རྗེའི་དོན་ནོ། །རྡོ་རྗེ་གཅིག་པུ་གཡུལ་སེལ་བ། །ཞེས་པ། རྡོ་རྗེ་ནི་སྙིང་ 
པོ་སྐྱེ་བ་མེད་པའི་ཡང་སྙིང་ངོ་། །དེ་གཅིག་པུས་མི་ཤེས་ཤིང་རྨོངས་པའི་འཁོར་བའི་གཡུལ་ 
ངོ་ཐམས་ཅད་སེལ་བའོ། །རྡོ་རྗེ་འབར་བ་མིག་མི་བཟད། །ཅེས་པ། རྡོ་རྗེ་ནི་ཀ་དག་ཆེན་ 
པོའི་རྡོ་རྗེ། འབར་བ་ནི་ཡེ་ཤེས་ཀྱི་འོད་འབར་བ། མིག་མི་བཟད་ཅེས་པ་ཤེས་རབ་ཡེ་ཤེས་ 
ཀྱི་སྤྱན་ཏེ། གསལ་དག་ཟང་ཐལ་ཆེན་པོར་མཐོང་བའི་མིག་གོ། །སྐྲ་ཡང་རྡོ་རྗེ་འབར་བ་སྟེ།
102

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་པ། རྡོ་རྗེ་དོན་གོང་དུ་བཤད་དོ། །རྡོ་རྗེའི་སྐྲ་ནི་འགྱུར་བ་མེད་པའི་རྟགས་སོ། །འབར་ 
བ་ནི་རྡོ་རྗེ་ལ་གཞན་འཇོམས་པར་བྱེད་པའི་འོད་འབར་བའོ། །རྡོ་རྗེ་འབེབས་པ་འབེབས་ 
པ་ཆེ། །ཞེས་པ། རྡོ་རྗེ་ནི་ཀ་དག་ཆེན་པོའི་རྡོ་རྗེ། དེས་གཞན་གྱི་ལྟ་སྒོམ་གཏན་ལ་འབེབས་ 
པས་ན་འབེབས་ཞེས་གསུངས་སོ། །
འབེབས་པ་ཆེ་ཞེས་པ་སྤྱི་ཏི་ཡོ་གའི་ཐེག་པའོ། །མིག་བརྒྱ་པ་སྟེ་རྡོ་རྗེའི་མིག །ཅེས་ 
པ༑ འཁྲུལ་པ་རྩད་གཅོད་པའི་མན་ངག་དངོས་བསྟན་ཏེ། མིག་བརྒྱ་པ་སྟེ་རྡོ་རྗེའི་མིག ། 
ཅེས་པ། སྣང་སྲིད་དངོས་པོའི་ཆོས་ཐམས་ཅད་མ་ལུས་ལུས་པ་མེད་པར་གསལ་དག་ཟང་ 
ཐལ་འོད་གསལ་ཆེན་པོ་དུས་གསུམ་འཕོ་འགྱུར་མེད་པར་གཟིགས་པས་རྡོ་རྗེའི་མིག་ཅེས་ 
བྱའོ། །ལུས་ནི་རྡོ་རྗེའི་བ་སྤུ་ཅན། །ཅེས་པ། ལུས་ཐམས་ཅད་ཀྱང་རྡོ་རྗེའི་སྤུས་གཏམས་ཏེ། 
འགྱུར་བ་མེད་ཅིང་སྐྱེ་འཇིགས་མེད་པའི་རྟགས་སོ། །རྡོ་རྗེའི་སྤུ་ནི་གཅིག་པུའི་ལུས། །ཞེས་ 
པ། རྡོ་རྗེ་ནི་དབྱེར་མེད་པའོ། །སྤུ་ནི་ཡེ་ཤེས་ཀྱི་སྤུའོ། །གཅིག་སྤུའི་ལུས་ནི་སྐྱེ་མེད་འགྱུར་ 
མེད་ཀྱི་ལུས་སོ། །སེན་མོ་སྐྱེས་པ་རྡོ་རྗེའི་རྩེ། །ཞེས་པ། འགྱུར་བ་མེད་པའི་རྡོ་རྗེ་ལགས་ཏེ། 
ལུས་ཐམས་ཅད་རྡོ་རྗེས་གཏམས། སེན་མོ་ཡན་ཆོད་རྡོ་རྗེར་གྱུར་པ་ནི་ཆོས་ཉིད་མི་འགྱུར་ 
བའི་བརྡའ་བསྟན་པའོ། །རྡོ་རྗེ་སྙིང་པོ་ལྤགས་པ་མཁྲེགས། །ཞེས་པ། རྡོ་རྗེ་ནི་སྟོང་པ་ཉིད་ 
ཀྱི་རྡོ་རྗེ། སྙིང་པོ་ནི་བཅུད་དུ་གྱུར་པའོ། །ལྤགས་པ་ནི་སྲ་ཞིང་མཁྲེགས་པ་དང་ལྡན་པའོ། ། 
རྡོ་རྗེ་ཕྲེང་ཐོགས་དཔལ་དང་ལྡན། །ཞེས་པ། རྡོ་རྗེ་ནི་རྒྱུ་རྐྱེན་མེད་པའོ། །ཕྲེང་ཐོགས་ནི་ 
ཆོས་ཉིད་ཀ་དག་དེ་རྐྱེན་ཁར་མི་གཏོང་ཞིང་རང་གི་རྒྱུད་ལ་འཛིན་པའོ། །དཔལ་དང་ལྡན་ 
ཞེས་པ་སྐལ་བ་དང་ལྡན་པའོ། །རྡོ་རྗེའི་རྒྱན་གྱིས་བརྒྱན་པ་སྟེ། །ཞེས་པ། རྡོ་རྗེ་ནི་དགག་ 
སྒྲུབ་མེད་པའི་རྡོ་རྗེའོ། །རྒྱན་ནི་རྡོ་རྗེའི་རྒྱན་ཐམས་ཅད་ཀྱིས་བརྒྱན་པ་སྟེ་ཆོས་ཉིད་འགྱུར་ 
བ་མེད་པས་གཉིས་སུ་མེད་པར་རྟོགས་པའི་རྟགས་སོ། །
103

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གང་རྒྱངས་ཧཱ་ཧཱ་ངེས་པར་སྒྲོགས། །ཞེས་པ། གད་རྒྱངས་ནི་ཁྲོ་བོའི་གད་རྒྱངས་སོ། ། 
ཇི་ལྟར་སྒྲོགས་ན་ཁྲོ་བོ་དེ་རྣམས་ཀྱི་ཞལ་ནས་ཧཱ་ཧཱ་ཞེས་པའི་སྒྲ་སྒྲོགས་སོ། །ཡི་གེ་དྲུག་པ་རྡོ་ 
རྗེའི་སྒྲ། །ཞེས་པ། འགྲེལ་པ་བར་པ་ནས་བཤད་པ་ནི། རྡོ་རྗེའི་གདན་ལ་སངས་རྒྱས་ཕྱིར་ 
ན་བདུད་འདུལ་བའི་ཕྱིར་གཤིན་རྗེ་གཤེད་པོས་ཡི་གེ་དྲུག་པའི་སྒྲ་བསྒྲགས་སོ། །ཡི་གེ་ 
དྲུག་གང་ཞེ་ན། ཨཱ་མ་འ་ཡ་ར་ལ། ཞེས་པ་དྲུག་གོ། །ཡང་ན་ད་རེས་སྤྱི་ཏི་ཡོ་གའི་འགྲེལ་པ་ 
ལྟར་བཤད་ན། ཡི་གེ་དྲུག་པ་རྡོ་རྗེའི་སྒྲ། །ཞེས་པ། དེ་ལ་ཡི་གེ་དྲུག་པོ་དེ། སྔགས་དྲུག །ཡི་ 
གེ་དྲུག །མིང་དྲུག །བརྡ་དྲུག །སྒྲ་དྲུག་དང་སུམ་ཅུ་ཐམ་པ་སྟེ། དེ་ལ་ཡི་གེ་དྲུག་ནི། ཨཱ་མ་ 
འ་ཡ་ར་ལ། དྲུག་གོ། །སྔགས་དྲུག་ནི། ༀ་ཨཱཿཧཱུྃཧཱུཾ་ཧྲཱིཿསྭཱ་ཧཱ། དེ་ནི་སྔགས་དྲུག་གོ། །ཡི་གེའི་ 
མིང་དྲུག་ནི། ཕོའི་ཡི་གེ་དང་། མོའི་ཡི་གེ་དང་། མ་ནིང་གི་ཡི་གེ་དང་། སྣང་ལྡན་གྱི་ཡི་གེ་ 
དང་། སྣང་མི་ལྡན་གྱི་ཡི་གེ་དང་། ཀས་མ་ཤིའི་ཡི་གེ་དང་དྲུག་གོ། །འཇམ་དཔལ་གྱི་ཡང 
སྙིང་དྲུག་ནི། ཨོཾ་ཝཱ་གི་ཤྭ་རི་མུཾ་དྲུག་གོ། །བརྡ་དྲུག་ནི། ལུས་ཀྱི་བརྡ་དང་། ངག་གི་བརྡ་དང་། 
ཡིད་ཀྱི་བརྡ་དང་། སྤྱོད་ལམ་གྱི་བརྡ་དང་། མཁའ་འགྲོ་མའི་བརྡ་དང་། ཆོས་ཀྱི་བརྡ་དང་ 
དྲུག་གོ། །ཡང་ན་བརྡ་དྲུག་གོ། །
ཨོཾ་ནི་སྐུའི་བརྡ། ཨཱཿནི་གསུང་གི་བརྡ། ཧཱུཾ་ནི་ཐུགས་ཀྱི་བརྡ། ཧྲཱིཿནི་ཕྲིན་ལས་ཀྱི་ 
བརྡ། སྭཱ་ནི་ཡོན་ཏན་གྱི་བརྡ། ཧཱ་ནི་དགྱེས་པའི་བརྡ་དང་དྲུག་གོ། །དེ་ལ་སྒྲ་དྲུག་ནི། སྣང་ 
བའི་སྒྲ་དང་། སྟོང་པའི་སྒྲ་དང་། བྱས་པའི་སྒྲ་དང་། མ་བྱས་པའི་སྒྲ་དང་། ཡོད་པའི་སྒྲ་དང་། 
མེད་པའི་སྒྲ་དང་དྲུག་གོ། །རྡོ་རྗེའི་སྒྲ་ཞེས་པ་སྒྲ་དྲུག་ཏུ་བཤད་ན། དེ་ལ་སྣང་བའི་སྒྲ་ནི། 
སྣང་སྲིད་ཀྱི་སེམས་ཅན་སྐྱེ་འགྲོ་གཟུགས་ཀྱིས་བསྡུས་པ་ཐམས་ཅད་ལ་རང་རང་གི་སྐད་ 
དང་སྒྲ་རང་ཆས་སུ་ཡོད་པ་ནི་སྣང་བའི་སྒྲའོ། །སྟོང་པའི་སྒྲ་ནི། ནམ་མཁའ་སྟོང་པ་ལས་ 
འབྲུག་དང་ཐོག་གི་སྒྲ་ནི་སྟོང་པའི་སྒྲའོ། །བྱས་པའི་སྒྲ་ནི། རྔ་བོ་ཆེ་དང་ཟངས་དུང་དང་ཆ་
104

༄༅། །ཟབ་གཏེར་ཆོས་ཀྱི་མཛོད་ཁང་།
ལང་དང་དྲིལ་བུ་དང་དུང་སློགས་པ་དང༌། བརྡུང་ཞིང་བུས་ཤིང་དཀྲོལ་བ་ལ་སོགས་པ་ནི་ 
བྱས་པའི་སྒྲའོ། །མ་བྱས་པའི་སྒྲ་ནི་ཆུ་སྒྲ་དང་རླུང་སྒྲ་དང་མེ་སྒྲ་ལ་སོགས་པ་འབྱུང་བ་ལྔ་
ལ་སྒྲ་རང་ཆས་སུ་ཡོད་པ་ནི་མ་བྱས་པ་འབྱུང་བའི་སྒྲའོ། །ཡོད་པའི་སྒྲ་ནི་གཟུགས་ཅན་གྱི་ 
དངོས་པོ་ལ་སྒྲ་སྣ་ཚོགས་འབྱུང་བ་ནི་ཡོད་པའི་སྒྲའོ། །མེད་པའི་སྒྲ་ནི་གཟུགས་ཀྱི་དངོས་པོ་ 
ཅི་ཡང་མེད་པ་ལ་སྟོང་པའི་སྒྲ་འབྱུང་བ་ནི་དཔེར་ན་བྲག་ཆའི་སྒྲ་ལྟ་བུའོ། །སྟོང་པ་ལ་འུར་ 
འུར་ཏོག་ཚལ་སྒྲ་ཆེམས་པའི་སྒྲ་འབྱུང་བ་ནི་མེད་པའི་སྒྲའོ། །ཡང་ན་སྒྲ་ཁྱད་པར་འཕགས་ 
པ་ནི། དོན་དམ་པ་ཆོས་ཉིད་ཀྱི་སྒྲའོ། །ཡང་ན་ཡི་གེ་དྲུག་ནི། ཨ་ཁ་ཞ་སོད་ཧཱུཾ་འ་དང་དྲུག་ 
གོ༑ ༑ཨ་ནི་སྐྱེ་མེད་ཀ་དག་ལ། ཁ་ནི་རིག་པ་འགག་མེད་འོད་གསལ་ཆེན་པོར་ཤར། ང་ 
ནི་ང་བདག་མ་རིག་དབང་གིས་ཆོས་ཉིད་དོན་མ་རྟོགས། ང་ལས་དུག་ལྔའི་དགྲ་ལངས། 
ཁམས་གསུམ་འཁོར ་བར་འཁྱམས། ཞ་ཞེས་པ་སྤྱི་ཏི་ཡོ་གའི་སྐྱེ་མེད་ཀ་དག་གདམས་ 
ངག་གིས། ང་བདག་དུག་གསུམ་རང་བཞིན་སྙིང་པོ་སྐུ་གསུང་ཐུགས། ཉོན་མོངས་པ་རང་ 
བཞིན་འཁྲུལ་པ་བྱུང་སར་ཐིམ། སྒོ་ལྔ་ཡུལ་ལྔ་མཚན་མ་རང་སར་ཐིམ། མ་རིག་འཁྲུལ་ 
སྒོ་བཅད་པས་འཁོར་བའི་འདམ་ནས་ཐར། སོད་ཉོན་མོངས་ཞི་བས་འགྲོ་དྲུག་གཡང་ས་ 
བཅད་ཅེས་གསུངས་སོ། །
ཧཱུཾ་ནི་ཆོས་ཅན་མཚན་མའི་བྱེ་བྲག་ཆོས་ཉིད་དབྱིངས་སུ་བསྡུད། འ་ནི་སྐྱེ་མེད་ཆོས་ 
ཉིད་ཀློང་དུ་ཐིམ། ཡིག་གེ་དྲུག་པས་ཆོས་རྣམས་གཏན་ལ་འབེབས། ཞེས་གསུངས་སོ། །རྡོ་ 
རྗེ་ནི་གོང་དུ་བཤད་ཟིན་ནོ། །ཡང་རྡོ་སྐྱེ་བ་མེད་པ། རྗེ་འགག་པ་མེད་པ། སྒྲ་ནི་སྐྱེ་འགག་ 
གཉིས་སུ་མེད་པ་ཆོས་ཀྱི་སྒྲའོ། །འཇམ་དབྱངས་ཆེན་པོའི་སྒྲ་ཆེ་བ། །ཞེས་པ། འཇམ་པ་ 
ནི་ཟུག་རྔུ་མེད་པའོ། །དབྱངས་ཀྱི་ལྟ་བ་ལ་ཕྱོགས་དང་རིས་མེད་པས་ཡངས་པའོ། །ཆེན་ 
པོ་ནི་གཞན་ལས་ཁྱད་དུ་འཕགས་པའོ། །སྒྲ་ཆེ་བ་ནི་སྤྱི་ཏི་ཡོ་གའོ། །འཇིག་རྟེན་གསུམ་ན་
105

༄༅། །།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྒྲ་གཅིག་པ། །ཞེས་པ། འཇིག་རྟེན་གསུམ་སྟེ། ས་སྟེང་ས་འོག་ས་བླ་དང་གསུམ་མོ། །དེ་ 
གསུམ་ན་སྒྲ་གཅིག་ཡོད་པ་ནི་འདིའོ། །སྒྲ་དེ་གསོད་པར་བྱེད་པ་ནི་སྐྱེ་མེད་ཀ་དག་བྱར་མེད་ 
བློ་འདས་སོ། །ནམ་མཁའི་མཐའ་ཀླས་སྒྲ་སྒྲོགས་པ། །ཞེས་པ། ཆོས་ཉིད་ནམ་མཁའ་རྒྱུ་ 
རྐྱེན་སྐྱེ་འཇིག་མཐའ་དབུས་ཕྱོགས་རིས་མེད་པའི་ནམ་མཁའ་ནས། རྩལ་དང་རོལ་པ་དང་ 
སྣང་ཚུལ་དང་མཚན་མ་སྣ་ཚོགས་ཀྱི་སྒྲ་སྒྲོགས་པའོ། །
དེ་ལ་དེར་འཛིན་མེད་ཅིང༌། ནམ་མཁའ་ལ་ངང་འདས། རང་སངས། རང་གྲོལ་ 
༑ནམ་མཁའི་མཐའ་ཀླས་ཞེས་པས་དཔེས་བསྟན་ཏེ། དཔེར་ན་ནམ་མཁའི་ཀློང་ 
དཀྱིལ་ནས། འབྲུག་སྒྲ་ཐོག་གློག་ཉི་ཟླ་གཟའ་སྐར་དང༌། སྤྲིན་དང་ཁུ་རླངས་ཚ་སེར་དང་། 
དེ་ལ་སོགས་པའི་ཆོ་འཕྲུལ་སྣ་ཚོགས་རྣམས་ཀྱང་ནམ་མཁའི་ཀློང་ནས་བྱུང༌། སངས་ཀྱང་ 
ནམ་མཁའ་རང་ལ་སངས། ནམ་མཁའི་ངང་ནས་བྱུང་ཞིང་ཐིམ། ཐིམ་ཡང་ནམ་མཁའ་ཉིད་ 
དུ་ཐིམ། གྲོལ་ཡང་དེ་ཉིད་རང་དུ་གྲོལ། སྤྲིན་དང་ཁུ་རླངས་ཆར་སེར་ཐོག་གློག་ནམ་མཁའི་ 
ངང་དུ་འདས་སོ། །ནམ་མཁའ་དང་ནམ་མཁའི་ཆོ་འཕྲུལ་གཉིས་དབྱེར་མེད་པར་འདྲེས་ 
༑སྒྲ་དང་ལྡན་པ་རྣམས་ཀྱི་མཆོག །ཅེས་པ། སྒྲ་ནི་འབྲུག་དང་སྒྲ་དང་ཐོག་ལ་སོགས་ 
པའི་ཆོ་འཕྲུལ་རྣམས་སོ། །ལྡན་ཞེས་པ་འཁྲུལ་པ་རྩད་ནས་བཅད་པའི་གདམས་ངག་ 
ལ༑ སྙིང་པོ་མའི་ཀློང་ནས་རྩལ་ཟེར་བུ་རྣམས་ཤར། རང་བྱུང་ངང་དྭངས་སྙིང་པོའི་ཀློང་ན་ 
ཐིམ། གང་གི་འཁྲུལ་ལུགས་འཁྲུལ་སྣང་ཐམས་ཅད་ཀུན། རང་བྱུང་ངང་འདས་སྐྱེ་མེད་ཀ་ 
དག་མའི་དབྱིངས་སུ་ཐིམ་མོ། །རྣམས་ཀྱི་མཆོག་ནི་སྐབས་རྣམས་ཀྱི་ནང་ནས། འཁྲུལ་པ་ 
རྩད་གཅོད་པའི་མཆོག་ནི་རྡོ་རྗེ་འབར་བའི་ལེའུའོ། །རྡོ་རྗེ་རལ་གྲིས་མ་ལུས་གཅོད། །ཅེས་
པ༑ འཁྲུལ་གཞི་འཁྲུལ་པ་འཁྲུལ་སྣང་འཁོར་བའི་ཆོས་ཐམས་ཅད་རྩད་ནས་གཅོད་པས་ན་
རྣམས་ཀྱི་མཆོག་ཅེས་གསུངས་སོ། །དེ་ཡན་ཆོད་དོན་ཆེན་མཚུངས་མེད་ཅེས་པ་དང་སྦྱར་
106

༄༅། །ཟབ་གཏེར་ཆོས་ཀྱི་མཛོད་ཁང་།
རོ༑ ༑སྐབས་དེ་ནི་མེ་ལོང་ལྟ་བུའི་ཡེ་ཤེས་ཀྱི་སྒོ་ནས་རྡོ་རྗེ་སེམས་དཔའི་འཁོར་ལ་བསྟོད་པ་ 
དང་། བྱེ་བྲག་ཤན་གྱི་བཀའ་ཚོམས་བསྟན་པའི་སྐབས་སོ། ། 
ཡང་དག་བདག་མེད་དེ་བཞིན་ཉིད། །བྱ་བ་ནས། །ཡེ་ཤེས་མེ་ལྕེ་འོད་རབ་གསལ། ། 
ཞེས་བྱ་བ་ཡན་ཆོད་ཀྱིས་ཚིག་འགྲེལ་པ་མ་གཞི་ཕྲའོ་ཁྲ་བརྟག་བསྟན་ཏེ། དོན་རྒྱ་ཆེ་བ་དང་ 
སྦྱར་རོ། །ཡང་དག་བདག་མེད་དེ་བཞིན་ཉིད། །ཅེས་པ། འབྲུ་ལྔའམ་བཅུ་ཐམ་པར་བཤད་ 
དེ༑ བདག་མེད་ཅེས་པ་མཚན་ཉིད་སྡེ་གསུམ་བསྟན། དེ་བཞིན་ཞེས་པས་ཀྲི་ཡོག་སྡེ་གསུམ་ 
གྱི་ཐེག་པ་བསྟན། ཡང་དག་ཅེས་པས་བསྐྱེད་རྫོགས་རྣམ་པ་གསུམ་གྱི་ཐེག་པ་བསྟན། ཉིད་ 
ཅེས་པས་རྫོགས་ཆེན་སྤྱི་ཏི་ཡོ་གའི་ཐེག་པ་བསྟན། དེ་ལས་སྤྱི་ཏིའི་འགྲེལ་པ་ལས། ཡང་ 
དག་ནི་ཀ་དག་གི་ཡེ་ཤེས་སོ། །བདག་མེད་ཅེས་པ་སྐྱེ་བ་མེད་པའོ། །དེ་བཞིན་ཉིད་ཅེས་པ་ 
ནི་བྱར་མེད་བློ་འདས་སོ། །ཡང་དག་མཐའ་སྟེ་ཡི་གེ་མེད། །ཅེས་པ། ཡང་དག་ནི་སྙིང་པོ་མ་ 
ལུས་པའོ། །མཐའ་སྟེ་ནི་ཆོས་ཉིད་མཐའ་དང་དབུས་མི་དམིགས་སོ། །དོན་དེ་ལ་ཡི་ 
གེས་མཚོན་དུ་མེད་པའོ། །སྟོང་ཉིད་སྨྲ་བའི་ཁྱུ་མཆོག་སྟེ། །ཞེས་པ། སྟོང་ཉིད་ནི་ཆོས་ 
ཉིད་དོ། །སྨྲ་བའི་ཁྱུ་མཆོག་ནི་གསང་བའི་བདག་པོའོ། །ཟབ་ཅིང་རྒྱ་ཆེའི་སྒྲ་སྒྲོགས་པ། ། 
ཞེས་པ། ཟབ་པ་ནི་ཡང་དག་པའི་དོན་མིང་མེད་བློ་འདས་ཆེན་པོ་སྟེ་བསྟན་དུ་མེད་པའོ། ། 
རྒྱ་ཆེ་བ་ནི་ཐབས་རྒྱ་ཆེ་བའོ། །སྒྲ་སྒྲོགས་པ་ཞེས་པ་ནི། དོན་ཟབ་པ་དང༌། དོན་རྒྱ་ཆེ་བ་དང༌། 
དོན་མཚུངས་པ་མེད་པའི་སྒྲ་བཅོམ་ལྡན་འདས་གསང་བའི་བདག་པོས་སྒྲོགས་པའོ། ། 
ཆོས་ཀྱི་དུང་སྟེ་སྒྲ་ཆེན་ལྡན། །ཞེས་པ། ཆོས་ཀྱི་དུང་སྟེ་ཞེས་པ། ཐེག་པ་དགུ་རྩེ་མི་དང་ལྷའི་ 
ཡུལ་དུ་འབྱུང་བའི་དུས་ན། སྒྲ་ཆེན་ལྡན་ནི་རྣམ་པ་སྣ་ཚོགས་ཏེ། དུང་དང་། ཟངས་དུང་དང་། 
གླིང་བུ་ལ་སོགས་པ་སྟོང་གསུམ་གྱི་སྟོང་ཆེན་པོའི་རྣ་བ་རྣམས་སུ་ཐོས་པས་སྒྲ་ཆེ་བ་དང་
ལྡན་ནོ། །
107

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆོས་ཀྱི་གཎྜི་སྒྲ་བོ་ཆེ། །ཞེས་པ། བཙུན་པ་ཆོས་སྟོན་བཟའ་ཁར་གཎྜི་བརྡུངས་པས། 
བཙུན་པ་ཡོ་འབོད་མི་དགོས་པར་འོངས་པ་ལྟར། སྔོན་བཅོམ་ལྡན་འདས་བྱ་རྒོད་ཕུང་པོའི་ 
རི་ལ་ཆོས་གསུངས་པའི་དུས་སུ་ཆོས་ཀྱི་གཎྜིའམ་རྔ་བོ་ཆེ་བརྡུངས་པས། སྟོང་གསུམ་གྱི་ 
སྟོང་ཆེན་པོའི་འཇིག་རྟེན་གྱི་ཁམས་མ་ལུས་པར་སྒྲ་ཆེན་པོས་ཁྱབ། ཀུན་གྱིས་ཐོས་པས་ 
ན་སྒྲ་བོ་ཆེ་ཞེས་བྱའོ། །མི་གནས་མྱ་ངན་འདས་པ་པོ། །ཞེས་པ། འཁོར་བའི་ཆོས་གང་ལ་ 
ཡང་མི་གནས་ཏེ། དངོས་པོ་སྣང་སྲིད་ཀྱི་ཆོས་ལ་ཡང་མི་གནས་པས་མྱ་ངན་ལས་འདས་ 
ཏེ༑ ཐར་པ་དང་བདེ་བ་ཐོབ་པའོ། །ཕྱོགས་བཅུའི་ཆོས་ཀྱི་རྔ་བོ་ཆེ། །ཞེས་པས། ཕྱོགས་ 
བཅུའི་ཆོས་ཞེས་པ་ཕྱོགས་བཅུ་འཇིག་རྟེན་གྱི་ཆོས་ཐམས་ཅད་ན་ཡོད་པའི་ཆོས་ཐམས་ 
ཅད་ཀྱི་རྔ་བོ་ཆེ་ལྟ་བུ་ནི། རྫོགས་ཆེན་ཐོད་རྒལ་སྤྱི་ཏི་ཡོ་གའི་ཐེག་པའོ། །གཟུགས་མེད་ 
གཟུགས་བཟང་དམ་པ་སྟེ། །ཞེས་པ། གཟུགས་མེད་པ་ནི་ཆོས་སྐུའོ། །གཟུགས་བཟང་པ་ 
ནི་ལོངས་སྤྱོད་རྫོགས་པའི་སྐུའོ། །དམ་པ་སྟེ་དྷརྨ་ཀ་ཡའོ། །སྣ་ཚོགས་གཟུགས་ཅན་སྤྲུལ་ 
པའི་སྐུའོ། །སྣ་ཚོགས་གཟུགས་ཅན་ཡིད་ལས་སྐྱེས། །ཞེས་པ། ཡིད་ལ་འགྱུ་ཞིང་ཀུན་ཏུ་ 
འཚོལ་བའི་ཡིད་ཀྱི་རྣམ་པར་ཤེས་པ་སྟེ། ཡིད་གཉིས་ལས་སེམས་ཅན་ཐམས་ཅད་སྐྱེས་ 
ཞེས་བྱའོ། །གཟུགས་རྣམས་ཐམས་ཅད་སྣང་བའི་དཔལ། །ཞེས་པ། གང་དུ་འཁྲུལ་པ་ 
བསྟན་པའི་ལུང་དྲངས་སྟེ། ཡིད་དང་དངོས་པོ་རྐྱེན་སྣང་གི་འཁྲུལ་པ་གཟུགས་ཀྱི་བྱེ་བྲག་ 
བསྟན་ཏེ། གཟུགས་རྣམས་ཞེས་པ། སེམས་ཅན་མ་ལུས་ཤིང་ལུས་པ་མེད་པའི་གཟུགས་ 
བསྟན་ཏེ། འགྲོ་བ་རིགས་དྲུག་སྐྱེ་བ་རྣམ་བཞི། རྐང་བཞི་རྐང་མང་། ཁྲག་ཅན་དང་ཁྲག་ 
མེད། སྐད་ཅན་དང་སྐད་མེད། གཟུགས་ཅན་གྱི་སེམས་ཅན་མ་ལུས་པ་ལ་བྱའོ། །སྣང་བའི་ 
དཔལ་ཞེས་པས། གང་གི་གཟུགས་ཅན་གྱི་སེམས་ཅན་ཐམས་ཅད་ཀྱི་མགོན་དཔལ་ནི་ 
བཅོམ་ལྡན་འདས་ཤཱཀྱ་ཐུབ་པ་ཡིན་ནོ། །
108

༄༅། །ཟབ་གཏེར་ཆོས་ཀྱི་མཛོད་ཁང་།
གཟུགས་བརྙན་མ་ལུས་འཆང་བ་པོ། །ཞེས་པ། གཟུགས་ནི་མི་འདྲ་བ་རྣམ་པ་སྣ་ 
ཚོགས་ལ། མ་རྟོགས་པའི་དུས་ན་ཉོན་མོངས་པ་ཅན་གྱི་ཡིད་འཆང་བའོ། །རྟོགས་པའི་དུས་ 
ན་རང་བྱུང་གི་ཡེ་ཤེས་འཆང་བའོ། །ཚུགས་པ་མེད་ཅིང་ཆེ་བར་གྲགས། །ཞེས་པ། ཚུགས་ 
པ་མེད་ཅེས་པ་སྐྱེ་མེད་ཀ་དག་གི་དགོངས་པ་དེ་ལ་ཉོན་མོངས་པའི་བདུད་གང་གིས་ཀྱང་མི་ 
ཚུགས་སོ། །ཆེ་བར་གྲགས་པ་ནི་སྙིང་པོའི་དོན་ཆེན་པོ་ལ་སྤྱི་ཏི་ཡོ་གར་གྲགས་སོ། །ཁམས་ 
གསུམ་དབང་ཕྱུག་ཆེན་པོ་སྟེ། །ཞེས་པ། ཁམས་གསུམ་ཞེས་པ། འདོད་ཁམས། གཟུགས་ 
ཁམས། གཟུགས་མེད་པའི་ཁམས་དང་གསུམ་མོ། །དབང་ནི་སྐྱེ་བ་མེད་པ་ལ་དབང་ལ། 
ཕྱུག་ནི་རྟོག་པའི་ཡེ་ཤེས་ཀྱིས་ཕྱུག་གོ། །ཆེན་པོ་ནི་སྤྱི་ཏི་ཡོ་གའོ། །འཕགས་ལམ་ཤིན་ཏུ་ 
མཐོ་ལ་གནས། །ཞེས་པ། འཕགས་ལམ་ཞེས་པ་འཕགས་པའི་ལམ་ཡན་ལག་བརྒྱད་དོ། ། 
ཤིན་ཏུ་ཞེས་པ་ནི་ཟབ་མོའི་གདམས་ངག་གོ། །མཐོ་ལ་གནས་ཞེས་པ། འཕགས་པའི་ལམ་ 
ལ་ཐེག་པ་འདི་མཐོའོ། །དར་བ་ཆེན་པོ་ཆོས་ཀྱི་ཏོག །ཅེས་པ། དར་བ་ནི་ལྔ་བརྒྱ་དུས་ཀྱི་ 
ཐ་མ་ལ་ཟབ་མོའི་ཆོས་དར་བའོ། །ཆེན་པོ་ནི་རྫོ་གས་པ་ཆེན་པོའོ། །ཆོས་ཀྱི་ཏོག་ཅེས་པ་ནི་ 
རྒྱལ་མཚན་གྱི་རྩེ་མོ་དང་འདྲ་སྟེ། ཆོས་ཐམས་ཅད་ཀྱི་རྒྱལ་མཚན་ནི་རྫོགས་པ་ཆེན་པོའོ། ། 
གོང་རྒྱལ་སྤྱི་ཏི་ཡོ་གའོ། །
འཇིག་རྟེན་གསུམ་ན་གཞོན་ལུས་གཅིག །ཅེས་པ། སྟེང་ལྷ་དང་བར་མི་དང་འོག་ 
ཀླུའི་འཇིག་རྟེན་དང་གསུམ་མོ། །གཞོན་ལུས་དང་ལྡན་པ་ནི་འཕགས་པ་འཇམ་དཔལ་ 
ཡིན་ཏེ། བྱིས་པ་ལོ་བརྒྱད་ལོན་པའི་ཆ་བྱད་དུ་བཞུགས་སོ། །གནས་བརྟན་རྒན་པོ་སྐྱེ་རྒུའི་ 
བདག །ཅེས་པ། གནས་བརྟན་ནི་སེམས་ཅན་ཐམས་ཅད་ཀྱི་གཞིའམ་ཀུན་གཞི་ཡིན་ནོ། ། 
རྒན་པོ་ནི་ཀུན་གཞི་འདུས་མ་བྱས་པའི་ཆོས་ཉིད་ཀྱི་སྟོང་ར་ཆེན་པོའོ། །སྐྱེ་རྒུའི་བདག་ཅེས་ 
པ༑ སྐྱེ་རྒུ་ནི་འགྲོ་བ་རིགས་དྲུག་གི་སེམས་ཅན་དུ་སྐྱེ་བའི་མའམ་གནས་བརྟན་ལྟ་བུ་ནི་ཀུན་
109

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཞིའི་རྣམ་པར་ཤེས་པ་ཡིན་ནོ། །ཡང་ན་གནས་བརྟན་ནི་ཉན་ཐོས། རྒན་པོ་ནི་རང་སངས་ 
རྒྱས། སྐྱེ་རྒུའི་བདག་པོ་ནི་བྱང་ཆུབ་སེམས་དཔའི་ཐེག་པའོ། །སུམ་ཅུ་རྩ་གཉིས་མཚན་ 
འཆང་བ། །ཞེས་པ། བཅོམ་ལྡན་འདས་ལ་མཚན་སུམ་ཅུ་རྩ་གཉིས། དཔེ་བྱད་བཟང་པོ་ 
བརྒྱད་ཅུས་བརྒྱན་པའོ། །ཞིབ་ཏུ་ནི་མཚན་དཔེ་ལས་ཤེས་པར་བྱའོ། །སྡུག་གུ་འཇིག་རྟེན་ 
གསུམ་ན་མཛེས། །ཞེས་པ། སྡུག་གུ་ཡིད་དུ་འོང་བའོ། །འཇིག་རྟེན་གསུམ་པོ་ན་མཛེས་ 
ཤིང་ཡིད་དུ་འོང་བ་ནི་བཅོམ་ལྡན་འདས་ཤཱཀྱ་ཐུབ་པ་སྟེ། སྐུ་བལྟ་བས་མི་ངོམས་པའོ། ། 
འཇིག་རྟེན་ཤེས་ལེགས་སློབ་དཔོན་ཏེ། །ཞེས་པ། འཇིག་རྟེན་གྱི་སེམས་ཅན་སྡུག་བསྔལ་ 
བ་རྣམས་ལ་ཤེས་པ་དང་ལེགས་པར་སློབ་པ་ནི་བཅོམ་ལྡན་འདས་སམ་སློབ་དཔོན་དགའ་
རབ་རྡོ་རྗེ་ལྟ་བུའོ། །
འཇིག་རྟེན་སློབ་དཔོན་འཇིགས་པ་མེད། །ཅེས་པ། འཇིག་རྟེན་གྱི་སློབ་དཔོན་ 
བཅོམ་ལྡན་འདས་ཀྱིས་འཇིག་རྟེན་མི་རྣམས་ལ་སྡུག་བསྔལ་དང་ཉོན་མོངས་པས་མི་
འཇིགས་པའི་ཆོས་བཤད་པས། དེར་གཟོད་འཇིག་རྟེན་པའི་སེམས་ཅན་རྣམས་ཀྱིས་ཆོས་
གོ་བས་སྡུག་བསྔལ་གྱིས་མི་འཇིགས་པས་ན་འཇིགས་པ་མེད་ཅེས་བྱའོ། །མགོན་སྐྱོབ་ 
འཇིག་རྟེན་ཡིད་འཅུགས་པ། །ཞེས་པ། སེམས་ཅན་མགོན་དང་སྐྱབས་མེད་པ་རྣམས་ལ་ 
མགོན་སྐྱབས་མཛད་པ་ནི་བཅོམ་ལྡན་འདས་སོ། །ཡིད་གཅུགས་ཞེས་པ་འཇིག་རྟེན་གྱི་ 
སེམས་ཅན་སྡུག་བསྔལ་ཞིང་ཉོན་མོངས་པ་རྣམས་ལ། བཅོམ་ལྡན་འདས་ཀྱི་ཐུགས་རྗེས 
ཡིད་འཅུགས་ཤིང་གདུངས་ནས་འགྲོ་བ་རྣམས་འདུལ་བའོ། །སྐྱབས་དང་སྐྱོབ་པ་བླ་ན་ 
མེད། །ཅེས་པ། སྐྱབས་ནི་སེམས་ཅན་རྣམས་ཀྱི་སྐྱབས་མཛད་པའོ། །སྐྱོབ་པ་ནི་སྟོན་པའི་ 
ཐུགས་རྗེས་སྐྱོབ་པའོ། །བླ་ན་མེད་པ་ནི་གསང་བའི་བདག་པོའོ། །ནམ་མཁའི་མཐའ་ལ་ 
ལོངས་སྤྱོད་པ། །ཞེས་པ། ནམ་མཁའ་ནི་འདུས་མ་བྱས་པའོ། །མཐའ་ལ་ལོངས་སྤྱོད་པ་
110

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་པ། མཐའ་དང་དབུས་མི་མངའ་སྟེ། དབྱེ་བསལ་མེད་པའི་དགོངས་པ་བསྟན་ནོ། ། 
ལོངས་སྤྱོད་པ་ཞེས་པ། ལྟ་བ་ནམ་མཁའ་ལ་ལོངས་སྤྱོད། སྒོམ་པ་ཉི་ཟླ་ལ་ལོངས་སྤྱོད། 
སྤྱོད་པ་མེ་ཏོག་དང་བུང་བ་ལ་ལོངས་སྤྱོད། འབྲས་བུ་ནི་རི་རྒྱལ་ལྷུན་པོ་ལྟ་བུ་ལ་ལོངས་ 
སྤྱོད་པའོ། །
ཐམས་ཅད་མཁྱེན་པའི་ཡེ་ཤེས་མཚོ། །ཞེས་པ། ཐམས་ཅད་ནི་མ་ལུས་ཤིང་ལུས་པ་ 
མེད་པ་རྣམས་ལ་བྱའོ། །མཁྱེན་པ་ལ་གསུམ་སྟེ། ཇི་སྙེད་པ་མཁྱེན་པ་དང་། ཇི་ལྟ་བ་མཁྱེན་ 
པ་དང་། མཆོག་མཁྱེན་པ་སྟེ་རྣམ་པ་ཐམས་ཅད་མཁྱེན་པའོ། །དེ་གང་གིས་མཁྱེན་ན། སྟོན་ 
པ་གསང་བའི་བདག་པོས་ཐེག་པའི་ཆོས་ཐམས་ཅད་མཁྱེན་པའོ། །ཡེ་ཤེས་མཚོ་ཞེས་པ། 
ཡེ་ཤེས་ནི་མི་ཤེས་པ་མེད་པ་སྟེ། སྐྱེ་མེད་ཀ་དག་གི་ཡེ་ཤེས་སོ། །མཚོ་ཞེས་པ་ཆོས་རྒྱ་མཚོ་ 
ལྟ་བུ་ཤེས་པས། དགོངས་པ་རྒྱ་མཚོ་ལྟ་བུ་ལ་ལོངས་སྤྱོད་པའོ། །ཡང་ན་རྒྱ་མཚོ་ལྟ་བུ་ཕྱེས་ 
ཏེ་བཤད་ན། ལྟ་བ་རྒྱ་མཚོ་དང་། སྒོམ་པ་རྒྱ་མཚོ་དང་། སྤྱོད་པ་རྒྱ་མཚོ་དང་། དམ་ཚིག་རྒྱ་ 
མཚོ་དང༌། ཕྲིན་ལས་རྒྱ་མཚོ་དང་། ལམ་རྒྱ་མཚོ་དང་། གྲོགས་རྒྱ་མཚོ་དང་། དཀྱིལ་འཁོར་ 
དང་། དབང་དང་། དངོས་གྲུབ་དང་། སངས་རྒྱས་དང་། སེམས་ཉིད་ལ་ལྟ་བ་དང་། སེམས་ 
ལ་ཤར་བ་དང་། སེམས་ཀྱི་སྣང་བ་དང་། སེམས་ཀྱི་རྟོགས་པ་དང་། སེམས་ཉིད་གྲོལ་བ་ 
དང་། རྟོགས་པའི་ཐབས་རྒྱ་མཚོ་དང་། མངོན་དུ་གྱུར་པ་རྒྱ་མཚོ་དང་། ཡོངས་སུ་གྲུབ་པ་ 
རྒྱ་མཚོ་དང་། དེ་ཉིད་གྲོལ་བ་མན་ངག་རྒྱ་མཚོ་དང་། འབྲས་བུ་སྐུ་གསུམ་རང་གནས་ཆིག་ 
ཆོད་རྒྱ་མཚོ་དང་འདྲའོ། །མ་རིག་སྒོ་ངའི་སྦུབས་འབྱེད་པ། །ཞེས་པ། ཡར་སངས་རྒྱས། 
མར་སེམས་ཅན། འཁྲུལ་པའི་བྱེ་བྲག་བསྟན་ཏེ། མ་རིག་པ་ཞེས་པ་དེ་རང་ཡིན་ཏེ། རིག་པ་ 
དེས་སྐྱེ་མེད་ཀ་དག་གི་དོན་མ་རིག་པས་ན་མ་རིག་པའོ། །
མ་རིག་ཅེས་པ། མ་སྙིང་པོའི་གནས་ལུགས། བུ་རིག་པ་རྩལ་དང་ཡན་ལག །བུ་
111

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེས་སྙིང་པོ་ཡེ་ནས་གནས་པའི་དོན་མ་ཤེས། མ་རིག་པས་ན་དེར་མ་རིག་པ་ཞེས་བྱའོ། །སྒོ་ 
ང་ནི་སྲིད་པའི་སྒོ་ངའོ། །དེ་ལ་བཞི་སྟེ། མངལ་ནས་སྲིད་པའི་སྒོ་ང་དང་། དྲོད་གཤེར་ལས་ 
སྲིད་པའི་སྒོ་ང་དང་། བརྫུས་ཏེ་སྲིད་པའི་སྒོ་ང་དང་། སྒོ་ང་ལས་སྐྱེས་པའི་སྲིད་པ་སྟེ། 
བཞི་ལས་གང་སྐྱེས་པ་ནི་ཤེས་པར་བྱ་གོ་སླའོ། །སྦུབས་ཞེས་པ་ལ་གསུམ། འགྱུར་བ་མེད་ 
པ་རིན་པོ་ཆེའི་སྦུབས་དང་། ཡེ་ཤེས་འོད་ཀྱི་སྦུབས་དང་། རྣམ་རྟོག་བག་ཆགས་ཤ་ཁྲག་ 
གི་སྦུབས་དང་གསུམ་མོ། །དེ་གསུམ་ལ་གདམས་ངག་གསུམ་མོ། །འབྱེད་པ་ཞེས་པས་ 
གདམས་ངག་བསྟན་ཏེ། ཡེ་ཤེས་ཀྱི་སྦུབས་དང་། མ་རིག་པའི་སྦུབས་གཉིས་གཉིས་སུ་ 
འབྱེད་དོ། །དེ་ཀ་ལ་ཡར་སངས་རྒྱས། མར་སེམས་ཅན་གྱི་འཁྲུལ་པའི་དཔེ་མཚམས་ཞེས་ 
བྱ་སྟེ་སངས་རྒྱས་དང་སེམས་ཅན་གཉིས་ཀྱི་སྤྱི་སའོ། །སྲིད་པའི་དྲྭ་བ་འཇོམས་པ་པོ། །ཞེས་ 
པ༑ སྲིད་པའི་སྐྱེ་གནས་དྲྭ་བ་དག་འདྲ་བའི་རྒྱར་འཐུམས་པས་ན། མ་རིག་པའི་འཁྲུལ་ 
སྒོར་ཚུད་དེ། ཁམས་གསུམ་སྡུག་བསྔལ་ཟད་མེད་དུ་མྱོང་ངོ་། །འོ་ན་ད་ཅིས་ལན་བྱས་པས། 
ཉོན་མོངས་པས་ནི་སེམས་དཀྲུགས་པས། །མི་ཤེས་འཁོར་བའི་འདམ་དུ་བྱིང་། །ཞེས་པ།
འགོང་པོ་བདག་མ་ཐུལ་བས་སེམས་ཅན་རྣམས་ངན་སོང་རྒྱུད་གསུམ་དུ་བྱིང་ཞིང་ཁམས་ 
གསུམ་འཁོར་བར་འཁྱམས་སོ། །སྲིད་པའི་དྲྭ་བ་འཇོམས་པ་པོ། །ཞེས་པས། ཡེ་ཤེས་ཀྱི་ 
འཆར་སྒོ་བརྟན་ཏེ། རིག་པ་ཐོ་ཆོ་མཁན་རིག་རིག་སངས་སངས་ཕྱ་ཕྱ་བན་བུན་པོ་དེས། ཀ་ 
དག་མ་ཤེས་གནས་པའི་དོན་མ་རིག་པས་སྲིད་པའི་དྲྭ་བར་ཚུད་ཅིང་འཐུམས་པ་ལ། འབྱེད་
པ་ཞེས་པས་བླ་མའི་གདམས་ངག་བསྟན་ཏེ། འབྱེད་པ་མེད་པའི་གཏི་མུག་ཆེན་པོ་གང་བ་ 
དབྱེ་བསལ་མེད་པའི་དགོངས་པ་དེས། རིག་རིག་སངས་སངས་ཕྱ་ཕྱ་བུན་བུན་པོའི་རྩད་ 
བཅད་པས། རིས་མེད་ཀ་དག་ཆེན་པོར་རྟོགས་པས་ན། འཇོམས་པ་པོ་ཞེས་གསུངས་སོ། ། 
ཉོན་མོངས་མ་ལུས་ཞི་བྱེད་པ། །ཞེས་པ། ཉོན་མོངས་པ་ནི་སེམས་ཅན། མི་ཤེས་
112

༄༅། །ཟབ་གཏེར་ཆོས་ཀྱི་མཛོད་ཁང་།
འཁོར་བའི་འདམ་དུ་བྱིང་། །ཞེས་པས། སྡུག་བསྔལ་རྣམ་པ་སྣ་ཚོགས་སྐྱེ་མེད་ཀ་དག་ཆེན་ 
པོ་རྟོགས་པས་ཞི་བར་བྱེད་པའོ། །འཁོར་བའི་རྒྱ་མཚོའི་ཕ་རོལ་ཕྱིན། །ཞེས་པ། འཁོར་ 
བ་ནི་སྡུག་བསྔལ་གྱི་རྒྱ་མཚོ་སྟེ། དེ་ལས་ཕ་རོལ་ཏུ་ཕྱིན་པར་བྱེད་པ། གྲུ་པ་ནི་བླ་མའི་ 
གདམས་ངག་འདི་ལྟ་བུ་སྟེ། གཞི་གཏན་ལ་འབེབས། འཁྲུལ་པ་རྩད་ནས་བཅད། ལྡོག་ 
ལུགས་ཉམས་སུ་བླངས། རྟོགས་ལུགས་རྒྱུད་ལ་ཤར། སྙིང་པོ་ཀློང་དུ་གྱུར། སྐྱེ་མེད་ཀ་དག་ 
རྟོགས། དངོས་མེད་དྲན་མེད་ཤེས་ན་འཁོར་བའི་སྡུག་བསྔལ་སྲིད་པའི་འདོད་ཆགས་ཀྱི་རྒྱ་ 
མཚོ་ཆེན་པོ་ལས་སྒྲོལ་བའི་གྲུ་པ་ཆེན་པོ་སྟེ། ཅང་མེད་དངོས་མེད་དྭངས་སང་ངེ་། །ཐ་སྙད་ 
མཚོན་པའི་ཡུལ་ལས་འདས། །བློ་ཡི་ཆོས་རྣམས་ཀུན་ལས་གྲོལ། །ཞེས་གསུངས་སོ། །ཡེ་ 
ཤེས་དབང་བསྐུར་ཅོད་པན་ཅན། །ཞེས་པ། ཡེ་ཤེས་ནི་ཀ་དག་གི་ཡེ་ཤེས། དབང་བསྐུར་ནི་ 
སྐྱེ་མེད་ཀ་དག་གི་དབང་བསྐུར། ཅོད་པན་ནི་དབུའི་ཅོད་པན་ཅན་ནོ། །རྫོགས་པའི་སངས་ 
རྒྱས་རྒྱན་དུ་ཐོགས། །ཞེས་པ། རྫོགས་པ་ནི་ལྷག་མ་མ་ལུས་པའི་དོན་ནོ། །སངས་པ་ནི་ 
ཉོན་མོངས་པ་སངས་པའོ། །རྒྱས་པ་ནི་ཡེ་ཤེས་ཆེན་པོ་རྒྱས་པའོ། །རྒྱན་དུ་ཐོགས་པ་ནི་ 
སྣང་སྲིད་ཀྱི་ཆོས་ཐམས་ཅད་རོལ་པའི་རྒྱན་དུ་ཤར་བས་སོ། །སྡུག་བསྔལ་གསུམ་གྱི་སྡུག་ 
བསྔལ་ཞི། །ཞེས་པ། སྡུག་བསྔལ་ནི་གསུམ་སྟེ། སྡུག་བསྔལ་གྱི་སྡུག་བསྔལ་དང་། འགྱུར་ 
བའི་སྡུག་བསྔལ་དང༌། མཚན་མའི་སྡུག་བསྔལ་དང་གསུམ་མོ། །
ཡང་ན་སྡུག་བསྔལ་གསུམ་ནི། ལུས་ན་ཚའི་སྡུག་བསྔལ་དང་། སེམས་ཞེ་འདོད་ 
ཀྱི་སྡུག་བསྔལ་དང་། སྣང་བ་ཕྱོགས་རིས་ཀྱི་སྡུག་བསྔལ་དང་གསུམ་མོ། །སྡུག་བསྔལ་ཞི་ 
ཞེས་པ་ལུས་ངག་ཡིད་གསུམ་གྱི་བྱ་བ་བཏང་བས། གཟུང་འཛིན་དང་ཞེ་འདོད་མེད་པས་ 
སྡུག་བསྔལ་ཞི་ཞེས་བྱའོ། །གསུམ་སེལ་མཐའ་ཡས་གྲོལ་གསུམ་ཐོབ། །ཅེས་པ། གང་གི་ 
སྡུག་བསྔལ་གསུམ་སེལ་བ་ལ་ཟེར་བ་ཡིན་ཏེ། དེ་ལ་བླ་མའི་གདམས་ངག་གནད་ཀྱི་མན་
113

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ངག་བཅོ་བརྒྱད་ཁྲིགས་ཀྱི་མན་ངག་བསྟན་ནོ། །ཡང་ན་འཁྲུལ་ལུགས་གསུམ་སེལ་ཞེས་
པ་འཁྲུལ་པའི་གཅད་ལུགས་གསུམ་མོ།།མཐའ་ཡས་ཞེས་པ་ཉོན་མོངས་རྣམ་རྟོག་འཁྲུལ་ 
སྣང་མཐའ་ཡས་སོ། །གྲོལ་གསུམ་ཞེས་པ་གྲོལ་ལུགས་གསུམ་གྱི་གདམས་ངག་བསྟན་ 
པའོ། །སྒྲིབ་པ་ཀུན་ལས་ངེས་པར་གྲོལ། །ཞེས་པ། སྒྲིབ་པ་ནི་ཐར་པ་ཐོབ་ཏུ་མི་སྟེར་བའི་ 
སྒྲིབ་པའོ། །ཀུན་ལས་ངེས་པར་གྲོལ་ཞེས་པ་ནི། ཉོན་མོངས་པའི་སྒྲིབ་པ་དང་། ལས་ཀྱི་ 
སྒྲིབ་པ་དང་། སྐྱེ་བའི་སྒྲིབ་པ་དང་། བག་ཆགས་ཀྱི་སྒྲིབ་པ་རྣམས་སོ། །སྒྲིབ་པ་ཀུན་ལས་ 
སྐྱེ་མེད་ཀ་དག་གི་གདམས་ངག་ཤེས་པས་ངེས་པར་གྲོལ་ལོ། །མཁའ་ལྟར་མཉམ་པ་ཉིད་ 
ལ་གནས། །ཞེས་པ། མཁའ་ནི་ཕྱོགས་རིས་དང་གོ་སྐབས་མེད་པའོ། །མཉམ་པ་ནི་ཕྱོགས་ 
རིས་གཟུང་འཛིན་དགག་སྒྲུབ་སྤོང་ལེན་དགྲ་གཉེན་ཆགས་སྡང་གི་དབྱེ་བསལ་མེད་པར་ 
མཉམ་པ་ཉིད་ལ་གནས་པའོ། །
ཉོན་མོངས་དྲི་མ་ཀུན་ལས་འདས། །ཞེས་པ། ཉོན་མོངས་པ་ནི་རྣམ་པ་ལྔ། དྲི་མ་ནི་ 
གཟུང་འཛིན་གྱི་དྲི་མ། ཀུན་ནི་རྣམ་རྟོག་བསམ་གྱིས་མི་ཁྱབ་པ། ཀུན་ལས་འདས་ནི་སྐལ་ 
ལྡན་གཅིག་གིས་སྐྱེ་མེད་ཀ་དག་གི་གདམས་ངག་ཤེས་ན་ཉོན་མོངས་པ་ཀུན་ལས་འདས་ 
ཞེས་བྱའོ། །དུས་གསུམ་དུས་མེད་རྟོགས་པ་པོ། །ཞེས་པ། དུས་གསུམ་ནི་འདས་པ་དང་ད་ 
ལྟ་དང་མ་འོངས་པ་དང་གསུམ། དུས་མེད་ནི། རྟོག་པ་ཆིག་ཆོད་དེ་དུས་གསུམ་མི་རྩི་སྔ་ཕྱི་ 
མེད་པར་རྟོགས་པའོ། །སེམས་ཅན་ཀུན་གྱི་གཙོ་བོ་ཆེ། །ཞེས་པ། སེམས་ཅན་ཐམས་ཅད་ 
ཀྱི་གཙོ་བོའམ་སློབ་དཔོན་དུ་གྱུར་པ་ནི་བཅོམ་ལྡན་འདས་ཤཱཀྱ་ཐུབ་པའོ། །ཡོན་ཏན་ཐོད་ 
ཅན་རྣམས་ཀྱི་ཐོད། །ཅེས་པ། ཡོན་ཏན་ནི་འཇིག་རྟེན་པའི་ཡོན་ཏན་ཟག་པ་དང་བཅས་ 
པ་དང་། འཇིག་རྟེན་ལས་འདས་པའི་ཡོན་ཏན་ཟག་པ་མེད་པའོ། །འཇིག་རྟེན་དང་འཇིག་ 
རྟེན་ལས་འདས་པ་ཀུན་གྱིས་མངོན་པར་འགྲོ་བར་བྱ་བ་ལ་སོགས་པ་ཀུན་གྱི་ཡོན་ཏན་ཐོད་
114

༄༅། །ཟབ་གཏེར་ཆོས་ཀྱི་མཛོད་ཁང་།
དེ་གཙུག་གི་ནོར་བུ་ལྟ་བུའོ། །ལུས་ཀུན་ལས་ནི་རྣམ་པར་གྲོལ། །ཞེས་པ། ལུས་ཀུན་ནི། 
ལས་ཀྱི་ལུས་དང་། བག་ཆགས་ཀྱི་ལུས་དང་། ཡིད་ཀྱི་ལུས་དང་། རིག་པའི་ལུས་དང་། ཤ་ 
ཁྲག་གི་ལུས་རྣམས་ལས་གྲོལ་ལོ། །ནམ་མཁའི་ལམ་ལ་རབ་གནས་པ། །ཞེས་པ། ནམ་ནི་ 
སྐྱེ་བ་མེད་པའོ། །མཁའ་ནི་འགག་པ་མེད་པའོ། །ལམ་ནི་ཉེ་ལམ་དྲང་ལམ་མི་འགྱུར་ཆོས་ 
ཉིད་འོད་གསལ་ཆེན་པོའོ།།རབ་གནས་པ་ནི་སྐལ་ལྡན་གྱི་རྣལ་འབྱོར་དེ་དགོངས་པ་ནམ་
མཁའ་ལྟ་བུ་ལ་གནས་པའོ། །
ཡིད་བཞིན་ནོར་བུ་ཆེན་པོ་འཆང་། །ཞེས་པ། དཔེར་ན་ཡིད་བཞིན་གྱི་ནོར་བུ་ལྟ་ 
བུ་ཡོད་ན།ཞེ་འདོད་མི་དགོས་པར་དགོས་འདོད་མ་ལུས་པ་ཤུགས་ལས་འབྱུང་བ་བཞིན་
དུ༑ དཔེ་དེ་བཞིན་དུ་ལས་དང་སྐལ་བར་ལྡན་པའི་རྣལ་འབྱོར་ཆེན་པོ་ལ། སྐྱེ་མེད་ཀ་དག་ 
གི་དོན་རྟོགས་པས་སེམས་ཉིད་ཀྱི་ནོར་བུ་རིན་པོ་ཆེ་རང་གི་རྒྱུད་ལ་བཅངས་ནས། དེ་ལ་
ཆེད་དུ་རྩོལ་སྒྲུབ་དང་ཞེ་འདོད་མི་དགོས་པར་སེམས་ཉིད་ཡིད་བཞིན་གྱི་ནོར་བུ་རིན་པོ་ཆེ་
ལས་དགོས་འདོད་མ་ལུས་པ་ཐམས་ཅད་ངང་ངམ་ཤུགས་ལས་འབྱུང་ངོ་། །ཁྱབ་བདག་རིན་
ཆེན་ཀུན་གྱི་མཆོག །ཅེས་པ། ཁྱབ་པ་ནི་སྙིང་པོའི་གནས་ལུགས་ཀྱིས་སེམས་ཅན་ཐམས་
ཅད་ལ་ཏིལ་ལ་མར་གྱིས་ཁྱབ་པ་བཞིན་དུ་ཀུན་ལ་ཁྱབ་པའོ། །བདག་ནི་སྙིང་པོའི་དོན་དེ་ 
བདག་གིས་རྟོགས་པའོ། །རིན་ཆེན་ཀུན་གྱི་མཆོག་ཅེས་པ། རིན་པོ་ཆེ་སྣ་ལྔའི་ནང་ནས་སྐྱེ་ 
མེད་ཀ་དག་རྟོགས་པ་དེ་ནི་ནོར་བུ་ཀུན་གྱི་མཆོག་ཏུ་གྱུར་པའོ། །དཔག་བསམ་ཤིང་ཆེན་ 
རྒྱས་པ་སྟེ། །ཞེས་པ། དཔག་བསམ་གྱི་ཤིང་ནི་ཐེག་པ་བཅུའི་དཔེར་བསྟན་ཏེ། ཤིང་ཆེན་ 
པོ་རྩ་བ་ཀླུ་ལ་ཟུག་པ། ལྕུག་མ་མིའི་ཡུལ་དུ་སྐྱེས། ལོ་འདབ་ལྷའི་ཡུལ་དུ་སྐྱེས། མེ་ཏོག་ 
འབྲས་བུ་ལྷ་དང་ལྷ་མ་ཡིན་གྱི་ཡུལ་དུ་སྐྱེས་པའོ། །དཔེ་དེ་བཞིན་དུ། བློ་ཆུང་བ་ལ་མཚན་ 
ཉིད་སྡེ་གསུམ་བསྟན། བློ་འབྲིང་པོ་ལ་ཀྲི་ཡོག་སྡེ་གསུམ་བསྟན། བློ་རབ་ལ་བསྐྱེད་རྫོགས་
115

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྣམ་གསུམ་བསྟན། ཤིང་དེའི་འབྲས་བུ་སུམ་ཅུ་རྩ་གསུམ་དགའ་ལྡན་ལྷའི་ཡུལ་དུ་སྨིན་པ་ 
བཞིན་དུ། ཐེག་པ་དགུའི་དགུ་རྩེ་ཨ་ཏིའི་གོང་རྒྱལ་སྤྱི་ཏི་ཡོ་གའི་ཐེག་པ་ནི་དབང་པོ་རབ་ 
ཀྱིས་འབྲས་བུར་སྨིན་པའོ།།ཡང་ན་དཔག་བསམ་ཤིང་འདོད་པ་འབྱུང་བ། ཤིང་ཆེན་ནི་ 
སྐལ་བ་ཅན་ལ་ཡིད་ལ་ཇི་ལྟར་འདོད་པའི་གདམས་ངག་འབྱུང་ངོ་། ། 
རྒྱས་པ་ནི་རྟོགས་པའི་ཤེས་རབ་རྒྱས་པའོ། །བུམ་པ་བཟང་པོ་ཆེ་བའི་མཆོག །ཅེས་ 
པ༑ ཤེས་བྱ་བུམ་འཇུག་གི་གདམས་ངག་བདོག་སྟེ་གསང་བའོ། །ཡང་ན་བུམ་པ་ནི་སྙིང་པོ་ 
འོད་ཀྱི་བུམ་པ། བཟང་པོ་ནི་ཀ་དག་འོད་གསལ་ཆེན་པོའི་བུམ་པ། ཆེ་བའི་མཆོག་ནི་མཁའ་ 
དབྱིངས་དག་པའི་བུམ་པ་སྟེ། དེ་བློའི་སྤྱོད་ཡུལ་དུ་མ་གྱུར་པས་ན་ཆེ་བའི་མཆོག་ཅེས་ 
གསུངས་སོ། །བྱེད་པ་སེམས་ཅན་ཀུན་དོན་བྱེད། །ཅེས་པ། གོང་གི་ཤེས་བྱ་བུམ་འཇུག་གི་ 
གདམས་ངག་འགྲོ་དྲུག་གཡང་ས་གཅོད་པའི་སེམས་ཅན་ཐམས་ཅད་ཀྱི་དོན་འཇམ་དཔལ་
ལམ་བཅོམ་ལྡན་འདས་ཀྱིས་མཛད་པའོ། །ཕན་འདོགས་སེམས་ཅན་མཉེས་གཤིན་པ། ། 
ཞེས་པ། ཕན་འདོགས་པ་ནི་གདམས་ངག་གིས་སྐལ་ལྡན་ལ་ཕན་འདོགས་པའོ། །སེམས་ 
ཅན་ལ་མཉེས་གཤིན་མཛད་པ་ནི་འཇམ་དཔལ་ཉིད་དོ། །བཟང་ངན་ཤེས་ཤིང་དུས་ཤེས་ 
ལ༑ ༑ཞེས་པ། བཟང་བ་ནི་དགེ་བ་བཅུའི་དོན་བསྒྲུབ་པར་ཤེས་པ། ངན་པ་ནི་མི་དགེ་བ་ 
བཅུའི་སྐྱོན་སྤངས་པར་ཤེས་པ། དུས་ཤེས་པ་འདི་ནི་འཇུག་པའི་དུས་སོ། །འདི་ནི་སྟོན་པའི་ 
དུས་སོ། །འདི་ནི་སེམས་ཅན་གྱི་དོན་བྱ་བའི་དུས་སོ། །འདི་བཏང་སྙོམས་ཀྱི་དུས་སོ། །འདི་ 
ནི་མྱ་ངན་འདས་པའི་དུས་སོ། །འདི་ནི་ཕྱིར་མི་ལྡོག་པའི་དུས་ཞེས་ཤེས་པའོ། ། 
ཁྱབ་བདག་དམ་ཤེས་དམ་ཚིག་ལྡན། །ཞེས་པ། ཁྱབ་ནི་སེམས་ཅན་ཐམས་ཅད་ལ་ 
སྙིང་པོའི་གནས་ལུགས་ཀྱིས་ཁྱབ་པའོ། །བདག་ནི་སྣང་ཚུལ་ཏེ་རང་གྲོལ་བར་ཤེས་པའོ། ། 
དམ་ཚིག་ཤེས་པ་སྐྱེ་མེད་ཀ་དག་གི་དམ་ཚིག་ཤེས་པའོ། །དམ་ཚིག་ལྡན་ཞེས་པ། དམ་
116

༄༅། །ཟབ་གཏེར་ཆོས་ཀྱི་མཛོད་ཁང་།
ཚིག་ཆེན་པོ་དང་ལྡན་པ་ནི་སློབ་དཔོན་དགའ་རབ་རྡོ་རྗེའོ། །ཡང་ན་སྙིང་པོ་འཕོ་འགྱུར་ 
མེད་པ་དེ་རྟོགས་པའི་དོན་ལས་མི་འདའ་བ་ན་དམ་ཚིག་དང་ལྡན་པའོ། །དུས་ཤེས་སེམས་ 
ཅན་དབང་པོ་ཤེས། །ཞེས་པ། སྙན་རྒྱུད་ཀྱི་གདམས་པས་དགྲོལ་དགོས་ཏེ། བཅོ་བརྒྱད་ 
ཁྲིགས་ཀྱི་མན་ངག་གོ། །དུས་ནི་གསུམ་སྟེ། འདས་པ་དང་མ་འོངས་པ་དང་ད་ལྟར་གྱི་དུས་ 
དང་གསུམ་མོ། །ཤེས་ཞེས་པ། གདམས་ངག་གི་གནད་ཀྱིས། ཡིད་འདས་པའི་རྗེས་སུ་མི་ 
འགྲོ་བར་ཤེས། མ་འོངས་པའི་སྔོན་མི་བསུ་བར་ཤེས། ད་ལྟར་ཡིད་འཁྲུལ་པའི་རྐྱེན་ཁར་ 
མི་གཏོང་བར་ཤེས་པ་དང་གསུམ་མོ། །སེམས་ཅན་དབང་པོ་ཤེས་ཞེས་པ། །སེམས་ཅན་ 
གྱི་དབང་པོ་ནི་ལྔ་སྟེ། མིག་གི་དབང་པོ་དང་། རྣ་བའི་དབང་པོ་དང་། སྣའི་དབང་པོ་དང་། 
ལྕེའི་དབང་པོ་དང་། ལུས་ཀྱི་དབང་པོ་དང་ལྔའོ། །ཤེས་ཞེས་པ་ནི་སྒོ་ལྔའི་དབང་པོ་ལྔ། 
ཡུལ་ལྔ་ལ་མི་འགྱུ། ཡིད་ལས་འགྱུས་ཀྱང་གདམས་ངག་གིས་མིང་འདོགས་དང་གཟུང་ 
འཛིན་དང་ཆགས་ཞེན་མེད་པར་འཁྲུལ་པ་རང་ཆོད་རང་སངས་སྣང་བ་རང་གྲོལ་བར་ཤེས་ 
པའོ། །རྣམ་གྲོལ་གསུམ་ལ་མཁས་པ་པོ། །ཞེས་པ། རྣམ་པ་ཞེས་པ་ནི་གསུམ་སྟེ། ཕྱི་ཡུལ་ 
གྱི་རྣམ་པ། བར་ཡིད་རིག་སེམས་ཀྱི་འཁྲུལ་པའི་རྣམ་པ། ནང་གཞི་རྩ་ཀུན་གཞིའི་རྣམ་པ་ 
དང་གསུམ་མོ། །
གྲོལ་ཞེས་པ་ནི་གདམས་ངག་གི་གྲོལ་ལུགས་བསྟན་ཏེ། དེ་ལ་གྲོལ་ལུགས་གསུམ་ 
སྟེ༑ ཕྱི་སྣོད་ཀྱི་འཇིག་རྟེན་ཐམས་ཅད་ལ། ཡུལ་སེམས་གཟུང་འཛིན་དགག་སྒྲུབ་སྤོང་ལེན་ 
དབྱེ་བསལ་མེད་པར་རང་གྲོལ་ལོ། །ཡིད་རིག་སེམས་འཁྲུལ་པ་རྩད་ནས་བཅད་ཅིང་གྲོལ་ 
ལུགས་ནི། ཡིད་འགྱུ་བ་མེད་པ་ངང་འདས། རིག་པ་རང་བྱུང་རང་སར་གྲོལ། སེམས་ཀྱི་ 
འཁྲུལ་པ་རང་སར་གྲོལ། རིག་པ་འགྱུ་བ་ཆགས་སྡང་ཀུན་ལས་གྲོལ། ནང་རྩ་བའི་གྲོལ་ 
ལུགས་ནི། ཀུན་གཞི། བག་ཆགས། སྒྲིབ་གཡོགས་གསུམ་ལས་གྲོལ། མཁས་པ་གསུམ་
117

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནི༑ སྔོན་བྱུང་གི་མཁས་པ་ནི་གསང་བདག་ཆེན་པོའོ། །དེའི་མཇུག་གི་མཁས་པ་ནི་དགའ་ 
རབ་རྡོ་རྗེའོ། །དེའི་གདུང་གསོབ་ཀྱི་མཁས་པ་ནི་གུ་རུ་པདྨ་འབྱུང་གནས་སོ། །ཡོན་ཏན་ 
ལྡན་ཞིང་ཡོན་ཏན་ཤེས། །ཞེས་པ། ཆོས་ཉིད་ཡོན་ཏན་དང་ལྡན་པ་ནི་གསང་བདག་ཆེན་ 
པོའོ། །ཡོན་ཏན་ཤེས་པ་ནི་བཅོམ་ལྡན་འདས་སོ། །ཡོན་ཏན་ཟད་མི་ཤེས་པ་རྣམ་པ་ཐམས་ 
ཅད་མཁྱེན་ཅིང་ཤེས་པའོ། །ཆོས་ཤེས་བཀྲ་ཤིས་བཀྲ་ཤིས་འབྱུང་། །ཞེས་པ། ཆོས་སྐྱེ་མེད་ 
ཀ་དག་གི་དགོངས་པ་ཤེས་ན་བཀྲ་ཤིས་པའོ། །བཀྲ་ཤིས་འོག་མས་ནི་ཆོས་ཐམས་ཅད་ལ་ 
བཀྲ་ཤིས་པ་ནི་སྤྱི་ཏི་ཡོ་གའོ། །འབྱུང་ནི་ཆོས་དང་ཡོན་ཏན་དང་གདམས་ངག་ཟད་མི་ཤེས་ 
པའི་ཡོན་ཏན་བསམ་གྱིས་མི་ཁྱབ་པ་འབྱུང་བའོ། །བཀྲ་ཤིས་ཀུན་གྱི་བཀྲ་ཤིས་པ། །ཞེས་
པ༑ བཀྲ་ཤིས་ཀུན་གྱི་ནང་ནས་སྐྱེ་མེད་ཀ་དག་གི་དོན་འདི་རྟོགས་ན་ཤིན་ཏུ་ཡང་བཀྲ་ཤིས་ 
པའོ། །གྲགས་པ་བཀྲ་ཤིས་སྙན་གྲགས་དགེ །ཞེས་པ། གྲགས་པ་ནི་ཐེག་པའི་རིམ་པ་ 
དགུར་གྲགས་པའོ། །
བཀྲ་ཤིས་ནི་ཐེག་པ་རིམ་པ་དགུ་ལས་འཕགས་པའི་སྤྱི་ཏི་ཡོ་ག་ཤེས་ན་བཀྲ་ཤིས་
པའོ། །སྙན་གྲགས་དགེ་ནི་ཕུན་སུམ་ཚོགས་པ་ཐམས་ཅད་ཀྱི་ནང་ནས་ཀྱང་སྙན་ཅིང་
གྲགས་ལ་དགེ་བ་ནི་སྤྱི་ཏི་ཡོ་གའི་གདམས་ངག་ཟབ་མོ་རྣམས་སོ། །དབུགས་འབྱིན་ཆེན་པོ་ 
དགའ་སྟོན་ཆེ། །ཞེས་པ། སྐྱེ་བ་མེད་པའི་གདམས་ངག་ཟབ་མོ་འདི་རྟོགས་ན། ཉོན་མོངས་ 
པས་གདུང་བ་པ་རྣམས་དབུགས་འབྱིན་པའོ། །ཆེན་པོ་ནི་གདམས་ངག་གོ། །དགའ་སྟོན་ནི་ 
ཤེས་པ། དགའ་བའི་སྟོན་མོ་ཀ་དག་འོད་གསལ་གྱི་དོན་རྟོགས་ཤིང་། སྐལ་ལྡན་གཞན་ལ་ 
ཡང་དེ་ལྟར་ཆོས་ཀྱི་སྟོན་མོ་སྟོན་ན་དགའ་སྟོན་ཆེ་བའོ། །དགའ་ཆེན་རོལ་མོ་ཆེན་པོ་སྟེ། ། 
ཞེས་པ། དགའ་བ་ནི་ཐིག་ལེ་ཆེན་པོའི་དོན་རྟོགས་ན་དགའ་བའོ། །རོལ་མོ་ནི་ཟབ་མོའི་ 
ཆོས་འདི་ཡིད་དུ་འོང་ཞིང་ངོ་མཚར་ཆེ་བའོ། །ཆེན་པོ་ནི་སྤྱི་ཏི་ཡོ་གའི་ཐེག་པའོ། །བཀུར་
118

༄༅། །ཟབ་གཏེར་ཆོས་ཀྱི་མཛོད་ཁང་།
སྟི་རིམ་གྲོ་ཕུན་སུམ་ཚོགས། །ཞེས་པ། ཐེག་པ་བརྒྱད་ཁྲི་བཞི་སྟོང་གི་ནང་ནས། ཟབ་མོའི་ 
ཆོས་སྤྱི་ཏི་ཡོ་ག་འདི་ལ། བཀུར་སྟི་བྱ་བ་དང་། རིམ་གྲོ་བྱ་བ་དང་། ཕུན་སུམ་ཚོགས་པའི་ 
སྒོ་ནས་མཆོད་པའི་གནས་སུ་བྱ་ཞིང་བཀུར་བ་དང་རིམ་གྲོ་བྱའོ། །ཡང་ན་བླ་མ་ལ་ཡང་ཕུན་ 
སུམ་ཚོགས་པའི་སྒོ་ནས་བཀུར་བར་བྱའོ། །མཆོག་ཏུ་དགའ་བ་གྲགས་བདག་དཔལ། ། 
ཞེས་པ། བླ་མ་དང་དཀོན་མཆོག་ལ་མཆོད་པ་དང་མོས་པ་བྱས་པས། དེ་རྣམས་ཀྱི་སྐྱབས་ 
དང་མགོན་བྱེད་པར་བསྟན་པའོ། །
མཆོག་ཏུ་དགའ་བ་ཞེས་པ། འཇིག་རྟེན་པ་རྣམས་ཀྱི་མཆོག་ཏུ་དགའ་བ་ནི་དཀོན་ 
མཆོག་གསུམ་དང་བླ་མ་དམ་པ་རྣམས་ལགས་སོ། །གྲགས་བདག་ནི་བླ་མ་དང་དཀོན་ 
མཆོག་ལ་མཆོད་པ་བྱ་བར་གྲགས་སོ། །དཔལ་ཞེས་པ་བདག་གིས་བླ་མ་དང་དཀོན་མཆོག་ 
ལ་མཆོད་པས། དཀོན་མཆོག་དང་བླ་མས་བདག་ལ་མགོན་དང་དཔལ་དུ་གྱུར་པའོ། ། 
མཆོག་ལྡན་མཆོག་སྦྱིན་གཙོ་བོ་སྟེ། །ཞེས་པ། མཆོག་ནི་ཡོན་ཏན་གྱི་མཆོག་དང་ལྡན་ 
པ༑ མཆོག་སྦྱིན་ནི་ཡོན་ཏན་མཆོག་དེ་སློབ་མ་ལ་གཏོང་། གཙོ་བོ་ནི་དཀོན་མཆོག་དང་ 
བླ་མའོ། །སྐྱབས་ཀྱི་དམ་པ་སྐྱབས་སུ་འོས། །ཞེས་པ། སྐྱབས་ཀྱི་དམ་པ་ནི་བླ་མ་དམ་པ་ 
རྣམས་སོ། །སྐྱབས་སུ་འོས་ནི་དཀོན་མཆོག་གསུམ་མོ། །འཇིག་རྟེན་དགྲ་སྟེ་རབ་ཀྱི་མཆོག ། 
ཅེས་པ། འཇིག་རྟེན་གྱི་དགྲ་ནི་བདུད་དང་རྒོལ་བ་ངན་པ་རྣམས་སོ། །དགྲ་དེ་སེལ་བའི་ 
མཆོག་རྗེ་བཙུན་འཇམ་དཔལ་ལོ། །འཇིགས་པ་མ་ལུས་སེལ་བ་པོ། །ཞེས་པ། འཇིགས་ 
པ་མ་ལུས་ནི་མཚོ་དང་། གཡང་ས་དང་། འབྲུམ་བུ་དང་། སེང་གེ་དང་། སྟག་མི་ཟན་དང་། 
གླང་པོ་ཆེ་དང་། རྐུན་མོ་དང་། རྒྱལ་པོའི་ཆད་པ་དང་། ལྕེ་འབབ་པ་དང་། ཐོག་སེར་དང་། 
རིམས་དང་། གག་པ་དང་། ཤུ་བ་དང་། གཡན་པ་དང་། ཆུ་དང། དགྲ་ལ་སོགས་པའི་ 
འཇིགས་པ་མ་ལུས་པ་སེལ་བ་ནི་རྗེ་བཙུན་འཇམ་དཔལ་ལོ། །གཙུག་ཕུད་ཕུད་བུ་ལྕང་ལོ་
119

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅན། །ཞེས་པ། འཕགས་པ་འཇམ་དཔལ་གྱི་དབུ་ལ་གཙུག་ཕུད་ཡོད་པས་བྱིས་པ་གཞོན་ 
ནུ་མ་ལྟ་བུ། ལྕང་ལོ་ཅན་ནི་དབུ་སྐྲ་དེ་ཡང་འདྲིལ་ལ་རིང་ཞིང་མཚམས་མེད་པའོ། །རལ་ 
པ་མུན་ཛ་ཅོད་པན་ཐོགས། །ཞེས་པ། སྤྱི་གཙུག་ན་རལ་པ་གཅིག་ཡོད་པའོ། །ཅོད་པན་ནི་ 
རྒྱན་དང་ལྡན་པས་ཉི་མ་ལ་སོགས་པའི་གཟུགས་ཀྱིས་སོ། །གདོང་ལྔ་གཙུག་ཕུད་ལྔ་དང་
ལྡན། །ཞེས་པ། གདོང་ལྔ་ཞེས་པ་གཞིའི་སངས་རྒྱས་དེ་ལ་ཞལ་ལྔ་ཕྱག་བརྒྱད་དུ་བཞུགས་ 
པའོ། །དབུ་ལ་གཙུག་ཕུད་ལྔ་ཡོད་པའོ། །གཙོ་བོ་གསུམ་བརྩེགས་པའི་སྒྲུབ་ཐབས་འདིས་ 
ཟིན་ཏེ་འདིར་མ་སྨོས་སོ། །ཟུར་ཕུད་ལྔ་པ་མེ་ཏོག་ཐོད། །ཅེས་པ། འཇམ་དཔལ་ལ་ནོར་ 
བུ་རིན་ཆེན་ལྔའི་ཟུར་ཕུད་ལྔ་ཡོད་པའོ། །མེ་ཏོག་ཐོད་ནི་དབུ་ལ་བཅིངས་པའོ། །མགོ་ཟླུམ་ 
བརྟུལ་ཞུགས་ཆེན་པོ་པ། །ཞེས་པ། མགོ་ཟླུམ་ནི་ཤཱཀྱ་ཐུབ་པ། བརྟུལ་ནི་ཉོན་མོངས་པ་ 
རྣམས་བརྟུལ། ཞུགས་ནི་མྱ་ངན་ལས་འདས་པའི་ལམ་དུ་ཞུགས་པའོ། །འགྲོ་དོན་ཆེན་པོ་ 
མཛད་པས་ཆེ་བའོ། །ཚངས་པར་སྤྱོད་པ་བརྟུལ་ཞུགས་མཆོག །ཅེས་པ། ཚངས་པར་སྤྱོད་ 
པ་ནི་བཅོམ་ལྡན་འདས་ཀྱིས། སྦྱངས་པའི་ཡོན་ཏན་བཅུ་གཉིས། འཚོ་བའི་ཡོ་བྱད་བཅུ་ 
གསུམ། ཁ་ཟས་ལ་སོགས་པ་ལ་སྤྱོད་པའོ། །བརྟུལ་ཞུགས་མཆོག་ནི་ཁྱིམ་ནས་ཁྱིམ་མེད་ 
པར་དགེ་སློང་དང་དགེ་ཚུལ་གྱིས་སྐྱེ་བ་བརྟུལ། ཡང་དག་མྱ་ངན་ལས་འདས་པའི་དོན་ 
མཆོག་ལ་ཞུགས་པའོ། །དཀའ་ཐུབ་མཐར་ཕྱིན་དཀའ་ཐུབ་ཆེ། །ཞེས་པ། དཀའ་ཐུབ་ཅེས་ 
པ་བཅོམ་ལྡན་འདས་ཀྱིས་ཟས་དཀར་གསུམ་བཟའ་བ་དང་། འདུལ་ཁྲིམས་ཉིས་བརྒྱ་ལྔ་
བཅུ་ཐུབ་པའོ། །
མཐར་ཕྱིན་པ་ནི་མ་ཉམས་པ་སྟེ་བཅོམ་ལྡན་འདས་སོ། །དཀའ་ཐུབ་ཆེ་ཞེས་པ་ 
བཅོམ་ལྡན་འདས་ཆུ་བོ་ནེེ་རཉྫ་ནའི་འགྲམ་དུ་དཀའ་ཐུབ་ཏུ་བཞུགས་ཏེ། ལོ་དྲུག་ཏུ་ཏིལ་ 
བྲེ་ཕྱེད་གསོལ་བའི་དཀའ་ཐུབ་དྲག་པོ་མཐར་ཕྱིན་པར་མཛད་དོ། །གཙང་གནས་དམ་པ་
120

༄༅། །ཟབ་གཏེར་ཆོས་ཀྱི་མཛོད་ཁང་།
གོའུ་ཏམ། །ཞེས་པ། གཙང་མའི་གནས་ནི་བྱ་རྒོད་ཕུང་པོའི་རིའམ་རྡོ་རྗེ་གདན་ལྟ་བུའོ། ། 
ཡང་ན་གཙང་གནས་ནི་འདུལ་ཁྲིམས་འཆལ་བ་དང་ཉོན་མོངས་པའི་དྲི་མས་མ་གོས་པས་ 
ན་གཙང་མའི་གནས་སོ། །གོའུ་ཏམ་ཞེས་པ་བཤད་ལུགས་གཉིས་ཏེ། གོའུ་ཏ་མ་ནི་རྒྱལ་ 
པོ་ཤཱཀྱའི་རིགས་སོ། །ཡང་བཤད་ལུགས་གཅིག་ལ། རྫོགས་ཆེན་ན་རེ། ཁྱེད་ཀྱི་དཀའ་ 
ཐུབ་དང་འདུལ་ཁྲིམས་སྡོམ་པ་གཙང་མའི་གནས་དེ་ཡང་། སྐྱེ་མེད་ཀ་ནས་དག་པའི་དོན་ 
མ་རྟོགས་ན་གོའུ་ཏ་མ་ཡིན་ནོ། །དོན་མེད་རྩལ་མེད་བརྟུལ་ཞུགས་ཅན། །རྟོག་པའི་ནད་ 
དེས་ཐར་པ་མེད། །ཅེས་གསུངས་སོ། །བྲམ་ཟེ་ཚངས་པ་ཚངས་པ་ཤེས། །ཞེས་པ། བྲམ་ 
ཟེ་ནི་གཙང་བར་གནས་པའོ། །ཚངས་པ་ནི་དཀའ་ཐུབ་ཐུབ་པ་དང་། ཚངས་པར་སྤྱོད་པའི་ 
འདུལ་ཁྲིམས་ལ་གནས་པའོ། །ཚངས་པ་ཤེས་ཞེས་པ་བྲམ་ཟེའི་རིགས་བྱེད་ཅེས་བྱའོ། །མྱ་ 
ངན་འདས་པ་ཚངས་པ་ཐོབ། །ཅེས་པ། མྱ་ངན་འདས་ཞེས་པ་འཁོར་བའི་སྡུག་བསྔལ་ 
ལས་འདས་པའོ། །འོད་སྲུང་གིས་བྱ་བ་མ་བྱས་པས། ཀུན་དགའ་བོས་དགྲ་བཅོམ་པའི་དྲི་ 
མས་ཚངས་པས་ཚངས་པ་ཐོབ་པའོ། །གྲོལ་བའི་ཐར་པ་རྣམ་གྲོལ་ལུས། །ཞེས་པ། སྤྱི་ཏི་ 
ཡོ་གའི་གྲོལ་ལུགས་བསྟན་ཏེ། གྲོལ་བ་ནི་བྱ་བཙལ་དང་རྩོལ་སྒྲུབ་ལས་གྲོལ། ཐར་པ་ནི་ 
ཐེག་པ་བརྒྱད་ཀྱི་ཞེ་འདོད་ལས་ཐར། རྣམ་གྲོལ་ནི་ལྟ་སྒོམ་སྤྱོད་འབྲས་ཀྱི་རྣམ་པ་ལས་ཀྱང་ 
གྲོལ་ལོ། །ལུས་ནི་འགྱུར་བ་མེད་པའི་ལུས་སོ། །
རྣམ་གྲོལ་ཞི་བ་ཞི་བ་ཉིད། །ཅེས་པ། བློས་བཏགས་མ་ལུས་པའི་ཆོས་ཀྱི་རྣམ་གྲངས་ 
ལས་གྲོལ། ཉོན་མོངས་པ་ཐམས་ཅད་རང་ཞི་བས་ན་ཞི་བ་ཆེན་པོ་ཉིད་དོ། །མྱ་ངན་འདས་ 
ཞི་མྱ་ངན་འདས། །ཞེས་པ། མྱ་ངན་འདས་ཞི་ནི་མི་གནས་པའི་མྱ་ངན་ལས་འདས་པ། 
མྱ་ངན་འདས་ཞེས་པ་བྱེད་པའི་ཆོས་ལས་འདས་པའོ། །ལེགས་པར་མྱ་ངན་འདས་དང་ཉེ། ། 
ཞེས་པ། བྱ་རྩོལ་དང་བློའི་ཆོས། ལེགས་པར་མྱ་ངན་འདས་པ་ནི་བྱ་རྩོལ་དང་བློའི་ཆོས་
121

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལས་འདས་པ་སྐྱེ་མེད་ཀ་དག་གི་དོན་དང་ཉེ་བའོ། །བདེ་སྡུག་སེལ་བ་མཐར་གྱུར་པ། ། 
ཞེས་པ། བདེ་བ་ནི་དོན་དམ་པའི་བདེ་བའོ། །སྡུག་པ་ནི་ཁམས་གསུམ་གྱི་སེམས་ཅན་ 
ཐམས་ཅད་སྡུག་བསྔལ་ཞིང་ཉོན་མོངས་པའོ། །སྐྱེ་མེད་རྟོགས་ན་སེལ་བའོ། །མཐར་གྱུར་ 
པ་ནི་བྱར་མེད་བློ་འདས་སུ་གྱུར་པའོ། །ཆགས་བྲལ་ལུས་ལས་འདས་པ་པོ། །ཞེས་པ། 
ཆགས་པ་དང་ཞེན་པ་ཐམས་ཅད་དང་བྲལ་ན། ལུས་དང་ཡུལ་དང་འཁོར་དང་སྡུག་བསྔལ་ 
ལས་འདས་པས། ལུས་མི་ལེན་ཏེ་སྐྱེ་བའི་ལུས་མེད་པས་ན་འདས་པ་པོ་ཞེས་བྱའོ། ། 
ཐུབ་པ་མེད་པ་དཔེ་མེད་པ། །ཞེས་པ་། ཐུབ་པ་མེད་པ་ནི་སྐྱེ་མེད་ཀ་དག་གི་གདམས་ངག་ 
སྟེ་གང་གིས་ཀྱང་མི་ཐུབ་ཅིང། དཔེས་མཚོན་དུ་མེད་པའོ། །མི་མངོན་མི་སྣང་གསལ་བྱེད་ 
མིན། །ཞེས་པ། སྐྱེ་མེད་བློ་འདས་མིང་མཐའ་བྲལ་སྟེ། མི་མངོན་ཞེས་པ་ཡེ་མེད་གཏིང་ 
མེད་དངོས་གཞི་མེད། མི་སྣང་ཞེས་པ་ཁ་དོག་དང་དབྱིབས་སུ་མི་སྣང་། གསལ་བྱེད་མིན་ 
ཞེས་པ་སྐྱེ་བ་མེད་པའི་དོན་དེ་གསལ་བར་བྱེད་པ་ཙམ་དུ་ཡང་བསྟན་དུ་མེད་དོ། ། 
མི་འགྱུར་ཀུན་འགྲོ་ཁྱབ་པ་པོ། །ཞེས་པ། མི་འགྱུར་ནི་དུས་གསུམ་འཕོ་འགྱུར་མེད་ 
པའོ། །ཀུན་འགྲོ་ཁྱབ་པ་པོ་ཞེས་པ་ནི་སེམས་ཉིད་ཀྱི་སྙིང་པོ་དེ། ཡ་མཐའ་རྒྱལ་བའི་དཀྱིལ་ 
འཁོར། མ་མཐའ་དམྱལ་བའི་འཇིགས་ཚོགས། སྐྱེ་འགྲོ་སེམས་ཅན་ཐམས་ཅད་ལ་ཏིལ་ 
ལ་མར་གྱིས་ཁྱབ་པ་བཞིན་དུ་གནས་སོ། །ཕྲ་ཞིང་ཟག་མེད་ས་བོན་བྲལ། །ཞེས་པ། ཕྲ་བ་ 
ནི་དོན་ཟབ་མོ་ཆ་ཕྲ་བ། །ཟག་མེད་ནི་སྙིང་པོ་ཀ་དག་གོ། །ས་བོན་བྲལ་ནི་དངོས་མེད་ལ་ 
ས་བོན་ཙམ་དུ་ཡང་མཚོན་དུ་མེད་ཅིང་རྒྱུ་འབྲས་སུ་འཛིན་པ་དང་བྲལ་ལོ། །རྡུལ་མེད་རྡུལ་ 
བྲལ་དྲི་མ་མེད། །ཅེས་པ། སྙིང་པོ་ཀ་ནས་དག་པ་ལ་ཉོན་མོངས་པའི་རྡུལ་དང་དྲི་མ་མེད་ 
པའོ། །ཉེས་པ་སྤངས་པ་སྐྱོན་མེད་པ། །ཞེས་པ། སྙིང་པོ་སྐྱེ་བ་མེད་པ་ལ་ཉེས་པའི་སྐྱོན་ 
ཐམས་ཅད་མ་སྤངས་གནས་སུ་དག་པས་ན་སྐྱོན་མེད་ཅེས་བྱའོ། །ཤིན་ཏུ་སད་པ་སད་པའི་
122

༄༅། །ཟབ་གཏེར་ཆོས་ཀྱི་མཛོད་ཁང་།
བདག །ཅེས་པ། སད་པ་ལ་སད་ལུགས་ཀྱི་གདམས་ངག་དགུ་སྟེ། སྔོན་གྱི་ལས་སད་པ་ 
དང་། སྦྱངས་པའི་འཕྲོ་སད་པ་དང་། རྐྱེན་གྱི་མཐུས་སད་པ་དང་། སྨོན་ལམ་གྱི་སྟོབས་སད་ 
པ་དང༌། མ་རིག་པའི་གཉིད་སད་པ་དང༌། སྙེམ་བྱེད་ཀྱི་བག་ཆགས་སད་པ་དང་། སྒྲིབ་ 
གཡོགས་ཀྱི་མུན་པ་སད་པ་དང་། ཤེས་རབ་ཀྱི་རྒྱུས་ལས་སད་པ་དང་། རྟོགས་པ་ཀློང་ནས་ 
སད་པ་དང་དགུ་སྟེ། དེ་དག་གི་བདག་ནི་སྐྱེ་མེད་ཀ་དག་རྟོགས་པའི་བདག་ཉིད་དོ། །དེས་ 
མ་རིག་པ་བག་ཆགས་སྒྲིབ་གཡོགས་ཐམས་ཅད་དུས་གཅིག་ཏུ་སད་ཅིང་སངས་པས་ན་
སད་པའི་བདག་གོ། །
ཀུན་ཤེས་ཀུན་རིག་དམ་པ་པོ། །ཞེས་པ། བསྐལ་པ་ཐོག་མ་མེད་པ་ནས་བསགས་ 
པའི་མ་རིག་པ་ཐམས་ཅད་དུས་གཅིག་ཏུ་སངས་པ་ནི་ཀུན་ཤེས་ཏེ་ཆོས་རྣམས་མ་ལུས་པར་ 
ཤེས་པའོ། །ཀུན་རིག་སྟེ་ཐེག་པ་ཀུན་གྱི་དོན་རིག །དམ་པ་ནི་བཅོམ་ལྡན་འདས་སམ་རྗེ་ 
བཙུན་འཇམ་དཔལ་ལམ་བླ་མ་དམ་པ་རྣམས་སོ། །རྣམ་པར་ཤེས་པའི་ཆོས་ཉིད་འདས། །
ཞེས་པ། དངོས་པོའི་གནས་ལུགས་དེ་རྣམ་པར་ཤེས་པ་ཚོགས་བརྒྱད་ཀྱི་སྤྱོད་ཡུལ་ལས་ 
འདས་སོ། །རིན་པོ་ཆེའི་རྒྱུད་ནས་ཀྱང༌། རྣམ་ཤེས་ཡུལ་དུ་མ་གྱུར་སྙིང་པོ་ཅན། །ཚོགས་ 
བརྒྱད་ཡུལ་དུ་མ་གྱུར་དམིགས་དང་བྲལ། །ཞེས་གསུངས་སོ། །དེ་ནི་དངོས་མེད་ཟང་ཀ་ 
ཡིན། དེ་ནི་སྐྱེ་མེད་ཀ་དག་ཡིན་ཞེས་པའོ། །ཡེ་ཤེས་གཉིས་མེད་ཚུལ་འཆང་བ། །ཞེས་པ། 
ཡེ་ཤེས་ནི་སྐྱེ་མེད་འོད་གསལ་གྱི་ཡེ་ཤེས་སོ། །གཉིས་མེད་ནི་སྤོང་ལེན་དང་ཕྱོགས་རིས་ 
མེད་པའོ། །ཚུལ་འཆང་བ་ནི་སྐལ་ལྡན་གྱི་རྣལ་འབྱོར་པས་འཆང་བའོ། །རྣམ་པར་རྟོག་ 
མེད་ལྷུན་གྱིས་གྲུབ། །ཅེས་པ། འདིས་རྫོགས་པ་ཆེན་པོའི་ཐེག་པ་བསྟན་ཏེ། རྣམ་པ་ནི་སྣ་ 
ཚོགས་དངོས་པོ་སྣང་སྲིད་ཀྱི་ཆོས་ཐམས་ཅད་དོ། །དེ་རྣམས་གང་ལ་ཡང་རྣམ་རྟོག་དང་། 
ཆགས་སྡང་དང་ཉོན་མོངས་པ་མི་སྐྱེ་ན། སྐྱེ་མེད་ཀ་དག་རྟོགས་པས་སྙིང་པོ་འཕོ་འགྱུར་མེད་
123

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་ལྷུན་གྱིས་གྲུབ་བོ། །
དུས་གསུམ་སངས་རྒྱས་ལས་བྱེད་པ། །ཞེས་པ། དུས་གསུམ་གྱི་སངས་རྒྱས་ནི། 
འདས་པའི་སངས་རྒྱས་མར་མེ་མཛད་དང་། ད་ལྟར་གྱི་སངས་རྒྱས་ཤཱཀྱ་ཐུབ་པ་དང་། མ་ 
འོངས་པའི་སངས་རྒྱས་བྱམས་པ་དང༌། དེ་གསུམ་གྱིས་སེམས་ཅན་ཐམས་ཅད་མ་རྟོགས་ 
པ་རྟོགས་པར་བྱེད་པ་དང༌། མ་གྲོལ་བ་གྲོལ་བར་བྱེད་པ་དང་། ཐར་པ་མ་ཐོབ་པ་ཐོབ་པར་ 
བྱེད་པ་དང་། མྱ་ངན་ལས་མི་འདའ་བ་འདའ་བར་བྱེད་པ་དང་། སངས་མ་རྒྱས་པ་རྣམས་ 
རྒྱས་པར་བྱེད་པའི་ལས་ནི། སངས་རྒྱས་ཀྱི་དགོངས་པ་རྣམ་པར་དག་པས། སེམས་ཅན་ 
གྱི་སྒྲིབ་པ་ཉོན་མོངས་པ་སྦྱོང་བའི་ལས་མཛད་པའོ། །སངས་རྒྱས་ཐོག་མ་ཐ་མ་མེད། ། 
ཅེས་པ། སངས་རྒྱས་ལ་གསུམ་སྟེ། ཡེ་ཇི་བཞིན་པའི་སངས་རྒྱས་དང་། གཞི་ལྷུན་གྲུབ་ཀྱི་ 
སངས་རྒྱས་དང་། རྟོགས་པ་མངོན་གྱུར་གྱི་སངས་རྒྱས་དང་གསུམ་མོ། །གཞི་ལྷུན་གྲུབ་ཀྱི་ 
སངས་རྒྱས་ལ་ཐོག་མ་དང་ཐ་མ་དང་གཉིས་ཀ་མེད་དོ། །རྟོགས་པ་མངོན་གྱུར་གྱི་སངས་ 
རྒྱས་ལ་ཐོག་མ་བར་མེད་ཐ་མ་ཡོད་དོ། །ཡེ་ཇི་བཞིན་པའི་སངས་རྒྱས་ནི་ཐོག་མའི་སངས་ 
རྒྱས་འོད་མི་འགྱུར་བ་ཞེས་བྱའོ། །སངས་པ་ནི་བག་ཆགས་དང་སྒྲིབ་གཡོགས་སངས། 
རྒྱས་པ་ནི་ཆོས་ཉིད་ཡེ་ཤེས་རྒྱས། ཐོག་མ་ནི་གཞིའི་བཞུགས་ཚུལ་ལོ། །ཐ་མ་ནི་འཁོར་བའི་ 
སེམས་ཅན་གྱི་སྣང་ཚུལ་ལོ། །མེད་ཅེས་པ་དེ་གཉིས་ཀ་གཞི་ལ་དབྱེར་མེད་པའོ། །དང་པོའི་ 
སངས་རྒྱས་རྒྱུ་མེད་པ། །ཞེས་པ། སྙིང་པོ་སྐྱེ་མེད་ཀ་དག་གི་སངས་རྒྱས་དེ་ལ། དང་པོ་རྒྱུ་ 
འདི་ལས་བྱུང་བྱ་བའམ། བར་དུ་རྐྱེན་གྱིས་བསྐྱེད་པ་དང་། ཐ་མ་གཉེན་པོས་འཇིག་ཏུ་མེད་ 
པའོ། །ཡེ་ཤེས་མིག་གཅིག་དྲི་མ་མེད། །ཅེས་པ། ཡེ་ཤེས་ནི་མི་ཤེས་པ་མེད་པའོ། །མིག་ནི་ 
སྒྲིབ་མེད་འོད་གསལ་ཆེན་པོའོ། །གཅིག་ནི་ཐིག་ལེ་ཉག་གཅིག་གོ། །དྲི་མ་ནི་ཉོན་མོངས་ 
པའི་དྲི་མའོ། །རྩོལ་སྒྲུབ་ཀྱི་ཆོས་ཀྱིས་མ་གོས་ཏེ། གཞི་ཀ་ནས་དག་པས་རྣམ་རྟོག་གི་དྲི་མ་
124

༄༅། །ཟབ་གཏེར་ཆོས་ཀྱི་མཛོད་ཁང་།
མེད་པའོ། །
ཡེ་ཤེས་ལུས་ཅན་དེ་བཞིན་གཤེགས། །ཞེས་པ། ལུས་བཞི་ཡོད་པ་ལས། ལུས་འདི་ 
ནི་ཡེ་ཤེས་ཀྱི་ལུས་ཏེ་བར་དོར་སྒྲིབ་གཡོགས་མེད་པ་གསལ་བ་ཟང་ཐལ་ཆེན་པོའོ། །དེ་ 
བཞིན་ནི་སྙིང་པོ་མ་ནོར་བའོ། །གཤེགས་པ་ནི་རྟོགས་པས་གཤེགས་པའོ། །ཚིག་གི་དབང་ 
ཕྱུག་སྨྲ་བ་ཆེ། །ཞེས་པ། ཚིག་གི་དབང་ཕྱུག་ནི་བཅོམ་ལྡན་འདས་ཤཱཀྱ་ཐུབ་པའོ། །ཆོས་ཀྱི་ 
ཕུང་པོ་བརྒྱད་ཁྲི་བཞི་སྟོང་སྨྲ་བ་ཆེ་བའོ། །སྨྲ་བའི་སྐྱེས་མཆོག་སྨྲ་བའི་རྒྱལ། །ཞེས་པ། སྨྲ་ 
བའི་སྐྱེ་མཆོག་ནི་གསང་བདག་ཆེན་པོའོ། །སྨྲ་བའི་རྒྱལ་པོ་ནི་རྫོགས་པ་ཆེན་པོའི་དོན་སྐྱེ་ 
བ་མེད་པ་སྟེ། ཆོས་སྨྲ་བ་རྣམས་ཀྱི་ནང་ནས་ཀྱང་རྒྱལ་པོའོ། །སྨྲ་བའི་དམ་པ་མཆོག་གི་ 
གནས། །ཞེས་པ། སློབ་དཔོན་དགའ་རབ་རྡོ་རྗེ་ཡིན་ཏེ། དེ་ནི་ཆོས་སྨྲ་བ་རྣམས་ཀྱི་དཔོན་ 
ནམ་བླ་མ་དམ་པ་སྟེ་མཆོག་གི་གནས་ཡིན་ནོ། །དེ་ཡི་ཕྱག་དང་ཞབས་ཏོག་བཀུར་སྟིའི་ 
གནས་ཡིན་ནོ། །སྨྲ་བའི་སེང་གེ་ཚུགས་པ་མེད། །ཅེས་པ། སྨྲ་བའི་སེང་གེ་དང་མཚུངས་པ་ 
ནི་སློབ་དཔོན་འཇམ་དཔལ་བཤེས་གཉེན་ལགས་ཏེ། དེས་ཆོས་གང་གསུངས་ན་ཐེག་པ་ 
ཐམས་ཅད་ཀྱི་རྩེ་རྒྱལ་སྤྱི་ཏི་ཡོ་གར་སྨྲ་སྟེ། དེ་ལ་མུ་སྟེགས་དང་རྒོལ་བ་ངན་པ་ཐམས་ཅད་ 
ཀྱིས་ཚུགས་པ་མེད་པའོ། །ཀུན་ཏུ་ལྟ་བས་མཆོག་ཏུ་དགའ། །ཞེས་པ། ཀུན་ཏུ་ཞེས་པ་ནི་མ་ 
ལུས་པའོ། །
ལྟ་བ་ནི་ཞེ་འདོད་དང་གཟའ་གཏད་དང་བྲལ་བའོ། །མཆོག་ཏུ་དགའ་བ་ནི་སྐྱེ་མེད་ 
ཀ་དག་གི་དོན་ལ་དགའ་བའོ། །གཟི་བརྗིད་ཕུང་པོ་ལྟ་ན་སྡུག །ཅེས་པ། གཟི་བརྗིད་ནི་ 
དོན་ཟབ་མོ་རྟོགས་པའི་གཟི་བརྗིད། ཕུང་པོ་ནི་འོད་གསལ་གྱི་ཕུང་པོ། །ལྟ་ན་སྡུག་ཅེ རེས་
པ་ཡེ་ཤེས་འབར་བའི་འོད་དེ་ནི་ལྟ་ན་སྡུག་པ་ཡིད་དུ་འོང་བའོ། །འོད་བཟང་འབར་བ་ 
དཔལ་གྱི་བེའུ། །ཞེས་པ། ཐུགས་ཀ་ན་གནས་པའི་འཇམ་དཔལ་ཡེ་ཤེས་སེམས་དཔའི་མཚན་
125

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདིར་བཟུང་བའོ། །འོད་ནི་ཡེ་གསལ་ཆེན་པོའོ། །བཟང་ནི་རྣམ་པར་མི་རྟོག་པའི་སྙིང་པོའོ། ། 
འབར་བ་ནི་རྟོག་པའི་རྩལ་རབ་ཏུ་འབར་བ་སྟེ། ཉོན་མོངས་པ་རྣམ་པར་འཇོམས་ཤིང་ཚར་ 
གཅོད་པར་བྱེད་པའོ། །དཔལ་གྱི་བེའུ་ནི་ཡེ་ཤེས་ཀྱི་དཔལ་བེའུ་ཞེས་བྱ་སྟེ། སྐྱེ་མེད་འོད་ 
གསལ་རིན་ཆེན་གསལ་བའི་ཁྱེའུ་ཞེས་བྱའོ། །ཡེ་ཤེས་སེམས་དཔའི་མཚན་ནོ། །ལག་ན་ 
འོད་འབར་སྣང་བ་པོ། །ཞེས་པ། ལག་པ་ནི་ཐབས་སོ། །ན་ནི་ཤེས་རབ། འོད་འབར་བ་ 
ནི་ཉོན་མོངས་པ་མ་རིག་པའི་མུན་པ་སེལ་བའོ། །སྣང་བ་པོ་ནི་ཡེ་ཤེས་གསལ་དག་གི་སྣང་ 
བའོ། །སྨན་པ་ཆེ་མཆོག་གཙོ་བོ་སྟེ། །ཞེས་པ། སྨན་པ་ལ་གཉིས་ཏེ། འཇིག་རྟེན་པའི་སྨན་ 
པ་དང་། འཇིག་རྟེན་ལས་འདས་པའི་སྨན་པ་གཉིས་སོ། །འཇིག་རྟེན་པའི་སྨན་པ་ནི། ནད་ 
རིགས་མི་མཐུན་པ་བརྒྱད་ཁྲི་བཞི་སྟོང་ལ། སྨན་རིགས་མི་མཐུན་པ་བརྒྱད་ཁྲི་བཞི་སྟོང་ 
གིས་འཇོམས་པར་བྱེད་པའོ། །དེ་ཡང་ནད་རིགས་མི་གཅིག་པ་ས་མ་ཡ་འབུམ་སྡེ་བསྡུས་ 
པས། རླུང་དང་། མཁྲིས་པ་དང་། བད་ཀན་དང་། འདུས་པ་དང་བཞིར་འདུས། དེ་བཞི་ 
ཡང་ཚ་གྲང་གཉིས་སུ་འདུས། བཅོས་ལུགས་བསམ་གྱིས་མི་ཁྱབ་ཀྱང༌། བསྡུས་པས་ 
བཅོས་ལུགས་ཀྱང་བཞིར་འཆོས། དེ་ལས་བསྡུས་པས་ཚ་གྲང་གཉིས་སུ་འཆོས། སྨན་ཀྱང་ 
དྲོད་སྨན་བསིལ་སྨན་གཉིས་ཏེ། སྨན་ཡང་དེ་བཞིན་དུ་བཏང་ངོ་། །དཔེ་དེ་བཞིན་དུ་འཇིག་ 
རྟེན་ལས་འདས་པའི་སྨན་པ་ལ་ཡང་གསུམ་སྟེ། སྔོན་བྱུང་གི་སྨན་པ་གསང་བདག་ཆེན་པོ་ 
དང་། དེའི་རྗེས་འཇུག་གི་སྨན་པ་གུ་རུ་དགའ་རབ་རྡོ་རྗེ་དང༌། དེའི་གདུང་འཚོབ་ཀྱི་སྨན་པ་ 
སློབ་དཔོན་པདྨ་འབྱུང་གནས་དང་གསུམ་མོ། །
གཙོ་བོ་ནི་བཅོམ་ལྡན་འདས་སམ་འཕགས་པ་འཇམ་དཔལ་ལོ། །སྡུག་གུ་འཇིག་ 
རྟེན་གསུམ་གྱི་མཆོག །ཅེས་པ། འཇིག་རྟེན་གསུམ་གྱི་སེམས་ཅན་རྣམས་ན་བར་བསྟན། 
ནད་དོ་ཅོག་གི་དགྲ་ཆེ་བ། །ཞེས་པ། འགྲོ་དྲུག་གི་སེམས་ཅན་དུག་ལྔ་དུག་གསུམ་གྱི་ནད་
126

༄༅། །ཟབ་གཏེར་ཆོས་ཀྱི་མཛོད་ཁང་།
བསྟན། སྨན་རྣམས་མ་ལུས་ལྗོན་པའི་ཤིང་། །ཞེས་པས། ནད་གསོ་བའི་སྨན་བསྟན། ཟུག་ 
རྔུ་འབྱིན་པ་བླ་ན་མེད། །ཅེས་པས། ནད་འབྱིན་པའི་ཐབས་བསྟན་ནོ། །ད་འབྲུ་གཉེར་ནས་ 
བཤད་དེ། གསུམ་ཞེས་པ་ཁམས་གསུམ་སྟེ། འདོད་ཁམས་དང་། གཟུགས་ཁམས་དང་། 
གཟུགས་མེད་པའི་ཁམས་དང་གསུམ་མོ། །ཡང་ན་འཇིག་རྟེན་གསུམ་ནི། ས་སྟེང་ས་འོག་ 
ས་བླ་དང་གསུམ་མོ། །
དེ་གསུམ་ན་གནས་པའི་སེམས་ཅན་ཉོན་མོངས་པས་གདུངས་ཤིང་ཤིན་ཏུ་ཉམ་ཐག་ 
པའི་སེམས་ཅན་ནད་པ་རྣམས་ལ། སྨན་པ་ཆེ་མཆོག་ཅེས་པས། སྨན་པ་གསང་བདག་ཆེན་ 
པོའམ། གུ་རུ་དགའ་རབ་རྡོ་རྗེས་ཁམས་གསུམ་གྱི་སེམས་ཅན་ཐམས་ཅད་ལ་རྩ་ལེགས་ 
པར་བལྟས་པས། ཉོན་མོངས་པ་བརྒྱད་ཁྲི་བཞི་སྟོང་གི་ནད་ཀྱིས་ན་ཞིང་སྡུག་བསྔལ་གྱི་ 
ཕུང་པོ་ས་མ་ཡ་འབུམ་སྡེར་བཅས་པ་འདོད་ཆགས་ཀྱི་རྒྱ་མཚོར་བྱིངས་ནས་ཡོད་པར་
གཟིགས། ཉོན་མོངས་པ་བརྒྱད་ཁྲི་བཞི་སྟོང་དུག་ལྔ་དུག་གསུམ་དུ་འདུས། གུ་རུས་རྩ་ 
གཏན་ལ་ཕབ་སྟེ་གཟིགས་པས། ནད་དོ་ཅོག་གི་དགྲ་ཆེ་བ། །ཞེས་པས་ནད་བསྟན་ཏེ། 
ནད་ལ་གསུམ་མམ་ལྔ་སྟེ། ནད་ཀྱི་གཞི་དང་། ནད་ཀྱི་རྒྱུ་དང་། ནད་ཀྱི་རྐྱེན་དང༌། ནད་ལྡང་ 
བའི་དུས་དང་། ནད་ཀྱི་འབྲས་བུ་དང་ལྔའོ། །དེ་ལ་ནད་ཀྱི་གཞི་ནི་ཀུན་གཞིའོ། །ནད་ཀྱི་རྒྱུ་ 
ནི་མ་རིག་པའོ། །ནད་ཀྱི་རྐྱེན་ནི་རླུང་དང་ཡིད་འགྱུ་བའོ། །ནད་ལྡང་བའི་དུས་ནི་ང་བདག་ 
ལངས་པ་ནའོ། །ནད་ཀྱི་འབྲས་བུ་ནི་ངན་སོང་གསུམ་མམ་འཇིག་རྟེན་གསུམ་མམ་འགྲོ་ 
དྲུག་གི་སེམས་ཅན་ཐམས་ཅད་དོ། །སྨན་རྣམས་མ་ལུས་ལྗོན་པའི་ཤིང་། །ཞེས་པ། ནད་ 
རྣམས་གསོ་བར་བྱེད་པའི་སྨན་བསྟན་ཏེ། སྨན་ལ་ཡང་ལྔ་སྟེ། སྨན་གྱི་གཞི་དང་། སྨན་གྱི་ 
རྒྱུ་དང་། སྨན་གྱི་རྐྱེན་དང་། སྨན་གཏང་བའི་དུས་དང་། སྨན་བཏང་ནས་སོས་པའི་འབྲས་ 
བུ་དང་ལྔའོ། །དེ་ལ་སྨན་གྱི་གཞི་དེ་ཆོས་ཉིད་དང་དད་པའོ། །སྨན་གྱི་རྒྱུ་ནི་སྙིང་པོ་རང་བྱུང་
127

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གི་ཡེ་ཤེས་རང་ལ་ཡོད་པའོ། །སྨན་གྱི་རྐྱེན་ནི་རང་གི་ཤེས་རབ་དང་བླ་མའི་གདམས་ངག་སྐྱེ་ 
མེད་ཀ་དག་དངོས་མེད་ཟང་ཀའོ། །སྨན་བཏང་བའི་དུས་ནི་དད་པ་དང་ཤེས་རབ་སྐྱེས་ཤིང་ 
འཁོར་བར་སྐྱུག་ལོག་པའི་དུས་སོ། །སྨན་བཏང་བའི་འབྲས་བུ་ནི་སྐུ་གསུམ་མམ་ཡང་ན་སྐུ་ 
ལྔ་ཡེ་ཤེས་ལྔའོ། །ཟུག་རྔུ་འབྱིན་པ་བླ་ན་མེད། །ཅེས་པས། ནད་བཅོས་པ་དང་གསོ་བ་དང་ 
ནད་འདོན་པའི་ཐབས་བསྟན་ཏེ། སྨྲ་བའི་གཙོ་བོ་གསང་བདག་ཆེན་པོའོ། ། 
ཁམས་གསུམ་གྱི་སེམས་ཅན་ཉོན་མོངས་པ་དུག་ལྔ་དུག་གསུམ་གྱིས་གདུངས་པའི་ 
ནད་བཅོས་ཤིང་ཕྱིར་དབྱུང་བའི་ཐབས་ནི་ནད་ཀྱི་གཞི་ཆོས་ཉིད་མིང་མེད་བློ་འདས་ཀྱི་སྨན་ 
བཏང་ངོ་། །ནད་ཀྱི་རྒྱུ་མ་རིག་པ་དེ་སྨན་རིག་མེད་ཀ་དག་གིས་འབྱིན་ནོ། །སྐྱེ་མེད་འོད་ 
གསལ་ངང་འདས་ཀྱིས་ནད་ཀྱི་རྐྱེན་རླུང་ཡིད་འགྱུ་བའི་ནད་འབྱིན། སྤྲོས་གཅོད་རང་གྲོལ་ 
གྱིས་ནད་ལྡང་བའི་རྐྱེན་དུས་ང་བདག་འབྱིན་ནོ། །ནད་ཀྱི་འབྲས་བུ་དུག་གསུམ་མམ་ངན་ 
སོང་རྣམ་པ་གསུམ་ལ། སྟོང་པ་གསལ་བ་འགག་པ་མེད་པ་སྟེ། རང་བཞིན་ངོ་བོ་ཐུགས་རྗེ་ 
གསུམ། སྐུ་གསུམ་གྱི་སྨན་གྱིས་ནད་ཀྱི་འབྲས་བུ་འབྱིན་པའོ། །སྨན་རྣམས་མ་ལུས་ལྗོན་ 
པའི་ཤིང་། །ཞེས་པ། སྨན་མ་ལུས་པ་སྐྱེ་བའི་ཤིང་ཡིན་ཏེ། འབྲས་བུ་གསུམ་དང་། སྨན་ཨ་ 
རུ་ར་དང་། རྩ་བ་ལྔ་དང་། སྨན་གྱི་རྒྱལ་པོ་ག་བུར་ལ་སོགས་ཏེ་སྨན་མ་ལུས་པ་རྣམས་སྐྱེ་ 
བའི་ཤིང་ནི་དཔག་བསམ་གྱི་ཤིང་ཡིན་ནོ། །ཟུག་རྔུའི་ནད་འབྱིན་པ་བླ་ན་མེད་པ་ནི། ནད་ 
ཕྱིན་པའི་འབྲས་བུ་ཆོས་སྐུ་ལོངས་སྐུ་སྤྲུལ་སྐུ་དང་གསུམ་མོ། །སྡུག་གུ་འཕགས་པ་འཇམ་ 
དཔལ་ཡིད་དུ་འོང་བའོ། །མཆོག་གི་སྨན་པའི་མཆོག་ནི་གསང་བདག་ཆེན་པོའོ། །སྨན་གྱི་ 
མཆོག་ནི་སྐྱེ་མེད་ཀ་དག་བྱར་མེད་བློ་འདས་སོ། །ནད་ཐོན་ཅིང་ཕྱིན་པའི་ཚད་ནི་སྐུ་གསུམ་ 
མོ༑ ༑དེ་ཚོ་ཡོ་གཅིག་ཏུ་བསྡུས་ནས་བསྟན་པ་ནི་ནད་ཀྱི་གཞི་ཀུན་གཞི། ནད་ཀྱི་རྒྱུ་མ་རིག་ 
པ༑ ནད་ཀྱི་རྐྱེན་ཡིད་འཁོར་གསུམ། ནད་ཀྱི་གཅོང་དུག་ལྔ་དུག་གསུམ། ནད་ལྡན་པར་
128

༄༅། །ཟབ་གཏེར་ཆོས་ཀྱི་མཛོད་ཁང་།
བྱེད་པའི་དགྲ་ནི། དུག་ལྔ་ལ་སོགས་ཏེ་ཉོན་མོངས་པ་བརྒྱད་ཁྲི་བཞི་སྟོང་ངོ་། །ཞེ་འདོད་
གཟུང་འཛིན་དགག་སྒྲུབ་སྤོང་ལེན།ཕྱི་སྣང་ཡུལ་སེམས་སྣང་བཟུང་ཞེན་ཆགས་སྡང་ལ་
སོགས་ནད་ལྡན་པའི་རྐྱེན་ནོ། །
དེ་ལ་སྨན་ཇི་ལྟར་བཏང་བའི་ཐབས་ནི། ཉོན་མོངས་པ་བརྒྱད་ཁྲི་བཞི་སྟོང་གི་ནད་ 
ལ༑ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གི་སྨན་གཏོང་། ནད་ཀྱི་གཅོང་དུག་ལྔ་དུག་གསུམ་ 
ལ་སྐུ་གསུང་ཐུགས་ཡེ་ཤེས་ལྔའི་སྨན་གཏོང་། ནད་ལྡན་པའི་དགྲ་ཉོན་མོངས་པ་དུག་ལྔ་ལ་ 
སོགས་པ་ལ། སྐུ་ལྔ་ལ་སོགས་ཐབས་བསམ་གྱིས་མི་ཁྱབ་པའི་སྨན་གཏོང་། རྟོགས་པའི་ 
མཆོག་ནི་ཆོས་ཐམས་ཅད་ལས་འདས་ཤིང་བློ་བྱེད་པ་པོ་ལས་གྲོལ་བ། བྱར་མེད་བློ་འདས་ 
དངོས་མེད་ཟང་ཀའོ། །ནད་ཕྱིན་པའི་འབྲས་བུ་ནི་སངས་རྒྱས་ཉག་གཅིག་གོ། །དཔལ་ 
ལྡན་རྒྱུ་སྐར་དཀྱིལ་འཁོར་ཅན། །ཞེས་པ། དཔལ་ནི་འབྱོར་པ་སྟེར་པའོ། །རྒྱུ་སྐར་ཉི་ཤུ་རྩ་ 
བརྒྱད་དོ། །དཀྱིལ་འཁོར་ཞེས་པ་ནི། དཀྱིལ་འཁོར་ཆེན་པོ་བདུན་བསྟན་ཏེ། སྒྱུ་འཕྲུལ་ 
དྲྭ་བ་མངོན་པར་རྫོགས་པར་བྱང་ཆུབ་པའི་དཀྱིལ་འཁོར་དང་། རྡོ་རྗེ་དབྱིངས་ཀྱི་དཀྱིལ་ 
འཁོར་དང༌། རྣམ་པར་སྣང་མཛད་ཀྱི་དཀྱིལ་འཁོར་དང་། རྡོ་རྗེ་སེམས་དཔའི་དཀྱིལ་ 
འཁོར་དང༌། སྣང་བ་མཐའ་ཡས་ཀྱི་དཀྱིལ་འཁོར་དང་། རིན་ཆེན་འབྱུང་ལྡན་གྱི་དཀྱིལ་ 
འཁོར་དང༌། དོན་ཡོད་གྲུབ་པའི་དཀྱིལ་འཁོར་དང་བདུན་ནོ། །དཀྱིལ་ཉེས་པ་སྙིང་པོ་འཕོ་ 
འགྱུར་མེད་པ། འཁོར་ཞེས་པ་འོད་གསལ་འགག་པ་མེད་པའི་འཁོར་རོ། །ཅན་ནི་རྟོགས་ 
པའི་བདག་ཉིད་ཅན་ནོ། །ཕྱོགས་བཅུ་ནམ་མཁའི་མཐར་ཐུག་པར། །ཞེས་པ། ཕྱོགས་བཅུ་ 
ནི་འཇིག་རྟེན་གྱི་ཁམས་སོ། །ནམ་མཁའ་ནི་མཐའ་དབུས་མེད་པའོ། །ཐུག་པ་ནི་ཟབ་མོའི་ 
མན་ངག་མཐར་ཐུག་པའོ། །ཆོས་ཀྱི་རྒྱལ་མཚན་ལེགས་པར་འཛུགས། །ཞེས་པ། ཆོས་ཀྱི་ 
ནི་བྱར་མེད་བློ་འདས་སོ། །རྒྱལ་ནི་བྱ་རྩོལ་ལས་རྒྱལ་བའོ། །མཚན་ནི་རྟོག་པ་མེད་པའོ། །
129

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལེགས་པར་འཛུགས་པ་ནི་སྐྱེ་མེད་ཀྱི་བསྟན་པ་འཛུགས་པའོ། །འགྲོ་ན་གདུགས་གཅིག་ 
ཡངས་པ་སྟེ། །ཞེས་པ། ལས་དང་ཉོན་མོངས་པ་དུག་ལྔ་དུག་གསུམ་གྱིས་ཁམས་གསུམ་དུ་ 
འཁོར་ཞིང་འགྲོ་དྲུག་གི་ལུས་བླངས་ནས། སྡུག་བསྔལ་གྱི་ཚད་པས་གདུངས་ཤིང་ཉམ་ཐག་ 
པ་རྣམས་ལ། བླ་མའི་གདམས་ངག་གདུགས་དང་འདྲ་བའི་བསིལ་གྲིབ་ཀྱིས་ཉོན་མོངས་ 
པའི་ཚད་པའི་སྡུག་བསྔལ་སེལ་ལོ། །གཅིག་ནི་སྤྱི་ཏི་ཡོ་གའོ། །ཡངས་པ་ནི་ལྟ་བ་གོ་ཡངས་ 
ཕྱོགས་རིས་དང་གཟའ་གཏད་མེད། བསྒོམ་པ་གོ་ཡངས་དམིགས་གཏད་མེད། འབྲས་བུ་ 
གོ་ཡངས་རེ་དོགས་མེད། ཐེག་པ་ཐམས་ཅད་ལས་འཕགས་པ་སྤྱི་ཏི་ཡོ་གའོ། །བྱམས་དང་ 
སྙིང་རྗེའི་དཀྱིལ་འཁོར་ཅན། །ཞེས་པ། བྱམས་པ་ནི་བདེ་བ་དང་འཕྲད་པར་བྱེད་པའོ། ། 
སྙིང་རྗེ་ནི་སྡུག་བསྔལ་དང་བྲལ་བར་བྱེད་པའོ། །དཀྱིལ་ནི་སྙིང་པོ་སྐྱེ་བ་མེད་པའོ། ། 
འཁོར་ནི་ཡན་ལག་འགག་པ་མེད་པའོ། །ཅན་ནི་སྙིང་པོ་དང་ཡན་ལག་གཉིས་སུ་མེད་པའོ། ། 
དཔལ་ལྡན་པདྨ་གར་གྱི་བདག །ཅེས་པ། དཔལ་ནི་བདག་གི་དཔལ་ལོ། །ལྡན་པ་ནི་ 
ཐུགས་རྗེ་དང་ལྡན་པའོ། །པདྨ་ནི་ཉེས་པའི་སྐྱོན་གྱིས་མ་གོས་པའོ། །གར་གྱི་བདག་གི་རྟེན་ 
འབྲེལ་ཟབ་མོའི་དོན་རྟོགས་པའོ། །
ཁྱབ་བདག་ཆེན་པོའི་རིན་ཆེན་གདུགས། །ཞེས་པ། ཁྱབ་བདག་ནི་ཐུགས་རྗེས་འགྲོ་ 
བ་ཀུན་ལ་ཁྱབ་པའོ། །ཆེན་པོ་ནི་རྫོགས་ཆེན་ནོ། །རིན་ཆེན་ནི་དགོས་འདོད་འབྱུང་བའོ། ། 
གདུགས་ནི་ཉོན་མོངས་པའི་ཚ་བ་འཇོམས་པའོ། །སངས་རྒྱས་ཀུན་གྱི་གཟི་བརྗིད་ཆེ། ། 
ཞེས་པ། སངས་པ་ནི་ཉོན་མོངས་པ་སངས། རྒྱས་པ་ནི་ཡེ་ཤེས་ཆེན་པོ་རྒྱས་པའོ། །གཟི་ 
བརྗིད་ནི་ཡེ་ཤེས་འོད་འཕྲོ་བའོ། །སངས་རྒྱས་ཀུན་གྱི་སྐུ་འཆང་བ། །ཞེས་པ། བྱ་བའི་ཆོས་ 
སངས། བྱར་མེད་ཀྱི་དོན་རྒྱས་པའོ། །ཀུན་གྱི་སྐུ་འཆང་བ་ནི་རང་བྱུང་གི་ཡེ་ཤེས་ཀྱི་སྐུ་ 
འཆང་བའོ། །སངས་རྒྱས་ཀུན་གྱི་རྣལ་འབྱོར་ཆེ། །ཞེས་པ། ཉོན་མོངས་སངས་ལ་རྟོགས་
130

༄༅། །ཟབ་གཏེར་ཆོས་ཀྱི་མཛོད་ཁང་།
པའི་ཆོས་ཉིད་རྒྱས། རྣལ་འབྱོར་ནི་རྟོགས་པའི་དོན་ལ་འབྱོར་བའོ། །སངས་རྒྱས་ཀུན་གྱི་ 
བསྟན་པ་གཅིག །ཅེས་པ། སྤྱི་ཏི་ཡོ་གའི་ཐེག་པ་དངོས་རང་བསྟན་ཏེ། དུས་གསུམ་གྱི་ 
སངས་རྒྱས་ཐམས་ཅད་ལ་སྐྱེ་མེད་ཀ་དག་གི་བསྟན་པ་གཅིག་ལས་མེད་པའོ། །རྡོ་རྗེ་རིན་ 
ཆེན་དབང་བསྐུར་དཔལ། །ཞེས་པ། རྡོ་རྗེ་ནི་འགྱུར་བ་མེད་པ། རིན་ཆེན་དགོས་འདོད་ 
འབྱུང་བའོ། །དབང་ནི་སྐྱེ་མེད་ཀ་དག་གི་དབང་བསྐུར་བས་རྟོགས་པ་ཡེ་ཤེས་ཀྱི་དཔལ་ 
འབྱོར་བའོ། །རིན་ཆེན་ཀུན་བདག་དབང་ཕྱུག་སྟེ། །ཞེས་པ། རིན་པོ་ཆེ་ནི་སེམས་ཉིད་ཀྱི་ 
རིན་པོ་ཆེའོ། །ཀུན་བདག་ནི་སེམས་ཉིད་དེ་སེམས་ལ་གནས་པས་ན་བདག་གོ། །དབང་ 
ཕྱུག་ཅེས་པ་དབང་ནི་ཟབ་མོའི་ཆོས་ལ་དབང་བའོ། །ཕྱུག་པ་ནི་ཡིད་བཞིན་གྱི་ནོར་བུ་རིན་ 
པོ་ཆེ་ཞེས་པ་དེ་སྐལ་ལྡན་ལ་ཡེ་ནས་ཡོད་པ་ལ། བླ་མའི་གདམས་ངག་གི་རྟོགས་པས་སྐྱེ་ 
མེད་ཀ་དག་ལ་དབང་ཞིང་རྟོགས་པའི་ཡེ་ཤེས་ཕྱུག་པའོ། །
འཇིག་རྟེན་དབང་ཕྱུག་ཀུན་གྱི་བདག །ཅེས་པ། འཇིག་རྟེན་ན་ཕྱུག་པ་ནི་སྟོང་འཁོར་ 
ལོས་སྒྱུར་བའི་རྒྱལ་པོ་ཤུ་སྟེ་གར་པ་ལྟ་བུ་སྟེ། དེ་འཇིག་རྟེན་ན་ཡོ་བྱད་ལ་དབང་བའོ། །རིན་ 
པོ་ཆེ་སྣ་བདུན་གྱི་ནོར་ནི་ཕྱུག །འཁོར་འདས་ཀུན་དབང་པོར་མ་གྱུར་པའོ། །རྡོ་རྗེ་འཆང་ 
བ་ཀུན་གྱི་རྗེ། །ཞེས་པ། འཕོ་འགྱུར་མེད་ཅིང་དབྱེར་མེད་པའི་རྡོ་རྗེ་འཆང་བ་སྟེ། དེ་རྣལ་ 
འབྱོར་ཀུན་གྱི་རྗེ་ཡིན་ནོ། །སངས་རྒྱས་ཀུན་གྱི་ཐུགས་ཆེ་བ། །ཞེས་པ། སངས་རྒྱས་ནི་གོང་ 
དུ་རྒྱས་པར་བཤད་དོ། །སྐྱེ་མེད་ཀ་དག་དངོས་མེད་བློ་འདས་རྟོགས་པ་དེ། ཀུན་གྱི་ནང་ 
ན་ཐུགས་ཆེ་བ་ཐུགས་དགོངས་ཆེ་བའོ། །སངས་རྒྱས་ཀུན་གྱི་ཐུགས་ལ་གནས། །ཞེས་པ། 
སངས་རྒྱས་ཀུན་གྱི་ཐུགས་གཡོ་རྩོལ་དང་རྩིས་གདབ་མེད་དེ། མཉམ་པའི་ཐུགས་ཉིད་ལ་ 
གནས་པའོ། །སངས་རྒྱས་ཀུན་གྱི་སྐུ་ཆེ་བ། །ཞེས་པ། སངས་རྒྱས་ནི་སྤངས་པ་ཕུན་སུམ་ 
ཚོགས་པའོ། །སྙིང་པོ་ཆོས་ཀྱི་སྐུས་ཀུན་ལ་ཁྱབ་པས་ན་སྐུ་ཆེ་བའོ། །སངས་རྒྱས་ཀུན་གྱི་
131

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསུང་ཡང་ཡིན། །ཞེས་པ། སངས་པ་ནི་ཞེ་འདོད་དང་བཅས་པའི་ལྟ་སྒོམ་རྣམས་སངས། 
རྒྱས་པ་ནི་བལྟར་མེད་སྒོམ་མེད་བྱར་མེད་རྒྱས་པའོ། །གསུང་ནི་དྲི་མ་མེད་དེ་ཚངས་པའི་
དབྱངས་ལྟ་བུའོ། །གསུང་ཡང་ཡིན་ཅེས་པ་སྒྲ་སྐད་ཐམས་ཅད་སངས་རྒྱས་ཀྱི་གསུང་ཡང་ 
ཡིན་ནོ། །རྡོ་རྗེ་ཉི་མ་སྣང་བ་ཆེ། །ཞེས་པ། རྡོ་རྗེ་ནི་འདུས་མ་བྱས་པ། ཉི་མ་ནི་མུན་པ་སེལ་ 
བའོ། །སྣང་བ་ནི་ཡེ་ཤེས་འོད་གསལ་གྱི་སྣང་བའོ། །རྡོ་རྗེ་ཟླ་བ་དྲི་མེད་འོད། །ཅེས་པ། རྡོ་ 
རྗེ་ནི་སྐྱེ་འཇིག་མེད་པའི་རྡོ་རྗེའོ། །ཟླ་བ་ནི་མ་རིག་པའི་མུན་པ་སེལ་བའོ། ། 
དྲི་མེད་འོད་ཅེས་པ་ཉོན་མོངས་པའི་དྲི་མས་མ་གོས་ལ། དུག་ལྔ་མེད་པས་འོད་ 
གསལ་ཆེན་པོའོ། །ཆགས་བྲལ་ལ་སོགས་ཆགས་པ་ཆེ། །ཞེས་པ། ཆགས་བྲལ་ནི་ཐེག་པ་ 
ཆུང་ངུ་མཚན་ཉིད་སྡེ་གསུམ་གྱི་ཐེག་པ་བསྟན་ལ། ཆགས་པ་ཆེ་ནི་ཆགས་པ་མི་སྤང་ལམ་ 
དུ་ཁྱེར་བ་ཐབས་ཤེས་རབ་ཟུང་དུ་འབྲེལ་བ་སྟེ། ཏ་ན་ག་ནའི་སྒོ་ནས་གཉིས་མེད་ཐིག་ལེར་ 
སྦྱོར་བས་ན་ཆགས་པ་ཆེའོ། །ཡང་ན་སྲིད་པའི་འདོད་ཆགས་དང་བྲལ། གཉིས་སུ་མེད་ 
པའི་ཡེ་ཤེས་སྐྱེ་མེད་ཀ་དག་གི་དོན་ལ་མི་གནས་པའི་ཚུལ་གྱིས་ཆགས་པ་ཆེ་ཞེས་པའོ། །ཁ་ 
དོག་སྣ་ཚོགས་འབར་བའི་འོད། །ཅེས་པ། འཁྲུལ་པ་རྩད་གཅོད་པའི་གདམས་ངག་བསྟན་ 
ཏེ༑ རིན་ཆེན་རྣམ་དག་འོད་གསལ་གྱི་ལྷ་གང་ནི་དངོས་མེད་ཀུན་དངོས་འོད་འབར་རིན་ 
ཆེན་སྤྲོས་གཅོད་དེ་ན་བཞུགས་སོ། །དེ་ལ་རིན་པོ་ཆེའི་འོད་ཁ་དོག་འབར་ཞིང་འཕྲོ་བ། ཁ་ 
དོག་ཅེས་པ་ནི་འོད་ཀྱི་ཁ་དོག་ལྔ་སྟེ། ཉོན་མོངས་པའི་སྐྱོན་གྱིས་མ་གོས་པའི་རྟགས་སུ་འོད་ 
དཀར་པོ་དང་། ཡོན་ཏན་མ་འགགས་པར་འཆར་བའི་ཕྱིར་འོད་སེར་པོ་དང་། ཆོས་ཉིད་རྒྱ་ 
མ་ཆད་པའི་ཕྱིར་དམར་པོ་དང་། ཕྲིན་ལས་ཐོགས་པ་མི་མངའ་བའི་ཕྱིར་འོད་ལྗང་གུ་དང༌། 
ཆོས་ཉིད་མི་འགྱུར་བའི་ཕྱིར་འོད་མཐིང་ག་དང་ལྔའོ། །
དེ་ལ་སོགས་པའི་འོད་རྣམ་པ་སྣ་ཚོགས་པས་སེམས་ཅན་སྨིན་པར་བྱེད་ཅིང་། ཉོན་
132

༄༅། །ཟབ་གཏེར་ཆོས་ཀྱི་མཛོད་ཁང་།
མོངས་པ་ཞི་བར་བྱེད་པའི་འོད་འབར་ཞིང་རབ་ཏུ་འཕྲོ་བའོ། །རྡོ་རྗེ་སྐྱིལ་ཀྲུང་རྫོགས་ 
སངས་རྒྱས། །ཞེས་པ། རྡོ་རྗེ་ནི་དབྱེར་མེད་པའོ། །སྐྱིལ་ནི་སྙིང་པོ། ཀྲུང་ནི་གཡོ་བ་མེད་ 
པའོ། །རྫོགས་པ་ནི་བློས་བརྟག་ཏུ་མེད་པའོ། །སངས་པ་དང་རྒྱས་པ་ནི་བདག་ཉིད་ཕུན་ 
སུམ་ཚོགས་པའོ། །སངས་རྒྱས་འགྲོ་བའི་ཆོས་འཛིན་པ། །ཞེས་པ། སངས་པ་ནི་བློས་ 
བཏགས་ཀྱི་ཆོས་སངས། རྒྱས་པ་ནི་དབྱེར་མེད་བློ་འདས་ཀྱི་ཆོས་རྒྱས་པའོ། །འགྲོ་བ་ 
རིགས་དྲུག་ཏུ་སེམས་ཀྱིས་འཛིན། ཆོས་འདི་འགྲོ་བའི་རྒྱུད་གྲོལ་བར་བྱེད་པའི་དོན་དུ་ 
འཛིན་པའོ། །དཔལ་ལྡན་སངས་རྒྱས་པདྨ་སྐྱེས། །ཞེས་པ། སེམས་ཉིད་ཀྱི་དོན་རྟོགས་པས་ 
ན་དཔལ་སྐྱེ་བ་མེད་པའི་དོན་རྒྱུད་ལ་ལྡན་པས་ན་ལྡན་པའོ། །སངས་པ་ནི་སྐྱོན་མེད་པ་དེ་ 
ཀ་དག་ཆེན་པོར་རྒྱས། པདྨ་འདམ་ན་གནས་ཀྱང་འདམ་གྱི་སྐྱོན་གྱིས་མ་གོས་པའོ། །དཔེ་ 
དེ་བཞིན་དུ་སྐྱེ་མེད་ཀ་དག་ཆེན་པོ་དེ་འཁོར་བའི་འདམ་ན་གནས་ཀྱང་། ཉོན་མོངས་པ་དྲུག་
གི་སྐྱོན་དང་དྲི་མས་མ་གོས་པའོ། །འོད་གསལ་ངང་དྭངས་ཀྱི་ཁྱེའུ་ཆུང་རང་སྣང་གི་ཡེ་ཤེས་ 
རྟོགས་པ་སངས་རྒྱས་ཀྱི་དགོངས་པ་སྐྱེས་ཞེས་བྱའོ། །ཀུན་མཁྱེན་ཡེ་ཤེས་མཛོད་འཛིན་པ། ། 
ཞེས་པ། ཀུན་མཁྱེན་པ་ནི་བཅོམ་ལྡན་འདས་སོ། །ཡེ་ཤེས་མཛོད་འཛིན་པ་ནི་ངང་དྭངས་ 
གསལ་བའི་ཁྱེའུ་ཆུང་ངོ་། །རྒྱལ་པོ་སྒྱུ་འཕྲུལ་སྣ་ཚོགས་འཆང་། །ཞེས་པ། རྒྱལ་པོ་ནི་སྤྱི་ 
ཏི་ཡོ་གའི་ཐེག་པའོ། །ཐེག་པ་དགུའི་ལྟ་སྒོམ་ལས་རྒྱལ་ལོ། སྒྱུ་ནི་སྙིང་པོ། འཕྲུལ་ནི་ཡན་ 
ལག །སྣ་ཚོགས་ནི་ཡོན་ཏན་སྣ་ཚོགས་འཆང་བའོ། །ཡང་ན་རྒྱལ་པོ་སྒྱུ་འཕྲུལ་སྣ་ཚོགས་ 
འཆང་ནི་སྒྱུ་མ་སྣ་ཚོགས་སུ་སྟོན་པའོ། །ཆེ་བ་སངས་རྒྱས་རིགས་སྔགས་འཆང་། །ཞེས་པ། 
ཆེ་བ་ནི་སྐྱེ་མེད་ཀ་དག་གོ། །སངས་པ་ནི་མ་རིག་པ་སངས་ལ་ཡེ་ཤེས་རྒྱས་པའོ། །རིགས་ 
སྔགས་འཆང་ཞེས་པ། རིག་སྔགས་དང་གཟུངས་སྔགས་དང་། གསང་སྔགས་འཆང་བའོ། ། 
རྡོ་རྗེ་རྣོན་པོ་རལ་གྲི་ཆེ། །ཞེས་པ། རྡོ་རྗེ་རྣོན་པོ་ནི་གཞན་འབིག་ཅིང་འཇོམས་པར་བྱེད་པའོ། །
133

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡང་ན་རྡོ་རྗེ་རྣོན་པོས་ངར་འཛིན་མ་རིག་དུག་གསུམ་གསོད་པར་བྱེད་པའོ། །རལ་ 
གྲི་ཆེ་ཞེས་པ་ལས་ཀྱི་ཕྱག་རྒྱ་བཞིའི་རྟགས་སུ་ཕྱག་གཡས་པ་བཞི་ན་རལ་གྲི་བསྣམས་ 
པའོ། །དེས་སྐྱེ་རྒ་ན་འཆི་བཞིའི་ཆུ་བོ་ཆེན་པོ་བཞི་གཅོད་པར་བྱེད་པའོ། །ཡི་གེ་མཆོག་སྟེ་ 
རྣམ་པར་དག །ཅེས་པ། ཡི་གེའི་མཆོག་ནི་ཨ་ཡིག་ནོ། །ཨ་དེ་ནི་སྐྱེ་མེད་ཀ་དག་གི་དོན་ 
ཏེ༑ སྐྱེ་བའི་ཆོ་འཕྲུལ་ཉོན་མོངས་པ་ཐམས་ཅད་དག་པའོ། །ཐེག་པ་ཆེན་པོ་སྡུག་བསྔལ་ 
གཅོད། །ཅེས་པ། ཐེག་པ་ཆེན་པོ་ནི་སྤྱི་ཏི་ཡོ་གའི་ཐེག་པ་སྟེ། དེས་འཁྲུལ་པའི་སྡུག་བསྔལ་ 
མ་ལུས་པ་རྩད་ནས་གཅོད་དོ། །མཚོན་ཆ་ཆེན་པོ་རྡོ་རྗེ་ཆོས། །ཞེས་པ། མཚོན་ཆ་ནི་མི་ 
མཐུན་པའི་ཕྱོགས་ཐམས་ཅད་གཅོད་པ། རྡོ་རྗེ་ནི་འགྱུར་བ་མེད་དེ་སྐྱེ་འཇིག་མེད་པའི་དོན་ 
ཏོ༑ ༑ཆོས་ནི་སྐྱེ་བ་མེད་པའོ། །རྡོ་རྗེ་ཟབ་མོ་ཛི་ན་ཛིཀ །ཅེས་པ། རྡོ་རྗེ་གཉིས་སུ་མེད་པའི་ 
ཡེ་ཤེས། ཟབ་མོ་ནི་སྐྱེ་མེད་ཀ་དག་གོ། །སྐྱེ་མེད་ཀ་དག་དེ་རྟོགས་པར་དཀའ་བས་ན་ཛི་ན་ 
ཛིཀ་ཅེས་བྱའོ། །རྡོ་རྗེ་བློ་གྲོས་དོན་བཞིན་རིག །ཅེས་པ། རྡོ་རྗེ་ནི་གཟུང་འཛིན་དང་བྲལ་ 
བའི་རྡོ་རྗེ། བློ་གྲོས་ནི་ཤེས་རབ་དང་ལྡན་པའོ། །དོན་བཞིན་ནི་དངོས་མེད་སྣ་ཚོགས་དངོས་ 
གཞི་མེད། རིག་ནི་སྐལ་ལྡན་གྱི་རྣལ་འབྱོར་པ་རིག་པའོ། །
ཕ་རོལ་ཕྱིན་པ་ཀུན་རྫོགས་པ། །ཞེས་པ། ཕ་རོལ་ནི་འཁོར་བའི་ཕ་རོལ་ཏུ་ཕྱིན་ 
པའོ། །ཕྱིན་པ་ནི་མྱ་ངན་འདས་པའི་སྐམ་སར་གནས། ཀུན་རྫོགས་ནི་སངས་རྒྱས་ཀྱི་ཞིང་ 
ཁམས་དབྱེ་བསལ་མེད་པར་མཆོད་པའོ། །ས་རྣམས་ཀུན་གྱི་རྒྱན་དང་ལྡན། །ཞེས་པ། 
སངས་རྒྱས་ཀྱི་ས་བཅུའམ་བཅུ་དྲུག་ལ་སོགས་པའི་ས་རྣམས་ཀྱིས། རྒྱན་ནི་ཀུན་ཏུ་བཟང་ 
པོ་འབྱེད་པ་མེད་པའི་ས་དང་ལྡན་པའོ། །རྣམ་པར་དག་པ་བདག་མེད་ཆོས། །ཞེས་པ། 
ཉོན་མོངས་པ་རྣམ་པར་དག་པའོ། །བདག་མེད་ཆོས་ཞེས་པ་གཉིས་སུ་མེད་པ་ཡེ་ཤེས་ཀྱི་ 
སྟོབས་སུ་གྱུར་པའོ། །ཡང་དག་ཡེ་ཤེས་ཟླ་འོད་བཟང༌། །ཞེས་པ། ཡང་དག་པའི་ཡེ་ཤེས་
134

༄༅། །ཟབ་གཏེར་ཆོས་ཀྱི་མཛོད་ཁང་།
ནི་སྐྱེ་མེད་ཀ་དག་གི་དགོངས་པ་ལ། རྣམ་པར་རྟོག་པ་མ་རིག་པའི་མུན་པ་སེལ་བ་ནི་དཔེར་ 
ན་ཚེས་བཅོ་ལྔའི་ཟླ་བའི་འོད་བཟང་ཞིང་གསལ་བ་ལྟ་བུའོ། །བརྩོན་ཆེན་སྒྱུ་འཕྲུལ་དྲྭ་བ་ 
སྟེ༑ །ཞེས་པ། བརྩོན་པ་ཆེན་པོ་ཐེག་པ་ཆེན་པོའི་ཆོས་སྒོར་འཇུག་པ་ལ་བརྩོན་པ། སྒྱུ་ནི་ 
མ༑ འཕྲུལ་ནི་བུ། དྲྭ་བ་ནི་མ་བུ་དབྱེར་མེད་པའོ། །རྒྱུད་ཀུན་གྱི་ནི་བདག་པོ་མཆོག །ཅེས་ 
པ༑ རྒྱུད་ཀུན་གྱི་བདག་པོའམ་རྩ་བར་གྱུར་ཅིང་། རྒྱུད་ཀུན་གྱི་ས་བོན་འདི་ནས་ཟིན་པས་ 
ན་བདག་པོའི་མཆོག་ཅེས་གསུངས་སོ། །
ཡང་ན་རྒྱུད་ལ་བསམ་གྱིས་མི་ཁྱབ་བརྗོད་ཀྱིས་མི་ལང་ཡང་བཞིར་འདུ་སྟེ། རྣལ་
འབྱོར་གྱི་རྒྱུད་དང་། རྣལ་འབྱོར་མའི་རྒྱུད་དང་། བླ་ན་མེད་པའི་རྒྱུད་དང་། སྙིང་པོ་གོང་ན་ 
མེད་པའི་དོན་གྱི་རྒྱུད་དོ། །ཡང་ན་བྱ་བའི་རྒྱུད་ཀྲི་ཡ། སྤྱོད་པའི་རྒྱུད་ཨུ་པ་ཡ། རྣལ་འབྱོར་ 
གྱི་རྒྱུད་ཡོ་གའོ། །ཡང་ན་ཞེ་སྡང་ལམ་དུ་ཁྱེར་བ་ཕའི་རྒྱུད། འདོད་ཆགས་ལམ་དུ་ཁྱེར་བ་ 
མའི་རྒྱུད། གཏི་མུག་ལམ་དུ་ཁྱེར་བ་སྙིང་པོ་གོང་ན་མེད་པ་དགུ་རྩེ་སྤྱི་ཏིའི་རྒྱུད་རྣམས་སོ། ། 
ཡང་ན་གསང་བ་སྒྱུ་འཕྲུལ་ཐབས་ཤེས་རབ་གཉིས་སུ་མེད་པའི་རྒྱུད། ཨ་ནུ་ཡོ་ག་དབྱིངས་ 
དང་ཡེ་ཤེས་གཉིས་སུ་མེད་པའི་རྒྱུད། རྫོགས་པ་ཆེན་པོ་མ་སྤངས་ལ་རང་གྲོལ་ཡེ་སངས་ 
རྒྱས་པའི་རྒྱུད་དང་། ཐེག་པ་དགུའི་རྩེ་ཆོས་ལ་ལ་ཟླས་པའི་རྒྱུད་དོ། །དེའི་ཕྱིར་ན་རྒྱུད་ཀྱི་ 
མངའ་བདག་ལྟ་བུ་ནི་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་རིན་པོ་ 
ཆེ་ཞེས་པ་ལྟ་བུའི་རྒྱུད་འདི་ཡིན་ནོ། །འདི་ནི་གསལ་བ་ཉི་ཟླའི་རྒྱུད། ཡངས་པ་ནམ་མཁའི་ 
རྒྱུད། ཟབ་པ་རྒྱ་མཚོའི་རྒྱུད། དགོས་འདོད་འབྱུང་བ་ནོར་བུ་རིན་པོ་ཆེའི་རྒྱུད་དོ། །རྡོ་རྗེ་ 
གདན་ནི་མ་ལུས་ལྡན། །ཞེས་པ། སྙིང་པོ་འགྱུར་བ་མེད་པའི་དོན་བསྟན་ནོ། །དོན་འགྱུར་ 
བ་མེད་པའི་དགོངས་པ་དེ་རྣལ་འབྱོར་པ་ལ་ལྡན་ནོ། །ཡེ་ཤེས་སྐུ་རྣམས་མ་ལུས་འཆང་། ། 
ཞེས་པ། ཡེ་ཤེས་ནི་སྐྱེ་མེད་ཀ་དག་ཏུ་ཤེས་པའོ། །སྐུའི་རྣམ་པ་གྲངས་མེད་པ་ཡང་ཡོད་པ།
135

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྐྱེ་མེད་འགྱུར་མེད་རྟོགས་པས།སྐུ་རྣམས་མ་ལུས་པ་རྣལ་འབྱོར་པས་འཆང་བའོ། །ཀུན་ 
ཏུ་བཟང་པོ་བློ་གྲོས་བཟང་། །ཞེས་པ། འདི་ནི་ཆོས་སྐུའི་སྟོན་པ་གོང་དུ་བསྟན་པ། འབྲུ་ 
བཤད་ན་ཀུན་ནི་སྣང་སྲིད་འཁོར་འདས། ཏུ་ནི་ཆོས་ཀྱི་དབྱིངས། བཟང་པོ་ནི་འཕོ་འགྱུར་ 
མེད་པའི་དགོངས་པའོ། །བློ་གྲོས་བཟང་སྟེ་སྐྱེ་མེད་ཀ་དག་གི་དགོངས་པ་དང་ལྡན་པའོ། ། 
ས་ཡི་སྙིང་པོ་འགྲོ་བ་འཛིན། །ཞེས་པ། འབྱུང་བ་སའི་སྙིང་པོ་ནི་གསེར་རོ། །དེ་འགྱུར་བ་ 
མེད་པ་བཞིན་དུ་སེམས་ཅན་ཐམས་ཅད་ལ་སྙིང་པོས་ཁྱབ་པའོ། །
ཡང་ན་འབྱུང་བ་ས་གཞི་ནི་སྣང་སྲིད་འཁོར་འདས་སྐྱེ་འགུལ་སེམས་ཅན་བདེ་སྡུག་ 
བཟང་ངན་ལ་སོགས་པ་ཐམས་ཅད་ཀྱི་གཞི་སའི་སྙིང་པོས་འཛིན་ཅིང་གཞི་མ་བྱེད་པའོ། ། 
དམ་པའི་ཆོས་ཀྱི་བཅའ་གཞི་དཔེ་དང་སྦྱར་རོ། །སངས་རྒྱས་ཀུན་གྱི་སྙིང་པོ་ཆེ། །ཞེས་པ།
སངས་རྒྱས་ཀུན་གྱི་སྙིང་པོའམ་ཡང་སྙིང་བཅུད་འདུས་པའི་གདམས་ངག་ནི་སྐྱེ་མེད་ཀ་དག་ 
དངོས་མེད་ཟང་ཐལ་དེ་ཉིད་དོ། །ཆོས་ཐམས་ཅད་ཀྱི་སྙིང་པོ་གཅིག་ཏུ་འདུས་པ་དང་སྦྱར་ 
རོ༑ ༑སྤྲུལ་པའི་འཁོར་ལོ་སྣ་ཚོགས་འཆང༌། །ཞེས་པ། འཁོར་ལོ་རྣམ་པ་བདུན་དུ་བསྟན་ཏེ། 
ལུས་ལ་གནས་པ་རྩའི་འཁོར་ལོ། བཀོད་པ་བྱང་ཆུབ་སེམས་ཀྱི་འཁོར་ལོ། སྙིང་ག་ཆོས་ 
ཀྱི་འཁོར་ལོ། ཐུགས་ཀ་ཤེས་རབ་ཀྱི་འཁོར་ལོ། གསང་བ་ཐབས་དང་ཤེས་རབ་ཀྱི་འཁོར་ 
ལོ༑ སྤྱི་བོ་བདེ་བ་ཆེན་པོའི་འཁོར་ལོ། ལྟེ་བ་སྤྲུལ་པའི་འཁོར་ལོ་དང་བདུན་ནོ། །འཁོར་ལོ་ 
དེ་རྣམས་ལ་རྩིབས་སུ་ཡོད་པ་དང་། རྩའི་གྲངས་སུ་ཡོད་པ་དང་། གང་ན་གནས་པ་དང་། 
ཆོས་གང་མཚོན་པ་དང་། གཏན་ལ་ཕབས་ནས་གང་འབྱུང་བ་ནི་གཞན་དུ་ཤེས་པར་བྱའོ། ། 
སྣ་ཚོགས་འཆང་བ་ནི་འཁོར་ལོ་དེ་རྣམས་རྣལ་འབྱོར་པས་འཆང་བའོ། ། 
དངོས་པོ་ཀུན་གྱི་རང་བཞིན་མཆོག །ཅེས་པ། སྤྱི་ཏི་ཡོ་གའི་གདམས་ངག་བསྟན་ཏེ། 
དངོས་པོ་ནི་གཞིའི་གནས་ལུགས་སོ། །རང་བཞིན་ནི་རྒྱུ་རྐྱེན་དང་འཕོ་འགྱུར་མེད་པའི་རང་
136

༄༅། །ཟབ་གཏེར་ཆོས་ཀྱི་མཛོད་ཁང་།
བཞིན་ནོ། །མཆོག་ནི་སྙིང་པོ་ལྷུན་གྱིས་གྲུབ་པའོ། །དངོས་པོ་ཀུན་གྱི་རང་བཞིན་འཛིན། ། 
ཞེས་པ། དངོས་པོ་ནི་སྐྱེ་མེད་ཀ་དག་གི་དངོས་པོའོ། །དེའི་དོན་འཛིན་པ་ནི་རྣལ་འབྱོར་ 
པའོ། །སྐྱེ་མེད་ཆོས་དེ་སྣ་ཚོགས་སྟོན། །ཞེས་པ། ཆོས་ཉིད་སྙིང་པོ་སྐྱེ་བ་མེད་པ་གནད་དུ་ 
ཆུད་ཅིང་དངོས་མེད་བློ་འདས་སུ་གྱུར་ན། སྐྱེ་མེད་རྟོགས་པའི་གནད་དང་དགོངས་པ་ཆོས་ 
སྣ་ཚོགས་སྟོན་ནུས་པའོ། །དགོངས་འདུས་ནས། ཀུན་གྱི་རང་བཞིན་གཅིག་ཤེས་ན། །ཀུན་ 
ལ་དབང་བསྒྱུར་ཐོབ་པ་ཡིན། །ཡེ་དབང་ཆེན་པོ་རྫོགས་པའོ། །ཞེས་གསུངས་སོ། །ཆོས་སྐུ་ 
ངོ་བོ་ཉིད་འཆང་བ། །ཞེས་པ། ཆོས་ཀུན་ནི་ཕུང་པོ་དང་ཁམས་དང་སྐྱེ་མཆེད་ཀྱིས་བསྡུས་ 
པའི་ཆོས་མ་ལུས་པའི་ངོ་བོ་ཆོས་ཉིད་དོན་དམ་པ་གཅིག་མ་ཤེས་ན། གཞན་ཐ་སྙད་ཀྱི་ཆོས་
ཇི་ཙམ་ཤེས་ཀྱང་མི་ཕན་ནོ། །ཆོས་ཐམས་ཅད་ཀྱི་ངོ་བོ་ཉིད་ཆེན་པོ་དེ་ནི་གསང་བདག་ཆེན་ 
པོས་ཀྱང་མཚོན་དུ་མི་ནུས་སོ། །མིང་ཙམ་ལས་འདི་ཞེས་བསྟན་པར་ནི་རྡོ་རྗེ་སེམས་དཔས་ 
ཀྱང་མཚོན་དུ་མེད་ཅེས་གསུངས་སོ། །རེ་ཞིག་མ་རྟོགས་པ་སློབ་མའི་བློ་ལ་མཚོན་ནས་ 
བསྟན་ན། ཨཏྣ་དྷརྨ་ཛྙཱ་ན་དྷ་ཏུ་བྷྱོཿ་ཡ་དྷི་ཏ་ཨཾ་ཨ། ཞེས་གསུངས་སོ། །ཆོས་ཐམས་ཅད་ནི་ 
ནམ་མཁའ་ལྟ་བུའོ། །ནམ་མཁའ་ནི་ཇི་ལྟ་བུ་ཞེ་ན། ནམ་མཁའ་ནི་མཐའ་དང་དབུས་མེད་ 
དེ་ཕྱོགས་དང་རིས་མེད་པའོ། །
ནམ་མཁའ་བསྟན་ཏུ་བཏུབ་བམ་ཞེ་ན། ཆོས་ཉིད་ནམ་མཁའ་བསྟན་དུ་མི་བཏུབ་སྟེ། 
མཚོན་བརྗོད་ཐམས་ཅད་ལས་འདས་སོ། །དེ་བཞིན་དུ་ཆོས་ཉིད་ངོ་བོ་ཉིད་དང་། མཐའ་ 
དབུས་མི་གནས་ཏེ། ཕྱོགས་རིས་དང་ང་བདག་ཐམས་ཅད་ལས་འདས། རེ་ཞིག་བསྟན་ 
ན༑ སྐྱེ་མེད་སྣ་ཚོགས། ཅང་མེད། ཅིར་སྣང་། ཡེ་མེད། ཀུན་གཞི། མེད་ལས་ཀུན་འབྱུང་། 
དངོས་མེད་སྣ་ཚོགས་སོ། །སྐལ་ལྡན་སྐྱེས་བུ་ཆེན་པོ་ངེས། འོན་ཀྱང་དེ་ལྟར་མ་རྟོགས་པ་ 
དེ་ལ། རེ་ཞིག་ཏུ་ཆོས་ཀུན་གཞི་ངོ་བོ་ཉིད་སྙིང་པོ་ཡང་དག་པའི་གདམས་ངག་ཚིག་གསུམ་
137

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྟན་ཏེ། སྐྱེ་མེད་ཀ་དག །དངོས་མེད་ཟང་ཀ །བྱར་མེད་བློ་འདས་སོ། །འཆང་བ་ནི་ 
སྐལ་ལྡན་གྱིས་དེ་ལྟར་རྟོགས་ཤིང་རྒྱུད་ལ་ཞེན་པ་མེད་པའི་ཚུལ་གྱིས་འཆང་ངོ་། །ཤེས་ 
རབ་ཆེན་པོས་སྐད་ཅིག་ལ། ཞེས་པ། ཤེས་རབ་ཆེན་པོའི་ཚད་ནི་ཐུགས་རྒྱ་མཚོ་ལྟ་བུ་ལ་ 
དགོངས་པ་ནམ་མཁའ་ལྟ་བུའི་ཀློང་ནས། ཡེ་ཤེས་ཆེན་པོ་ཉི་ཟླ་ལྟ་བུ་ཤར་ནས་བློ་མ་རིག་
པའི་སྒྲིབ་གཡོགས་ཀྱི་མུན་པ་ཐམས་ཅད་དུས་གཅིག་ཏུ་སངས་པས། ཤེས་རབ་ཆེན་པོ་ 
མཚོན་གྱི་རྒྱལ་པོ་རལ་གྲི་དང་འདྲ་བས་ཕྱི་ནང་སྣོད་བཅུད་སྣང་སྲིད་འཁོར་འདས་ཡོད་ 
མེད་རྟག་ཆད་ཀྱི་ཆོས་ཐམས་ཅད་སྒྲོ་འདོགས་དུས་གཅིག་ལ་བཅད་པའོ། །ཆོས་ཀུན་ཁོང་ 
དུ་ཆུད་པ་འཆང༌། །ཞེས་པ། ཆོས་ཐམས་ཅད་མ་ལུས་ལུས་པ་མེད་པར་རྟོགས་ནས་ཁོང་ 
དུ་ཆུད་ཅིང༌། སྦྱངས་པའི་འཕྲོ་ཅན་སྐལ་ལྡན་གྱིས་ཐམས་ཅད་མཁྱེན་ཅིང་ཐུགས་སུ་ཆུད་ 
དོ༑ ༑ཆོས་ཀུན་མངོན་པར་རྟོགས་པ་སྟེ། །ཞེས་པ། ཆོས་ཀུན་ནི་ཆོས་ཀྱི་སྒོ་མོ་བརྒྱད་ཁྲི་ 
བཞི་སྟོང་ངོ་། །ཆོས་དེ་རྣམས་མངོན་པར་རྟོགས་ཤིང་ཐུགས་སུ་ཆུད་པ་ནི་བཅོམ་ལྡན་འདས་ 
སོ༑ ༑ཐུབ་པ་བློ་མཆོག་འབྱུང་པོ་སེལ། །ཞེས་པ། ཐུབ་པ་ནི་འགོང་པོ་ང་བདག་ཐུབ་པའོ། ། 
ཡང་ན་དུག་ལྔ་དུག་གསུམ་ལ་སོགས་ཏེ་ཉོན་མོངས་པ་མ་ལུས་པའོ། །བློ་མཆོག་ 
སྐྱེ་མེད་ཀ་དག་རྟོགས་པའི་བློ་དང་ལྡན་པའོ། །འབྱུང་པོ་སེལ་ནི་མི་མཐུན་པའི་ཕྱོགས་ 
ཉོན་མོངས་པའི་དགྲ་རྣམས་སེལ་བའོ། །མི་གཡོ་རབ་ཏུ་དང་བའི་བདག །ཅེས་པ། བློ་ 
འབྲིང་གི་རྣལ་འབྱོར་པའི་དགོངས་ཉམས་བསྟན་ཏེ། མི་གཡོ་བ་ནི་ཡིད་གར་ཡང་མི་གཡོ་
བའོ། །རབ་ཏུ་ཡང་ཡིད་རིག་སེམས་ཀྱི་རྣམ་པ་དེ་ཡུལ་གང་ལ་ཡང་མི་གཡོ་བའོ། །དང་ 
བའི་ཞེས་པ་མ་ཉམས་ཏེ། གསལ་ལ་དྭངས་པ་དངོས་གཞི་ཅི་ཡང་མེད་པའོ། །དང་གསལ་ 
མེར། ཁྱིལ། ཕྱ། ཡེང་། བུན་ལོང་གསལ་བའི་ངོ་བོ་ཉིད། གཟའ་གཏད་དང་བྲལ་བ་རིག་ 
པ་ཡུལ་འཛིན་མེད་པར་གྲོལ། སེམས་ཀྱི་ཆགས་སྡང་མྱོང་གྲོལ། རིག་མེད་གསལ་དྭངས་
138

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱི་དགོངས་པ་སྟེ། བློའི་ཆོས་ཐམས་ཅད་ལས་ཡོངས་སུ་འདས་སོ། །བདག་ཅེས་པ་ནི་རྣལ་ 
འབྱོར་པ་དོན་རྟོགས་པའི་སྐལ་ལྡན་ནོ། །རྫོགས་པའི་སངས་རྒྱས་བྱང་ཆུབ་འཆང་། །ཞེས་ 
པ༑ གང་ལྟར་རྟོགས་པ་དེ་ལ། སངས་རྒྱས་མ་ལུས་པའི་ཐུགས་དགོངས་ཡོངས་སུ་རྫོགས་ 
ཏེ༑ བྱ་རྩོལ་གྱི་ཆོས་སངས། བྱར་མེད་བློ་འདས་ཆེན་པོའི་དོན་རྒྱས་སོ། །བྱང་བ་ནི་བློའི་ 
ཆོས་བྱང་། ཆུབ་པ་ནི་བློ་འདས་ཆེན་པོའི་དགོངས་པ་ཡོངས་སུ་ཆུབ་པའོ། །འཆང་བ་ནི་རྣལ་ 
འབྱོར་པས་འཆང་བའོ། །
སངས་རྒྱས་ཀུན་གྱི་མངོན་སུམ་པ། །ཞེས་པ། སྤྱི་ཏིའི་གཞུང་གིས་མངོན་སུམ་དུ་ 
སངས་རྒྱས་ཀྱི་དགོངས་པ་ཆོས་སྐུ་གཅེར་མཐོང་དུ་བསྟན་ཏེ། འདི་ཀ་ལྟར་རྩོལ་སྒྲུབ་བྱ་ 
མི་དགོས་པར་སངས། གཞན་ནས་བཙལ་ཞིང་སྒྲུབ་མི་དགོས་པར་རྒྱས། མངོན་སུམ་པ་ 
ཞེས་པ་འདི་ཀ་ལྟར་དབང་པོ་ལྔས་མངོན་སུམ་དུ་སྣང་བའི་ཡུལ་ལྔ་ལ། རིག་པ་ཡོད་མེད་ 
སེམས་ཀྱི་དྲན་རྟོག་བློ་དང་ཤེས་པ་གཟུང་འཛིན་དུ་མ་སྐྱེས་ན་གསལ་དག་ཟང་ཀ་ཆེན་པོའི་
དགོངས་པའོ། །རྒྱལ་རིགས་ཡིད་དྲན་སེམས་གཞན་དུ་གྱུར་པ་ཡང་། རང་བྱུང་རང་བརླག་ 
རང་ཞི་རང་སངས་རང་གྲོལ་ལོ། །རིག་སེམས་ཡིད་ཀྱི་རྣམ་པར་ཤེས་པ་ནི། །སྣང་སྲིད་ཅིར་ 
སྣང་སྣ་ཚོགས་ཆོས་རྣམས་ལ། །དེར་འཛིན་རིག་མེད་གཟུང་འཛིན་བློ་ལས་གྲོལ། །མི་འགྱུ་ 
མི་འཇུག་མི་སེམས་མི་སྤྱོད་ན། །མི་ལེན་མི་འདོར་མི་སྤོང་མཉམ་པའི་རྒྱལ་པོར་གནས། ། 
དེར་འཛིན་བྱ་རྩོལ་བློ་ཡི་ཆོས་ལས་གྲོལ། །དེ་ལྟར་ཤེས་ན་སངས་རྒྱས་ཅེར་གྱིས་མཐོང་། ། 
མཐོང་བའི་དུས་ན་ངོས་གཟུང་མེད། །མེད་པ་དེ་ཀ་མཐོང་བ་ཡིན། །ཅེས་གསུངས་སོ། ། 
ཀུན་བྱེད་ལས་ཀྱང་། ང་ལ་བལྟ་བར་འདོད་པ་རྣམས། །བལྟ་བར་མ་བྱེད་དེ་བཞིན་ཉིད་ལ་ 
ཞོག །མ་བལྟས་བཞག་པས་དེ་བཞིན་ཉིད་དང་མཇལ། །སངས་རྒྱས་ཀུན་གྱི་དགོངས་པ་དེ་ 
ལ་འདུས། །ཞེས་གསུངས་སོ། །དུས་གསུམ་སངས་རྒྱས་ཀྱིས་ཀྱང་ང་མི་མཐོང་། །མ་མཐོང་
139

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་དེ་མཐོང་བའི་དམ་པ་ཡིན། །ཞེས་གསུངས་སོ། །ཡང་རྫོ་གས་པ་ཆེན་པོ་ལྟར་བཤད་ན། 
མངོན་སུམ་དུ་སྣང་བ་ཐམས་ཅད་ནི་སྐུ། སྒྲ་སྐད་ཐམས་ཅད་ནི་གསུང་། དྲན་རྟོག་ཐམས་ 
ཅད་ནི་ཐུགས་སོ། །སྐུ་གསུང་ཐུགས་སུ་འདུས་པས་ན་མངོན་སུམ་པ་ཞེས་བྱའོ། །ཡེ་ཤེས་ 
མེ་ལྕེ་འོད་འབར་གསལ། །ཞེས་པ། ཡེ་སྙིང་པོ། ཤེས་སྐྱེ་མེད་དུ་ཤེས། མེ་ལྕེ་ནི་ཤེས་རབ་ཡེ་ 
ཤེས་ཀྱི་མེ་ལྕེས་ཞེ་སྡང་གི་མེ་འབར་བ་འཇོམས་ཤིང་ཉོན་མོངས་པ་ཐམས་ཅད་བསྲེག་པར་ 
བྱེད་པའོ། །འོད་འབར་ཞེས་པ་རྟོགས་པའི་ཡེ་ཤེས་བརྗོད་ཀྱིས་མི་ལང་བའི་རྩལ་འོད་རབ་ 
ཏུ་འབར་བས། ཉོན་མོངས་མ་རིག་མུན་པའི་སྨག་རུམ་བསལ་ནས། སྣང་གསལ་ཡེ་ཤེས་ 
འོད་ཀྱི་དཀྱིལ་འཁོར་རྒྱས་པར་རབ་ཏུ་གྲགས་སོ། ། 
དེ་ཡན་ཆོད་ཚིགས་བཅད་བཞི་བཅུ་རྩ་གཉིས་ཀྱིས་སོ་སོར་རྟོག་པའི་ཡེ་ཤེས་ཀྱི་སྒོ་
ནས། སྣང་བ་མཐའ་ཡས་ཀྱི་དཀྱིལ་འཁོར་ལ་བསྟོད་པའི་སྐབས་སོ། །སྤྱིར་ཚིག་ཁྲ་བོ་ཁྲ་ 
རྟགས་འདྲེས་མར་ཡོད་པས་དོན་རྒྱ་ཆེ་བ་དང་སྦྱར་ཞིང་བཤད་དོ། །འདོད་པའི་དོན་གྲུབ་ 
དམ་པ་སྟེ། །ཞེས་པ། འདི་ལ་ཡང་འབྲུ་ལྔའམ་བཅུ་ཐམ་པས་འཆད་དེ། འདོད་པ་ཞེས་ 
པ་ཉན་ཐོས་པས་བདག་མེད་པར་འདོད། །རང་རྒྱལ་པས་རྣམ་པར་རིག་བྱེད་དུ་འདོད། 
སེམས་ཙམ་པས་གཟུང་འཛིན་གཉིས་མེད་དུ་འདོད། དབུ་མ་པས་བདེན་པ་དབྱེར་མེད་དུ་ 
འདོད། ཀྲི་ཡས་རིགས་གསུམ་མགོན་པོར་འདོད། ཨུ་པ་ཡས་དག་པ་ཆོས་ཉིད་དུ་འདོད། 
ཡོ་གས་རིགས་ལྔའི་སངས་རྒྱས་སུ་འདོད། །མ་ཧཱས་སྣང་སྟོང་གཉིས་མེད་དུ་འདོད། ཨ་ 
ནུས་དབྱིངས་དང་ཡེ་ཤེས་གཉིས་མེད་དུ་འདོད། ཨ་ཏིས་རང་ཤར་རང་གྲོལ་བར་འདོད། 
སྤྱི་ཏིས་སྣང་བ་རང་གྲོལ་ཆེན་པོར་འདོད་པའོ། །
དོན་གྲུབ་ཅེས་པས་ཐེག་པ་རིམ་པ་དགུ་ལ་རང་རང་གི་འདོད་པའི་ལྟ་བ་ལས་གྲུབ་ 
པའི་འབྲས་བུ་དགུ་བསྟན་ཏེ། ཉན་ཐོས་ཀྱིས་དགྲ་བཅོམ་པའི་འབྲས་བུ་འགྲུབ། རང་རྒྱལ་
140

༄༅། །ཟབ་གཏེར་ཆོས་ཀྱི་མཛོད་ཁང་།
གིས་བསེ་རུ་ལྟར་ཉག་གཅིག་གི་དོན་འགྲུབ། བྱང་ཆུབ་སེམས་དཔའི་ཐེག་པས་ཀུན་ཏུ་འོད་ 
ཀྱི་སངས་རྒྱས་འགྲུབ། ཀྲི་ཡས་རིགས་གསུམ་གྱི་སངས་རྒྱས་འགྲུབ། ཨུ་པ་ཡས་རིགས་ 
བཞིའི་སངས་རྒྱས་འགྲུབ། ཡོ་གས་དེ་ཉིད་སུམ་ཅུ་རྩ་གཉིས་དང་། སྟུག་པོ་བཀོད་པའི་ 
སངས་རྒྱས་འགྲུབ། མ་ཧཱས་རྡོ་རྗེ་འཛིན་པའི་སངས་རྒྱས་འགྲུབ། ཨ་ནུ་ཡོ་གས་རྡོ་རྗེ་འཆང་ 
གི་སངས་རྒྱས་འགྲུབ། ཨ་ཏི་ཡོ་གས་ཀུན་ཏུ་བཟང་པོའི་སངས་རྒྱས་འགྲུབ། སྤྱི་ཏི་ཡོ་གས་ 
སྒྲུབ་པའི་འབྲས་བུ་མི་འདོད་དེ། ཡེ་ནས་དོན་རྟོགས་ཀ་དག་རྣལ་མའི་སངས་རྒྱས་འགྲུབ། 
ཐེག་པ་བཅུས་འདོད་པའི་དོན་གྱི་འབྲས་བུ་འགྲུབ་པའོ། །ཚིག་ཀུན་བཤད་པས་མ་ལང་ 
སྐབས་མགོར་བཤད་ཅིང་དཀྲོལ། དེ་ལྟར་ཤེས་རབ་ཅན་གྱིས་ཚིག་ཀུན་བཤད་པར་བྱ། 
འདོད་པ་ནི་སྐྱེ་མེད་ཀ་དག་འདོད། གྲུབ་པ་ནི་སྙིང་པོ་འཕོ་འགྱུར་མེད་པས་གྲུབ་པས་ན། 
འདོད་པའི་དོན་གྲུབ་དམ་པ་སྟེ། །ཞེས་གསུངས་སོ། །ངན་སོང་ཐམས་ཅད་རྣམ་སྦྱོང་བ། ། 
ཞེས་པ། ངན་སོང་ནི་དམྱལ་བ་ཡི་དྭགས་བྱོལ་སོང་གསུམ་གྱི་སྡུག་བསྔལ་རྣམ་པར་བྱང་ 
བར་མཛད་ཅིང་སྒྲིབ་པ་ཐམས་ཅད་སྦྱོང་བ་པོ་ནི་འཕགས་པ་འཇམ་དཔལ་ལོ། །མགོན་པོ་ 
སེམས་ཅན་ཀུན་གྱི་མཆོག །ཅེས་པ། མགོན་པོ་ནི་སེམས་ཅན་རྣམས་ཀྱི་མགོན་ཏེ་བཅོམ་ 
ལྡན་འདས་སོ། །སེམས་ཅན་གྱི་དོན་བྱེད་པའི་མཆོག་ནི་རྗེ་བཙུན་འཕགས་པ་འཇམ་དཔལ་ 
ལོ༑ ༑སེམས་ཅན་ཐམས་ཅད་རབ་གྲོལ་བྱེད། །ཅེས་པ། སེམས་ཅན་ཐམས་ཅད་ནི་སྡུག་ 
བསྔལ་གྱིས་གདུངས་ཤིང་ཉོན་མོངས་པ་རྣམས་སོ། །འདོད་ཆགས་ཀྱི་རྒྱ་མཚོ་ཆེན་པོར་ཆུད་
པས། བཅོམ་ལྡན་འདས་ནི་སྡུག་བསྔལ་ཆུ་བོ་བཞི་ལས་སྒྲོལ་བར་བྱེད་པའི་གྲུ་ལྟ་བུའོ། ། 
ཉོན་མོངས་གཡུལ་དུ་གཅིག་དཔའ་བ། །ཞེས་པ། ཉོན་མོངས་པ་ནི་དུག་ལྔ། གཡུལ་ 
དུ་ཞེས་པ་ཏིང་ངེ་འཛིན་ལས་སུ་རུང་བ་དགྲའི་གཡུལ་ངོ་རུ། གཅིག་དཔའ་བ་ཞེས་པ་སྐྱེ་ 
མེད་ཀ་དག་གི་དགོངས་པ་ལ་དཔའ་བའོ། །མི་ཤེས་དགྲ་ཡི་དྲེགས་པ་འཇོམས། །ཞེས་པ།
141

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མི་ཤེས་པ་ནི་མ་རིག་པས་ཡང་དག་པའི་དོན་མི་ཤེས་པའོ། །དགྲ་ནི་ལྟ་བ་ལོག་པ་དུག་ལྔ་ང་ 
རྒྱལ་གྱི་དགྲའི་དྲེགས་པ་དེ་ཉིད་རྗེ་བཙུན་འཇམ་དཔལ་གྱིས་འཇོམས་པའོ། །དཔལ་ལྡན་ 
བློ་ལྡན་སྒེག་པར་ལྡན། །ཞེས་པ། དཔལ་ལྡན་ནི་ངན་སོང་གསུམ་གྱི་འཇིགས་པ་སྐྱོབ་པས་ 
ན་དཔལ་དང་ལྡན། བློ་ལྡན་ནི་རྟོགས་པའི་ཤེས་རབ་དང་ལྡན་པའོ། །སྒེག་པར་ལྡན་པ་ནི་ 
བྱར་མེད་བློ་འདས་ཀྱི་དོན་དང་ལྡན་པའོ། །བརྟན་པོ་མི་སྡུག་གཟུགས་འཆང་བ། །ཞེས་པ། 
གདུལ་བྱ་ཁྲོ་བོ་ལ་དགའ་བ་ལ་ཁྲོ་བོའི་གཟུགས་མི་སྡུག་པ་སྐུ་མདོག་ནག་པོར་བསྟན་པའོ། ། 
ཡང་ན་བརྟན་པོ་ནི་སྙིང་པོ་འགྱུར་བ་མེད་པར་གནས་པའོ། །གཟུགས་ནི་རྩལ་ལམ་སྣང་ 
ཚུལ་མ་འགགས་པའོ། །ལག་པ་བརྒྱ་པོ་ཀུན་བསྐྱོད་ཅིང་། །ཞེས་པ། ཁྲོ་བོ་ཆེན་པོ་དེ་རྐང་ 
ལག་དང་བརྟུལ་ཞུགས་སྤྱོད་པའི་གར་ཐབས་བསྟན་ཏེ། ཁྲོ་བོ་དེ་ལ་དབུ་བརྒྱ། གདོང་པ་ 
བརྒྱ། ལག་པ་བརྒྱ། རྐང་པ་བརྒྱའམ་བཞིའམ་དྲུག་གམ་བཅུ་གཉིས་སུ་སྤྲུལ་ནས་ཀུན་ཏུ་ 
བསྐྱོད་པར་མཛད་ཅིང་གར་མཛད་དོ། །
གོམ་པའི་སྟབས་ཀྱིས་གར་བྱེད་པ། །ཞེས་པ། ཁྲོ་བོ་ཆེན་པོ་དེའི་ཞབས་ཀྱི་གོམ་པ་ 
གཡས་པ་བརྐྱང༌། གཡོན་བསྐུམ་པ་དང་། གཡས་པ་བསྐུམ། གཡོན་བརྐྱང་བ་དང༌། 
ཞབས་བགྲད་པའི་ཚུལ་གྱིས་སྟོབས་དང་ལྡན་པའི་གར་མཛད་དོ། །དཔལ་ལྡན་ལག་པ་ 
བརྒྱས་གང་ལ། །ཞེས་པ། སྟོབས་དང་ལྡན་གར་དང་འགྲོ་བ་འདུལ་བའི་དཔལ་དང་ལྡན་ 
པའོ། །ལག་པ་བརྒྱས་གང་ལ་ཞེས་པ། ལག་པ་བརྒྱས་ཀྱང་། འདེགས་པ་དང་། བསྐུམ་པ་ 
དང་། བརྐྱང་པ་དང་། བཞད་པ་དང་། གཡོ་བའི་ཚུལ་གྱིས་གར་མཛད་དོ། །གར་དེ་གནས་ 
གང་དུ་བྱེད་པ་ནི། ནམ་མཁའ་ཁྱབ་པར་གར་བྱེད་པ། །ཞེས་པ། གར་བྱེད་པའི་གནས་ཏེ། 
ནམ་མཁའ་མཐའ་དང་དབུས་དང་ཕྱོགས་མཚམས་མེད་པ་ན་གར་མཛད་དོ། །ས་ཡི་དཀྱིལ་ 
འཁོར་བཞི་ཡི་ཁྱོན། །ཞེས་པ། འདིས་རྡུལ་ཚོན་གྱི་དཀྱིལ་འཁོར་བསྟན་ཏེ། འཕགས་
142

༄༅། །ཟབ་གཏེར་ཆོས་ཀྱི་མཛོད་ཁང་།
པ་འཇམ་དཔལ་ལ་དཀྱིལ་འཁོར་ཆེན་པོ་བདུན་དུ་བསྟན་ཏེ། དེ་ལ་རྡུལ་ཚོན་གྱི་དཀྱིལ་ 
འཁོར་ལ། དང་པོ་ས་བསླངས་པ་དང་། ས་སྦྱངས་པ་དང་། ས་བརྟག་པ་དང་། སའི་ལྷ་མོ་ 
བརྟན་མ་ལ་མཆོད་བསྟོད་དང་། སྟ་གོན་གྱི་ཆོ་ག་དང་ལྔའོ། །ཐིག་གདབ་པ་ལ་པྲ་ཏ་ཀ་ར་ 
མ་མན་ངག་གི་ཐིག་ལས་ཤེས་པར་བྱའོ། །ཚོན་བཀྱེ་བ་དང་བྲི་བ་ནི་གསང་ལྡན་མན་ངག་ཏུ་ 
ཤེས་པར་བྱའོ། །དཀྱིལ་འཁོར་བདུན་གང་བཞེངས་པ་ཡང་སྒྲུབ་ཐབས་བཞིན་དུ་ཤེས་པར་ 
བྱའོ། །རང་བཞིན་གྱི་དཀྱིལ་འཁོར་དང་། རྡུལ་ཚོན་གྱི་དཀྱིལ་འཁོར་དང་། སེམས་ཉིད་ཀྱི་ 
དཀྱིལ་འཁོར་འོད་གསལ་བ་དང་གསུམ་ལས། དེ་ནི་རྡུལ་ཚོན་གྱི་དཀྱིལ་འཁོར་ཡིན་ནོ། ། 
རང་བཞིན་གྱི་དཀྱིལ་འཁོར་ནི། དཀྱིལ་ཆོས་ཀྱི་དབྱིངས་ཡིན་ནོ། །འཁོར་ཡེ་ཤེས་ 
གསལ་དག་ཡིན། །སེམས་ཉིད་ཀྱི་དཀྱིལ་འཁོར་ནི། དཀྱིལ་སྙིང་པོ་མི་འགྱུར་བ་ཡིན། 
འཁོར་ཀ་དག་དྲི་མེད་ཡིན། རྐང་པ་ཡ་གཅིག་མཐིལ་གྱིས་གནོན། །ཞེས་པ། ཞབས་ཆེར་ 
མ་སོང་། ས་གཞི་ཆུང་ངུ་མ་སོང་བར། རྫུ་འཕྲུལ་གྱིས་དེ་ལྟར་སྟོན་ཅིང་མནན་པའོ། །རྐང་ 
མཐེབ་སེན་མོའི་ཁྱོན་གྱིས་ཀྱང༌། །ཞེས་པ། རྫུ་འཕྲུལ་གྱི་རྐང་མཐེབ་སེན་མོའི་ཁྱོན་ཙམ་ 
གྱིས་ཀྱང་ངོ༌། །ཚངས་པའི་ཡུལ་ས་རྩེ་ནས་གནོན། །ཅེས་པ། བཅོམ་ལྡན་འདས་ཀྱི་རྫུ་ 
འཕྲུལ་གྱི་སྟོབས་སྐྱེས་པས་ཚངས་པའི་ཡུལ་ས་བསམ་གཏན་དང་པོའི་ཡུལ་མན་ཆད་ཀྱང་
རྫུ་འཕྲུལ་གྱིས་མནན་པར་བསྟན་པའོ། །དོན་གཅིག་གཉིས་མེད་དམ་པའི་དོན། །ཞེས་ 
པ༑ ཡོ་གའི་དོན་གདམས་ངག་བསྟན་ཏེ། དོན་གཅིག་ནི་སྙིང་པོ་མེད་པ། གཉིས་མེད་ནི་ 
རྩིས་གདབ་མེད་པའོ། །དམ་པའི་དོན་ནི་ཀ་དག་བློ་འདས་སོ། །དམ་པའི་དོན་ནི་འཇིགས་ 
པ་མེད། །ཅེས་པ། དམ་པ་ནི་ཆོས་ཉིད་དོ། །དོན་ནི་དམ་པའོ། །འཇིགས་པ་མེད་པ་ནི་ 
ཉོན་མོངས་པའི་འཇིགས་པ་མེད་པའོ། །རྣམ་རིག་སྣ་ཚོགས་གཟུགས་དོན་ཅན། །ཞེས་པ། 
སེམས་ཙམ་རྣམ་བདེན་པའི་ལྟ་བ་སྟེ། རྣམ་པའི་གྲངས་ཇི་སྙེད་ཡོད་ཚད་དུ་ཤེས་པའི་གྲངས་
143

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱང་དེ་སྙེད་དུ་འདོད་པའི་སེམས་ཙམ་དང་། རྣམ་པར་ཤེས་པ་ཚོགས་བརྒྱད་དུ་འདོད་པའི་ 
སེམས་ཙམ་དང༌། ཚོགས་གཅིག་ཏུ་འདོད་པའི་སེམས་ཙམ་དང་། རྣམ་པར་ཤེས་པ་དང་ 
ཡུལ་གྱི་རྣམ་པ་གཉིས་སྒོ་ང་གཤགས་པ་ལྟར་དུ་འདོད་པའོ། །རྒྱལ་བའི་སྲས་དག་ཁམས་ 
གསུམ་པོ་འདི་ནི་སེམས་ཙམ་མོ། །ཞེས་གསུངས་སོ། །ཡུལ་རྣམ་པར་རིག་པ་ཐམས་ཅད་ 
སེམས་སུ་བདེན་པར་འདོད་པའོ། །
ཡང་ན་རྣམ་པ་ནི་ཡུལ་དུ་སྣང་བའི་དཀར་དམར་སྣ་ཚོགས་སུ་སྣང་བ་རྣམས་སོ། །
རིག་པ་ནི་རང་རིག་རང་གསལ་ཏེ། གསལ་བ་ལ་འཛིན་པ་མེད་པ་རྟོག་པ་མེད་པ་མར་མེ་ 
རླུང་གིས་མ་བསྐྱོད་པ་ལྟ་བུར་འདོད་པའོ། །ཡུལ་རྣམ་པ་སྣ་ཚོགས་པ་སེམས་ཉིད་ཀྱི་ཆ་ཡིན་ 
པས་ན། ཐམས་ཅད་སེམས་སུ་བདེན་པར་འདོད་པ་རྣམ་བདེན་ནོ། །སེམས་ཙམ་རྣམ་རྫུན་ 
པ༑ ཕྱི་རོལ་གྱི་ཡུལ་རྣམ་པ་སྣ་ཚོགས་འདི་འཁྲུལ་པ་ཡིན་ཅིང་མི་རྟག་བསླུ་བ་ཡིན་པའི་ཕྱིར་ 
ན་མི་བདེན་པའོ། །ཡུལ་དུ་སྣང་བ་འཁྲུལ་པ་སྟེ། །སེམས་ནི་རང་རིག་རང་གསལ་ལོ། །དེ་ 
ཕྱིར་གཟུང་བའི་ཡུལ་རྣམས་གྲུབ། །ཅེས་པའོ། །རྣམ་ནི་ཕྱི་རོལ་གྱི་རྣམ་པའོ། །འཇིག་རྟེན་ 
པའི་སེམས་ཙམ་མོ། །དེ་ནི་ཡང་དག་དངོས་མ་ཡིན། །ཞེས་གསུངས་སོ། །ཡང་ན་འབྲུ་ 
བཤད་ན། རྣམ་ཞེས་པ་ཕྱིའི་ཡུལ་གྱི་རྣམ་པའོ། །རིག་ཅེས་པ་སྐད་ཅིག་མ་སྔ་མ་རྒྱུ། ཕྱི་མ་ 
འབྲས་བུ་སྟེ། རང་རིག་རང་གསལ་ལོ། །སྣ་ཚོགས་ཞེས་པ་དཀར་དམར་རྣམ་པ་སྣ་ཚོགས་ 
ཀྱི་རྣམ་པར་སྣང་བའོ། །གཟུགས་དོན་ཅན་ཞེས་པ་ཡང་དག་པའི་ཀུན་རྫོབ་གཟུགས་སྣང་
ལ་དོན་བྱེད་ནུས་པ་གཟུགས་དོན་ཅན་ཞེས་གསུངས་སོ། །རྣམ་ཤེས་སྣ་ཚོགས་རྒྱུད་དང་ 
ལྡན། །ཞེས་པ། རྣམ་པར་ཤེས་པ་ཚོགས་བརྒྱད་དུ་འདོད་པའི་སེམས་ཙམ་མོ། །རྣམ་ཤེས་ 
ནི་ཚོགས་དྲུག་གམ་བརྒྱད་དོ། །སྣ་ཚོགས་ནི་ཉོན་མོངས་པ་སྣ་ཚོགས་པའོ། །རྒྱུད་དང་ལྡན་ 
པ་ནི་སེམས་ཅན་སྣ་ཚོགས་ཀྱི་རྒྱུད་དང་། རྣམ་ཤེས་བརྒྱད་དང་ལྡན་པའོ། །དངོས་དོན་མ་
144

༄༅། །ཟབ་གཏེར་ཆོས་ཀྱི་མཛོད་ཁང་།
ལུས་རྣམས་ལ་དགའ། །ཞེས་པ། དངོས་དོན་ནི་གནས་ལུགས་སོ། ། 
མ་ལུས་རྣམས་ལ་དགའ་ཞེས་པ་དོན་ཟབ་མོའི་གདམས་ངག་རྣམས་ལ་སྐལ་ལྡན་དེ་
དགའ་བའོ། །སྟོང་པ་ཉིད་དགའ་འདོད་ཆགས་བློ། །ཞེས་པ། བྱང་ཆུབ་སེམས་དཔའི་ཐེག་ 
པ་ཕ་རོལ་ཏུ་ཕྱིན་པའི་ལུགས་ཀྱིས་ཆོས་ཐམས་ཅད་སྟོང་པ་བཅོ་བརྒྱད་དུ་འདོད་དེ། དེ་ཡང་ 
དག་པར་ན་སྟོང་པ་དེ་ལ་སེམས་དགའ་ཞིང་ཡིད་ཆགས་ཀྱང་འདོད་ཆགས་ཀྱི་བློ་ཡིན་ཏེ། 
དེ་ནི་དོན་དམ་པ་མ་ཡིན་ནོ། །ཞེས་གསུངས་སོ། །སྲིད་པའི་འདོད་ཆགས་སོགས་སྤངས་ 
པ༑ ༑ཞེས་པ། སྲིད་པའི་འདོད་ཆགས་ནི། མངལ་ནས་སྲིད་པའི་འདོད་ཆགས་དང་། དྲོད་ 
གཤེར་ལས་སྲིད་པའི་འདོད་ཆགས་དང་། སྒོ་ང་ལས་སྲིད་པའི་འདོད་ཆགས་དང་། བརྫུས་ 
ཏེ་སྲིད་པའི་འདོད་ཆགས་དང༌། དེ་བཞི་ལས་གྲོལ་ཞིང་ཐ་མལ་པའི་འདོད་ཆགས་སྤངས་ 
པའོ། །སྲིད་གསུམ་དགའ་བ་ཆེན་པོ་སྟེ། །ཞེས་པ། ཐ་མལ་པའི་འདོད་ཆགས་དང་ཉོན་ 
མོངས་པ་ཐམས་ཅད་སྤངས་ནས་ནི། སྐྱེས་བུ་དམ་པ་དེ་མཁས་པ་དང་བཙུན་པ་དང་ལྡན་ 
པས་སྲིད་པ་གསུམ་ནས་བཀུར་སྟི་བྱ་བའི་གནས་ཡིན་ཏེ། སྲིད་གསུམ་གྱི་མི་རྣམས་རང་ལ་ 
ཤིན་ཏུ་ཡང་དགའ་བ་སྐྱེས་པའོ། །སྤྲིན་དཀར་དག་པ་བཞིན་དུ་དཀར། །ཞེས་པ། རྣམ་པར་ 
སྣང་མཛད་གཙོ་བོ་མཛད་པའི་དུས་སུ། ཡེ་ཤེས་སེམས་དཔའི་སྐུ་མདོག་བསྟན་ནོ། །སྤྲིན་ 
དཀར་ཞེས་པ་ཉོན་མོངས་པའི་སྐྱོན་གྱིས་མ་གོས་པའི་དཔེ་བསྟན་ནོ། ། 
དག་པ་ནི་སྐྱེ་མེད་ཀ་དག་མཚོན་པའི་དཔེའོ། །བཞིན་ནི་རྣལ་མའམ་གཤིས་སོ། ། 
དཀར་ནི་ཀ་དག་ལ་དྲི་མ་མེད་པའོ། །འོད་བཟང་སྟོན་ཀའི་ཟླ་བའི་འོད། །ཅེས་པ། འོད་ 
བཟང་པོ་ནི་མ་རིག་པའི་མུན་པ་སེལ་བའོ། །སྟོན་ཀའི་ཟླ་བའི་འོད་ཅེས་པ་ནི་དེ་ལ་སྤྲིན་ 
རྡུལ་མེད་པས་ཤིན་ཏུ་དཀར་པོའོ། །ཉི་མ་འཆར་ཁའི་དཀྱིལ་ལྟར་མཛེས། །ཞེས་པ། ཡེ་ 
ཤེས་ཀྱི་འོད་གནས་ལུགས་བསྟན་ཏེ། འོད་ཟེར་དེ་དཀར་ལ་དྭངས་པ། གསལ་ལ་མུན་པ་
145

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་པའི་ཤིན་ཏུ་དཀར་ལ་གསལ་བ་ཉི་མ་འཆར་ཁའི་ཟེར་བཞིན་དུ་བསམ་གྱིས་མི་ཁྱབ་ 
པ་འཆར་བའོ། །དཀྱིལ་ལྟར་ཞེས་པ་སྙིང་པོའི་དོན་དེ་ལྟ་བུ་དང་མི་འབྲལ་བའོ། །ཡང་ན་ 
འཇམ་དཔལ་ཡེ་ཤེས་སེམས་དཔའི་སྐུ་མདོག་ཉི་མ་འཆར་ཁའི་ཟེར་ལྟ་བུར་བསྟན་ནོ། །
སེན་མོའི་འོད་ནི་ཤས་ཆེར་དམར་བའི་མདོག་གོ། །ཡང་ན་སྐུ་མདོག་སྣང་བ་མཐའ་ཡས་ཀྱི་ 
དུས་སུ་ཤས་ཆེར་དམར་བར་བཞུགས་པའོ། །ཅོད་པན་བཟང་པོ་མཐོན་ཀའི་རྩེ། །ཞེས་པ། 
ཅོད་པན་ནི་དབུ་ལ་བཅིངས་པའོ། །མཐོན་ཀའི་རྩེ་ཞེས་པ་སྐུ་ཐོན་ནས་རྩེ་རྒྱལ་དུ་གནས་ 
པའོ། །སྐྲ་མཆོག་མཐོན་ཀ་ཆེན་པོ་འཆང༌། །ཞེས་པ། འཇམ་དཔལ་གྱི་དབུ་སྐྲ་ནི་སྐྲའི་ 
མཆོག་ཡིན་ནོ། །མཐོན་ཀ་ནི་ནོར་བུའི་འོད་དོ། །ཆེན་པོ་ནི་གཞན་ལས་ཁྱད་པར་དུ་གྱུར་ 
པའོ། །ནོར་བུ་ཆེན་པོ་འོད་ཆགས་དཔལ། །ཞེས་པ། ནོར་བུ་ཆེན་པོ་ནི་སེམས་ཉིད་ཀྱི་ནོར་ 
བུའོ། །དེ་ལ་ཡེ་ཤེས་ཀྱི་འོད་ཆགས་པས་འགྲོ་བ་རྣམས་ཀྱི་དཔལ་དུ་གྱུར་པའོ། །སངས་ 
རྒྱས་སྤྲུལ་པའི་རྒྱན་དང་ལྡན། །ཞེས་པ། སངས་པ་ནི་ཉོན་མོངས་པ་སངས། རྒྱས་པ་ནི་ཡེ་ 
ཤེས་རྒྱས་པའོ། །སྤྲུལ་པ་ནི་འགྲོ་བའི་དོན་མཛད། རྒྱན་ནི་དབུ་རྒྱན་དང་། སེ་མོ་དོ་དང་། 
དོ་ཤལ་དང་། དཔུང་རྒྱན་དང་། ཕྱག་གདུབ་དང་། མགུར་ཆུ་ལ་སོགས་པའི་རྒྱན་རྣམས་སོ། ། 
འཇིག་རྟེན་ཁམས་བརྒྱ་ཀུན་བསྐྱོད་པ། །ཞེས་པ། ས་དང་པོ་རབ་ཏུ་དགའ་བའི་ 
བྱང་ཆུབ་སེམས་དཔའི་རྫུ་འཕྲུལ་གྱིས་འགྲོ་བའི་དོན་ལ་བསྐྱོད་པའོ། །རྫུ་འཕྲུལ་རྐང་ 
པའི་སྟོབས་དང་ལྡན། །ཞེས་པ། རྫུ་འཕྲུལ་ནི་གསུམ་སྟེ། སེམས་ཅན་མ་དད་པ་དད་པར་ 
བྱེད་པའི་རྫུ་འཕྲུལ་དང་། དད་པ་སྨིན་པར་བྱེད་པའི་རྫུ་འཕྲུལ་དང༌། སྨིན་པ་སྒྲོལ་བར་ 
བྱེད་པའི་རྫུ་འཕྲུལ་དང་གསུམ་མོ། །རྐང་པ་ནི་རྫུ་འཕྲུལ་གྱི་རྐང་པ་བཞིའོ། །སྟོད་ནས་མེ་ 
འབར་བའམ། སྨད་ནས་ཆུ་འབྲུབ་པ་ལ་སོགས་པའི་རྫུ་འཕྲུལ་མཛད་དོ། །སྟོབས་དང་ལྡན་ 
པ་ནི་འགྲོ་བ་འདུལ་བའི་སྟོབས་དང་ལྡན་པའོ། །དེ་ཉིད་དྲན་པ་ཆེན་པོ་འཆང་། །ཞེས་པ།
146

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ཉིད་དྲན་པ་ནི་སྙིང་པོ་སྐྱེ་བ་མེད་པའི་དོན་དྲན་པའོ། །ཆེན་པོ་འཆང་བ་ནི་བྱར་མེད་བློ་ 
འདས་ཀྱི་དོན་འཆང་བའོ། །དྲན་པ་བཞི་པོ་ཏིང་འཛིན་རྒྱལ། །ཞེས་པ། ཀ་དག་ཚོམ་ཆེན་པོ་ 
བཞིའི་དོན་དྲན་པའོ། །ཡང་ན་བར་དོའི་ཏིང་ངེ་འཛིན་བསྟན་པས་ཉོན་མོངས་པ་ལས་རྒྱལ་ 
བའོ། །བྱང་ཆུབ་ཡན་ལག་མེ་ཏོག་སྤོས། །ཞེས་པ། སྐྱེ་བ་མེད་པས་བྱང་། འཆི་བ་མེད་པས་ 
ཆུབ། གཉིས་སུ་མེད་པས་ཡན་ལག །ཆོས་ཟབ་མོ་འདི་མེ་ཏོག་དང་འདྲ་སྟེ་ཡིད་དུ་འོང་། 
སྤོས་དང་འདྲ་སྟེ་དྲི་ཞིམ་པའོ། །དེ་བཞིན་གཤེགས་པའི་ཡོན་ཏན་མཚོ། །ཞེས་པ། དེ་བཞིན་ 
ནི་སྙིང་པོའི་དོན། གཤེགས་པ་ནི་མ་ནོར་བར་གཤེགས་པའོ། །ཡོན་ཏན་ནི་ཟད་མི་ཤེས་ཏེ། ། 
མཁྱེན་པའི་མཆོག་ཏུ་གྱུར་པའོ། །མཚོ་ནི་དགོངས་པ་རྒྱ་མཚོ་དང་འདྲ་བ་གཡོ་འགུལ་མེད་ 
པའོ། །ལམ་གྱི་ཡན་ལག་བརྒྱད་ཚུལ་རིག །ཅེས་པ། མཚན་སྔགས་དོན་རྣམ་པར་གཟིགས་ 
པའི་གཞུང་གིས་ཆོས་སྤྱོད་ཀྱི་རིམ་པ་བརྒྱད་དུ་བསྟན་པའོ། །
འགྲེལ་པ་འདིའི་གཞུང་གིས། ལམ་གྱི་ནང་ནས་ཉེ་ལམ་འདི། །དེ་ལ་བགྲོད་དུ་ཡོད་ 
མ་ཡིན། །ཞེས་བརྒྱད་ནི་ཉམས་ཀྱི་འཆར་ལུགས་བརྒྱད་དོ། །རིག་པ་ནི་རང་གི་ཤེས་རབ་ 
ཀྱིས་རིག་པའོ། །ཡང་དག་སངས་རྒྱས་ལམ་རིག་པ། །ཞེས་པ། ཡང་དག་ནི་མ་རིག་པ་ 
མེད་པ་སྟེ་སྙིང་པོ་སྐྱེ་བ་མེད་པའི་དོན། སངས་པ་ནི་མ་འགག་པར་རང་སྣང་བ་རང་གྲོལ་དུ་ 
སངས། རྒྱས་པ་ནི་མ་དམིགས་པ་ལ་མི་གནས་པར་རྒྱས་སོ། །ལམ་རིག་པ་ཞེས་པ་ལམ་ནི་ 
བགྲོད་དུ་མེད་པའི་ལམ་དུ་རིག་པར་བྱའོ། །ཡང་ན་གཞན་གྱིས་མ་བསྟན་པར་བག་ཆགས་ 
དང་ལས་སད་ནས་རང་གིས་ཆོས་ཉིད་རིག་པ་མ་འགག་པའོ། །སེམས་ཅན་ཀུན་ལ་ཤས་ 
ཆེར་ཆགས། །ཞེས་པ། སེམས་ཅན་གྱི་བསམ་པ་ཡོངས་སུ་རྫོགས་པར་བྱེད་ཀྱང་དོན་དམ་ 
དུ་བདེན་པ་གཉིས་ལས་མ་འདས་པར་བསྟན་ནོ། །ནམ་མཁའ་ལྟ་བུར་ཆགས་པ་མེད། །
ཅེས་པ། དོན་དམ་པའི་ཆོས་སྙིང་པོ་ཀ་དག་གི་ཡེ་ཤེས་དེ་ལ་ནམ་མཁའ་ལྟ་བུར་མཐའ་དང་
147

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཕྱོགས་དང་རིས་སུ་ཆད་པའི་གནས་ཡེ་ནས་མེད་པའོ། །སེམས་ཅན་ཀུན་གྱི་ཡིད་ལ་འཇུག །
ཅེས་པ། སེམས་ཅན་ཀུན་ལ་ཡང་དག་པའི་སྙིང་པོས་ཁྱབ་ནས་ཡོད་པ་ནི་ཡིད་ལ་འཇུག་གོ། །
དེ་གོ་བཟློག་སྟེ་ཡིད་ལ་མི་འཇུག་ན་མི་རྟོགས་པས་སོ། །སེམས་ཅན་ཀུན་གྱི་ཡིད་ 
ལྟར་མགྱོགས། །ཞེས་པ། སྤྱིར་གོ་སླ་ཡང་། སེམས་ཅན་ཀུན་གྱི་ཡིད་ནི་ལུས་ཀྱི་གནས་ 
འདི་ལས་མ་འཕགས་པར་ཡིད་དེ་ཤིན་ཏུ་མྱུར་ལ་མགྱོགས་ཏེ། རེས་རྒྱ་གར་ཡུལ་དུ་སླེབས། 
རེས་ཧོར་གྱི་ཡུལ་དུ་སླེབས། རེས་གྲུ་གུའི་ཡུལ་དུ་སླེབས། རེས་རྒྱ་ནག་པོར་སླེབས་པས་ན། 
ཡིད་ལྟར་མགྱོགས་ཞེས་གསུངས་སོ། །སེམས་ཅན་ཀུན་གྱི་དབང་དོན་ཤེས། །ཞེས་པ། 
སེམས་ཅན་གྱི་དབང་པོ་རྣོ་བ་དང་། རྟུལ་བ་རྣམས་ཀྱི་དོན་ཤེས་པ་ནི་ཤཱཀྱ་ཐུབ་པའོ། ། 
སེམས་ཅན་ཀུན་གྱི་ཡིད་འཕྲོག་པ། །ཞེས་པ། སྐལ་པ་ཇི་ལྟ་བ་བཞིན་དུ་ཆོས་སྟོན་པའི་སྒོ་ 
ནས། འཇམ་དཔལ་གྱིས་སེམས་ཅན་གྱི་ཡིད་གཞན་དུ་འཇུག་ཏུ་མི་སྟེར་བར། འཁྲུལ་པའི་ 
ཡིད་ཕྲོགས་ནས་ཆོས་ཉིད་རྟོགས་པའི་དོན་ལ་བཀོད་དོ། །ཕུང་པོ་ལྔ་དོན་དེ་ཉིད་ཤེས། ། 
ཞེས་པ། དེ་ལ་ཕུང་པོ་ལྔ་ནི། གཟུགས་ཀྱི་ཕུང་པོ་དང་། ཚོར་བའི་ཕུང་པོ་དང་། འདུ་ཤེས་ཀྱི་ 
ཕུང་པོ་དང་། འདུ་བྱེད་ཀྱི་ཕུང་པོ་དང་། རྣམ་པར་ཤེས་པའི་ཕུང་པོ་དང་ལྔའོ། །དེ་ཉིད་ཤེས་ 
ཞེས་པ་ཕུང་པོ་ལྔ་པོ་དེ་རྒྱལ་བ་རིགས་ལྔར་ཤེས་པར་བྱའོ། །རྣམ་དག་ཕུང་པོ་ལྔ་འཆང་བ། ། 
ཞེས་པ། ཚུལ་ཁྲིམས་ཀྱི་ཕུང་པོ་དང་། ཏིང་ངེ་འཛིན་གྱི་ཕུང་པོ་དང་། ཤེས་རབ་ཀྱི་ཕུང་པོ་ 
དང་། རྣམ་པར་གྲོལ་བའི་ཕུང་པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་ 
ལྔའོ། །
རྣམ་དག་ཅེས་པ་ནི། མིག་གི་རྣམ་པར་ཤེས་པ། རྣ་བའི་རྣམ་པར་ཤེས་པ། སྣའི་རྣམ་ 
པར་ཤེས་པ། ལྕེའི་རྣམ་པར་ཤེས་པ། ལུས་ཀྱི་རྣམ་པར་ཤེས་པ་དང་ལྔ་ལ། མིག་གི་ཡུལ་ 
གཟུགས། དེ་བཞིན་སྒྲ་དྲི་རོ་རེག་དེ་ལྔ་ལ་མ་ཞུགས་ན་རྣམ་པར་དག་ཅེས་བྱའོ། །ལྔ་འཆང་
148

༄༅། །ཟབ་གཏེར་ཆོས་ཀྱི་མཛོད་ཁང་།
བ་ཞེས་པ་ནི། ཡེ་ཤེས་ཟང་ཐལ་ཆེན་པོ་ལྔ་འཆང་བའོ། །དེ་སུས་འཆང་ན་སྐལ་ལྡན་གྱི་རྣལ་ 
འབྱོར་པ་དེ་ལ་མ་འགགས་པར་གསལ་བའི་དོན་འཆང་བའོ། །ངེས་འབྱུང་ཀུན་གྱི་མཐའ་ 
ལ་གནས། །ཞེས་པ། ངེས་པའི་གདམས་ངག་ཟབ་མོ་དེ་སྤྱི་ཏི་ཡོ་ག་ནས་འབྱུང་བའོ། །སྤྲོས་ 
པའི་མཐའ་ཀུན་ལ་མི་གནས་རང་སར་གྲོལ་བར་གནས་པའོ། །ངེས་པར་འབྱུང་བ་ཀུན་ལ་ 
མཁས། །ཞེས་པ། ངེས་པ་ནི་སྐྱེ་མེད་དེ། འབྱུང་བ་ནི་སྙིང་པོ་མའི་ཀློང་ནས་གདམས་ངག་ 
ཟབ་མོ་ཀུན་འབྱུང་བའོ། །མཁས་པ་ནི་སྐྱེ་མེད་ཀ་དག་གི་དོན་དགོངས་པ་ལ་མཁས་པའོ། ། 
ངེས་འབྱུང་ཀུན་གྱི་ལམ་ལ་གནས། །ཞེས་པ། སྐྱེ་མེད་ཆོས་ཀྱི་དབྱིངས་ནས། ངེས་པའི་ 
བཀའ་ཟབ་མོ་འབྱུང་བས་ན། ལམ་མ་ནོར་བ་སྐྱེ་མེད་ཀ་དག་གི་དགོངས་པ་ལ་གནས་ 
པའོ། །ངེས་པར་འབྱུང་བ་ཀུན་སྟོན་པ། །ཞེས་པ། ངེས་པ་ནི་སྙིང་པོ་སྐྱེ་བ་མེད་པའོ། ། 
འབྱུང་བ་ནི་ཀ་དག་བྱར་མེད་བློ་ལས་འདས་པའི་གདམས་ངག་འབྱུང་། དེ་ཀུན་རྡོ་རྗེ་འཆང་ 
ཆེན་པོས་སྟོན་པའོ། །ཡན་ལག་བཅུ་གཉིས་སྲིད་རྩ་བཏོན། །ཞེས་པ། རང་རྒྱལ་བའི་ལྟ་བ་ 
བསྟན་པ་སྟེ། ཡན་ལག་བཅུ་གཉིས་ནི་འཁོར་བ་ལུགས་ལས་ལྡོག་པ་དང་། ལུས་སུ་འབྱུང་ 
བའོ། །སྲིད་རྩ་ཞེས་པ་འཁོར་བ་སྲིད་པའི་རྩ་བ་ནི་མ་རིག་པ་ཡིན་ནོ། །
དཔེར་ན་དང་པོ་ས་བོན་ལས་མྱུ་གུ། དེ་ལ་སྡོང་པོ། དེ་ལས་ཡལ་ག །དེ་ལས་ལོ་ 
འདབ། དེ་ལས་མེ་ཏོག །དེ་ལས་འབྲས་བུ། དེ་ལས་རྙིད་པ་དང་སྐམ་པའོ། །དེ་བཞིན་དུ་ 
སྲིད་པ་ཐམས་ཅད་ཀྱི་རྒྱུ་ང་བདག་མ་རིག་པའོ། །དེའི་རྐྱེན་འདུ་བྱེད། འདུ་བྱེད་ཀྱི་རྐྱེན་ 
གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང་གཟུགས། དེའི་རྐྱེན་གྱིས་སྐྱེ་ 
མཆེད་དྲུག །སྐྱེ་མཆེད་དྲུག་གི་རྐྱེན་གྱིས་རེག་པ། རེག་པའི་རྐྱེན་གྱིས་སྲེད་པ། སྲེད་པའི་ 
རྐྱེན་གྱིས་ལེན་པ། ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་ 
གྱིས་རྒས་པ། རྒས་པའི་རྐྱེན་གྱིས་ན་བ། ན་བའི་རྐྱེན་གྱིས་འཆི་བ། འཆི་བའི་རྐྱེན་གྱིས་མྱ་
149

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ངན་དང་ངུ་འབོད་སྨྲེ་སྔགས་འདོན་པ་སྟེ། སྲིད་པའི་སེམས་ཅན་ཐམས་ཅད་ཀྱི་རྩ་བའོ། ། 
དག་པ་རྣམ་པ་བཅུ་གཉིས་འཆང༌། །ཞེས་པ། འཁོར་བ་ལུགས་ནས་ལྡོག་པ་བསྟན་ཏེ། 
འཁོར་བའི་རྩ་བ་དང་པོ་རྒྱུ་མ་རིག་པ་ལྡོག་པས་འདུ་བྱེད་ལོག་པ་རྣམ་པར་ཤེས་པ་ལོག ། 
དེ་བཞིན་དུ་ངུ་འབོད་དང་སྨྲེ་སྔགས་འདོན་པ་ཡན་ཆོད་དུ་ལྡོག་པ་སྟེ། དག་པ་བཅུ་གཉིས་ 
འཆང་ཞེས་པས། རང་རྒྱལ་བའི་ལྟ་བ་བསྟན་ནོ། །བདེན་བཞིའི་ཚུལ་གྱིས་རྣམ་པ་ཅན། ། 
ཞེས་པ། འཕགས་པ་ཉན་ཐོས་ཀྱི་བདེན་པ་བཞི་བསྟན་ཏེ། སྡུག་བསྔལ་ཤེས་བྱར་བདེན། 
ཀུན་འབྱུང་སྤང་བྱར་བདེན། ལམ་རྒྱུད་ལ་བསྟེན་བྱར་བདེན། འགོག་པ་མངོན་དུ་བྱ་བར་ 
བདེན་ནོ། ཉན་ཐོས་ཀྱི་བདེན་པ་བཞིའོ། །སྤྱི་ཏི་ཡོ་ག་བཀའ་ཚོམས་ཆེན་པོ་བཞི་བདེན་པ་ 
ཆེན་པོའོ། །ཤེས་པ་བརྒྱད་པོ་རྟོགས་པ་འཆང་། །ཞེས་པ། ཤེས་པའི་རྣམ་གྲངས་ནི་བརྒྱད་ 
དེ༑ ཆོས་ཤེས་པ་དང་། རྗེས་སུ་ཤེས་པ་དང་། སྡུག་བསྔལ་ཤེས་པ་དང་། ཀུན་འབྱུང་ཤེས་ 
པ་དང་། འགོག་པ་ཤེས་པ་དང་། ལམ་ཤེས་པ་དང་། ཟད་པ་ཤེས་པ་དང་། མ་སྐྱེ་བ་ཤེས་པ་ 
དང་བརྒྱད་དོ། །དེ་རྣམས་རྟོགས་ཤིང་རྒྱུད་ལ་འཆང་བས་དེ་སྐད་ཅེས་བྱའོ། །
བདེན་དོན་རྣམ་པ་བཅུ་གཉིས་ལྡན། །ཞེས་པ། ཉན་ཐོས་ཀྱི་བདེན་པ་བཞི་རེ་རེ་ 
ལ་ཡང་བཞི་བཞིར་ཕྱེ་སྟེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་ལན་གསུམ་གསུམ་ 
དུ་བསྐོར་བ་ནི་འདི་ལྟ་སྟེ། སྡུག་བསྔལ་གྱི་བདེན་པ་ལ་གསུམ་སྟེ། མི་རྟག་པ་དང༌། སྡུག་ 
བསྔལ་དང་། སྟོང་པའོ། །ཀུན་འབྱུང་གི་བདེན་པ་ལ་གསུམ་སྟེ། ཀུན་འབྱུང་བ་དང་། རྒྱུ་ 
དང་། རབ་ཏུ་སྐྱེ་བའོ། །འགོག་པའི་བདེན་པ་ལ་གསུམ་སྟེ། འགོག་པ་དང་། ཞི་བ་དང་། 
གྱ་ནོམ་པའོ། །ལམ་གྱི་བདེན་པ་ལ་གསུམ་སྟེ། ལམ་དང་། རིག་པ་དང་། སྒྲུབ་པའོ། །དེ་ 
ལྟར་སེམས་ཅན་གྱི་སྐབས་ཇི་ལྟ་བ་བཞིན་དུ་བདེན་པ་བཅུ་གཉིས་ཀྱི་ཆོས་ཀྱི་འཁོར་ལོ་
བསྐོར་རོ། །
150

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ཉིད་རྣམ་པ་བཅུ་དྲུག་རིག །ཅེས་པ། བདེན་པ་བཞི་རེ་རེ་ལ་བཞི་བཞི་ཡེ་ཤེས་ 
བཅུ་དྲུག་ཏུ་ཕྱེ་སྟེ་བཤད་པས། ཉོན་མོངས་བརྒྱད་ཅུ་རྩ་དྲུག་སྤོང་བ་ནས། དེ་ཉིད་རྣམ་པ་ 
བཅུ་དྲུག་རིག་ཅེས་པའོ། །རྣམ་པ་ཉི་ཤུས་བྱང་ཆུབ་པ། །ཞེས་པ། རྣམ་པ་ནི་ཕུང་པོ་ལྔའི་ 
རྣམ་པའོ། །ཉི་ཤུ་ནི་སོ་སོར་ཀུན་ཏུ་རྟོག་པའི་རྣམ་པར་ཡང་དག་པར་བྱང་ཆུབ་ཏུ་མངོན་ 
པར་མཛད་པ་ནི་རྣམ་པ་ཉི་ཤུ་འདི་ལྟ་སྟེ། གཟུགས་ཉིད་བདག་མ་ཡིན། གཟུགས་ལ་བདག་ 
མེད། བདག་ཉིད་གཟུགས་མ་ཡིན། བདག་གཟུགས་དང་མི་ལྡན། བདག་ཚོར་བ་མ་ཡིན། 
ཚོར་བ་ལ་བདག་མི་གནས། ཚོར་བ་བདག་མ་ཡིན། བདག་ཚོར་བ་དང་མི་ལྡན། འདི་ཤེས་ 
བདག་མ་ཡིན། འདུ་ཤེས་བདག་ལ་མི་གནས། འདུ་ཤེས་བདག་མ་ཡིན། འདུ་ཤེས་བདག་ 
དང་མི་ལྡན། བདག་འདུ་བྱེད་མ་ཡིན། འདུ་བྱེད་ལ་བདག་མི་གནས། བདག་ཉིད་འདུ་བྱེད་ 
མ་ཡིན། བདག་འདུ་བྱེད་དང་མི་ལྡན། རྣམ་པར་ཤེས་པ་བདག་མ་ཡིན། རྣམ་པར་ཤེས་པ་ 
ལ་བདག་མེད། བདག་རྣམ་པར་ཤེས་པ་དང་མི་ལྡན། རྣམ་པར་ཤེས་པ་བདག་དང་མི་ལྡན་ 
པའོ། །དེ་རྣམས་ནི་རྣམ་པར་ཤེས་པ་ཉི་ཤུ་སོ་སོར་ཀུན་ཏུ་རྟོགས་པའི་ཡེ་ཤེས་སོ། །བྱང་ཆུབ་ 
ནི་སྡུག་བསྔལ་སྣ་ཚོགས་པ་བྱང་། བདེ་བ་ཆེན་པོ་ཆུབ་སྟེ་མྱ་ངན་འདས་པའོ། །དེ་རྣམས་ནི་ 
རྒྱུ་མཚན་ཉིད་ལྟར་དུ་བཤད་པའོ། །ཡང་ན་རྣམ་པ་ཉི་ཤུ་ཞེས་པ་སྤྱི་ཏི་ཡོ་གའི་སྙན་བརྒྱུད་ 
ཀྱི་གདམས་པ་བསྟན་ཏེ། སྐོར་ལུགས་གསུམ་དུ་བཅའ་གཞི་བསྟན། སྣང་ལུགས་གསུམ་ 
དུ་བསྟན་ནས་ངོས་ཀྱང་བཟུང༌། སྤྲོས་པ་སྤྲོས་གྲོལ་སྤྲོས་མེད་གསུམ་དུ་གཏན་ལ་དབབ། 
འགག་ཆེན་གསུམ་དུ་གྲོལ་ལུགས་བསྟན། ཀློང་ཆེན་གསུམ་དུ་གྲོལ་བའི་འབྲས་བུ་བསྟན། 
དབྱིངས་ཆེན་གསུམ་དུ་ལ་བཟླ་བསྟན། དེ་རྣམས་ལ་ནི་བཅོ་བརྒྱད་དེ། ཐོག་མ་གཞིའི་རྣམ་ 
པ་དང་། ཐ་མ་འཁྲུལ་པ་རྩད་གཅོད་པའི་རྣམ་པ་སྟེ། སྐལ་ལྡན་ཤེས་རབ་ཅན་གྱིས་ནི་དེ་ 
ལྟར་རྣམ་པ་ཉི་ཤུར་ཤེས་པར་བྱའོ། །པ་ཞེས་པ་སྙན་བརྒྱུད་གདམས་པར་ལྟོས། རྣམ་པར་
151

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སངས་རྒྱས་ཀུན་རིག་མཆོག །ཅེས་པ། རྫོགས་པ་ཆེན་པོའི་ལྟ་བ་བསྟན་ཏེ། སྣང་སྲིད་ཀྱི་ 
རྣམ་པ་འདི་ཀ་ལྟར་དུ་སངས་རྒྱས་ཀྱི་དགོངས་པ་རང་བྱུང་གི་ཡེ་ཤེས་ཀྱིས་རིག་པས་ན། 
ཀུན་རིག་མཆོག་ཅེས་བྱའོ། །སངས་རྒྱས་ཀུན་གྱི་སྤྲུལ་པའི་སྐུ། །ཞེས་པ། སྤྲུལ་སྐུས་འཛམ་ 
བུ་གླིང་དཔག་ཏུ་མེད་པར་འགྲོ་བའི་དོན་བྱེད་པར་བསྟན་ནོ། ། 
སངས་པ་ནི་སྤང་བྱ་མ་ལུས་པའི་དོན་སངས།རྒྱས་པ་ནི་ཤེས་བྱ་མ་ལུས་པའི་དོན་
རྒྱས་པའོ། །ཀུན་གྱི་ནི་སངས་རྒྱས་ཀུན་གྱི་སྤྲུལ་པ་བཅོམ་ལྡན་འདས་ཀྱིས་སེམས་ཅན་ 
གྱི་དོན་མཛད་པས་ན་སྤྲུལ་པའི་སྐུ་ཞེས་བྱའོ། །བྱེ་བ་དཔག་མེད་འགྱེད་པ་པོ། །ཞེས་ 
པ༑ གདུལ་བྱ་ཅི་དང་ཅིས་འདུལ་བ་ལ། ཐབས་ཅི་དང་ཅིས་འདུལ་བ་ནི་ཤཱཀྱ་ཐུབ་པ་སྟེ།
གདུལ་བྱའི་སེམས་ཀྱི་རྒྱུད་གྲོལ་ཞིང་སྨིན་པར་བྱེད་པའི་ཐབས་བྱེ་བ་ས་ཡ་དཔག་ཏུ་མེད་པ་ 
འགྱེད་པའོ། །སྐད་ཅིག་ཐམས་ཅད་མངོན་པར་རྟོགས། །ཞེས་པ། སྐད་ཅིག་གིས་ནི་སྐད་ 
ཅིག་མ་བཅུ་དྲུག་གོ། །ཡང་ན་སྐད་ཅིག་དུས་གཅིག་གི་སྐད་ཅིག་གཅིག་གི་གནས་ཀྱིས་ 
ཆོས་ཐམས་ཅད་ནི་མངོན་པར་རྟོགས་པའོ། །སེམས་ཀྱི་སྐད་ཅིག་དོན་ཀུན་རིག །ཅེས་
པ༑ སེམས་ཀྱི་ཁྱད་པར་ཅེས་པ་ཡང་དག་པའི་ཆོས་ཉིད་བྱང་ཆུབ་ཀྱི་སེམས་ཀྱི་སྐད་ཅིག་ 
མ་གཅིག་ལ། རང་དད་པ་དང་ཤེས་རབ་ལྡན་པ་ལ། བླ་མའི་གདམས་ངག་ཐོག་མ་རིན་པོ་ 
ཆེའམ་བདུད་རྩི་དང་འདྲ་བའི་གདམས་ངག་ཟབ་མོ་བླ་མས་གནང་། བདག་གིས་རྟོགས་ 
པའི་ཆོས་ཉིད་ཀྱི་དོན་མ་ལུས་པ་ཀུན་རིག་པའོ། །ཐེག་པ་སྣ་ཚོགས་ཐབས་ཚུལ་གྱིས། ། 
ཞེས་པ། ཐེག་པ་ནི་སྣ་ཚོགས་པ་ས་ཡ་འབུམ་སྡེའམ་བརྒྱད་ཁྲི་བཞི་སྟོང་ངོ་། །དེ་ཚོའི་ནང་ 
ནས་འདི་ཐབས་ཚུལ་ཆེ་བའོ། །འགྲོ་བའི་དོན་ལ་རྟོགས་པ་པོ། །ཞེས་པ། འགྲོ་བ་ནི་སེམས་ 
ཅན་རྣམས་ལ་ཉོན་མོངས་པ་ས་ཡ་འབུམ་སྟེ། རྩ་བ་དུག་རྣམ་པ་ལྔ་ལས་གྱེས་པའི་ཉོན་ 
མོངས་པ་བརྒྱད་ཁྲི་བཞི་སྟོང་ལ། སེམས་ཀྱིས་ཆོས་ཉིད་རྟོགས་པར་བྱ་བའི་ཕྱིར་ཆོས་ཀྱི་སྒོ་
152

༄༅། །ཟབ་གཏེར་ཆོས་ཀྱི་མཛོད་ཁང་།
མོ་བརྒྱད་ཁྲི་བཞི་སྟོང་བཀའ་བསྩལ་ཏོ། །
ཐེག་པ་གསུམ་གྱི་ངེས་འབྱུང་ལ། །ཞེས་པ། འདིས་ཐེག་པ་རིམ་པ་དགུའི་ཁུངས་ 
བསྟན་ཏེ། སྤྱི་སྡོམ་གསུམ་རེ་རེ་ལ་ཕྲག་གསུམ་དུ་ཕྱེ་བས་དགུའོ། །གདུལ་བྱ་སེམས་ཅན་ 
གྱི་བློ་རབ་འབྲིང་ཐ་མ་གསུམ་རེ་རེ་ལ་གསུམ་གསུམ་དུ་ཕྱེ་བས་དགུ་སྟེ་གོ་སླ་བས་མ་སྨོས་
སོ༑ ༑ཐ་མ་གསུམ་ལ་མཚན་ཉིད་སྡེ་གསུམ་བསྟན། འབྲིང་པོ་གསུམ་ལ་ཡོ་ག་སྡེ་གསུམ་ 
བསྟན། རབ་ཀྱི་གསུམ་ལ་བསྐྱེད་རྫོགས་རྣམ་གསུམ་བསྟན། གང་ཟག་དབང་པོའི་ཁྱད་ 
པར་ལ། རིན་པོ་ཆེ་སྣང་བྱེད་ལས། སེམས་ཁྱད་ཐེག་པ་རིམ་པ་དགུ། །མི་མཐུན་ལྟ་སྤྱོད་སོ་ 
སོར་བཤད། །ཅེས་གསུངས་སོ། །དབང་པོ་ཡང་རབ་ཐོད་རྒལ་བ། །ཐེག་པ་གཅིག་གིས་ 
འབྲས་བུར་གནས། །ཞེས་པས། སྤྱི་ཏི་ཡོ་གའི་ཐེག་པ་བསྟན། དེ་ཡང་སྒྲོན་མ་འབར་བའི་ 
རྒྱུད་ལས། སྙིང་པོ་ཐེག་གཅིག་སྒྲོན་མ་འདིས། །ཀུན་བཏགས་རིམ་དགུ་ལ་བཟླའོ། །ཞེས་ 
གསུངས་སོ། །འོ་ན་གཞན་དག་ན་རེ། ཁྱོད་ཀྱི་སྤྱི་ཏི་ཡོ་ག་བྱ་བ་གང་ན་ཡོད། དཀྱུས་དང་ 
ཡང་འགལ་ལ། ཆོས་གཞན་དང་ཡང་མི་མཐུན་པས་མིན་ནོ་ཟེར་ནས་བློས་བཏགས་སམ་ 
རྫུན་ཡིན་ཟེར་ན། དེ་ལ་ཕར་བཟློག་སྟེ་འདི་སྐད་བྱའོ། །ངའི་ཆོས་དེ་ཆོས་མིན་ན་ཁྱོད་ཀྱི་ 
ཆོས་དེ་ཡེ་རང་མིན་བྱའོ། །དེར་ཁོ་ན་རེ། ཅིའི་ཕྱིར་མིན་པར་ཅིས་ཤེས་ཟེར་ན། འདི་སྐད་ 
བྱ་སྟེ། རྒྱུད་འདི་ཉིད་ནས། ཐེག་པ་སྣ་ཚོགས་ཐབས་ཚུལ་གྱིས། །འགྲོ་བའི་དོན་ལ་རྟོགས་ 
པ་པོ། །
ཞེས་པ་མངོན་ཏེ། བཅོམ་ལྡན་འདས་ཀྱིས་ཐེག་པ་སྣ་ཚོགས་སུ་གསུངས་པས། ངའི་ 
སྤྱི་ཏི་མིན་ན། ཁྱོད་ཀྱི་ཐེག་པའི་ཆོས་ཀྱང་མིན་ནོ། །དེ་ཅིའི་ཕྱིར་ཞེ་ན། ཐེག་པ་སྣ་ཚོགས་ 
སུ་གསུངས་པའི་ཕྱིར་རོ། །ཁོ་ན་རེ། ངའི་ཐེག་པ་ཡིན་ནོ། །ཁྱོད་ཀྱི་ཐེག་པ་མིན་ནོ་ཟེར་ 
ན། ཡང་འདི་སྐད་བྱ་སྟེ། ཐེག་པ་སྣ་ཚོགས་སུ་གསུངས་པའི་ཕྱིར། ཁྱོད་ཀྱི་ཡིན་ན་ངའི་ཡང་
153

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡིན། ཐེག་པ་སྣ་ཚོགས་ཐབས་ཚུལ་གྱིས་ཞེས་པའི་ཁོངས་སུ་ངའི་དེ་མ་ཤོང་ངམ།ཆོས་
ཀྱི་སྒོ་མོ་བརྒྱད་ཁྲི་བཞི་སྟོང་ཡང་ཡོད་ན། རྒྱུའི་ཁར་ཐེག་པ་གཅིག་པོ་དེ་མ་ཤོང་ངམ། འོན་ 
ཏེ་སྤྱི་ཏི་ཡོ་ག་གཅིག་པུ་མ་ཤོང་ངམ། བརྒྱད་ཁྲི་བཞི་སྟོང་ཡང་ཡོད་ན། ཐེག་པ་གཅིག་པོ་ 
དེ་མ་འདུས་སམ། ཡང་ངམ་མེད་དམ་ཞེས་བྱའོ། །ཁོ་ན་རེ། འོ་ན་ཁུངས་དྲོངས་དང་ཟེར་ 
ན༑ འདི་སྐད་དོ། །རྒྱུད་འདི་ཉིད་ནས་ཀྱང་། ཐེག་པ་གསུམ་གྱིས་ངེས་འབྱུང་ལ། །ཐེག་པ་ 
གཅིག་གིས་འབྲས་བུར་གནས། །ཞེས་གསུངས་པས་ཀྱང་ཁྱོད་ཀྱིས་ཐེག་པ་དགུ་པོ་བས་ 
ཀྱང་། ངའི་འདི་ཤིན་ཏུ་ཟབ་ལ་ངོ་མཚར་ཆེ་སྟེ། ཁྱོད་ཀྱི་ཐེག་པ་གསུམ་པོའམ་དགུའི་ངེས་
པའི་གདམས་ངག་ཡང་དག་པའི་དགོངས་པ་དེ་ངའི་སྤྱི་ཏི་ཡོ་གའི་ཐེག་པ་ན་ཡོད་པ་ཡིན་ 
ནོ༑ ༑དེར་ཁོ་ན་རེ། ཡིན་པར་ཅིས་ཤེས་ཟེར་ན། ཡང་འདི་སྐད་དུ་རྒྱུད་འདི་ཉིད་ཀྱིས་ཤེས་ 
ཏེ༑ ཐེག་པ་གསུམ་གྱིས་ངེས་འབྱུང་ལ། །ཐེག་པ་གཅིག་གིས་འབྲས་བུར་གནས། །ཞེས་ 
གསུངས་པས་ན། ཐེག་པ་གསུམ་གྱི་ངེས་འབྱུང་གི་མན་ངག་ལ། ངའི་སྤྱི་ཏིའི་ཐེག་པ་ཡོད་ 
པར་རྒྱུད་འདི་ཉིད་རང་གིས་ཟིན་ཅིང་ཡིད་ཆེས་པའོ། །
ཁྱོད་ཀྱིས་ཐེག་པ་གསུམ་ལ་བྱ་བཙལ་རྩོལ་སྒྲུབ་བྱས་ཀྱང་ཚི་ཆད་རྟོགས་པའི་ནད་ 
ལས་ཡང་དག་པའི་འབྲས་བུ་མེད་དོ་ཞེས་བྱའོ། །དེ་ནི་རང་གི་ཁྱད་དང༌། གཞན་གྱི་ལན་ 
འདེབས་སུན་འབྱིན་ནོ། །ཐེག་པ་གཅིག་གི་འབྲས་བུར་གནས། །ཞེས་པ། ཐེག་པ་དགུ་རྩེ་ 
སྤྱི་ཏི་ཡོ་ག་འདི་རྩོལ་སྒྲུབ་དང་བྱ་རྩོལ་མི་དགོས་པར་ཚིག་གཅིག་གི་གནད་ཤེས་ན་འབྲས་ 
བུ་ཆེན་པོར་གནས་ཞེས་གསུངས་སོ། །ཉོན་མོངས་ཁམས་རྣམས་དག་པའི་བདག །ཅེས་པ། 
སྐྱེ་མེད་ཀ་དག་བྱར་མེད་བློ་འདས་གཅིག་གི་དགོངས་པ་ཤེས་ན། ཉོན་མོངས་པའི་ཁམས་ 
རྣམས་ཐམས་ཅད་དུས་གཅིག་ཏུ་མ་སྤངས་པར་གནས་སུ་དག་གོ། །ལས་ཀྱི་ཁམས་རྣམས་
ཟད་བྱེད་པ། །ཞེས་པ། ལས་མི་དགེ་བའི་ལས་སྡིག་པ་དང་། དགེ་བའི་ལས་དང་། ལུང་
154

༄༅། །ཟབ་གཏེར་ཆོས་ཀྱི་མཛོད་ཁང་།
དུ་མ་བསྟན་པའི་ལས་སོ། །དེ་ཐམས་ཅད་སྐྱེ་མེད་ཀ་དག་རྟོགས་ན་ཟད་པར་བྱེད་དོ། །ཆུ་ 
བོ་རྒྱ་མཚོ་ཀུན་ལས་བརྒལ། །ཞེས་པ། ཆུ་བོ་ཆེན་པོ་བཞི་སྟེ། འདོད་པའི་ཆུ་བོ་དང་། སྲིད་ 
པའི་ཆུ་བོ་དང་། ལྟ་བའི་ཆུ་བོ་དང་། མ་རིག་པའི་ཆུ་བོ་དང་བཞི། ཀུན་ལས་བརྒལ་བ་ནི། 
སྐྱེ་བའི་ཆུ་བོ་དང་། རྒས་པའི་ཆུ་བོ་དང་། ན་བའི་ཆུ་བོ་དང་། འཆི་བའི་ཆུ་བོ་དང་བཞི་ལས་ 
བརྒལ་ཞིང༌། ཉོན་མོངས་པ་དང་སྡུག་བསྔལ་ཐམས་ཅད་ལས་བརྒལ་ཞིང་ཐར་བའོ། །
སྦྱོར་བའི་དགོན་པ་ལས་བྱུང་བ། །ཞེས་པ། སྦྱོར་བའི་ཞེས་པ་མ་བུ་དབྱེར་མེད་དུ་ 
སྦྱོར་བ་སྟེ། སྙིང་པོ་མ་འཕོ་འགྱུར་མེད་པའི་ཀློང་དུ། རིག་པ་བུ་སྐྱེ་འགག་མེད་པར་འོད་ 
གསལ་ངང་དྭངས་སྙིང་པོའི་ཀློང་དུ་ཐིམ་པར་སྦྱོར་རོ། །དགོན་པ་ནི་ཡིད་གཡོ་འགུལ་གྱི་ 
རྗེས་སུ་མི་འགྲོ་བར། བྱ་རྩོལ་དང་ཞེ་འདོད་ལས་འདས་ཤིང་། སྙིང་པོ་འཕོ་འགྱུར་མེད་ 
པའི་དགོན་པར་གནས་སོ། །ལས་བྱུང་བ་ཞེས་པ་ནི་དོན་དེ་ལྟར་གནས་ནས་རྟོགས་པའི་ 
ཤེས་རབ་ལས་རང་བྱུང་གི་ཡེ་ཤེས་བྱུང་བའོ། །ཉོན་མོངས་ཉེ་བའི་ཀུན་ཉོན་མོངས། །ཞེས་ 
པ༑ ཉོན་མོངས་པ་ནི་འདོད་ཆགས་ལ་སོགས་པ་ལྔ། ཡང་ན་ཉོན་མོངས་པ་མ་རིག་པ་དང་། 
སྲེད་པ་དང་། ལེན་པའོ། །ཉེ་བའི་ཉོན་མོངས་པ་ནི། འདུ་བྱེད་དང་། སྲིད་པའོ། །འདོད་ 
ཆགས་ལ་སོགས་པ་ཉོན་མོངས་པ་ནི་འཁོར་བ་ལས་ཉོན་མོངས་པ་ཉི་ཤུ་རྩ་བཞིའོ། །བག་ 
ཆགས་བཅས་པ་གཏན་སྤངས་པ། །ཞེས་པ། སྤྱི་ཏིའི་གདམས་ངག་དངོས་བསྟན་ཏེ། ཆོས་ 
འདིའི་གཞུང་གི་སྐུ་རྗེན་པར་བསྟན་པ་ཡིན་ཏེ། བག་ཆགས་དང་ཉོན་མོངས་དུག་ལྔ་ལས་ 
སོགས་རྣམས་མ་སྤངས་ཀ་ནས་དག །མཚན་མ་རང་སར་གྲོལ། སེམས་ཉིད་ཡེ་སངས་རྒྱས་ 
པའོ། །ཡང་ན་བག་ཆགས་བཅས་ཞེས་པ་རྣལ་འབྱོར་པ་དང་བཅས་པའོ། །པ་ཞེས་པ་ཆོས་ 
ཉིད་རྟོགས་པའི་ཁྱད་པར་གྱིས་བག་ཆགས་དང་བཅས་ནས་གྲོལ་བའོ། །གཏན་སྤངས་ 
ཞེས་པ་སྙིང་པོ་ལ་བག་ཆགས་ཀ་ནས་དག་པས་ན་གཏན་སྤངས་སོ། །ཡང་ན་དོན་དམ་པ་
155

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟོགས་པའི་རྣལ་འབྱོར་པ་ལ།བག་ཆགས་དང་བཅས་པ་རང་དྭངས་རང་སངས་རང་གྲོལ་
ཏེ༑ ཉོན་མོངས་པ་ཐམས་ཅད་མ་སྤངས་ལ་མི་གནས་པས་ན་གཏན་སྤངས་ཞེས་བྱ་སྟེ། ཡེ་
དག་ཆེན་པོ་འོད་གསལ་འཁོར་བ་དོང་སྤྲུགས། སྐྱེ་མེད་སྙིང་པོ་ལ་བག་ཆགས་ཀ་ནས་དག་ 
ཅིང༌། ཆེད་དུ་གང་སྐྱོན་དུ་བལྟས་ནས་མ་སྤངས། ཡོན་ཏན་དུ་བལྟས་ནས་མི་སྒྲུབ་པར།
ངང་འདས་དྭངས་སངས་ཅིར་སྣང་ཅིར་སྲིད་ཐམས་ཅད་རང་གྲོལ་བར་གཏན་སྤངས་ཞེས་
གསུངས་སོ། །
སྙིང་རྗེ་ཆེན་པོ་ཤེས་རབ་ཐབས། །ཞེས་པ། སྙིང་རྗེ་ནི་གསུམ་སྟེ། ཕྱོགས་མཚམས་ 
འཛིན་པའི་སྙིང་རྗེ་དང༌། ཀུན་ལ་ཁྱབ་པའི་སྙིང་རྗེ་དང་། ཅིར་མི་འཛིན་གྱི་སྙིང་རྗེ་དང་ 
གསུམ་མོ། །ཆེན་པོ་ནི་རྫོགས་པ་ཆེན་པོ་སྙིང ་རྗེ་དང་། ཤེས་རབ་ནི་སྐྱེ་མེད་ཀ་དག་གི་དོན་ 
རྟོགས་པ། ཐབས་ནི་འགྲོ་བ་སེམས་ཅན་རྣམས་ཀྱི་དོན་བྱེད་པའོ། །དོན་ཡོད་འགྲོ་བའི་དོན་ 
བྱེད་པ། །ཞེས་པ། དོན་ཡོད་པ་ནི་སྙིང་པོའི་དོན་ནོ། །འོད་གསལ་ཆེན་པོ་འགྲོ་བའི་དོན་ 
བྱེད་པའོ། །འདུ་ཤེས་ཀུན་གྱི་དོན་སྤངས་ཤིང་། །ཞེས་པ། འདུ་ཤེས་ནི་སེམས་ཅན་གྱི་འདུ་ 
ཤེས་དང་འདུ་བྱེད་དང་། རྣམ་པར་ཤེས་པའི་དོན་སྤངས་པའོ། །རྣམ་ཤེས་དོན་ནི་འགག་ 
པར་བྱེད། །ཅེས་པ། ཀ་དག་འོད་གསལ་རྟོགས་པའི་མཐུས། གཟུགས་མེད་པའི་ཁམས་སྐྱེ་ 
མཆེད་མུ་བཞིར་སྐྱེ་བའི་རྣམ་ཤེས་དང་དོན་རྣམས་འགག་པར་བྱེད་པའོ། །སེམས་ཅན་ཀུན་ 
ཡིད་ཡུལ་དང་ལྡན། །ཞེས་པ། སེམས་ཅན་ཞེས་པ་ནི་ངན་རྟོག་དང་བཅས་པའོ། །ཀུན་ཡིད་ 
ཡུལ་དང་ལྡན་ཞེས་པ་ཉོན་མོངས་པའི་ཡིད་དང་ལྡན། ཡིད་ཀྱི་རྣམ་པར་ཤེས་པ་དང་ལྡན་ 
པའོ། །སངས་རྒྱས་ཀུན་གྱི་ཐུགས་རིག་པ། །ཞེས་པ། སངས་པ་ནི་བྱས་པའི་ཆོས་རྣམས་ 
སངས། རྒྱས་པ་ནི་བྱར་མེད་སྤྲོས་དང་བྲལ་བའི་དོན་རྒྱས་པའོ། །ཐུག་རིག་པ་ནི་ཡང་དག་ 
པའི་ཐུགས་ཀྱི་དགོངས་པ་སྐྱེ་བ་མེད་པར་རིག་པའོ། །སེམས་ཅན་ཀུན་གྱི་ཡིད་ལ་གནས། །
156

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་པ། སེམས་ཅན་ཀུན་གྱི་ཡིད་ལ་སྙིང་པོ་སྐྱེ་བ་མེད་པས་ཁྱབ་པས་ན་གནས་པའོ། །དེ་ 
དག་སེམས་དང་མཐུན་པར་འཇུག །ཅེས་པ། སེམས་ཅན་ཐམས་ཅད་ཀྱི་སེམས་མཉམ་པ་ 
ཉིད། རྒྱལ་བ་དང་འགྲོ་བ་ཀུན་ལ་སེམས་དང་མཐུན་པར་འཇུག་པའོ། ། 
སེམས་ཅན་ཀུན་ཡིད་ཚིམ་པར་བྱེད། །ཅེས་པ། སེམས་ཅན་ཐམས་ཅད་ཀྱི་ཡིད་ 
སྐྱེ་མེད་ཀ་དག་གི་དགོངས་པས་ཚིམ་པའམ་དགའ་བར་བྱས་པའོ། །སེམས་ཅན་ཀུན་གྱི་ 
ཡིད་དགའ་བ། །ཞེས་པ། སེམས་ཅན་དེ་དག་ཐམས་ཅད་ནི་བླ་མའི་གདམས་ངག་གིས་ 
སྙིང་པོ་སྐྱེ་མེད་ཀ་དག་བློ་འདས། བྱར་མེད་བློ་རྟོག །དངོས་མེད་རྣལ་མ་རང་གྲོལ་སངས་ 
རྒྱས། ལུས་མེད་ལུས་ཏེ་སྐྱེ་བ་མེད་པས་ད་གཟོད་རེ་སྨོན་གྱི་སངས་རྒྱས་རང་མ་གྲུབ་པས་ 
ཡིད་དགའ་བའོ། །གྲུབ་པ་མཐར་ཕྱིན་འཁྲུལ་པ་མེད། །ཅེས་པ། འཁྲུལ་པ་རྩད་ནས་ཆོད་ 
ཅིང་འཁྲུལ་སྣང་ལོག་ནས་འབྲས་བུ་ཡོངས་སུ་གྲུབ་པ་བསྟན་ཏེ། གྲུབ་པ་ཞེས་པ་ཐེག་པ་ 
རིམ་པ་དགུ་ལ་འབྲས་བུ་གྲུབ་ལུགས་མི་འདྲ་བ་དགུ་ཐོབ་ཅིང་། མཐར་ཕྱིན་པའི་འཁྲུལ་པ་ 
མེད་པས་བསྟན་པ་ལ་དགུ་སྟེ། ཐེག་པ་རིམ་པ་དགུ་ལ་དོན་དྲུག་གི་སྒོ་ནས་སྒྲུབ་ཅིང་གྲུབ་ 
ནས། འཁྲུལ་པ་རྩད་ཆོད་ཅིང་འབྲས་བུ་མཐར་ཕྱིན་པ་ནི་དགུ་སྟེ། འཕགས་པ་ཉན་ཐོས་ 
ཀྱིས་དང་པོ་འཇུག་པའི་སྒོ། སྤྱོད་པའི་ཕྲིན་ལས། སྲུང་བའི་ཚུལ་ཁྲིམས། བསྒོམ་པའི་རིམ་ 
པ༑ རྟོགས་པའི་ལྟ་བ། སྒྲུབ་པའི་ཐབས་ཀྱི་སྒོ་ནས་བསྒྲུབས་པས། གྲུབ་པ་མཐར་ཕྱིན་པའི་ 
འབྲས་བུ་ནི་དགྲ་བཅོམ་པའི་སངས་རྒྱས་ཐོབ་པའོ། །
དེ་བཞིན་དུ་དང་པོ་འཇུག་སྒོ་ལ་སོགས་ཏེ། དོན་དྲུག་གྲུབ་མཐའ་མ་གྲུབ་པའོ། ། 
འབྲས་བུ་ནི་ཀུན་ལ་དེ་བཞིན་དུ་ཤེས་པར་བྱའོ། །རང་རྒྱལ་བའི་གྲུབ་པའི་འབྲས་བུ་ནི། 
བསེ་རུ་ལྟ་བའི་ཉག་གཅིག་ཏུ་གནས་པའི་སངས་རྒྱས་ཐོབ། བྱང་ཆུབ་སེམས་དཔའི་ཐེག་ 
པས་ཕ་རོལ་ཏུ་ཕྱིན་པ་དྲུག་གི་སྒོ་ནས་བསྒྲུབས་པས། གྲུབ་པའི་འབྲས་བུ་བཅུ་གཅིག་ཀུན་
157

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏུ་འོད་ཀྱི་སངས་རྒྱས་ཐོབ། ཀྲི་ཡས་དག་པ་གསུམ་གྱི་སྒོ་ནས་བསྒྲུབས་པས། རིག་གསུམ་ 
མགོན་པོའི་འབྲས་བུ་ཐོབ། ཨུ་པ་ཡས་ཁྲུས་དང་གཙང་སྦྲའི་སྒོ་ནས་བསྒྲུབས་པས། གྲུབ་ 
པའི་འབྲས་བུ་རིགས་བཞིའི་འབྲས་བུ་ཐོབ། ཡོ་གས་ཆོ་འཕྲུལ་བཞི་དང་མངོན་པར་བྱང་ 
ཆུབ་པ་ལྔའི་སྒོ་ནས་བསྒྲུབས་པས། གྲུབ་པའི་འབྲས་བུ་རིགས་ལྔའི་སངས་རྒྱས་གྲུབ་པའོ། ། 
གསང་སྔགས་ནང་པ་ཐབས་ཀྱི་རྒྱུད་མ་ཧཱ་ཡོ་གས། དང་པོ་འཇུག་པའི་སྒོ། བསྲུང་བའི་དམ་ 
ཚིག །སྤྱོད་པའི་ཐབས། རྟོགས་པའི་ལྟ་བ། བསྒོམ་པའི་རིམ་པ། སྒྲུབ་པའི་ཐབས་དང་དྲུག་ 
གི་སྒོ་ནས་བསྒྲུབས་པས། ཏིང་ངེ་འཛིན་རྣམ་པ་གསུམ་བསྙེན་སྒྲུབ་བཞིའི་སྒོ་ནས་གྲུབ་པ་
མཐར་ཕྱིན་པའི་འབྲས་བུ་ནི་རྡོ་རྗེ་འཆང་གི་སངས་རྒྱས་ཐོབ། ཨ་ནུས་དབྱིངས་དང་ཡེ་ཤེས་
ཀྱི་སྒོ་ནས་བསྒྲུབས་པས། གྲུབ་པའི་འབྲས་བུ་རྡོ་རྗེ་འཆང་ཆེན་པོ་སྟེ་ལོངས་སྤྱོད་རྫོགས་ 
་་་་ པའི་འབྲས་བུ་ཐོབ་པའོ། །ཨ་ཏི་ཡོ་གས་རྩོལ་སྒྲུབ་མེད་པའི་སྒོ་ནས་བསྒྲུབས་པས། 
སངས་རྒྱས་པའི་འབྲས་བུ་ཐོབ། དེ་ལྟར་ཐེག་པ་དགུས་གྲུབ་པ་མཐར་ཕྱིན་པའི་འབྲས་བུ་ 
ཐོབ། དེ་རྣམས་ལས་སྤྱི་ཏི་ཡོ་གས་ཁྱད་པར་འཕགས་ཏེ། སུན་འདོན་པ་ནི། དེ་ལྟར་ཐེག་ 
པ་རིམ་པ་དགུ་པོ་ཡིས། ཞེ་འདོད་རྩོལ་སྒྲུབ་ཡིད་སྨོན་འབྲས་བུ་དེ། །འདུས་བྱས་ཡིན་ཏེ་སྐྱེ་ 
འཇིག་འོང༌། །ཞེ་འདོད་རེ་དོགས་འབྲས་བུ་སྟེ། །ཡང་དག་འབྲས་བུ་མ་ཡིན་ནོ། །
དེ་ལ་ང་ཡི་སྤྱི་ཏི་ཡོ་ག་ནི། །དེ་རྣམས་ཀུན་ལས་གོང་བརྒལ་ཁྱད་འཕགས་ཏེ། ། 
གཏིང་མཐའ་ཡས་པའི་ཀློང་དཀྱིལ་ནས། །མུ་མཐའ་གྲོལ་བའི་དོན་རྟོགས་པས། །སྐྱེ་མེད་ 
ཡེ་ ཀ་དག་དགོངས་པ། གདོད་མ་ཡེ་ཇི་བཞིན་པའི་སྙིང་པོ་དེ་ཁོ་ན་ཉིད་ཀྱི་འབྲས་བུ་གྲུབ། 
ནས་རང་གནས་རྟོགས་ཤིང་གྲུབ་པ་ལས། ཞེ་འདོད་རེ་དོགས་རྩོལ་སྒྲུབ་འབྲས་བུ་མ་ཡིན་ 
ནོ༑ ༑ཞེས་གསུངས་སོ། །སྤྱི་ཏིས་ཐེག་པ་དགུའི་སུན་བཏོན་པ། གོང་ལྟར་ཐེག་པ་རིམ་པ་ 
དགུ་པོས། འབྲས་བུ་ཐོབ་བྱའི་ཡུལ་དང་། ཐོབ་བྱེད་ཀྱི་མཁན་པོ་གཉིས། ཡུལ་དང་ཡུལ་
158

༄༅། །ཟབ་གཏེར་ཆོས་ཀྱི་མཛོད་ཁང་།
ཅན་གཉིས་རྩོལ་སྒྲུབ་རེ་དོགས་མཁན། སངས་རྒྱས་སྒྲུབ་འདོད་འཁོར་བའི་གཏིང་དུ་ལྷུང་། ། 
ཞེས་གསུངས་སོ། །ལུང་ལས་ཀྱང་། ཨ་ནུ་མན་ཆོད་ཐེག་པ་དེ། །རྫུན་ལུང་ལམ་དུ་ཞུགས་ 
པ་སྟེ། །ངལ་བ་དོན་མེད་ཡིན་པར་ངེས། །ཞེས་གསུངས་སོ། །རྩལ་ཆེན་ལས། སངས་རྒྱས་ 
མེད་པས་སངས་རྒྱས་མིང་ཡང་མེད། །སྒྲུབ་མེད་རྩོལ་སྒྲུབ་སྔ་མ་དེ་ཉིད་དོ། །ཞེས་གསུངས་ 
སོ༑ ༑ནོར་བ་ཐམས་ཅད་རྣམ་པར་སྤངས། །ཞེས་པ། སྐྱེ་མེད་ཀ་དག་གི་དགོངས་པ་ཤེས་ 
ན༑ ནོར་ས་དང་འཁྲུལ་ས་དང་། བྱ་རྩོལ་ཐམས་ཅད་རྣམ་པར་སྤངས་སོ། །དོན་གསུམ་ཐེ་ 
ཚོམ་མེད་པའི་བློ། །ཞེས་པ། འཇམ་དཔལ་གྱི་དགོངས་པ་ཡང་དག་པའི་ཁུངས་བཟུང་བ་ནི་ 
གསུམ་སྟེ། དོན་ཟབ་དོན་ནི་རྒྱ་ཆེ་བ། །དོན་ཆེན་མཚུངས་མེད་རབ་ཞི་བ། །ཞེས་པ། བཀའ་ 
ཚོམས་ཆེན་པོ་གསུམ་སྟེ། འདི་ལ་ཐེ་ཚོམ་དང་ཡིད་གཉིས་མ་ཞུགས་ན་དོན་ཡོངས་སུ་གྲུབ་ 
པའོ། །
ཡང་ན་དོན་ཡོངས་གསུམ་སྟེ། གཞི་སྐྱེ་བ་མེད་པ། ལམ་ཀ་ནས་དག་པ། འབྲས་ 
བུ་བློ་ལས་འདས་པའི་དོན་དང་གསུམ་ལས། ཐེ་ཚོམ་མེད་པའི་བློས་ངེས་པར་རྟོགས་ལ་ 
ཆོངས་ཤིག་པའོ། །ཀུན་དོན་ཡོན་ཏན་གསུམ་གྱི་བདག །ཅེས་པ། དེ་ནི་ཡོན་ཏན་ཀུན་གྱི་ 
མཆོག་ཏུ་གྱུར་ཅིང་། དུས་གསུམ་གྱི་སངས་རྒྱས་ཐམས་ཅད་ཀྱི་ཡོན་ཏན་གྱི་བཅུད་འདུས་ 
པ་དེ་དག་སྐལ་ལྡན་གྱིས་རྟོགས་ཤིང་འཆང་བའོ། །ཕུང་པོ་ལྔ་དོན་དུས་གསུམ་དུ། །ཞེས་ 
པ༑ དེ་ལ་ཕུང་པོ་ལྔ་ནི། གཟུགས་ཀྱི་ཕུང་པོ་དང༌། ཚོར་བའི་ཕུང་པོ་དང༌། འདུ་ཤེས་ཀྱི་ 
ཕུང་པོ་དང་། འདུ་བྱེད་ཀྱི་ཕུང་པོ་དང་། རྣམ་པར་ཤེས་པའི་ཕུང་པོ་དང་ལྔའོ། །དུས་གསུམ་ 
ཞེས་པ། འདས་པ་དང་ད་ལྟར་དང་མ་འོངས་པ་དང་གསུམ་མོ། །དུ་ཞེས་པ་ནི་ཕྱི་ཆོས་ཀྱི་ 
དབྱིངས་ཏེ་སྣང་ལ་རང་བཞིན་མེད་པ་མེ་ལོང་གི་བཞིན་ལྟ་བུའོ། །སྐད་ཅིག་ཐམས་ཅད་བྱེ་ 
བྲག་ཕྱེད། །ཅེས་པ། འདས་པ་དང་མ་འོངས་པ་དང་ད་ལྟར་གསུམ་ལས་ད་ལྟའི་སྐད་ཅིག་
159

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མའོ། །ཐམས་ཅད་བྱེ་བྲག་ཅེས་པ། ཡིད་འགྱུ་ལུགས་ཀྱི་བྱེ་བྲག་ཕྱེད་དེ། ཕྱི་སྣང་བ་ཡུལ་ 
གྱི་གྲོལ་ལུགས་དང་། བར་ཡིད་རིག་སེམས་ཀྱི་གྲོལ་ལུགས་དང་། ནང་ཀུན་གཞི་ཆོས་ 
ཉིད་དུ་གྲོལ་བ་དང་གསུམ་མོ། །གཞི་སྟོང་པར་ཤེས་ལ། དེ་ལ་རིག་ཡིད་སེམས་བློ་ངང་
དྭངས་རང་སངས་སུ་ཤེས་པ། སྣང་བ་རང་སྣང་རང་གྲོལ་དུ་ཤེས་པ་དང་གསུམ་མོ། །ཡང་ 
ན་སེམས་སམ་དྲན་རིག་ཡིད་ཀྱི་འགྱུ་བ་དེ། འདས་པའི་རྗེས་མ་བཅད། མ་འོངས་པའི་སྡོན་ 
མི་བསུ། ད་ལྟའི་ཤེས་པ་རྐྱེན་ཁར་མ་ཤོར་བས་བྱེ་བྲག་ཕྱེད་ཅེས་བྱའོ། །སྐད་ཅིག་གཅིག་ 
གིས་རྫོགས་སངས་རྒྱས། །ཞེས་པ། དོན་གོང་མ་དེ་ལྟར་ཉམས་སུ་བླངས་ཤིང་། ཚིག་ 
གཅིག་གི་གདམས་ངག་ཅང་མེད་ཅིར་སྣང་སྣང་སར་གྲོལ། དེ་རྟོགས་སྐད་ཅིག་གཅིག་གིས་ 
ནི༑ ༑སྟོང་ལས་ཀུན་འབྱུང་སྟོང་པར་གྲོལ། །སྐྱེ་མེད་ཀ་དག་རྫོགས་སངས་རྒྱས། །གསུངས་ 
༑སངས་རྒྱས་ཀུན་གྱི་རང་བཞིན་འཆང་། །ཞེས་པ། སངས་རྒྱས་ཀུན་གྱི་རང་བཞིན་ཏེ་ 
སྐྱེ་མེད་ཀ་དག་བྱར་མེད་བློ་འདས་སོ། །དེ་སུས་འཆང་ན་རྣལ་འབྱོར་པ་ཤེས་རབ་ཅན་གྱིས་ 
འཆང་བའོ། །ལུས་མེད་ལུས་ཏེ་ལུས་ཀྱི་མཆོག །ཅེས་པ། འཁྲུལ་པ་རྩད་བཅད། སྙིང་པོ་མ་ 
དང་འཕྲད། འགྱུར་མེད་སངས་རྒྱས་ཐོབ་པས། ད་ཕྱིན་ལུས་མི་ལེན་འགྲོ་དྲུག་ཏུ་མི་འཁོར་ 
ཏེ་ལུས་མི་ལེན་པར་བསྟན་པའོ། །ལུས་མེད་ཅེས་པ་སྐྱེ་མེད་ཀ་དག་སྟེ་ཆོས་སྐུའོ། །ལུས་ཏེ་ 
ཞེས་པ་ལོངས་སྤྱོད་རྫོགས་པའི་སྐུའོ། །ལུས་ཀྱི་མཆོག་ཅེས་པ་ནི་ཆོས་སྐུའི་ཡོན་ཏན་བརྩིས་ 
ཏེ་དེ་ནི་ལུས་ཀྱི་མཆོག་གོ། །ལུས་ཀྱི་མཐའ་ནི་རྟོགས་པ་པོ། །ཞེས་པ། སྤྲུལ་པའི་སྐུས་འགྲོ་ 
དྲུག་ཏུ་སྐྱེ་བའི་གནས་མེད་དེ། ཕྱིས་སྐྱེ་མི་སྲིད་པས་ལུས་ཀྱི་མཐའ་ནི་མེད་པ་རང་ཡིན་པས།
མ་ཆགས་མི་སྐྱེ་སྐྱེ་བ་མི་ལེན་པས་མཐའ་མེད་པར་རྟོགས་པའོ། །གཟུགས་རྣམས་སྣ་ཚོགས་ 
ཀུན་ཏུ་སྟོན། །ཞེས་པ། འདུལ་བ་ཅི་དང་ཅིས་འདུལ་བ་ལ། སྤྲུལ་སྐུ་ཤཱཀྱ་ཐུབ་པ་འགྲོ་བའི་ 
དོན་བྱ་བར་བསྟན་ནོ། །
160

༄༅། །ཟབ་གཏེར་ཆོས་ཀྱི་མཛོད་ཁང་།
ནོར་བུ་ཆེན་པོ་རིན་ཆེན་ཏོག །ཅེས་པ། ནོར་བུ་ནི་དགོས་འདོད་འབྱུང་བས་ན་ནོར་ 
བུའོ། །ཆེན་པོ་ནི་སེམས་ཉིད་ཀྱི་ནོར་བུ་ཆེན་པོ་སྟེ། རྟོགས་ན་དགོས་འདོད་མ་ལུས་པ་ 
འབྱུང ་བའོ། །རིན་ཆེན་ཏོག་ཅེས་པ་རིན་པོ་ཆེའི་ཏོག་རྒྱལ་མཚན་གྱི་རྩེ་མོ་ལ་བཏགས་ཏེ་
མཆོད་པ་ཕུལ་ན།ཆེད་དུ་བསྒྲུབ་མི་དགོས་པར་དགོས་འདོད་རྣམ་པ་སྣ་ཚོགས་པ་འབྱུང་
ངོ་༑ ༑དཔེ་དེ་བཞིན་དུ་ཐེག་པ་དགུའི་སྤྱི་ཏི་ཡོ་ག་འདི་འཆང་ཞིང་རྟོགས་པས། རྩོལ་སྒྲུབ་བྱ་ 
མི་དགོས་པར་ཐེག་ཕྲན་མ་ལུས་པ་ཤེས་ཤིང་རྟོགས་པར་འགྱུར་རོ། །ཐེག་པ་ཐམས་ཅད་ཀྱི་ 
ནང་ནས་སྤྱི་ཏི་ཡོ་ག་ནི་རིན་པོ་ཆེའི་ཏོག་ལྟ་བུ་ཡིན་ནོ། །འདོད་པའི་དོན་གྲུབ་ཅེས་པ་ནས་
རིན་ཆེན་ཏོག་ཅེས་པ་ཡན་ཆོད་ཀྱིས་མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་འབྱུང་
ལྡན་གྱི་དཀྱིལ་འཁོར་ལ་བསྟོད་པའོ། །འཁྲུལ་པ་ལོག་པའི་འབྲས་བུ་རང་ལ་ཡེ་ནས་ལྷུན་ 
གྱིས་གྲུབ་པར་བསྟན་པའོ། །འབྲས་བུ་མི་འགྱུར་བའི་གདིང་གིས་ཟིན་ལུགས་དང༌། རྟོགས་ 
པའི་ཁྱད་པར་བསྟན་པའོ། །
སངས་རྒྱས་ཀུན་གྱིས་རྟོགས་བྱ་བ། །ཞེས་པ། འབྲས་བུ་ལྔའམ་བཅུར་བཤད་དེ། 
ཐེག་པ་དགུའི་རྟོགས་པར་བྱ་བའི་ལྟ་བ་བསྟན་པ་ནི། ཉན་ཐོས་ཀྱིས་ཡུལ་སེམས་གཉིས་
མེད་དུ་རྟོགས། རང་རྒྱལ་གྱིས་རྣམ་པར་རིག་བྱེད་དང་རིག་བྱེད་མ་ཡིན་པར་རྟོགས།
སེམས་ཙམ་གྱིས་གཟུང་འཛིན་གཉིས་མེད་དུ་རྟོགས། །དབུ་མ་པས་བདེན་པ་དབྱེར་མེད་
དུ་རྟོགས། བྱང་ཆུབ་སེམས་དཔས་སྟོང་པ་བཅོ་བརྒྱད་རྟོགས་ཏེ་སྤྲོས་པའི་མཐའ་བརྒྱད་ 
དང་བྲལ་བར་རྟོགས། ཀྲི་ཡས་རིགས་གསུམ་ལྷར་རྟོགས། ཨུ་པ་ཡས་དག་པ་ཆོས་ཉིད་དུ་ 
རྟོགས། ཡོ་གས་སྐྱེ་འགག་མེད་པར་རྟོགས། གསང་སྔགས་མ་ཧཱས་སྣང་སྟོང་དབྱེར་མེད་ 
དུ་རྟོགས། རྫོགས་པ་ཨ་ནུས་དབྱིངས་དང་ཡེ་ཤེས་གཉིས་སུ་མེད་པར་རྟོགས། རྫོགས་པ་ 
ཆེན་པོས་སྣང་སྟོང་ཆོས་ཀྱི་སྐུར་རྟོགས། དེ་ལས་སྤྱི་ཏི་ཁྱད་པར་འཕགས་ཏེ། སྣང་བ་རང་
161

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྲོལ་ཀ་དག་ཆེན་པོར་རྟོགས། ཅིར་སྣང་ཅིར་སྲིད་རང་སར་སངས་པའོ། །སངས་རྒྱས་ཞེས་ 
པས་ཉན་ཐོས་ཀྱི་ཐེག་པ་བསྟན། ཀུན་གྱིས་རྟོགས་བྱ་བ་ཞེས་པས་རང་རྒྱལ་བའི་ཐེག་པ་ 
བསྟན་ནོ། །སངས་རྒྱས་བྱང་ཆུབ་བླ་ན་མེད། །ཅེས་པ། སངས་རྒྱས་བྱང་ཆུབ་ཅེས་པས་ 
བྱང་ཆུབ་སེམས་དཔའི་ཐེག་པ་བསྟན། བླ་ན་མེད་ཅེས་པས་ཀྲི་ཡོག་སྡེ་གསུམ་གྱི་ཐེག་པ་ 
བསྟན་ནོ། །གསང་སྔགས་ལས་བྱུང་ཡི་གེ་མེད། །ཅེས་པ། གསང་སྔགས་ཞེས་པས་བསྐྱེད་ 
རྫོགས་གཉིས་ཀྱི་ཐེག་པ་བསྟན། ལས་བྱུང་ཞེས་པས་ཨ་ཏི་ཡོ་གའི་ཐེག་པ་བསྟན་ནོ། །དེ་ 
ལྟར་རྟོགས་བྱེད་ཐེག་པའི་རྣམ་གྲངས་བསྟན་ནས། རྟོགས་བྱ་དོན་གྱི་ངོ་བོ་བསྟན་པ་ལ། 
སངས་རྒྱས་བྱང་ཆུབ་བླ་ན་མེད། །ཅེས་པ། བྱ་རྩོལ་སངས་ལ་བྱར་མེད་བློ་འདས་རྒྱས། དེ་ 
ཕྱིར་སངས་རྒྱས་ཞེས་བྱའོ། །བྱང་ཆུབ་ཅེས་པ་ནི་བྱང་སྐྱེ་བ་མེད་པ་སྟེ་ཆོས་སྐུའོ། །ཆུབ་འོད་ 
གསལ་ཆེན་པོ་སྟེ་ལོངས་སྐུའོ། །བླ་ན་མེད་པ་ནི་དངོས་མེད་ཟང་ཀ་མའི་གདམས་ངག་དེ་ 
གང་གི་ཡང་བླ་ན་མེད་པའོ། །གསང་སྔགས་ལས་བྱུང་ཡི་གེ་མེད། །ཅེས་པ། གསང་བ་ནི་ 
བློའི་སྤྱོད་ཡུལ་དུ་མ་གྱུར་པ་སྟེ་ཤེས་བརྗོད་ལས་འདས་པའོ། །སྔགས་ནི་ཡོན་ཏན་གྱི་འབྱུང་ 
གནས་སུ་གྱུར་པའོ། །ལས་བྱུང་ནི་ཟབ་མོའི་གདམས་ངག་ཏུ་བྱུང་བའོ། །ཡི་གེ་མེད་ནི་སྙིང་ 
པོ་སྐྱེ་བ་མེད་པ་ལ་ཡི་གེས་མཚོན་ཅིང་ཚིག་གིས་བརྗོད་དུ་མེད་པའོ། ། 
གསང་སྔགས་ཆེན་པོ་རིགས་གསུམ་པ། །ཞེས་པ། གསང་བ་ནི་ཟབ་མོའོ། །སྔགས་ 
ནི་མནྟྲ་ཞེས་པ་ཤེས་སྐྱོབ་གཉིས་དང་ལྡན་པའོ། །རིགས་གསུམ་ཞེས་པ། སྐུའི་རིགས། 
གསུང་གི་རིགས། ཐུགས་ཀྱི་རིགས་དང་གསུམ་མོ། །གསང་སྔགས་དོན་ཀུན་སྐྱེད་པ་པོ། ། 
ཞེས་པ། གསང་སྔགས་ནི་ཡོན་ཏན་ཀུན་གྱི་འབྱུང་གནས་སུ་གྱུར་པ་ལ་བྱ། དོན་ཀུན་ནི་ཨོཾ་ 
ཨཱཿཧཱུྃ་གསུམ་གྱིས་གསང་སྔགས་སྤྱོད་པའི་རྣལ་འབྱོར་པ་ཀུན་གྱི་ལུས་ངག་ཡིད་གསུམ་སྐུ་ 
གསུང་ཐུགས་སུ་སྐྱེད་པའོ། །ཡང་ན། གསང་སྔགས་དོན་ཀུན་སྐྱེད་པ་པོ་ནི། ཀུན་གཞིའི་
162

༄༅། །ཟབ་གཏེར་ཆོས་ཀྱི་མཛོད་ཁང༌།
སྙིང་པོ་ཆོས་ཉིད་མཁའ་དབྱིངས་མའི་ཀློང་ནས། རོལ་པ་རྩལ་དང་ཡན་ལག་ལས་ཟབ་ 
མོའི་གདམས་ངག་ཀུན་སྐྱེད་ཅིང་འབྱུང་བའོ། །ཐིག་ལེ་ཆེན་པོ་ཡི་གེ་མེད། །ཅེས་པ། ཐིག་ 
ནི་སྐྱེ་མེད་དོ། །ལེ་ནི་ཀ་དག །ཆེན་པོ་ནི་སྙིང་པོ་ཡི་གེ་མེད་པ་ནི་བློ་ལས་འདས་པའོ། །སྟོང་ 
པ་ཆེན་པོ་ཡི་གེ་ལྔ། །ཞེས་པ། ཆོས་སྟོང་པ་ཉིད་ཀྱི་ཀློང་ན་རང་གསལ་དུ་ཡི་གེ་ལྔ་ཡོད་དེ། 
ཨཱཿཧྲཱིཿཧཱུྃཨཱཿཨོཾདང་ལྔའོ། །དེའི་ཕྱིར་ཡི་གེ་ལྔ་ཞེས་པའོ། །ཡང་ན་སྤྱི་ཏི་ཡོ་གའི་གཞུང་ 
གིས། ཕྱིའི་སྤྲོས་པ་གཅོད་པ་སྡེ་ལྔ། ནང་གི་སྤྲོས་པ་གཅོད་པ་སྡེ་ལྔ། གསང་བའི་སྤྲོས་པ་ 
གཅོད་པ་སྡེ་ལྔ། དེ་ཁོ་ན་ཉིད་ཀྱི་སྤྲོས་པ་གཅོད་པ་སྡེ་ལྔ། སྟོང་པའི་ཀློང་ནས་རིག་པའི་སྣང་ 
ཚུལ་ལྔར་ཤར་ཡང༌། དེའི་སྤྲོས་པ་གཅོད་པ་སྡེ་ལྔའོ། །ཐིག་ལེ་སྟོང་པ་ཡི་གེ་བརྒྱ། །ཞེས་པ། 
ཐིག་ལེ་ཆེན་པོ་ནི་རྟོག་པའི་ཀློང་ནས་ཡི་གེ་བརྒྱ་ལྟ་བུར་ཡང་སྣང་ངོ༌། །
རྣམ་པ་ཀུན་ལྡན་རྣམ་པ་མེད། །ཅེས་པ། སྙིང་པོ་ནི་གནས་ལུགས་དེ་ལ་རྩལ་དང་ 
རོལ་པའི་སྒོ་ནས་རྣམ་པ་ཀུན་དང་ལྡན་ལ། ཆོས་ཉིད་ཀྱི་གཞི་ལ་དངོས་པོའམ་རྣམ་པ་ 
མེད་པའོ། །བཅུ་དྲུག་ཕྱེད་ཕྱེད་ཐིག་ལེ་ཅན། །ཞེས་པ། བཅུ་དྲུག་ནི་མགྲིན་པ་ལོངས་སྤྱོད་ 
རྫོགས་པའི་འཁོར་ལོ་ན་རྩ་བཅུ་དྲུག་གོ། །ཕྱེད་ཕྱེད་ནི་པདྨ་དང་རྡོ་རྗེ་བསྲུབས་ཕྱེད་ཕྱེད་ 
གཅིག་ཤོར་གཉིས་མཉམ་སྟེ། རྡོ་རྗེའི་རྩེ་ན་བདེ་བ་གནས་པ་བྱང་ཆུབ་སེམས་ཀྱི་ཐིག་ལེ་ 
ཅན་ཞེས་གསུངས་སོ། །དེ་རྣམས་སྔགས་མ་རྒྱུད་ལྟར་བཤད་པའོ། །སྤྱི་ཏིའི་འགྲེལ་པ་ལྟར་ 
དུ་བཤད་ན། བཀའ་ཚོམས་ཆེན་པོ་བཞིར་བཤད་དེ། གནས་པ་གཞིའི་བཀའ་ཚོམས་བཞི། 
འཁྲུལ་པ་འཕྲང་གི་བཀའ་ཚོམས་གསུམ། བྱེ་བྲག་ཤན་གྱི་བཀའ་ཚོམས་ལ་གསུམ་སྟེ་བཅུ་ 
ཐམ་པ། དབྱེར་མེད་ཀྱི་བཀའ་ཚོམས་ལ་བཞི་སྟེ་བཅུ་བཞི། ཡེ་ཤེས་ཀྱི་འཆར་སྒོ་དང་མ་ 
རིག་པའི་འཁྲུལ་སྒོ་གཉིས་ཏེ་བཅུ་དྲུག་གོ། །ཕྱེད་ཕྱེད་ཅེས་པ། ཐོག་མ་བཞི་མའི་གནད་དེ་ 
ཡར་ཕྱེད། ཐ་མ་རྩལ་ཟེར་ཡན་ལག་བུའི་གནད་དེ་མར་ཕྱེད། ཐིག་ལེ་སྙིང་པོ་གསང་བའི་
163

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡང་སྙིང་ངོ་། །ཅན་ཞེས་པ་ཀ་དག་ཆེན་པོའི་ཐིག་ལེའི་རང་བཞིན། བྱར་མེད་དངོས་མེད་བློ་ 
འདས་དེ་ཉིད་དོ་ཞེས་གསུངས་སོ། །ཡན་ལག་མེད་པའི་རྩིས་ལས་འདས། །ཞེས་པ། སྙིང་ 
པོ་སྐྱེ་བ་མེད་ཅིང་ཀ་ནས་དག་པ་དེ་ལ། ཡན་ལག་གི་རྣམ་པའམ་རྣམ་པར་རྟོག་པའི་རྩིས་ 
ལས་འདས་སོ། །
སྤྱི་ཏིའི་གཞུང་གིས་སྙིང་པོའམ་ཐིག་ལེའི་རང་བཞིན་ལ། ཡན་ལག་གི་ཤེས་པ་ 
རྣམ་པར་རྟོག་པའི་རྩིས་ལས་འདས་པའོ། །བསམ་གཏན་བཞི་པའི་རྩེ་མོ་ཅན། །ཞེས་ 
པ༑ དགའ་བ་དང་། མཆོག་དགའ་དང་། ཤིན་ཏུ་དགའ་དང་། དགའ་བྲལ་གྱི་ཤེས་པ་དང་ 
བཞིའོ། །དེ་ཚོ་ནི་བསམ་གཏན་བཞིའོ། །རྩེ་མོ་ནི་དུས་ཀྱི་སྣ་རྩེ་དང་། དབྱིབས་ཀྱི་སྣ་རྩེ་དང་། 
ཆོས་ཉིད་ཀྱི་སྣ་རྩེའོ། །ཅན་ཞེས་པ་ནི་ཕྱག་རྒྱ་བཞིའི་དགོངས་པ་ཅན་ནོ། །ཡང་ན་བསམ་ 
གཏན་བཞི་ནི་བར་མ་དོ་བཞིའི་བསམ་གཏན་ནོ། །དེ་བཞིའི་རྩེ་མོ་ནི་སྤྱི་ཏི་སྟེ་གཟའ་གཏད་ 
དང་བྲལ་བའི་ལྟ་བའོ། །བསམ་གཏན་ཡན་ལག་ཀུན་ཤེས་ཤིང་། །ཞེས་པ། བསམ་གཏན་ 
ནི་རྣལ་འབྱོར་པས། བསམ་དུ་མེད་པའི་བསམ་གཏན་གོམས་ཤིང་རྟོགས་ན། དམིགས་ 
པའི་བསམ་གཏན་གྱི་ཡན་ལག་ཀུན་ཤེས་པར་འགྱུར་བའོ། །ཏིང་འཛིན་རིགས་དང་རྒྱུད་ 
རིག་པ། །ཞེས་པ། ཏིང་འཛིན་ནི་མི་དམིགས་པའི་ཏིང་ངེ་འཛིན་མི་གཡོ་བའོ། །རིགས་པ་ 
ནི་སེམས་ཀྱི་དམིགས་པ་ཅན་ནོ། །རྒྱུད་རིག་པ་ནི་རང་གི་རྒྱུད་རིག་ཅིང་གྲོལ་བའོ། །ཏིང་ 
འཛིན་ལུས་ཅན་ལུས་ཀྱི་མཆོག །ཅེས་པ། ལུས་བཞི་ཡོད་པ་ལས། འདི་ནི་ཏིང་ངེ་འཛིན་ 
གྱི་ལུས་སོ། །ཤ་ཁྲག་གི་ལུས་ལས་འདས་པས་ན་ལུས་ཀྱི་མཆོག་ཅེས་པའོ། །ལོངས་སྤྱོད་ 
རྫོགས་སྐུ་ཀུན་གྱི་རྒྱལ། །ཞེས་པ། ལོངས་སྤྱོད་རྫོགས་པའི་སྐུ་དཔལ་རྣམ་པར་སྣང་མཛད་ 
ལ༑ དཔེ་བྱད་བཟང་པོ་བརྒྱད་ཅུ། མཚན་བཟང་པོ་སུམ་ཅུ་རྩ་གཉིས་དང་ལྡན་པས་ན་ཀུན་ 
གྱི་རྒྱལ་ཞེས་པ་སྟེ། གཟུགས་སྐུ་ལས་རྒྱལ་བའོ། །སྤྲུལ་པའི་སྐུ་སྟེ་སྐུ་ཡི་མཆོག །ཅེས་པ།
164

༄༅། །ཟབ་གཏེར་ཆོས་ཀྱི་མཛོད་ཁང་།
སྤྲུལ་པའི་སྐུ་ནི་ཤཱཀྱ་ཐུབ་པའོ། །སྐུ་ཡི་མཆོག་ནི་འཇིག་རྟེན་ལས་ཁྱད་པར་དུ་འཕགས་པས་ 
ན་སྐུ་ཡི་མཆོག་ཅེས་པའོ། །
སངས་རྒྱས་སྤྲུལ་པའི་རྒྱུད་འཆང་བ། །ཞེས་པ། སངས་རྒྱས་སྤྲུལ་པ་སྣ་ཚོགས་པའི་ 
རྒྱུད་དང་ཐབས་འཆང་བ་ནི་ཤཱཀྱ་ཐུབ་པའོ། །ཕྱོགས་བཅུར་སྤྲུལ་པ་སྣ་ཚོགས་འགྱེད། །
ཅེས་པ། བཅོམ་ལྡན་འདས་ཕྱོགས་བཅུ་དུས་བཞིའི་འཛམ་བུ་གླིང་བྱེ་བ་ཕྲག་བརྒྱར།
སེམས་ཅན་འདུལ་བའི་སྤྲུལ་པ་སྣ་ཚོགས་པ་འགྱེད་པའོ། །ཇི་བཞིན་འགྲོ་བའི་དོན་བྱེད་
པ༑ ༑ཞེས་པ། རྟོགས་པའི་ཁྱད་པར་གྱིས་བསམ་པ་ཇི་བཞིན་དུ་འགྲོ་བ་སེམས་ཅན་རྣམས་ 
ཀྱི་དོན་བྱེད་པའོ། །ལྷ་ཡི་དབང་པོ་ལྷ་ཡི་ལྷ། །ཞེས་པ། ལྷ་ཡི་དབང་པོ་ཞེས་པ། སུམ་ཅུ་ 
རྩ་གསུམ་དགའ་ལྡན་ལྷ་ཡི་ཕོ་བྲང་དུ། ལྷ་ཡི་དབང་པོ་བརྒྱ་བྱིན་དུ་སྤྲུལ་ནས་ལྷ་རྣམས་ལ་ 
ཆོས་ཀྱི་འཁོར་ལོ་བསྐོར་རོ། །ལྷ་ཡི་ལྷ། ཞེས་པ། ལྷ་ཡི་དབང་པོ་ཚངས་པ་ལྟ་བུར་ཡང་སྣང་ 
ངོ་༑ ༑ལྷ་ཡི་དབང་པོ་ལྷ་མིན་བདག །ཅེས་པ། ལྷ་མ་ཡིན་གྱི་ཡུལ་དུ། ལྷ་མ་ཡིན་གྱི་བདག་ 
པོ་ཐག་བཟང་རིས་ལྟ་བུར་སྤྲུལ་ནས་ཆོས་འཆད་ཅིང་འཐབ་རྩོད་ཀྱི་སྡུག་བསྔལ་ཞི་བར་ 
བྱས་སོ། །ལྷ་མིན་པ་བདག་ནི་རཱ་ཧུ་ལར་ཡང་སྣང་ངོ་། །འཆི་མེད་དབང་པོ་ལྷ་ཡི་བླ། །ཞེས་ 
པ༑ ལྷོ་འཛམ་བུ་གླིང་དུ་མི་རྣམས་ལ། བཅོམ་ལྡན་འདས་ཤཱཀྱ་ཐུབ་པ་ལྟ་བུར་སྤྲུལ་ནས་ 
ཆོས་བཤད་དེ་མི་རྣམས་ཉོན་མོངས་པ་དང་། སྡུག་བསྔལ་ས་མ་ཡ་འབུམ་སྡེ་ལས་ཐར་བར་ 
མཛད་པའོ། །ཡང་ན་སྐྱེ་འཆི་མེད་པ་སྐྱེ་མེད་ཀ་དག་གི་ལྷར་ཡང་སྣང་ངོ༌། ། 
འཇོམས་བྱེད་འཇོམས་བྱེད་དབང་ཕྱུག་པོ། །ཞེས་པ། འཇོམས་བྱེད་ཅེས་པ་གཅན་ 
གཟན་གྱི་རྒྱལ་པོ་སེང་གེ་ལྟ་བུར་སྤྲུལ་ནས། བྱོལ་སོང་རྣམས་ལ་ཆོས་བཤད་ཅིང་གླེན་ 
ལྐུགས་ཀྱི་སྡུག་བསྔལ་ལས་ཐར་བར་མཛད་དོ། །འཇོམས་བྱེད་འོག་མས་ནི་ཡི་དྭགས་ཀྱི་ 
རྒྱལ་པོ་ཁ་འབར་མ་ལྟ་བུར་སྤྲུལ་ནས། ཡི་དྭགས་རྣམས་ལ་ཆོས་བཤད་ཅིང་བཀྲེས་སྐོམ་
165

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱི་སྡུག་བསྔལ་ལས་ཐར་བར་མཛད་དོ། །དབང་ཕྱུག་པོ་ཞེས་པ་དམྱལ་བའི་གནས་སུ་
གཤིན་རྗེ་ཨ་བ་གླང་མགོ་ཅན་དུ་སྤྲུལ་ནས་ཆོས་དྲག་པོའི་སྒོ་ནས་བཤད་ཅིང་ཚ་གྲང་བཙོ་
བསྲེག་གི་སྡུག་བསྔལ་ལས་ཐར་བར་མཛད་དོ། །ཡང་ན་སྤྱི་ཏི་ལྟར་བཤད་ན། འཇོམས་
བྱེད་ཅེས་པ་སྐྱེ་མེད་ཀ་དག་གི་དགོངས་པ་ཉོན་མོངས་པ་དང་བློས་བཏགས་བྱ་རྩོལ་གྱི་ཆོས་ 
ཐམས་ཅད་འཇོམས་པའོ། །འཇོམས་བྱེད་འོག་མ་ནི་ཐེག་པ་འོག་མའི་ལྟ་སྒོམ་ཐམས་ཅད་ 
འཇོམས་པར་བྱེད་པའོ། །དབང་ཞེས་པ་རང་དབང་རང་གིས་ཐོབ་པས་དབང་གི་རྒྱལ་པོ་ 
ཡིན། ཕྱུག་པ་ནི་རྟོགས་པའི་ལོངས་སྤྱོད་ཕྱུག་པའོ། །སྲིད་པའི་དགོན་པ་ལས་བརྒལ་བ། ། 
ཞེས་པ། སྲིད་པ་ནི་བཞི་སྟེ། མངལ་ནས་སྲིད་པ་དང༌། དྲོད་གཤེར་ལས་སྲིད་པ་དང་། 
བརྫུས་སྐྱེས་སུ་སྲིད་པ་དང་། སྒོང་ལས་སྲིད་པ་དང་བཞིའོ། །དེ་བཞི་འཁོར་བའི་དགོན་པ་ 
བཞི་ཡིན་ཏེ། དེ་བཞི་ལས་བརྒལ་བས་ན་ཉོན་མོངས་པ་ཐམས་ཅད་ལས་ཐར་པའོ། །སྟོན་ 
པ་གཅིག་པུ་འགྲོ་བའི་བླ། །ཞེས་པ། སྟོན་པ་ནི་སྐྱེ་མེད་ཀ་དག་གི་སྟོན་པ། གཅིག་པུ་སྙིང་ 
པོ་སྐྱེ་བ་མེད་པའི་དགོངས་པ། རྫོགས་ཆེན་སྤྱོད་པའི་རྣལ་འབྱོར་པ་ནི་འགྲོ་བའི་བླ་མ་ཡིན་ནོ། ། 
འཇིག་རྟེན་ཕྱོགས་བཅུར་རབ་གྲགས་པ། །ཞེས་པ། །འཇིག་རྟེན་གྱི་ཁམས་ཕྱོགས་ 
བཅུར་གྲགས་པ་ནི་བཅོམ་ལྡན་འདས་ཤཱཀྱ་ཐུབ་པའོ། །ཆོས་ཀྱི་སྦྱིན་བདག་ཆེ་བ་པོ། །ཞེས་
པ༑ ཁམས་གསུམ་འགྲོ་དྲུག་གི་སེམས་ཅན་ཐམས་ཅད་ལ་ཆོས་ཀྱི་སྦྱིན་པའི་བདག་པོ་ནི་ 
བཅོམ་ལྡན་འདས་ཤཱཀྱ་ཐུབ་པའོ། །བྱམས་པའི་གོ་ཆ་ཆས་པ་སྟེ། །ཞེས་པ། སྟོན་པ་བཅོམ་ 
ལྡན་འདས་ཤཱཀྱ་ཐུབ་པ་དེ། བྱམས་པ་དང་སྙིང་རྗེ་ཆེན་པོའི་གོ་ཆ་གྱོན་ནས། འགྲོ་བའི་ 
སེམས་ཅན་གྱི་དོན་མ་ལུས་པ་བྱེད་པར་ཆེས་པའོ། །སྙིང་རྗེ་ཡི་ནི་ཡ་ལད་བགོས། །ཞེས་པ།
སྙིང་རྗེ་ནི་སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པའི་གོས་གྱོན་ནས་ 
སེམས་ཅན་གྱི་དོན་ཆེན་པོ་མཛད་དོ། །ཤེས་རབ་རལ་གྲི་མདའ་གཞུ་ཐོགས། །ཞེས་པ།
166

༄༅། །ཟབ་གཏེར་ཆོས་ཀྱི་མཛོད་ཁང་།
འཕགས་པ་འཇམ་དཔལ་གྱི་ཕྱག་མཚན་བསྟན་ནོ། །ཞལ་གཅིག་ཕྱག་བཞི་སྐུ་མདོག་ 
དམར་སེར་ཏེ། ཕྱག་གཡས་གཉིས་ན་རལ་གྲི་དང་མདའ་བསྣམས་པའོ། །གཡོན་གཉིས་ 
ན་གཞུ་དང་ཨུཏྤ་ལའི་མེ་ཏོག་བསྣམས་པའོ། །ཉོན་མོངས་མི་ཤེས་གཡུལ་ངོ་སེལ། །ཞེས་
པ༑ འཕགས་པ་འཇམ་དཔལ་གྱི་ཕྱག་མཚན་བཞིས་ཉོན་མོངས་པ་ཐམས་ཅད་རྩད་ནས་ 
གཅོད་ཅིང་བདུད་བཞི་འདུལ་བ་སྟེ། མ་ཤེས་ཤིང་མ་རིག་པ། རྨོངས་པའི་དགྲའི་གཡུལ་ངོ་ 
འཇམ་དཔལ་གྱིས་ཟློག་ཅིང་སེལ་བའོ། །
དཔའ་བོ་བདུད་དགྲ་བདུད་འདུལ་བ། །ཞེས་པ། དཔའ་བོ་ནི་སྐྱེ་མེད་ཀ་དག་གི་ 
དཔའ་བོ། བདུད་ནི་སུལ་མང་བློའི་ཆོས། དགྲ་ནི་ཐེག་པའི་གྲུབ་མཐའ་ལོག་པ་རྣམས། 
བདུད་ནི་བློས་བཏགས་ཀྱི་ལྟ་བ། ཡིད་གཟུང་གི་སྒོམ་པ། ཆེད་བྱས་ཀྱི་སྤྱོད་པ། རེ་དྭོགས་ 
ཀྱི་འབྲས་བུའོ། །དེ་བདུད་ཡིན་པས་གདུལ་དཀའ་བའོ། །བདུད་འདུལ་བར་བྱེད་པ་ནི་སྤྱི་ 
ཏི་ཡོ་ག་སྟེ། གཏད་མེད་ཀྱི་ལྟ་བ། བསམ་མེད་ཀྱི་སྒོམ་པ། བཅོས་མེད་ཀྱི་སྤྱོད་པ། རང་ 
གནས་རེ་མེད་ཀྱི་འབྲས་བུ། བདུད་གདུལ་དཀའ་བའི་ལྟ་སྒོམ་གྱི་བདུད་ཞེན་འཛིན་དང་ 
བཅས་པ་དེ། དཔའ་བོ་ཆེན་པོ་བཞི་ཡིས་འདུལ་ཏེ་ལྟ་སྒོམ་སྤྱོད་འབྲས་བཞིས། བདུད་ཆོས་ 
ཉིད་དུ་བཅོམ་པས། སྐྱེ་མེད་ཀ་དག་གི་དགོངས་པ་རང་ལ་ཡེ་གནས་སུ་གྲུབ་པའོ། །བདུད་ 
བཞིའི་འཇིགས་པ་སེལ་བར་བྱེད། །ཅེས་པ། གོང་གི་བདུད་བཞི་པོ་དེ་གདུལ་དཀའ་ཞིང་ 
འཇིགས་ཀྱང་། སྐྱེ་མེད་རྟོགས་པས་བདུད་བཞི་འཇོམས་ཤིང་སེལ་བར་བྱེད་པའོ། །བདུད་ 
ཀྱི་དཔུང་རྣམས་ཕམ་བྱེད་པ། །ཞེས་པ། བདུད་བཞི་ནི་ཉོན་མོངས་པའི་བདུད་དང་། ལྷའི་ 
བུའི་བདུད་དང་། ཕུང་པོའི་བདུད་དང་། འཆི་བདག་གི་བདུད་དང་། བདུད་ལྷ་བྱིན་ལ་ 
སོགས་པའི་དཔུང་རྣམས་ནི། སྐྱེ་མེད་ཀ་དག་གི་དགོངས་པ་དང་། རྗེ་བཙུན་འཇམ་དཔལ་ 
གྱིས་འཇོམས་ཤིང་བདུད་རྣམས་ཕམ་པར་བྱེད་པའོ། །རྫོགས་པའི་སངས་རྒྱས་འཇིག་
167

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟེན་འདྲེན། །ཅེས་པ། ཡང་དག་པར་རྫོ་གས་པའི་སངས་རྒྱས་ཤཱཀྱ་ཐུབ་པས་འཇིག་རྟེན་
གྱི་སེམས་ཅན་སྡུག་བསྔལ་བ་ཐམས་ཅད་ཐུགས་རྗེས་འདྲེན་པར་མཛད་པའོ། །མཆོད་ 
འོས་བསྟོད་འོས་ཕྱག་གི་གནས། །ཞེས་པ། མཆོད་པ་དང་བསྟོད་པའི་གནས་སུ་འོས་པ་ 
སྟེ༑ དཀོན་མཆོག་གསུམ་དང་བླ་མ་རྣམས་ཡིན་ནོ། །རྟག་ཏུ་རིམ་གྲོ་བྱ་བའི་འོས། །ཞེས་པ། 
རིམ་གྲོ་དང་མཆོད་པ་བཀུར་སྟི་བྱ་བའི་འོས་ནི། སྐྱེ་མེད་ཀ་དག་རྟོགས་པ་དང་། སྤྱི་ཏི་ཡོ་ 
ག་སྟོན་པའི་བླ་མ་དམ་པ་རྣམས་ཡིན་ནོ། །བཀུར་འོས་མཆོད་པར་བྱ་བའི་མཆོག །ཞེས་པ། 
དཀོན་མཆོག་དང་བླ་མ་དམ་པ་རྣམས་ལ། དང་པོ་ལུས་ཀྱི་སྒོ་ནས་གུས་པའི་ཕྱལ་འཚལ། 
ངག་གི་སྒོ་ནས་སྙན་པའི་དབྱངས་ཀྱིས་བསྟོད། ཡིད་ཀྱི་སྒོ་ནས་དམ་པའི་སྐུ་ལ་འདུད། རིན་ 
པོ་ཆེ་སྣ་བདུན་གྱིས་ཐུགས་མཉེས་པར་བྱ་བ་དང་། བླ་མ་དམ་པ་རྣམས་ལ་སྟན་འདིང་བ་ 
དང་། ཞབས་ཏོག་དང་བཀུར་སྟི་བྱ་བ་དང་། མཆོད་བ སྟོད་དང་སྤྱོད་ལམ་གང་གི་སྒོ་ནས་ 
བླ་མ་མཆོད་ཅིང་མཉེས་པར་བྱའོ། །ཕྱག་བྱར་འོས་པ་བླ་མའི་རབ། །ཅེས་པ། འཇིག་རྟེན་ 
དང་འཛམ་བུའི་གླིང་ཙམ་ན་ཡང་ཕྱག་དང་མཆོད་པ་ཞབས་ཏོག་བྱ་བའི་གནས། །སྔོན་བྱུང་ 
དུ་ཀུན་ཏུ་བཟང་པོའམ་གསང་བའི་བདག་པོ་ལ། རྡོ་རྗེ་སེམས་དཔས་ཕྱག་བྱས་མཆོད་པ་ 
ཕུལ། དེའི་རྗེས་འཇུག་དགའ་རབ་རྡོ་རྗེ་ལ། འཇམ་དཔལ་བཤེས་གཉེན་གྱིས་ནི་ཕྱག་ 
བཙལ་མཆོད་བསྟོད་ཕུལ། དེའི་གདུང་འཚོབ་པདྨ་འབྱུང་གནས་ལ། ཕྱག་འཚལ་མཆོད་ 
བསྟོད་ཞབས་ཏོག་བཀུར་སྟི་བགྱིས། ཕྱིས་འབྱུང་སྐལ་ལྡན་རྣམས་ཀྱིས་བླ་མ་རྣམས་ལ་ 
མཆོད་པར་བྱའོ། །རང་ནས་བློ་གཞན་ཡང་ཕྱག་འཚལ་བཀུར་བའི་གནས་དེ་ཅིའི་ཕྱིར་ཞེ་ 
ན༑ བསྐལ་པ་འབུམ་གྱི་སངས་རྒྱས་ཀྱང་། །བླ་མ་དག་ལ་བསྟེན་ཏེ་བྱུང༌། །དེ་ཕྱིར་བླ་མ་ 
མཆོད་པར་བྱ། །སྒྲོན་མ་འབར་བའི་རྒྱུད་ལས། སངས་རྒྱས་སྟོང་ལ་མཆོད་པ་བས། །རྡོ་རྗེ་ 
སློབ་དཔོན་གཅིག་མཆོད་འཕགས། །ཡོན་ཏན་གསུམ་ལྡན་སློབ་དཔོན་དེ། །སྲོག་ལ་བབ་
168

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱང་བཀུར་བར་བྱ། །ཞེས་གསུངས་སོ། །
དེ་ཕྱིར་ལུས་ངག་ཡིད་གསུམ་གྱི་སྒོ་ནས་གུས་པ་དང་མོས་པ་དང་ཞབས་ཏོག་དང་
བཀུར་སྟི། ཕྱག་དང་གདན་གདིང་བ་དང་། སྤྱོད་ལམ་ཐམས་ཅད་ཀྱི་སྒོ་ནས་བླ་མ་དམ་པ་ 
ལ་མཆོད་ཅིང་མཉེས་པར་བྱས་པས་དངོས་གྲུབ་འབྱུང་བར་བསྟན་ནོ། །འཇིག་རྟེན་གསུམ་ 
པོ་གོམ་གཅིག་བགྲོད། །ཅེས་པ། བླ་མ་དམ་པ་ལ་གོང་ལྟར་མཆོད་ཅིང་སྙིང་པོ་སྐྱེ་མེད་ 
ཉམས་སུ་བླངས་བའི་གནད་ཀྱིས་རྫུ་འཕྲུལ་དང་མངོན་ཤེས་སྤྲུལ་པ་འགྱེད་ནུས་ཏེ། རྟོགས་ 
པའི་གནད། བླ་མའི་བྱིན་རླབས་ཀྱིས། ས་སྟེང་། ས་བླ། ས་འོག་སྟེ། འཇིག་རྟེན་གསུམ་ཀ་ 
གོམ་པའི་སྟབས་གཅིག་གིས་ཕྱིན་པར་བྱེད་དོ། །མཁའ་ལྟར་མཐའ་མེད་རྣམ་པར་གནོན། ། 
ཞེས་པ། ཆོས་ཉིད་དང་སེམས་ཀྱི་དཔེ་བསྟན་ཏེ། ནམ་མཁའ་ལ་མཐའ་དང་དབུས་དང་ 
ཕྱོགས་དང་རིས་མེད་པར་འབྱུང་བ་རྣམ་པ་བཞི་ཟིལ་གྱིས་གནོན་པ་ལྟར། དཔེ་དེ་བཞིན་ 
དུ་ཆོས་ཉིད་ཀྱི་ནམ་མཁའ་མཐའ་དང་དབུས་མེད་ཕྱོགས་དང་རིས་མེད་པའི་ནམ་མཁའ་ 
དེ་རྟོགས་པས་བྱ་བཙལ་རྩོལ་སྒྲུབ་ཀྱི་ཆོས་ཐམས་ཅད་ཟིལ་གྱིས་གནོན་པར་བསྟན་ནོ། ། 
གསུམ་རིག་གཙང་མ་དག་པ་སྟེ། །ཞེས་པ། གསུམ་རིག་ཅེས་པ་དོན་གསུམ་རིག་པ་ལ་བྱ་ 
སྟེ༑ དོན་ཟབ་པ་དང་། དོན་རྒྱ་ཆེ་བ་དང༌། དོན་མཚུངས་པ་མེད་པ་དང་གསུམ་རིག་པའོ། ། 
གཙང་མ་ནི་དོན་གསུམ་ལ་དྲི་མས་མ་གོས་པའོ། །དག་པ་སྟེ་ཉོན་མོངས་པ་རྣམ་པར་དག་ 
པའོ། །ཡང་ན་གསུམ་ནི་དུག་རྣམ་པ་གསུམ། རིག་པ་ནི་སྐུ་རྣམ་པ་གསུམ་དུ་རིག །གཙང་ 
མ་ནི་དྲི་མ་དང་སྒྲིབ་པས་མ་གོས་པའོ། །
མངོན་ཤེས་དྲུག་ལྡན་རྗེས་དྲན་དྲུག །ཅེས་པ། གང་དུ་བཤད་པ་ལྟར། སྔོན་དུ་བླ་ 
མ་དམ་པ་ལ་མཆོད་བསྟོད་གྱིས་མཉེས་པར་བྱས་ནས། བདག་གིས་རྟོགས་ཤིང་གོམས་ 
པ་མངོན་དུ་གྱུར་ན། བཀའ་ཚོམས་ཆེན་པོ་བཞི་རྟོགས་ཤིང་གདིང་དང་ལྡན། གཞི་སྐྱེ་མེད་
169

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དུ་ཤེས། ལམ་ཀ་དག་ཏུ་ཤེས། འབྲས་བུ་བློ་འདས་སུ་ཤེས་ན། སེམས་ཀྱི་དྲི་མ་དུག་ལྔ་ 
དུག་གསུམ་དང་ཉོན་མོངས་པ་ཐམས་ཅད་ཀྱི་དྲི་མ་ཡོངས་སུ་དག་པས། མངོན་པར་ཤེས་
པ་རྣམས་ཆེད་དུ་མི་འདོད་ཀྱང་། མེ་ལོང་ལ་དྲི་མ་དང་གཡའ་མེད་ན་གཟུགས་བརྙན་རང་ 
བཞིན་གྱིས་གསལ་བ་ལྟར། སེམས་ཀྱི་སྒྲིབ་པ་དང་དྲི་མ་ཉོན་མོངས་དག་ན་མངོན་ཤེས་ 
ཤུགས་ལས་འབྱུང་སྟེ། མངོན་ཤེས་ལ་བཞི་སྟེ། མངོན་པར་ཤེས་པའི་མངོན་ཤེས་དང་། མི་ 
མངོན་པ་ཤེས་པའི་མངོན་ཤེས་དང་། ཀུན་རྫོབ་ཤེས་པའི་མངོན་ཤེས་དང་། དོན་དམ་ཡང་ 
དག་ཤེས་པའི་མངོན་ཤེས་དང་བཞིའོ། །མི་མངོན་པ་ཤེས་པའི་མངོན་ཤེས་ལ་དྲུག་སྟེ། ལྷའི་ 
མིག་གི་མངོན་པར་ཤེས་པ་དང་། ལྷའི་རྣ་བའི་མངོན་པར་ཤེས་པ་དང་། ཕ་རོལ་གྱི་སེམས་ 
ཤེས་པ་དང་། སྔོན་གྱི་གནས་ཤེས་པ་དང༌། རྫུ་འཕྲུལ་ཤེས་པ་དང་། ཟག་པ་ཟད་པར་ཤེས་ 
པ་དང་དྲུག་གོ། །
མངོན་པར་ཤེས་པའི་མངོན་ཤེས་ནི། ཕུང་པོ་ལྔ་འདུ་བྱས་སུ་ཤེས་པ་དང་། ཡུལ་ལྔ་ 
འཁྲུལ་སྣང་དུ་ཤེས་པ་དང་། སེམས་ཡིད་འཁྲུལ་རྒྱུར་ཤེས་པ་དང་། རླུང་དང་འགྱུ་བ་འཁྲུལ་ 
རྐྱེན་དུ་ཤེས་པ་དང༌། དྲན་རྟོག་འཁྲུལ་པར་ཤེས་པ་དང་། གཟུགས་ལྔ་འཁྲུལ་པའི་འབྲས་ 
བུར་ཤེས་པའོ། །ཀུན་རྫོབ་ཤེས་པའི་མངོན་པར་ཤེས་པ་ནི། འཇིག་པ་དང་། ཟག་པ་དང་། 
སྡུག་བསྔལ་དང་བཅས་པ་རྣམས་ཤེས་པའོ། །དོན་དམ་ཡང་དག་ཤེས་པའི་མངོན་ཤེས་ནི། 
སྙིང་པོ་ཀ་ནས་དག་ཅིང་བློ་ངོ་ཉིད་ལས་འདས་པར་ཤེས་པ་སྟེ། དེ་ནི་མངོན་ཤེས་ཀྱི་མཆོག་ 
ཡིན་ཞེས་གསུངས་སོ། །རྗེས་དྲན་དྲུག་ཅེས་པ། སངས་རྒྱས་རྗེས་སུ་དྲན་པ་དང་། ཆོས་ 
རྗེས་སུ་དྲན་པ་དང༌། དགེ་འདུན་རྗེས་སུ་དྲན་པ་དང་། སྙིང་རྗེ་རྗེས་སུ་དྲན་པ་དང་། རིགས་ 
རྗེས་སུ་དྲན་པ་དང་། ཁྲོ་བ་རྗེས་སུ་དྲན་པ་དང་དྲུག་གོ། །ཆོས་འདིའི་གཞུང་གིས། བླ་མ་ 
རྗེས་སུ་དྲན་པ་དང་། གདམས་ངག་རྗེས་སུ་དྲན་པ་དང༌། དམ་ཚིག་རྗེས་སུ་དྲན་པ་དང་།
170

༄༅། །ཟབ་གཏེར་ཆོས་ཀྱི་མཛོད་ཁང་།
སྙིང་པོ་ཆོས་ཉིད་རྗེས་སུ་དྲན་པ་དང་། །སྐྱེ་མེད་ཀ་དག་རྗེས་སུ་དྲན་པ་དང་། །དངོས་མེད་ 
བློ་འདས་རྗེས་སུ་དྲན་པ་དང་དྲུག་གོ། །དེ་ནི་ཁྱད་པར་གྱི་མངོན་ཤེས་དང་རྗེས་སུ་དྲན་པ་ 
སྟེ༑ ཐེག་པ་གཞན་ལས་ཁྱད་པར་དུ་འཕགས་སོ། །བྱང་ཆུབ་སེམས་དཔའ་སེམས་དཔའ་ 
༑ཞེས་པ། གོང་ལྟར་རྟོགས་ཤིང་ཉམས་སུ་བླངས་ནས་མངོན་པར་ཤེས་པ་དང་ལྡན་པ་
ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡིན་ནོ། །བྱང་ནི་ཀ་དག་ཆེན་པོར་བྱང༌། སྐྱེ་ 
བ་མེད་པར་ཆུབ། དངོས་མེད་ཆེན་པོར་སེམས། བློ་ལས་འདས་པས་དཔའ་བའོ། །སེམས་ 
དཔའ་འོག་མ་ནི། འཆིང་བ་མེད་པར་སེམས། གཉིས་སུ་མེད་པར་དཔའ་བའོ། །ཆེ་བ་ནི་སྤྱི་ 
ཏི་ཡོ་གའོ། །རྫུ་འཕྲུལ་ཆེན་པོ་འཇིག་རྟེན་འདས། །ཞེས་པ། རྫུ་འཕྲུལ་ཆེན་པོ་ནི་སྙིང་པོ་སྐྱེ་ 
མེད་ཀ་དག་རྟོགས་པའི་རྫུ་འཕྲུལ་ལོ། །ཆེན་པོ་ནི་བྱར་མེད་བློ་འདས་སོ། ། 
དེ་རྟོགས་པས་འཇིག་རྟེན་ལས་འདས་པའོ། །ཤེས་རབ་ཕ་རོལ་ཕྱིན་པའི་མཐའ། ། 
ཞེས་པ། ཕ་རོལ་ཕྱིན་པ་ནི་གོང་དུ་རྒྱས་པར་བཤད་ཟིན་ཏེ། ཤེས་རབ་ཅེས་པ། ཤེས་པ་ 
ཐམས་ཅད་ཀྱི་རབ་ནི་སྙིང་པོ་སྐྱེ་བ་མེད་པར་ཤེས་པའོ། །རབ་ནི་རྟོགས་པ་མངོན་དུ་གྱུར་ 
པའོ། །ཕ་རོལ་ནི་ཐེག་པ་བརྒྱད་ཀྱི་ཕ་རོལ་ཏེ། ཕྱིན་པ་ནི་རྫོགས་པ་ཆེན་པོའོ། །མཐའ་ནི་ 
སྤྲོས་པ་ཐམས་ཅད་དང་བྲལ་བ་སྟེ། སྤྱི་ཏི་ཡོ་གའི་ཐེག་པའོ། །ཡང་ན་མཐའ་ནི་ཤེས་བརྗོད་ 
ལས་འདས་པས་མཚོན་དུ་མི་བཏུབ་པའོ། །ཤེས་རབ་ཀྱིས་ནི་དེ་ཉིད་ཐོབ། །ཅེས་པ། ཤེས་ 
རབ་ནི་ཆོས་ཐམས་ཅད་ཡོངས་སུ་ཤེས་པའི་ཤེས་རབ་བོ། །དེ་ཉིད་ཐོབ་ཅེས་པ་ཡང་དག་ 
པའི་དོན་སྙིང་པོ་ཆོས་ཀྱི་སྐུ་ཐོབ་པའོ། །བདག་རིག་གཞན་རིག་ཐམས་ཅད་པ། །ཞེས་ 
པ༑ གོང་མ་ལྟར་སྙིང་པོས་ཀུན་ལ་ཁྱབ་ཅིང་། སྐྱེ་མེད་ཀ་དག་གི་དོན་རྟོགས་ན་བདག་ཀྱང་ 
རིག །གཞན་གྱི་སེམས་ཉིད་ཀྱང་རིག །ཐམས་ཅད་མ་ལུས་པར་རིག་པའོ། །ཀུན་ལ་ཕན་ 
པའི་གང་ཟག་མཆོག །ཅེས་པ། དེ་ལྟར་རིག་ཅིང་སྐྱེ་བ་མེད་པའི་དོན་རྟོགས་ཤིང་གཞན་
171

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྣམས་ལ་ཡང་སྟོན་པར་བྱེད་ན། འགྲོ་བ་ཀུན་ལ་ཕན་པའི་གང་ཟག་གི་མཆོག་ཡིན་ནོ། །དེ་ 
ནི་སྤྲུལ་པའི་སྐུ་སྟེ་འགྲོ་བ་རྣམས་ཀྱིས་མིར་མཐོང་ཡང་ཐུགས་སངས་རྒྱས་དང་ཁྱད་མེད་ 
པར་བཞུགས་སོ། །དཔེར་བྱ་ཀུན་ལས་འདས་པ་སྟེ། །ཞེས་པ། སྙིང་པོ་སྐྱེ་མེད་གདོད་མ་ 
ནས་རང་བཞིན་གྱིས་རྣམ་པར་དག་ཅིང་དངོས་མེད་བློ་འདས་ཏེ། དེ་ལ་མཚོན་ཏུ་མེད་པས་ 
དཔེར་བྱ་བ་ཀུན་ལས་འདས་སོ། །
ཤེས་དང་ཤེས་བྱའི་བདག་པོ་མཆོག །ཅེས་པ། ཤེས་པར་བྱའི་ཡུལ་ཤེས་པར་བྱེད་ 
པའི་སྐལ་ལྡན་མཆོག་གི་སྐྱེ་མེད་ཀ་དག་གི་དགོངས་པ་མཐར་ཕྱིན་པའོ། །གཙོ་བོ་ཆོས་ཀྱི་ 
སྦྱིན་བདག་སྟེ། །ཞེས་པ། གཙོ་བོ་ནི་རྡོ་རྗེ་འཆང་ཆེན་པོ་སྟེ་གསང་བའི་བདག་པོའོ། །སྐྱེ་ 
མེད་གསང་སྔགས་ཀྱི་ཆོས་ཀྱི་སྦྱིན་པ་གཏོང་བ་ནི་གུ་རུ་དགའ་རབ་རྡོ་རྗེའོ། །ཕྱག་རྒྱ་བཞི་ 
པོའི་དོན་སྟོན་པ། །ཞེས་པ། སྐུ་ཕྱག་རྒྱ་ཆེན་པོ་དང་། ཆོས་ཀྱི་ཕྱག་རྒྱ་དང་། དམ་ཚིག་གི་ 
ཕྱག་རྒྱ་དང་། ལས་ཀྱི་ཕྱག་རྒྱ་དང་བཞིའོ། །དེའི་དོན་སྟོན་པ་ནི་མ་ཧཱ་གུ་རུ་དམ་པའོ། །འགྲོ་ 
བའི་བསྙེན་བཀུར་གནས་ཀྱི་མཆོག །ཅེས་པ། འགྲོ་བ་ནི་འགྲོ་བ་སེམས་ཅན་རྣམས་ཀྱི་ 
ནང་ནས་ཆོས་ལ་མོས་ཤིང་སྐལ་བ་དང་ལྡན་པ་དེས་བསྙེན་བཀུར་བྱ་བའི་གནས་མཆོག་ནི་
དཀོན་མཆོག་གསུམ་དང་བླ་མ་དམ་པ་རྣམས་ཡིན་ནོ། །ངེས་འབྱུང་གསུམ་པོ་བགྲོད་རྣམས་ 
ཀྱི༑ ༑ཞེས་པ། ངེས་པར་འབྱུང་བའི་གདམས་ངག་གསུམ་ནི། བཀའ་ཚོམས་ཆེན་པོ་གསུམ་ 
མམ། ཡང་ན་དོན་ཟབ་པ་དང་། རྒྱ་ཆེ་བ་དང་། མཚུངས་པ་མེད་པ་དང་གསུམ་མོ། །དེ་ 
གསུམ་ནི་འགྲོ་བ་རྣམས་བགྲོད་པར་བྱེད་པའི་ལམ་མ་ནོར་བ་ཡང་དག་ངེས་པའི་ལམ་མོ། 1 
དོན་གྱི་དམ་པ་རྣམ་དག་དཔལ། །ཞེས་པ། དོན་གྱི་དམ་པ་ནི་སྐྱེ་བ་མེད་པའོ། །རྣམ་དག་ནི་ 
དབང་པོ་ལྔ་རྣམ་པ་དག་པས་ཀ་དག་གོ། །དཔལ་ནི་བྱར་མེད་བློ་འདས་ཆེན་པོ་རྟོགས་པའི་ 
དཔལ་ལོ། །འཇིག་རྟེན་གསུམ་ན་སྐལ་བཟང་ཆེ། །ཞེས་པ། འཇིག་རྟེན་གསུམ་ན་སྐལ་
172

༄༅། །ཟབ་གཏེར་ཆོས་ཀྱི་མཛོད་ཁང་།
བ་བཟང་ཞིང་ལས་འཕྲོ་དང་སྐལ་བར་ལྡན་པ་ནི། ཐེག་པ་དགུའི་ཡང་རྩེ་སྤྱི་ཏི་ཡོ་ག་འདི་ 
རྟོགས་ཤིང་རྒྱུད་ལ་འཆང་བ་དེ་སྐལ་བ་བཟང་ལ་ཆེ་བའོ། །
དཔལ་ལྡན་འབྱོར་པ་ཀུན་བྱེད་པ། །ཞེས་པ། དཔལ་ནི་ཟབ་མོའི་གདམས་ངག་ 
རྟོགས་པའི་དཔལ། དེའི་ཐུགས་རྗེས་གཞན་ལ་ཁྱབ་པས་འགྲོ་བ་གཞན་གྱི་དཔལ། འབྱོར་ 
པ་ནི་རྟོགས་པའི་དོན་འབྱོར་པའོ། །ཀུན་བྱེད་པ་ནི་ཆོས་ཟབ་མོས་འགྲོ་བ་སེམས་ཅན་ཀུན་ 
གྱི་དོན་བྱེད་པའོ། །འཇམ་དཔལ་དཔལ་དང་ལྡན་པའི་མཆོག །ཅེས་པ། དེ་ནི་འདི་ལྟར་ 
འཇམ་དཔལ་གྱི་གདམས་ངག་དགུ་སྟེ། སྙིང་པོ་གཤིས་ཀྱི་འཇམ་དཔལ། འོད་གསལ་རིག་ 
པའི་འཇམ་དཔལ། དེ་ཉིད་ཡེ་དག་གི་འཇམ་དཔལ། གཞི་མི་འགྱུར་བ་དབྱིངས་ཀྱི་འཇམ་ 
དཔལ། རྩལ་མ་འགགས་ཟེར་གྱི་འཇམ་དཔལ། གཞི་རྩལ་དབྱེར་མེད་ཀྱི་འཇམ་དཔལ། 
སྐྱེ་མེད་དོན་གྱི་འཇམ་དཔལ། ཡང་དག་དོན་གྱི་འཇམ་དཔལ། རང་དྭངས་ཀ་དག་ཆེན་ 
པོའི་འཇམ་དཔལ་དང་དགུའོ། །འཇམ་དཔལ་ནི་ལུས་ངག་ཡིད་གསུམ་འཇམ་ལ། དཔལ་ 
ནི་རྟོགས་པ་བདག་དང་ཐུགས་རྗེ་གཞན་གྱི་དཔལ་ལོ། །ལྡན་པ་ནི་སྙིང་པོའི་དོན་དང་ལྡན། 
མཆོག་ནི་འཁྲུལ་པ་ལོག་འབྲས་བུ་ཐོབ། འཇམ་དཔལ་དགུའི་དོན་དང་ལྡན། འབྲས་བུ་མི་ 
འགྱུར་བའི་གདིང་གིས་ཟིན། བཀའ་ཚོམས་ཆེན་པོ་བཞིའི་དོན་རྟོགས་པའི་གདིང་དང་ལྡན་ 
པའི་སྐལ་ལྡན་དེ་ནི་རྣལ་འབྱོར་པ་རྣམས་ཀྱི་ནང་ནས་ཀྱང་མཆོག་ཡིན་ནོ། ། 
སངས་རྒྱས་ཀུན་གྱི་ཞེས་པ་ནས། དཔལ་དང་ལྡན་པའི་མཆོག་ཡན་ཆོད་ཀྱིས། གོང་ 
ལྟར་འབྲས་བུ་ཐོབ་ནས་མི་འགྱུར་གདིང་གིས་ཟིན་ལུགས་བསྟན་པ་དང་། བྱ་བ་ནན་ཏན་ 
གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པའི་དཀྱིལ་འཁོར་ཆེན་པོ་ལ་བསྟོད་པ་བསྟན་པའོ། །
འོག་གི། ཡེ་ཤེས་སྐུ་ཉིད་ཁྱོད་ལ་འདུད། །ཅེས་པ་ཡན་ཆོད་ཀྱིས་བཀའ་ཚོམས་ཆེན་པོ་ 
བཞིའི་གདམས་ངག་མདོར་བསྡུས་ཏེ་བསྟན་པ་དང༌། །དཀྱིལ་འཁོར་ཆེན་པོ་བདུན་ལ་སྤྱིར་
173

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དྲིལ་ཏེ་བསྟོད་པ་བསྟན་པའོ། །མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་མཐར་ 
གྱུར་ཁྱོད་ལ་འདུད། །སངས་རྒྱས་ཐུགས་ལ་ཕྱག་འཚལ་འདུད། །སངས་རྒྱས་བཞད་ལ་ 
ཕྱག་འཚལ་འདུད། །ཐམས་ཅད་ཐམས་ཅད་ཁྱོད་ལ་འདུད། །ཅེས་ཚིག་རྐང་ལྔས་གནས་ 
པ་གཞིའི་བཀའ་ཚོམས་ལ་དྲིལ་ཏེ་མན་ངག་ཏུ་བསྟོད་པའོ། །སྟོང་ཉིད་ལས་བྱུང་ཁྱོད་ལ་ 
འདུད། །སངས་རྒྱས་འབྱུང་བ་ཁྱོད་ལ་བདུད། །སངས་རྒྱས་རོལ་སྟོན་ཁྱོད་ལ་འདུད། ། 
སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་ཕྱག་འཚལ་འདུད། །ཅེས་ 
ཚིག་རྐང་ལྔས་འཁྲུལ་པ་འཕྲང་གི་བཀའ་ཚོམས་ལ་མན་ངག་ཏུ་བསྡུས་ཏེ་བསྟོད་པའོ། ། 
མེད་པ་ལས་འབྱུང་ཁྱོད་ལ་འདུད། །ནམ་མཁའ་ལས་བྱུང་ཁྱོད་ལ་འདུད། །ཡེ་ཤེས་ལས་ 
བྱུང་ཁྱོད་ལ་འདུད། །སྒྱུ་འཕྲུལ་དྲྭ་བ་ཁྱོད་ལ་འདུད། །ཅེས་བྱ་བ་ཚིག་རྐང་བཞིས་འཁྲུལ་པ་ 
འཕྲང་གི་བཀའ་ཚོམས་བསྟན་པའོ། །སངས་རྒྱས་བྱང་ཆུབ་ཁྱོད་ལ་འདུད། །སངས་རྒྱས་ 
གསུང་ཉིད་ཁྱོད་ལ་འདུད། །སངས་རྒྱས་འཛུམ་པ་ཁྱོད་ལ་འདུད། །སགས་རྒྱས་དགྱེས་པ་ 
ཁྱོད་ལ་འདུད། །ཅེས་ཚིག་རྐང་བཞིས་བྱེ་བྲག་ཤན་གྱི་བཀའ་ཚོམས་བསྟན་པའོ། །
ཡེ་ཤེས་སྐུ་ཉིད་ཁྱོད་ལ་འདུད། །ཅེས་པ་ཚིག་རྐང་གཅིག་གིས་དབྱེར་མེད་པའི་ 
བཀའ་ཚོམས་མན་ངག་ཏུ་བསྡུས་ཏེ་བསྟོད་པའོ། །དེ་ནི་བཀའ་ཚོམས་ཆེན་པོ་བཞི་ལ་འདུད་ 
ཉི་ཤུས་མན་ངག་ཏུ་བསྡུས་ཏེ་བསྟོད་པའོ། །འདུད་ཉི་ཤུས་ཡེ་ཤེས་ལྔ་ཡི་སྒོ་ནས་དཀྱིལ་ 
འཁོར་བདུན་ལ་བྱེ་བྲག་ཏུ་བསྟོད་པའི་སྐབས་ཀྱི་རྣམ་པར་བཤད་པའོ། །
ད་ནི་ཚིག་འབྲུ་བཤད་ན། འབྲུ་རྣམ་པ་ལྔའམ་བཅུར་བཤད་དེ། མཆོག་སྦྱིན་རྡོ་རྗེ་ 
མཆོག་ཁྱོད་འདུད། །ཅེས་པ། ཐེག་པ་དགུ་དང་སྦྱར་ཏེ་བཤད་ན། སྦྱིན་ཞེས་པས་མཚན་ 
ཉིད་སྡེ་གསུམ་བསྟན། མཆོག་ཅེས་པས་ཀྲི་ཡོག་སྡེ་གསུམ་བསྟན། རྡོ་རྗེ་ཞེས་པས་བསྐྱེད་ 
རྫོགས་གསུམ་གྱི་ཐེག་པ་བསྟན། མཆོག་ཁྱོད་ཅེས་པས་སྤྱི་ཏི་ཡོ་གའི་ཐེག་པ་བསྟན་ནོ། །ད་
174

༄༅། །ཟབ་གཏེར་ཆོས་ཀྱི་མཛོད་ཁང་།
ནི་འབྲུ་བཤད་དེ། མཆོག་ནི་སྙིང་པོའི་དོན་སྐྱེ་བ་མེད་པའོ། །སྦྱིན་ནི་སྐལ་ལྡན་ལ་ཆོས་ཀྱི་
སྦྱིན་པ་གཏོང་བའོ།།རྡོ་རྗེ་ནི་གསང་སྔགས་ཀྱི་ཐེག་པ་དོན་ཟབ་མོ་དབྱེར་མེད་འཕོ་འགྱུར་
མེད་པའོ། །མཆོག་ནི་ཐེག་པ་དགུའི་མཆོག་སྤྱི་ཏི་ཡོ་གའོ། །ཁྱོད་ནི་ཡིན་ལུགས། འདུད་ནི་ 
དོན་དམ་པར་འདུད་པའོ། །ཡང་དག་མཐར་གྱུར་ཁྱོད་ལ་འདུད། །ཅེས་པ། ཡང་དག་ནི་མི་ 
བསླུ་སྟེ་ཐེ་ཚོམ་མེད་པའོ། །མཐར་གྱུར་ནི་ཆོས་ཀྱི་ཕུགས་སུ་གྱུར་པའོ། །ཁྱོད་ནི་སྟོང་ཉིད། 
འདུད་ནི་དབྱེར་མེད་པའོ། །སྟོང་ཉིད་ལས་བྱུང་ཁྱོད་ལ་འདུད། །ཅེས་པ། སྟོང་ཉིད་ནི་སྙིང་ 
པོའི་དོན། ལས་བྱུང་ནི་རྩལ་དང་ཡན་ལག །ཁྱོད་ནི་དམ་པ། འདུད་ནི་ཡན་ལག་རྩལ་ཟེར་ 
སྙིང་པོ་མའི་ཀློང་དུ་དབྱེར་མེད་པར་འདུད་དོ། །
སངས་རྒྱས་བྱང་ཆུབ་ཁྱོད་ལ་འདུད། །ཅེས་པ། ཉོན་མོངས་པ་ལྔ་སངས། ཡེ་ཤེས་ 
ལྔ་རུ་རྒྱས་པའོ། །སྐྱེ་བ་མེད་པས་བྱང་། འཆི་བ་མེད་པས་ཆུབ་བོ། །གཉིས་སུ་དབྱེར་མེད་ 
པས་འདུད་དོ། །ཚིག་དེ་གསུམ་གྱིས་མཚན་ཉིད་སྡེ་གསུམ་བྱང་ཆུབ་སེམས་དཔའི་ཐེག་པ་ 
ལ་འདུད་དོ། །སངས་རྒྱས་ཆགས་པ་ཁྱོད་ལ་འདུད། །ཅེས་པ། སངས་ནི་བྱ་རྩོལ་སངས། 
རྒྱས་ནི་བྱར་མེད་སྤྲོས་བྲལ་རྒྱས། ཆགས་པ་ནི་བདེ་བ་ཆེན་པོ། ཁྱོད་ནི་ངོ་བོ་ཉིད། འདུད་ 
དབྱེར་མེད་པའོ། །སངས་རྒྱས་འདོད་ལ་ཕྱག་འཚལ་འདུད། །ཅེས་པ། ཞེ་འདོད་སངས་ལ་ 
ཞེན་མེད་རྒྱས། འདོད་པ་ནི་བདེ་བ་ཆེན་པོའི་དོན། །ཕྱག་ནི་ཉོན་མོངས་པ་ཕྱག །འཚལ་ནི་ 
བརྗོད་དུ་མེད་པའི་ཀློང་དུ་འཚལ། འདུད་ནི་དབྱེར་མེད་པའི་དོན་ལ་འདུད་པའོ། །སངས་ 
རྒྱས་དགྱེས་པ་ཁྱོད་ལ་འདུད། །ཅེས་པ། ཞེ་འདོད་སངས། ཞེན་མེད་རྒྱས། དགྱེས་པ་ 
ནི་བདེ་བ་ཆེན་པོའི་དོན། ཁྱོད་ནི་ངོ་བོ་ཉིད། འདུད་ནི་གཉིས་སུ་མེད་པར་འདུད་པའོ། ། 
སངས་རྒྱས་འཛུམ་པ་ཁྱོད་ལ་འདུད། །ཅེས་པ། ཐབས་དང་ཤེས་རབ་ཀྱི་སྦྱོར་བ་མཛད་པ་ 
ལ༑ འཛུམ་ཞིང་གཉིས་སུ་མེད་པར་འདུད་དོ། །སངས་རྒྱས་བཞད་ལ་ཕྱག་འཚལ་འདུད། །
175

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅེས་པ། སངས་རྒྱས་ཀྱི་འོད་ཟེར་གྱིས་དོན་རབ་ཏུ་གསལ་ཞིང་བཞད་པ་ལ། ཕྱག་འཚལ་ 
ཞིང་མོས་པས་འདུད་དོ། །སངས་རྒྱས་གསུང་ཉིད་ཁྱོད་ལ་འདུད། །ཅེས་པ། གསུང་ཚངས་ 
པའི་དབྱངས་ལ་ཡང་དག་པའི་ཐུགས་ཀྱིས་འདུད་དོ། །སངས་རྒྱས་ཐུགས་ལ་ཕྱག་འཚལ་ 
འདུད། །ཅེས་པ། སངས་རྒྱས་ཀྱི་ཐུགས་རྣམ་པར་དག་པ་དེ་ལ་ཕྱག་འཚལ་ཞིང་དོན་དམ་ 
པར་དབྱེར་མེད་པས་འདུད་དོ། །
མ་ཧཱ་ཡོ་གའི་ཐེག་པ་བསྟན་པ་ལ་འདུད་པའོ། །མེད་པ་ལས་བྱུང་ཁྱོད་ལ་འདུད། ། 
ཅེས་པ། ཚིག་རྐང་བཞིས་འཁྲུལ་པ་རྩད་ནས་བཅད་ཅིང་མ་བུ་ངོ་སྤྲད་བསྟན་ཏེ། མེད་པ་ 
ཞེས་སྙིང་པོ་སྐྱེ་བ་མེད་པའི་ཀློང་ན། ལས་བྱུང་ཞེས་པ་རྩལ་ཟེར་རིག་པ་བུའི་མདངས། ཁྱོད་ 
ཅེས་པ་མ་བུ་ལ། འདུད་ཅེས་གཉིས་སུ་དབྱེར་མེད་པ་ལ་འདུད་དོ། །སངས་རྒྱས་འབྱུང་ 
བ་ཁྱོད་ལ་འདུད། །ཅེས་པ། སངས་རྒྱས་ནི་སྙིང་པོ་ཀ་དག །འབྱུང་བ་ནི་འོད་གསལ་རང་ 
དག །ཁྱོད་ནི་སྙིང་པོ་ལ། འདུད་ནི་དབྱེར་མེད་ཀྱིས་འདུད་དོ། །སངས་རྒྱས་བྱང་ཆུབ་ཁྱོད་ 
ལ་འདུད། །ཅེས་པ། ཉོན་མོངས་སངས་ལ་ཡེ་ཤེས་རྒྱས་ཏེ། སྡུག་བསྔལ་བྱང་ནས་བདེ་བ་ 
ཆེན་པོའི་ཀློང་དུ་ཆུབ་ལ་དབྱེར་མེད་པར་འདུད་དོ། །ནམ་མཁའ་ལས་བྱུང་ཁྱོད་ལ་བདུད། །
ཅེས་པ། དཔེར་ན་ནམ་མཁའ་ལས་བྱུང་བའི་སྤྲིན་དང་ཁུ་རླངས་ཐོག་གློག་ཆར་སེར་བ་ 
ལ་སོགས་ཐམས་ཅད་ནམ་མཁའ་རང་ལས་བྱུང་ཞིང་ནམ་མཁའ་རང་དུ་སངས་ནས་ནམ་ 
མཁའི་ཀློང་དུ་དབྱེར་མེད་པར་འདུད་དོ། །ཡེ་ཤེས་ལས་བྱུང་ཁྱོད་ལ་འདུད། །ཅེས་པ། དཔེ་ 
གོང་བཞིན་དུ་ཡེ་ཤེས་ནི་སྙིང་པོའི་ཀློང་ནས་རྩལ་དུ་ཤར་ཞིང་འབྱུང་སྟེ། ཆོས་ཉིད་ཀ་དག་
སྙིང་པོ་རྒྱུ་རྐྱེན་དང་བྲལ་བའི་ངང་དུ། རྩལ་ཡོན་ཏན་གྱི་བྱིན་རླབས་བསམ་གྱིས་མི་ཁྱབ་པ་ 
འབྱུང་ཞིང་། དེ་ངང་འདས་གསལ་དག་ཏུ་ཤེས་པའི་ཡེ་ཤེས་ཏེ། སྙིང་པོ་ཆོས་ཉིད་དུ་གཉིས་ 
སུ་མེད་པར་འདུད་པའོ། །དེ་ནི་ཨ་ནུ་ཡོ་གའི་ཐེག་པ་ལ་བསྟོད་པའོ། །སྒྱུ་འཕྲུལ་དྲྭ་བ་ཁྱོད་
176

༄༅། །ཟབ་གཏེར་ཆོས་ཀྱི་མཛོད་ཁང་།
ལ་འདུད། །ཅེས་པ། སྒྱུ་སྙིང་པོ་མ། འཕྲུལ་རིག་པ་བུ། དྲྭ་བ་མ་བུ་དབྱེར་མེད། ཁྱོད་དོན་ 
དམ་པར་མ་བུ་དབྱེར་མེད་པར་འདུད་པའོ། །དེ་ནི་སྒྱུ་འཕྲུལ་དྲྭ་བའི་རྒྱུད་ཆེན་པོ་ཉིད་ལ་
འདུད་པའོ། །
སངས་རྒྱས་རོལ་སྟོན་ཁྱོད་ལ་འདུད། །ཅེས་པ། སངས་པ་ནི་སྒྲིབ་པ་ཐམས་ཅད་ 
སངས་པའོ། །རྒྱས་པ་ནི་བྱར་མེད་བློ་འདས་ཆེན་པོའོ། །རོལ་སྟོན་ནི་ཡེ་ཤེས་ཀྱི་རོལ་པ་ 
རང་བཞིན་གྱིས་འོད་གསལ་ཞིང་མ་འགག་པར་སྣང་བའོ། །དེ་ནི་རྫོགས་པ་ཆེན་པོ་ལ་ 
འདུད་པའོ། །ཐམས་ཅད་ཐམས་ཅད་ཁྱོད་ལ་འདུད། །ཅེས་པ། ཐམས་ཅད་ནི་འཁོར་བ་ 
དང་མྱ་ངན་འདས་པའི་ཆོས་ཐམས་ཅད་དོ། །ཐམས་ཅད་འོག་མ་ནི་ཆོས་སྡེ་སྣོད་བརྒྱད་ཁྲི་
བཞི་སྟོང་ཐམས་ཅད་སྤྱི་ཏི་ཡོ་གར་འུབས་བསྡུས་ཆེན་པོར་རྫོགས་ཤིང་སྙིང་པོ་ཀ་དག་གི་
ཀློང་དུ་བསམ་བརྗོད་ལས་འདས་པས་འདུད་དོ། །ཡེ་ཤེས་སྐུ་ཉིད་ཁྱོད་ལ་འདུད། །ཅེས་པ།
ཡེ་ཤེས་ནི་ཀ་དག་ཆེན་པོའི་ཡེ་ཤེས། སྐུ་ནི་སྐྱེ་མེད་ཆོས་སྐུ། ཁྱོད་ནི་སྙིང་པོ། འདུད་ནི་རྩལ་
ཟེར་ཡན་ལག་རིག་པའི་སྣང་ཚུལ་ཐམས་ཅད་སྙིང་པོའི་ཀློང་དུ་གཉིས་སུ་མེད་པར་འདུད་
དེ་སྤྱི་ཏི་ཡོ་གའི་ཐེག་པ་ལ་འདུད་པའོ། །མཆོག་སྦྱིན་ཞེས་པ་ནས། ཡེ་ཤེས་སྐུ་ཉིད་ཅེས་པ་
དེ་ཡན་ཆད་ཀྱིས་བཀའ་ཚོམས་ཆེན་པོ་བཞི་ལ་བསྡུས་ཏེ་གདམས་ངག་ཏུ་བསྟོད་པ་དང་། 
དཀྱིལ་འཁོར་ཆེན་པོ་བདུན་ལ་ཡེ་ཤེས་ལྔས་བྱེ་བྲག་ཏུ་བསྟོད་པའི་སྐབས་ཀྱི་རྣམ་པར་
བཤད་པའོ། །
ད་ནི་སྔགས་ཀྱི་དོན་བཤད་དེ། ཨོཾ་སརྦ་དྷརྨཱ་ནས། ཛྙཱ་ན་གརྦྷ་ཨཱཿ ཞེས་པ་ཡན་ཆད་ཀྱི་ 
སྔགས་ཀྱི་སྒོ་ནས་ཆོས་ཐམས་ཅད་སྙིང་པོ་གཅིག་ཏུ་འདུས་པར་བསྡུས་ནས་བསྟན་པའོ། ། 
ཨོཾ་ནི་ཡེ་ཤེས་ལྔ། སརྦ་ནི་ཐམས་ཅད། དྷརྨཱ་ནི་ཆོས། བྷཱ་ཝ་ནི་ངོ་བོ་ཉིད། སྭ་བྷཱ་ཝ་ནི་རང་ 
བཞིན། བི་ཤུདྡྷ་རྣམ་པར་དག་པ། བཛྲ་ནི་རྡོ་རྗེ། ཙཀྵུ་ནི་ཡེ་ཤེས་ཀྱི་མིག །ཨ་ཨཱ་ནི་སྐྱེ་མེད་
177

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀ་དག །ཨཾ་ཨཿནི་སྙིང་པོ་སྐྱེ་མེད་ཀ་དག་བརྗོད་མེད་བློ་འདས་ཆེན་པོར་ཐིམ་པའོ། །པྲ་ 
ཀྲྀ་ཏི་ནི་རང་བཞིན་ཀ་དག །པ་རི་ཤུདྡྷ ནི་རོལ་པ་རྣམ་དག །སརྦ་ནི་ཐམས་ཅད། དྷརྨཱ་ནི་ 
ཆོས། ཡ་དུ་ཏ་ནི་དུས་གསུམ་གྱི་སངས་རྒྱས་སོ། །སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ 
ཐམས་ཅད། ཛྙཱ་ན་ཀཱ་ཡ་ནི་ཡེ་ཤེས་ཀ་ནས་དག་པའི་སྐུའོ། །མཉྫུ་ཤྲཱི་ནི་འཕགས་པ་འཇམ་ 
དཔལ་ལོ། །པ་རི་ཤུདྡྷེ་ཏཱ་ནི་རྣམ་པར་དག་པའོ། །མུ་པཱ་དཱ་ཡ་ནི་བདག་གིས་དོན་ཡོངས་སུ་ 
བཟུང་བར་བྱའོ། །ཏི་ཨཾ་ཨཿནི་དོན་ཟབ་པ། དོན་རྒྱ་ཆེ་བ་སྣ་ཚོགས་པའོ། །སརྦ་ཏ་ཐཱ་ག་ཏ་ 
ནི་དེ་བཞིན་གཤེགས་པ་ཐམས་ཅད། ཧྲྀ་ད་ཡ་ནི་སྙིང་པོ་བཅུད་དུ་འདུས་པ། ཧ་ར་ཧ་ར་ནི་ 
མི་བསྐྱོད་པ། ༀ་ཧཱུྃ་ཧྲཱིཿནི་སྐུ་གསུང་ཐུགས། བྷ་ག་ཝཱ་ན་ནི་བཅོམ་ལྡན་འདས། ཛྙཱ་ན་ནི་ཡེ་ 
ཤེས། མཱུརྟི་ནི་སེམས། ཝཱ་གཱི་ཤྭ་ར་ནི་ངག་གི་དབང་ཕྱུག །མ་ཧཱ་ཝ་ཙ་ནི་སྤྱི་ཏི་ཡོ་ག་སྟེ་གར་ 
ཡང་མི་གཡོ་བའོ། །སརྦ་དྷརྨཱ་ནི་ཆོས་ཐམས་ཅད་དོ། །ག་ག་ནི་ཡོངས་སུ་སྡུད་པ། ནཱ་མ་ལ་ 
སུ་ནི་ཤིན་ཏུ་རྣམ་པར་དག་པ། པ་རི་ཤུདྡྷ་ནི་རྣམ་པར་དག་པའི་ཡེ་ཤེས། དྷརྨཱ་དྷཱརྟུ་ནི་ཆོས་ 
ཀྱི་དབྱིངས། ཛྙཱ་ན་ནི་སྐྱེ་བ་མེད་པའི་ཡེ་ཤེས། གརྦྷ་ཨཱཿཞེས་པ་ནི་ཆོས་ཐམས་ཅད་ཀྱི་སྙིང་ 
པོའམ་དོན་དམ་པ་ཐིག་ལེ་ཉག་གཅིག་ཏུ་འདུས་སོ། །ཨཱ་ཞེས་པ་ཐིག་ལེ་དེ་ཉིད་ཀྱང་སྐྱེ་
མེད་ཀ་དག་བྱར་མེད་བློ་འདས་དངོས་མེད་ཟང་ཀ་སྐྱེ་བ་མེད་པའི་དབྱིངས་སུ་ཐིམ་པའོ། ། 
དེ་ནི་ཆོས་རྣམས་ཀུན་གྱི་ཡང་སྙིང་བཅུད་འདུས་ཡིན་ཞེས་གསུངས་སོ། །དེ་ཡན་ཆད་ཀྱིས་ 
ཆོས་ཐམས་ཅད་ཀྱི་སྙིང་པོ་སྔགས་ཀྱི་སྒོ་ནས་གཅིག་ཏུ་འདུས་ཏེ། གཅིག་པུ་སྐྱེ་བ་མེད་པའི་ 
བློ་ངོ་བོ་ཉིད་ལས་འདས་པར་ལ་བཟླ་བའོ། །དེ་ཡན་ཆད་ཀྱིས་རྒྱུད་ཀྱི་དོན་དང༌། ཚིག་གི་ 
དོན་དང་། མན་ངག་གི་དོན་དང་། དགོངས་པའི་དོན་དང་བཞིས་གཏན་ལ་ཕབ་སྟེ་རྒྱས་ 
པར་བཤད་དོ། །རྒྱུད་རྒྱས་པའི་དོན་དང་། བསྡུས་པའི་དོན་དང་། ཤིན་ཏུ་བསྡུས་དོན་ཏེ། 
དེ་ཡན་ཆད་ཀྱིས་རྒྱུད་ཀྱི་དོན་ཡོངས་སུ་རྫོགས་པར་བཤད་ཟིན་ཏོ། །ད་ནི་མཇུག་གི་དོན་
178

༄༅། །ཟབ་གཏེར་ཆོས་ཀྱི་མཛོད་ཁང༌།
བསྟན་ཏེ། དེ་ནས་དཔལ་ལྡན་རྡོ་རྗེ་འཆང་། །ཞེས་པ་ནས། རྫོགས་པའི་སངས་རྒྱས་ཀུན་ 
གྱིས་བཤད། །ཅེས་པའི་བར་ཤྭ་ལོ་ཀ་ལྔས། འཁོར་ཕྱག་ན་རྡོ་རྗེས་སྟོན་པ་ལ་དྲིས་ལན་ 
གྱིས་ཉེ་བར་བསྡུས་པའི་སྒོ་ནས་བསྟོད་པ་བསྟན་པ་ལ། དེ་ནས་ཞེས་པ་ནི་རྒྱུད་ཀྱི་དོན་ 
བཤད་པའི་མཚམས་སྦྱར་བའོ། །དཔལ་ཞེས་པ་རྟོགས་པ་བདག་གི་དཔལ་དང་། ཐུགས་ 
རྗེ་གཞན་གྱི་དཔལ་ལོ། །ལྡན་ནི་རང་རིག་པའི་ཡེ་ཤེས་དང་ལྡན་ནོ། །རྡོ་རྗེ་འཆང་ནི་འགྱུར་ 
བ་མེད་པའོ། །དགའ་ཞིང་མགུ་ནས་ཐལ་མོ་སྦྱར། །ཞེས་པ། ལུས་ངག་ཡིད་གསུམ་གྱི་སྒོ་ 
ནས་སེམས་དགའ་བ་དང་། ལུས་མགུ་བ་དང་། ཡིད་རབ་ཏུ་དྭངས་ཤིང་སྤྲོ་བའི་སྒོ་ནས་ 
ཐལ་མོ་སྦྱར་པུས་མོ་གཡས་པའི་ལྷ་ང་ས་ལ་བཙུགས་ནས་སྟོན་པའི་སྤྱན་སྔར་འདུག་གོ། ། 
མགོན་པོ་བཅོམ་ལྡན་དེ་བཞིན་གཤེགས། །ཞེས་པ། མགོན་པོ་ནི་བཅོམ་ལྡན་འདས་ཏེ་ 
སེམས་ཅན་རྣམས་ཀྱི་མགོན་དང་སྐྱབས་མཛད་པའོ། །
རྫོགས་སངས་རྒྱས་ལ་ཕྱག་འཚལ་ནས། །ཞེས་པ། མཁྱེན་པ་དང་ཐུགས་རྗེ་མ་ལུས་ 
པར་རྫོགས་པའི་བཅོམ་ལྡན་འདས་ལ། འཁོར་ཕྱག་ན་རྡོ་རྗེས་ལུས་ངག་ཡིད་གསུམ་གུས་ 
པས་ཕྱག་འཚལ་ནས། དེར་ནི་མགོན་པོ་གསང་བའི་བདག །ཞེས་པ། དེར་ནི་ཞེས་པ་སྤྱི་ 
ཏི་ཡོ་གའི་ཐེག་པ་དེར་ནི་ལྟ་སྒོམ་དང་གྲུབ་མཐའ་ལོག་པའི་མགོན་ནོ། །གསང་བའི་བདག་ 
ནི་རྡོ་རྗེ་འཆང་ཆེན་པོ་སྟེ་གསང་བདག་ཆེན་པོའོ། །སྟོན་པ་ནི་གསང་སྔགས་ལ་དབང་ཐོབ་ 
ཅིང་མངའ་བརྙེས་པའོ། །ལག་ན་རྡོ་རྗེ་ཁྲོ་བོའི་རྒྱལ། །ཞེས་པ། འཁོར་ལག་ན་རྡོ་རྗེ་ཁྲོ་ 
བོའི་རྒྱལ་པོ་དེས། སྣ་ཚོགས་གཞན་དང་ལྷན་ཅིག་ཏུ། །ཞེས་པ། འཁོར་བྱིན་པོ་སྣ་ཚོགས་ 
པ་བསམ་གྱིས་མི་ཁྱབ་པ་དང་ཕྱག་ན་རྡོ་རྗེ་ལྷན་ཅིག་ཏུ། གསང་བསྟོད་ནས་ནི་ཚིག་འདི་ 
གསོལ། །ཞེས་པ། གསང་བསྟོད་ནི་གསུང་སྐད་མཐོན་པོའི་སྒོ་ནས། ཕྱི་ཡེ་ཤེས་ལྔ། ནང་ 
སྤྲོས་པ་གཅོད་པ་ལྔ། གསང་བ་ལྟ་སྒོམ་སྤྱོད་འབྲས་དང་བཅས་པ་ལྔའི་སྤྲོས་པ་གཅོད་པའི་
179

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསང་བ་ཟབ་མོའི་ཆོས་བླ་ན་མེད་པ་གོང་ན་མེད་པ་གཞན་གྱིས་འགྲན་ཟླ་མེད་པའི་མཆོག་ 
ཟབ་མོ་ངོ་མཚར་ཅན་ལ་བསྟོད་པ་ཚིག་འདི་སྐད་ཅེས་གསོལ་ཏོ་ཞེས་པའོ། །མགོན་པོ་ 
བདག་ཅག་ཡི་རང་ངོ་། །ཞེས་པ། མགོན་པོ་ནི་སྟོན་པ་ལ་བོས་པ། བདག་ཅག་ནི་ཕྱག་ན་ 
རྡོ་རྗེ་ལ་སོགས་པའི་འཁོར་རྣམས། ཐེག་པའི་རྒྱལ་པོ་སྤྱི་ཏི་ཡོ་ག་ཐེག་དགུའི་སྤྱི་ཕུད་འཁོར་ 
རྣམས་ལ་བསྟན་པ་ལ་ངོ་མཚར་སྐྱེས་ཤིང་ཆེས་ཡི་རང་བའོ། །
ལེགས་སོ་ལེགས་སོ་ལེགས་པར་གསུངས། །ཞེས་པ། ལེགས་སོ་དང་པོ་ནི་དད་པའི་ 
སྒོ་ནས་ཐོས་པའི་ཤེས་རབ་ཀྱི་སྒྲོ་འདོགས་གཅོད་པ་དེ་ལེགས་སོ། །ལེགས་སོ་བར་པས་ 
བསམ་པའི་ཤེས་རབ་ཀྱིས་ཡིད་ཆེས་སོ། །ལེགས་སོ་ཐ་མས་བསྒོམ་པའི་ཤེས་རབ་ཀྱིས་ 
ཡོངས་སུ་མཐར་ཕྱིན་ནོ། །གསུངས་ཞེས་པ་དོན་འདི་འདྲ་བ་སྟོན་པས་གསུངས་པའོ། །ཡང་ 
ན་ལེགས་སོ་ཞེས་པ་དོན་ཟབ་པ་གནས་པ་བཞིའི་བཀའ་ཚོམས་སུ་བསྟན་ཏེ་དེ་ཤིན་ཏུ་ཡང་ 
ལེགས་སོ། །ལེགས་སོ་བར་པ་དོན་རྒྱ་ཆེ་བ་འཁྲུལ་པ་འཕྲང་གི་བཀའ་ཚོམས་སུ་བསྟན་ 
པ་དེ་ཤིན་ཏུ་ཡང་ལེགས་སོ། །ལེགས་པར་གསུངས་ཞེས་པ། དོན་མཚུངས་པ་མེད་པ་བྱེ་ 
བྲག་ཤན་གྱི་བཀའ་ཚོམས་སུ་བསྟན་པ་དེ་ཤིན་ཏུ་ཡང་ལེགས་སོ། །དེ་གང་གིས་གསུངས་ 
ཤེ་ན། གསང་བའི་བདག་པོས་གསུངས་སོ། །རྣམ་གྲོལ་འབྲས་བུ་འཚལ་བ་ཡི། །ཞེས་པ། 
དོན་ཟབ་པར་བཤད་པ་ཀུན་གཞིའི་རྣམ་པ་ལས་གྲོལ། དོན་རྒྱ་ཆེ་བ་རིག་པའི་རྣམ་པ་ལས་ 
གྲོལ། དོན་མཚུངས་པ་མེད་པ་སྣང་བའི་རྣམ་པ་ལས་གྲོལ་བས་ན། འབྲས་བུ་བཙལ་མི་ 
དགོས་པར་རང་ཆས་སུ་རང་ལ་གནས་པའོ། །འགྲོ་བ་མགོན་མེད་རྣམས་དང་ནི། །ཞེས་པ། 
འགྲོ་བ་ནི་རིགས་དྲུག །མགོན་མེད་པ་ནི་སེམས་ཅན་སྙིང་རྗེའི་ཡུལ་ཉོན་མོངས་པ་བརྒྱད་ 
ཁྲི་བཞི་སྟོང་གིས་གདུངས་པ་རྣམས་དང་ནི། བདག་ཅག་ཡང་དག་རྫོགས་པ་ཡི། །ཞེས་པ།
བདག་ཅག་ཐམས་ཅད་ཀྱང་སྐྱེ་མེད་ཀ་དག་གིས་བླ་ན་མེད་པའི་བྱང་ཆུབ་མངོན་དུ་མཛད་
180

༄༅། །ཟབ་གཏེར་ཆོས་ཀྱི་མཛོད་ཁང་།
པའི་ཕྱིར་རོ། །བྱང་ཆུབ་ཐོབ་པའི་དོན་ཆེན་མཛད། །ཅེས་པ། འཕགས་པ་འཇམ་དཔལ་ 
གྱིས་ཁམས་གསུམ་འགྲོ་དྲུག་གི་སེམས་ཅན་བླ་ན་མེད་པའི་བྱང་ཆུབ་ཐོབ་པའི་དོན་མཛད་ 
པའོ། །སྒྱུ་འཕྲུལ་དྲྭ་བའི་ཚུལ་བསྟན་པ། །ཞེས་པ། སྒྱུ་འཕྲུལ་དྲྭ་བའི་རྒྱུད་ལེའུ་ཁྲི་དྲུག་སྟོང་ 
གི་ནང་ནས་ཏིང་ངེ་འཛིན་དྲྭ་བའི་ལེའུ་ཡང་གསང་བཅུད་དྲིལ་ཡང་སྙིང་གི་ཚུལ་བསྟན་པའོ། ། 
འདི་ནི་རྣམ་དག་ལེགས་པའི་ལམ། །ཞེས་པ། འདི་ནི་གོང་གི་གདམས་ངག་གི། །རྣམ་པ་ 
ནི་ཡུལ། དག་པ་ནི་ནང་གི་སེམས་ཀྱི་དྲི་མ་དག །བར་ཡིད་ཀྱི་འཛིན་པ་དག །ཀུན་གཞི་སྐྱེ་ 
བ་མེད་པར་དག །སེམས་མིང་འདོགས་མེད་པར་དག །སྣང་བ་གཟུང་འཛིན་དགག་སྒྲུབ་ 
མེད་པར་དག །འཁྲུལ་པ་རྣམ་པ་གསུམ་པོ་དག་ན་ལེགས་པའི་ལམ་ཞེས་པའོ། །ལམ་གང་ 
ཡིན་ཞེ་ན། ཟབ་ཅིང་ཡངས་ལ་རྒྱ་ཆེ་སྟེ། །ཞེས་པ། དོན་ཟབ་པ་ནི་གཏིང་དཔག་དཀའ་ 
བ༑ ཡངས་པ་ནི་རྒྱ་ཆེ་བ་སྟེ་བསམ་གྱིས་མི་ཁྱབ་པའོ། །དོན་ཆེན་འགྲོ་བའི་དོན་བྱེད་པ། ། 
ཞེས་པ། དོན་ཆེན་པོ་ནི་རྫོགས་ཆེན་གྱི་ཡང་སྙིང་སྤྱི་ཏི་ཡོ་གའོ། །འགྲོ་བ་ནི་རིགས་དྲུག་གི་ 
སེམས་ཅན་རྣམས་ལ་སྙིང་རྗེ་ཆེན་པོ་དང་ལྡན་པས་ཐུགས་རྗེས་བཟུང་ཞིང་སེམས་ཅན་གྱི་ 
དོན་ཆེན་པོ་བྱེད་དོ། །སངས་རྒྱས་རྣམས་ཀྱི་ཡུལ་འདི་ནི། །ཞེས་པ། སངས་རྒྱས་ཀྱི་ཡུལ་ནི་ 
བློས་བཏགས་འཁྲུལ་པའི་སྣང་པ་སངས་ཏེ། སངས་རྒྱས་ཀྱི་ཞིང་ཁམས་རྣམ་པར་དག་པའི་ 
ཡུལ་ལོ། །རྫོགས་པའི་སངས་རྒྱས་རྣམས་ཀྱིས་བཤད། །ཅེས་པ། ཡང་དག་པར་རྫོགས་ 
པའི་སངས་རྒྱས་རྣམས་ཀྱིས་འཁོར་ལག་ན་རྡོ་རྗེ་ལ་སོགས་པ་དང་། སེམས་ཅན་ཐམས་ 
ཅད་ལ་ཟབ་ཅིང་ཡངས་ལ་རྒྱ་ཆེ་བའི་ཐེག་པ་བཤད་པའོ། །
ཡང་ན་སྤྱི་ཏི་ཡོ་གར་བཤད་ན། རྫོགས་པ་ནི་སྣང་སྲིད་འཁོར་འདས་ཡོད་མེད་རྟག་
ཆད་ཐེག་པ་རིམ་དགུ་ཆོས་སྡེ་བརྒྱད་ཁྲི་བཞི་སྟོང་སྤྱི་ཏི་ཡོ་གའི་ཁོངས་སུ་རྫོགས་པའོ། ། 
ཐེག་པའི་གྲུབ་ལུགས་ལོག་པས་སངས། ཐ་སྙད་མེད་པར་རྒྱས། རྣམས་ནི་དུས་གསུམ་གྱི་
181

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སངས་རྒྱས་ཀུན་གྱིས་འགྲོ་བའི་དོན་དུ་བཤད་པའོ། །དོན་ཐ་མ་མཇུག་ཡོངས་སུ་བསྡུ་བ་ 
ལ༑ འཕགས་པ་འཇམ་དཔལ་སྒྱུ་འཕྲུལ་དྲྭ་བ་ལེའུ་ཁྲི་དྲུག་སྟོང་། ཞེས་པ། འཕགས་པ་ 
ནི་ཐེག་པ་དགུ་ལས་འཕགས་པ། འཇམ་པ་ནི་གྲུབ་མཐའི་ཞེ་འདོད་མེད་པས་འཇམ་ལ། 
དཔལ་ནི་ཡེ་དག་ཀློང་ན་གསལ་བས་དཔལ་ལོ། །སྒྱུ་སྙིང་པོ། འཕྲུལ་ཡན་ལག །དྲྭ་བ་ནི་ 
སྙིང་པོ་དང་ཡན་ལག་གཉིས་སུ་མེད་པའོ། །ལེའུ་ནི་ཁྲི་དྲུག་སྟོང་གི་ནང་ནས་\འི་ལེའུའོ། ། 
རྣལ་འབྱོར་ཆེན་པོའི་རྒྱུད་ཀྱི་ནང་ནས། ཞེས་པ། རྣལ་ནི་ཆོས་ཉིད་རྣལ་མ། འབྱོར་ནི་བློ་ 
ལས་འདས་པར་འབྱོར། རྒྱུད་ནི་འགྱུར་བ་མེད་ཅིང་རྒྱུན་ཆད་པ་མེད་པའོ། །ཏིང་འཛིན་དྲྭ་ 
བའི་ལེའུ། ཞེས་པ། རྒྱུད་ཆེན་པོ་ལེའུ་ཁྲི་ཕྲག་དྲུག་ཁྲི་དྲུག་སྟོང་གི་ནང་ནས། ཏིང་ངེ་འཛིན་ 
དྲྭ་བའི་ལེའུ་ཕྱུངས་ཏེ་བོད་སྐད་དུ་བསྒྱུར་རོ། །ཏིང་ནི་ཆོས་ཉིད་གཏིང་མཐའ་མེད་པར་ 
གྲོལ། ངེ་ནི་ངེས་པ་དམ་པ་སྐྱེ་མེད་བློ་འདས། འཛིན་ནི་ཡང་དག་ངེས་པས་འཛིན། །དྲྭ་བ་ 
རྒྱུད་ལེགས་པར་འབྲེལ་བའི་ལམ། །ལེའུ་སྐབས་དང་མཚམས་སུ་ཕྱེ་བའོ། །བཅོམ་ལྡན་ 
འདས་འཇམ་དཔལ་ཡེ་ཤེས་སེམས་པའི་མཚན་ཡང་དག་པར་བརྗོད་པ། ཞེས་པ། དེ་དག་ 
གི་དོན་རྒྱས་པར་གོང་དུ་བཤད་དོ། །ཡེ་ཤེས་སེམས་དཔའི་ཞེས་པ། ཡེ་ཤེས་སྐྱེ་བ་མེད། 
ཤེས་ནི་ཀ་དག་ཆེན་པོར་ཤེས། སེམས་ནི་བསམ་མེད་དོན་ལ་སེམས། དཔའ་ནི་སྙིང་པོ་ 
དོན་ལ་དཔའ། །མཚན་ནི་བསམ་བརྗོད་དམིགས་པའི་ཡུལ་ལས་འདས། ཡང་དག་སྐྱེ་མེད་ 
བརྗོད་ལས་འདས། ངེས་པར་གསང་བདག་ཆེན་པོས་གསུངས་པ་ཡིན། བཅོམ་ལྡན་འདས་ 
ཤཱཀྱ་ཐུབ་པས་གསུངས་པ། ཞེས་པ། དེའི་དོན་གོང་དུ་བཤད་ཟིན་ཏོ། །སྤྱི་ཏིར་བཤད་ན། 
སྣང་སྲིད་དངོས་པོའི་ཆོས་རྣམས་བཅོམ། སྙིང་པོ་ཀ་དག་ཀློང་དུ་ལྡན། རྒྱུ་འབྲས་བློ་ཡི་ཆོས་ 
ལས་འདས། དེ་བཞིན་གཤེགས་པ་ཞེས་པ་ལ་ལྔ་རུ་བཤད་དེ། སྙིང་པོའི་ཀློང་དུ་གཤེགས་ 
པ་དང་། འོད་གསལ་མཁའ་ལ་གཤེགས་པ་དང་། རྟོགས་པའི་དོན་ལ་གཤེགས་པ་དང་།
182

༄༅། །ཟབ་གཏེར་ཆོས་ཀྱི་མཛོད་ཁང་།
རང་གྲོལ་ཆེན་པོར་གཤེགས་པ་དང་། ཐེག་པ་དགུའི་ལྟ་སྒོམ་དགུ་ལ་གཤེགས་པ་དང་ལྔའོ། ། 
དགྲ་བཅོམ་པ་ནི་གཟུང་འཛིན་གྱི་དགྲ་ཐམས་ཅད་བཅོམ། ཡང་དག་པར་རྫོགས་པ་ནི་ 
ཡང་དག་པར་རིག །ཡང་དག་པར་དག །ལྷག་མ་མེད་པར་རྫོགས་པའི་དོན་ནོ། །ཤཱཀ་ནི་ 
ཤེས་རབ་ལྡེ་མིག་གིས། གཟུང་འཛིན་གཉིས་ཀྱི་སྒོ་ལྕགས་ཕྱེ། ཀྱ་ནི་འོད་གསལ་ཉི་ཟླའི་ 
སྙིང་པོ་ཤར། །མ་རིག་སྒྲིབ་གཡོག་བག་ཆགས་སངས། དགུ་རྩེའི་ཐེག་པ་རྒྱས། ཐུབ་ནི་ 
དགུ་རྩེ་སྤྱི་ཏི་འདིས། ཐེག་པ་དགུའི་ལྟ་ལོག་གྲུབ་མཐའ་ངན་པ་ཐུབ། ཞལ་ནས་ནི་མངོན་
སུམ་དུ་གསུངས་པ་སྟོན་པས་ངེས་པར་གསུངས་པའོ།།རྫོགས་སོ་ཞེས་པ་ལྷག་མ་མ་ལུས་ 
པར་རྒྱས་པར་བཤད་པའོ། །འགྲེལ་པ་འདི་ནི་དཀའ་འགྲེལ། དོན་འགྲེལ། འབྲུ་འགྲེལ། 
སྟོབས་ཀྱིས་འགྲེལ་པ་ལགས།
རྒྱ་གར་ཨོ་རྒྱན་མཚོ་དཀྱིལ་པདྨའི་སྡོང་པོ་ལས་སྐུ་འཁྲུངས་པའི་པདྨ་འབྱུང་གནས་ 
སྤྲུལ་པའི་སྐུས་མཛད་པ་རྫོགས་སོ། །རྒྱ་གར་གུ་རུ་པདྨས་གསུངས་པ་བཤད། །རྒྱ་ཆེ་རབ་ 
ཟབ་ཐེག་མཆོག་ཡངས་པའི་ལམ། །རྒྱུད་དོ་ཅོག་གི་མངའ་བདག་འཇམ་དཔལ་སྒྱུ་འཕྲུལ་ 
རྒྱུད། །ཐེག་པ་ཀུན་གྱི་རྩ་བ་གསལ་བའི་ཉི་ཟླ་འདི། །ཤིན་ཏུ་དགྲོལ་དཀའ་རྒྱུད་དོན་ཟབ་ 
མོ་འདི། །པདྨ་བདག་གིས་བཀྲ ལ་ཞིང་ལེགས་པར་བཤད། །ཐེག་པ་ཀུན་དང་མི་འགལ་ 
ཆོས་རྣམས་ཀུན་གྱི་རྗེ། །ཐེག་པ་ཀུན་གྱི་རྩ་བ་སྤྱི་ཏི་ཡོ་ག་འདིས། །ཆོས་རྣམས་ཀུན་གྱི་ 
གཤེད་མ་ལྟ་སྒོམ་ཀུན་ཀྱང་ཕྱགས་མས་བཏབ། །ཆོས་སྡེ་བརྒྱད་ཁྲི་བཞི་སྟོང་འདུལ་ཁྲིམས་
ཕུས་བཏབ་བོ། །སྒྲུབ་ཆོས་རྩོལ་སྒྲུབ་མཁན་གྱི་གཉའ་གཅོག་ཆེན་པོར་བཤད། །བྱར་མེད་ 
བསྒྱུར་མེད་འབྲས་བུ་བློ་འདས་བཤད། །སྐྱེ་མེད་ཀ་དག་སྙིང་པོའི་དགོངས་པ་བཀྲལ། །དེ་ 
ལ་ཉེས་སྐྱོན་ཅི་མཆིས་པ། །བླ་མ་དམ་པ་དཀོན་མཆོག་དུས་གསུམ་བདེ་གཤེགས་ལ། ། 
ཉེས་པ་ཅི་མཆིས་ཐམས་ཅད་བཟོད་པར་གསོལ། །མཁའ་འགྲོ་ཆོས་སྐྱོང་བཀའ་སྲུང་མ་
183

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལུས་ལ། །ཚིག་རྣམས་བཤད་ནོར་ཚིག་གི་ལྷག་ཆད་རྣམས། །བཟོད་པར་གསོལ་ན་དག་ 
ཚངས་དངོས་གྲུབ་སྩོལ། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་བ་རིན་ 
པོ་ཆེ་ཉི་ཟླ་འབར་བའི་སྒྲོན་མ་ཞེས་བྱ་བ། ཨོ་རྒྱན་གྱི་སློབ་དཔོན་པདྨས་བཤད་ཅིང་། ལོ་ཙཱ་བ་སྐ་བ་དཔལ་ 
བརྩེགས་ཀྱིས་བོད་སྐད་དུ་བསྒྱུར་བའོ། །མནྟ་གུ་ཧྱ། གསང་རྒྱ། གབ་རྒྱ། སྦས་རྒྱ། སྠི།། ༈ །།
184

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །ཤྲཱི་རཏྣ་བཛྲ་གུ་རུ་པདྨ་ལ་བསྟོད་པ།
རྒྱ་གར་ཨོ་རྒྱན་ཡུལ་གྱི་མཚོ་དཀྱིལ་ནས། །པདྨའི་སྡོང་པོ་མེ་ཏོག་ལས། །ཕ་མེད་ 
མ་མེད་སྤྲུལ་པའི་སྐུ། །སྐུ་འཁྲུངས་སྤྲུལ་སྐུ་འགྲོ་བའི་མགོན། །བྱིན་རླབས་ནུས་པ་གོང་ན་ 
འདའ་བ་མེད། །སྐུ་ཡི་བྱིན་རླབས་ནམ་མཁའི་མཐའ་དང་མཉམ། །ཚེ་ལ་དབང་བའི་རིག་ 
འཛིན་ཐོབ། །རིག་འཛིན་བརྒྱད་ཐོབ་རྡོ་རྗེ་ལྟ་བུའི་སྐུ། །གསུང་གི་འོད་ཟེར་ཚངས་པའི་ 
འབྲུག་སྒྲ་སྒྲོགས། །སྟོང་གསུམ་འཇིག་རྟེན་ཁམས་སུ་སྐྱེ་མེད་ཆོས་རྣམས་སྟོན། །ཐུགས་ 
ཀྱི་འོད་ཟེར་ཉི་ཟླ་རྒྱ་མཚོའི་ཐུགས། །གཡོ་འགུལ་རྩིས་གདབ་མི་མངའ་ཀ་དག་རྣམ་པར་ 
གནས། །སྐུ་གསུང་ཐུགས་ཀྱི་ཡོན་ཏན་བསམ་མི་ཁྱབ། །ཉི་ཟླའི་འོད་བཞིན་ནོར་བུ་དགོས་ 
འབྱུང་བཞིན། །ཐུགས་རྗེའི་བྱིན་རླབས་བདག་ལ་འཇུག་པར་མཛད་དུ་གསོལ། །ཞེས་གུ་ 
རུའི་སྐུ་གསུང་ཐུགས་ལ་བསྟོད་པ་འདི་ཉིད་སུས་མཛད་ཀྱི་གསལ་ཁ་མི་སྣང་ཡང་འགྲེལ་པ་ 
དཔེ་རྙིང་རང་གི་གཤམ་ན་མུ་མཐུད་དུ་འདུག་པས་ལོ་ཙཱ་བ་དཔལ་བརྩེགས་རང་གི་གསུང་
དུ་ངེས་སྙམ་མོ། ༈ །
དེ་ལྟར་ཁོ་བོའི་བསོད་ནམས་ཀྱི་བགོ་སྐལ་དུ་ཐོབ་པའི་གུ་རུའི་གསུང་མཚན་བརྗོད་ 
འགྲེལ་པའི་དཔེ་རྙིང་འདི་གཉིས་སྔོན་དུས་ཆོས་རྒྱལ་ཁྲི་སྲོང་གི་བླ་དཔེ་བཀའ་བརྒྱད་བདེ་ 
འདུས་ཀྱི་གཞུང་པོད་དགུ་པོ་ལས་མང་ཆེ་བ་ལྡན་མ་རྩེ་མང་དང་། རྒྱུད་འགྲེལ་མན་ངག་ 
སྐོར་འགའ་ཞིག་མཁའ་འགྲོ་མཚོ་རྒྱལ་དང་། བཻ་རོ་ཙ་ནའི་ཕྱག་བྲིས་ཡིན་ཞེས་པའི་ཕྱག་
དཔེ་འཁྲུལ་མེད་དེ་ལྷོ་བྲག་སྨྲ་བོ་ལྕོག་གི་བླ་བྲང་དུ་བཞུགས་པ་ཉིད་དངོས་སུ་མཇལ་མྱོང་
བས་འདི་དག་ཡིག་རུས་གཅིག་པ་ལྟ་བུར་སྣང་། འོན་ཀྱང་འབྲུ་སྡེབ་དག་སྦྱོར་སྐོར་ལ་དེང་
185

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དུས་དང་ཅུང་མི་མཚུངས་པ་མང་པོ་འདུག་པ་སྐབས་དེར་བོད་དུ་ཡིག་རྒྱུན་དར་ནས་རྒྱལ་ 
རབས་ལྔ་ལས་མ་སོང་ཞིང་། ཕྱིས་ཁྲི་རལ་གྱི་དུས་ནས་བརྩམས་ཡིག་གཟུགས་བརྡ་དག་
སྐོར་ལ་དོ་སྣང་ཆེ་རུ་སོང་ངེས་ཡིན་འདུག་པའི་གནད་ཀྱིས་འདྲ། གང་ལྟར་མཚན་བརྗོད་ 
འགྲེལ་པ་འདི་ཉིད་ཨ་ཏིའི་སྤྱི་ཏི་ལྟར་དུ་བཀྲལ་བའི་གནད་ཀྱིས་གསང་རྒྱ་ཆེ་སྟབས་ཐུན་
མོང་དུ་མ་གྲགས་པའི་ཆིག་བརྒྱུད་བཀའ་རྒྱ་མའི་ཁོངས་སུ་བཞུགས་པ་ལས། ད་ནི་དུས་
སྐབས་འདི་ལྟ་བུར་དཔེ་རྒྱུན་ཙམ་འཕེལ་ནའང་མཐོང་ཐོས་དོན་ལྡན་དུ་འགྱུར་བའི་རེ་
སྨོན་གྱིས། ད་ལྟ་སྔ་འགྱུར་བཀའ་མའི་ཆོས་སྡེ་བསྡུ་བ་བགྱི་བའི་སྐབས་འདིར་དེའི་རྒྱབ་
ཆོས་ཀྱི་སྙིང་བཅུད་དུ་བཞུགས་སུ་གསོལ་སེམས་ཀྱིས་རིགས་བདག་གུ་རུ་ཉིད་ལ་གསོལ་
འདེབས་རྩེ་གཅིག་པས་གནང་བ་ཞུས་ཏེ། ལུང་ཟིན་མཁས་གྲུབ་རྣལ་འབྱོར་གྱི་དབང་ཕྱུག་
ཀུན་སྤངས་པ་སངས་རྒྱས་རྡོ་རྗེ་ལ་མ་ཕྱིའི་སླད་དུ་དཔེ་རྙིང་གཉིས་གོ་བསྡུར་དང་འབྲེལ་
བུ་དཔེར་ཕབ་སྟེ་ཞུས་དག་མཛད་པར་བསྐུལ་བ་བཞིན་ཁོང་ཉིད་ནས་ནན་ཏན་ཆེན་པོས་
གཟིགས་ཞིབ་ཀྱིས་གཙང་བཤུས་གནང་བ་ལ། སླར་ཡང་ཁོ་བོ་འཇིགས་བྲལ་ཡེ་ཤེས་རྡོ་
རྗེས་སྤར་གཞིའི་ཡི་གེ་དངོས་ལ་ཞིབ་བལྟས་ཀྱིས་གཏན་ལ་ཕབ་པ་མཆོག་གསང་བསྟན་ 
པའི་ཉིན་བྱེད་འགྲིབ་མེད་རྟག་ཏུ་འཆར་བའི་ཆ་རྐྱེན་དུ་གྱུར་ཅིག །སརྦ་དཱ་མངྒ་ལཾ། །
186

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །མཚན་བརྗོད་འགྲེལ་པ་ཉི་ཟླ་འབར་བའི་སྒྲོན་མེའི་ལོ་
རྒྱུས་ཁོག་དབུབ་བསྡུས་དོན་བཞུགས་སོ། །
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་ལོ་རྒྱུས་སམ།འགྲེལ་
པ་རིན་པོ་ཆེ་གསལ་བར་བྱེད་པའི་སྒྲོན་མེ་འབར་བ་ཞེས་བྱ་བ་བཤད་པར་བྱ་སྟེ། དེ་ཡང་
ཐེག་པ་ཐམས་ཅད་ཀྱི་སྤྱི་རྗེ། དགོངས་པ་ཐམས་ཅད་ཀྱི་ཞེ་ཕུགས། མདོ་རྒྱུད་ཐམས་ཅད་ཀྱི་ 
སྤྱི་ཕུད། ཐེག་པ་ཐམས་ཅད་ཀྱི་སྒོ་འབྱེད་པའི་ལྡེ་མིག །ཆོས་སྐུ་དང་སངས་རྒྱས་དངོས་སུ་ 
སྟོན་པའོ། །འདི་ལ་བཤད་ལུགས་རྣམ་པ་བཞིས་བསྟན་པ་ལ། ནམ་མཁའ་ལྟ་བུའི་དཔེས་ 
མཚོན་ཏེ། དོན་གྱི་ཁོག་དབུབ་པ་དང་གཅིག །ས་གཞི་ལྟ་བུའི་དཔེས་མཚོན་ཏེ། ཆོས་ 
ཐམས་ཅད་ཀྱི་བཅའ་གཞི་བསྟན་པ་དང་གཉིས། །ཉི་ཟླ་ལྟ་བུའི་དཔེས་མཚོན་ཏེ། ཐེག་པ་ 
ཐམས་ཅད་གསལ་བར་བཤད་པ་དང་གསུམ། ཉི་མའི་སྙིང་པོའི་དཔེས་མཚོན་ཏེ། ཆོས་ 
ཐམས་ཅད་སྙིང་པོ་གཅིག་ཏུ་འདུས་པར་བསྟན་པ་དང་བཞིའོ། །
འདིའི་ལོ་རྒྱུས་ལ་གཉིས་ཏེ། རྒྱུད་སྙན་བརྒྱུད་ཀྱིས་ཁོག་ཕུབ་པ་དང༌། སྦས་པ་ 
གཏེར་གྱི་ལོ་རྒྱུས་ཀྱིས་ཁོག་ཕུབ་པ་དང་གཉིས་ལས། དང་པོ་སྐྱེ་བ་མེད་པའི་དབྱིངས། 
བརྗོད་དུ་མེད་པའི་ཀློང་། རང་བཞིན་གྱིས་རྣམ་པར་དག་པའི་གནས་ནས། ཡེ་ཐོག་མའི་ 
སངས་རྒྱས་རྒྱལ་བ་ཀུན་ཏུ་བཟང་པོས་བྱིན་གྱི་རླབས་ཀྱིས་བཤད་པ་ནི། གནས་གསལ་ 
དག་རིན་ཆེན་སྣ་ལྔ་ལས་གྲུབ་པའི་འཇའ་ཚོན་སྣ་ལྔ་ཕྱོགས་བཅུར་འཕྲོ་བའི་དཀྱིལ་འཁོར་
དུ། དཔལ་རྡོ་རྗེ་སེམས་དཔའ་ལ་ཚིག་དང་ཡི་གེས་མ་བཤད། བྱིན་གྱི་རླབས་ཀྱིས་བཤད།
187

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེས་ཨོ་རྒྱན་དྷ་ན་ཀོ་ཤའི་གླིང་དུ།གུ་རུ་དགའ་རབ་རྡོ་རྗེ་ལ་རང་གི་ངོ་བོས་བཤད། དེས་ 
བདེ་ལྡན་བཀྲ་ཤིས་བྲག་ཏུ། གུ་རུ་འཇམ་དཔལ་བཤེས་གཉེན་ལ་བཤད། དེས་རྒྱ་གར་ 
རྡོ་རྗེ་གདན་དུ། གུ་རུ་ཤྲཱི་སིདྷ་ལ་བཤད། དེས་ཨོ་རྒྱན་ཡུལ་གྱི་མཚོ་དཀྱིལ་དུ་པདྨའི་སྡོང་ 
པོ་ལ། ཕ་མེད་མ་མེད་སྐུ་འཁྲུངས་སྤྲུལ་པའི་སྐུ་པདྨ་སམ་བྷ་ཝ་ལ་བཤད། དེ་ནི་རྡོ་རྗེ་ལྟ་ 
བུའི་སྐུ་སྟེ་འཕོ་འགྱུར་མེད། སྐུ་གསུང་ཐུགས་ཀྱི་བྱིན་རླབས་བསམ་གྱིས་མི་ཁྱབ། སྐལ་ 
ལྡན་ཀུན་ལ་དགོས་འདོད་ཆར་ལྟར་འབེབས། གུ་རུ་དེའི་སྐུ་ཆེ་བའི་ཡོན་ཏན་ནི་སྤྲུལ་པའི་ 
སྐུ་སྟེ། རྒྱ་གར་ཡུལ་ན། རྒྱལ་པོ་གཅིག་གདུང་ཆད་པ་ལ། བུད་མེད་གཅིག་གིས། བུ་ཆུང་ 
གཅིག་ཁྱེར་འདུག་པས། རྒྱལ་པོས་མཉེས་ཏེ། བུ་སྐལ་བྱས་ཙ་ན། བུ་དེའི་ཕྲག་པ་ལ་སྦྲང་ 
བུ་གཅིག་འདུག་པ་ལ། གུ་རུས་སོར་རྡོ་གཅིག་བརྒྱབ་ཙ་ན་བྱིས་པ་ཤི། དེ་ནས་རྒྱལ་པོས་ 
ཀུན་སྦྲན་ཏེ། རྒྱ་གར་ཀ་མ་ལའི་ནགས་ཚལ་ཕུ་རུ་སྤྱུགས་པས། ཟས་མེད་དེ། སེམས་ 
ཅན་ཟོས་པས། སྲིན་པོ་ཤཱནྟ་རཀྵི་བྱ་བར་བཏགས་ཏེ། དེར་ཡུལ་མི་ལ་གྲོས་བྱས་ཏེ། ཕུར་ 
འཕྲང་ཀུན་བཅད་བཟུང་སྟེ། ཤིང་མང་པོ་བཅེར་ཏེ་གསོན་བསྲེགས་བྱས་ཏེ། ཞག་གསུམ་ 
ན་བལྟས་ཙ་ན། པདྨའི་སྡོང་པོ་ཆེན་པོ་ཞིག་གི་དཀྱིལ་ན། སྐུ་གྲང་གྲང་བསིལ་བསིལ་འདྲ་ 
བར་འདུག་སྟེ། །དེའི་ཚེ་དེའི་དུས་ན། པདྨ་སམ་བྷ་ཝ་བྱ་བར་བཏགས་སོ། །ཡང་ན་ནི་ 
ནགས་ཀྱི་ཕུ་ན་ཡོད་ཙ་ན། ན་ནིང་གི་མི་དེ་ཡང་འདུག་ན་ཟེར་ཏེ། ཡང་བཟུང་སྟེ་ཆུ་འབབ་ 
པ་ལ་བསྐུར། ཞག་གསུམ་ན་བལྟས་ཙ་ན། གུ་རུ་ཆབ་ཀྱིས་མ་གཤེར་བར་སྐམ་སེང་འདུག་ 
པས། དེའི་དུས་སུ་མཚོ་སྐྱེས་རྡོ་རྗེར་བཏགས་སོ། །ཡང་ཡུལ་གང་གྷ་བྱ་བར་ཕྱིན་པས། 
འདི་ཆབ་གསོལ་བྱས་ཏེ། གྱད་རྩལ་ཅན་མང་པོས་མཚོན་ཆ་མང་པོས་མ་ཕུག་སྟེ། བལྟས་ 
ཙ་ན། རྡོ་རྗེ་རྒྱ་གྲམ་ཞུ་བླུགས་སུ་གོན་འདུག །རྡོ་རྗེའི་ཕྲེང་བ་དབུ་ལ་བཅིངས་པ་མཐོང་ 
སྟེ༑ དེའི་དུས་སུ་རྡོ་རྗེ་ཐོད་ཕྲེང་བྱ་བར་བཏགས་སོ། །ང་ལ་བུ་ཆུང་ཙམ་ན་རྒྱལ་བུ་དགེ་བ་
188

༄༅། །ཟབ་གཏེར་ཆོས་ཀྱི་མཛོད་ཁང༌།
བ་བར་བཏགས་སོ། །སྔགས་བཙུན་དུ་བྱུང་ནས། ཤཱཀྱ་པྲ་བྷར་བཏགས་ཏེ། ང་ལ་མཐུ་རྩལ་ 
ཤུགས་དང་ལྡན་པས། ཤཱཀྱ་སེང་གེ་བྱ་བར་བཏགས་སོ། །དེ་ལྟར་མི་ཆོས་ཙམ་གྱིས་མཚན་ 
བཞི། ནུས་པ་སྐྱེས་པའི་མཚན་བཞི་སྟེ། བརྒྱད་དུ་བཏགས་སོ། །དེ་ནས་གུ་རུ་པད་མས། 
ཨ་སུ་རའི་བྲག་ཕུག་ཏུ་སྒྲུབ་པ་མཛད་པས། འཕགས་པ་འཇམ་དཔལ་གྱི་ཞལ་དངོས་སུ་ 
གཟིགས་སོ། །དེའི་དུས་སུ། འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་ 
ཉི་ཟླ་འབར་བའི་སྒྲོན་མ་འདི་མཛད་དོ། །སྒྲུབ་ཐབས་མན་ངག་ཡིག་སྣ་མ་ལུས་པ་མཛད་དོ། ། 
དེའི་ཚེ་དེའི་དུས་ན། བོད་ཡུལ་གྱི་དབུས་ན་མངའ་བདག་ཁྲི་སྲོང་ལྡེ་བཙན་གྱིས། 
སྟག་གི་ལོ་ལ་བསམ་ཡས་འགྲམ་བཙུགས་པས། འཇིག་རྟེན་གྱི་ལྷ་མ་སྲིན་་མི་ བསྲུན་པས།
བརྩིག་ཏུ་མ་སྟེར་བས། མངའ་བདག་གིས། མཐའི་བནྡེ་རྒད་པོ་དགེ་མཐོང་བྱ་བ་ལ། འོ་ 
རྒད་པོ། འཛམ་བུ་གླིང་འདི་ན། དྲག་རྩལ་དང་མཐུ་སུ་ཆེ་བྱས་པས། དེ་ན་རེ། རྗེ་ལགས། 
འཛམ་བུ་གླིང་འདི་ན། གུ་རུ་པདྨ་སམ་བྷ་ཝ་ཆེའོ་ཟེརརྗེ་ཡིས་ད་ལྟ་གང་ན་བཞུགས་བྱས་ 
པས། རྒྱ་གར་ཨོ་རྒྱན་ཡུལ་ན་བཞུགས་སོ། །ཞེས་སྨྲས་པས། རྗེ་ཡིས་འབངས་བནྡེ་གཉིས་ 
ལ༑ གསེར་བྲེ་གང་བརྫངས་ནས། སྤྱན་འདྲེན་དུ་བཏང་བས། སློབ་དཔོན་པདྨ་ཨ་སུ་རའི་ 
བྲག་ཕུག་ན། དགོངས་པ་མཛད་པའི་ཉམས་སུ་ཤར་ནས། རྗེའི་བཀའ་དབང་ཆེ་བས་བནྡེ་ 
བང་ཆེན་ལ་བཏང་པ་ཡིན། སྙིང་རེ་རྗེ། ལམ་ཁར་སྡུག་བསྔལ་གཅན་འཕྲང་བསྲུང་མིས་ 
གསེར་ལ་བལྟས་ནས་གསོད། ང་འགྲོ་དགོས་གསུངས་ནས། ཆོས་བསྙེན་སྒྲུབ་རྣམ་གསུམ། 
སྲོག་སེར་གཏད་དང་བཞི། རྫོགས་ཆེན་འཇམ་དཔལ་མཚན་བརྗོད། རྒྱུད་འགྲེལ་མན་ངག་ 
དང་བཅས་པ་མ་ལུས་པ་བསྣམས་ནས། བོད་ཡུལ་དུ། རྫུ་འཕྲུལ་གྱི་རྟ་ལ་ཆིབས་ནས་བྱོན་ 
པ་དང་། གཙང་དུ་བང་ཆེན་པ་འཕྲད་ནས། ཁྱོད་ཚོ་སྔོན་ལ་སོང་དང༌། གུ་རུ་འོང་གིས་ལོག་ 
ཅིག་བྱས་ཙ་ན། བསམ་ཡས་སུ། གུ་རུས་སྔོན་ལ་བྱོན་ནས་དེར་རྗེ་དང་མཇལ། བསྐོར་བ་
189

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བྱས། ཞེ་ས་ཕུལ། ལོ་རྒྱུས་བསྙད་པ། ཨ་སུ་རའི་བྲག་ཕུག་ནས། བསྭེའི་ལྷ་མོ་བཞི་དམ་ལ་ 
བཏགས། ཆོས་སྐྱོང་དམ་ཅན་བྲན་བཞིན་དུ་འཁོར་གྱིན་མཆིས་སོ། །དེར་སློབ་དཔོན་གྱིས་ 
འཇིག་རྟེན་གྱི་ལྷ་མ་སྲིན་བཏུལ་ནས་དམ་ལ་བཏགས། གངས་ཀར་ཤ་མེད་མ་མ་ཐུལ་བར་ 
ཡང་ཐུལ། ས་བདག་དང་ལྷ་མ་སྲིན་གྱིས་གྲོགས་བྱས་ནས་མོད་ལ་བཞེངས་སོ། །རྟའི་ལོ་ 
ཡན་ཆོད་ཀྱིས་ཟིན་ནོ། །
དེ་ནས་གུ་རུས་ཡོན་ཏན་ཟད་པ་མེད་པ་མཁྱེན་པ་དང་། རབ་གནས་བྱེ་མ་ལས་ 
མཛད་དོ། །གུ་རུ་པདྨས། ལུང་གི་རྒྱུད་དྲུག །ལོ་ཙཱ་བ་སྐ་ཅོག་གཉིས་ཀྱིས་བསྒྱུར་ཅིང་གཏན་ 
ལ་ཕབ་སྟེ། ལྟ་བ་ཐམས་ཅད་ཀྱི་རྒྱུད་ཆེ་བ་རང་ལ་གནས་པ། ཏིང་ངེ་འཛིན་ཐམས་ཅད་ 
ཀྱི་རྒྱུད་ཏིང་ངེ་འཛིན་མཆོག་གི་རྒྱུད། ཕྲིན་ལས་ཀྱི་རྒྱུད་སྐབས་སྦྱོར་བདུན་པ། སྤྱོད་པའི་ 
རྒྱུད་བརྩོན་པ་དོན་ལྡན། དམ་ཚིག་གི་རྒྱུད་ས་མ་ཡ་བསྡུས་པ། དབང་གི་རྒྱུད་དབང་བསྐུར་ 
རྒྱལ་པོའི་རྒྱུད་དང་དྲུག་བཤད་དོ། །སྐད་ཅིག་གིས་འཚང་རྒྱ་བའི་རྫོགས་ཆེན་དང་བཅས་ 
པ་མཁྱེན་པ་ལ། དེ་ཚོའི་ནང་ནས་ཀྱང་ཐེག་པ་དགུའི་ཡང་རྩེ་སྤྱི་ཏི་བཤད་དོ། །དེ་ནས་བདེ་ 
ལྡན་གྱི་བྲག་ལ། སློབ་དཔོན་འཇམ་དཔལ་བཤེས་གཉེན་གྱིས། འཇམ་དཔལ་གཤིན་རྗེ་ཚེ་ 
བདག་བསྒྲུབས་པས། ཞལ་མངོན་དུ་གཟིགས་ནས། ཡི་དམ་ལྷས་ལུང་བསྟན་པ། འཇམ་ 
དཔལ་བཤེས་གཉེན་ལ། རྒྱ་གར་གྱི་ཡུལ་དུར་ཁྲོད་བསིལ་བའི་ཚལ་གྱི་ནགས་ཚལ་མཁའ་ 
འགྲོ་མའི་གནས་ན། བསེ་སྒྲོམ་སྨུག་པོའི་ནང་ན། འཇམ་དཔལ་ལེའུ་ཁྲི་ཕྲག་དྲུག་ཁྲི་དྲུག་ 
སྟོང་ཡོད་ཀྱི། དེར་ཁྱོད་སོང་ལ་མཁའ་འགྲོ་མ་ལ་གཏོར་མ་འབུལ། གསོལ་བ་ཐོབ་ལ། དེ་ 
ནས་ཐོན་ན་འཕགས་པ་འཇམ་དཔལ་གྱི་དངོས་གྲུབ་ཐོབ་བོ། །ཞེས་ལུང་བསྟན་ནོ། །
དེ་ནས་གུ་རུ་འཇམ་དཔལ་བཤེས་གཉེན་དུར་ཁྲོད་བསིལ་བའི་ཚལ་དུ་བྱོན་ནས།
མཁའ་འགྲོ་མ་ལ་ཚོགས་གཏོར་བཏང་གསོལ་བ་བཏབ། མཎྜལ་ཕུལ་ཏེ་དངོས་གྲུབ་ཞུ་
190

༄༅། །ཟབ་གཏེར་ཆོས་ཀྱི་མཛོད་ཁང་།
འཚལ་བྱས་པས། མཁའ་འགྲོ་མ་ཀུན་མཉེས་ཏེ། རྣལ་འབྱོར་པ་ཁྱེད་དངོས་གྲུབ་ཅི་འདོད་ 
ཟེར་ཏེ། དེར་གུ་རུས་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་རྒྱུད་ཞུ་ 
འཚལ་བྱས་པས། མཁའ་འགྲོ་མ་རྣམས་ན་རེ། འཇམ་དཔལ་གྱི་རྒྱུད་ལེའུ་ཁྲི་ཕྲག་དྲུག་ཁྲི་ 
དྲུག་སྟོང་བཞུགས་ཏེ། རྒྱུད་ཡོ་བཏོན་ན་བདེ་བར་གཤེགས་པའི་བཀའ་ཆད་དང་། ཐུགས་ 
ཀྱིས་བོར་བ་འོང་སྟེ་མི་རུང་བས། རྣལ་འབྱོར་པ་བསེ་སྒྲོམ་ཁ་མ་ཕྱེ་བར། ཤིང་ཁོལ་གཅིག་ 
ཐོན་ལ། ཇི་ཙམ་རན་པ་ཞིག་ཁྱེར་ཅིག །ཐོན་ཅིག་ཅེས་བཀའ་ཡིས་གནང་ངོ་། །དེ་ནས་གུ་ 
རུས་རིན་པོ་ཆེས་ཤེལ་གྱི་གཟོང་གིས། བསེ་སྒྲོམ་ཁོལ་བཏོན་ནས་རན་ཙམ་ཞིག་བདེ་ལྡན་ 
བྲག་ལ་ཁྱེར་ཏེ། གཏོར་མ་བཏང་སྟེ་གཟིགས་ཙ་ན། རྒྱ་སྐད་ནས་ལེའུ་ལྔ་ཡར་ལུས་པའི། 
དེ་ནས་དཔལ་ལྡན་རྡོ་རྗེ་འཆང་། །ཞེས་པ་ནས་བཟུང་བའི་འཇམ་དཔལ་མཚན་བརྗོད་རྒྱུད་ 
དང་། འཇམ་དཔལ་ཡེ་ཤེས་རྒྱན་རྒྱུད་དང་། འཇམ་དཔལ་ཉི་ཟླ་འབར་བའི་རྒྱུད་དང་། 
འཁོར་ལོ་བདེ་མཆོག་དང་། དགོངས་པ་འདུས་པ་དང༌། འཇམ་དཔལ་ཟླ་གསང་དང་། 
དགྲ་རྒྱུད་དང་། ཁ་ཐུན་ཆེ་ཆུང་དང་། འཐེབ་རྒྱ་དང་། ལས་ཏིག་གསང་བ་དྲུག་ཅུ་པ་འཁོར་ 
ལོ་དང་བཅས་པ་བསྒྱུར་རོ། །གུ་རུ་དེས་དེ་ལྟར་འཕགས་པ་འཇམ་དཔལ་བསྒྲུབས་པས་ 
གྲུབ་སྟེ། སྐུ་གསུང་ཐུགས་ཀྱི་དངོས་གྲུབ་ཐོབ་བོ། །དེ་ནས་གུ་རུས། རྒྱ་གར་རྡོ་རྗེ་གདན་དུ་ 
ཤྲཱི་སིང་ཧ་ལ་སྡེ་ཚང་བར་བཤད་དོ། །
དེས་ཨོ་རྒྱན་གྱི་ཡུལ་དུ། པདྨ་འབྱུང་གནས་ལ་བཤད་དེ། ཕ་མེད་མ་མེད་སྐྱེས་ཏེ་ 
སྤྲུལ་པའི་སྐུ་དེས། བསམ་ཡས་སུ་སྣོད་དང་སྐལ་བར་ལྡན་པའི་སྐྱེས་བུ་ནི་མ་རྙེད། སློབ་ 
དཔོན་གྱི་ཐུགས་ལ། ད་ངའི་མན་ངག་དང་ཆོས་འདི་ཚོ་གཏེར་དུ་སླ་དགོངས་ནས། ནུབ་ 
གཅིག་མཆིམས་ཕུའི་གནས་སུ། རྗེ་མངའ་བདག་དང་གྲོས་མཛད་པས་སློབ་དཔོན་གྱི་ཞལ་ 
ནས། རྗེ་མངའ་བདག་ལགས། བདག་གིས་མན་ངག་སྙིང་དང་འདྲ་བ་འདི་རྣམས་གཏད་
191

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་སྐལ་ལྡན་མ་རྙེད་པས། ད་ལྟ་དུས་བཟང་ཁྲིམས་ཆེ་ཡང་། ཐ་མ་དུས་སྤྱོད་ཀྱང་ཇེ་ངན་ 
མཆི། རྗེའི་བཀའ་ཁྲིམས་ཀྱང་ནུབ་སྟེ་མཆི། རྒྱ་དང་བོད་དུ་སོ་མཚམས་ཆད། སྔགས་དང་ 
རྒྱུད་སྡེ་ནི་བོད་ཀྱིས་དཀྲུགས། དབེན་གནས་སྒྲུབ་ཁང་ནི་འཇོམས། སྡེ་འཁྲུགས་དང་དམ་ 
པའི་ཆོས་ལ་ནི་བླུད་མ་འབེབས། བོད་བན་དམ་ཚིག་མེད་པ ་རྣམས་ལ་བཤད་ན། ཚོར་ 
ངས་ཆེ་ལ་སུན་རྐྱེན། ལག་པ་དམ་ལ་གཡོ་སྒྱུ་ངོ་དགས་ཆོས་འབྲེལ་འབྲེལ་ནས་སློབ་དཔོན་ 
སྤངས་ནས། མན་ངག་ཟོང་དུ་འཚོང་ལ། དམ་ཚིག་མེད། རང་ལ་རྟོགས་པ་མ་སྐྱེས་པར། 
མི་ལ་ཟོལ་དུ་བཤད། གཞན་ལ་སྐུར་བ་འདེབས། ཚིག་ལ་དོན་མེད་མུན་ནག་ཐོ་ཡོར་ 
མཁན། ནག་པོ་ཁ་འབྱམས་ངོ་དགའི་གང་ཟག་ལ། སྤེལ་བའི་གནས་མེད་པར་གཏེར་དུ་ 
སྦོས་གསུངས་པ་དང༌། མཐའ་འདུལ་གྱི་གཙུག་ལག་ཁང་བཞིར། གཏེར་ཆེན་བཞི་སྦས། 
རུ་ནོན་གྱི་གཙུག་ལག་ཁང་བཞིར་གཏེར་ཕྲན་བཞི་སྦས་སོ། །སྤྱི་ཏི་འདི་གདམས་པ་ཕྱི་ནང་ 
གསང་བ་མ་བུ་དང་བཅས་པ་རྣམས། བསེ་སྒྲོམ་ནང་དུ་གསེར་གྱི་རྒྱས་བཏབ་ནས་གུ་རུས་ 
རྒྱང་རོ་ཚལ་མའི་བྲག་ལ་བསྣམས་ནས། ལོ་བྱི་བ། ཟླ་བ་འབྲུག །སྐར་མ་རྒྱལ་གྱི་ཉིན་ 
མོ༑ ཆོས་དང་བསྟན་སྲུང་འདི་རྣམས། པདྨ་བདག་ནི་བྲག་བཙན་ཁྱོད་ལ་གཏད། ནམ་ཞིག་ 
སྐལ་ལྡན་བྱུང་ན་རྒྱ་འདི་ཁྱོད་ཁྲོལ་ཅིག །གསུངས་ནས་བྲག་ཕུག་རང་འཁྲུངས་སུ་སྦས་སོ། ། 
པདྨ་བདག་གི་སྨོན་ལམ་མཐུ་བཙན་ན། །ནམ་ཞིག་སྐལ་ལྡན་གཅིག་དག་ཕྲད་པར་ཤོག ། 
ཅེས་རྒྱ་ཡིས་བཏབ་བོ། །དེ་ནས་ཞུ་ཡས་བན་ཆུང་བདེ་བ་བྱ་བ་རྒྱང་རོ་ཚལ་མའི་བྲག་ 
ལ་སྒྲུབ་པ་བྱེད་པའི་ཉམས་སུ་ཤར་ནས། གཏེར་ཆོས་ཟབ་རྒྱས་འདུག་པ་གཟིགས་ནས། 
མཚན་བརྗོད་འགྲེལ་པ་གསལ་བར་བྱེད་པའི་སྒྲོན་མ་འདི་ཐོན་ནོ། །གཞན་ནི་མ་བཏོན། 
བྲག་བཙན་འཁྲེན་གྱིས་དོགས་ནས། བན་ཆུང་གིས། ཨི་སྟོན་ལ་བསྟན། དེ་ལས་མ་སོང་། 
འདི་ནས་མར། སྔོན་ཚེ་གོང་ནས་བསྐལ་པར་སྦྱངས་པ་ཡིས། །ཐེག་པ་ཐམས་ཅད་འདི་རུ་
192

༄༅། །ཟབ་གཏེར་ཆོས་ཀྱི་མཛོད་ཁང་།
འདུས་པར་བསྟན། །ཐེག་པ་སྣ་ཚོགས་ཐབས་ཚུལ་གྱིས། །ཞེས་པ་སྟེ། གུ་རུ་པདྨ་འབྱུང་ 
གནས་ཀྱིས། ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར། ཆོས་ཀྱི་སྒོ་མོ་བརྒྱད་ཁྲི་ 
བཞི་སྟོང་བཀའ་བསྩལ་པ་ཡང་། སྤྱི་དོན་རྣམ་པ་གསུམ་དུ་བཀའ་བསྩལ་ཏེ། དགོངས་པའི་ 
རྒྱུ་མཚན་དང་། བྱེ་བྲག་གི་དབྱེ་བ་དང་། རང་རང་གི་འདོད་གཞུང་དང་གསུམ་མོ། །དེ་བློ་ 
རབ་འབྲིང་ཐ་མ་གསུམ་ལ་དགོངས་ཏེ་གསུངས་པའོ། །ཐེག་པ་དགུ་རུ་གསུངས་པ་ནི། བློ་ 
རབ་འབྲིང་ཕྱེ་ན། རབ་ལ་གསུམ། འབྲིང་ལ་གསུམ་ཐ་མ་ལ་གསུམ་སྟེ། དགུའོ། །བློ་ཐ་མ་ 
གསུམ་ལ་མཚན་ཉིད་སྡེ་གསུམ་བསྟན། བློ་འབྲིང་པོ་གསུམ་ལ་ཀྲི་ཡོག་སྡེ་གསུམ་བསྟན། 
བློ་རབ་ཀྱི་ཐ་མ་ལ་མ་ཧཱ་ཡོ་ག་བསྟན། རབ་ཀྱི་འབྲིང་ལ་ཨ་ནུ་ཡོ་ག་བསྟན། རབ་ཀྱི་རབ་ 
ལ་ཨ་ཏི་ཡོ་ག་བསྟན་ཏེ། རྒྱུད་ནས། ཐེག་པ་གསུམ་གྱིས་ངེས་འབྱུང་ལ། །ཞེས་གསུངས་ཏེ། 
རེ་རེ་ལ་གསུམ་གསུམ་ཕྱེ་སྟེ་དགུའོ། །
འོ་ན་ཐེག་པ་ཐམས་ཅད་འདི་རུ་བཤད་པ་མི་འགལ་ལམ་ཞེ་ན། རྒྱུད་ནས། མུ་ 
སྟེགས་རི་དྭགས་ངན་འཇིགས་བྱེད། །ཅེས་པས། མུ་སྟེགས་རྟག་ཆད་དུ་སྣང་བ་དང་། ཀུན་ 
བརྟག་རིམ་དགུའི་སྣང་བ་ནི། བདེན་བཞིའི་ཚུལ་གྱི་རྣམ་པ་ཅན། །ཞེས་པ་ནི། ཉན་ཐོས་ 
རྡུལ་ཕྲ་རབ་ཏུ་སྣང་བ་བསྟན། །འདྲེན་པ་རང་རྒྱལ་བསེ་རུའི་ཚུལ། །ཞེས་པ་ནི། རང་ 
རྒྱལ་བའི་ཐེག་པ་སྟེ། རྟེན་འབྲེལ་བཅུ་གཉིས་སྣང་བ་བསྟན། །བདེན་པ་གཉིས་ཀྱི་ཚུལ་ 
ལ་གནས། །ཞེས་པ་ནི། དབུ་མ་དང་སེམས་ཙམ་སྟེ། སེམས་ཀྱི་སྣང་བ་ཙམ་དུ་བསྟན་པ་ 
སྟེ༑ བྱང་ཆུབ་སེམས་དཔའི་ཐེག་པའོ། །རིགས་གསུམ་ལ་ནི་རྣམ་པར་གཟིགས། །ཞེས་པ་ 
ནི༑ ཀྲི་ཡའི་ཐེག་པ་སྟེ། རིགས་གསུམ་ལྷ་རུ་སྣང་། དག་པར་བྱེད་ཅིང་སྡིག་སེལ་བ། །ཞེས་ 
པ་ནི། ཨུ་པ་ཡའི་ཐེག་པ་བསྟན་ཏེ། རིགས་བཞིའི་ལྷ་རུ་སྣང་། རྡོ་རྗེ་སེམས་དཔའ་སེམས་ 
དཔའ་ཆེ། །རྡོ་རྗེ་རྒྱལ་པོ་བདེ་བ་ཆེ། །ཞེས་པ་ནི། ཡོ་གའི་ཐེག་པ་སྟེ། རིགས་ལྔའི་ལྷ་རུ་
193

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྣང་། སྒྱུ་འཕྲུལ་ཆེན་པོ་དགའ་བས་དགའ། །ཞེས་པ་ནི། མ་ཧཱ་ཡོ་གའི་ཐེག་པ་བསྟན་ཏེ། 
དབྱིངས་ཀྱི་སྣང་བར་འདོད། ཆོས་དབྱིངས་དམ་པ་ཟད་མི་ཤེས། །ཞེས་པ་ནི། ཨ་ནུ་ཡོ་གའི་ 
ཐེག་པ་བསྟན་ཏེ། ཐམས་ཅད་ལྷ་དང་ལྷ་མོའི་སྣང་བར་འདོད། ཡེ་ཤེས་སྐུ་སྟེ་རང་བྱུང་བ། ། 
ཁོང་ནས་བྱུང་བ་སྐྱེ་བ་མེད། །ཅེས་པ་ནི་ཨ་ཏི་ཡོ་གའི་ཐེག་པ་སྟེ། རྫོགས་པ་ཆེན་པོ་ཆོས་ 
ཉིད་ཀྱི་སྣང་བར་འདོད། དོན་གཅིག་གཉིས་མེད་ཆོས་ཀྱི་དོན། །དམ་པའི་དོན་དེ་འཇིགས་ 
པ་མེད། །སྐྱེ་མེད་ཆོས་དེ་སྣ་ཚོགས་སྟོན། །ཐེག་པ་གཅིག་གི་འབྲས་བུར་གནས། །ཚིགས་ 
སུ་བརྗོད་པ་སྤངས་པ་སྟེ། །དཔེར་བྱ་ཀུན་ལས་འདས་པ་པོ། །ཐིག་ལེ་ཆེན་པོ་ཡི་གེ་མེད། ། 
ཅེས་པས། ཐེག་པ་དགུའི་རྩེ་རྒྱལ་སྤྱི་ཕུད་སྤྱི་ཏི་ཡོ་ག་འདི་བསྟན་ཏོ། །རྒྱུད་དང་མི་འགལ་ 
ཐེག་པ་བཞིན་དུ་གསུངས་སོ། །
ད་ནི་བྱེ་བྲག་གི་དབྱེ་བ་འཆད་དེ། །སྤྱིར་གཉིས་ཏེ། ཕྱི་པ་མུ་སྟེགས་པ་དང༌། ནང་ 
པ་སངས་རྒྱས་པ་གཉིས་སོ། །ཕྱི་པ་མུ་སྟེགས་པ་ལ་ལྟ་ལོག་གསུམ་བརྒྱ་དྲུག་ཅུ། དེ་ལས་ 
བསྡུས་པ་འཇིག་ཚོགས་ཀྱི་གནས་རིས་ཉི་ཤུ། དེ་ལས་བསྡུས་པ་སྡེ་ལྔ། དེ་ལས་བསྡུས་པ་ 
རྟག་ཆད་གཉིས་སུ་ཤེས་པར་བྱའོ། །རྟག་པ་ལ་ལྟ་བའི་རི་བོ་བརྒྱ་དང་བཅུའོ། །རྒྱུར་ལྟ་བ་ 
བཞི། ཆད་པ་ལ་མཐའ་ལ་རྟོག་པ་ཉི་ཤུ། སྤྱོད་པས་དག་པར་ལྟ་བའོ། །དེ་ལ་རྟག་པ་བ་ན་ 
རེ༑ འབྱུང་བ་མི་རྟག །སེམས་རྟག་ཟེར་ཏེ། གཟུགས་ལ་བདག་ཡི། གཟུགས་ལ་བདག་ 
གནས། སྟོན་པ་འོད་སྲུང་རྫོགས་བྱེད་ན་རེ། ལས་ནག་པོ་ཡང་མེད། ནག་པོའི་རྣམ་པར་ 
སྨིན་པ་ཡང་མེད་ཟེར། བུ་མ་སྐད་རིངས་བྱ་བ་ན་རེ། སེམས་ཅན་ཐམས་ཅད་ཀྱི་ལུས་འདི་ 
ཕྱོགས་ཆ་བདུན་དུ་གྲུབ་ཟེར་ཏེ། བདུ ན་གང་ཞེ་ན། ས་དང་ཆུ་དང་མེ་དང་རླུང་། སྡུག་ 
བསྔལ་བ་དང་། བདེན་པ་འཚོ་བའི་སྲོག་གོ། །བེ་ར་ཏ་ན་རེ། སེམས་ཅན་ཐམས་ཅད་ལས་ 
ཀྱི་དབང་གིས་ཡང་ནས་ཡང་དུ་འཁོར་བ་ཡིན་ཟེར། ཀ་ཏ་ན་རེ། ལྷོའི་སེམས་ཅན་ལ་སྦྱིན་
194

༄༅། །ཟབ་གཏེར་ཆོས་ཀྱི་མཛོད་ཁང་།
པ་བཏང་བ་དང་། བྱང་གི་སེམས་ཅན་བསད་པ་མཉམ། སྡིག་དང་བསོད་ནམས་བྱ་བ་ 
དྲངས་མེད་ཟེར། བྷ་ཝ ན་ཏུ་ན་རེ། དམྱལ་བ་བསད་ན་དམྱལ་བར་སྐྱེ། མི་བསད་ན་མི་རུ་ 
སྐྱེ༑ དཔེར་ན་ས་བོན་གང་བཏབ་དང་འདྲ་ཟེར།
སྟོན་པ་གཅེར་བུ་ན་རེ། སྦྱིན་པ་ཡང་མེད། དགེ་བ་ཡང་མེད། ད་ལྟ་ཡང་མེད། 
འདས་པ་ཡང་མེད། ལྷ་དབང་ཕྱུག་ཆེན་པོ་བྱ་བ་གཅིག་ཡོད་དེ། དེ་དགའ་ན་མཐོ་རིས་སུ་ 
འདྲེན། དེ་མ་དགའ་ན་ངན་སོང་དུ་འགྲོ་ཟེར་རོ། །སེམས་བྱ་བ་གཅིག །སྙིང་གི་དཀྱིལ་ན་ 
ཆེ་ན་སྲན་མ་ཙམ། ཆུང་ན་ཉུང་འབྲུ་ཙམ་གཅིག་ཡོད་ཟེར། དཀར་ལ་འཚེར་བ། སྣུམ་ལ་ 
འདྲིལ་བ་གཅིག །ལུས་ཀྱི་ཚད་དང་སྦྱར་ནས་ཡོད་ཟེར། རྒྱུ་རུ་ལྟ་བ་བཞི་ནི། སེམས་ཅན་ 
ཡང་སུས་ཀྱང་མ་བྱས། རང་བཞིན་གྱིས་བྱུང་། ང་བྱེད་པ་པོ་རྒྱུ་རུ་ལྟ་སྟེ། སྲན་མ་ཟླུམ་པོ་ 
སུས་དྲིལ། ཚེར་མ་རྣོན་པོ་སུས་གཞོག །དབང་ཕྱུག་རྒྱུ་རུ་ལྟ་སྟེ། ལྷ་ལ་མཆོད་པ་ལེགས་ 
ན་འདིས་འདྲེན། ཉེས་ན་འདིས་གསོད་ཟེར། འབྱུང་བ་ཁོ་རང་འོངས་པས། སུས་བསུས། 
དུས་ལ་བབ་ན་མི་ཁེག་ཟེར་ཏེ། རྟག་པའི་སྟོན་པ་ཤང་ཀ་དུང་འཛིན་གསུངས་སོ། །
དེ་ལ་ཆད་པའི་སྟོན་པ་འབྲི་ཡ་བྲི་ཏི་ཞེས་བྱ་བ་ན་རེ། སེམས་ཅན་ཐམས་ཅད་གློ་བུར་ 
བ་ཡིན་ཏེ། དང་པོ་སྐྱེ་བའི་ཚུལ་ནི། འབྱུང་བའི་འདུ་འཕྲོད་ལས་སྐྱེས། ཚེ་སྔ་མ་འདིར་སོང་ 
བྱ་བ་ཡང་མེད། ཕྱི་མ་འདིར་འགྲོ་བྱ་བ་ཡང་མེད། འཆི་བའི་ཚེ་ན་ཡང་། ལུས་འབྱུང་བ་ལ་ 
ཞ་སྟེ། རུས་པ་རྡོ་ལ་ཐིམ། ཁྲག་ཆུ་ལ་ཐིམ། དྲོད་མེ་ལ་ཐིམ། ཤ་ས་ལ་ཐིམ། དབུགས་རླུང་ 
ལ་ཐིམ། སེམས་ནམ་མཁའ་ལ་ཐིམ། མེ་ཤི་ཐལ་བ་རླུང་ཁྱེར་འདྲ། སླར་འཚོ་བ་ནི་ག་ལ་ 
སྲིད་ཟེར། ཚངས་པ་མཛེས་མས། མ་ཤི་བར་དུ་ཅི་བདེར་སྤྱོད། །ཤི་ནས་དེ་ཡི་སྤྱོད་ཡུལ་ 
མིན། །འཇིག་རྟེན་འདི་ན་ཅི་དགའ་ཅི་བདེ་བ་ཆོས་ཡིན་ཟེར། ཆད་པ་ལ་དབྱེ་ན་གསུམ་སྟེ། 
ཚེ་སྔ་ཕྱི་ཆད་པར་འདོད་པ་ནི། སྐྱེ་བ་སྔ་མ་འདི་ནས་འོངས་བྱ་བ་ཡང་མེད། ད་ཕྱི་མ་འདི་
195

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རུ་འགྲོ་བྱ་བ་ཡང་མེད། རྐྱེན་གྱིས་གློ་བུར་དུ་བྱུང་ཟེར། མི་རྟག་པ་དང༌། སྡུག་བསྔལ་དང་། 
ཁོ་རང་བྱུང་ཟེར། བྱུང་ན་སུ་ཡང་མི་ཁེག་ཟེར། དེས་ན་སྟོན་པའི་ཁྱད། ལྟ་སྒོམ་གྱི་ཁྱད། 
སྤྱོད་པའི་ཁྱད། རྟེན་ལྷའི་ཁྱད། མུ་སྟེགས་པ་རྟག་པར་ལྟ་བ་ལ། སངས་རྒྱས་པ་བདག་ 
སྟོང་རིག་ཏུ་འདོད་པ་ཁྱད་ཆེ། ལུང་ལས། བདག་མེད་སེང་གེའི་སྒྲ་དང་ལྡན། །མུ་སྟེགས་ 
རི་དྭགས་ངན་འཇིགས་བྱེད། །ཅེས་པས་གསལ་ལོ། །སྤྱོད་པའི་ཁྱད་ནི། མུ་སྟེགས་དཀའ་ 
ཐུབ་དོན་མེད་དུ་སྤྱོད། སངས་རྒྱས་པ་བྱམས་སྙིང་རྗེའི་སྒོ་ནས་འཇུག །རྒྱུ་བསོད་ནམས་ཀྱི་ 
ཚོགས་གསོག །བསོད་ནམས་ལྡན་པ་བསོད་ནམས་ཚོགས། །ཞེས་སོ། །རྟེན་ལྷ་ནི་མ་ཧཱ་དེ་ 
བ་ལ་གསོལ། སངས་རྒྱས་པ་དཀོན་མཆོག་གསུམ་མཆོད་དེ། གཙོ་བོ་དཀོན་མཆོག་གསུམ་ 
འཛིན་པ། །ཞེས་པས་གསལ། སྟོན་པའི་ཁྱད་ནི། མུ་སྟེགས་ལོག་པའི་སྟོན་པ་དྲུག་སྟེ། རྒྱང་ 
འཕེན་པ། ཕྱལ་བ་པ། བྱེ་བྲག་པ། གྲངས་ཅན་པ། སྤྱོད་པ་བ། རིགས་བྱེད་པའོ། །ནང་པ་ 
སངས་རྒྱས་པ་ནི། བཅོམ་ལྡན་འདས་ཤཱཀྱ་ཐུབ་པ་སྟེ། རྒྱུད་ལས། རྫོགས་པའི་སངས་རྒྱས་ 
བཅོམ་ལྡན་འདས། །འགྲོ་བའི་བླ་མ་སྟོན་པ་པོ། །ཞེས་སོ། །ཕྱི་པ་མུ་སྟེགས་པ་དང་། ནང་ 
པ་སངས་རྒྱས་པའི་ཁྱད་མདོ་ཙམ་བསྟན་པའོ། །
ད་ནི་ནང་པའི་ཐེག་པ་རིམ་པ་དགུའི་བཅའ་གཞི་སྟོན་ཏེ། དེ་ཡང་ཉན་ཐོས་ལ་རྣམ་པ་ 
གཉིས་ཏེ། མདོ་སྡེ་པ་དང་། བྱེ་བྲག་པའོ། །མདོ་སྡེ་པ་ནི། ཕྱིའི་ཡུལ་འདི་རྡུལ་ཕྲ་རབ་གོང་ 
བུ་གཅིག་འདུས་པའི་བདག་ཉིད་དུ་འདོད་དེ། ནང་གི་སེམས་གང་ཟག་གི་བདག་མེད་པ་ 
དང་། ཆོས་ཀྱི་བདག་ཡོད་པར་འདོད་དོ། །ཉན་ཐོས་བྱེ་བྲག་པའི་ལྟ་བ་ནི། ཕྱིའི་ཡུལ་རྡུལ་ 
ཕྲ་རབ་རེག་ལ་མ་འབྱར་བ་བསྐོར་བ་དང་བཅས་པར་འདོད་དོ། །ནང་གི་སེམས་ནི་མདོ་ 
སྡེ་པ་དང་མཐུན་ཞེས་སོ། །རང་སངས་རྒྱས་པ་ན་རེ། ཕྱིའི་ཡུལ་འདི་རྟེན་ཅིང་འབྲེལ་བར་ 
འབྱུང་བ་ལ། དང་པོ་ས་བོན་ལས་མྱུ་གུ། མྱུ་གུ་ལས་སྡོང་བུ། སྡོང་བུ་ལས་ཡལ་ག །ཡལ་
196

༄༅། །ཟབ་གཏེར་ཆོས་ཀྱི་མཛོད་ཁང༌།
ག་ལས་ལོ་འདབ། ལོ་འདབ་ལས་མེ་ཏོག །མེ་ཏོག་ལས་འབྲས་བུ། འབྲས་བུ་ལས་སྙིང་ 
པོ་དང་རིང་པའོ། །ནང་གི་རྟེན་འབྲེལ་བཅུ་གཉིས་ནི། དང་པོ་རྒྱུ་མ་རིག་པ་ནས། འདུ་བྱེད་ 
མིང་དང་གཟུགས། སྐྱེ་མཆེད་དྲུག་དང་། རེག་པ་དང་། ཚོར་བ་དང་། སྲེད་པ་དང་། ལེན་ 
པ་དང་། སྲིད་པ་དང་། སྐྱེ་བ་དང་། རྒ་ཤི་དང་། ཐ་མ་ངུ་འབོད་དང་། སྨྲེ་སྔགས་འདོན་པའོ། ། 
ཕྱིའི་རྟེན་འབྲེལ་ལུགས་ནས་ཐོན་པ་དང་། ལུགས་ལས་ལྡོག་པ་ནི། ཕྱི་རྟེན་འབྲེལ་བཅུ་ 
གཉིས་སུ་སྣང་ཡང་། ནང་གི་སེམས་ཉན་ཐོས་པ་ལྟར་གང་ཟག་གི་བདག་མེད་ལ། ཆོས་ཀྱི་ 
བདག་དང་བྲལ་བའོ། །རྣམ་པ་རིག་བྱེད་དང་རིག་བྱེད་མ་ཡིན་པའི་ངོ་བོར་འདོད་པའོ། །
ཅེས་སོ། །
ཐེག་པ་ཆེན་པོ་སེམས་ཙམ་པ་ནི། རང་སངས་རྒྱས་པ་ལྟར་མིན་ཏེ། ཕྱི་ཡུལ་དུ་སྣང་ 
བ་སེམས་ཀྱི་སྣང་བ་ཡིན་ཏེ། རྣམ་པར་ཤེས་པ་སྒོ་ང་གཤག་པ་ལྟར་འདོད་པའི་སེམས་ཙམ་ 
དང་། རྣམ་རྫུན་ཤེས་པ་བདེན་པར་འདོད་པའི་སེམས་ཙམ་དང་། སྣང་བ་དཀར་དམར་ 
གྱི་རྣམ་པར་སྣང་ཡང་བདེན་པ་ཤེས་པའི་ངོ་བོར་འདོད་པའི་སེམས་ཙམ་དང༌། སྣ་ཚོགས་
གཉིས་མེད་དུ་འདོད་པའི་སེམས་ཙམ་དང༌། རྣམ་པའི་གྲངས་ཇི་སྙེད་ཡོད་པ་ཤེས་པའི་ 
གྲངས་ཀྱང་དེ་སྙེད་དུ་འདོད་པའི་སེམས་ཙམ་དང་། ཚོགས་བརྒྱད་དུ་སྨྲ་བའི་སེམས་ཙམ་ 
དང་། ཚོགས་གཅིག་ཏུ་འདོད་པའི་སེམས་ཙམ་དང་བདུན་ནོ། །དེ་རྣམས་ཧྲིལ་གྱིས་དྲིལ་ 
བས་རྣམ་བདེན་དང་རྣམ་རྫུན་ནོ། །རྣམ་པ་བདེན་པར་འདོད་པའི་སེམས་ཙམ་པ་ན་རེ། 
སྣང་བའི་རྣམ་པ་ནི་སེམས་ཀྱི་ངོ་བོར་བདེན་ལ། སེམས་ནི་རང་རིག་རང་གསལ་གྱི་ངོ་བོར་ 
བདེན་པར་འདོད་དེ། རྣམ་པ་རྫུན་པར་འདོད་པ་ན་རེ། རྣམ་པ་རྫུན་ཤེས་པ་ནི་བདེན་ཏེ། 
སྣང་བ་མི་འགོག །རྟག་པ་འགོག་སྟེ། མདོ་སྡེ་རྒྱན་ལས། མི་རྣམས་ལ་ནི་ཕྱི་རོལ་སྣང་། ། 
འཇིག་རྟེན་པ་ཡི་སེམས་ཙམ་མོ། །སེམས་ནི་ཡང་དག་དངོས་མ་ཡིན། །སེམས་ཙམ་དུ་
197

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནི་ངས་བཤད་དོ། །ཞེས་སྐད་ཅིག་མ་སྔ་མ་སྔ་མ་ནི་རྒྱུ་ལ། ཕྱི་མ་ཕྱི་མ་ནི་འབྲས་བུར་ 
འདོད་དོ། །ཐེག་པ་ཆེན་པོ་དབུ་མ་པ་ལ་བཞི་སྟེ། རྣལ་འབྱོར་སྤྱོད་པའི་དབུ་མ་དང༌། 
མདོ་སྡེ་སྤྱོད་པའི་དབུ་མ་དང་། དབུ་མ་གཞུང་ཕྱི་མོ་དང་། སྤྱི་བསྡུས་ཞལ་ཆེ་བའོ། །དེ་ཚོ་ 
ཡོད་ཚད་ཀྱང་མདོར་བསྡུ་ན་བདེན་པ་གཉིས་ཏེ་དོན་དམ་དང་ཀུན་རྫོབ་གཉིས་སོ། །
ཀུན་རྫོབ་བདེན་པ་ལ་གཉིས་ཏེ། ལོག་པའི་ཀུན་རྫོབ་དང་། ཡང་དག་པའི་ཀུན་ 
རྫོབ་བོ། །ལོག་པའི་ཀུན་རྫོབ་ནི། རི་བོང་གི་རྭའམ། མོ་གཤམ་གྱི་བུའམ། རུས་སྦལ་གྱི་ 
སྤུའམ། ནམ་མཁའི་མེ་ཏོག་གམ། མུ་སྟེགས་ཀྱི་བདག་ལྟ་བུའོ། །ཡང་དག་པའི་ཀུན་རྫོབ་ 
ནི༑ རྒྱུ་རྐྱེན་ལས་སྐྱེད་པ། རགས་པར་སྣང་བ། བརྟགས་ན་དབེན་པ། དོན་བྱེད་ནུས་པའོ། ། 
དོན་དམ་པའི་བདེན་པ་ལ། རྣམ་གྲངས་ཀྱི་དོན་དམ་པའི་བདེན་པ་དང༌། རྣམ་གྲངས་མ་ 
ཡིན་པའི་དོན་དམ་པའི་བདེན་པའོ། །རྣམ་གྲངས་ཀྱི་དོན་དམ་པའི་བདེན་པ་ནི། སྤྲོས་པའི་ 
མཐའ་བརྒྱད་དང་བྲལ་བར་འདོད་པའོ། །རྣམ་གྲངས་མ་ཡིན་པའི་དོན་དམ་པའི་བདེན་པ་ 
ནི༑ སྤྲོས་པའི་མཐའ་བརྒྱད་དང་ཡང་བྲལ་རང་ལ་ཡང་མི་གནས་ཏེ། དེ་ལས་འདས་སོ། ། 
ད་ནི་གསང་སྔགས་ཀྱི་ཐེག་པ་ཀྲི་ཡའི་འདོད་པ་ནི། ཕྱི་ནང་གི་ཆོས་ཐམས་ཅད་རང་གི་ 
མཚན་ཉིད་ཡིན་པས། དོན་དམ་དུ་ཡང་རང་བཞིན་མེད་དེ། ཀུན་རྫོབ་ཏུ་ཡང་རང་བཞིན་ 
མེད་པ་དེ་རྟོགས་པའི་བྱིན་རླབས་ལས། རིགས་གསུམ་ལྷར་སྣང་བའོ། །དེ་ཡང་རྡོ་རྗེ་རྩེ་མོ་ 
ལས། ཁྲུས་དང་གཙང་སྦྲ་གཙོར་བྱེད་པ། །དེ་ཕྱིར་ཀྲི་ཡ་ལས་ཀྱི་འབྲས། །ཞེས་བྱའོ། །ཨུ་ 
པ་ཡོ་ག་ལ་ལྟ་སྤྱོད་གཞུང་ཚུགས་མེད་དེ། གོང་འོག་གི་རྗེས་སུ་འབྲང་བ་སྟེ། ལྟ་སྤྱོད་གོང་ 
འོག་ལ་རག་ལས་པ་དང་། རང་གི་འབྲས་བུ་ཐོབ་པར་འདོད་པའོ། །དེ་ཡང་གཞུང་ལས། 
གཉིས་ཀའི་རྒྱུད་ཀྱིས་འདོད་པ་ནི། །ལྟ་སྤྱོད་གོང་འོག་རྗེས་སུ་མཐུན། །ཞེས་སོ། །ཡོ་གའི་ 
འདོད་པ་ནི། འཁོར་འདས་ཀྱི་ཆོས་ཐམས་ཅད་དོན་དམ་པར་གཉིས་སུ་མེད་པའི་ཡེ་ཤེས་
198

༄༅། །ཟབ་གཏེར་ཆོས་ཀྱི་མཛོད་ཁང་།
ལ། ཀུན་རྫོབ་གཉིས་སུ་མེད་པའི་བྱིན་རླབས་ལས། རིགས་བཞིའམ། རིགས་ལྔའམ། དེ་ 
ཉིད་དུ་སུམ་ཅུ་རྩ་བདུན་དུ་སྣང་ངོ་། །
དེ་ཡང་རྡོ་རྗེ་རྩེ་མོ་ལས། སྡོམ་པ་ཚུལ་ཁྲིམས་བཤགས་སྦྱངས་དང་། ནང་གི་རྣལ་ 
འབྱོར་གཙོར་བྱ་བ། །དེ་ཕྱིར་ཡོ་ག་ལས་ཀྱི་འབྲས། །ཞེས་བྱའོ། །ད་མ་ཧཱ་ཡོ་གའི་འདོད་ 
པ་སྟོན་ཏེ། སྣང་སྲིད་ཀྱི་ཆོས་ཐམས་ཅད་རང་གི་སེམས་ཡིན་ལ། སེམས་དེ་སྣང་བ་མི་ 
འགགས་པ་ཐབས། དེ་རང་བཞིན་མེད་པ་ཤེས་རབ། ཐབས་སྣང་བ། ཤེས་རབ་སྟོང་པ། 
སྣང་བ་དང་སྟོང་པ་གཉིས་སུ་མེད་པའོ། །དེ་ཡང་སྒྱུ་འཕྲུལ་བརྒྱད་ཅུ་པ་ལས། སྣང་བ་མི་ 
འགགས་ཐབས་ཡིན་ཏེ། །རང་བཞིན་མེད་པ་ཤེས་རབ་ཡིན། །གཉིས་མེད་ཟུང་དུ་འབྲེལ་ 
བས་ན། །རྡོ་རྗེ་སེམས་དཔའ་དེ་ལ་གནས། །ཞེས་སོ། །ཨ་ནུ་ཡོ་གའི་འདོད་པ་ནི། ཡུལ་ 
གང་སྣང་བ་སྣང་ལ་རང་བཞིན་མེད་པ་ནི་ཆོས་ཀྱི་དབྱིངས་ལ། ཤེས་པ་ཅི་སྐྱེས་པ་ནི་ཡེ་ཤེས་ 
༑ཡུལ་གང་སྣང་བ་དང༌། ཤེས་པ་ཅི་སྐྱེས་པ་གཉིས་སུ་མེད་པའི་བདག་ཉིད་ལ། གཉིས་ 
ཆོས་དང་བྲལ་བར་འདོད་པའོ། །དེ་ཡང་རྡོ་རྗེ་བཀོད་པ་ལས། ས་ཆུ་མེ་རླུང་སྣོད་བཅུད་ 
ལས། །ཀུན་ཀྱང་རང་བཞིན་ཆོས་ཉིད་དེ། །ཆོས་ཉིད་དོན་ལས་གཞན་མེད་པས། །རང་ 
བྱུང་ཡེ་ཤེས་གསལ་བ་ལ། །ཞེས་སོ། །ཨ་ཏི་ཡོ་གའི་འདོད་པ་ལ་ནི། ཡུལ་ཆོས་ཉིད་ཀྱི་སྣང་ 
བ་རང་ཤར་ལ། སྣང་བ་སྐུ། གྲགས་པ་གསུང་། དྲན་རྟོགས་ཐུགས་ཏེ། སྐུ་གསུང་ཐུགས་ 
ཀྱི་བདག་ཉིད་དུ་འདོད། རིག་པ་རང་བྱུང་གི་ཡེ་ཤེས་ཆེན་པོར་འདོད། རྒྱུས་མ་སྐྱེད། རྐྱེན་ 
གྱིས་མི་འཇིག་པར་འདོད། ཐེག་པ་དགུའི་ཆོས་ཐམས་ཅད་གསལ་བར་བཤད་དོ། ། 
སྤྱིར་རྒྱུད་ལ་བསམ་གྱིས་མི་ཁྱབ་པ་སྟེ། སྐུའི་རྒྱུད་དང་། གསུང་གི་རྒྱུད་དང་། ཐུགས་ 
ཀྱི་རྒྱུད་དང་། གསལ་བ་ཉི་ཟླ་ལྟ་བུའི་རྒྱུད། ཟབ་པ་རྒྱ་མཚོ་ལྟ་བུའི་རྒྱུད། དགོས་འདོད་ 
འབྱུང་བ་རིན་པོ་ཆེ་ལྟ་བུའི་རྒྱུད་དེ། རྒྱུད་ཀུན་གྱི་ནི་བདག་པོ་མཆོག །ནོར་བུ་ཆེན་པོ་རིན་
199

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆེན་ཏོག །ཅེས་སོ། །སྐྱེ་བ་མེད་པ་སྒྲ་འབྱུང་བ། །ཞེས་པས། སྒྲའི་རྒྱུད་དོ། །སྒྲ་དེའི་ཡི་གེ་ 
གཞན་སྒྲ་སྟེ། ཨ་ནི་སྐྱེ་བ་མེད་པའི་སྒྲའོ། །དེ་ནས་བཅོམ་ལྡན་ཤཱཀྱ་ཐུབ། །ཅེས་པ་ནི། སྟོན་ 
པ་ཕུན་སུམ་ཚོགས་པ། བསམ་པའི་ཁྱད་པར་ཇི་བཞིན་དུ། །སེམས་ཅན་ཀུན་ལ་བཤད་ 
པར་འཚལ། །ཞེས་པས། འཁོར་ཕུན་སུམ་ཚོགས་པ་བསྟན། ཡང་དག་མཐའ་ལ་རྣམ་པར་ 
གནས། །ཞེས་པས། གནས་ཕུན་སུམ་ཚོགས་པ་བསྟན། བཟང་ངན་ཤེས་ཤིང་དུས་ཤེས་ 
པ༑ ༑ཞེས་པས། དུས་ཕུན་སུམ་ཚོགས་པ་བསྟན། རྒྱུད་ཆེན་སྒྱུ་འཕྲུལ་དྲྭ་བ་ལས། །ཞེས་ 
པས། བསྟན་པ་ཕུན་སུམ་ཚོགས་པ་བསྟན་ནོ། །ད་ནི་འཕགས་པ་འཇམ་དཔལ་གྱི་མཚན་ 
ཡང་དག་པར་བརྗོད་པ་འདི་ལ། དབུ་ཞབས་སུ་བསྡུས་པའི་དོན་རྣམ་པ་གསུམ་གྱིས་བསྟན་ 
ཏེ༑ ཀླད་ཀྱི་དོན། སྒྲ་སྐད་ཆམ་ལ་དབབ་ཅིང༌། ལུས་རྣམ་པར་བཞག་ནས། ཕྱག་འཚལ་ 
བསྟན་པ་དང་གཅིག །གཞུང་གི་དོན་རྒྱས་པར་བཤད་པ་དང་གཉིས། མཇུག་ཡོངས་སུ་ 
བསྡུས་ཏེ་བསྟན་པ་དང་གསུམ་མོ། །ཀླད་ཀྱི་དོན་ལ་གསུམ་སྟེ། རྒྱ་སྐད་བོད་སྐད་མཚམས་ 
སྦྱར་བ་དང་། ཕུན་སུམ་ཚོགས་པ་ལྔ་བསྟན་པ་དང་། མཚན་གྱི་དོན་བསྟན་པའོ། །གཞུང་གི་ 
དོན་ལ་སྐབས་བཅུ་བཞིས་བསྟན་ཏེ། དེ་ནས་དཔལ་ལྡན་རྡོ་རྗེ་འཆང་། །བྱ་བ་ནས་བརྩིས་ 
ཏེ༑ ལུས་བཏུད་ནས་ནི་སྤྱན་སྔར་འདུག །ཅེས་པའི་བར་གྱིས་ཚིགས་བཅད་བཅུ་དྲུག་གིས་ 
ནི་ཞུས་པའི་ལེའུ་བསྟན། དེ་ནས་བཅོམ་ལྡན་ཤཱཀྱ་ཐུབ། །ཅེས་པ་ནས། བཅོམ་ལྡན་འདས་ 
ནི་ལེགས་ཞེས་གསོལ། །
ཞེས་པའི་བར་གྱི་ཚིགས་བཅད་དྲུག་གིས་སླར་གསུངས་པའི་ལེའུ་བསྟན། དེ་ནས་ 
བཅོམ་ལྡན་ཤཱཀྱ་ཐུབ། །གསང་སྔགས་རིགས་ཆེན་ཐམས་ཅད་དང་། །ཞེས་པ་ནས། རིགས་ 
ཆེན་གཙུག་ཏོར་ཆེར་གཟིགས་ནས། །ཞེས་པའི་ཚིགས་བཅད་གཉིས་ཀྱིས་ནི། རིགས་ 
དྲུག་ལ་གཟིགས་པ་དང་། གསང་སྔགས་ཀྱི་རྩ་བ་གསུངས་པའི་ལེའུ་བསྟན་ཏོ། །ཚིག་གི་
200

༄༅། །ཟབ་གཏེར་ཆོས་ཀྱི་མཛོད་ཁང་།
བདག་པོས་ཚིགས་སུ་བཅད། །ཅེས་པ་ནས། ཨ་ར་པ་ཙ་ནཱ་ཡ་ཏེ་ན་མཿ །ཞེས་པའི་བར་གྱི་ 
ཚིགས་བཅད་གསུམ་གྱིས། སྒྱུ་འཕྲུལ་དྲྭ་བ་མངོན་པར་བྱང་ཆུབ་པའི་ལེའུ་བསྟན། སངས་ 
རྒྱས་དང་སེམས་ཅན་གྱི་གཞི་བསྟན་ནོ། །འདི་ལྟར་སངས་རྒྱས་བཅོམ་ལྡན་འདས། །ཞེས་ 
པ་ནས། ཐེག་པ་ཆེན་པོའི་ཚུལ་གྱི་མཆོག །ཅེས་པའི་བར་གྱི་ཚིགས་བཅད་བཅུ་བཞིས། རྡོ་ 
རྗེ་དབྱིངས་ཀྱི་སྒོ་ནས་བྱང་སེམས་ལག་ན་རྡོ་རྗེ་ལ་བསྟོད་པའོ། །སངས་རྒྱས་རྣམ་པར་སྣང་ 
མཛད་ཆེ། །ཞེས་པ་ནས། རྡོ་རྗེ་ལྕགས་ཀྱུ་ཞགས་པ་ཆེ། །ཞེས་པའི་བར་གྱི་ཚིག་རྐང་གཅིག་ 
མ་ཚང་པའི་ཚིགས་བཅད་ཉི་ཤུ་རྩ་ལྔས། ཆོས་ཀྱི་དབྱིངས་ཀྱི་སྒོ་ནས་རྣམ་པ་སྣང་མཛད་ལ་ 
བསྟོད་པའོ། །རྡོ་རྗེ་འཇིགས་བྱེད་འཇིགས་པར་བྱེད། །ཅེས་པ་ནས། སྒྲ་དང་ལྡན་པ་རྣམས་ 
ཀྱི་མཆོག །ཅེས་པའི་བར་གྱི་ཚིག་རྐང་གཅིག་ལྷག་པའི་ཚིགས་བཅད་བཅུས། མེ་ལོང་ལྟ་ 
བུའི་ཡེ་ཤེས་ཀྱི་སྒོ་ནས་བསྟོད་པའོ། །
ཡང་དག་བདག་མེད་དེ་བཞིན་ཉིད། །ཅེས་པ་ནས། ཡེ་ཤེས་མེ་ལྕེ་འོད་རབ་གསལ། ། 
ཞེས་པའི་བར་གྱི་ཚིགས་བཅད་བཞི་བཅུ་རྩ་གཉིས་ཀྱིས། སོ་སོར་ཀུན་ཏུ་རྟོག་པའི་ཡེ་ཤེས་ 
ཀྱི་སྒོ་ནས་བསྟོད་པའོ། །འདོད་པའི་དོན་གྲུབ་དམ་པ་སྟེ། །ཞེས་པ་ནས། ནོར་བུ་ཆེན་པོ་ 
རིན་ཆེན་ཏོག་ཅེས་པའི་བར་གྱི་ཚིགས་བཅད་ཉི་ཤུ་རྩ་བཞིས་མཉམ་པ་ཉིད་ཀྱི་སྒོ་ནས་ 
བསྟོད་པའོ། །འཁྲུལ་པ་ལོག་ནས་ཕྱིར་མི་ལྡོག་སྟེ། མཐར་ཕྱིན་ལུས་ཀྱི་མཐའ་རྟོགས། 
འཁྲུལ་པ་རྩད་ནས་ཆོད། སངས་རྒྱས་ཀུན་གྱི་རྟོགས་བྱ་བ། །ཞེས་པ་ནས། འཇམ་དཔལ་ 
དཔལ་དང་ལྡན་པའི་མཆོག །ཅེས་པའི་བར་གྱི་ཚིགས་བཅད་བཅོ་ལྔས། བྱ་བ་ནན་ཏན་གྱི་ 
སྒོ་ནས་བསྟོད་པའོ། །ལྷའི་སྣང་བ་བརྟག་ཅིང་། བདུད་ཡོངས་སུ་བཏུལ་ལོ། །མཆོག་སྦྱིན་ 
རྡོ་རྗེ་མཆོག་ཁྱོད་འདུད། །ཅེས་པ་ནས། ཡེ་ཤེས་སྐུ་ཉིད་ཁྱོད་ལ་འདུད། །ཅེས་པའི་ཚིགས་ 
བཅད་ལྔས། རིགས་ལྔའི་སྒོ་ནས་ཡེ་ཤེས་ལྔ་ལ་བསྟོད་པའོ། །དེ་ལྟར་འབྲས་བུ་ཐོབ་པའི་
201

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གདིང་གིས་ཟིན་ཅིང༌། ཐེག་པ་སྣ་ཚོགས་འདུས་པར་བསྟན་ནོ། །ལག་ན་རྡོ་རྗེ་འཆང་བ་ 
ནས། ཆོས་ཀྱི་རྒྱལ་པོ་ཐོབ་བོ། །ཞེས་པས་ཡོན་ཏན་གྱི་སྒོ་ནས་བསྟོད་པའོ། །ཨོཾ་སརྦ་དྷརྨཱ། 
ཞེས་པ་ནས། དྷརྨཱ་དྷཱ་ཏུ་ཛྙཱ་ན་གརྦྷ་ཨཱཿ ཞེས་པའི་བར་གྱི་ཚིགས་བཅད་གཉིས་ཀྱིས། སྔགས་ 
ཀྱི་སྒོ་ནས་ཆོས་ཐམས་ཅད་སྐྱེ་བ་མེད་པར་བསྟན་ཏོ། །དེ་ནས་དཔལ་ལྡན་རྡོ་རྗེ་འཆང་། ། 
ཞེས་པ་ནས། རྫོགས་པའི་སངས་རྒྱས་ཀུན་གྱིས་བཤད། །ཅེས་པའི་བར་གྱི་ཚིགས་བཅད་ 
ལྔས་ནི་ཉེ་བར་བསྡུ་བའི་སྒོ་ནས་བསྟོད་པའོ། །
ཚིགས་བཅད་བརྒྱ་དང་དྲུག་ཅུ་རྩ་གཉིས། ཡོན་ཏན་ལྔ་བཅུ་བཞུགས་སོ། །འཕགས་ 
པ་འཇམ་དཔལ་གྱི་མཚན་ཡང་དག་པར་བརྗོད་པའི་ལོ་རྒྱུས་དང་། ཐེག་པའི་དབྱེ་བ་ས་
བཅད་ཉེ་བར་བསྡུས་པའི་སྒོ་ནས་བཤད་པ་རྫོགས་སོ། །
གསང་རྒྱ། སྦས་རྒྱ། གཏེར་རྒྱའོ། །ༀ། དེ་ལ་བློ་རབ་འབྲིང་ཐ་མ་གསུམ་ལས། 
རབ་ཀྱིས་ཐོད་རྒལ་སྤྱི་ཏི་ཡོ་ག་འདི་བསྟན་ཏེ། འོ་ན་གཞན་ན་རེ། ཁྱོད་ཀྱི་སྤྱི་ཏི་བྱ་བ་འདི་ 
ག་ན་ཡོད། རྒྱུད་དང་ཡང་འགལ། ཆོས་གཞན་དང་ཡང་མི་མཐུན་པ་ཡིན། བློས་བཏགས་ 
སམ་རྫུན་ཡིན་ཟེར་ན། ང་ཡི་སྤྱི་ཏི་འདི་མིན་ན། །ཡང་ཏི་ནག་པོ་བྱ་བ་ཡང་ཡོད། །ཁྱོད་ 
ཀྱི་ཆོས་ཀྱང་མིན། དེ་ཅིའི་ཕྱིར་ཞེ་ན། ཐེག་པ་སྣ་ཚོགས་སུ་གསུངས་པའི་ཕྱིར་ཡིན། 
ཡི་ཡིན་ཁྱེད་ཀྱིས་མིན་ཟེར། ཐེག་པ་སྣ་ཚོགས་སུ་གསུངས་པ་ལ་ཁྱོད་ཀྱི་ཡིན་ན་ངའི་ཡང་ 
ཡིན། ཐེག་པ་སྣ་ཚོགས་ཀྱི་ཁོངས་སུ་ངའི་ཡང་མ་ཤོང་ངམ། ཆོས་ཀྱི་སྒོ་མོ་བརྒྱད་ཁྲི་བཞི་ 
སྟོང་ཡང་ཡིན་ན། ཐེག་པ་དགུ་ཡི་ཁར། ཐེག་པ་གཅིག་པོ་འགལ་ལམ། ཡང་ན་སྤྱི་ཏི་ཡོ་ག་ 
གཅིག་པོ་བཀོལ་ནས་མ་ཤོང་ངམ། ཐེག་པ་གཅིག་པོ་དེར་མ་འདུས་སམ། མི་བདེན་ནམ་ 
བྱ༑ ཁོ་ན་རེ། ལུང་དྲོངས་དང་ཟེར། རྒྱུད་འདི་ཉིད་ནས་ཀྱང་། ཐེག་པ་གསུམ་གྱི་ངེས་འབྱུང་ 
ལ༑ ༑ཐེག་པ་གཅིག་གི་འབྲས་བུར་གནས། །ཐེག་པ་སྣ་ཚོགས་ཐབས་ཚུལ་གྱིས། །འགྲོ་
202

༄༅། །ཟབ་གཏེར་ཆོས་ཀྱི་མཛོད་ཁང་།
བའི་དོན་ལ་རྟོགས་པ་པོ། །མི་ཟེར་རམ། ཁྱེད་ཀྱི་ཐེག་པ་དགུ་པོ་བས་ཀྱང་ངའི་འདི་ཟབ་སྟེ། 
ཁྱོད་ཀྱི་ཐེག་པའི་དགོངས་པ་ཡང་དག་པ། ངའི་སྤྱི་ཏིའི་ནང་ན་ཡོད་དོ། །དེར་ཁོ་ན་རེ། ཡིན་ 
པར་ཅི་ཡིས་ཤེས་ཟེར་ན། འདི་གས་ཤེས་བྱས་ལ་གོང་གི་ཐེག་པ་བརྗོད་དོ། ། 
བཅུ་དྲུག་ཕྱེད་ཕྱེད་ཐིག་ལེ་ཅན་བྱ་བ་འདི། གསང་སྔགས་གསར་མར་བཤད་ 
ན༑ བཅུ་དྲུག་ནི་ཤེས་རབ་མ། ལོ་བཅུ་དྲུག་ལོན་པ། གསུང་གི་རིག་མ། ཕྱེད་ཕྱེད་ནི་ཡབ་ 
ཡུམ་གཉིས་ཀྱི་རྡོ་རྗེ་དང་པདྨའོ། །ཐིག་ལེ་ནི་བྱང་ཆུབ་སེམས་ཀྱི་ཐིག་ལེའོ། །ཐིག་ཅེས་པ་ 
ཐབས་དང་ཤེས་རབ་བསྲུབ་པ་ལས། རྡོ་རྗེ་ནི་ནང་གི་བུ་གའམ། ཁོང་རྡོ་རྗེ་རྩེ་མོ་ནས། བྱང་ 
ཆུབ་སེམས་ཀྱི་ཐིག་ལེ་ལ། ཡུམ་གྱི་པདྨར་བབ་སྟེ། ཐིག་ལེ་དེ་ཡུམ་གྱི་པདྨའི་ནང་དུ་ལྡན་ 
པས་ན་ཅན་ཞེས་བྱའོ། །སྐྱེ་མེད། སྒྲུབ་མེད། རིག་མེད་ལ་གསུམ་སྟེ། བཙལ་ན་གང་གི་ངོ་ 
བོར་ཡང་མ་གྲུབ་པའི་ཕྱིར་ཡང་། སྐྱེ་བ་མེད་པ་དང་། མི་ལ་སྒྲུབ་པའི་གཏན་ཚིགས་མེད་ 
པའི་ཕྱིར་ཡང་སྐྱེ་བ་མེད་པ་དང་། ཡང་དག་པ་ལ་གཅིག་དང་དུ་མ་དང་བྲལ་བའི་ཕྱིར་སྐྱེ་བ་ 
མེད་པའོ། །འགགས་མེད་སྣང་མཉམ་པའི་རིག་པ་བཞི་སྟེ། ཤེས་པ་ཐ་དད་མེད་པའི་ཕྱིར། 
སྣང་བ་ལ་ཐ་དད་མེད་དོ། །དོན་དམ་པའི་བདེན་པ་ལ། ཐ་དད་མེད་པའི་ཕྱིར། སྣང་བ་ལ་ 
ཐ་དད་མེད་དོ། །བསམ་ན་སྣང་དུ་རླུང་བའི་ཕྱིར། །སྣང་བ་ལ་ཐ་དད་མེད་དོ། །བརྒྱུད་པའི་ 
སངས་རྒྱས་ལ། ཐམས་ཅད་མཁྱེན་པའི་ཡེ་ཤེས་ཡོད་པའི་ཕྱིར། སྣང་བ་ལ་ཐ་དད་མེད་པའི་
ཡིན་ནོ། །
རྫོགས་པ་ཆེན་པོ་བསྒོམ་དུ་ཡོད་པ་དང་། བསྒོམ་དུ་མེད་པ་ཞེས་བྱ་བའི་གོ་བ་ནི་ 
འདི་ཡིན་ཏེ། བསྒོམ་དུ་ཡོད་ཅེས་བྱ་བ་ནི། མཚན་མ་དང་དབྱིབས་སུ་བཅས་ཏེ། དངོས་པོ་ 
དང་ཁ་དོག་ལ་བསྒོམ་པ་ནི་མ་ཡིན་གྱི། རྫོགས་པ་ཆེན་པོ་རང་བྱུང་གི་ཡེ་ཤེས། སྐྱེ་འགགས་ 
མེད་པའི་དོན་རྟོགས་པ་དེ་ལ། བསྒོམ་དུ་རྡུལ་ཙམ་ཡང་མེད་ཀྱང་། ཡེང་དུ་སྐད་ཅིག་ཙམ་
203

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་དེ། དེ་ལ་བརྟན་པ་ཐོབ་དགོས་པས་ན། བསྒོམ་དུ་ཡོད་ཅེས་བྱའོ། །དེ་ལ་མི་བསྒོམ་པ་ 
བཞག་མེད་ཀྱིས་དོན་ཞེས། དེ་ལ། ཀུན་བྱེད་ལས། སེམས་ཉིད་གོམས་པར་བྱ་བ་ལས། ། 
འདྲེས་པར་བྱ་བ་རབ་ཏུ་གཅེས། །བསྒོམ་དུ་མེད་ཅེས་བྱ་བའི་གོ་བ་ནི། ལྟ་བ་རྟོགས་པས་ཆོ་ 
ག་སྟེ། བསྒོམ་མི་དགོས་བསྒོམ་པ་ཐམས་ཅད་རྣམ་རྟོག་གི་ཀློང་དུ་འཆོར་བས་ཀྱང་བསྒོམ་ 
མི་དགོས། མཚན་མ་འཁྲུལ་པ་ཡིན་པའི་ཕྱིར་བསྒོམ་དུ་མེད། གང་སྣང་ཡང་འཛིན་པ་ཡིན་ 
པའི་ཕྱིར་བསྒོམ་དུ་མེད། མཉམ་པ་ལ་བཞག་རྒྱུ་བྱུང་ན་རྟོག་པ་ཡིན་པའི་ཕྱིར་ཡང་བསྒོམ་
དུ་མེད་དོ། །དཔེར་ན་ཞང་བློན་ངོ་ཤེས་པ་ལྟ་བུའོ། །རྟོགས་པ་དང་གྲོལ་ཤར་དུས་གཅིག་ 
སྟེ༑ རང་བྱུང་ཡེ་ཤེས་མ་བཙལ་བར། །མཐའ་གཉིས་ཆོས་སྐུར་གསལ་བའི་ཕྱིར། །འབྲས་ 
བུ་རྟོགས་ཐོབ་དུས་གཅིག་པའོ། །བསྒོམ་ཡོད་བསྒོམ་མེད་ཀྱི་རྣམ་པར་བཞག་པའོ། །དམ་ 
བཅའ་དཀྲོལ་བའི་གཏན་ཚིགས་བཞི་ནི། བཀའ་ལུང་ལ་སྣང་བ། གཏན་ཚིགས་ཀྱིས་ 
རྒྱས་པ། རིགས་པས་འཐད་པ། དོན་དང་མི་འགལ་བའོ། །རང་བཞིན་སྐྱེ་བ་མེད་པའི་ཆོས་ 
ཐམས་ཅད་སྟོང་མཉ མ་དུ་གཏན་ལ་དབབ། བློ་ངོ་བོ་ཉིད་དུ་གྲོལ་བས། བློ་ཉིད་ལས་སྐྱེས། 
བློ་ཉིད་ལས་འགགས། བློ་ཉིད་གཉིས་མེད་རང་སར་རང་གྲོལ་བར་གཏན་ལ་དབབ། 
མཚན་ཉིད་གཉིས་མེད་ཀྱིས། སྣང་སྟོང་ཚིག་ལ་སྔ་ཕྱི་བྱུང་བ་དོན་དུ་གཅིག་སྟེ། སྣང་སྟོང་ 
གཉིས་སུ་མེད་པ་གཏན་ལ་དབབ་བོ། །ཨེ་ཝཾ། མནྟྲ། བྷ་ཝནྟུ། བཀྲ་ཤིས་གསལ་སྟོང་ 
འཛིན་མེད་འཆར་བར་ཤོག །ཨ་ར་པཱ་ཙ་ན་དྷཱི། །
204

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ 
ལུང་ཞེས་བྱ་བ་བཞུགས་སོ། །
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ། དེའང་དུས་ཀྱི་ 
ཐ་མ་ལ་རྩ་གསུམ་ལྷའི་ཐུགས་རྒྱུད་བསྐུལ་ནས་བསྟན་པའི་སྙིང་པོ་རིན་པོ་ཆེ་རྒྱས་པར་གྱུར་ཅིག་ཙམ་མོས་
པའང་བསོད་ནམས་ཚད་མེད་པ་དང་ལྡན་ཞིང་། རྒྱལ་བའི་སྲས་ཀྱི་སྨོན་ལམ་ཡོངས་སུ་རྫོགས་ནས་སྐྱེ་བ་
ཀུན་ཏུ་རྒྱལ་བའི་ཆོས་དང་ཆོས་ཀྱི་སྙིང་པོ་ཟབ་མོའི་ཐེག་པ་དང་འཕྲད་ནས་འཛིན་སྐྱོང་སྤེལ་བས་མྱུར་དུ་ 
རྣམ་པ་ཐམས་ཅད་མཁྱེན་པའི་ཡེ་ཤེས་ལ་རེག་པར་འགྱུར་བའི་དགོས་པ་ཡོད་པས། སྐལ་བཟང་རྣམས་ཀྱིས་
དུས་དང་ཁྱད་པར་ཚོགས་མང་གི་སྐབས་སུ་འདི་ལྟར་སྨོན་ལམ་གདབ་པར་བྱ་སྟེ། ན་མོ། ཕྱོགས་བཅུའི་
བདེ་བར་གཤེགས་པ་སྲས་དང་བཅས། །ཁྱད་པར་མཉམ་མེད་ཤཱཀྱའི་རྒྱལ་པོ་དང་། །
རྒྱལ་སྲས་བརྒྱད་དང་གནས་བརྟན་འཕགས་པའི་ཚོགས། །མཁྱེན་བརྩེའི་ བདག་ཉིད་
མཆོག་རྣམས་དགོངས་སུ་གསོལ། །ཕན་བདེའི་འབྱུང་གནས་བསྟན་པ་རིན་པོ་ཆེ། །སྟོན་ 
དང་སེམས་དཔའ་འཕགས་པའི་མཆོག་རྣམས་ཀྱིས། །ཡང་ཡང་དཀའ་བས་བཙལ་ཞིང་ 
བརྣགས་པའི་དོན། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །མཁན་སློབ་ཆོས་རྒྱལ་ 
སྤྲུལ་པའི་ལོ་པཎ་དང་། །བཀའ་གཏེར་རིག་འཛིན་བརྒྱུད་པའི་ཡི་དམ་ལྷ། །མ་མགོན་ 
གཟའ་རྡོར་བརྒྱུད་གསུམ་དྲེགས་པའི་སྡེ། །སྔ་འགྱུར་རྩ་གསུམ་ལྷ་ཚོགས་དགོངས་སུ་ 
གསོལ། །ཐུབ་བསྟན་མདོ་དང་སྔགས་ཀྱི་ཚུལ་མཐའ་དག །གངས་ཅན་ལྗོངས་སུ་བརྩེ་ 
བས་དྲངས་གྱུར་པ། །ཆེས་ཆེར་སྤེལ་བའི་རྡོ་རྗེའི་དམ་དགོངས་ནས། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །ཕྱོགས་དུས་རྒྱལ་བའི་སྐུ་གསུང་ཐུགས་རྡོ་རྗེ། །རིགས་
205

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསུམ་སེམས་དཔའི་སྒྱུ་འཕྲུལ་རོལ་མོ་ཡིས། །གངས་ཅན་ཕན་བདེའི་ཉི་མ་གསལ་བར་ 
མཛད། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱལ་དང་རྒྱལ་སྲས་འཕགས་པ་ 
ཆེན་པོའི་ཚོགས། །བསམ་བཞིན་སྤྲུལ་པའི་ཟློས་གར་ཉེར་བཟུང་ནས། །དྲི་མེད་རྒྱལ་ 
བསྟན་ནོར་བུའི་རྒྱལ་མཚན་བསྒྲེངས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག ། 
ཐུན་མོང་ཐུན་མིན་གཞུང་ཀུན་རང་དབང་གིས། །མ་ནོར་བསྒྱུར་ཞུས་གཏན་ལ་ཕབ་པ་ 
ཡིས། །གངས་ལྗོངས་སྣང་བའི་སྒོ་ཆེན་ཐོག་མར་ཕྱེས། །མཚོ་སྐྱེས་རྒྱལ་བའི་བསྟན་པ་ 
རྒྱས་གྱུར་ཅིག །སྐལ་བཟང་གདུལ་བྱས་མདོ་དང་སྔགས་ཀྱི་ཚུལ། །ཉམས་སུ་ལེན་ལ་ 
གཞན་དྲིང་མི་འཇོག་པར། །བཀའ་དང་དགོངས་པ་འགྲེལ་པའི་གཞུང་ཀུན་རྫོགས། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །བདེན་གསུང་བཀའ་ཡི་རྒྱ་མཚོ་ཆེན་པོ་ལ། ། 
ཟབ་མོའི་ཆོས་གཏེར་ནོར་བུས་མངོན་པར་མཛེས། །མདོ་དང་སྔགས་ཀྱི་ལམ་བཟང་ཟུང་ 
དུ་འབྲེལ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྨད་བྱུང་ཟ་ཧོར་མཁན་པོའི་ 
སྤྱོད་པ་དང༌། །མཚུངས་མེད་དཔལ་ལྡན་ཀླུ་ཡི་ལྟ་བ་གཉིས། །ཟུང་འབྲེལ་བརྒྱུད་པའི་ 
བཀའ་སྲོལ་ཕྱག་རྒྱས་བཏབ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཟབ་མོ་ 
ནང་རྒྱུད་སྡེ་གསུམ་དགོངས་པའི་བཅུད། །ཐུན་མིན་མན་ངག་གསང་བའི་ལམ་མཆོག་ 
ནས། །འཇའ་ལུས་ཆོས་སྐུར་གཤེགས་པའི་ངོ་མཚར་འབར། །མཚོ་སྐྱེས་རྒྱལ་བའི་བསྟན་ 
པ་རྒྱས་གྱུར་ཅིག །རབ་འབྱམས་ཞི་ཁྲོའི་ཁྱབ་བདག་སྒྲུབ་སྡེ་བརྒྱད། །བཀའ་བབས་རིག་ 
འཛིན་སོ་སོའི་དགོངས་བཅུད་དང་། །ཀུན་འདུས་པདྨའི་བཀའ་སྲོལ་གཅིག་ཏུ་འཁྱིལ། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱུ་དང་འབྲས་བུ་གསང་སྔགས་ཐེག་པ་ཆེ། 
ཚང་ལ་མ་ནོར་རིག་འཛིན་བརྒྱུད་པའི་ལུང༌། །ཌཱ་ཀིའི་ཞལ་གྱི་དྲོད་རླངས་ཐོ་ལེ་བ། །མཚོ་ 
སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྡོ་རྗེ་འཆང་གི་དགོངས་དོན་བདུད་རྩིའི་བཅུད། །
206

༄༅། །ཟབ་གཏེར་ཆོས་ཀྱི་མཛོད་ཁང་།
མཁས་གྲུབ་བྱེ་བའི་ཞལ་ནས་སྙན་དུ་བརྒྱུད། །རྟོག་གེ་ངན་པས་རང་བཟོས་མ་བསླད་པ། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །གསེར་ཞིང་ནོར་བུས་སྤྲས་པའི་ཡོན་གྱིས་ 
ཀྱང་། །མི་འགུགས་དབྱིངས་ཀྱི་མཁའ་འགྲོའི་ཐུགས་མཛོད་ཆོས། །བརྩེ་བས་རྗེས་འཇུག་ 
སྐལ་བ་ཁོ་ནར་བཀྲམ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ངོ་བོ་ཀ་ནས་དག་ 
པའི་ཡེ་ཤེས་ལ། །རང་བཞིན་ལྷུན་གྱིས་གྲུབ་པའི་གདངས་ཤར་བས། །བླུན་སྒོམ་སེམས་ 
ལས་འདས་པའི་རྫོགས་པ་ཆེ། ། མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཡོད་མེད་ 
ཕྱོགས་རེར་ཞེན་པའི་དམིགས་གཏད་ཞིག །མཐར་འཛིན་ལྟ་བའི་འཛིན་སྟངས་དྲུངས་ 
ནས་ཕྱུང་། །གཞི་ལམ་འབྲས་བུས་སྣང་སྟོང་ཟུང་དུ་འཇུག །མཚོ་སྐྱེས་རྒྱལ་བའི་བསྟན་པ་ 
རྒྱས་གྱུར་ཅིག །དུས་གསུམ་རྒྱལ་བའི་དགོངས་པ་མཐར་ཐུག་དོན། །ཟབ་ཞི་སྤྲོས་བྲལ་ 
འོད་གསལ་འདུས་མ་བྱས། །རིག་སྟོང་མི་ཤིགས་རྡོ་རྗེ་གྲུབ་པའི་མཐའ། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །མང་དུ་ཐོས་པ་ལུང་གི་སྤྲིན་འཁྲིགས་ཤིང༌། །ཕ་རོལ་རྒོལ་ 
འཇོམས་རིགས་པའི་གློག་ཕྲེང་འབར། །མན་ངག་གནད་ཀྱི་བདུད་རྩི་སྙིང་ལ་སིམ། །མཚོ་ 
སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྨད་བྱུང་ཨ་ཏི་ཡོ་གའི་གསང་ལམ་ནས། །མ་ 
ལུས་རྒྱལ་བ་ཀུན་གྱི་ཡེ་ཤེས་སྐུ། །ཁྱབ་བདག་འཇམ་དཔལ་རྡོ་རྗེར་རབ་བསྒྲུབས་པས། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཡང་དག་ཚད་མ་གསུམ་གྱི་ང་རོ་ཡི ས། ། 
ལྟ་དམན་རི་དྭགས་ཚོགས་རྣམས་སྐྲག་མཛད་པ། །ཐེག་མཆོག་སེང་གེའི་སྒྲ་དབྱངས་ 
ས་གསུམ་ཁྱབ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱལ་བསྟན་ཡོངས་སུ་ 
རྫོགས་པའི་གོས་བཟང་རྩེར། །འོད་གསལ་རྡོ་རྗེ་སྙིང་པོའི་ཏོག་མཛེས་པ། །ཕྱོགས་ 
ལས་རྣམ་པར་རྒྱལ་བའི་རྒྱལ་མཚན་མཐོ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ 
ཅིག །བདག་སོགས་དེང་ནས་འགྲོ་བ་ཇི་སྲིད་དུ། །བསྟན་དང་བསྟན་པའི་སྙིང་པོ་ཡོངས་
207

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྫོགས་པ། །མཁའ་ཁྱབ་ཞིང་དུ་འཛིན་སྐྱོང་སྤེལ་བ་ཡིས། །མཚོ་སྐྱེས་རྒྱལ་བའི་བསྟན་པ་ 
རྒྱས་གྱུར་ཅིག །མདོར་ན་མཁས་བཙུན་གྲུབ་པའི་རྣམ་ཐར་གྱིས། །རྒྱལ་བསྟན་སྤེལ་བའི་ 
ཕྲིན་ལས་མཁའ་ཁྱབ་པའི། །བསྟན་འཛིན་དམ་པས་ས་སྟེང་ཡོངས་གང་ནས། །མཚོ་སྐྱེས་ 
རྒྱལ་བའི་བསྟན་པ་རྒྱས་གྱུར་ཅིག །དཔལ་ལྡན་བླ་མའི་སྐུ་ཚེ་རབ་བརྟན་ཅིང༌། །བསྟན་ 
པའི་སྦྱིན་བདག་མངའ་ཐང་དར་བ་ཡི། །ཆོས་སྲིད་མི་ནུབ་ནོར་བུའི་རྒྱལ་མཚན་བསྒྲེངས། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཅེས་རྒྱལ་བ་ཐམས་ཅད་ཀྱི་ངོ་བོ་དཔལ་ལྡན་སངས་
རྒྱས་པདྨ་སྐྱེས། འཆི་མེད་མཚོ་འཁྲུངས་རྒྱལ་བའི་བསྟན་པ་སྔ་འགྱུར་རྙིང་མ་པ་ཞེས་གྲགས་པ་འདི་ནི་རྒྱལ་
བསྟན་ཡོངས་རྫོགས་ཀྱི་ཕྱི་མོ་ཡིན་ཅིང་ཟབ་གནད་ཆེ་བ་དུ་མའི་ཁྱད་ཆོས་དང་། ལྟ་སྒོམ་རྣམ་པར་དག་པ་ 
རྒྱལ་བ་དགྱེས་པའི་ལམ་བཟང་མ་ནོར་བ་ཡིན་པ་འདི་ངོ་ཤེས་ནས། ནོར་བུ་རིན་པོ་ཆེ་བྱི་དོར་བྱས་ཏེ། རྒྱལ་
མཚན་གྱི་རྩེ་ལ་མཆོད་པ་བཞིན་དུ་གང་ཟག་སྐལ་བ་དང་ལྡན་པ་རྣམས་ཀྱིས་འཆད་རྩོད་རྩོམ་གསུམ་གྱི་ཕྲིན་ 
ལས་རླབས་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་པར་མཛད་པའི་ཐུགས་ཁུར་བཞེས་པ་དང༌། དེ་ལྟ་བུའི་ 
བཞེད་པ་ཇི་བཞིན་དུ་འགྲུབ་པའི་རྟེན་འབྲེལ་སྨོན་ཚིག་ཏུ་རྙིང་བསྟན་པ་ལ་ལྷག་བསམ་རྣམ་པར་དཀར་བ་མི་ 
ཕམ་འཇམ་དབྱངས་རྣམ་རྒྱལ་རྒྱ་མཚོས་གནས་དུས་རྟེན་འབྲེལ་དགེ་བའི་གུང་ཐུན་ལ་ཤར་མར་བྲིས་པ་དགེ་
ལེགས་འཕེལ།།
208

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། །
དེ་སྙེད་རྒྱལ་ཀུན་ངོ་བོ་པདྨ་ཡི། ། 
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་།།
སྲས་བཅས་རྒྱལ་བའི་སྤྱོད་ལ་འཇུག་པར་ཤོག ། 
ཅེས་མི་ཕམ་པས་སོ། །
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
209

ཏྠུཾ ཟབ་གཏེར་ཆོས་ཀྱི་མཛོད་ཁང༌།
The text collections of lotus bom.
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང༌།
丛书施主: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ།
རྩོམ་སྒྲིག་འགན་འཁུར་བ། ཀུན་ཐར་མཚོ།
རྒྱབ་ཤོག་མཛེས་བཟོ།ཀུན་ཐར་མཚོ།
དཔེ་སྐྲུན།ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།
པར་ཁང་།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།
དེབ་ཚད།170mm230mm 1/16
དཔར་ཤོག 202
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས།༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས། 01-3000
ISBN: 978-988-12632-3-0དཔེ་རྟགས། 
དཔེ་རིན། 245.00

931
དུས་གསུམ་རྒྱལ་བའི་ད དགོངས་པཔ་མཐར་ཐུག་དོན། །
ཟབ་ཞི་སྤྲོས་བྲལ་འོད་གསལ་འདུས་མ་བྱས། །
རིག་སྟོང་མི་ཤིགས་རྡོ་རྗེ་གྲུབ་པའི་མཐའ།
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིབ 
ཀུན་མཁྱེན་མི་ཕམ་རྒྱ་མཚོས།
ISBN 978-988-12632-4-7
9 789881 263247
༼༩:245.00zü(༝1-10]』)

