༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73784
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang /
Date:2016
Volume:18
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་ 
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
སྔ་འགྱུར་མཁས་གྲུབ་རྣམས་ཀྱི་གདམས་ཟབ་བཅུད་འདུས།
31༠༠
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས།
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

མཚོ་སྐྱེས་པདྨའི་དཔེ་ཚོགས།
Guru Padma Publication Series
བཻ་རོས་ཞུས་པ༔
བླ་མའི་གདམས་ངག་མ་གོ་བའི་རྐྱེན་གང་ལགས་ཞུས་པས༔
གསུངས་པ༔
གདམས་ངག་མ་གོ་བའི་རྩ་བ་ཡིད་མ་ཆེས་པ་ཡིན་གསུངས༔ 
གདམས་ངག་ལ་མོས་པ་སྐེས་ནས༔
བླ་མས་ཅི་གསུངས་ཐ་ན་བྲེ་མོའི་གཏམ་ཡང་གདམས་ངག་
ཏུ་ཡོང་གསུངས༔
གདམས་ངག་ཟུར་ཙམ་གྱི་བྱིན་རླབས་ཞུགས་ནས་རྟོགས་ 
པ་འཆར་བ་ཡིན་གསུངས༔ 
མོས་གུས་མེད་པའི་མི་ལ་གདམས་ངག་བསྟན་ཀྱང་ 
རྟོགས་པ་སྐྱེ་དུས་མི་འོང་གསུངས་སོ༔ 
བཻ་རོས་ཞུས་པ༔
བླ་མའི་བྱིན་རླབས་དེ་འཇུག་པའི་ཐབས་གང་ལགས་ཞུས་པས༔
དད་པ་དང༔
མོས་པ་གུས་པ་གསུམ་གྱིས་གསོལ་བ་སིངས་པ་ཐོབ༔ 
བླ་མ་དགོངས་པ་ཅན་ལ་སངས་རྒྱས་ཀྱི་འདུ་ཤེས་བསྐྱེད་ ད་ལ་དུས་
རྟག་ཏུ་སྤྱི་བོར་ཁུར༔
བྱིན་རླབས་ཀྱི་ཚན་ཁ་འབབ་པར་གདའི་གསུངས་སོ༔
གཏེར་ཆེན་རྡོ་རྗེ་གླིང་པ།
伏藏深法宝库

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
མཚོ་སྐྱེས་པདྨའི་དཔེ་ཚོགས།

གུ་རུ་ཉི་མ་འོད་ཟེར།

། །དཔེ་སྐྲུན་གསལ་བཤད།
༄༅། །དཔེ་སྐྲུན་གསལ་བཤད།
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ། །
གསང་ཆེན་སྨིན་བྱེད་དབང་གི་རིམ་པ་མནོས་ཟིན་པའི་སྔགས་རིག་པ་འཛིན་པ་དག་གིས་བསྙེན་ 
སྒྲུབ་ལས་གསུམ་ལ་འཇུག་པའི་སྔོན་ནས། ཆེས་གལ་ཆེན་གྱིས་བསླབ་བྱའི་ཡུལ་ནི། བསྐྱེད་རྫོགས་
རང་གཞུང་སོགས་ལ་ཐོས་བསམ་གྱིས་གོམས་འདྲིས་གནད་སྨིན་བྱ་བ་གལ་ཆེ་ཞིང་། དེ་དག་གི་
གཞུང་ལུགས་ཀྱང་རྙིང་ཕྱོགས་ལ་མཚོན་ན་རྒྱ་ཆེ་ཞིང་དཔངས་མཐོ་བ་བཞུགས་མོད། སྤྲོས་པ་
ལྷུར་ལེན་པ་ལ་དེ་ཙམ་དུ་མི་དགྱེས་པར། ཐུན་མིན་ཟབ་པ་ཀུ་སཱ་ལིའི་ལུགས་ཀྱིས་གདན་ཐོག་ 
གཅིག་ན་དངོས་གྲུབ་ཐོབ་པར་འདོད་པའི་རྣལ་འབྱོར་ཕོ་མོ་ཚོར། སྟབས་བདེ་ཞིང་ལམ་མྱུར་བ། 
ཐབས་མང་ལ་གནད་འཕིག་པའི་སྒོས་ཆོས་ནི། ཌཱ་ཀྐིའི་ཞལ་གྱི་དྲོད་རླངས་ཐོ་ལེ་བ། །མཚོ་སྐྱེས་ 
རྒྱལ་བའི་བསྟན་པ། ཞེས་པ་བཞིན། ཉེ་བརྒྱུད་གཏེར་མའི་ཆོས་སྐོར་འདི་དག་བརྒྱུད་པས་བར་མ་ 
ཆོད་པ་དང༌། གཞན་ལག་མ་བརྒྱུད་པས་ཉམས་བསླད་མེད་པ་སོགས་ཀྱིས། ཨོ་རྒྱན་ཆེན་པོ་
དངོས་བཞུགས་ཀྱི་འདྲ་འབགས་སུ་ངེས་ལ། སྨོན་ལམ་གཏད་རྒྱས་བཏབ་པའི་སྦས་ཆོས་ཟབ་མོ་ 
མི་ འདིའི་རང་ལམ་ནི། ལྟ་སྒོམ་སྤྱོད་གསུམ་གང་གི་ཆ་ནས་བྱིན་རླབས་ཀྱི་ཚན་ཁ་གཞན་དང་ 
འདྲ་བས། རྟེན་འབྲེལ་གྱི་གལ་གནད་མ་འཆུགས་པར་ཉམས་སུ་བླངས་ན། སྙིགས་དུས་ཚེ་ཐུང་ 
གཅིག་ལའང་རིག་འཛིན་གོང་མ་རྣམས་ཀྱི་རྗེས་ཤུལ་ཟིན་ཐུབ་པ་ཨོ་རྒྱན་རྡོ་རྗེ་འཆང་གི་ཐ་ཚིག་ 
འཁྲུལ་མེད་ཡིན་ཕྱིར། རྗེས་འཇུག་སྐལ་ལྡན་བགྲང་གིས་མི་ལང་བས་ཀྱང་དེ་དེ་བཞིན་གྲུབ་པའི་ 
རྟགས་མཚན་མངོན་དུ་གྱུར་ནས་ས་བླ་མཐོན་པོར་གཤེགས་པའི་རིག་འཛིན་གྱི་ཕྲེང་བ་བར་མ་ཆད་ 
པར་བྱོན་དང་འབྱོན་གྱིན་ཡོད་པ་གསལ་དུ་ཞུ་མི་དགོས་སོ། །
གཅིག དུས་བསྟུན་དཔར་སྐྲུན་གྱི་གཏམ། རིན་ཐང་གི་ལྟ་བའི་མགོ་རྟིང་ལོག་པའི་དུས་རབས་འདིར། 
ཕྱི་ནང་གི་རྐྱེན་སྣ་ཚོགས་ཀྱི་དབང་གིས། གནའ་དེང་གི་མིའི་ལྟ་ཚུལ་ལམ་ཀུན་སྤྱོད་ཀྱི་བར་ལ་ཧེ་
1

༄༅། །དཔེ་སྐྲུན་གསལ་བཤད།
བག་ཆེན་པོ་ཞིག་འབྱུང་གིན་ཡོད་པས། ཡ་མཚན་གྱི་གནས་འོས་པ་རྣམས་ལ་ཡ་མཚན་དུ་མི་འཛིན་
ལ༑ ཕྱིའི་རྣམ་པའི་རྗེས་སུ་རྒྱུག་པར་སྤྲོ་བ་ནི་ད་ལྟའི་མིའི་སྣང་ཚུལ་ཞིག་རེད། སྤྱི་པ་ནང་བཞིན། 
རང་རེའི་རྙིང་དགོན་འགའ་རེས་ཀྱང་རང་ཚུགས་འཆོར་བའི་བཟོ་ལྟ་འདྲ་བོ་མངོན་གྱིན། གནའ་ 
དེང་མི་མཚུངས་པར་རང་ལུགས་ཐུན་མོང་མདོ་ལུགས་ལྟ་བུའི་ཕྱག་བཞེས་གནང་གིན་འདུག་པ་
དང་། སློབ་གཉེར་པ་ཕོན་ཆེན་བསྡུས་ཚད་ཀྱི་གཞུང་དང་དེང་གི་བསམ་བློ་གསར་བའི་ཚིག་གི་ 
བསླུ་བྲིད་ཕྱོགས་སུ་ལྷུང་དྲགས་པ་ལས། དཔེར་ན། ད་ལྟ་ལད་ཟློས་རང་བཞིན་ཅན་གྱི་རྩོམ་གསར་ 
ཕུང་སུམ་པ་ཞིག་དར་བའི་ཤུགས་རྐྱེན་གྱིས། སྲོལ་རྒྱུན་མེ་ལོང་མའི་སྲོག་གཏིང་ནས་ཟ་སྟེ་འགྲོ་བ་ 
བཞིན། བཀའ་གཏེར་སྤྱི་དང་། ལྷག་ཏུ་སྔ་འགྱུར་བསྟན་པའི་རྩ་ལག་མཁན་སློབ་ཆོས་གསུམ་གྱིས་ 
གཙོས་རིག་འཛིན་བརྒྱུད་པའི་ཕ་ཆོས་གཙང་མ་དང་། དེ་ལས་ཟབ་མོ་གཏེར་གྱི་ཆོས་སྐོར་རྣམས་ 
ལ་དེ་ཙམ་སྤྲོ་སྣང་མེད་ཚོད་འདྲ་བོ་ལྷགས་ཡོང་བ་མཐོང་གིན་འདུག
རྙིང་མ་རྙིང་མའི་ཕ་ཆོས་ལ་སློབ་སྦྱོང་དང་དར་སྤེལ་གཙིགས་ཆེན་བྱེད་མ་ཐུབ་ན་ཕྱོགས་གཅིག་
ནས། ནོར་བུ་རང་ལ་ཡོད་དུས། །ནོར་བུས་ནོར་ཉམས་མ་ཆོད། །ནོར་བུ་དགྲ་ལག་ཤོར་ཚེ། ། 
འགྱོད་ཀྱང་བྱ་ཐབས་དཀའ་འོ། །ཞེས་པ་བཞིན། འཛམ་གླིང་གོ་ལ་ཅན་གྱི་དུས་རབས་འདིར། 
གཞན་གཡོ་དང་སྒྱུ་ལ་སྦྱངས་ཤིང་འཇབ་བུ་ལ་མཁས་པའི་དམིགས་ཡུལ་ཅན་མང་པོས། ངེད་ཅག་
གཞན་ཞིག་ལ་མགོ་འཁོར་ཏེ་གཡེངས་པའི་གྲུ་ཟུར་ནས། རང་གི་གཅེས་པའི་ཕུགས་ནོར་དེ་ཉིད།
སྡེ་པ་ཚོས་ཆབ་སྲིད་ཀྱི་དགོས་མཁོ་སོགས་སུ་བཀོལ་ཏེ་མགོ་རྙོག་དང་དཀྱོག་བཤད་ཀྱིས། ཕྱི་
ནང་གི་རྒྱལ་ཁབ་མང་པོ་ཞིག་ཏུ། མིའི་རིགས་ཀྱིས་འཐེན་འཁྱེར་བྱེད་པའི་རིག་གནས་ཀྱི་འཚོང་ 
རྫས་ཤིག་ཏུ་བསྒྱུར་ཚར་རྗེས། དེ་དག་གི་དགོས་མཁོར་རང་ལུགས་སྔ་འགྱུར་རྣམ་དག་གི་ཆོས་འབྱུང་དང༌། བརྒལ་ 
ལན། དོགས་སེལ། ལོ་རྒྱུས་སོགས་བརྡ་འཕྲིན་གྱི་ལམ་ནས་གང་ལ་གང་འཚམས་ཀྱིས་ཁྱབ་བསྒྲག་དང་། དཔར་བསྐྲུན་བྱ་བ་ནི་ 
ཆེས་གལ་ཆེན་དུ་མཐོང་། རང་ཅག་འགྱོད་པའི་ཤུགས་རིང་འདོན་ཡང་དེ་དུས་འཕྱིས་ཚར་བ་ཨེ་ཡིན་ 
སྙམ་ཞིང་། ཤེས་ལྡན་དག་གིས་དཔྱད་པར་ཞུ།
གང་ལྟར། གནས་བབ་དེའི་རིགས་ལ་ཤུགས་སྣོན་དང་ཕན་ཐོགས་ཅུང་ཟད་ཙམ་རེ་ཨེ་ཡོང་སྙམ་
2

༄༅། །དཔེ་སྐྲུན་གསལ་བཤད།
ཁུལ་གྱིས། སྐབས་འདིར་ཡང་། རྙིང་མའི་ཕ་ཁྱིམ་དྲོན་མོ་ལ་གཞི་བཅས་ནས་བཞུགས་པ་རྣམས་དང་།
མིན་ཀྱང་ཨོ་རྒྱན་ཆེན་པོའི་རིང་ལུགས་སུ་དགྱེས་པའི་བསྒྲུབ་བརྒྱུད་གཞན་གྱི། ད་ལྟའི་དང་། ཕྱིས་ 
འབྱུང་གི་རིག་འཛིན་ཕོ་མོའི་སྡེ་སྤྱི་ལ་ཞབས་འདེགས་ཅུང་ཟད་སྒྲུབ་སྙམ་གྱི་བློས།ཨོ་རྒྱན་རྗེ་
འབངས་འདུས་པའི་ཞལ་ཆེམས་རྒྱ་མཚོ་ལྟ་བུ་ལས། ཆིག་བརྒྱུད་དམིགས་བསལ་བ་མ་ཡིན་པའི་ 
རིགས་ཏེ་གྲོལ་ལམ་དང་འབྲེལ་ཆེ་ཞིང་། དྲང་ངེས་ཅི་རིགས་དང་། ཐབས་ལམ་སྐོར་ནས་ཀྱང་རྟེན་འབྲེལ་གྱི་ 
རྫས་དོད་ཙམ་ཡོད། གཙོ་བོ་སློབ་དཔོན་པདྨ་ལས་བརྒྱུད་པའི་བསྐྱེད་རྫོགས་རྩ་རླུང་གེགས་སེལ་ 
བོགས་འདོན་ཞུ་བ་ཞུས་ལེན་གྱི་རིགས་ཅུང་ཟད་ལྟ་བདེ་བའི་ཕྱིར་གཅེས་བཏུས་མཁོ་འདོན་བྱས་ 
ཡོད་པ་ལགས་ན། རྣམ་པ་ཚོར་ཟབ་ཆོས་ཉམས་བཞེས་ཀྱི་ཐད་ལ་ཕན་ཅུང་ཟད་རེ་ཐོགས་པའི་རེ་ 
སྨོན་ལྕི་ལ། སྔ་འགྱུར་རྩ་གསུམ་ལྷ་དང་སྲུང་མས་དེ་དེ་བཞིན་དུ་འགྲུབ་པའི་མཐུན་འགྱུར་དང་ 
ཤིས་པ་སྩོལ་ཅིག་གུ། དེ་ཡང་ཇི་སྐད་དུ། འཇམ་པའི་དབྱངས་དངོས་ཀུན་མཁྱེན་མི་ཕམ་རྒྱ་ 
མཚོས། དུས་ཀྱི་སྙིགས་མ་མུན་ལྟར་བདོ་ན་ཡང་། །རྒྱལ་དབང་པདྨའི་ཕྲིན་ལས་ཟླ་ལྟར་གསལ། ། 
གསང་སྔགས་སྙིང་པོའི་འོད་ཟེར་ཉི་མ་ལྟར། །གསལ་བས་ས་གསུམ་བཀྲ་ཤིས་འབྱུང་བར་ཤོག ། 
ཅེས་པ་བཞིན། རང་ཉིད་ལ་བཀའ་ཆད་དང་འཁུ་ལྡོག་ཙམ་ལ་རྒྱུ་མཚན་དུ་མ་བྱས་པར། པདྨའི་ 
བསྟན་ལ་ཞེན་ཆགས་ཕྲན་བུ་རེ་ཡོད་ཁུལ་གྱིས་དཔར་བསྐྲུན་བགྱིས་པ་ལགས་སོ། །
གཉིས། ཞལ་གདམས་ཕྱོགས་བསྒྲིགས་ཀྱི་ཆེ་བ། གཏེར་ནས་ལེན་མཁན་དག་མཁས་གྲུབ་གཉིས་ལྡན་ 
ཡིན་པའི་ཆེ་བ། བླངས་ཟིན་གཏེར་ཆོས་རྣམས་རང་བཟོ་དང་གཞུང་དཀྲུགས་སྣོན་འཕྲི་སོགས་
ཀྱིས་བཅོས་བསྒྱུར་མ་བྱས་པས་བྱིན་རླབས་རང་སོར་གནས་པའི་ཆེ་བ། གཏེར་སྣ་རེ་རེ་ཕྱོགས་སུ་ 
བསྒྲིགས་པ་ཙམ་མ་ཡིན་པར་རིས་མེད་མཁས་གྲུབ་རྣམས་ཀྱི་གསུང་གཞི་གཅིག་ཏུ་འདུ་ཐུབ་པས།
བྱིན་རླབས་ཀྱི་དྲོད་རླངས་འཐིབས་པའི་ཆེ་བ། དེ་དག་ཀྱང་ལོ་རྒྱུས་དང་རྣམ་ཐར་རྐྱང་བ་ཙམ་
མ་ཡིན་པར། ཡིད་བཞིན་ནོར་བུ་ལྟ་བུའི་ཟབ་པའི་ཞལ་གདམས་ཞུས་ལན་སྐོར་དང༌། ཡང་ཟབ་
མན་ངག་གི་རིམ་པ་རྣམས་ཀྱིས་གཏམས་ཡོད་པས། གཅིག་ཤེས་ཀུན་གྲོལ་གྱི་ལྟ་བ་རྟོགས་པའི་ཆེ་
བ༑ དེ་འང་ལྟ་བ་ཡས་འབིབས་དང་སྤྱོད་པ་མས་འཛེགས་ཀྱི་ཐབས་མཆོག་རྣམས་ཡར་ལྡན་དུ་
3

༄༅། །དཔེ་སྐྲུན་གསལ་བཤད།
ཚང་བས་མདོ་སྔགས་ཟུང་དུ་འཇུག་པའི་ཆེ་བ། ཆོས་སྒོ་བརྒྱད་ཁྲི་བཞི་སྟོང་གི་ཟབ་གནད་མཐའ་ 
དག་འདིར་འདུ་བས། བཀའ་དང་དགོངས་འགྲེལ་གྱི་གཞུང་ཀུན་ཚང་བའི་ཆེ་བ། ཐེག་པ་གཞན་ 
གྱི་རིང་ལམ་བཞིན་དཀའ་ཚེགས་སོགས་ཡུན་རིང་ལ་ལྟོས་མི་དགོས་ཤིང་། ལམ་མྱུར་ལ་འགལ་ 
རྐྱེན་མེད་པར་བདེ་བླག་ཏུ་ཚེ་གཅིག་གིས་འཇའ་ལུས་ཆོས་སྐུར་གཤེགས་པའི་ཉིང་དགོས་བསྟན་
པས། བྱིན་རླབས་ཆོད་ཁམ་ཆེ་ཞིང་ཐབས་རྨད་དུ་བྱུང་བའི་ཆེ་བ། གལ་ཏེ་ས་ལྒང་འདིར་རྐྱེན་སྣ་ 
ཚོགས་ཀྱིས་བསྟན་པ་གཞན་ བཀའ་དང་བསྟན་བཅོས་སོགས། ཀུན་རྩ་བརླག་ཏུ་འགྱུར་ཡང་། ཟབ་མོ་ 
གཏེར་གྱི་ཆོས་འདི། གཏེར་སྟོན་དག་གི དགོངས་པ་ཆོས་ཉིད་གཉུག་མའི་སྒྲོམ་དུ་ཉལ་བས། 
ནམ་ཡང་གཞོམ་གཞིག་འཇིག་ཀུན་བྲལ་བའི་ཆེ་བ། འདི་དད་པའི་སྒོ་ནས་ལྟ་ཀློག་དང་འབྲི་མཆོད་ 
ཉམས་བཞེས་བྱེད་མཁན་དག་ལ་འགལ་རྐྱེན་དང་། བར་གཅོད་འབྱུང་པོ་སོགས་ཀྱིས་རྟག་ཏུ་ 
འཚེ་མི་ནུས་པས། ཚངས་པའི་འཁོར་ལོ་དང་ཆོས་མཚུངས་པའི་ཆེ་བ། གཞན་ཡང་དཔེ་ཚོགས་ 
འདིར། སྣོད་བཅུད་སྐྱེ་འཇིག་གི་བྱུང་བ་བརྗོད་པ་དང་། དུས་གསུམ་འགྱུར་ལྡོག་གི་རྣམ་གཞག་ 
ལུང་དུ་སྟོན་པ་སོགས་སྣང་སྲིད་གཏན་ལ་འབེབས་པའི་ལེགས་བཤད་ཀྱི་སྐོར་དང༌། གཏེར་དང་
གཏེར་འདོན་དག་གི་དགག་སྒྲུབ་དོགས་སེལ། དག་ཞིང་དང་ས་སྤྱོད་སོགས་ཉུལ་བའི་གཟིགས་ 
སྣང་། སངས་རྒྱས་ཀྱི་བསྟན་པའི་བར་ཆད་བསལ་ཐབས། ཁོར་ཡུག་དང་སྐྱེ་འགྲོར་བརྟན་འཇགས་ 
ཞི་བདེ་སྐྲུན་ཐབས། ལུགས་གཉིས་བླང་དོར་གྱི་བསླབ་བྱའི་ཉིང་ཁུ། མཆོག་དང་ཐུན་མོང་གི་དངོས་ 
གྲུབ་སྒྲུབ་ཚུལ་སོགས་སྣ་ཚོགས་བསྟན་པས། འདོད་འབྱུང་ཡིད་བཞིན་ནོར་བུ་དབང་གི་རྒྱལ་པོ་ 
ལྟ་བུའི་ཆེ་བ་སྟེ། ཞིབ་པར་བཀའ་གཏེར་རྣམས་གོང་བསྒྲིགས་ནས་ཤེས་པར་བྱའོ། །
གསུམ། སྔགས་ཀྱི་སྟོན་པ་དེའི་ཕྲིན་ལས། བླ་མའི་མཆོག་གུ་རུ་པདྨ་ལ་བྱས་ན་ལམ་གཞན་དང་སངས་ 
རྒྱས་གཞན་ལས་ལྷག་པའི་བྱིན་རླབས་སྟོབས་ལྡན་ཡོད་པ་ནི། སྤྱིར་སྙིགས་མའི་དུས་ཀྱི་ལྷ་སྐལ་ཡིན་
པས་དང་། བྱེ་བྲག་བོད་ཡུལ་འདིར་སངས་རྒྱས་ཀྱི་བསྟན་པ་རིན་པོ་ཆེའི་རྨང་གཞི་ཐོག་མར་ཚུགས་ 
པའི་བདག་རྐྱེན་གྱི་གཙོ་བོ་སློབ་དཔོན་ཆེན་པོ་ཁོང་གི་ཐུགས་རྗེ་ཁོ་ན་ཡིན་པས་རྟེན་འབྲེལ་གྱི་གལ་ 
གནད་དང་། མ་ཟད་སློབ་དཔོན་ཆེན་པོ་འདི་རྒྱལ་བ་ཀུན་གྱི་ཐུགས་སྲས་མཆོག་ཏུ་ངེས་པས་རྩ་
4

༄༅། །དཔེ་སྐྲུན་གསལ་བཤད།
གསུམ་ཀུན་འདུས་ཀྱི་ངོ་བོ་ཡིན་པ་སོགས་ཀྱིས་སོ། ། གཞན་དུ། ལྷོ་གླིང་གཅིག་པུ་འདིར་ཡང་
སྤྲུལ་པའི་གཏེར་ཆེན་བརྒྱ་རྩ་དང༌། འགྲོ་འདུལ་གཏེར་ཕྲན་སྟོང་རྩ། ཡང་གཏེར་བྱེ་བ་ས་ཡ་ 
སོགས་བྱོན་དང་འབྱོན་འགྱུར་ཇི་སྙེད་རྣམས་ཀྱང་ཁོང་གི་རྣམ་འཕྲུལ་ཉག་གཅིག་ལས་མ་འདས་ཤིང་། 
དུས་ཀྱི་དབང་དུ་ན། ཚེ་ལོ་བཅུ་བའི་བར་དུ་གསང་སྔགས་བསྟན་པ་ནས། ཚེ་ལོ་ཡར་འཕེལ་ 
བརྒྱད་ཁྲིའི་སྐབས་སུ་འང་། བྱམས་པ་འཇིག་རྟེན་དུ་འབྱོན་ཚེ། སློབ་དཔོན་ཉིད་རྒྱལ་སྲས་འགྲོ་ 
བ་ཀུན་འདུལ་བྱ་བར་གྱུར་ཏེ་སྐལ་ལྡན་རྣམས་ལ་གསང་སྔགས་ཀྱི་ཆོས་འཁོར་བསྐོར།གཞན་
ཡང་བསྐལ་བཟང་གི་སངས་རྒྱས་སྟོང་དང༌། འཁོར་ལོས་སྒྱུར་རྒྱལ་སྟོང་ལ་སོགས་པ་འང་། སློབ་ 
དཔོན་ཆེན་པོ་འདིའི་རྣམ་པར་འཕྲུལ་པ་ཁོ་ན་ཡིན་པར་གསུངས་པ་དང་། ཉེ་བའི་གདུལ་ཞིང་ 
འདིའི་དབང་དུ་ན། དཔལ་མཉམ་མེད་ཇོ་བོ་རྗེ་དང་། རྗེ་བདག་ཉིད་ཆེན་པོ་བློ་བཟང་གྲགས་པ། 
འཇམ་དབྱངས་ས་སྐྱ་པཎྜི་ཏ་སོགས་ཕལ་མོ་ཆེའང་སློབ་དཔོན་ཆེན་པོ་ཁོང་དང་ཐུགས་རྒྱུད་གཅིག་ 
པའི་བྱིན་རླབས་ཡིན་ཏེ། ཨོ་རྒྱན་བཀའ་ཐང་བསྡུས་པ་ལས། ཐུབ་པའི་ལུང་བསྟན་མདོ་ཁམས་ 
སྒང་ཞིག་ཏུ༔ ཨ་ཏི་ཤ་ཡི་སྤྲུལ་པ་བློ་བཟང་གྲགས༔ སྐྱེས་བུ་དེར་བྱོན་བོད་ལ་བདེ་སྐྱིད་འཆར༔ 
དེ་དུས་དཀར་ཕྱོགས་རྣམས་ཀྱང་སྤོབས་པ་མཐོ༔ ཞེས་དང་། དེ་དུས་ང་ཡི་སྤྲུལ་པ་ས་སྐྱ་ཞེས 
སྟོད་ཀྱི་ཕྱོགས་སུ་ཡབ་མིང་འཇམ་དཔལ་དང༔ ཡུམ་མིང་སྒྲོལ་མ་ཞེས་བྱའི་སྲས་སུ་འཁྲུངས༔ འགྲོ་ 
མགོན་འཕགས་པ་ཀུན་དགའ་རྒྱལ་མཚན་ཞེས༔ ང་ཡི་ལྷ་ཁང་རྣམས་ཀྱང་ཞིག་གསོས་བྱེད༔ གསང་ 
སྔགས་བསྟན་པ་དར་ཞིང་རྒྱས་པར་བྱེད༔ ཅེས་དང་།
བཀའ་གདམས་གླེགས་བམ་ལས། བླ་མ་དྲི་མ་མེད་པས། རྒྱལ་བུ་དཀོན་མཆོག་འབངས་ལ་ 
གསུངས་པ། འདི་ནས་སྐྱེ་བ་གཞན་གྱིས་མ་ཆོད་པར། །བོད་ཁམས་མགོན་མེད་ཡུལ་དུ་ཐུགས་ 
རྗེས་ཟུང༌། །བོད་ནི་རྒྱལ་པོ་དག་ལ་ཚད་མར་འཛིན། །མི་དབང་མཛོད་ལ་བོད་ཁམས་བདེ་བར་ 
སྐྱོངས། །ཨོ་རྒྱན་ཡུལ་དུ་ཇི་སྐད་སྨྲས་པ་བཞིན། །བདག་ཀྱང་གནས་དེར་ལྷ་འདྲེ་འདུལ་དུ་འགྲོ། ། 
ཞེས་གསུངས་པ་དེ་ཨོ་རྒྱན་རིན་པོ་ཆེ་དང༌། སྤྲུལ་པ་གཅིག་ནི་རྒྱ་གར་གནས་ལ་འགྲོ། ། ཞེས་ 
གསུངས་པ་དེ་ཇོ་བོ་རྗེ་དང་། སྤྲུལ་པ་གཅིག་ནི་བལ་པོའི་མཐིལ་དུ་འགྲོ། །ཞེས་གསུངས་པ་དེ་པཎྜི་
5

། །དཔེ་སྐྲུན་གསལ
ཏ་པདྨ་བཛྲ་དང་། སྤྲུལ་པ་གཅིག་ནི་མདོ་ཁམས་སྨད་ལ་འགྲོ། །ཞེས་གསུངས་པ་དེ་རྗེ་བདག་ཉིད་ 
ཆེན་པོ་ཡིན་པར་ལུང་བསྟན་པ་ལྟ་བུའོ། ། མདོར་ན། ཚིག་བདུན་གསོལ་འདེབས་ཀྱི་རྣམ་བཤད་པདྨ་ 
དཀར་པོ་ལས། བསིལ་ལྡན་གྱི་ཡུལ་འདིའི་གསར་རྙིང་རིས་མེད་ཀྱི་བསྟན་འཛིན་ཕལ་མོ་ཆེ་གུ་རུའི་ 
རྣམ་འཕྲུལ་དུ་ལུང་བསྟན་ཅིང་། གང་ཟག་མཁས་གྲུབ་དམ་པ་ཕལ་ཆེ་བ་ལ་ཞལ་བསྟན་ཅིང་བྱིན་
གྱིས་བརླབས་ལ་གདམས་པ་གནང་བ་སོགས་ཚད་མེད་དེ་སོ་སོའི་རྣམ་ཐར་སོགས་ལས་གསལ། 
དམིགས་བསལ་བོད་གངས་ཅན་འདིར་ཨོ་རྒྱན་གྱི་སྤྲུལ་པ་འདི་ལྟར་མང་བའི་རྒྱུ་མཚན་ཡང་། སྔོན་
ཆོས་རྒྱལ་ཁྲི་སྲོང་ལྡེའུ་བཙན་གྱིས་གསོལ་བ་བཏབ་པའི་རྟེན་འབྲེལ་དང་། གཞན་སློབ་དཔོན་རིན་པོ་
ཆེས་བོད་འབངས་ཐུགས་རྗེས་སྐྱོང་བའི་བཀའ་མི་འགྱུར་བའི་དན་རྟགས་དང༌། བོད་འབངས་
རྣམས་ཀྱིས་གུ་རུ་རིན་པོ་ཆེ་མི་བརྗེད་པའི་དྲན་ཐོར་སློབ་དཔོན་ཉིད་ཀྱི་བྱིན་རླབས་དང་སྨོན་ལམ་
གྱི་སྟོབས་ལས་བྱུང་བ་ཁོ་ནར་ངེས་པ་སོགས་ཞིབ་ཆ་ཕྱེ་དགོས་སོ། །
ཞེས་དེབ་ཕྲེང་འདིའི་དཔེ་སྐྲུན་གསལ་བཤད་ཀྱི་ས་བཅད་མ་སྟོངས་ཙམ་དུ་གཙོ་སྒྲིག་པས་བྲིས། 
ཉེས་འགལ་ཅི་མཆིས་རྩ་གསུམ་ལྷ་ལ་སྙིང་ནས་མཐོལ་བཤགས་དང་བཟོད་གསོལ་ཞུས་པ་ཡིན།
བཞི། མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་བུ་ཕལ་ 
པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ཤོར་གྱིས་ལྷག་ཆད་
ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང་། མ་ཚད་ཉེ་ལམ་མིག་ལའང་འོད་ 
རླབས་ཀྱིས་ཤུགས་ཆེན་གཙེས་དྲགས་པའི་སྟེང་། དཔེ་རྙིང་ལ་ལ་ཤིན་ཏུའང་ཁ་མི་གསལ་བས་དང་། 
བརྡ་རྙིང་དང་སྐུང་ཡིག་མང་བ། མགྱོགས་བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོབ་པ་ 
སོགས་ཀྱིས་ད་དུང་རྨང་གཞིའི་སྐྱ་ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་ 
མེད་ཡིན་པས། ཤེས་ལྡན་ཀློག་པ་པོ་ཚོས་ཕྲན་ལ་གུ་ཡངས་བརྩེ་གཟིགས་ཀྱི་སྒོ་ནས། ཡིན་ངེས་
དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང༌། རྣམ་པ་ཚོའི་ཤེས་ཡོན་གྱི་མཛུབ་སྟོན་འོག 
ཟབ་གཏེར་ཆོས་ཀྱི་མཛོད་ཁང་འདི། མ་འོངས་པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་
6

པེ་སྐྲུན་བཤད།
ཏུ་འགྱུར་ཐུབ་པར་སྙིང་ནས་སྨོན་པ་ཡིན་ནོ། །ཞེས་ཡི་གེ་སྒྲིག་སྦྱོར་པས།
S
7

༄༄༅། །དཀར་ཆག
དཀར་ཆག
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་ 
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
སྔ་འགྱུར་མཁས་གྲུབ་རྣམས་ཀྱི་གདམས་ཟབ་བཅུད་འདུས།
༄༅། །སློབ་དཔོན་པདྨ་དང་རྗེ་འབངས་ཉེར་ལྔའི་ཞུས་ལེན་གྱི་དབུའོ། །
མཁའ་འགྲོ་ཡེ་ཤེས་མཚོ་རྒྱལ།༼༣༽
༄༅། །ཞུས་ལན་བདུད་རྩི་གསེར་ཕྲེང་བཞུགས་ལགས་སོ་ཨང་༔
ཀུན་མཁྱེན་ཀློང་ཆེན་རབ་འབྱམས།༼༡༥༽
༈ གཏེར་ཆེན་ཆོས་ཀྱི་རྒྱལ་པོ་ཨོ་རྒྱན་པདྨ་གླིང་པའི་གསུང་འབུམ་ལས་བཏུས་པའི་གུ་རུའི་ཞལ་གདམས་ཞུས་ལེན་གྱི་
སྐོར་ཟབ་པའི་མཐར་ཐུག་དག་བཞུགས།
ཨོཾ༔ བླ་མ་ནོར་བུ་རྒྱ་མཚོ་ལསཿ གུ་རུའི་དམར་ཁྲིད་རིམ་ལྔ་བཞུགས་སོ༼༢༩༽
ཨ༔ བླ་མ་ནོར་བུ་རྒྱ་མཚོ་ལས༔ རྒྱལ་པོའི་ཆོས་དྲུག་གུ་རུའི་དམར་ཁྲིད་བཞུགས་སོ༔ ༼༤༨༽ 
ཨ༔ བླ་མ་ནོར་བུ་རྒྱ་མཚོ་ལས༔ གུ་རུའི་དམར་ཁྲིད་དོན་གྱི་སྙིང་པོ་བཞུགས་སོ༔ ༼༧༦༽ 
ཨཿ བླ་མ་ནོར་བུ་རྒྱ་མཚོ་ལས༔ གསང་བའི་འཁྲུལ་འཁོར་བཞུགས་སོ༼༨༢༣༽
ཨཿ བླ་མ་ནོར་བུ་རྒྱ་མཚོ་ལསཿ བོགས་འདོན་གེགས་སེལ་གྱི་གདམས་པ་ 
ཞུས་ལན་ཐུགས་ཀྱི་མེ་ལོང་བཞུགས་སོ༔ ༼༨༤༽
ཨཿ བླ་མ་ནོར་བུ་རྒྱ་མཚོ་ལས༔ ལྷ་ལྕམ་ཁྲོམ་པ་རྒྱན་གྱི་ཞུས་ལན་བཞུགས་སོ ༼༡༠༣༽ 
ཨ༔ བླ་མ་ནོར་བུ་རྒྱ་མཚོ་ལས༔ སློབ་དཔོན་ནམ་མཁའི་སྙིང་པོ་དང་ལྷ་ལྕམ་
1

།ཀར་ཆུག
རྡོ་རྗེ་མཚོའི་ཞུས་ལན་བཞུགས་སཿ༼༡༡༠༽
ཨ༔ ཀུན་བཟང་དགོངས་པ་ཀུན་འདུས་ལསཿ ལྷ་ལྕམ་པདྨ་གསལ་གྱི་ཞུས་ལེན་ཨུཏྤལའི་ 
ཕྲེང་བ་ཞེས་བྱ་བ་བཞུགས་སོ༔ ༔ ༼༡༢༣༽
ཨཿ བླ་མ་ནོར་བུ་རྒྱ་མཚོ་ལསཿ ལྷ་ལྕམ་པདྨ་གསལ་གྱི་ཞུས་ལན་ 
གསེར་གྱི་ཡང་ཞུན་བཞུགས་སོ ༼༡༣༩༽
འུ རྩ་གསུམ་དགོངས་པ་ཀུན་འདུས་ལས༔ དབང་དྲག་གྲོ་བོ་ལོད་མེ་ཡི་ཕྲེང་བ་སྐལ་ལྡན་ཐར་པའི་
ལམ་བཟང་ཞལ་གདམས་མན་ངག་བཅུ་གསུམ་ཡེ་ཤེས་སྤྱན་གྱི་རྒྱ་ཅན་བཞུགས་སོ༔ 
རི་བོ་ཆེ་རྗེ་དྲུང་བྱམས་པའི་འབྱུང་གནས་སམ་བདུད་འཇོམས་ནམ་མཁའི་རྡོ་རྗེ།༼༡༧༢༽
ཊཿ ཕུར་པ་བདུད་དཔུང་ཟིལ་གནོན་ལས༔ ཞལ་གདམས་གསེར་གྱི་ཕྲེང་བ་ཡིད་བཞིན་དབང་གི་
རྒྱལ་པོ་བཞུགས་སོ༔
རི་བོ་ཆེ་རྗེ་དྲུང་བྱམས་པའི་འབྱུང་གནས་སམ་བདུད་འཇོམས་ནམ་མཁའི་རྡོ་རྗེ།༼༡༧༩༽
༄༅། །རིག་འཛིན་ཆེན་པོ་འཇའ་ཚོན་སྙིང་པོའི་ཞལ་ཆེམས་
རྒྱ་མཚོའི་ཆུ་ཐིགས་བཞུགས་སོ། །༼༡༨༥༽
༄༅། །བཀའ་རྫོགས་པ་ཆེན་པོ་ཡང་ཟབ་དཀོན་མཆོག་སྤྱི་འདུས་ལས༔ ཉང་བན་ཏིང་འཛིན་ 
བཟང་པོའི་ཞུས་ལེན་མཐོང་བས་ཡིད་འཕྲོག་བཞུགས་སོ༔
རིག་འཛིན་འཇའ་ཚོན་སྙིང་པོ།༼༡༨༩༽
ཨཿ བླ་མའི་ཐུགས་སྒྲུབ་རྡོ་རྗེ་དྲག་རྩལ་ལས༔ ཞལ་གདམས་ལམ་རིམ་ཡེ་ཤེས་སྙིང་པོ་བཞུགས་སོ 
པདྨ་སཾ་བྷ་བའི་སྙིང་ཏིག་གོ པདྨ་གར་དབང་བློ་གྲོས་མཐའ་ཡས། ༼༢༠༨༽
༄༅། །ཞུ་ལན་སྨན་མཆོག་བདུད་རྩིའི་ཕྲེང་བ་བཞུགས་སོ། །
རྗེ་བདག་ཉིད་ཆེན་པོ་བློ་བཟང་གྲགས་པ།༼༢༤༢༽
༄༅། །ཐུགས་རྗེ་ཆེན་པོ་འཁོར་བ་ལས་སྒྲོལ་ལས༔ ལྷ་སྲས་དམ་འཛིན་ལ་ཆེད་དུ་གདམས་པའི་
ཞལ་གདམས་གནད་གསུམ་མན་ངག་བཞུགས་སོ༔
གཏེར་ཆེན་པདྨ་གར་དབང་ཞིག་པོ་གླིང་པ།༼༢༥༩༽
2

།དཀར་ཆག
ཨོཾ༔ རྩ་གསུམ་གསང་ཐིག་དགོངས་འདུས་ལས༔ ཞལ་གདམས་གསང་ཐིག་སྙིང་པོ་བཞུགས༔
གཏེར་སྟོན་སངས་རྒྱས་དབང་འདུས།༼༢༦༤༽
ཧཱུཾཿ ཀློང་གསལ་རྡོ་རྗེ་སྙིང་པོ་ལས༔ རྒྱལ་ཚབ་ཀྱི་ཞལ་གདམས་སྙིང་གི་ཐིག་ལེའི་དབུའོ༔
རིག་འཛིན་ཀློང་གསལ་སྙིང་པོ།༼༢༦༨༽
རྡོ་རྗེ་སྙིང་པོ་ལས༔ ཞལ་གདམས་རྒྱས་པ་ཐེག་པའི་རྣམ་དབྱེ་བཞུགས་སོ༔
རིག་འཛིན་ཀློང་གསལ་སྙིང་པོ།༼༢༦༩༽
ཨྃ ཀློང་གསལ་རྡོ་རྗེའི་སྙིང་པོ་ལས༔ རྩ་བ་གསུམ་གྱི་ཁ་བསྐང་ཞལ་གདམས་བཞུགས་སོ༔
རིག་འཛིན་ཀློང་གསལ་སྙིང་པོ།༼༢༧༡༽
ཧཱུཾཿ མཁའ་འགྲོ་གསང་བའི་ཆོས་སྐོར་ལས༔ ཞལ་ཆེམས་གསེར་གྱི་ཕྲེང་བ་ཞེས་བྱ་བ་བཞུགས་སོ༔
སྔགས་འཆང་ཆོས་དབྱིངས་རྡོ་རྗེ།༼༢༧༧༽
༄༅། །ཇོ་བོ་རྗེའི་ཞལ་གདམས་འཐོར་བུ།༼༢༨༢༽
༄༅། །འབྲོམ་སྟོན་པ་རྒྱལ་བའི་འབྱུང་གནས་ཀྱི་མི་ཆོས་གནད་ཀྱི་ཕྲེང་བ་བཞུགས། ༼༢༨༣༽
3

།ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་ 
གཅེས་བཏུས་རིག་འཛིན་གསང་ལམ་བགྲོད་ 
པའི་ལམ་ཡིག་བཞུགས་སོ། །
1

།ཟབ་གཏེར་ཆོས་ཀྱི་མཛོད་ཁང་
༄༅། །སློབ་དཔོན་པདྨ་དང་རྗེ་འབངས་ཉེར་ལྔའི་ཞུས་ལེན་གྱི་དབུའོ། །
། ཨོ་རྒྱན་སློབ་དཔོན་པདྨ་འབྱུང་གནས་ལ། མཆིམས་ཕུ་བྲེ་གུ་དགེ་འུར། ལྷ་སྲས་ཁྲི་སྲོང་
ལྡེའུ་བཙན་རྗེ་འབངས་ཉི་ཤུ་རྩ་ལྔས་མེ་ཏོག་ཏུ་གསེར་སྐྱོགས་དངུལ་སྐྱོགས་རེ་ཕུལ་ནས་ཞུས་པ།
སློབ་དཔོན་ཆེན་པོ་ལགས།བདག་རྗེ་འབངས་ཉི་ཤུ་རྩ་རྫ་ལ་ཡང་དག་པའི་སངས་རྒྱས་ཀྱི་དགོངས་
པ༑ ཚེ་འདི་ལ་སངས་རྒྱ་བའི་གདམས་ངག སྐྱེ་འཆི་མི་འཇིགས་པའི་སྐྱེལ་མ། ཡང་དག་པའི་ 
གདམས་ངག་གཅིག་ཞུ་འཚལ་ལོ། །ཞེས་ལྷ་སྲས་དང་། ཇོ་མོ་མཁར་ཆེན་བཟས་ཞུ་བ་ཕུལ་པ་ལ། 
སློབ་དཔོན་དར་གཅིག་ཅི་ཡང་མི་གསུང་པར་བཞུགས་ཏེ། བཀའ་བསྩལ་པ། ཨེ་མ་ལྷ་སྲས་རྗེ་ 
འབངས་རྣམས། ཡང་དག་པའི་དོན་འདི་ཀུན་གྱི་སྤྱོད་ཡུལ་མ་ཡིན་པས་སྣོད་ངན་ལ་སྤེལ་ན་སྒྲོ་ 
་པའི་ སྐུར་གྱི་སར་འགྲོ་བས། བོད་ཀྱི་བློན་པོ་ནི་གདུག་པ་ཆེ་ཞིང་ཆོས་ལ་གནག་པས་འདི་བཤད་པ 
གནས་མ་ཡིན་ཏེ། འོན་ཀྱང་ཁྱེད་རྣམས་དད་པ་སྐྱེས་ནས་ཞུ་བ་ལེགས་ཀྱིས། མི་སྤེལ་བར་བྲོ་སྐྱེལ་ 
ཅིག་གསུངས་ནས། རྗེ་འབངས་ཉི་ཤུ་རྩ་ལྔས་མི་སྤེལ་བའི་བྲོ་བསྐྱལ་ཏོ། ། རྒྱ་རྒྱ་རྒྱུ། དེ་ནས་ 
སློབ་དཔོན་པདྨས་རྒྱལ་པོ་ཁྲི་སྲོང་ལྡེའུ་བཙན་ལ་གདམས་པ། རྒྱལ་པོ་ལགས། སྐུ་ལུས་སྐྱིལ་ཀྲུང་ 
དུ་བཞུགས་ལ། སྐུ་ལུས་ཀྱི་འཇིང་པ་ས་ལ་ཐོབ་ཅིག ལུས་དྲང་པོར་བསྲངས་ལ་བྷོ་ཞིག སེམས་ 
འདི་རྟོག་པ་མེད་པ་སྤྲོས་པ་ཐམས་ཅད་དང་བྲལ་བ། དམིགས་པའི་ཡུལ་ལས་འདས་པ། དངོས་ 
པོ་དང་མཚན་མ་མེད་པ། གང་དུའང་མ་ངེས་པ། ལྷན་ནེ་ལྷང་ངེ་སྒོམས་ཤིག དེས་ནི་དྲོད་ཚད་ 
ཤུགས་ལ་འབྱུང་སྟེ། ཤེས་པ་སྐྱེ་འགག་མེད་པར་གསལ་བ། རིག་པ་སྒྲོ་སྐུར་དང་བྲལ་བར་གྱུར་པ། 
དེའི་དུས་ན་སངས་རྒྱས་རང་ཡིན་པས། སངས་རྒྱས་རང་ལས་རྙེད་པ་ཡིན་ནོ། །རྒྱལ་པོ་དེ་ཉིད་དུ་ 
གྲོལ་བར་གྱུར་ཏོ། ། རྒྱ་རྒྱ་རྒྱ། ཡང་སློབ་དཔོན་གྱིས་ཇོ་མོ་མཚོ་རྒྱལ་ལ་གདམས་པ། དད་པ་ 
ཅན་ཉོན་ཅིག ཡེ་ཤེས་ལ་ངོ་བོ་མེད་པ་ཡིན་པས་རྣལ་མ་མ་བཅོས་ལྷུན་གྲུབ་ངང་དུ་བསྒོམ་མེད་ 
ཀྱི་ངང་དུ་མ་ཡེངས་པར་ཞོག་ཅིག དེའི་ངང་ལ་གནས་པས་སེམས་རང་བཞིན་གྱིས་གྲོལ་བར་ 
གྱུར་ཏེ། སངས་རྒྱས་པ་དེ་ཉིད་ཡིན་ནོ་གསུངས་པས། མཚོ་རྒྱལ་དེ་ཉིད་དུ་གྲོལ་ཏོ། ། རྒྱ་རྒྱ་རྒྱ།
3

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རླངས་དཔལ་གྱི་སེང་གེ་ལ་གདམས་པ། རིགས་ཀྱི་བུ་ཉོན་ཅིག ཆོས་ཉིད་སེམས་ཡིན་ལོགས་ནས་ 
བྱུང་བ་མིན། སེམས་ལ་རང་བཞིན་མེད། སྨྲ་བསམ་བརྗོད་བྱ་ལས་འདས། བཟང་ངན་བླང་དོར་ 
དགག་སྒྲུབ་དང་། ཕྱོགས་རིས་མེད་པར་མ་བཅོས་པའི་ངང་དུ་ལྷེན་ནེར་ཞོག་ལ་སྒོམས་ཤིག དེའི་ 
ངང་ལས་ལུས་སེམས་བདེ་ལ་ཤེས་པ་སྐྱེ་འགག་མེད་པ་འབྱུང་བས། དེ་ནི་དྲོད་ཚད་ཡིན་པས། 
དེའི་ཚེ་སངས་རྒྱས་པའི་དགོངས་པ་ལ་སླེབས་པ་ཡིན་ནོ་ཞེས་གསུངས་པས། རླངས་དཔལ་གྱི་ 
སེང་གེ་དེ་ཉིད་དུ་གྲོལ་ཏེ་གྲུབ་པ་ཐོབ་པར་གྱུར་ཏོ། ། རྒྱ་རྒྱ་རྒྱ། བཻ་རོ་ཙ་ན་ལ་གདམས་པ། 
རིགས་ཀྱི་བུ་ཉོན་ཅིག ཆོས་ཉིད་སེམས་ལས་བྱུང༌། སེམས་ལ་ངོས་གཟུང་མེད། མཐའ་དང་ 
དབུས་མེད། འདུ་འབྲལ་མེད་པས་མ་བཅོས་མཉམ་པ་ཆེན་པོའི་ངང་ལ་མ་ཡེངས་པར་ཞོག་ལ་ 
སྒོམས་ཤིག དེ་ལྟར་བསྒོམས་པས་རྣམ་རྟོག་ཡེ་ཤེས་སུ་འགྱུར། སངས་རྒྱས་པ་དེ་ཉིད་ཡིན་ནོ། ། 
ཞེས་གསུངས་པས་བཻ་རོ་ཙ་ན་གྲོལ་ཏེ་གྲུབ་པ་ཐོབ་པར་གྱུར་ཏོ། །རྒྱ་རྒྱ་རྒྱ། རྒྱལ་བུ་གཡུ་སྒྲ་སྙིང་པོ་ 
ལ་གདམས་པ། གཡུ་སྒྲ་སྙིང་པོ་ཉོན་ཅིག སེམས་ལ་སྐྱེ་བ་མེད་པ་ཅི་ལ་ཡང་མི་དམིགས་པ། མི་ 
རྟོག་པ། བསམ་བྱ་དང་བྲལ་བ། རྣམ་རྟོག་ཕྱིར་མི་འབྲང་བ། མ་འགགས་པར་ཞོག་ཅིག དེའི་ངང་ 
ལ་རྣམ་རྟོག་རྒྱུན་ཆད་པར་འགྱུར་རོ། །ཞེས་གསུངས་པས་གཡུ་སྒྲ་སྙིང་པོ་དེ་ཉིད་དུ་གྲོལ་བར་ 
གྱུར་ཏོ། །རྒྱ་རྒྱ་རྒྱ། གནུབས་ནམ་མཁའི་སྙིང་པོ་ལ་གདམས་པ། ནམ་མཁའི་སྙིང་པོ་ཉོན་ཅིག 
སེམས་སྤྲོས་པ་དང་བྲལ་བ། ང་བདག་མེད་པར་རང་བྱུང་རང་ཞི་བཅོས་བསླད་མེད་པའི་ངང་དུ་ 
ཞོག་ཅིག དེའི་དུས་ན་བདེ་བ་ཁོང་ནས་སྐྱེ། དྲོད་ཚད་ཤུགས་ལས་འབྱུང་སྟེ། སངས་རྒྱས་པ་དེ་ 
ཉིད་ཡིན་ནོ། །ཞེས་གསུངས་པས་ནམ་མཁའི་སྙིང་པོ་དེ་ཉིད་དུ་གྲོལ་བར་གྱུར་ཏོ། ། རྒྱ་རྒྱ་རྒྱ། 
གཉག་ཀུ་མཱ་ར་ལ་གདམས་པ། གཉག་ཀུ་མཱ་ར་ཉོན་ཅིག སེམས་འདི་དང་པོ་རྒྱུས་མ་བསྐྱེད། ཐ་ 
མ་རྐྱེན་གྱིས་མི་འཇིག བྱ་རྩོལ་དང་བྲལ་བ། བརྗོད་དུ་མེད་པ། མ་སྐྱེས་པའི་ངང་ལ་གནས་པར་ 
གྱིས་ཤིག དེའི་དུས་སུ་འབྲས་བུ་མ་བརྩལ་རང་ལས་རྙེད་དེ། དེ་ཉིད་ལས་སངས་རྒྱས་ལོགས་ན་ 
མེད་དོ། །ཞེས་གསུངས་པས་གཉག་དེ་ཉིད་དུ་གྲོལ་བར་གྱུར་ཏོ། ། རྒྱ་རྒྱ་རྒྱ། ངན་ལམ་རྒྱལ་ 
བ་མཆོག་དབྱངས་ལ་གདམས་པ། རྒྱལ་བ་མཆོག་དབྱངས་ཉོན་ཅིག རིག་པ་བྱང་ཆུབ་ཀྱི་སེམས་ 
བྷཻ་དུ་མེད་པ། བསམ་དུ་མེད་པ། དབང་པོ་རང་ཡན། རྣམ་རྟོག་རང་ཞིར་ཞོག་ཅིག དེའི་ངང་ལ་
4

༄༅། །ཟབ་གཏེར་ཆོས་ཀྱི་མཛོད་ཁང་།
དྲན་པ་རང་ཞི། ཡེ་ཤེས་རང་བྱུང༌། སངས་རྒྱས་དེ་ཉིད་དུ་རྙེད་པར་འགྱུར་རོ། །ཞེས་གསུངས་ 
པས། རྒྱལ་བ་མཆོག་དབྱངས་གྲོལ་ཏེ་གྲུབ་པ་ཐོབ་པར་གྱུར་ཏོ། །རྒྱ་རྒྱ་རྒྱ། སྣ་ནམ་རྡོ་རྗེ་ 
བདུད་འཇོམས་ལ་གདམས་པ། རྡོ་རྗེ་བདུད་འཇོམས་ཉོན་ཅིག རིག་པ་བྱང་ཆུབ་ཀྱི་སེམས་རང་ 
བྱུང་ཡེ་ནས་རང་གནས། མཐའ་དང་དབུས་མེད་པ་འདི་མ་བཅོས་རང་བྱུང་རང་གསལ་ཞིང་། མི་ 
འགྱུར་བར་ཞོག་ཅིག དེ་ལྟར་བཞག་པས་ཡིད་ཀྱི་གཡོ་བ་དང་བྲལ་བར་གྱུར་ཏེ། དེ་ཁོ་ན་སངས་ 
རྒྱས་ཡིན་ཞེས་གསུངས་པས། རྡོ་རྗེ་བདུད་འཇོམས་གྲོལ་ཏེ་གྲུབ་པ་ཐོབ་པར་གྱུར་ཏོ། ། རྒྱ་རྒྱ་རྒྱ། 
དཔལ་ཡེ་ཤེས་དབྱངས་ལ་གདམས་པ། ཡེ་ཤེས་དབྱངས་ཉོན་ཅིག སེམས་ལ་གཟུང་འཛིན་མེད་ 
པ༑ གཡོ་འགུལ་མེད་པ། བྱ་རྩོལ་མེད་པ། རེ་དོགས་མེད་པ། སྤྲོ་བསྡུ་མེད་པ། བཅོས་སུ་མེད་པའི་ 
ངང་ལ་ཞོག་ཅིག དེའི་དོན་ལ་མ་ཡེངས་པ་ནི་སངས་རྒྱས་པ་ཡིན་ཞེས་གསུངས་པས། ཡེ་ཤེས་ 
དབྱངས་གྲོལ་ཏེ་གྲུབ་པ་ཐོབ་པར་གྱུར་ཏོ། །རྒྱ་རྒྱ་རྒྱ། སོག་པོ་དཔལ་གྱི་ཡེ་ཤེས་ལ་གདམས་པ། 
དཔལ་གྱི་ཡེ་ཤེས་ཉོན་ཅིག བྱང་ཆུབ་ཀྱི་སེམས་བྱས་པ་མེད་པ། མ་བརྩལ་རང་བྱུང་གཟུང་ 
འཛིན་རྩོལ་སྒྲུབ་མེད་པ། རང་གསལ་མ་བཅོས་པའི་ངང་ལ་ཞོག་ཅིག དེའི་ངང་ལ་གཡོ་འགུལ་ 
རྒྱུན་ཆད་པ་སངས་རྒྱས་པ་ཤེས་པར་གྱིས་ཤིག ཅེས་གསུངས་པས་དཔལ་གྱི་ཡེ་ཤེས་གྲོལ་བར་ 
གྱུར་ཏོ། །རྒྱ་རྒྱ་རྒྱ། སོག་ལྷ་དཔལ་གྱི་སེངྒེ་ལ་གདམས་པ། དཔལ་གྱི་སེངྒེ་ཉོན་ཅིག བྱང་ཆུབ་ 
ཀྱི་སེམས་བྱས་པ་མེད་པ། མ་བཅོས་རང་བྱུང་གཟུང་འཛིན་རྩོལ་སྒྲུབ་མེད་པར་གསལ་བ་མ་ 
བཅོས་པའི་ངང་དུ་ཞོག་ཅིག ཅེས་གསུངས་པས་དཔལ་གྱི་སེངྒེ་གྲོལ། རྒྱ་རྒྱ་རྒྱ། མཁར་ཆུ་དཔལ་ 
གྱི་དབང་ཕྱུག་ལ་གདམས་པ། དཔལ་གྱི་དབང་ཕྱུག་ཉོན་ཅིག སེམས་ཡེ་ནས་དངོས་པོ་མེད་པ། 
སྒོམ་དུ་མེད་པ། བློ་ལ་མ་གྲུབ་པ། མ་བཅོས་རང་བྱུང་རང་གསལ་དུ་ཞོག་ཅིག དེའི་ངང་དུ་ 
གནས་ན་འཁོར་བ་མ་སྤངས་པར་སངས་རྒྱས་པ་ཡིན་ནོ་ཞེས་གསུངས་པས། དཔལ་གྱི་དབང་ཕྱུག་ 
གྲོལ་བར་གྱུར་ཏོ། །རྒྱ་རྒྱ་རྒྱ། ལྡན་མ་རྩེ་མང་ཉོན་ཅིག སེམས་ལ་བྱ་བྱེད་མེད་པ། བསྒྲུབ་ཏུ་ 
མེད་པ། བྱ་རྩོལ་མེད་པ། བཅོས་སུ་མེད་པ། བྷཻ་མེད་པ། རང་བྱུང་རང་གསལ་མ་ཡེངས་པར་ཞོག་ 
ཅིག དེ་ཁོ་ནའི་ངང་ལ་གྲོལ་བར་འགྱུར་རོ། །དེ་ལས་དཔག་པའི་སངས་རྒྱས་ལོགས་ན་མེད་ཅེས་ 
གསུངས་པས། རྩེ་མང་དེ་ཉིད་དུ་གྲོལ་བར་གྱུར་ཏོ། །རྒྱ་རྒྱ་རྒྱ། སྐ་བ་དཔལ་བརྩེགས་ལ་
5

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གདམས་པ། དཔལ་བརྩེགས་ཉོན་ཅིག སེམས་ཀྱི་བྱ་བྱེད་བཏང་བ། བརྟེན་ཅིང་བྱར་མེད་པ། 
སྒྲུབ་ཅིང་བཅོས་སུ་མེད་པ། འཛིན་མེད་དངོས་པོར་མ་ཤོར་བར་མཉམ་པ་ཉིད་ཀྱི་དོན་ལ་ཞོག་ 
ཅིག དེའི་ངང་ལ་མ་ཡེངས་ན་སངས་རྒྱས་པ་ཞེས་དེ་ལ་བྱའོ། །ཞེས་གསུངས་པས་དཔལ་བརྩེགས་ 
དེ་ཉིད་དུ་གྲོལ་བར་གྱུར་ཏོ། ། རྒྱ་རྒྱ་རྒྱ། ཤུད་པུ་དཔལ་གྱི་སེང་གེ་ལ་གདམས་པ། དཔལ་གྱི་ 
སེང་གེ་ཉོན་ཅིག བྱང་ཆུབ་གྱི་སེམས་སྒྲོ་སྐུར་དང་བྲལ་བར་མ་བཅོས་རང་བཞིན་བླང་དོར་བྱ་ 
བྱེད་མེད་པ། ཅི་ལ་ཡང་མི་གནས་པ། གང་དུའང་མ་འགགས་པར་ཞོག་ཅིག དེའི་ངང་ལ་གནས་ 
པ་ནི་སངས་རྒྱས་པ་ཞེས་བྱའོ། །ཞེས་གསུངས་པས། དཔལ་གྱི་སེང་གེ་གྲོལ་བར་གྱུར་ཏོ། །རྒྱ་རྒྱ་རྒྱ། 
འབྲེ་རྒྱལ་བའི་བློ་གྲོས་ལ་གདམས་པ། རྒྱལ་བའི་བློ་གྲོས་ཉོན་ཅིག སེམས་འདི་བསམ་དུ་མེད་པ། 
མི་དམིགས་པ། རྟག་ཆད་ལས་འདས་པ། བསྒོམ་བྱ་སྒོམ་བྱེད་མེད་པར་ཞོག་ཅིག དེའི་ངང་ལ་མ་ 
ཡེངས་མི་འགྱུར་ན་ཆོས་སྐུ་ཞེས་དེ་ལ་བྱའོ། །ཞེས་གསུངས་པས།རྒྱལ་བའི་བློ་གྲོས་གྲོལ་བར་གྱུར་ 
ཏོ༑ ༑ རྒྱ་རྒྱརྒྱ། ལོ་ཙྪ་ཁྱེའུ་ཆུང་ལ་གདམས་པ། ཁྱེའུ་ཆུང་ཉོན་ཅིག སེམས་ལ་ཤེས་པ་དང་ཤེས་ 
བྱེད་མེད་པས། འཛིན་པ་དང་སྨོན་པ་མེད་པ། གང་ལ་རང་བཞིན་མེད་པའི་ངང་ལ་ཞོག་ཅིག དེ་ 
ལས་ཤེས་པ་མི་རྟོག་པར་གྱུར་ན་སངས་རྒྱས་དེ་ཁོ་ན་ལ་བྱའོ། །ཞེས་གསུངས་པས། ཁྱེའུ་ཆུང་གྲུབ་ 
པ་ཐོབ་བོ། ། རྒྱ་རྒྱ་རྒྱ། དྲན་པ་ནམ་མཁའ་ལ་གདམས་པ།དྲན་པ་ནམ་མཁའ་ཉོན་ཅིག སེམས་ 
སྣང་བ་ལ་རང་བཞིན་མེད་པ། གསལ་ལ་རྟོག་པ་མེད་པ། བསམ་ཞིང་བརྗོད་དུ་མེད་པ། རྣམ་ 
རྟོག་གི་གཡོ་བ་དང་བྲལ་བར་ཞོག་ཅིག དེའི་དོན་ལ་གནས་པ་ནི་ལུས་མིར་འདུག་ཀྱང་། སེམས་ 
སངས་རྒྱས་ཞེས་བྱའོ། །ཞེས་གསུངས་པས་དྲན་པ་ནམ་མཁའ་གྲུབ་པ་ཐོབ་པའོ། །རྒྱ་རྒྱ་རྒྱ། འོ་བྲན་ 
དཔལ་གྱི་དབང་ཕྱུག་ལ་གདམས་པ། དཔལ་གྱི་དབང་ཕྱུག་ཉོན་ཅིགབྱང་ཆུབ་ཀྱི་སེམས་སྣང་ལ་ 
སྟོང་པ་སྟོང་ལ་འོད་གསལ་བ། བཅས་བཅོས་བྷཾ་དུ་མེད་པ་རང་བྱུང་ཆེན་པོའི་ངང་དུ་ཞོག་ཅིག 
ཅེས་གསུངས་པས་འོ་བྲན་དཔལ་གྱི་དབང་ཕྱུག་གྲུབ་པ་ཐོབ་བོ། །རྒྱ་རྒྱ་རྒྱ། རྨ་རིན་ཆེན་མཆོག་ 
ལ་གདམས་པ། རྨ་རིན་ཆེན་ཉོན་ཅིག སེམས་ཀྱི་ངོ་བོ་ཅིར་ཡང་མ་ཡིན། བཞག་ཅིང་བྷཾ་དུ་མེད་ 
པ༑ མ་བཅོས་སོ་མ་རང་བྱུང་། ཡེ་ནས་ལྷུན་གྱིས་གྲུབ་པའི་ངང་ལ་ལྷེན་ནེར་བྷཾ་ཞིག དེ་ཡི་ངང་ལ་ 
ཡིད་གཡོ་འགུལ་དང་བྲལ་བར་གྱུར་ཏེ། དེ་ལས་འབྲས་བུ་གཞན་ན་མེད་དོ། །ཞེས་གསུངས་པས།
6

།ཟབ་གཏེར་ཆོས་ཀྱི་མཛོད་ཁང་
རིན་ཆེན་མཆོག་དེ་ཉིད་དུ་གྲུབ་པ་ཐོབ་བོ། རྒྱ་རྒྱ་རྒྱ། གནུབས་སངས་རྒྱས་ཡེ་ཤེས་ལ་གདམས་པ། 
སངས་རྒྱས་ཡེ་ཤེས་མ་ཡེངས་པར་ཉོན་ཅིག བྱང་ཆུབ་ཀྱི་སེམས་འདི་སྣང་ལ་སྟོང་པ། སྣང་སྟོང་ 
དབྱེར་མེད་པའི་ངང་དུ་ཞོག་ཅིག བསམ་དུ་མེད་པའི་ངང་ལ་མ་ཡེངས་པར་ཞོག་ཅིག ཆོས་སྐུ་ 
ཞེས་དེ་ལ་བྱའོ། །ཞེས་གསུངས་པས་སངས་རྒྱས་ཡེ་ཤེས་གྲུབ་པ་ཐོབ་བོ། །རྒྱ་རྒྱ་རྒྱ། ལྷ་ལུང་དཔལ་ 
གྱི་རྡོ་རྗེ་ལ་གདམས་པ། དཔལ་གྱི་རྡོ་རྗེ་ཉོན་ཅིག སེམས་ལ་དངོས་པོ་མེད་པ། རང་བཞིན་ 
མཚན་མ་མེད་པ། བཅོས་ཤིང་བསྟན་དུ་མེད་པ། ཡེངས་ཤིང་འགྱུར་བ་མེད་པར་ཞོག་ཅིག དེའི་ 
ངང་ལ་གནས་པ་ལ་སངས་རྒྱས་ཞེས་བྱའོ། །ཞེས་གསུངས་པས། དཔལ་གྱི་རྡོ་རྗེ་གྲུབ་པ་ཐོབ་བོ། ། 
རྒྱ་རྒྱ་རྒྱ། ལང་གྲོ་དཀོན་མཆོག་འབྱུང་གནས་ལ་གདམས་པ། དཀོན་མཆོག་འབྱུང་གནས་ཉོན་ 
ཅིག སེམས་ཉིད་དངོས་པོ་མེད་པ། གདོད་ནས་རྣམ་པར་དག་པ་རང་བཞིན་གྱིས་སྟོང་ཞིང་ 
བཅོས་སུ་མེད་པ། བསྒོམ་བྱ་སྒོམ་བྱེད་མེད་པའི་ངང་དུ་ཞོག་ཅིག དེ་ཁོ་ན་འབྲས་བུ་ཐོབ་པ་ཡིན་ 
ནོ༑ ༑ཞེས་གསུངས་པས། དཀོན་མཆོག་འབྱུང་གནས་གྲུབ་པ་ཐོབ་བོ། ། རྒྱ་རྒྱ་རྒྱུ། ལ་གསུམ་ 
རྒྱལ་བ་བྱང་ཆུབ་ལ་གདམས་པ། རྒྱལ་བ་བྱང་ཆུབ་ཉོན་ཅིག སེམས་ཉིད་སྐྱེ་འགག་མེད་པ་ 
དངོས་པོ་མཚན་མ་དང་བྲལ་བ། རང་བཞིན་གྱིས་འོད་གསལ་བ་མ་འགགས་པ་དེ་ཉིད་ཀྱི་དོན་ 
ལ་མ་ཡེངས་ན། དེ་ཁོ་ན་སངས་རྒྱས་ཞེས་བྱའོ། །ཞེས་གསུངས་པས། རྒྱལ་བ་བྱང་ཆུབ་གྲོལ་ཏེ་ 
གྲུབ་པ་ཐོབ་བོ། །རྒྱ་རྒྱ་རྒྱ།
དེ་ནས་སློབ་དཔོན་གྱིས་རྗེ་འབངས་ཉི་ཤུ་རྩ་ལྔ་ལ་སྤྱིར་གདམས་པ། ཉོན་ཅིག་མངའ་བདག་རྗེ་
འབངས་རྣམས། ཚེ་འདི་ལ་རྒྱུ་ལུས་ངག་ཡིད་གསུམ་མ་སྤངས་པར་སངས་རྒྱས་ཐོབ་པར་འདོད་ 
པས། སེམས་ཀྱི་རྫོང་དང་། སེམས་ཀྱི་འཕྲང་གཉིས་རྟོགས་དགོས་ཏེ། སེམས་ཀྱི་རྫོང་དེ་ཚིག་ཏུ་ 
ཇི་སྐད་བརྗོད་ཀྱང་། སེམས་དེ་ངོ་བོ་སྟོང་པ་གཅིག་ལས་སྣ་ཚོགས་འཆར་བ་གཅིག་ཡིན། སེམས་ 
ཀྱི་འཕྲང་ནི། སེམས་དངོས་པོའི་ངོ་བོ་མ་རྟོགས་པས་ཐ་མལ་གྱི་དྲན་པ་སྣ་ཚོགས་འགྱུར་བ་འདི་ 
ཡིན། དེའི་ངོ་བོ་སྟོང་པར་འདུག་པ་ནི། བླ་མའི་ཞལ་གྱིས་ངོ་སྤྲད་པའི། སེམས་ཀྱི་རྫོང་སྟོང་པ་ 
རང་ལ་ཡོད་པ་དེ་མཐོང་བ་དེ་ནི། ཆོས་ཉིད་ཀྱི་རྫོང་དེ་འཕྲང་དུ་ངོས་ཟིན་པར་བྱ་བ་ཡིན། སེམས་ 
ཀྱི་རྫོང་འཕྲང་ངོས་བཟུང་བའི་གདམས་པ་འདི་ཡིན་ནོ། །རྗེ་འབངས་ཐུགས་ལ་ཆོངས་ཤིག །རྒྱ་
7

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒྱ་རྒྱ། ༈ ལྟ་བའི་རྫོང་འཕྲང་གདམས་པ། ཉོན་ཅིག་སྐལ་ལྡན་རྣམས། ལྟ་བའི་རྫོང་དང་ལྟ་ 
བའི་འཕྲང་མ་ཤེས་ན། ཆོས་ཉིད་ཀྱི་དོན་ཁོང་འོག་ཏུ་མི་ཆུད། ལྟ་བའི་རྫོང་ཞེས་བྱ་བ་ནི། ཆོས་ 
ཉིད་བྱང་ཆུབ་སེམས་མ་བཅོས་ཕྱོགས་ལྷུང་མཐའ་དང་བྲལ། སངས་རྒྱས་ཀྱིས་མ་མཛད། སེམས་ 
ཅན་གྱིས་མ་བཅོས་པ། རང་བཞིན་ལྷུན་གྱིས་གྲུབ་པ། ཡེ་ནས་གནས་པ་དེ་ཡིན། ལྟ་བའི་འཕྲང་ 
ཞེས་བྱ་བ་ནི། ཆོས་ཉིད་གཞན་ན་མེད། རང་གི་སེམས་ལ་བལྟས་པས་ཁ་དོག་དང་དབྱིབས་དང་། 
མཚན་མ་མེད་པ་ལས། རིག་ཅིང་གསལ་བ་གཅིག་ཏུ་མཐོང་བའི་དུས་སུ༑ རང་ལ་ཡོད་པ་དེ་རང་ 
གིས་བལྟས་པས་རང་གིས་མཐོང་།དེ་སངས་རྒྱས་ཀྱི་ཐུགས་སེམས་ཅན་གྱི་སེམས་འཁོར་འདས་
ཀྱི་རྩ་བར་ངོ་ཤེས་པས་ལྟ་བའི་རྫོང་ལྟ་བའི་འཕྲང་དུ་ངོས་ཟིན་བྱ་བ་ཡིན། ལྟ་བའི་རྫོང་འཕྲང་ 
ངོས་བཟུང་བའི་གདམས་པའོ། །རྒྱ་རྒྱ་རྒྱ། སྒོམ་པའི་རྫོང་འཕྲང་གདམས་པ། ཉོན་ཅིག་སྐལ་ 
ལྡན་རྣམས། བྷཻ་པའི་རྫོང་འཕྲང་མ་ཤེས་ན་བྷཻ་མི་ཤེས། བསྒོམ་པའི་རྫོང་འཕྲང་ནི། སེམས་ཐ་མལ་ 
པའི་ཤེས་པ་མ་བཅོས་པར་གློད་ནས་བཞག་པས། ཐ་མལ་གྱི་རྣམ་རྟོག་འགྱུ་བྱེད་འགགས་ནས་ 
སེམས་བདེ་གསལ་གྱི་ངང་ལ་གནས་པ་དེ་ཡིན། དེ་ཡང་བླ་མས་གདམས་པ་བཏབ་པས། སེམས་ 
མི་གནས་པ། གནས་པ་དེ་བྷཻ་པའི་རྫོང་བྱ་བ་ཡིན། སྒོམ་པའི་འཕྲང་ནི། སེམས་ལར་གནས་སུ་མི་ 
འདོད་དེ། ཡིད་ཀྱིས་བསྐྱོད་ནས་རྣམ་རྟོག་དྲན་རིག་ཏུ་འཕྲོ། རྣམ་ཤེས་བྱིང་བསྡུ་ནས་བྱིང་རྨུག་ 
གཉིད་དུ་འགྲོ་བས། བྱིང་རྒོད་གཉིས་བྱ་བ་བྷཻ་པའི་དགྲ་ཡིན། དེ་གཉིས་ཀ་ཡང་བཅོས་པས་བློས་ 
སྒོམ་དུ་འགྲོ་བས། རྒོད་པ་གློད་པས་ཆོས་ཉིད་གསལ་བ་ཡིན། རང་བྱུང་རང་ཞིར་འགྲོ་བ་ཡིན། 
བྱིང་བ་ཤེས་པ་དཔང་གཏོད་པས། རང་སེམས་སུ་འགྲོ་བ་ཡིན། མདོར་ན་བྱིང་རྒོད་ལ་སྐྱོན་དུ་མ་ 
བལྟས་པས་རང་བྱུང་རང་ཞིར་བཞག་པས་ཆོས་ཉིད་ཀྱི་ངང་དུ་འགྱུར་རོ། །སྒོམ་པ་རྒྱུན་ཆད་མེད་ 
པས་སྒོམ་པའི་རྫོང་འཕྲང་དེས་ཟིན་པ་ཡིན། བྷཻ་པའི་རྫོང་འཕྲང་ངོས་བཟུང་བའོ། །རྒྱ་རྒྱ་རྒྱ། 
སྤྱོད་པའི་རྫོང་འཕྲང་གདམས་པ། ཉོན་ཅིག་སྐལ་ལྡན་རྣམས། སྤྱོད་པའི་འཕྲང་མ་ཤེས་ན་ལམ་དུ་ 
ཁྱེར་མི་ཤེས། སྤྱོད་པའི་རྫོང་ཞེས་བྱ་བ་གོང་དུ་མཉམ་བཞག་བྷོ་པའི་ཉམས་དེ་རྗེས་ལ་ཡང་རྒྱུད་ 
ལ་སྐྱེས་པ་དེ་ཡིན། སྤྱོད་པའི་འཕྲང་ཞེས་བྱ་བ་ནི། བྷོ་པའི་ཉམས་དེ་དང་པོ་བསྒོམ་བཏང་མ་ཐོག་ 
གི་རྗེས་ལ་ལྟ། དེ་ནས་འགྲོ་འཆག་ཉལ་འདུག་ལ་ལྟ་སྟེ། མཉམ་གཞག་གི་ཉམས་མ་ཤོར་བར་བྱ།
8

༄༅། །ཟབ་གཏེར་ཆོས་ཀྱི་མཛོད་ཁང་།
མཉམ་གཞག་ལ་བྱུང་ཡང་རྗེས་ཐོབ་ལ་མ་བྱུང་ན། ཆོས་སྤྱོད་གང་བྱེད་དེ་འགྲིབ་འོང་བ་ཡིན་ནོ། ། 
མཉམ་གཞག་གི་ཉམས་རྗེས་ཐོབ་སྤྱོད་ལམ་དུས་མ་བྲལ་ན། སྤྱོད་པའི་རྫོང་སྤྱོད་པའི་འཕྲང་དུ་ 
ངོས་ཟིན་པ་ཡིན་ཏེ། སྤྱོད་པའི་རྫོང་སྤྱོད་པའི་འཕྲང་ངོས་གཟུང་བའི་གདམས་ངག་གོ ། རྒྱ་རྒྱ་རྒྱ། 
འབྲས་བུའི་རྫོང་འཕྲང་གདམས་པ། འབྲས་བུའི་རྫོང་དང་འབྲས་བུའི་འཕྲང་མ་ཤེས་ན། ཆོས་ལ་ 
ཐོབ་པ་མི་སྐྱེ། དེ་ལ་འབྲས་བུའི་རྫོང་ནི༑ ཆོས་སྐུ་ལོངས་སྐུ་སྤྲུལ་སྐུ་གསུམ་སངས་རྒྱས་ཡིན་པ་ལ། 
སངས་རྒྱས་སྐུ་དང་ཡེ་ཤེས་མཚན་དང་དཔེ་བྱད་དང་ལྡན་པ། སེམས་ཅན་གྱི་དོན་རྩོལ་མེད་དུ་ 
མཛད་པ་གཅིག་ཐོབ་དགོས་སོ། །འབྲས་བུའི་འཕྲང་ནི། དེ་ཡང་འོག་ནས་བསྒྲུབས་པས་གྲུབ་པ་མ་ 
ཡིན་ནོ། །རང་སེམས་སྐུ་གསུམ་དུ་རྟོགས་དགོས་སོ། །ཆོས་སྐུ་སྐྱེ་བ་མེད་པ་དེ་སེམས་ཉིད་སྟོང་ 
པར་རྟོགས། སྐུ་གཉིས་སྐྱེ་མེད་ཀྱི་རྩལ་ལས་དུག་ལྔ་གནས་སུ་གྱུར་པས། ཡེ་ཤེས་ལྔ་རུ་འཆར་བ་ 
ལོངས་སྤྱོད་རྫོགས་པའི་སྐུ་གདུལ་བྱ་ལས་དག་པ་ལ་འཆར་བ། ད་ལྟའི་རྣམ་རྟོག་སྣ་ཚོགས་གང་ 
ལ་གང་འདུལ་དུ་སྤྲུལ་ནས་འགྲོ་བ་སེམས་ཅན་གྱི་དོན་བྱེད་པར་འགྱུར་བ་ཡིན་ནོ། །སྐུ་གསུམ་རང་ 
ལ་རང་ཆས་སུ་ཡོད་པས། རྣལ་འབྱོར་པ་ལུས་བོར་བ་དང་། སྐུ་གསུམ་ཤུགས་ལ་འཆར་ཏེ་འབྲས་ 
བུའི་རྫོང་འཕྲང་དུ་ངོས་ཟིན་པ་ཡིན་ནོ། །འབྲས་བུ་ངོས་བཟུང་བའི་གདམས་ངག་གོ །རྒྱ་རྒྱ་རྒྱ། 
དེ་ནས་སློབ་དཔོན་པདྨས་མངའ་བདག་རྗེ་འབངས་རྣམས་ལ་གདམས་པ། ཉོན་ཅིག་སྐལ་ལྡན་ 
རྣམས། ཚེ་ལ་ལོང་མེད་གདམས་པ་ཉམས་སུ་ལོངས། ཆོས་ཤེས་པས་མི་ཕན་ནན་ཏན་བསྐྱེད། 
བསོད་ནམས་འདུ་འཛི་བར་ཆད་ཡིན་པས་སྤངས་ལ་ཆོས་ཚུལ་བཞིན་དུ་སྤྱོད། ང་རྒྱལ་དྲེགས་པས་ 
ཆོས་ལ་སྒྲིབ་པས་དམན་ས་ཟུང་ལ་ཆོས་དང་བསྟུན། ནོར་རྫས་མངའ་རིས་འཁོར་བའི་འདམ་རྫབ་ 
ཡིན་པས་ཆོས་ཀྱི་ཕྱོགས་སུ་གཞོལ། མཐུ་དང་དྲེགས་པ་ངན་སོང་གསུམ་གྱི་རྒྱུ་ཡིན་པས། སངས་ 
རྒྱས་ཆོས་གཞུང་བཞིན་དུ་སྤྱོད། དེ་ལྟར་མི་བྱེད་བོད་ཀྱི་བནྡེ་ཀུན། ཚིག་དང་ཐ་སྙད་དོན་མ་གོ 
གཞི་ལ་ལྟ་བ་བྱས་ནས་གླེན་སྒོམ་བྱེད། ཉམས་མྱོང་ཁ་ལ་ཁྱེར་ནས་སྤྱོད་པ་ཐོད་རྒལ་དུ་བཏང་། 
སྤྱོད་པ་རྩིང་ཞིང་ཆོས་སྤྱོད་ཁྱད་དུ་གསོད། དུག་ལྔ་རང་ཁར་སྤྱོད་ཅིང་གསང་སྔགས་ལམ་ཡིན་ 
ཟེར། ཁ་ལྟ་ཆེ་ལ་ཆོས་ཉིད་འཕྲང་མི་ཆོད། དེ་རྣམས་ལག་ཏུ་བདག་གི་ཆོས་མ་བཏང་། བོད་ཀྱི་ 
རྗེ་འབངས་ཐུགས་ཀྱི་དཀྱིལ་དུ་ཆོངས། ཞེས་སློབ་དཔོན་པདྨས་རྗེ་འབངས་ཉི་ཤུ་རྩ་ལྔ་ལ་གདམས་
9

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའོ། །མཁར་ཆེན་བཟའ་མཚོ་རྒྱལ་བདག་གིས་ཡི་གེར་བཏབ། ཕྱི་རབས་གང་ཟག་བློ་ལྡན་གཅིག་ 
དང་འཕྲད་པར་ཤོག 《 སྒྲི༔
སློབ་དཔོན་པདྨ་འབྱུང་གནས་མུ་ཏིག་ཤེལ་གྱི་སྤ་མ་གོང་དུ་བཞུགས་པའི་དུས། སློབ་དཔོན་ 
གནུབས་ནམ་མཁའི་སྙིང་པོ་ཞེས་བྱ་བ་སྐུ་མཐུ་ཆེན་དུ་གྲགས་པ་དེས། ལས་སུ་མཐུ་སྒྲུབ། འབྲི་ 
སེན་མཁར་བ་དང་འགྲས་ནས། ནང་གཅིག་ཕོ་མོ་ལྔ་བཅུ་རྩ་བརྒྱད་ཀྱིས་གཡག་གཅིག་བསད་ 
ནས་དམག་ཕབ་སྟེ། སློབ་དཔོན་གསོད་པར་བགྲོས་ཏེ། ལྟོ་བཤམས་པ་ལས་དྲུག་མ་གཏོགས་པ་ཤི་ 
ནས། སློབ་དཔོན་དགོངས་པ་མ་བདེ་ནས་སློབ་དཔོན་པདྨ་ལ་བཤག་པ་བྱས། ཚོགས་ཀྱི་འཁོར་ལོ་ 
བཤམས་ནས་ཞུས་པ། སློབ་དཔོན་ཆེན་པོ་ལགས། མཐུའི་རྣམ་སྨིན་གྱིས་མི་གོས་པའི་གདམས་ 
ངག་ཅིག་ཞུ་འཚལ། ཞེས་གསེར་སྲང་གང་ལ་མཎྜལ་བྱས་ནས་ཞུས་པས། སློབ་དཔོན་གྱིས་གདམས་ 
པ་གནང་བ། སྐལ་ལྡན་སྒྲུབ་པ་པོ་ཉོན་ཅིག མཐུའི་རང་བཞིན་མཁས་ཤིང་རྟོགས་ལས་བྱུང༌། དེ་ 
ཉིད་བྱང་ཆུབ་སེམས་དང་མ་ལྡན་ན་གནོད་སྦྱིན་སྲིན་པོའི་མཐུ་འདྲ་ཅི་མ་རུང་། དེ་ལ་ཆོས་ཉིད་ 
མཉམ་པ་ཉིད་ལ་ང་བདག་དང་དགྲ་གཉེན་མེད་ཀྱང་མ་རྟོགས་ལོག་པར་རྟོག་པས་དེ་བཞིན་
སྣང་། དེ་ཡང་མན་ངག་ཚིག་གསུམ་གྱིས་མཐུ་བྱ་དགོས་ཏེ། ཆོས་ཉིད་སྐྱེ་བ་མེད་པར་རྟོགས་པས་ 
སྐྱེ་ཤིའི་རྩ་བ་གཅོད་པའི་མན་ངག་དང་གཅིག རང་བྱུང་གི་ཡེ་ཤེས་ཆེན་པོས་ཐམས་ཅད་དབྱིངས་ 
སུ་སྒྲོལ་བའི་གདམས་ངག་དང་གཉིས། འགྱུར་མེད་གདེང་དང་ལྡན་པས་བསྒྲལ་ཚད་སངས་རྒྱས་ 
པའི་གདམས་ངག་དང་གསུམ། དང་པོ། ཆོས་ཉིད་སྐྱེ་བ་མེད་པར་རྟོགས་པས་སྐྱེ་ཤི་རྩད་ནས་ 
བཅད་པའི་གདམས་ངག་ནི། འཁོར་འདས་ཀྱི་ཆོས་ཉིད་སྐྱེ་བ་མེད་པ་གདོད་དག་པར་གནས་པ་ 
ལ༑ དེ་མ་རྟོགས་པས་འགག་མེད་ཀྱི་རོལ་པར་ཤར་བས། སངས་རྒྱས་དང་སེམས་ཅན་གཉིས་ 
བྱུང་བར་རྟོགས་ཏེ། སངས་རྒྱས་སུ་མ་རྟོགས་ནས་སེམས་ཅན་དུ་ཤོར། དེ་སྐྱེ་བ་མེད་ཅེ་ན། གཞན་ 
ནས་སྐྱེ་རྒྱུ་མེད་པ་ཅིག་མ་ཡིན་ཏེ། རང་གི་སེམས་ཉིད་འདི་དང་པོ་གང་ནས་བྱུང་། བར་དུ་འདི་ 
ན་གནས། ཐ་མར་འདིར་འགྲོ་བ་བཙལ་བས་མ་རྙེད། བལྟས་པས་མི་མཐོང་། ཅིར་ཡང་མ་གྲུབ་ 
པས་སྟོང་པ་དེ་ལ་སྐྱེ་རྒྱུ་དང་འཆི་རྒྱུ་གང་ཡང་མི་འདུག་པས། དེ་རྟོགས་ཤིང་གདེང་དང་ལྡན་པའི་
ཚེ་སྐྱེ་འཆི་མི་སྲིད། མ་སྐྱེས་པས་འཆི་མི་སྲིད་པས་སྐྱེ་འཆི་རྩད་ནས་ཆོད་པ་ཡིན་ནོ་གསུངས་སོ། །
10

༄༅། །ཟབ་གཏེར་ཆོས་ཀྱི་མཛོད་ཁང་།
གཉིས་པ། རང་བྱུང་གི་ཡེ་ཤེས་ཆེན་པོས་ཐམས་ཅད་དབྱིངས་སུ་བསྒྲལ་བ་ནི། རང་གི་སེམས་ཉིད་ 
སྐྱེ་བ་མེད་པ་གཅིག་ཡིན་པ་ལ། དེ་ལ་དུག་ལྔ་དང་འཛིན་པ་སྣ་ཚོགས་སུ་ཤར་བས། ཞེ་སྡང་ཕྲག་ 
དོག་ལས་ཡུལ་བྱས་ནས་དགྲར་སྣང༌། དེ་ལ་སོགས་པ་བདག་འཛིན་གྱི་རྟོག་པ་སྣ་ཚོགས་བཀག་
པས་མི་ཁེག་པར་འདུག རང་བྱུང་དུ་འཆར་ཏེ་ཞེ་སྡང་སྐྱེ་བའི་བའི་དུས་རང་ཤར། ཞེ་སྡང་ངོ་བོ་ 
སྟོང་པ་ཡིན་པས་ཞེ་སྡང་མ་སྤངས་རང་སར་དག ཞེ་སྡང་རང་བྱུང་གི་ཡེ་ཤེས་སུ་ཤར། དགྲ་ལ་ཞེ་ 
སྡང་སྐྱེ་རྒྱུ་མེད་པས་དགྲ་རུ་འཛིན་པ་རང་སར་དག སྐལ་ལྡན་སྒྲུབ་པ་པོ་ཉོན་ཅིག སྤྱིར་སངས་ 
རྒྱས་ཀྱི་བསྟན་པ་གཉན་ཅིང་བྱིན་ཆེ་བ། སྲུང་བ་ལ་བདེ་བར་གཤེགས་པ་རྣམས་ཀྱི་བྱིན་རླབས་ 
ཀྱིས་བསྟན་སྲུང་མང་དུ་གསུངས་པ་ལ། འདི་དག་ཞེ་སྡང་རང་ག་མར་བྱ་མི་རུང་སྟེ། རྩ་བ་བྱང་ 
ཆུབ་སེམས་ཀྱིས་ཟིན་དགོས་གསུངས། དེ་ལ་གསུམ།
འཁྲུལ་པ་རྩད་ནས་གཅོད་པའི་གདམས་ངག་དང༌། འཁྲུལ་སྣང་རྩད་གཅོད་པའི་གདམས་ངག་ 
དང་། གཉིས་འཛིན་རྩད་ནས་གཅོད་པའི་གདམས་ངག་གོ །དང་པོ། འཁྲུལ་པ་རྩད་ནས་གཅོད་ 
པའི་གདམས་ངག་ནི། གཞི་ཡེ་ནས་གནས་པའི་ཆོས་ཉིད་ལ་སངས་རྒྱས་དང་སེམས་ཅན་གང་ཡང་ 
མ་གྲུབ་པ་གཅིག་ཡིན་པ་ལ། རྟོགས་ཏེ་སངས་རྒྱས་དང༌། མ་རྟོགས་ཏེ་སེམས་ཅན་དུ་མ་བྱུང་། དེ་ 
ལ་རྟོགས་པའི་ཐབས་ནི། སེམས་འདི་ཡེ་ནས་གདོད་མ་ནས་སྟོང་པ་རང་བྱུང་རང་ཤར་ངོ་བོ་མེད་ 
པ༑ ཕྱི་ནང་ཕྱོགས་ཆ་མེད་པ་གཅིག་ཡིན་པ་ལ། དེ་ངོ་མ་ཤེས་པས་སྣང་བ་རང་རྒྱུད་པ་ལ་གཉིས་ 
འཛིན་གྱི་བློས་བཟུང་བས། སེམས་ཅན་དུ་འཁྲུལ་པ་ཡིན་པས། སེམས་གསལ་ལ་སྟོང་པ་དེ་ལ་ 
འབྱུང་བ་རིག་པ་ཡིད་སེམས་རྟོག་པ་ཤེས་རབ་དེ་རྣམས་གང་གང་སྐྱེས་ཀྱང་། དེ་དག་གི་རྩ་བ་
རྩད་བཅད་པས་གང་ནས་ཀྱང་མ་བྱུང༌། ཀ་ནས་དག་སྟེ་སྟོང་གསལ་དག་ཀློང་གི་ཆོས་ཉིད་ངང་ 
ལས་རྩོལ་བ་མེད་པར་བཞག་པས། སྟོང་གསལ་ཐ་སྙད་མིང་ལས་འདས་པ་འཁྲུལ་པ་རྩད་ནས་བཅད་ 
པའི་གདམས་ངག་ཡིན་གསུངས། འཁྲུལ་སྣང་རྩད་ནས་བཅད་པ་ནི། སྒོ་ལྔའི་ཡུལ་དུ་ཅི་སྣང་ 
ཡང་། །ཞེན་ཆགས་དགག་སྒྲུབ་མི་བྱ་སྟེ། །ཡུལ་སེམས་གཟུང་འཛིན་གཉིས་མེད་པའི། །སྣང་བ་སོ་ 
སོར་བཞག་པ་ལ། དབྱེ་བསལ་སྤང་ལེན་མེད་པ་སྟེ། །འདོད་ཆགས་ལ་དེ་ལྟར་ཤེས་པས་གཉེན་དུ་ 
འཛིན་པ་རང་སར་དག ཞེ་སྡང་ལ་དེ་ལྟར་ཤེས་པས་དགྲ་རུ་འཛིན་པ་རང་སར་དག གཏི་མུག་
11

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་དེ་ལྟར་ཤེས་པས་ལོག་རྟོག་ཏུ་འཛིན་པ་རང་སར་དག ང་རྒྱལ་ལ་དེ་ལྟར་ཤེས་པས་བདག་ཏུ་ 
འཛིན་པ་རང་སར་དག ཕྲག་དོག་ལ་སྦྱོར་མཐོ་དམན་དུ་འཛིན་པ་རང་སར་དག དུག་ལྔ་ཆོས་ 
ཉིད་ཀྱི་ཀློང་དུ་གྲོལ་བས་ལས་ཀྱི་རྣམ་པར་སྨིན་པ་འོང་མི་སྲིད་གསུངས། གསུམ་པ། འགྱུར་མེད་ 
གདིང་དང་ལྡན་པའི་ཡོན་ཏན་ནི། བསྒྲལ་ཚད་སངས་རྒྱས་པའི་གདམས་ངག་ནི། དགྲའི་རྩ་བ་ 
བདག་འཛིན་འགོང་པོ་ཡིན། དགྲའི་བསྡོང་ཟླ་རྣམ་པར་རྟོག་པ་ཡིན། དགྲའི་རྒྱབ་རྟེན་ཉོན་མོངས་ 
བརྒྱད་ཁྲི་བཞི་སྟོང་ཡིན། དགྲ་བོ་འདི་དག་སྡེ་དང་བཅས་པ་བསད་པའི་ཐབས། ཆོས་ཉིད་སྐྱེ་ 
མེད་ཀ་དག་སྒྲུབ་པ་པོས། །ཆོས་ཅན་མི་འགྱུར་ཕུར་པ་ལག་ཏུ་ཐོགས། །རང་ཤར་རང་སར་གྲོལ་ 
བའི་སྲོག་སྔགས་བཟླ། །དབྱིངས་ཀྱི་ཨེ་ནང་ཡིད་ཀྱི་ལིང་ག་ལ། །ཉམས་ལེན་བརྩོན་པ་དྲག་པོའི་ 
ཐུན་བརྡེགས་པས། །ང་བདག་འགོང་པོ་ཡིད་ཀྱི་རྣམ་ཤེས་བསད། རང་བྱུང་ཡེ་ཤེས་ཆེན་པོའི་ཐོག་ 
འཕངས་པས། །འགོང་པོ་ང་བདག་འཛིན་བྱེད་སྙིང་ལ་ཕོག །བདག་མེད་འཛིན་མེད་རང་གྲོལ་ 
དབྱིངས་སུ་བསྒྲལ། །མི་འགྱུར་ཕུར་པས་ཇོ་བོ་དུག་གསུམ་བསད། །རྩ་བཅད་སྐུ་གསུམ་རྒྱལ་བའི་ 
ཞིང་དུ་བསྒྲལ། །རང་ཤར་དྲག་སྔགས་ཐུན་གྱིས་རྣམ་རྟོག་བརླགས། །དུག་ལྔ་སྐུ་ལྔའི་ཀློང་དུ་ཡེ་ 
ནས་བསྒྲལ། །རང་སངས་ཐུན་གྱིས་བརྒྱད་ཁྲི་བཞི་སྟོང་གི །ཉོན་མོངས་བརླགས་ཤིང་བདག་འཛིན་ 
ཐམས་ཅད་སངས། །མ་སྤངས་མི་གནས་བདེ་ཆེན་ཀློང་དུ་བསྒྲལ། །དགྲ་ཡི་རྩ་བ་ང་བདག་འགོང་ 
པོ་བསད། །རྩ་བ་དེ་སོད་དགྲ་རྣམས་དུས་གཅིག་སོད། །དེ་ལ་མཐུ་ཆེན་ཞེས་ཀྱང་བྱ་བར་བཤད། ། 
དེ་ལྟར་ཤེས་ན་མཁས་ཤིང་རྟོགས་པའི་མཐུ། །སྲིད་གསུམ་འགྲན་ཟླ་མེད་པ་རྒྱལ་བའི་མཐུ། །
ཞེས་བྱ་སྟེ། བསྒྲལ་ཚད་སངས་རྒྱས་པའི་མན་ངག་ཡིན་ནོ་གསུངས། དུས་ངན་གྱི་སྔགས་པ་མཐུ་ 
བོ་ཆེར་གྲགས་པ་ཁ་ཅིག་ཁ་ཙམ་ཚིག་ཙམ་ལ་མཐུ་བྱེད། ཉོན་མོངས་པ་དུག་ལྔ་རང་ཁར་བཏང་། 
ཞེ་སྡང་ལ་གཙོ་བོར་བྱས་ནས་ཞེ་སྡང་རང་ཁར་བཏང༌། ཞེ་སྡང་གཙོར་བྱས་འཇིག་རྟེན་སྲོག་ཆགས་ 
བསད་ནས་ཁྲག་གཏོར་དམར་གཏོར་བཏང་། ངན་སྔགས་དྲག་སྔགས་མང་པོ་བཟླས་པས་དགྲ་ཇི་ 
སྙེད་ཤི་ཡང་རང་ཉིད་ཁོ་ན་ཐུབ་པ་ཡིན་ཏེ། ཚེ་ཕྱི་མའང་རྒྱུ་མཐུན་གྱི་འབྲས་བུས་གནོད་བཞིན་ 
སྲིན་པོ་རཱུ་ཏྲའི་ལུས་སུ་སྐྱེས་པས་བག་ཙམ་གཟབ་འཚལ་ལོ། །གནུབས་ནམ་མཁའི་སྙིང་པོ་ཤིན་ཏུ་
དགའ་ཞིང་ངོ་མཚར་སྐྱེས་སོ། །སློབ་ད་པོན་ལ་ཕྱག་དང་སྐོར་བ་བྱས་ནས་ཞབས་སྤྱི་བོས་བླངས་སོ། །
12

༄༅། །ཟབ་གཏེར་ཆོས་ཀྱི་མཛོད་ཁང་།
མཐུ་བོ་ཆེ་སངས་རྒྱས་པའི་གདམས་ངག་ཇོ་མོ་མཁར་ཆེན་བཟའ་ཡིས་ཡི་གེར་བཏབ་སྟེ། ཕྱི་རབས་ 
ཀྱི་མཐུ་པ་རྣམས་ལ་ལྟ་བའི་གདིང་དུ་བཞག་པའོ། ། རྩྲི སཱ་མཱ་ཡཱ་རྒྱ་རྒྱ་རྒྱ། 
སློབ་དཔོན་པདྨ་འབྱུང་གནས་མཆིམས་ཕུའི་ཡང་དབེན་དུ་བཞུགས་པའི་ཚེ། སློབ་དཔོན་དཔལ་
གྱི་སེང་གེ་ཞེས་བྱ་བ་དེས། ལ་སྟོད་བྱང་གི་འབྲོག་པ་དང་འགྲས་ནས་སེར་བ་བྱ་ངང་པའི་སྒོ་ང་ཙམ་ 
ཉི་མ་ཕྱེད་སྐབས་ཤིག་ལ་ཕབ་པས། མི་ཕྱུགས་ཐམས་ཅད་འཆི་ནས་སློབ་དཔོན་ལ་ཚོགས་འཁོར་ 
བྱས། བཤགས་པ་བགྱིས་ཏེ་གདམས་ངག་ཞུས་པ། སློབ་དཔོན་ཆེན་པོ་ལགས། བདག་གིས་སེར་བ་ 
ཕབ་པས་རྣམ་སྨིན་ཆེན་པོ་བསགས། དེའི་རྣམ་སྨིན་གྱིས་མི་གོས་པའི་གདམས་ངག་ཞུ་འཚལ། ཞེས་ 
ཞུས་པས། སློབ་དཔོན་གྱིས་གདམས་པ་གནང་བ་འདིའོ། །ཆོས་ཉིད་སྣང་ལ་རང་བཞིན་མེད། 
འཁྲུལ་པའི་སྣང་བ་ཐམས་ཅད་ཀ་ནས་དག་པས་རྩ་བ་ཆོད་པ་ཡིན་གསུངས། གཉིས་འཛིན་རྩད་ 
ནས་བཅད་པ་ནི། ཡུལ་དང་སེམས་གཉིས་སུ་འཛིན་པ་དང༌། དགྲ་གཉེན་གཉིས་སུ་འཛིན་པ་ 
དང་། ཆགས་སྡང་གཉིས་སུ་འཛིན་པ་དང་། སྤང་བླང་གཉིས་སུ་འཛིན་པ་དང་། བདེ་སྡུག་གཉིས་ 
སུ་འཛིན་པ་དང་། གཉིས་འཛིན་ཐམས་ཅད་འཁོར་བའི་རྒྱུ་ཡིན། སེམས་ཉིད་གསལ་སྟོང་དངོས་ 
ཅིའི་ངོ་བོར་ 
པོ་མེད་པ་ཡིན། སྟོང་པ་ཅིར་ཡང་གྲུབ་པ་མེད། ཅང་མེད་དངོས་མེད་དྭང་སང་ངེ་། 
གྲུབ་པ་མེད་པ། གཉིས་འཛིན་རྟོག་པ་ལས་གྲོལ་བར་གཞག་གོ །དེ་ལས་རིག་པ་གང་འགྱུ་ཡང་ 
ཡུལ་སྣང་ལ་རང་བཞིན་མེད་པར་གྲོལ། སེམས་གསལ་ལ་འཛིན་པ་མེད་པར་གྲོལ། འབྱུང་བ་རང་ 
བྱུང་རང་དངས་སུ་གྲོལ། ཆོས་ཉིད་སྟོང་གསལ་ཀ་དག་ཏུ་གྲོལ། དེ་ལྟར་འཁྲུལ་པ་འཁྲུལ་སྣང་ 
གཉིས་འཛིན་གསུམ་རྩད་ཆོད་པས། ཆོས་ཉིད་བྱང་ཆུབ་སེམས་ཀྱི་སེར་བ་དབབ་པར་བྱ་སྟེ། ཁམས་ 
སུམ་འཁོར་བའི་ས་གཞི་ལ། །ཉོན་མོངས་དུག་ལྔའི་ལོ་ཏོག་རྒྱས། །ང་བདག་གཉིས་འཛིན་འབྲས་ 
བུ་སྨིན། །མ་རིག་སྡུག་བསྔལ་ཞིང་ཟན་བདག །ཉོན་མོངས་རྟོག་པའི་སེམས་ཅན་རྣམས། །རང་དང་ 
ཡེ་ཤེས་ཀྱི་སྔགས་པས། །ཕྱི་ནང་གཉིས་ཀྱི་ཐོད་པ་རུ། །ཡུལ་སེམས་གཉིས་འཛིན་རྫས་རྣམས་ 
བཅུག །སྙིང་པོ་རང་བྱུང་སེར་འབེབས་ཀྱིས། །སྡིག་པ་རང་ལོག་རཀྴ་བགྲང་། །ཤུགས་འབྱུང་རང་ 
གྲོལ་སེར་སྔགས་བཟླ། །ཆོས་ཉིད་བདལ་ཁྱབ་གཉེན་པོ་རུ། །སྐུ་གསུམ་འགྱུར་མེད་སྒྱེད་པུ་ 
བཙུགས། །མཁའ་ཀློང་རྣམ་དག་ཐོད་པ་རུ། །ལྟ་སྒོམ་སྤྱོད་པའི་ཁྲག་བླུགས་ནས། །ཉོན་མོངས་སྟོང་
13

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་མེ་སྦར་ཏེ། །རང་བྱུང་གསལ་དང་ཐོད་ལུད་ནས། །རང་དང་གཉིས་མེད་ཁྲོས་པ་ཡིས། །ཆོས་ 
ཉིད་ཀློང་ཡངས་ནམ་མཁའ་ལ། །ལོངས་སྤྱོད་རྫོགས་པའི་སྤྲིན་ནག་འཁྲིགས། །འགག་མེད་སྤྲུལ་ 
སྐུའི་སེར་བ་འབེབས། །ཉོན་མོངས་དུག་ལྔའི་ལོ་ཏོག་འཇོམས། །ང་བདག་ཆགས་འཛིན་གྱི་འབྲུ་ 
རྣམས་བརླགས། །མཐའ་དང་མ་རིག་ཐལ་བར་བརླགས། །ཡུལ་སེམས་གཉིས་སུ་མེད་པའི་གནས། ། 
དགག་སྒྲུབ་གཉིས་མེད་སྐྱོ་མར་གནུར། བྱང་ཆུབ་སེམས་ཀྱི་སེར་བ་ཡི། །རྡོག་པོ་རེ་ལ་སངས་རྒྱས་ 
རེ༑ ༑ཁམས་གསུམ་སེམས་ཅན་ལོ་ཏོག་དང་། །སྐྱེ་རྒ་ན་འཆིའི་འབྲས་བུ་བཅོམ། །སྐྱེ་མེད་ངང་དུ་ 
བརླགས་པར་བྱས། །སེར་བ་འབེབས་ན་དེ་ལྟར་ཕོབ། ། གསུམ་པ། དེ་ལྟ་བུའི་དོན་རྟོགས་ནས་སེར་ 
བ་ཕབ་ན། སེར་བ་རྡོག་པོ་རེ་ལ་འཁོར་ལོས་སྒྱུར་བའི་རྒྱལ་པོ་རེ་ཐོབ་པའི་འབྲས་བུ་འབྱུང་ངོ་། །དེ་
ལྟར་མ་ཡིན་པར་ར་རྒལ་ལུག་འཛིང་ཙམ་གྱི་ཕྱིར། སེར་བ་ཕབ་པས་དུད་འགྲོ་དང་སྲོག་ཆགས་ 
ཕྲ་མོ་ཡང་སྲོག་དང་ཕྲལ། ལོ་ཏོག་དང༌། འབྲས་བུ་དང་། སེམས་ཅན་གྱི་ཟས་ཐམས་ཅད་བཅོམ་ 
པས་རྒྱུ་མཐུན་གྱི་འབྲས་བུ་དེ་བསྐལ་པ་སྟོང་དུ་ཡི་དྭགས་དང་། དམྱལ་བར་ལྟུང་བར་འགྱུར་རོ། ། 
དེས་ན་ལྟ་བས་ཟིན་པ་གཅེས་སོ་གསུངས་སོ། །སངས་རྒྱས་ཀྱི་བསྟན་པ་ལ་དགོངས་ནས་འབྲས་བུ་ 
རྫོགས་པའི་སངས་རྒྱས་ཐོབ་གསུངས། རླངས་དཔལ་གྱི་སེང་གེ་རྗེས་སུ་ཡི་རང་ངེས་ཤེས་སྐྱེས་ཏེ་ 
ཕྱག་དང་སྐོར་བ་བྱས་སོ། །ཆུ་འཁྱག་སེར་བ་དབང་རབ་སངས་རྒྱས་པའོ། །ཇོ་མོ་མཚོ་རྒྱལ་གྱིས་ 
ཕྱི་རབས་ཀྱི་དོན་དུ་ཡི་གེར་བཏབ་པའོ། ། རྒྱ་རྒྱ་རྒྱ། དགེའོ། །
14

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཞུས་ལན་བདུད་རྩི་གསེར་ཕྲེང་བཞུགས་ལགས་སོ་ཨང་༔
།3གhÆ5tསློབ་དཔོན་ཆེན་པོ་པདྨ་འབྱུང་གནས་ལ་ཕྱག་འཚལ་ལོ༔ ཨོ་ 
རྒྱན་པདྨ་འབྱུང་གནས་ཞེས་བྱ་བ༔ དུས་གསུམ་སངས་རྒྱས་ཐམས་ཅད་ཀྱི་སྤྲུལ་པ་ཐམས་ཅད་ 
མཁྱེན་པ་རྡོ་རྗེ་ལྟ་བུའི་རིག་འཛིན་ཆེན་པོ་དེ༔ མངའ་བདག་བཙད་པོས་བོད་དུ་གདན་དྲངས་ 
ནས བོད་དུ་བཞུགས་རིང་ལ༔ བདག་མཚོ་རྒྱལ་གྱིས་ལས་རྒྱ་དང་ཞབས་ཏོག་བགྱིས་ཏེ༔ གཞོ་ 
སྟོད་ཏི་སྒྲོ་བྲག་ལ་སྒྲུབ་པ་མཛད་པའི་དུས་སུ༔ ཡང་གསང་བླ་ན་མེད་པ་རྫོགས་པ་ཆེན་པོ་སྙིང་ 
ཐིག་གི་དོན་ངོ་འཕྲོད༔ གནས་ལུགས་ཡིད་དཔྱོད་དུ་མ་ལུས་པར་མངོན་སུམ་དུ་ལྟ་བས་ཐག་ཆོད་
ནས་དེ་ལ་ངོ་མཚར་སྐྱེས་ཏེ་བདག་མཁར་ཆེན་བཟས་ཞུས་པ༔ ཨེ་མ་སློབ་དཔོན་ཆེན་པོ་ལགསཿ
གསང་སྔགས་སྙིང་ཐིག་གི་གནད་ཐམས་ཅད་ངོ་བོ་རང་བཞིན་ཐུགས་རྗེ་གསུམ་དུ་འདུས་འདུག་པས་ 
འདི་གསུམ་ལ་གོལ་ས་མཆིས་སམ་མ་མཆིས་ཞུས་པས་སློབ་དཔོན་གྱིས་བཀའ་བསྩལ་པ༔ མཚོ་
རྒྱལ་ཁྱོད་ཀྱིས་ཞུས་པ་དེ་ཤིན་ཏུ་ལེགས་ཀྱི༔ ཡང་གསང་སྙིང་ཐིག་གི་དོན་ཐམས་ཅད་ངོ་བོ་རང་ 
བཞིན་ཐུགས་རྗེ་གསུམ་དུ་འདུས་པ་ཡིན་ཏེ༔ གང་ཟག་གིས་མ་གོ་ན་འདི་གསུམ་ལ་གོལ་ས་ཡོདཿ 
དེ་ལ་བཞི་སྟེ༔ གོལ་ལུགས༔ གོལ་རྟགས༔ ཉེས་སྐྱོན༔ གོལ་བའི་འབྲས་བུའོ༔ དང་པོ་ངོ་བོའི་གོལ་ 
ལུགས་ནི༔ སྤྱིར་ངོ་བོ་ཞེས་བྱ་བ་དེ་རང་གི་རིག་པའི་གནས་ལུགས་ཅིར་ཡང་གྲུབ་པ་མེད་པའི་སྟོང་ 
གསལ་དུ་ཡེ་གདོད་མ་ནས་ད་ལྟའི་བར་དུ་ཤེས་པ་བཅོས་བསླད་དང་བྲལ་བ་འདི་ཀ་ལྟར་ཡོད་པ་
ཡིན་ཏེ་འདི་ཀའི་སྟེང་དུ་མི་འཇོག་པར གང་ཟག་གིས་སྟོང་ཉིད་དུ་བསྒོམས་པས་སྟོང་འཛིན་གྱི་ 
བློ་དང་མ་བྲལ་བས་སྟོང་པ་ཕྱང་ཆད་བྱ་བར་གོལ་བ་ཡིན་གསུངས༔ དེར་གོལ་བའི་རྟགས་སུ༔ 
ཡར་སངས་རྒྱས་མེད༔ མར་དམྱལ་བ་མེད༔ ཐམས་ཅད་མ་གྲུབ་པས་སྟོང་པ་ཉིད་ཡིན་ཟེར་འོང་ 
གསུངས༔ དེར་གོལ་བའི་ཉེས་སྐྱོན་ནི་ཐམས་ཅད་སྟོང་པར་འདུག་སྙམ་པའི་བློས༔ ཡར་མོས་གུས་
དང་དག་སྣང་སྐྱབས་འགྲོ་སེམས་བསྐྱེདཿ བྱམས་སྙིང་རྗེ་ལ་སོགས་པའི་ཆོས་སྤྱོད་ཀྱི་བྱ་བ་ཐམས་ 
ཅད་བོར་ནས་ཚེ་འདིའི་བྱ་བ་ལ་འཇུག༔ མར་མི་དགེ་བའི་ལས་འཆོལ་ཉོག་ཏུ་སྤྱོད༔ དེར་བདེན་
15

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་ལོག་པར་སྤྱད་པས་འགྲོ་ས་རྡོ་རྗེའི་དམྱལ་བ་ལས་མེད་གསུངས༔ དེ་ལྟར་ལོག་པར་སྤྱད་པའི་ 
འབྲས་བུ་ནི་ཡར་དགེ་བའི་ཕྱོགས་སུ་བདེན་པ་ལོག་པས་མུ་སྟེགས་ཆད་ལྟ་བར་སྐྱེ༔ མར་རྒྱུ་འབྲས་ 
ཀྱི་ཕྱོགས་སུ་བདེན་པ་ལོག་པས་སྡུག་བསྔལ་གྱི་རྒྱ་མཚོར་འཁྱམས་གསུངས༔ མཚོ་རྒྱལ་སྟོང་ཉིད་
རྟོགས་ཟེར་བ་མང་བར་གདའ་སྟེ༔ དོན་དམ་པའི་གནས་ལུགས་རྟོགས་པ་ཉུང་བར་གདའ་གསུངས༔ 
རང་བཞིན་ལའང་གོལ་ས་བཞི་སྟེ དེ་ལ་དང་པོ་རང་བཞིན་གྱི་གོལ་ལུགས་ནི རིག་པ་སྟོང་པའི་ 
རང་མདངས་སྐུ་དང་ཡེ་ཤེས་སུ་གསལ་བ་འདི་ལ སྐུ་ལ་ཞལ་ཕྱག་གམཿ ཡེ་ཤེས་ལ་ཁ་དོག་གམ༔ 
མཚན་མ་རིས་ཅན་དུ་གྲུབ་པ་མེད་དེ༔ སྟོང་པའི་རང་མདངས་གསལ་བའི་ཆ་ཙམ་དུ་གསལ་སྟོང་ 
དབྱེར་མེད་དུ་བཞུགས་ལ༔ གང་ཟག་གིས་གསལ་སྟོང་དབྱེར་མེད་ཟུང་འཇུག་ཏུ་ངོ་མ་ཤེས་པར 
རིག་པ་སྣང་བར་གོལ་བ་བྱ་བ་ཡིན་གསུངས༔ དེར་གོལ་བའི་རྟགས་སུ་ཆོས་སྐད་ཐམས་ཅད་ཡ་ 
བྲལ་གྱི་སྐད་དུ་འོང་༔ ཟུང་འཇུག་གི་སྐད་བསྟན་ན་ཁོའི་ཤེས་པ་ལ་མི་ཤོངས་གསུངས༔ དེར་གོལ་ 
བའི་ཉེས་སྐྱོན་ནི་སྣང་བ་དངོས་པོ་ཅན་དུ་འདུག་སྙམ་པའི་བློས༔ སེམས་ཕྱོགས་ཀྱི་ཆོས་ལ་བློ་མི་ 
འཇུགཿ གྲུབ་མཐའི་ཁ་ཟིན་ཆེ་བས་ཐམས་ཅད་མཁྱེན་པའི་ས་ལམ་དང་བྲལཿ སྣང་བ་ལ་ཨ་ 
འཐས་པས་གྲོལ་རྒྱུ་མེད་པ་ཡིན་གསུངས༔ དེ་ལྟར་གོལ་བའི་འབྲས་བུ་ནི ཕྱི་སྣང་བའི་འོད་གསལ་ 
ལ་ཨ་འཐས་སུ་ཆགས་པས་གཟུགས་ལ་སོགས་པའི་ཁམས་སུ་སྐྱེ༔ ནང་རིག་པ་གསལ་སྟོང་དུ་ངོ་མ་ 
ཤེས་པས་བློ་ཕྱོགས་གཅིག་ཏུ་འཁོར་ཏེ་གྲོལ་བའི་རྒྱུ་མ་མཆིས་གསུངས༔ མཚོ་རྒྱལ་འོད་གསལ་ཟིན་
ཟེར་བ་མང་པོ་གདའ་སྟེ གསལ་སྟོང་ཟུང་འཇུག་འབྱོངས་པ་ཉུང་པར་མཆིས་གསུངསཿ
༈ ད་ཐུགས་རྗེ་ལ་ཡང་གོལ་ས་བཞི་ཡོད་དེ དེ་ལ་དང་པོ་ཐུགས་རྗེའི་གོལ་ལུགས་ནི རིག་ 
པ་སྟོང་གསལ་གྱི་རང་མདངས་མི་འཆར་དགུ་འཆར་གྱི་རྣམ་རྟོག་འདི༔ ཇི་ལྟར་ཤར་ཡང་ངོ་བོ་
རིག་སྟོང་ལས་མ་འདས་ཏེ གང་ཟག་གིས་དེ་ལྟར་མ་གོ་བས་རིག་པ་སྟོང་པར་གོལ་བར་བྱ་བ་ 
ཡིན་གསུངས༔ དེར་གོལ་བའི་རྟགས་སུ་ལུས་ངག་ཡིད་གསུམ་ཚེ་འདིའི་བྱ་བ་ལ་འཇུག་གསུངས༔
དེར་གོལ་བའི་སྐྱོན་ནི་གང་ཤར་གྱི་རྟོག་པ་ཆོས་སྐུར་མ་ཤར་བའི་བློས༔ གང་ཤར་རྣམ་རྟོག་གི་དྲྭ་ 
བས་བཅིངས་པས་དགེ་སྦྱོར་འདྲེདཿ བག་ཆགས་ངན་གོམས་གཙོ་ཆེ་བས་ཚེ་འདི་ཁོ་ན་སྒྲུབ༔ གཉིས་ 
འཛིན་གྱི་ཐེ་ཚོམ་རེ་དོགས་ཀྱི་སྒྲོག་ཏུ་བཅུག་ནས་རང་གིས་རང་འཆིང་བ་ཡིན་གསུངས༔ དེར་གོལ་
16

༄༅། །ཟབ་གཏེར་ཆོས་ཀྱི་མཛོད་ཁང་།
བའི་འབྲས་བུ་ནི༔ རྣམ་རྟོག་གི་གོལ་ས་མ་ཤེས་པས་བག་ཆགས་སུ་ཨ་འཐས༔ རྒྱུ་འབྲས་ཀྱི་ཉེས་
དམིགས་མ་དྲན་པས་ཡེངས་མ་ལམ་ལ་མི་ཚེ་ཟད༔ཤི་ནས་ཁམས་གསུམ་དུ་གོལ་བ་ཡིན་མོདཿ 
རྟོག་པ་མེད་ཟེར་བ་མང་བར་གདའ་སྟེ༔ ཤར་གྲོལ་གྱི་མཚང་རྟོགས་པ་ཉུང་བར་གདའ་གསུངས༔
༈ ཡང་ཇོ་མོས་ཞུས་པཿ གོལ་ས་གསུམ་པོ་དེ་མ་ཆོད་ན་དོན་མི་འདུག་པས་གསུམ་པོ་དེ་ཇི་ 
ལྟར་སྦྱང་ཞུས་པས༔ སློབ་དཔོན་གྱིས་གསུངས་པ༔ མཚོ་རྒྱལ་རིག་པའི་ངོ་བོ་སྟོང་པ་འདི་སུས་ 
ཀྱང་མ་བཅོསཿ རྒྱུ་མེདཿ རྐྱེན་མེད༔ ཡེ་གདོད་མ་ནས་གནས་པ་ཡིན༔ འདི་ལ་བཅས་བཅོས་མ་ 
བྱེད་པར་ཁོ་རང་གར་འདུག་གི་སྟེང་དུ་ཞོག་དང་༔ གོལ་ས་མེད་པ་ཀ་དག་གི་ངང་དུ་སངས་རྒྱས་ 
པ་ཡིན་གྱི་གསུངས༔ དེ་བཞིན་དུ་རང་བཞིན་གསལ་བ་འདི་ཡེ་ནས་སྟོང་པ་དང་དབྱེར་མེད་དུ་ 
ལྷུན་གྱིས་གྲུབ༔ དེའི་རྩལ་ཐུགས་རྗེ་འགག་མེད་གང་ཤར་ཡང་རང་བཞིན་མ་གྲུབ་པས་གསུམ་ཀ་
དབྱེར་མེད་ཟུང་འཇུག་ཆེན་པོར་ཤེས་པར་གྱིས་དང་༔ སྐུ་གསུམ་དབྱེར་མེད་དུ་སངས་རྒྱུ་བ་ཡིན་ 
གསུངས༔ ཡང་ཇོ་མོས་ཞུས་པ༔ ལྟ་སྒོམ་སྤྱོད་པ་གསུམ་གྱི་གོལ་ས་ཇི་ལྟར་ལགས་ཞུས་པས༔ སློབ་ 
དཔོན་གྱིས་གསུངས་པ༔ ཉོན་ཅིག་མཚོ་རྒྱལ༔ དང་པོ་ལྟ་བའི་གོལ་ས་ལ་ལྔ་སྟེ༔ དང་པོ་ལྟ་བ་ 
ཉིད་ཀྱི་གོལ་ས གནས་ཀྱི་གོལ་ས༔ གྲོགས་ཀྱི་གོལ་ས༔ ཉོན་མོངས་པའི་གོལ་ས༔ ཕྱོགས་འཛིན་ 
གྱི་གོལ་སའོ༔ དང་པོ་ལྟ་བ་ཉིད་ཀྱི་གོལ་ས་ནི༔ ཆོས་སྤྱིའི་ལྟ་བ་སྟོང་པ་མཐའ་བྲལ་དུ་འདོད་པ་ 
ལས༔ འདིར་སྙིང་ཐིག་གི་རྣལ་འབྱོར་པ་མངོན་སུམ་རྗེན་པར་འདོད༔ དེ་གཉིས་ཡང་དག་དོན་
དམ་པར་རྟོགས་ན་དབྱེ་བ་མེད་དེཿ མ་རྟོགས་ན་སྤྱིའི་ལྟ་བ་ཡིད་དཔྱོད་ཚིག་གི་ལྟ་བས་དོན་རང་ 
ཐོག་ཏུ་མི་ཕེབ་སྟེ་གོལ་སའི་རྩ་བའི་ལྟ་བ་ཡིན༔ མངོན་སུམ་གྱི་ལྟ་བ་ལ་ཡིད་མ་ཆེས་པར་ཡིད་
དཔྱོད་ཚིག་གི་ལྟ་བ་དོན་དམ་དུ་བྱས་ནས་ཐམས་ཅད་གཏད་མེད་ཡིན་བྱར་མེད་ཡིན༔ མཐའ་
བྲལ་ཡིན་ཟེར་ནས་དགེ་སྡིག་ཐམས་ཅད་འཆོལ་ཉོག་ཏུ་སྤྱོད་ཅིང་ལས་ལ་བཟང་ངན་མེད༔ དགེ་ 
བ་བྱས་པས་ཕན་མ་བཏགས༔ སྡིག་པ་བྱས་པས་གནོད་མ་བསྐྱལ༔ ཐམས་ཅད་མཉམ་ཉིད་ཟང་ 
ཐལ་ཡིན་ཟེར་ནས་ཐ་མལ་ལྟར་སྡོད་དེ༔ དེ་ནི་ནག་པོ་ཁ་འབྱམས་བདུད་ཀྱི་ལྟ་བ་ཞེས་བྱ་སྟེ ལྟ་ 
བ་ཐམས་ཅད་ཀྱི་གོལ་སའི་རྩ་བ་ཡིན༔ མཚོ་རྒྱལ་དེར་མ་གོལ་བར་འདོད་ནཿ མངོན་སུམ་ 
གཉིས་མེད་རང་གསལ་གྱི་ལྟ་བ་དང་༔ རྒྱུ་འབྲས་ཟབ་མོ་ཟུང་འཇུག་ཏུ་སྤྱོད་པ་གལ་ཆེ་གསུངསཿ
17

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ གཉིས་པ་གནས་ཀྱི་གོལ་ས་ནི སྤྱིར་གནས་སྐབས་ཀྱི་ལྟ་བ་རྟོགས་པའི་གང་ཟག་དེས་ 
མཐར་ཐུག་གི་ལྟ་བ་རྟོགས་པ་ཀློང་དུ་འགྱུར་བར་བྱེད་པ་ལ༔ རི་ཁྲོད་དམ་དུར་ཁྲོད་ལ་སོགས་པ་ 
དབེན་ཞིང་དངས་པའི་གནས་སུ་འགྲོ་དགོས་གསུངས༔ གནས་སྐབས་ཀྱི་ལྟ་བ་ཡོད་ཀྱང་དེ་སྐྱོང་ 
བ་ལ་རི་ཁྲོད་མ་འགྲིམས་ན༔ གནས་ངན་པས་ལྟ་བ་གོལ་བ་ཡིན་མོདཿ མཚོ་རྒྱལ་དེར་མ་གོལ་
བར་འདོད་ན་གནས་སྐབས་ཀྱི་ལྟ་བ་རི་ཁྲོད་དུ་སྐྱོངས་དང་གསུངས
༈ གསུམ་པ་གྲོགས་ཀྱི་གོལ་ས་ནི༔ སྤྱིར་གནས་སྐབས་ཀྱི་ལྟ་བ་ཡོད་པའི་གང་ཟག་དེ༔ ཆོས་ 
དང་མཐུན་པ་ཉོན་མོངས་པ་མི་འཕེལ་བའི་གྲོགས་དང་འགྲོགས་དགོས་གསུངས༔ གྲོགས་ངན་དང་
འགྲོགས་ན་ངན་པའི་སྤྱོད་པ་མི་འགོ་མི་སྲིད་དོ་ དེས་ཚེ་འདིར་ཁྲིད་ནས་ལྟ་བ་སྐྱོང་དུ་མི་སྟེརཿ 
ཉོན་མོངས་པ་འཕེལ་བས་གོལ་སའི་རྩ་བ་ཡིན མཚོ་རྒྱལ་དེར་མ་གོལ་བར་འདོད་ན་འབྲེལ་མེད་ 
ཀྱི་གྲོགས་འབྲེལ་ཐག་ཆོད་ལ་གཅིག་པུར་སྡོད་གསུངས
༈ བཞི་པ་ཉོན་མོངས་པའི་གོལ་ས་ནི གནས་སྐབས་ཀྱི་ལྟ་བ་ཡོད་པའི་གང་ཟག་དེས༔ ཉོན་ 
མོངས་པ་འབུར་འཇོམས་སུ་ལམ་དུ་མི་སློང་བས༔ ཕྱི་རོལ་གྱི་རྐྱེན་གང་ཡང་རུང་བས་ཉོན་མོངས་ 
པ་སློང་ངོ་༔ དེར་སྐད་ཅིག་མས་ཀྱང་ལས་ངན་སོགས་ལ༔ ཡུན་དུ་ལོན་ན་ལས་ངན་ལ་སྤྱོད་དེ་ 
ཚོགས་དྲུག་གི་སྣང་བ་ལ་དུག་ལྔས་ལས་ངན་སོ་སོར་བསོག༔ དེ་ཡང་གནས་སྐབས་དང་མཐར་ཐུག་
ཏུ་དེ་དག་གི་འབྲས་བུ་འབྱུང་བས་ཉོན་མོངས་པ་གང་སྐྱེས་ཀྱང་སྐད་ཅིག་མ་ལ་དྲན་པས་བཟུང་
ལ་ཤེས་པ་ལྷོད་ཀྱིས་ཀློད་དེ ཉོན་མོངས་པ་དེ་ལས་གྲུབ་པའི་སེམས་ཅན་ཐམས་ཅད་ལ་བྱམས་ 
པ་དང་སྙིང་རྗེ་བསྒོམ༔ ཉོན་མོངས་པ་དེ་ལམ་དུ་སློང་བར་བྱིན་གྱིས་བརླབ་ཏུ་གསོལ༔ ཅེས་བླ་ 
མ་ལ་གསོལ་བ་གད་པ༔ ཉོན་མོངས་པའི་ས་བོན་དེ་སྔགས་ཀྱིས་སྦྱོར་བ་ལ་ཡི་དམ་དུ་བསྒོམ༔ དེའི་
རྗེས་ལ་ལྟ་བའི་ངང་དུ་གློད་ལ་བསྔོ་བ་དང་སྨོན་ལམ་བྱའོ༔ དེ་ལྟར་ལམ་དུ་སློང་ན་ཡོན་ཏན་ནི་ 
གནས་སྐབས་དང་མཐར་ཐུག་དེ་དག་གི་འབྲས་བུ་ཐོབ༔ དེ་ལྟར་ལམ་དུ་མ་སློང་ན་ཉོན་མོངས་པའི་ 
འདམ་དུ་སོང་ནས་ལྟ་བ་ཀློང་དུ་མི་འགྱུར་ཏེ་གོལ་སའི་རྩ་བ་ཆེ་ཤོས་ཡིན༔ མཚོ་རྒྱལ་དེར་མ་གོལ་ 
བར་འདོད་ན་ཉོན་མོངས་པ་གང་སྐྱེས་ལ་གཉེན་པོ་བརྟེན་ལ་ལམ་དུ་སློང་བར་གྱིས་དང་གསུངས༔
༈ ལྔ་པ་ཕྱོགས་འཛིན་གྱི་གོལ་ས་ནི༔ གནས་སྐབས་ཀྱི་ལྟ་བ་ཡོད་པའི་གང་ཟག་ཐམས་ཅད་
18

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱང་གྲུབ་མཐའ་རང་གཞུང་གི་ལྟ་བ་ཤ་སྟག་ཏུ་གོལ་ནས་ལུང་སྐྱོབ་དང་༔ བདག་གཞན་དང་༔ མཐོ་
དམན་དང་༔ ཕྱོགས་རིས་དང་བཟང་ངན་དུ་ཕྱེ་ནས་སངས་རྒྱས་ཀྱི་ལྟ་བ་མཐའ་བྲལ་ཆེན་པོ་ལ་ 
གང་ཟག་གི་བློ་ཚོད་དང་༔ སྦར་ཚོད་བྱེད་པ་གོལ་སའི་རྩ་བ་ཡིན མཚོ་རྒྱལ་དེར་མ་གོལ་བར་ 
འདོད་ན་ལྟ་བ་མཐའ་གྲོལ་ཀློང་ཡངས་ཆེན་པོར་ཤེས་པར་གྱིས་ཤིག་གསུངས་སོ
༈ དོན་གཉིས་པ་སྒོམ་པའི་གོལ་ས་ལ་ཡང་ལྔ་སྟེ༔ སྒོམ་པའི་ངོ་བོའི་གོལ་ས༔ གནས་དང་ 
གྲོགས་ཀྱི་གོལ་ས༔ སྒོམ་སྐྱོན་གྱི་གོལ་ས༔ ཉོན་མོངས་པའི་གོལ་སའོ༔ དང་པོ་སྒོམ་པའི་ངོ་བོའི་ 
གོལ་ས་ནི༔ བླ་མས་མངོན་སུམ་རྗེན་པར་ངོ་སྤྲད་ཀྱང་སློབ་མས་མ་གོ་སྟེ༔ ངོ་བོ་རང་བཞིན་ཐུགས་ 
རྗེ་གསུམ་ལ་འཕྲིག་མ་ཚུད་དེ་གསལ་སྟོང་དབྱེར་མེད་དུ་ངོ་མ་ཤེས་པས་གོལ་ཏེ དེ་ཡང་བླ་མའི་ 
གདམས་ངག་གི་ལུགས་ལྟར་ཉམས་སུ་བླངས་པས་ལུས་སེམས་ཀྱི་བདེ་བ་བག་ཙམ་སྐྱེས་པ་ལ་ཞེན་
ན་འདོད་ཁམས་ཀྱི་ལྷ་མིར་གོལཿ༔ སེམས་གང་དུ་ཡང་མི་རྟོག་པ་ཙམ་དུ་ཆགས་ན་གཟུགས་ཁམས་ 
ཀྱི་ལྷར་གོལཿ གསལ་བ་ལ་རྟོག་པ་མེད་པར་ཆགས་ན་གནས་གཙང་མའི་ལྷར་གོལ༔ བདེ་བ་
མི་རྟོག་པར་ཆགས་ན་འདོད་ཁམས་ཀྱི་ལྷར་གོལཿ སྟོང་པ་ལ་མི་རྟོག་པར་ཆགས་ན་གཟུགས་མེད་ 
ཀྱི་ལྷར་གོལ༔ དེ་དག་གིས་ནི་ཁམས་གསུམ་དུ་གོལ་བ་ཡིན་ནོ༔ དབང་པོའི་ཡུལ་རྒྱུན་འགག་ན་ 
ནམ་མཁའ་མཐའ་ཡས་སྐྱེ་མཆེད་དུ་གོལ༔ གཉིད་འཐུག་པོ་ལོག་པ་ལྟར་བྱུང་ཚོར་འགགས་ནཿ 
ཅི་ཡང་མེད་པའི་སྐྱེ་མཆེད་དུ་གོལ༔ ཤེས་ངོ་ལ་གསལ་ལ་སྣང་ངོ་ལ་འགགས་ན་རྣམ་ཤེས་མཐའ་ 
ཡས་སྐྱེད་མཆེད་དུ་གོལ་ལོ༔ གསལ་ངོ་ལ་བདེ་བ་བྲེང་ཙམ་ལ་སྣང་ངོ་ལ་ཅི་ཡང་མེད་པ་རྒྱུན་
ཆགས་སུ་སྐྱེ་ན་ཡོད་མིན་མེད་མིན་སྐྱེ་མཆེད་དུ་གོལ་ལོ༔ འདི་དག་ནི་ཞི་གནས་ཕྱོགས་གཅིག་
ཏུ་ལྷུང་བ་ཞེས་བྱ་སྟེ༔ འདི་ནས་ཤི་འཕོས་ནས་ཁམས་གསུམ་དང་རིགས་དྲུག་ཏུ་འཁོར༔ མཚོ་ 
རྒྱལ་སྒོམ་གྱི་གོལ་ས་གཅོད་མ་ཤེས་ན་གླེན་སྒོམ་གྱིས་ཁམས་ལྡོག་པ་ལས་དགོས་པ་མེད་གསུངས༔ 
གཞན་ཡང་ཡུལ་སེམས་སོ་སོའི་སྐྱེ་བོས་མཐོང་བ་ལྟར་འདོད་ན་ཐ་མལ་རང་རྒྱུད་དུ་གོལ༔ ཡོད་
མེད་ཕྱོགས་གཅིག་ཏུ་འཛིན་ན་མུ་སྟེགས་རྟག་ཆད་དུ་གོལ༔ སེམས་ལས་མ་གཏོགས་ཡུལ་གུད་ 
དུ་འདོད་ན་ཉན་ཐོས་རང་རྒྱལ་དུ་གོལ༔ སྣང་བ་སེམས་སུ་འདོད་ན་སེམས་ཙམ་དུ་གོལ༔ སྣོད་ 
བཅུད་ལྷ་རུ་འདོད་ན་སྔགས་སུ་གོལཿ༔ གོལ་སའི་མཐའ་གཅོད་མ་ཤེས་པའི་སྒོམ་གྱིས་ཅི་བྱེད་
19

༄༅། །ཨོ་རྒྱན་རྗེ་འབངས་་འ འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསུངས༔ འོ་ན་གོལ་ས་གཅོད་པའི་ཐབས་ཤིག་ཞུ་ཞུས་པས༔ གུ་རུའི་ཞལ་ནས༔ མཚོ་རྒྱལ་དེར་ 
མ་གོལ་བར་འདོད་ན༔ དང་པོ་ཐོས་པ་རྒྱ་བསྐྱེདཿ བར་དུ་ངོ་སྤྲོད་གདམས་པ་གནད་དུ་ཚུད་པར་ 
བྱ༔ ཐ་མར་ཉམས་སུ་ལེན་པའི་དུས་སུ་གོང་གི་གོལ་ས་དེ་ཚོ་བསམ་གཏན་ལ་ཞེན་ཅིང་ཆགས་པ་
ཡིན་མོད་དཔེ་ནི་རི་བོང་ཁྲ་ཚང་དུ་ཉལ་བ་དང་༔ མདའ་མཁན་གྱི་བསམ་གཏན་དང་འདྲ་བར་
གྲོལ་རྒྱུ་མེད༔ ཉམས་ཀྱི་སྣང་བ་ལ་ཅི་ཤར་ཡང་གང་ཤར་གྱི་ཐོག་ཏུ་བཅས་བཅོས་དང་རེ་དོགས་ 
དགག་སྒྲུབ་མེད་པར༔ དེ་རང་ཐོག་ཏུ་ཀློད་ལ་ཞོག་དང་གང་ཤར་ལ་འཛིན་པ་མེད་ན་གོལ་སར་ 
ལྟུང་རྒྱུ་མེད་གསུངས༔
༈ གཉིས་པ་གནས་དང་གྲོགས་ཀྱི་གོལ་ས་བསྟན་པ་ནི༔ སྒོམ་ཡོད་པའི་གང་ཟག་དེ་གནས་ 
མཚན་ཉིད་དང་ལྡན་པར་བསྒོམ་དགོས༔ གནས་དགོན་འདུ་འཛི་ཅན་དང་ཉོན་མོངས་པ་གྲྭ་རྒྱས་ 
པའི་སར་བསྡད་ནཿ གྲིབ་དང་དཀོར་དང་ཆགས་སྡང་གིས་ཉོན་མོངས་པའི་དབང་དུ་འགྲོ གྲོགས་ 
ངན་པ་དང་འགྲོགས་ན་སྒོམ་གྱི་སྐྱེད་འཕེལ་ཆད༔ རང་སྡུག་རང་གིས་ཉོ་བ་ཡིན༔ མཚོ་རྒྱལ་ཆོས་
གཤའ་མ་ཞིག་བྱེད་ན་གནས་ངན་པ་དང་གྲོགས་ངན་པ་ལ་སོགས་འཁྲི་བ་བཙན་ཆོད་དུ་སྤོང་པ་
རང་ཟབ་བོ་གསུངས
༈ གསུམ་པ་སྒོམ་སྐྱོན་གྱི་གོལ་ས་ནི སྒོམ་སྐྱོང་བའི་དུས་སུ་བྱིང་བ་དང་༔ རྒོད་པ་དང་༔ 
འབྱམས་པ་དང་གསུམ་ཡོད་དེ༔ བྱིང་བ་ལ་གནས་ཀྱིས་བྱིང་བ༔ གྲོགས་ཀྱིས་བྱིང་བ༔ དུས་ཀྱིས་ 
བྱིང་བ༔ ཟས་ཀྱིས་བྱིང་བ༔ འདུག་སྟངས་ཀྱིས་བྱིང་བ༔ སྒོམ་གྱིས་བྱིང་བ་དང་དྲུག་ཡིན༔ དང་ 
པོ་གནས་ཀྱིས་བྱིང་བ་ནི ནགས་རོང་དམའ་མོ་དང་༔ ཡུལ་གྲོང་ཉམས་གྲིབ་ཅན་དུ་བསྡད་པས་ 
ཤེས་པ་རྨུགས༔ ཐིག་ལེ་མི་གསལཿ༔ རིག་པ་འཐུམས༔ གཉིད་ཆེ༔ ལུས་ལྕི༔ དེ་ལ་ཁྲུས་དང་ 
བཤགས་པ་བྱ༔ གནས་དྭངས་ཤིང་མཐོ་བའི་སར་འགྲོ༔ འདུག་ས་གཡེལ་སར་བསྒོམ༔ གློ་སྐར་གྱི་ 
སེར་བུ་དབྱེ༔ དམིགས་པ་གངས་ཀྱི་རྩེ་མོ་ན་ཡོད་པ་ལ་སེར་བུ་རྡེག་པར་བསྒོམཿ དེས་སེལ་ལོ 
གཉིས་པ་གྲོགས་ཀྱིས་བྱིང་བ་ནི མི་གྲིབ་ཅན་དང་ལྷན་ཅིག་བསྡད་པའམ༔ ཕྱག་རྒྱ་མ་རྒྱུད་མ་ 
དག་པའམ༔ གཡེམ་པའི་ལས་བྱས་སྲིད་པས་གྲིབ་ཕོག་པ་ཡིན་ཏེ་དེ་ལ་བསྐང་བཤགས་དང་ཁྲུས་ 
ལ་འབུངས མི་དམ་ཉམས་དང་གྲིབ་ཅན་བསྲུང༔ ཕྱག་རྒྱ་མ་མཚན་དང་ལྡན་པ་བཙལ་ལ་
20

༄༅། །ཟབ་གཏེར་ཆོས་ཀྱི་མཛོད་ཁང་།
དབང་བསྐུར༔ གཡེམ་ཤོར་དུ་མི་གཞུག༔ དེས་སེལ་ལོ༔ གསུམ་པ་དུས་ཀྱིས་བྱིང་བ་ནི་དཔྱིད་ 
དམ་དབྱར་ལྟ་བུ་འཐིབས་ཤིང་ཉོག་ན༔ དེ་ལ་གངས་རི་ལ་སོགས་པ་ལ་ཕྱིན་པས་སེལ་ལོ༔ བཞི་
པ་ཟས་དང་གོས་ཀྱིས་བྱིང་བ་ནི་མིའི་ཟས་དང་གོས་གྲིབ་ཅན་གྱིས་བྱིང་འཐིབས་སུ་འགྲོ་བས་སྒྲུབ་ 
པའི་དུས་སུ་མིའི་ཟས་གོས་གྲིབ་ཅན་ལ་འཛེམ༔ དེས་སེལ་ལོ༔ ལྔ་པ་འདུག་སྟངས་ཀྱིས་བྱིང་བ་ 
ནི༔ ལས་དང་པོ་པས་ཉལ་བ་ལ་སོགས་པ་བྱས་ན་བྱིང་འགྲོ་བས་སྒོམ་པའི་དུས་སུ་བཞུགས་སྟངས་
གསུམ་མམ་རྡོ་རྗེ་སྐྱིལ་ཀྲུང་ལ་སོགས་པ་བྱས་ལ་ཤེས་པ་ལ་ཧུར་འདོན༔ དབང་པོ་ལ་དངས་བཏོན་ 
ལ་སེང་ངེ་ཡེར་རེ་བསྒོམ་པའོ༔ དེས་སེལ་ལོ༔ དྲུག་པ་སྒོམ་གྱིས་བྱིང་བ་ནི༔ སྒོམ་པའི་དུས་སུ་ 
ཤེས་པ་འཕོང་སྨད་ནས་བསྒོམས་པས་རྨུགས་འཐོམས་སེ་བྱིང་ངེ་བ་ཞིག་ཡོང་༔ དེ་བྱིང་བ་ཡིན་ 
པས༔ སྒྲོན་མའི་གསལ་ཚོད་དང་སྦྱར་བའི་དབང་པོ་ནམ་མཁར་གཏད་པས་སེང་ངེ་ཡེར་རེ་ཧྲིག་ 
གེ་བྱས་ལ་རིག་པ་ལ་ངར་གདགས་སོ༔ དེས་སེལ་ལོ༔ ལམ་རིམ་ནས་བྱིང་རྒོད་གཉིས་རིག་པ་འཇུར་ 
ལ་མ་ཐེབས་པས་ལན་གསུངས་སོ༔ མཚོ་རྒྱལ་སྒོམ་གྱི་གེགས་སེལ་བ་ལ་གང་ཟག་བརྩོན་འགྲུས་ 
ཅན་མིན་པས་མི་སེལ་གསུངསཿ
བཞི་པ་ཉོན་མོངས་པའི་གོལ་ས་ནི༔ སྒོམ་སྐྱོང་བའི་གང་ཟག་ལ་ཉོན་མོངས་པའི་དགྲ་རྐུན་ 
མང་༔ དེ་ཡང་རེ་ཞིག་བསྡུ་ན་ལྔ་ཡོད་དེ ཞེ་སྡང་དང་༔ ང་རྒྱལ་དང་༔ འདོད་ཆགས་དང༔ ཕྲག་ 
དོག་དང་༔ གཏི་མུག་གོ༔ རྩ་བ་དེས་ཉོན་མོངས་པ་བརྒྱད་ཁྲི་བཞི་སྟོང་འཆར་བས་དེས་སྒོམ་གནས་ 
སུ་མི་སྟེར དུག་ལྔ་པོ་དེ་རེ་རེ་ལ་ཉོན་མོངས་པ་ལྔ་ལྔ་སྐྱེ་བས་དེས་འཁོར་བར་འཁྲིད་དེ༔ དེ་དག་ 
ལ་མ་བུ་གཅིག་པོ་སྟོར་བ་ལྟ་བུའི་འདུ་ཤེས་ཀྱིས་མ་ཡེངས་པར་བྱས་ྋ༔ པང་དུ་དུག་སྦྲུལ་བྱུང་བ་ 
ལྟར་སྤང་ཞིང་ཤེས་བཞིན་གྱི་དྲན་པས་བཟུང་ལ་ལྟ་བའི་སྐབས་ཀྱི་ལམ་ཁྱེར་ལྟར་ཉམས་སུ་བླང
དེ་ལྟར་མ་བྱས་ན་སྐད་ཅིག་མས་ལས་ངན་གསོག༔ མཚོ་རྒྱལ་དེ་ལྟར་མ་གོལ་བར་འདོད་ན༔ དུག་
ལྔར་དགྲ་ཐབས་སུ་མཁས་པས་ཤེས་བཞིན་གྱི་མེལ་ཚེ་དང་མ་བྲལ་བས་སྤོང་ལེན་ལ་བརྩོན་པར་ 
གྱིས་ཤིག་གསུངས་སོ༔ ལར་ལྟ་སྒོམ་ལ་བརྟན་པ་མ་ཐོབ་ཀྱི་བར་ལ་རི་དྭགས་རྨས་མ་བཞིན་དུ་གཅིག་ 
པུར་བྱོལ་ཞིང་༔ ཉོན་མོངས་པ་ལ་དུག་སྦྲུལ་མཐོང་བ་བཞིན་དུ་འབྲོས་པ་རང་གནད་ཆེའོ་གསུངས༔ 
༈ གཉིས་པ་རྒོད་པའི་སྐྱོན་ལ་གཉིས་ཏེ༔ གནས་ཀྱིས་རྒོད་པ་དང་༔ རྐྱེན་གྱིས་རྒོད་པའོ
21

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་པོ་གནས་ཀྱིས་རྒོད་པ་ནི༔ གནས་དངས་ཤིང་མཐོ་བའི་སར་བསྒོམས་པས་རིག་པ་དངས་ནས་ 
ཤེས་པ་མི་གནས་པར་རྣམ་རྟོག་རྒོད་ཅིང་འཕྲོ་བ་འོང་༔ གང་ལ་འཕྲོས་པ་ལ་རང་གར་བཏང་ན་ 
ཉོན་མོངས་པའི་དབང་དུ་འགྲོ་བས༔ དེ་ལ་ནི༔ དབྱིངས་ས་མཚམས་སུ་ཕབ་ལ་གཏད༔ དེས་མ་ 
ནོན་ན་ཉན་ཐོས་ཀྱི་གཟིགས་སྟངས་ཀྱིས་གཅུན༔ རེས་འགའ་རྟེན་ལ་ཤེས་པ་བཟུང་༔ ནུབ་མོ་རྐང་ 
མཐིལ་གྱི་རྩ་དར་སྒོང་བཞག་སྐོར་ལྟ་བུའི་ནང་དུཿ༔ ཐིག་ལེ་ནག་པོའི་ནང་དུ་སེམས་གཞུག་ལ་ 
ཉལ་ལོ༔ ཟེར་ཡང་གསང་གནས་ཀྱི་ཨ་ལ་ཤེས་པ་གཏོད་པ་ཡིན་ནོ༔ རྣམ་རྟོག་ཧྲིག་གིས་བྱུང་བ་ 
དང ངོས་བཟུང་ལ་ཕཊ་བྱས་ལ་རླུང་བཟུང་དེའི་རྗེས་ལ་ལྷོད་ཀྱིས་ཀློད་ལ་བཞག་གོ༔ ཡང་ན་ 
རྟོག་པ་རྐྱང་འདེད་བྱས་ནས་མ་རྙེད་པའི་ངང་ལ་བཞག༔ དེས་སེལ་ལོ༔ གཉིས་པ་རྐྱེན་གྱིས་རྒོད་ 
པ་ནི་ཕྱི་རོལ་གྱི་རྐྱེན་གང་ཡང་རུང་བས་རྟོག་པ་བསླངས་ནས༔ ཉོན་མོངས་པའི་ཕྱོགས་སུ་བློ་རྒོད་ 
ཅིང་འཕྲོ་ན༔ ཅི་བྱེད་དགོས་པ་མེད་སྙམ་པའི་འདུན་པ་བཏང་ལ༔ བྱམས་དང་སྙིང་རྗེ་ཞེན་ལོགཿ 
ཐབས་ཤེས་དང་མོས་གུས་ཀྱིས་ལམ་དུ་བསླང་༔ དེ་ནས་ལྟ་བའི་སྐབས་ཀྱི་ལམ་སློང་ལ་ནན་ཏན་ 
བྱའོ༔ དེས་སེལ་ལོ་གསུངས་སོ
༈ དོན་གསུམ་པ་འབྱམས་པའི་སྐྱོན་ལ་གཉིས༔ མ་གོ་བས་འབྱམས་པ་དང་༔ རྐྱེན་གྱིས་ 
འབྱམས་པའོ༔ མ་གོ་བས་འབྱམས་པ་ནི༔ སྒོམ་ཐུན་དུ་གཅོད་མ་ཤེས་པས་ཇི་ཙམ་བསྒོམས་ཀྱང་ 
བོགས་མེད་པའོ༔ གདམས་པ་དང་༔ བླ་མ་ལ་ལོག་ལྟ་སྐྱེ༔ ཉམས་རྟོགས་གོ་བ་ཤན་མ་ཕྱེད་པས་ 
གླེན་སྒོམ་དུ་སོང་བའོ༔ དེ་ལ་ནི་བླ་མ་ལ་གསོལ་བ་གདབ གདམས་པ་ལ་ངེས་ཤེས་སྐྱེད༔ སྒོམ་ 
ཐུན་དུ་བཅད་ལ་གྲངས་མང་བར་བྱ༔ བྱ་བ་དང་མ་འདྲེས་པར་སེང་ངེ་ཡེར་རེ་བསྒོམ༔ གསལ་ 
དུས་ན་འཕྲོ་བཅད་ནས་བསྒོམ༔ དེས་འབྱམས་པ་ཆོད་ནས་ཉམས་མྱོང་གོང་དུ་འཕེལ་གསུངས་སོ
གཉིས་པ་རྐྱེན་གྱིས་འབྱམས་པ་ནི་ཕྱི་རོལ་གྱི་རྐྱེན་གྱིས་དུག་ལྔ་ཚོགས་དྲུག་གི་སྣང་བ་ལ་འབྱམས་
ནས༔ ཡེངས་ཏེ་དྲན་པས་མི་ཟིན་པའོ༔ དེ་ལ་གཉེན་པོས་འཕྲལ་དུ་སླེབས་པར་བྱས་ལ༔ སྣང་བའི་ 
འཛིན་པ་དུམ་བུར་བཅད་ལ་སྒྱུ་མ་ལྟ་བུར་ཤེས་པར་བྱའོ༔ མཚོ་རྒྱལ་གོལ་ས་དེ་ཆོད་པར་འདོད་ 
ན་ཉོན་མོངས་པ་ཕག་སྣའི་གཏུན་བུ་མཐོང་གསུངས་སོ༔ ཡང་ཇོ་མོས་ཞུས་པ༔ གསང་སྔགས་པ་ 
ཉོན་མོངས་པ་ཐམས་ཅད་ལམ་དུ་འཁྱེར་བ་མ་ལགས་སམ་ཞུས་པས༔ སློབ་དཔོན་གྱི་ཞལ་ནས༔
22

༄༅། །ཟབ་གཏེར་ཆོས་ཀྱི་མཛོད་ཁང་།
ལམ་དུ་འཁྱེར་བ་དང་ཨ་ཅང་ཆེས་ཏེ དུག་གིས་ལྟོ་ཡོང་བ་རྨ་བྱ་ལས་མེད༔ ཉོན་མོངས་པ་མ་ 
སྤངས་ལམ་དུ་འཁྱེར་ནུས་པའི་གང་ཟག་དེ་ཨུ་དུམ་ཝཱ་རའི་མེ་ཏོག་ལས་དཀོན༔ གང་ཟག་དབང་ 
པོ་རབ་ལ་ཉོན་མོངས་པ་གྲོགས་སུ་འཆར་ཏེ་ཐ་མ་ལ་དུག་ཏུ་འགྱུར༔ དབང་པོ་ཐ་མ་ལ་ཉོན་མོངས་ 
པ་སྤང་བ་རང་ཟབ་གསུངས༔ དང་པོ་སྤངས་པས་ཇི་ཙམ་ན་ཀློང་དུ་འགྱུར་ཞུས་པས༔ ཉོན་ 
མོངས་པ་དང་འདོད་པའི་ཡོན་ཏན་ཐམས་ཅད་སྒྱུ་མ་ལྟར་ཤར་ནས་ཞེན་ཆགས་གང་ཡང་མི་སྐྱེ 
བྱུང་ཡང་དགག་མི་དགོས༔ གནོད་པ་མེད༔ མ་བྱུང་ཡང་བསྒྲུབ་བློ་མི་སྐྱེ་རེ་བ་མེད༔ དེ་ཙ་ན་ 
ལམ་དུ་སློང་བ་ཡིན མངོན་ཞེན་མ་ལོག་གི་བར་དུ་ཉོན་མོངས་པ་ལམ་དུ་ཁྱེར་བས་སྦྲང་བུ་རྩི་ 
བཅུད་ལ་ཆགས་པ་དང་འདྲ༔ མཚོ་རྒྱལ་གོལ་སའི་གཅོད་ལུགས་དེ་བཞིན་དུ་གྱིས་དང་གསུངས༔
༈ དོན་གསུམ་པ་སྤྱོད་པའི་གོལ་ས་ལ་གཉིས་ཏེ སྤྱོད་པ་དུས་མིན་གྱི་གོལ་ས་དང་༔ སྤྱོད་ 
པ་སྤྱིའི་གོལ་སའོ༔ དང་པོ་ནི་བདུན་ལསཿ༔ དང་པོ་བུང་བ་ལྟ་བུའི་སྤྱོད་པ་ནི་ཐོས་བསམ་སྒོམ་ 
གསུམ་གྱི་སྔོན་དུ་འགྲོ་བས་ཏེ ལས་དང་པོ་པའི་སྤྱོད་པ་ཡིན་པ་ལས་བརྟུལ་ཞུགས་ཀྱི་དུས་སུ་ 
སྤྱད་ན་ལོགཿ རི་དྭགས་ལྟ་བུའི་སྤྱོད་པ་ནི་ལམ་ཉམས་སུ་ལེན་པའི་དུས་སུ་སྤྱོད་པ་ལས་བརྟུལ་
ཞུགས་ཀྱི་དུས་སུ་སྤྱད་ན་ཏིང་ངེ་འཛིན་གཞན་གྱི་དབང་དུ་འགྲོ་བས་ལོག་པའོ ལྐུགས་པ་ལྟ་བུའི་ 
སྤྱོད་པ་ནི ཉམས་མྱོང་གནད་དུ་ཚུད་པའི་དུས་སུ་སྤྱོད་པ་ལས༔ བུང་བ་ལྟ་བུའི་དུས་སུ་ཚིག་ 
དོན་མི་ཕྱེད་པས་སྤྱད་ན་ལོག་པའོ༔ ཐི་བྱ་ཚང་འཚོལ་གྱི་སྤྱོད་པ་ནི་རང་ལ་ཉམས་སྐྱེས་པའི་དུས་ 
སུ་སྤྱོད་པ་ལས༔ ཏིང་ངེ་འཛིན་ལ་དྲོད་མེད་ན་བར་ཆད་དུ་འགྱུར་བས་ལོག་པའོ༔ སྨྱོན་པ་ལྟ་ 
བུའི་སྤྱོད་པ་ནི༔ ཉམས་བརྟན་པའི་དུས་སུ་སྤྱོད་པ་ལས་ཉམས་མྱོང་དུས་སུ་སྤྱད་ན དོན་གྱི་ 
མཐའ་མི་རྙེད་པས་ལོག་པའོ༔ སེང་གེ་ལྟ་བུའི་སྤྱོད་པ་ནི༔ ལྟ་བ་ཀློང་དུ་གྱུར་པའི་དུས་སུ་སྤྱོད་པ་ 
ལས༔ ཉམས་མྱོང་དུས་སུ་སྤྱད་ན་སྣང་བ་གཞན་གྱིས་ནོན་པས་དེ་ཉིད་ཀྱི་གདེང་དུ་མ་གྱུར་པས་ 
ལོག་པའོ༔ ཁྱི་ཕག་ལྟ་བུའི་སྤྱོད་པ་ནི༔ དབང་གི་དུས་སུ་སྤྱོད་པ་ལས༔ དུས་མིན་དུ་སྤྱད་ན་ 
མཁའ་འགྲོའི་ཆད་པ་ཡོང་བས་ལོག་པའོ༔ སྤྱོད་པ་མ་ལོག་པར་སྤྱད་ན་རང་སྣང་ཆོས་ཉིད་དུ་ཤར་ 
བས་གཞན་སྣང་མ་དད་པ་བསྒྱུར་ནུས༔ བསད་པ་གསོ་ནུས༔ རྫུ་འཕྲུལ་གང་ཡང་འགྲུབ་སྟེ་སྣང་ 
བས་འབྱུང་བ་ལ་དབང་བསྒྱུར་ནུས་སོ གོང་གི་སྤྱོད་པ་དེ་རྣམས་ལོག་ན་སྤྱོད་པ་གོལ་བ་ཞེས་བྱ་
23

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྟེ་འབྲས་བུ་མི་འབྱུང་ངོ་༔མཚོ་རྒྱལ་དེར་མ་གོལ་བར་འདོད་ན་སྤྱོད་པ་གཞུང་དང་མཐུན་པར་
གྱིས་དང་གསུངས་སོ གཉིས་པ་སྤྱིའི་སྤྱོད་པའི་གོལ་ས་ནི༔ འཕྲལ་གྱི་སྤྱོད་པ་གཟོ་ཡང་ཆོས་དང་ 
མི་མཐུན༔ སངས་རྒྱས་ཀྱི་ལམ་དུ་མི་འགྲོ་ན་ཚུལ་འཆོས་ཞེས་བྱ་སྟེ སྤྱོད་པའི་གོལ་ས་ཡིན༔ 
མཚོ་རྒྱལ་ལར་སྤྱོད་པའི་ཕྱོགས་སུ་མ་གོལ་བ་ཞིག་འདོད་ན་སྤྱོད་པ་ཅི་ལྟ་བུ་ཞིག་བྱེད་ཀྱང་སངས་
རྒྱས་ཀྱི་ལམ་དུ་འགྲོ་བ་ཞིག་གྱིས་དང་གསུངསཿ
༈ དོན་བཞི་པ་འབྲས་བུའི་གོལ་ས་ལ་གཉིས་ཏེ གནས་སྐབས་དང་མཐར་ཐུག་གོ དང་པོ་ 
གནས་སྐབས་ཀྱི་གོལ་ས་ནི གདམས་པ་ཉམས་སུ་བླངས་པས་ཐུན་མོང་གི་འབྲས་བུ་ལ་མཆོག་ཏུ་ 
བཟུང་ནས་ང་རྒྱལ་དང་རློམ་པ་སྐྱེས་ན མཐར་ཐུག་གི་འབྲས་བུ་འགགས་པས་གོལ་བ་ཡིན་ནོ༔ 
མཐར་ཐུག་གི་གོལ་ས་ནི འབྲས་བུ་ཐོབ་ཀྱང་རེ་དོགས་མ་ཞིག་ན་འབྲས་བུ་རྒྱུར་གོལ་བ་ཡིན
མཚོ་རྒྱལ་དེར་མ་གོལ་བར་འདོད་ན་རེ་དོགས་ཀྱི་རྒྱུ་གཞི་མེད་དུ་ཤེས་པར་གྱིས་དང་གསུངས༔ 
ཡང་ཇོ་མོས་ཞུས་པ༔ མངོན་སུམ་རིག་པའི་གནད་འདི་རྟོགས་ནས་སེམས་བསྐྱེད་དགོས་སམ་མི་ 
དགོས་ཞུས་པས༔ སློབ་དཔོན་གྱི་ཞལ་ནས༔ ཐེག་པ་ཆེན་པོ་གསང་སྔགས་སེམས་བསྐྱེད་ཀྱི་ཁྱད་ 
པར་དུ་ཕྱེ་བ་ཡིན་མོད༔ འཆི་བ་དང་༔ མི་རྟག་པ རྒྱུ་འབྲས་འཁོར་བའི་ཉེས་དམིགས་ལ་དུས་ 
བཞིར་མ་དྲན་ན༔ ཚེ་འདི་པར་ད་ལྟ་རང་འགྲོ་དགོས༔ སེམས་ཅན་ཐམས་ཅད་ལ་བྱམས་པ་དང་ 
སྙིང་རྗེ་དུས་རྟག་ཏུ་མ་བསྒོམས་ན་མིང་ཐེག་པ་ཆེན་པོར་ཁས་བླངས་ཀྱང་༔ ཉན་ཐོས་དང་རང་
རྒྱལ་དུ་གོལ་ཟིནཿ རྒྱུ་འབྲས་ཆ་ཕྲའུ་ལ་སྐད་ཅིག་གིས་འདོར་ལེན་མ་ཤེས་ན་རྟོགས་པ་མཐོ་ཡང་ 
མི་བདེ་བ་སྣ་ཚོགས་འབྱུང་༔ མཚོ་རྒྱལ་ཆོས་གཤའ་མ་གཅིག་བྱེད་ན་རྟོགས་པ་དང་༔ གོང་གི་དེ་ 
རྣམས་འབྲེལ་བ་གཅིག་དགོས་པ་ཡིན་གསུངས་སོ༔ ཡང་ཇོ་མོས་ཞུས་པ༔ ལམ་ཉམས་སུ་ལེན་པ་ 
ལ་བར་ཆད་གང་ཆེ་ཞུས་པས༔ སློབ་དཔོན་གྱི་ཞལ་ནས༔ དང་པོ་ལམ་ལ་འཇུག་པའི་དུས་སུ་བློ་ 
ཕྱིན་ཅི་ལོག་ཏུ་འཁྲིད་པའི་རྐྱེན་གང་བྱུང་ཡང་བར་ཆད་ཡིན༔ ཁྱད་པར་དུ་སྐྱེས་པ་ལ་བུད་མེད་ 
བདུད་ཆེ༔ བུད་མེད་ལ་སྐྱེས་པ་བདུད་ཆེ༔ ཐུན་མོང་དུ་ལྟོ་གོས་གཉིས་བདུད་ཆེ་གསུངས༔ ཡང་ 
ཇོ་མོས་ཞུས་པ༔ ལས་ཀྱི་ཕྱག་རྒྱ་ལམ་གྱི་བོགས་འདོན་མ་ལགས་སམ་ཞུས་པས༔ གུ་རུའི་ཞལ་ 
ནས༔ ལམ་གྱི་བོགས་འདོན་ཡོང་བའི་ཕྱག་རྒྱ་མ་དེ་གསེར་ལས་དཀོནཿ ཁྱེད་བུད་མེད་ལས་ངན་
24

༄༅། །ཟབ་གཏེར་ཆོས་ཀྱི་མཛོད་ཁང་།
པས་མོས་གུས་བྱི་ཕོ་ལ་བྱེདཿ༔ དག་སྣང་སྙིང་སྡུག་ལ་བྱེད༔ ཚོགས་གསོག་བྱི་ཕོ་ལ་འབུལ༔ སྡུག་ 
སྒུར་ཁྱིམ་ཐབས་ལ་བྱེད༔ སྙིང་རྗེ་དགྲ་ཕྲུག་ལ་བྱེད༔ ཞེན་ལོག་ལྷ་ཆོས་ལ་བྱེད༔ ཡི་དམ་དུ་ 
ཆགས་པ་བསྒོམ༔ སྙིང་པོར་བཙོག་གཏམ་འདྲེན༔ ལྷ་ཕྱག་ཏུ་ལག་བརྡའ་བྱེད༔ བསྐོར་བ་རང་ 
དགའ་བའི་ཕྱོགས་སུ་བསྐོར༔ སྙིང་རུས་ཆགས་པའི་ཕྱོགས་སུ་འདོན༔ འཁྲུལ་པ་རོ་སྨད་ནས་ 
འཇིག༔ ཞེ་བྲོད་ཉལ་པོ་ལ་བྱེད༔ དྲིན་ལན་ཆགས་པ་སུ་རེམ་ལ་བླནཿ ཉམས་མྱོང་དུ་ཆགས་པའི་ 
གཏམ་འཆད༔ ཉེན་ན་ཁྱི་ལ་ཡང་སྤྱོད་དུ་འཇུག༔ མི་འགྱོད་པའི་འདུན་ཕུགས་ཆགས་པ་སྤྱོད་པ་ 
ལ་བྱེད༔ ད་ལྟ་སངས་རྒྱ་བ་ལས་ཆགས་པ་ལན་ཅིག་སྤྱོད་པ་ལ་གདམཿ དད་པ་ཁ་ནས་སྐྱེ མོས་ 
གུས་སྙིང་ནས་ལྡོག༔ སེར་སྣ་དང་མིག་སེར་ཆེ དད་པ་དང་སྦྱིན་ཤུགས་ཆུང་༔ ལོག་ལྟ་དང་ཐེ་ 
ཚོམ་ཆེ༔ སྙིང་རྗེ་དང་ཤེས་རབ་ཆུང་༔ ཁ་ཚོ་དང་རང་རྩིས་ཆེ མོས་གུས་དང་སྙིང་རུས་ཆུང་ 
ལན་ལོག་དང་ཕྱིར་ལོག་མཁས༔ དག་སྣང་དང་བློ་སྙིང་ཆུང་༔ དམ་ཚིག་མི་ཐུབ༔ ཞབས་ཏོག་མི་ 
ནུས༔ ཡར་འགྲོའི་དཔའ་རོགས་མི་ཡོང་བར་མར་འཐེན་གྱི་ལྕགས་ཀྱུ་བྱེད༔ བདེ་བའི་བོགས་ 
འདོན་མི་ཡོང་བར་ཆགས་སྡང་དང་སྡུག་བསྔལ་གྱི་སྣ་སུན་བྱེད༔ ཆགས་པས་གྲོལ་དུ་རེ་ནས་བརྟེན་ 
པས་མིག་སེར་དང་ཉོན་མོངས་པ་འཕེལ་བའི་རྒྱུར་སོང་༔ ཁམས་རྒྱས་པའི་རྟེན་དུ་རེ་ཙ་ན་ཉམས་
གྲིབ་ཀྱི་ཐུམ་པོར་སོང་༔ དམ་ཚིག་ཚུལ་བཞིན་དུ་མི་སྲུང་བའི་བུད་མེད་ཆོས་པའི་བདུད་ཡིན་ 
གསུངས༔ འོ་ན་མཚན་དང་ལྡན་པ་དེ་གང་ལགས་ཞུས་པསཿ
སློབ་དཔོན་གྱིས་གསུངས་པཿ སྤྱིར་གོང་གི་སྐྱོན་དེ་རྣམས་ལས་ལྡོག་པ་ཅིག་ཡིན༔ ཁྱད་པར་དུ་ 
ཆོས་ལ་མོས་པ༔ བློ་ཆེ་ལ་ངང་རྒྱུད་རིང་བ༔ དད་པ་དང་སྙིང་རྗེ་ཆེ་བ༔ ཕ་རོལ་ཏུ་ཕྱིན་པ་དྲུག་ 
རྒྱུད་ལ་ཚང་བ༔ བླ་མའི་བཀའ་མི་གཅོག་པ༔ སྒྲུབ་པ་པོ་ལ་གུས་པ༔ གསང་སྔགས་ཀྱི་དམ་ཚིག་ 
མིག་འབྲས་ལྟར་བསྲུང་བ༔ དབང་གི་དུས་མ་ཡིན་པར་གཡེམ་མི་ཤོར་བ༔ གཙང་སྦྲ་ལ་གནས་པ་ 
གཅིག་བྱུང་ན་ལམ་གྱི་གྲོགས་སུ་འགྲོ༔ བོད་ན་དེ་ལྟ་བུ་དཀོནཿ ལྷ་ལྕམ་མནྡྷ་ར་བ་ལྟ་བུ་ཞིག་ཡིན་ 
པ་ལ་གསུང་ས༔ ཡང་ཞུས་པ༔ དབང་གི་དུས་མིན་པར་གཡེམ་ཤོར་ན་ཉེས་པ་ཅི་ཙུག་ཆེ་ཞུས་པསཿ 
གུ་རུའི་ཞལ་ནས༔ དབང་གི་དུས་སུ་ཡང་བླ་མས་གནང་བ་མིན་པ་ལ་སྤྱད་དུ་མི་རུང་༔ རང་སྒྲུབ་ 
པ་པོས་བདག་ཏུ་བཟུང་ནས་དབང་བསྐུར་བའི་བླ་མ་མིན་པ་མཆེད་ལྕམ་དང་རུས་གཅིག་པ་གང་
25

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་ཡང་མི་སྤྱད༔ སྤྱད་ན་ཚེ་འདིར་དམ་སེལ་ཞུགས་ནས་ཌཱཀྐིའི་ཆད་པས་མི་དགེ་ཞིང་ཚེ་ཐུང་༔
དམ་ཅན་གྱེས་ནས་གྲུབ་པ་མི་ཐོབ་སྟེ་བར་ཆད་སྣ་ཚོགས་འོང་༔ བུད་མེད་དེ་ཡང་ཚེ་འཕོས་ནས་ 
འདོད་ཆགས་ཚ་མྱོང་ཞེས་བྱ་བའི་དམྱལ་བར་སྐྱེ དེས་ན་བུད་མེད་ཀྱིས་གཡེམ་མ་ཤོར་བར་
བསྲུང་དགོས༔ སྐྱེས་པས་ཀྱང་རྡོ་རྗེ་སློབ་དཔོན་གཉིས་ལྡན་དང་སུམ་ལྡན་གྱི་ཕྱག་རྒྱ་བདག་ཏུ་ 
བཟུང་བ་ལ་སྤྱད་དམ་ལྕམ་སྲིང་དམ་ཚིག་གཅིག་པ་རྣམས་ལ་སྤྱད་ན་ཟ་མ་ཏོག་ཏུ་དུག་བཤོས་
པ་ཞེས་བྱ་སྟེ༔ དམྱལ་བར་མི་སྐྱེ་མི་སྲིད་དོ༔ སྐྱེ་བོས་བདག་ཏུ་བཟུང་བ་ལ་སྤྱད་ན་ཡང་ཉེས་པ་ 
ཤིན་ཏུ་ཆེའོ༔ དབང་བསྐུར་བའི་དུས་སུ་ཡུམ་དང་ལྕམ་སྲིང་ལ་ཉེས་པ་མེད༔ དེ་ལྟར་དམ་ཚིག་ 
བསྲུངས་ན་གསང་སྔགས་ཀྱི་དངོས་གྲུབ་ཐམས་ཅད་མྱུར་དུ་ཐོབ༔ མཚོ་རྒྱལ་སྔགས་ཀྱི་སྒོར་ཞུགས་ 
ནས་དམ་ཚིག་མ་བསྲུངས་ན་སངས་རྒྱ་བ་ལ་རེ་བ་མེད་ཨང་༔ ངས་བོད་ཡུལ་ཀུན་ཏུ་བཙལ་ཀྱང་ 
དམ་ཚིག་སྲུང་བ་ལ་ཁྱོད་ལས་མ་རྙེད་པ་ཡིན་མོད༔ གསུངས༔ ཡང་ཇོ་མོས་ཞུས་པ༔ ཆོས་བྱེད་ 
པ་ལ་ལྟོ་གོས་དང་ལུས་ཀྱི་བདག་འཛིན་འདི་ཀས་ལན་འདུག་པས་འདི་གསུམ་བློས་ཐོངས་པ་ཞིག་
ཞུ་དང་བྱས་པས༔ གུ་རུའི་ཞལ་ནས༔ མཚོ་རྒྱལ་ལུས་འདི་ནམ་ཡང་འཇིག་པ་ཡིནཿ ཚེ་ཚད་སྔོན་ 
ནས་བསྐོས་པ་རེ་ཡོདཿ རྒན་གཞོན་ལ་ངེས་པ་མེད༔ ཐམས་ཅད་འཆི་བ་ལས་མ་འདས༔ གཟུགས་ 
ལེགས་ཀྱང་དེ་ལ་ཆགས་པས་མ་ཤི་བར་ལུས་པ་ངས་མ་མཐོང་༔ ལུས་ཀྱི་གཅེས་འཛིན་ཐམས་
ཅད་བློས་ཐོང་ལ་རི་ཁྲོད་འགྲིམས༔ གོས་ནི་དུག་པོས་ཀྱང་ཆོག་ལ་ལྟོ་ནི་རྡོ་དང་ཆུས་ཀྱང་ཡོང་སྟེ་ 
བོད་ཀྱིས་ཆོས་བྱེད་མ་ནུས་པ་ཡིན་མོད་གསུངས
ཡང་ཇོ་མོས་ཞུས་པཿ གུ་རུས་གསུངས་པ༔ འདི་རྣམས་དཀར་ཆག་ལ་བཏབ་ན་ཞུས་པས༔ གུ་ 
རུའི་ཞལ་ནས དེ་ལྟར་བཏབ་ན་ཕྱི་མ་ལ་ཕན་ཐོགས་པར་འདུག་གསུངས༔ འོ་ན་འདི་སྤེལ་ལམ་ 
སྦེད༔ ཕན་ཇི་ལྟར་ཐོགས༔ གང་གིས་སྤྱོད་ཞུས་པས༔ གུ་རུའི་ཞལ་ནས༔ འདི་ད་ལྟ་སྤེལ་བའི་དུས་ 
ལ་མ་བབ་པས་གཏེར་དུ་སྦེད་དགོས༔ མངའ་བདག་གི་ལྷ་གཅིག་པདྨ་གསལ་ལ་སྙིང་ཐིག་གི་དཔེ་ 
སྒྲོམ་སྤྱི་བོར་བཞག་ནས་སྨོན་ལམ་བཏབ་པས་མོའི་ཆོས་སྐལ་ཡིན༔ མོ་ཚེའི་དུས་བྱས་ནས་སྐྱེ
འགའ་ཞིག་བརྒྱུད་པའི་ཕྱི་མ་ཆོས་འདི་དང་འཕྲད་པས་དེའི་ཕྱིར་གཏེར་དུ་སྦེད་དགོས་གསུངས 
སྙིང་ཐིག་གི་བསྟན་པ་བི་མ་ལས་སྐྱོང་༔ ཁོང་གི་གདུལ་བྱ་དུས་ལ་བབ་པ་ཡིན༔ བདག་གི་སྙིང་
26

༄༄༅། །ཟབ་གཏེར་ཆོས་ཀྱི་མཛོད་ཁང་།
ཐིག་འདིའི་བསྟན་པ་ནི༔ སྔ་འགྱུར་འཆལ་ཏེ་ནུབ་ཏུ་ཉེ་བའི་དུས་སུ་བསྟན་པ་ནུབ་ཁར་གསལ་ཏེ༔ 
རྒྱས་ལ་དར་དྲགས་པ་ཡུན་ཐུང་བ་འབྱུང་ཞིང་༔ སྤྱིར་སྙིགས་མའི་བསྟན་པ་ཐམས་ཅད་རྒྱས་ལ་ 
ཡུན་ཐུང་བ་འབྱུང་༔ དུས་ཀྱི་ཐ་མ་མི་ལོ་ལྔ་བཅུ་ཁ་རལ་གྱི་དུས་སུ་ལྷ་ལྕམ་འདི་མི་ལུས་ལེན་ཏེ་
དེ་མངའ་བདག་གསུང་གི་སྤྲུལ་པ་མྱང་རལ་གྱིས་རྗེས་སུ་འཛིན མངའ་བདག་སྐྱེ་བ་ཆོས་དབང་ 
གི་ཕྱི་མའི་དུས་སུ་ཆོས་འབྲེལ་ཐོགས་པ་ཙམ་ཡིན༔ སྐྱེ་བ་དེའི་ཕྱི་མ་ལ༔ སྙིང་ཐིག་མན་ངག་གི་ 
གཏེར་འདི་དང་འཕྲད༔ དེའི་དུས་སུ་འགྲོ་དོན་མི་འབྱུང་བས༔ ཉམས་སུ་ལེན་པའི་དུས་ཡིན 
སྐྱེས་བུ་དེ་ཚེ་ཚད་ལྔ་བཅུ་ང་དགུ་བཞུགསཿ ལས་དང་ལྡན་པ་དང་མི་ལྡན་པའི་འབྲེལ་པ་ཁ་ཡར་ 
ཡོད༔ དེ་རྣམས་ལ་ལ་བདེ་བ་ཅན་དུ་འགྲོ་སྟེ ཁོང་གི་གདུལ་བྱར་གྱུར་པ་ལ་ལ་ངན་སོང་དུ་ 
སྐྱེའོ༔ དེས་དམ་སེལ་གྱིས་གཤེགས་ཚུལ་བསྟན་ཏེ༔ ལྔ་བཅུའི་གོང་དུ་འདའ་བ་ཡང་སྲིད་པས་ 
དམ་ཚིག་གི་སེལ་ལ་འཛེམ བཤགས་པ་ལ་འབུངས༔ དེ་ལྟར་བྱས་ན་དགུང་ལོ་ཡང་ཚེ་ཚད་དུ་ 
བཞུགས་སོ༔ དེའི་དུས་སུ་མཁའ་འགྲོ་སྡེ་ལྔས་བྱིན་གྱིས་བརླབས་པའི་བུད་མེད་གཅིག་འབྱུང་སྲིད་ 
དེ དེ་བྱུང་ན་དེས་ཕྱག་རྒྱ་མ་བྱས་པས་ཚེ་ལ་གསོས་པ་ཐེབས་ནས་ལྔ་བཅུ་མི་ཚད་བཞུགས་པར་ 
ཡང་སྲིདཿ༔ དེའི་གདུལ་བྱ་ལས་དང་ལྡན་པའི་བུ་མོ་ཤ་སྨེའི་རྟགས་ཅན་གཅིག་འོང་༔ དེ་ལ་ 
གདམས་པ་ལྷག་མ་མ་ལུས་པར་བྱིན་ན༔ འགྲོ་དོན་ཡང་བག་ཙམ་ནུསཿ སྐྱེ་བ་དེ་ལ་མ་བྱུང་ན་སྐྱེ་ 
བ་ཕྱི་མའི་གདུལ་བྱར་ཡོང་སྟེ་ཁ་རག་གི་ཕུར་ལྷག་མེད་དུ་སངས་རྒྱའོ༔ གདམས་པ་འདི་རྣམས་ 
བུམ་ཐང་སྨད་དུ་མ་སྐྱོལ་ན་སྔར་གྱི་གཏེར་ཤུལ་ལམཿ༔ ལྷ་འདྲེ་མི་འཕོ་བའི་སར་བྲག་ལ་སྦས་ན་སྐྱེ་ 
བ་ཕྱི་མ་ལ་འཐོན་པར་འགྱུར་རོ༔ སྐྱེ་བ་དེ་འདས་ནས་ལོངས་སྐུའི་ཞིང་ཁམས་དར་གཅིག་ཉུལ 
དེ་ནས་བུམ་ཐང་ཐར་པ་གླིང་དུ་སྐྱེ ལོ་བཅོ་ལྔ་ནས་འགྲོ་དོན་བྱེད༔ གཏེར་སྒོ་མང་བར་འབྱེད༔ 
རྫུ་འཕྲུལ་ཡ་མ་ཟུང་སྟོནཿ དེ་ནི་དགུང་ལོ་བདུན་ཅུར་བཞུགས༔ བུད་མེད་ཀྱི་ལུས་བཟུང་བའི་ 
མཁའ་འགྲོ་མ་ལྔས་ཡུམ་བྱས་ནས་འགྲོ་དོན་འུར་བར་འགྱུར་རོ༔ སྲས་ཟླ་བ་གྲགས་པ་བྱ་བ་རྟ་ 
མགྲིན་གྱི་སྤྲུལ་པ་ཞིག་འཁྲུངས༔ དེས་ཀྱང་འགྲོ་དོན་བྱེད༔ བསྟན་པ་མི་ལོ་དགུ་བཅུ་སྐྱོང་༔ དེའི་ 
ཆོས་སྐལ་འདི་ཡིན་པས་གཏེར་དུ་སྦེད་ཅེས་གསུངས་སོ༔ དེར་ཇོ་མོས་ཕྱག་དང་སྐོར་བ་གྲངས་ 
མེད་པ་བྱས་ཏེ་དཀར་ཆག་ལ་མནན་ནོ༔ ས་མ་ཡ༔ རྒྱ་རྒྱ་རྒྱ༔ ཨེ་མ་བདག་འདྲ་མཚོ་རྒྱལ་
27

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བུད་མེད་བློ་དམན་ཡང་༔ སྨོན་ལམ་དག་པས་སྤྲུལ་པའི་སྐུ་དང་མཇལ༔ དམ་ཚིག་གཙང་བས་ 
གདམས་པའི་སྙིང་ཁུ་ཐོབ༔ ཞབས་ཏོག་བགྱིས་པས་ཐུགས་རྗེས་བརྩེ་བར་དགོངསཿ སྣང་ལྡན་ 
གཟིགས་ནས་སྔགས་ཀྱི་སྙིང་པོ་གཏདཿ ཁྱད་པར་འཕགས་པའི་སྙིང་ཐིག་ཉིང་ཁུ་གནང་༔ དུས་ 
མིན་བཤད་དུ་ཕངས་ནས་གཏེར་དུ་སྦས༔ ཞུས་ལེན་བདུད་རྩི་གསེར་གྱི་འཕྲེང་བ་འདི༔ རྟགས་ 
ཚང་ལས་ཅན་དེ་དང་འཕྲད་པར་ཤོག ས་མ་ཡ༔ ཟབ་རྒྱ༔ གཏེར་རྒྱ༔ གྷ་རྒྱ༔ གཉན་རྒྱ༔ སྙིགས་ 
མའི་དུས་སུ་གསང་བའི་མན་ངག་སྐོར༔ གཏད་པའི་ལས་ཅན་ཆུ་ཁམས་ཡོས་ལོ་པཿ སྦས་པའི་ 
ལས་ཅན་ཨོ་རྒྱན་ཐུགས་ཀྱི་སྲས༔ འཁོར་བའི་ཆ་འཛིན་དོན་གྱི་ཤེས་རབ་ཅན རྩལ་རྣམས་དུས་ 
དེར་མི་འབྱིན་སྦས་ཚུལ་བྱེདཿ མ་འགགས་སྤྱོད་པ་ཚུལ་འཆོས་ཀུན་དང་བྲལ༔ ནུས་པའི་མཐུ་ 
དང་ལྡན་ཡང་ནུས་མི་འབྱིན༔ ཤ་སྨེ་སྤྱན་འདྲས་མཚན་པ་དེ་ལ་གཏད༔ དེ་ལ་འདུད་བྱེད་མཁའ་ 
འགྲོ་སྡེ་ལྔའི་སྲས༔ སྟག་ཡོས་ཁྱི་འབྲུག་གླང་གི་ལོ་པ་ལྔས༔ དེ་ཡི་བརྒྱུད་འཛིན་མཁའ་སྤྱོད་གནས་ 
སུ་འགྲོ འདི་རྒྱུད་འཛིན་ཚད་ཚེ་གཅིག་སངས་རྒྱས་ཡིན༔ སྐྱེ་བ་གཅིག་གིས་ཐོགས་པའི་རྣལ་ 
འབྱོར་རོ ཨྃ༔ དགེའོ། །
28

༄༅། །ཟབ་གཏེར་ཆོས་ཀྱི་མཛོད་ཁཁང་
༈ གཏེར་ཆེན་ཆོས་ཀྱི་རྒྱལ་པོ་ཨོ་རྒྱན་པདྨ་གླིང་པའི་གསུང་འབུམ་ལས་བཏུས་པའི་གུ་རུའི་ 
ཞལ་གདམས་ཞུས་ལེན་གྱི་སྐོར་ཟབ་པའི་མཐར་ཐུག་དག་བཞུགས།
ཨོཾ བླ་མ་ནོར་བུ་རྒྱ་མཚོ་ལསཿ༔ གུ་རུའི་དམར་ཁྲིད་རིམ་ལྔ་བཞུགས་སོ༔
ྂ vw7aཏཿཐཊཛྫཊx།༔ རང་བྱུང་པདྨའི་སྐུ་ལ་ཕྱག་འཚལ་ལོ༔ དུས་གསུམ་སངས་རྒྱས་ཐམས་ 
ཅད་ཀྱི་ངོ་བོ ཕྲིན་ལས་སྐུ་ལྔའི་བདག་ཉིད༔ ཡོན་ཏན་ཐམས་ཅད་ཀྱི་འབྱུང་གནས༔ རིག་འཛིན་ 
ཆེན་པོ་པདྨ་འབྱུང་གནས་ལཿ རྒྱལ་སྲས་ཆེན་པོ་མུ་ཏིག་བཙད་པོས༔ ཤངས་ཀྱི་ཟབ་ལུང་གངས་ 
ཀྱི་ར་བ་རུ༔ གསེར་གྱི་མཎྜལ་ལ༔ རིན་ཆེན་སྣ་ལྔའི་ཚོམ་བུ་བཀོད་དེ༔ ཨོ་རྒྱན་གྱི་སྤྱན་སྔར་ཕུལ་ 
ནས་ཞུས་པ༔ བདག་ལ་དུག་ལྔའི་གཉེན་པོར༔ དུག་ལྔ་སྦྱོང་བའི་ཁྲིད་ཅིག་ཞུ་ཞེས་ཞུས་པསཿ༔ ཨོ་ 
རྒྱན་གྱིས་གསུངས་པ༔ རྒྱལ་སྲས་ཉོན་ཅིག བླ་མའི་གསང་ཁྲིད་རིམ་པ་ལྔ་བསྟན་པར་བྱའོ༔ དེ་ 
ཡང་སྤྱི་དོན་ལྔས་སྟོན་ཏེ༔ ཞེ་སྡང་འཇོམས་པའི་གཉེན་པོར༔ སྒྱུ་ལུས་བར་དོའི་ཁྲིདཿ༔ ང་རྒྱལ་ 
འཇོམས་པའི་གཉེན་པོར༔ མཉམ་ཉིད་ཕྱག་ཆེན་གྱི་ཁྲིད༔ འདོད་ཆགས་འཇོམས་པའི་གཉེན་ 
པོར༔ ཐབས་ལམ་གཏུམ་མོའི་ཁྲིད༔ ཕྲག་དོག་འཇོམས་པའི་གཉེན་པོར༔ བོགས་འདོན་གཅོད་ 
ཀྱི་ཁྲིད༔ གཏི་མུག་འཇོམས་པའི་གཉེན་པོར༔ རྨི་ལམ་འོད་གསལ་གྱི་ཁྲིད༔ པདྨ་བདག་གིས་ 
རིམ་པ་ལྔར་བསྟན་པའོ༔ ས་མ་ཡ༔ རྒྱ་རྒྱ་རྒྱ༔ དང་པོ་སྒྱུ་ལུས་བར་དོའི་ཁྲིད་ལ་གཉིས་ཏེ༔ 
ཀུན་རྫོབ་དོན་དམ་མོ༔ ཀུན་རྫོབ་མངོན་སུམ་གྱི་སྣང་བ་སྒྱུ་མར་སྦྱོང་བ་ནི༔ འདི་ལྟར་ཕྱི་ནང་ 
སྣོད་བཅུད༔ ཡུལ་སྣང༔ གཟུགས་སྣང་༔ སྒྲ་སྐད༔ མདོར་ན་དེ་དག་ཐམས་ཅད་མི་བདེན་བཞིན་ 
དུ་སྣང་བས་སྒྱུ་མ་ཡིན༔ དོན་ལ་མ་གྲུབ་པར་མདོ་རྒྱུད་ཀུན་ནས་ཐག་ཆོད༔ དངོས་པོར་སྣང་ཡང་ 
མཐར་བདེན་པ་མེད་དོ་སྣམ་པའི་ངང་དུ་བསྒོམ་མོ༔ ཡང་རང་གི་མཐོང་སྣང་ལཿ ས་གཞི་རི་བྲགཿ 
ནགས་ཚལ༔ གཡའ་སྤང་༔ གྲོང་ཁྱེར༔ ཡུལ་མཁརཿ མི་དང་དུད་འགྲོ༔ སྣང་སྲིད་ཀྱི་གཟུགས་ 
སྣང་ཐམས་ཅད་མེད་བཞིན་དུ་སྣང་བས༔ དེ་དག་རྣམས་ནི་དོན་ལ་དངོས་པོར་མ་གྲུབ་སྟེ༔ བྲག་
29

༄༅། །ཨོ་རྒྱན་རྗེ་འབངས་འདུས་ པའི་ཟབ་ཆོས་ཀྱི་སྙིང་པོ་གཅེས་བཏུས།
ཆ་དང་འདྲ༔ ཆུ་ཟླ་དངའདྲ༔ མིག་ཡོར་དང་འདྲ༔ ཆུ་བུར་དང་འདྲ༔ གློག་དང་འདྲ༔ དྲི་ཟའི་ 
གྲོང་ཁྱེར་དང་འདྲ༔ མདང་སང་གི་རྨི་ལམ་དང་འདྲ༔ སྒྱུ་མ་ཡིན་ནོ་སྙམ་དུ་བསྒོམ་མོ༔ ཡང་ཁ་ 
དོག་ཏུ་སྣང་བ་ཡང་༔ དཀར་པོ་དང་༔ སེར་པོ་དང༔ དམར་པོ་དང་༔ ལྗང་ཁུ་དང་༔ སྔོན་པོ་ 
དང་༔ ཁྲ་བོ་དང་༔ དབྱིབས་དང་༔ གཟུགས་བརྙན་ཇི་ལྟར་སྣང་ཡང་༔ དོན་ལ་གྲུབ་པ་མེད་པསཿ 
སྒྱུ་མ་ཡིན་སྙམ་དུ་བསྒོམ་མོ༔ ཡང་རིགས་དྲུག་གི་སྣང་བ་གང་སྣང་ཡང་ཀུན་རྫོབ་གློ་བུར་གྱི་སྣང་ 
བ༔ དམྱལ་བ་ཚ་གྲང་༔ ཡི་དྭགས་བཀྲེས་སྐོམ༔ བྱོལ་སོང་གླེན་ལྐུག མི་ལ་སྐྱེ་འཆི ལྷ་མིན་ལ་ 
འཐབ་རྩོདཿ ལྷ་ལ་ལྟུང་བཿ དེ་དག་ཐམས་ཅད་འཛིན་པ་ལས་བྱུང་བ་མ་གཏོགས༔ དོན་ལ་གྲུབ་ 
བ་མེད་དེ སྒྱུ་མ་ཡིན་སྙམ་དུ་བསྒོམ་མོ༔ དཔེར་ན་སྒྱུ་མ་མཁན་གྱིས་རྟ་དང་༔ གླང་པོ་ཆེ་དང་༔ 
བང་མཛོད་དང་༔ ཡུལ་མཁར་དང་༔ སྐྱེད་མོས་ཚལ་དང་༔ བུ་དང་བུ་མོ་དང༔ ནོར་དང་ 
ལོངས་སྤྱོད་ལ་སོགས་ཏེ ལྟད་མོའི་ཚོགས་དཔག་ཏུ་མེད་པར་སྤྲུལ་ནས་དབང་པོའི་མངོན་སུམ་ 
དུ་སྣང་ཡང་༔ སྒྱུ་མ་བཤིགས་པ་དང༔ གང་ནས་བྱུང་༔ གང་ན་སོང་༔ རྗེས་མེད་པ་ལྟར སྣང་ 
སྲིད་ཀྱི་ཆོས་ཐམས་ཅད་ཀྱང་དེ་བཞིན་དེ་སྙམ་པའི་སྒོ་ནས༔ ཐམས་ཅད་སྒྱུ་མ་ལྟ་བུར་ཐག་ཆོད་ 
དེ་སྒོམས་ཤིགཿ༔ དེ་ནས་རང་གི་ཡུལ་མཁར་ཕ་མ་ཁྱོ་ཆུང་མ༔ བུ་དང་བུ་མོ་སྤུན་ཟླ་ལྕམ་སྲིང་ 
གཉེན་དང་ཉེ་བ༔ ནོར་རྫས་ལོངས་སྤྱོད༔ མདོར་ན་དེ་དག་ཐམས་ཅད་ཀྱང་དངོས་སུ་སྣང་སྟེ་མི་ 
རྟག་གོ དེ་དག་ཐམས་ཅད་ཀྱང་སྒྱུ་མ་ཡིན་སྙམ་དུ་བསྒོམ་མོ༔ རང་དང་གནས་མལ༔ བཟའ་ 
བཏུང་དང་འགྲང་ཆས༔ ཡོ་བྱད་དངོས་པོ་ཐམས་ཅད་སྒྱུ་མར་བསྒོམ༔ དུས་གསུམ་ཡངམི་རྟག་ 
སྟེ སྔར་འདས་པ་ཐམས་ཅད་ཀྱང་མི་རྟག་སྒྱུ་མ་ཡིན༔ མ་འོངས་པ་རྣམས་ཀྱང་༔ ད་ལྟར་ 
དམིགས་སུ་མེད་དེ་སྒྱུ་མ་ཡིན༔ དེ་ལྟའི་བྱ་བ་ཐམས་ཅད་ཀྱང་མེད་བཞིན་དུ་སྣང་སྟེ༔ སྣང་ཐོག་ 
ཏུ་འགྱུར་བས༔ སྒྱུ་མ་ཁོ་ན་ཡིན་སྙམ་དུ་བསྒོམ་མོ༔ དེ་བཞིན་རང་གི་ལུས་འདི་ཡང་སྒྱུ་མ་དང་ 
འདྲ་སྟེ དང་པོ་འདི་བྱ་བ་མེད་པ་ནས་སྐྱེ་ནས་གཟུགས་དང་མིང་དང་མཚན་མ་ཅན་དུ་བྱུང་བ་ 
དང་༔ བར་དུ་དར་བ་དང་༔ རྒུད་པ་དང་༔ རྒས་པ་དང་༔ ན་བ་དང་༔ ལུས་ཀྱི་དར་རྒུད་མང་དུ་ 
བྱུང་ ཐ་མ་ཡང་ཤི་བའི་དུས་དེར༔ གར་སོང་རྗེས་མེད་པར་སོང་བ་ནི་སྒྱུ་མ་དང་འདྲ་སྟེ༔ ལུས་ 
གཅེས་འཛིན་ཐོང་ལ་སྒྱུ་མར་བསྒོམ་མོ
30

༄༅། །ཟབ་གཏེར་ཆོས་ཀྱི་མཛོད་ཁང་
གཉིས་པ་དོན་དམ་པའི་སྒྱུ་ལུས་ནི་མཁའ་ཀློང་རྣམ་པར་དག་པའི་ཞིང་ཁམས་ན༔ དཔལ་ཀུན་ 
བཟང་ཡབ་ཡུམ་ལ༔ རྒྱལ་བ་རྒྱ་མཚོའི་ཚོགས་ཀྱིས་བསྐོར་བ་དང་༔ འོག་མིན་གྱི་གནས་སུ་ 
ལོངས་སྐུ་རིགས་ལྔའི་སངས་རྒྱས་ལ༔ ཞི་ཁྲོ་རབ་འབྱམས་ཚོགས་ཀྱིས་བསྐོར་བ་དང༔ སྤྲུལ་པ་ 
སྐུའི་ཞིང་ཁམས་ན༔ ཨོ་རྒྱན་པདྨ་འབྱུང་གནས་ལ༔ རིག་འཛིན་བླ་མའི་ཚོགས་ཀྱིས་བསྐོར་ 
བ་རིམ་གསུམ་དུ་དམིགས་ལ༔ རང་ཡང་དེར་སོང་ནས་ཕྱག་འཚལ་བ་དང་༔ ཆོས་ཞུ་བ་དང 
མཆོད་པ་འབུལ་བ་ལ་སོགས་པ་རྣམས་ནི༔ ཡིད་ཀྱི་དབང་པོའི་ཡུལ་དུ་གསལ་ཡང་༔ ཐ་མར་ 
རྗེས་མེད་དུ་བུན་དེ་སོང་བས༔ དོན་རྟག་བརྟན་ཐེར་ཟུག་མེད་དེ་སྒྱུ་མའི་རང་བཞིན་དུ་མ་གྲུབ་ 
པ་བཞིན༔ སྣང་བ་སྒྱུ་མ་ཡིན་སྙམ་དུ་བསྒོམ་མོ༔ ཡང་རང་ཡི་དམ་དུ་གསལ་བའི་ངང་ནསཿས༔ 
ཐུགས་ཀ་ནས་འོད་འཕྲོས་འཕགས་པ་མཆོད༔ སེམས་ཅད་གྱི་སྡིག་སྒྲིབ་སྦྱངས ངག་ཏུ་ཨོཾ་ཨཱཿཧཱུྃ 
ཞེས་བརྗོད་པས་ཐམས་ཅད་ཡི་དམ་གྱི་ལྷར་གྱུར་པར་བསམ༔ དེ་ཡང་མེད་བཞིན་དུ་སྣང་སྟེ ཐ་ 
མ་དམིགས་མེད་དུ་ཡལ་བས༔ སྒྱུ་མ་དང་འདྲ་སྟེ༔ སྒྱུ་མའི་རངབཞིན་ཁོ་ན་ཡིན་སྙམ་དུ་བསྒོམ་ 
མོ༔ རྗེས་ལ་ཕཊཿ༔ བརྗོད་ལ་དམིགས་མེད་ཀྱི་ངང་ལ་གཞག་གོ༔ དེ་བཞིན་ཡིད་ཀྱི་དབང་པོའི་ 
ཡུལ་དུ༔ སྔར་སླེབས་པའི་ས་དང་༔ མ་སླེབས་པའི་གནས་ལ་སོགས་ཏེ དྲན་བསམ་གྱི་རྟོག་པ་ 
གང་ཤར་ཡང་༔ ཐ་མ་བསྒྲུབ་ཏུ་མེད་པས་སྒྱུ་མ་ཡིན༔ ཤར་ཡང་རྟག་པ་ཐེར་ཟུག་མེད་པར་སྒྱུ་ 
མར་སྒོམས་ཤིག༔ གསུམ་པ་བར་དོའི་ལུས་ལ་ཡང་གསུམ་སྟེ༔ སྐྱེ་གནས་བར་དོ་དང༔ ཆོས་ཉིད་ 
ཀྱི་བར་དོ་དང་༔ སྲིད་པ་བར་དོའོ༔ སྐྱེ་གནས་བར་དོ་ནི༔ ཚེ་འདིར་སྐྱེ་གནས་མ་ཤི་བ༔ ཕྱི་ 
ནང་སྣོད་བཅུད་གཟུགས་སྒྲ་དྲི་རོ་རེག་བྱ་ཆོས༔ གྲོང་དང་ཡུལ་མཁར་ནོར་རྫས་དགྲ་གཉེན་བུ་ 
ནོར་ལོངས་སྤྱོད་ཐམས་ཅད་ཀྱང་བར་དོའི་སྣང་བར་འདུག༔ རང་གི་ལུས་འདི་ཡང་བར་དོའི་ལུས༔ 
བྱེད་སྤྱོད་སྣང་གྲགས་ཐམས་ཅད་ཀྱང་བར་དོར་འདུག་སྙམ་ནས༔ བར་དོ་བདེན་མེད་ཡིན༔ རང་ 
སྣང་འཁྲུལ་པའི་སྣང་བ་ཡིན༔ དེ་རྣམས་བདེན་མེད་ཡིན༔ བར་དོ་ཡིན་སྙམ་དུ་བསྒོམ་མོ༔ 
ཡང་ཆོས་ཉིད་ཀྱི་བར་དོ་བསྟན་པ་ནི༔ རང་ཤི་ནས་ཆོས་ཉིད་ཀྱི་བར་དོའི་མཐོང་སྣང་ཤར་ཏེ༔
སྟེང་འོག་ཕྱོགས་མཚམས་ཐམས་ཅད་སྒྲ་འོད་ཟེར་གསུམ་གྱིས་འཁྲིགས་པ་བཀྲག་ལ་ཉམས་དགའ་
བ༔ འོད་ལྔའི་རང་བཞིན་དཔག་མེད་འཆར་ལ༔ བར་དོའི་སྣང་བ་ཡིན༔ སྐུ་དང་ཟེར་དང་
31

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མདངས་དང་༔ འོད་ཟེར་དཔག་མེད་དུ་འཆར་རོ༔ དེ་རྣམས་ནི་ཆོས་ཉིད་ཀྱི་བར་དོ་ཡིན་ཏེ༔ 
མ་གྲུབ་བཞིན་དུ་སྣང་བ་བདེན་མེད་ཡིན༔ སྒྲ་རྣམས་ནི་ཆོས་ཉིད་ཀྱི་རང་སྒྲ འོད་རྣམས་ནི་ཆོས་ 
ཉིད་ཀྱི་རང་འོད༔ ཟེར་རྣམས་ནི་ཆོས་ཉིད་ཀྱི་རང་ཟེར སྐུ་རྣམས་ནི་རིག་པའི་སྐུ༔ དེ་རྣམས་སྒྱུ་ 
མ་དང་འདྲ་སྟེ༔ བར་དོ་ཡང་སྒྱུ་མ་ཡིན་སྙམ་དུ་བསྒོམ་མོ༔ ཡང་རང་ལ་བརྡེག་འཚོག་དང་༔ 
སྔངས་སྐྲག་འཇིགས་སྣང་དཔག་མེད་བསམ་ལ འདི་རྣམས་སྒྱུ་མ་ཡིན་བར་དོ་ཡིན༔ རང་སྣང་ 
འཁྲུལ་པའི་བློ་ཡིན དོན་ལ་གྲུབ་པ་མེད་སྙམ་དུ་བསམ་ལ༔ སྐྱེ་མེད་ཀྱི་ངང་དུ་ལྷན་ནེར་གཞག་ 
གོ༔ ཡང་ལྷ་ཁང་དང་༔ འོད་ཀྱི་འཁོར་ལོ་དང༔ ཁང་བཟང་དང་༔ སྐྱེ་བོའི་ཚོགས་དང་༔ ས་ཕུག་ 
རོ་རུལ་དང༔ སྨུག་པ་དང་༔ གྲོག་པོ་དང་༔ མུན་ནག་དང་༔ གཅོང་རོང་དང་༔ ལྕགས་ཁམས་ལ་ 
སོགས་པར་བསམ་ལ༔ དེ་རྣམས་འགྲོ་བ་རིགས་དྲུག་ཏུ་འདུགཿག༔ རིགས་དྲུག་ཡང་སྒྱུ་མ་ཡིན༔ 
བདེན་མེད་ཡིན༔ དོན་ལ་གྲུབ་པ་མེད་དེ་སྒྱུ་མ་ཡིན་པར་དོར་འདུག་གོ༔ འདི་རྣམས་སུ་མི་འགྲོ༔ 
སེམས་སྐྱེ་མེད་ཡིན་སྙམ་དུ་མ་བཅོས་པའི་ངང་དུ་གཞག་གོ ཕ་མའི་འདུ་ཤེས་ལ དེ་རྣམས་ 
འཁྲིག་པ་དང་༔ གོང་གི་ཡུལ་དེ་རྣམས་སུ་རང་སྡོད་པ་ལ་སོགས་པར་བསམ་ལ༔ དེ་རྣམས་བར་ 
དོའི་སྣང་བ་སྒྱུ་མ་ཡིན༔ བདེན་མེད་ཡིན་སྙམ་ནས་སྒྱུ་མ་ཙམ་དུ་བསྒོམ༔ མིག་སེར་མི་བྱེད་སྒྱུ་ 
མར་སྦྱང༔ ལྷ་ཁང་དང་ཁང་བཟང་༔ སྐྱེ་བོའི་ཚོགས་དེ་རྣམས་སྒྱུ་མ་ལྟ་བུའི་ཕོ་བྲང་དུ་བསྒོམས་ 
ཏེ༔ དེར་འཇུག་པར་བསྒོམ་མོ༔ དེས་ནི་གཏད་མེད་སྒྱུ་ལུས་ཀྱི་སྣང་བ་འབྱོངས་ཏེ༔ བར་དོར་ 
ལོངས་སྤྱོད་རྫོགས་པའི་སྐུ་ཐོབ་སྟེ༔ ཚེ་འདིར་སངས་རྒྱས་འབྲས་བུ་ཐོབ་པར་འགྱུར་རོ༔ གུ་རུའི་ 
དམར་ཁྲིད་གསང་བའི་ལམ་མཆོག སྒྱུ་ལུས་བར་དོའི་ཁྲིད་ཁའོ༔ མ་འོངས་སྙིང་གི་བུ་དང་འཕྲད་ 
པར་གྱུར་ཅིག༔ ས་མ་ཡཿ རྒྱ་རྒྱ་རྒྱ༔ ཨ༔vཔཿ༔
སྤྱི་དོན་གཉིས་པ་ཕྱག་རྒྱ་ཆེན་པོའི་ཁྲིད་ལ་གསུམ་སྟེ༔ ཞི་གནས་དང༔ ལྷག་མཐོང་དང༔ རྗེས་ 
ཀྱི་སྐྱོང་ཐབས་སོ༔ དང་པོ་སེམས་ཀྱི་འབྱུང་གནས་འགྲོ་གསུམ་སྟེ༔ དང་པོ་ཞི་གནས་ལ་གཉིས་ཏེ 
རྟེན་ཅན་དང་བརྟེན་མེད་དོ༔ དང་པོ་ནི་བདེ་བའི་གདན་ལ་ལུས་གནད་བདུན་ལྡན་པར་བྱ་སྟེ༔ རང་ 
གི་མདུན་དུ་ཤིང་བུའམ༔ རྡེའུ་གང་ཡང་རུང་བ་ཞིག་ལ༔ སེམས་མི་ཡེངས་པའི་དམིགས་རྟེན་ 
བྱས་ཏེ༔ དེ་ལ་མིག་མ་ཡེངས་པར་གཏད་དེ་ཕབ་པས༔ སེམས་མི་འགུལ་བར་འགྱུ་བྱེད་ཀྱི་རྟོག་
32

༄༅། །ཟབ་གཏེར་ཆོས་ཀྱི་མཛོད་ཁ
པ་བཅད་འབོལ་ལ་ཝལ་ལེར་བཞག༔ གནས་ཤིང་གསལ་བ་ལ་ཕཊ་ཅེས་བཤིགས་ལ༔ ཡུན་ཐུང་ལ་ 
གྲངས་མང་བར་བྱའོ༔ དེ་ནས་ཡང་རང་གི་སྙིང་གར་འོད་མེ་ལོང་ཙམ་པ་གཅིག་གི་དཀྱིལ་ན༔ ཐིག་ 
ལེ་སྲན་མ་ཙམ་དཀར་ལ་འཚེར་བ་ལ་སེམས་གཏད་དེ་བསྒོམ་མོ༔ རྟེན་མེད་ལ་གཟུང་བ་ནི ཅི་
ཡང་ཡིད་ལ་མི་སེམས་པར་སྙེམས་བྱེད་ཀྱི་བློ་དང་བྲལ་བའི་ངང་ནས་ལྷོད་དེ་ཀློད་ལ་བཞག་གོ
དེ་ནས་ལྟ་སྟངས་ཀྱིས་ནམ་མཁར་གཏད་དེ རིག་པ་དང་ནམ་མཁའ་དབྱེར་མེད་པའི་ངང་ལ་ 
ཁྲེས་སེ་བསྒོམ་མོ༔ དེས་ནི་བསྒོམ་རང་ལུགས་ལ་འོང་སྟེ ཡང་སེམས་འཕྲོ་ཞིང་མི་གནས་ན་རྟོག་ 
པ་སྔ་མའི་རྗེས་མི་འབྲང་༔ ཕྱི་མའི་སྔོན་མི་བསུ༔ བར་གྱི་ཤེས་པ་ལ་བཟོ་མི་བྱེད་པར༔ སྣང་བ་ 
གང་ཤར་གྱི་ངོ་བོ་ལ་ཅེར་ཅེར་ཕབ་ལ་རང་ཐོག་ཏུ་ལྷན་ནེར་ཞོག་ཅིག༔ འཕྲོ་རྒྱུ་གཅིག་འདུག་ན་ 
དེའི་ངོ་བོ་གང་ཡིན༔ མཁན་པོ་གང་གིས་བྱས༔ རྩ་བ་གང་དུ་གནས་བརྟགས་པས༔ རྟོག་བྱེད་ 
ཀྱི་མཁན་པོ་བཙལ་ཡང་༔ ངོ་བོ་དང་མཁན་པོར་གང་དུ་འང་གྲུབ་པ་མེད་པར་ཨ་ཆད་དེ༔ སྟོང་
སང་ངེ་གཞི་མེད་རྩ་བྲལ་གྱི་ངང་དུ་ལྷན་ནེར་གནས་པའོ༔ དེའི་དུས་སུ་རྟོག་པ་འགྱུ་བྱེད་ཐམས་ 
ཅད་ཞི་ནས༔ སེམས་རང་སར་གནས་པ་ཞིག་འོང་སྟེ༔ རྒྱ་མཚོ་རླུང་གིས་མ་བསྐྱོད་པ་ལྟ་བུ་ལ་ཞི་ 
གནས་ཟེར༔ དེ་ནི་བསྒོམ་གྱི་གཞིའོ༔ གཉིས་པ་ལྷག་མཐོང་ནི འཁྱག་རོམ་ཆུར་ཞུ་བ་ལྟ་བུ་སྟེ 
གང་ཤར་གྱི་ངོ་བོ་ལ་བཟང་ངན་གྱི་བློས་མི་བཅད་ཅིང་༔ རང་ཐོག་ལ་སེང་ངེར་བཞག་པས༔ རྟོགས་ 
དང་མི་རྟོགཿ༔ གནས་དང་མི་གནས་འགྱུ་བ་གང་ཤར་སྟོང་ཉིད་དུ་ཆམ་མེ་བ༔ རང་རིག་རང་ 
གསལ་དུ་ཧྲིག་གེར་བསྒོམ་མོ༔ དེ་ནས་འགྱུ་རྟོག་ལ་སོགས་ཇི་ལྟར་སྣང་ཡང་བརྟག་དཔྱད་ཀྱང་ 
མི་བྱ༔ དགག་ཀྱང་མི་དགག༔ རང་ངོ་རང་གིས་གསལ་ཙམ་གྱི་ངང་དུ༔ སལ་ལེ༔ ཧྲིག་གེ༔ 
རྗེན་ནེ༔ ཁྲེས་སེ བུན་ནེ ཤིག་གེ གནས་པ་ལ་འཛིན་པ་མེད་པ རང་སར་གསལ་བའི་ངང་ 
ནས༔ མདངས་མ་འགགས་པར་ཡུལ་མེད་དུ་རྗེན་ནེ་ལྷག་གེ་བ་འབྱུང་ངོ་༔ དེ་ལ་ལྷག་མཐོང་གི་ 
ངོས་བཟུང་ཞིག༔ བླ་མའི་མན་ངག་གིས་སྟོན་དུ་མི་བཏུབ༔ སློབ་མའི་ཤེས་རབ་ཀྱིས་གོ་རུ་མ་ 
བཏུབ་པ༔ ངོ་བོ་མཐོང་དུ་ཡོད་ཅིང་༔ ཚིག་གིས་སྨྲར་མེད་པ༔ ཉམས་སུ་མྱོང་དུ་ཡོད་ཅིང་༔ 
འདི་ཞེས་མཚོན་དུ་མེད་པ་འ༔ ཆོས་དབྱིངས་ཀྱི་ཐུགས་སོ༔ རྣལ་འབྱོར་པ་ལ་ཉམས་རྟོགས སེམས་ 
ཅན་རྣམས་ལ་ཀུན་གཞི་འགྱུར་གནས་སོ༔ དེ་ལྟ་བུའི་གཤིས་ལུགས་དེ་ལ་དྲན་པའི་རྩིས་བཟུང་སྟེ༔
33

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྟོང་ཉིད་ཧད་པོར་ཡང་མི་བཏང༔ སྒོམ་བློའི་འཛིན་པ་ཡང་མི་བྱ༔ རང་ངོ་རང་གིས་རིག་ཙམ་ 
ལ་འཛིན་མེད་ངང་དུ་ཤིག་གེར་གཞག་གོ༔ དེའི་ངང་ལ་རིག་པ་སྐད་ཅིག་མའི་སྟེང་དུ༔ ཐམས་ 
ཅད་ཧྲིལ་གྱིས་གནས་པ་དེ་ཞི་ལྷག་དབྱེར་མེད་དོ དེ་ནས་གནས་ལུགས་རང་ངོ་འཕྲོད་ནས༔ གེགས་ 
སེལ་དང་བོགས་འདོན་གྱིས་རྗེས་བསྐྱངས་ཏེ༔ དེ་ལྟར་གང་ཤར་འཛིན་མེད་མཐའ་བྲལ་དུ་བསྐྱངས་ 
པས༔ བདེ་གསལ་མི་རྟོག་པའི་ཉམས་འཆར་ཏེ༔ དེ་ལ་བསྒོམ་བྱ་སྒོམ་བྱེད་ཀྱི་རྟོག་འཛིན་མེད་ 
པས རྟག་པའི་གོལ་ས་ཆོདཿ རིག་པ་སྟོང་གསལ་མཐའ་བྲལ་དུ་རྟོགས་པས༔ ཆད་པའི་མཐའ་ 
དང་བྲལཿ༔ མཐའ་བྲལ་གྱི་ངོ་བོ་རང་གསལ་རྗེན་པར་མཐོང་བས༔ གཉིས་ཀའི་གོལ་ས་ཆོད༔ དེ་ 
ལྟ་བུའི་བསྒོམ་ནི་སངས་རྒྱས་ཀྱི་དགོངས་པ་སྐྱོན་མེད་ཡིན༔ གོལ་ས་ནི༔ བདེ་བ་ལ་ཆགས་ན་ 
འདོད་ཁམས་སུ་གོལ༔ གསལ་བ་ལ་ཆགས་ན་གཟུགས་ཁམས་སུ་གོལ༔ མི་རྟོག་པ་ལ་ཆགས་ན་ 
གཟུགས་མེད་ཁམས་སུ་གོལཿ དེས་ན་བདེ་བ་ལ་མ་ཆགས་པ༔ གསལ་བ་ལ་མི་རྟོག་པ༔ མི་རྟོག་ 
པ་ལ་འཛིན་མེད་དུ་བསྒོམ༔ མདོར་ན་བསྒོམ་གསལ་དང་མི་གསལཿ བྱུང་དང་མ་བྱུང་གནས༔ 
གནས་དང་མི་གནས༔ ཆ་ཕྲ་མོའི་འཛིན་པ་ཡང་སྤངས་ཏེ ཤར་གྲོལ་འཛིན་མེད་སྤྲོས་བྲལ་གྱི་ 
ངང་དུ་མ་བཅོས་པར་བཞག་གོ དེ་དུས་རིག་སྟོང་གསལ་བའི་ངང་ནས༔ ངོ་བོ་རང་བཞིན་ཐུགས་ 
རྗེ་གསུམ་ནི་གནས་པའོ༔ རྗེས་ཐོབ་ཀྱི་དུས་སུའང་གཏད་མེད་ཁྲེས་སེ༔ བུན་ནེ་སྣང་བ་བཀྲག་མེད་ 
དུ་ཕྱམ་མེར་འདུག་ན༔ རྟོགས་ལྡན་གྱི་རྣལ་འབྱོར་དེ་ལ་བྱའོ༔
དེ་ཡང་དགོས་མེད་ཀྱི་རྣལ་འབྱོར་པའི་ལམ་ལྔའི་བགྲོད་ཚུལ་ནི༔ གནས་ལུགས་རྟོགས་པས་ 
རང་རིག་ལ་ཡིད་ཆེས༔ ཏིང་འཛིན་ལ་དྲོད་ཐོབ་པ་ནི་ཚོགས་ལམ༔ དེ་ལ་གོམས་པ་ལ་བརྟེན་ 
ནས༔ སེམས་ཡུལ་མེད་པར་རང་གསལ་དུ་ཤེས་ཤིང་མཐོང་བ་ནི་མཐོང་ལམ༔ སྣང་སེམས་གཅིག་ 
ཏུ་འདྲེས་ནས་སྟོང་པ་རང་གསལ་དུ་ཤར་བས༔ སྣང་རིག་སྟོང་གསུམ་ཡུལ་མེད་དུ་གསལ༔ ཉོན་ 
མོངས་སྒྲིབ་པ་དགཿ༔ རང་རིག་སྟོང་པར་རྟོགས་པ་ནི་སྦྱོར་ལམ༔ རྟེན་འབྲེལ་མངོན་སུམ་དུ་མཉམ་ 
བཞག་ཡུལ་མེད་རྟེན་འབྲེལ་འཛིན་པར་གསལ་ལ༔ རྗེས་ཐོབ་ལ་ཡུལ་སྣང་ཕྲ་མོ་ཙམ་ཡོད་པ་བསྒོམ་
ལམ༔ དེའི་རྒྱུན་བསྲིངས་པས་འཁོར་འདས་སྐྱེ་འགག་གཉིས་མེད་རྟོག་དཔྱོད་ཀྱི་མཐའ་ཟད༔ རང་ 
གསལ་བ་མངོན་དུ་གྱུར་པས་ཤེས་བྱའི་སྒྲིབ་པ་དག་སྟེ༔ཆོས་ཐམས་ཅད་ཡེ་ཤེས་སུ་འཆར་བའི
34

ཟབ་གཏེར་ཆོས་ཀྱི་མཛོད་ཁང་།
སྐད་ཅིག་མ་དེ་ལ་མཐར་ཕྱིན་པའི་ལམ་ཞེས་བྱ་སྟེ་སངས་རྒྱས་པའོ༔ དེ་ལྟར་གོང་གི་ཐུན་རྣམས་ 
ལ་འཕྲོ་བའམ རྒོད་ན་གློདཿ གྲིབ་བམ་བྱིང་ངམ་རྨུགས་ན་གསེང༔ འབྱམས་སམ་འཐས་ན་རིག་ 
པ་ལ་ཧུར་འདོན༔ གསལ་བདོ་བ་ལ་ཕཊཿཅེས་བཤིག་ལ༔ དེ་རྗེས་གཉུག་མའི་རང་ངོར་བལྟས་ཏེ 
གེགས་སེལ་བོགས་འདོན་ཕཊ་ཀྱིས་བྱེད་དེ༔ དེ་ལྟར་སྣང་སྲིད་ཆོས་ཉིད་ཆེན་པོར་གྲོལ་བསཿ
གཉིས་འཛིན་གྱི་འཁྲུལ་པ་རང་སར་གྲོལ་ནས༔ སངས་རྒྱས་ཀྱི་དགོངས་པ་ལ་ལོངས་སྤྱོད་དེ༔ ཚེ་ 
གཅིག་ལུས་གཅིག་ལ་སངས་རྒྱས་ཀྱི་འབྲས་བུ་ཐོབ་པར་བྱ་བའི་གདམས་པའོ༔ དེ་ནི་གསང་ཁྲིད་ 
སྙིང་པོའི་ལམ་ཟབ་འདི་ཉིད༔ བདག་ཨོ་རྒྱན་གྱིས་བཀོད་ཅིང་ཕྱི་རབས་ལ་གདམས་པ༔ ལས་ 
ཅན་སྙིང་གི་བུ་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
གསུམ་པ་གཏུམ་མོའི་གསང་ཁྲིད་ལ་གསུམ་སྟེ སྔོན་འགྲོ་དངོས་གཞི་རྗེས་གསུམ་མོ༔ དང་པོ་ 
སྔོན་དུ་འགྲོ་བ་ནི རང་གི་ལུས་ཕྱི་ནང་སྤྱི་བོ་ནས་རྐང་མཐིལ་ཡན་ཆད༔ ཕྲུ་མ་ཕུས་བཏབ་པ་ 
ལྟར་གསལ་སིང་ངེ་སྟོང་པར་བསྒོམ༔ དེ་ནས་རླང་རོ་ལན་གསུམ་ཕྱིར་བུས་ལ༔ འཇམ་རླུང་བཟུང་ 
ངོ་༔ དེ་ནས་རྩའི་སྟོང་ར་བསྒོམ་པ་ནི༔ རྩ་དབུ་མ༔ རྐྱང་མ༔ རོ་མ་གསུམ་ནི༔ ཁོང་གསེང་ཀ་བའི་ 
ཚུལ་དུ་ཡོད་པར་བསམ༔ དེ་ལ་དབུ་མ་ནི༔ མདའ་སྨྱུག་ཙམ་པ༔ ཡར་སྤྱི་གཙུག༔ མར་གསང་ 
གནས་སུ་ཟུག་པ་སྟོང་སང་ངེ་བ་གསལ་བར་བསྒོམ་མོ༔ རྩ་ཡི་རྩ་བ་ཡི་གེ་ཆའི་གཟུགས་ལྟ་བུ་རྡོ་ 
རྗེ་རྩ་བར་འདུས་པ་ཡོད་དོ༔ རྩ་ཡི་རྩེ་མོ་བ་མེན་གྱི་རྭ་འདྲ་བ་དེ་ཡན་ལག་དང་བཅས་ནས༔ དབང་ 
པོའི་སྒོ་རྣམས་ལ་ཟུག་གོ༔ དེ་ཡང་ཁྲག་དང་ཆུ་སེར་མེད་པ་སྟོང་སེང་ངེར་ཡོད་པ་ལ༔ རླུང་ 
བཟུང་བ་ནི༔ འཇམ་རླུང་བརྔུབ་ལ༔ ལྟེ་འོག་ཏུ་ཚིར་ཏེ་མནན༔ ལུས་སྤྲུགས་རྐང་པ་བསྐོར་ཞིང་ 
ཕུལ་བ་དང་སྤྲུག་པ་མཉམ་དུ་བྱའོ དེ་རྣམས་ལ་དྭངས་སྙིགས་མ་ཕྱེད་ཀྱི་བར་དུ་འབད་དོ༔ དེ་ 
ནས་གཉིས་པ་དངོས་གཞི་ལ༔ དང་པོ་བུམ་པ་ཅན་བསྒོམ་སྟེ རླུང་ཁེངས་པར་བརྔུབས་ལ་ལྟེ་ 
འོག་ཏུ་མནན༔ ཕྱིར་མ་རྫོགས་ཙམ་ལ་ནང་དུ་བརྔུབ༔ དེ་ལ་ཅི་རིགས་སུ་བསྒོམ་མོ༔ གཉིས་པ་ལ་ 
སྐྱིལ་ཀྲུང་ལག་གཉིས་བསྣོལ་ཏེ༔ རྡོ་རྗེའི་ཁུ་ཚུར་པུས་མོའི་སྟེང་དུ་མནན༔ རླུང་ཕྱིར་ཅུང་ཟད་ 
ཙམ་རེ་བཏང་སྟེ༔ དེ་རྗེས་དྲག་ཏུ་བརྔུབས་ལ་མནན༔ འོག་རླུང་ཅུང་ཙམ་རེ་འཐེན༔ དེ་ལ་ཅི་ 
རིགས་སུ་བུམ་པ་ཅན་ལ་མ་འབྱོངས་བར་དུ་ལེགས་པར་བསྒོམ་མོ༔ གཉིས་པ་རྩ་ལམ་སྦྱང་བ་ནི
35

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལག་གཉིས་རྡོ་རྗེ་ཁུ་ཚུར་བརླའི་སྟེང་དུ་ཟུག དབུ་མ་རྡོ་རྗེ་ལ་ཟུག་པའི་རྩེ་མོ་ཧཱུྃ་ནག་ཞིག་བསྒོམཿ༔
འོག་རླུང་ཧཱུྃ་ཧཱུྃ་ཧཱུྃ་ཞེས་དྲག་ཏུ་སུམ་ཅུ་ཙམ་རླུང་ཐེངས་རེ་ལ་བགྲང་ཞིང་༔ དམིགས་པ་ནི་ཧཱུཾ་གི་ 
ཞབས་ཀྱུ་རྡོ་རྗེ་དབུ་མའི་ནང་ནས་ཡར་རྒྱུ་མ་ཕྱི་ནང་ལོག་པ་ལྟར་ནུ་རུ་རུ་དྲངས་པར་བསམ་ཞིང་༔ 
ཁོང་འདྲེན་ཧཱུྃ་རིང་ཧཱུྃ་ཐུང་གིས་དྲངས་ལ་སྤྱི་གཙུག་གི་ཁྲུ་གང་ཙམ་དུ་བསྐྱལ་ལ་སྐྱ་ཅ་ལེར་སྦྱང་ངོ
ཡུན་དུ་སྦྱངས་ན་རྡོ་རྗེ་སྦུབས་སུ་ནུབ་པར་གདོན་མི་ཟའོ༔ ངག་ཏུ་སྦྱང་བ་ནི༔ ལུས་ཙོག་པུར་ 
ལངས་ལ་ལག་པ་གཉིས་པུས་འཁྱུད་བྱས་ཏེ་རླུང་ལྟེ་འོག་ཏུ་བཟུང་ལ་མནན༔ འོག་སྒོ་ཀློད་ལ་བཏང 
དཔེར་ན་གསེར་གྱི་ས་གཞི་ལ་སོང་བར་བསམ་ལ་དུམ་རེ་བཞག༔ ཡང་འོག་རླུང་ཤུགས་ཀྱིས་དྲངསཿ
སྤྱི་གཙུག་ནས་སྔོ་སངས་ཐོན༔ ཡར་འདོམ་གསུམ་མམ་ལྔའི་མཚམས་སུ་སོང་བར་བསྒོམས་ལ་ཅི་ 
རིགས་བྱའོ༔ ལྔ་པ་རླུང་སེམས་དབུ་མར་ཚུད་པ་ལ་གཉིས་ཏེ༔ དང་པོ་རྐང་མཐིལ་གཉིས་སྦྱར་ལ་ 
སྒྱིད་པ་བསྲངས༔ ལག་མཐིལ་གཉིས་ཐལ་མོ་སྤྱི་བོར་སྦྱར༔ མགྲིན་པ་ཅུང་ཙམ་འགུགས་ལ་མང་ 
ཉུང་དྲག་ཏུ་བརྒྱངས་ཏེ་སྦྱངས་པར་བྱས་པས་ཚུད་པར་འགྱུར༔ གཉིས་པ་ལུས་ནི་རྡོ་རྗེ་རྩེ་གསུམ་ 
བསྒོམ༔ རྡོ་རྗེའི་ལྟེ་བར་རིག་པ་ཧཱུྃ་མཐིང་ཉུང་འབྲུ་ཙམ་གཅིག་བསྒོམས༔ དེ་རླུང་གཞིལ་བ་དང་ 
བསྟུན་ཏེ་རྡོ་རྗེའི་བུ་ག་ནས་མར་ཟུག བརྔུབས་པ་དང་བསྟུན་ནས་ཚངས་བུག་ཏུ་འདོན༔ དགང་ 
བ་དང་བསྟུན་ཏེ་ལྟེ་བ་ཙམ་བཞག་ལ་བཟུང་༔ དེས་དབུགས་ནི་དབུ་མར་ཚུད་པ་ལས་གཉུག་མའི་ 
དོན་ཤུགས་ངང་གིས་འབྱུང་༔
དྲུག་པ་ནི༔ རླུང་དེ་རྣམས་འབྱོངས་ནས་གཏུམ་མོ་ཨ་ཤད་ཀྱི་མེ་བསྒོམས་ཏེ༔ རང་རྡོ་རྗེ་རྣལ་ 
འབྱོར་མར་གསལ་བའི༔ སྤྱི་བོ་བདེ་ཆེན་འཁོར་ལོ་ལ་རྩ་འདབ་སུམ་བརྒྱ་དྲུག་ཅུའོ༔ མགྲིན་པ་ 
ལོངས་སྤྱོད་འཁོར་ལོ་ན༔ རྩ་འདབ་བཅུ་དྲུག་ཡོད་པའོ༔ སྙིང་ག་ཆོས་ཀྱི་འཁོར་ལོ་ན༔ རྩ་འདབ་ 
སུམ་ཅུ་རྩ་གཉིས་སོ ལྟེ་བ་སྤྲུལ་པའི་འཁོར་ལོ་ན༔ རྩ་འདབ་དྲུག་ཅུ་རྩ་བཞིའོ༔ གསང་གནས་ 
སྐྱོད་བྱེད་འཁོར་ལོ་ནཿ༔ རྩ་འདབ་ཉི་ཤུ་རྩ་བརྒྱད་དོ༔ རྩ་རྣམས་ཀྱི་ཕྱི་དཀར་ལ་ནང་དམར་བཿ 
སྟོང་པ་ཕྲག་ཤིག་གསལ་བའི་དབུས་ན་ཡར་རྩ་གསུམ་ཀ་བ་ལྟར་གནས་ཏེ དབུ་མའི་ཡར་རྩེ་ཚངས་ 
བུག་གི་ཧཾ་མགོ་ཐུར་དུ་བསྟན་པ་ལ་ཟུག་པཿ མར་རྩེ་ལྟེ་འོག་སོར་བཞིར་སླེབས་པར་བསྒོམ༔ དེ་ 
ཡང་སྦོམ་ཕྲ་མདའ་སྨྱུག་ཙམ་སྟོང་སང་ངེ་བ་གཅིག་བསྒོམཿ དེའི་གཡས་གཡོན་དུ་རོ་རྐྱང་གཉིས་
36

༄༅། །ཟབ་གཏེར་ཆོས་ཀྱི་མཛོད་ཁང་
གྲོ་སོག་ཙམ་ཡར་སྨིན་མཚམས་ནས་མར་བྱུང་སྣ་བུག་གཉིས་ལ་ཟུག མར་སྣ་གཉིས་དབུ་མའི་ 
ནངདུ་ཚུད་པར་བསྒོམ༔ དེ་ནས་རྩ་གསུམ་གྱི་འཛོམ་སར༔ ཡེ་ཤེས་ཀྱི་མེ་ཨ་ཤད་ཀྱི་རྣམ་པ༔ ཁ་ 
དོག་དམར་བ་རེག་བྱ་ཚ་བ་གཡོ་ཞིང་རྩུབ་པ༔ ཚོན་གང་བ་གཅིག་བསྒོམ་མོ༔ དེ་ནས་འཁྲུལ་ 
འཁོར་ལུས་ཀྱི་གནད་ནི༔ རླུངསྟེང་འོག་བར་གསུམ་གཅིག་ཏུ་བསྡམས་ལ་བསྒོམས་པར་བྱས་ཏེ 
རོ་རྐྱང་གཉིས་ཁེངས་པར་བརྔུབས་པས༔ རྒྱུ་མ་ཕུས་བཏབ་ལྟར་དམར་སེང་ངེར་ཁེངས་པས༔ ཨ་ 
ཤད་ལ་གཙུབ་སྟེ་ཕུས་པསཿ ཨ་ཤད་མགར་གྱི་ལྕགས་བསྲེགས་ལྟར་སོང་སྟེ༔ མེ་ཟངས་མའི་མོ་ཁབ་ 
ཙམ་དབུ་མའི་ནང་ན་ཡར་ཕྲ་ཕྱུར་ཕྱུར་འབར་ཞིང་༔ ལྟེ་བའི་རྩ་འདབ་ཐམས་ཅད་མེ་འབར་བར་ 
བསྒོམ་མོ༔ རླུང་སེམས་དྲོད་གསུམ་གཅིག་ཏུ་དྲིལ་ཏེ་ལྟེ་འོག་ཏུ་གཏད་དོ དེ་ནས་མེ་དེ་ཚ་བ 
རྣོ་བ༔ རྩུབ་པ༔ བྲེལ་བར་འབར་ཏེ༔ སྙིང་གར་རེག་རེག་སླེབས་ནས༔ མེ་དང་མ་རེག་ཙམ་དུ་ 
ཡོད་པར་བསྒོམ༔ དེ་ནས་མེ་ཡར་འབར་བ་ལྟར༔ ཐིག་ལེ་ཡང་ཡར་ལ་འདྲིལ༔ ཐིག་ལེ་མར་ 
བབས་དུས་སུ་མེ་མར་ནེམ་ཞིང་འབྲོས་འདེད་དུ་བསྒོམ་མོ༔ དེ་ནས་ཐིག་ལེ་དང་མེ་རེག་ཏུ་ཡོད་ 
པ་ལསཿ༔ ཐིག་ལེ་འོད་དུ་ཞུ་ཞིང་མེ་ནང་དུ་སྦ་རིང་རིང་བབས༔ བདེ་བ་ལྷག་གེར་སྐྱེས་པར་ 
བསྒོམ་ཞིང་༔ སྲིན་ཞལ་འབྱེད་འཛུམ་བྱའོ༔ དེ་ཡང་གོང་དུ་དྲོད་བྱུང་ན༔ མེ་མགྲིན་པར་སླེབས་ 
པར་བསྒོམཿ༔ སྙིང་གའི་རྩ་འཁོར་ཐམས་ཅད་མེའི་རང་བཞིན་དུ་བསྒོམ་མོ༔ དེ་ནས་མེ་སྤྱི་བོ་ནས་ 
ཁྲུ་གང་ཙམ་དུ་དམར་འུ་རུ་རུ་ཐོན་པར་བསྒོམ་མོ༔ མགྲིན་པ་མན་ཆད་མེར་འབར་ཏེ ཚ་འུར་ 
རེ་འབར་བར་བསྒོམ་མོ༔ ལུས་ཀྱི་བ་སྤུའི་བུ་ག་ཐམས་ཅད་ནས་ཡར་ཡང་མེ་ལྕེ་དམར་ཉུག་ཉུག་ 
ཡོད་པར་བསྒོམ་མོ༔ ཤིན་ཏུ་དྲོད་ཆུང་ངམ་གྲང་བར་ཉལ་བ་ལ་སོགས་ལ༔ ལུས་ཕྱི་ནང་མེས་ 
བསྲོས་ནང་ནས་འབར་ཏེ༔ ལུས་ཕྱི་ནང་ཐམས་ཅད་ལྕགས་སྲེག་ལྟར་བསྒོམ་ཞིང་༔ མེ་དེ་ལྟར་
འབར་བའི་དུ་བས་ཀྱང་རི་མགོ་ལ་སྨུག་པ་ཆགས་པ་ལྟར༔ ལུས་ལ་ཚ་འུར་ཏེ་གཡོགས་པར་བསམ་ 
མོ ཡང་བདེ་བ་ཆུང་ན་ཐིག་ལེ་ཞུ་ནས སྤྱི་བོའི་རྩ་འདབ་ཐམས་ཅད་ཁེངས་ཏེ་མེར་བྱུང་བར་ 
བསམ་མོ༔ དེ་ནས་ཡང་བབས་མགྲིན་པའི་རྩ་འདབ་གང་༔ དེ་བས་ཀྱང་བདེ་བ་ཆེར་བྱུང་བར་ 
བསྒོམ་མོ
དེ་ནས་གོང་བཞིན་སྙིང་ག་ལྟེ་བ་གསང་གནས་སུ་བདེ་བ་རྒྱས་པར་བསྒོམ་མོ༔ དེས་ཀྱང་ཆེར་
37

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་ཕེབས་ན་རང་གི་མདུན་དུ༔རང་ཡིད་ལ་འཐད་པའི་བུ་མོ་གཅིག་བསམས་ལ༔ དེ་དང་སྙོམ་ 
འཇུག་བྱེད་པར་བསམ་ཞིང་༔ དེའི་མཚན་མ་དྲོད་ཚའུ་རེ་འབར་བར་བསམ་ལ༔ སྲིན་ཞལ་ 
འབྱེད་འཛུམ་མང་དུ་བྱས་པས་བདེ་བ་སྐྱེ་བར་གདོན་མི་ཟའོ༔ སྤྱིར་དྲོད་ཆུང་ན་མེ་ཡར་སྦར༔ བདེ་ 
བ་ཆུང་ན་ཐིག་ལེ་མར་དབབ་བོ༔ གལ་ཏེ་རླུང་མ་འབྱོངས་པས་བདེ་བ་གཡོས་ཏེ་ཐིག་ལེ་འཚོར་ 
བར་ཐུག་ན༔ ཤད་ཕྱུང་ལ་བར་དུ་མཛུབ་མོས་བསྟིམ་མོ༔ གསུས་པ་སྒལ་པ་ལ་སྦྱར༔ བདེ་བ་ཆུང་ 
ན་ཐིག་ལེ་མར་དབབ༔ རྒྱུ་ཞབས་སུ་འུབས་བསྡུས༔ རླུང་གྱེན་དུ་དྲག་ཏུ་དྲངས་ནས་ལུས་ཙོག་ 
པུར་ཧཱུཾ་རིང་ཁོང་འདྲེན་དང་བཅས་པ་གསུམ་བཞི༔ འཁོར་ལོ་བཞི་ལ་ཆུའི་རླབས་ལོག་པ་ལྟ སྐྱ་ 
ཆི་ལི་ལི་ལོག་ནས་ཧཾ་ལ་བསྟིམས་ཏེ་རིག་པ་ནམ་མཁར་གཏད༔ དེ་ནས་སྟེང་འོག་གི་རླུང་བཟུང་ 
སྟེ་མགོ་བོ་སྒྲིལ༔ སྟོད་དུ་གཅུས༔ སྨད་དུ་བསྡུམཿ ཡན་ལག་ཕུར་གསུབ་སྤྲུག་སོགས་བྱའོ༔ སེམས་ 
སྐད་ཅིག་ངང་ལ་ཡུན་དུ་བཞགཿ དེས་ནི་སྐྱོན་རྣམས་སེལ་ཞིང་ཡོན་ཏན་འབྱུང་༔ དེ་ལྟར་ 
བསྒོམས་པས་རྩ་མདུད་ཞིག་ཅིང་རྩ་ཁ་བྱེ༔ འབྱུང་བ་དབང་དུ་འདུས་པས་ནད་མི་འབྱུང་༔ རྒས་ 
སྲ་ཚེ་རིང་བདེ་དྲོད་ལུས་ལ་འབར༔ བདེ་སྟོང་སེམས་ལ་འཆར༔ ཉིན་མཚན་དགེ་སྦྱོར་འཕེལ་ 
ཞིང་རྟགས་དང་ཡོན་ཏན་འཆར༔ ཚེ་འདིར་ཀུན་བཟང་གོ་འཕང་ཐོབ༔ དེ་ལྟར་གུ་རུའི་དམར་ 
ཁྲིད་གཏུམ་མོ་ཆགས་ལམ་སྤྱོད་པའི་རིམ་པ་གསུམ་པའོ༔ ས་མ་ཡཿ རྒྱ་རྒྱ་རྒྱ༔ ཨཅྭvཔ༔ 
སྤྱི་དོན་བཞི་པ་བོགས་འདོན་གཅོད་ཀྱི་ཁྲིད༔ བྱང་ཆུབ་སེམས་ཀྱི་འཇམ་གཅོད་དང་༔ རིག་ 
པ་བརྟུལ་ཞུགས་ཀྱི་རྩུབ་གཅོད་དང་གཉིས་ཡིན་ཏེ༔ དང་པོ་གཉིས་འཛིན་བློ་ཡི་དྲས་ཐག་བཅད་ 
ནས༔ དགེ་སྦྱོར་གྱི་བོགས་འདོན་པར་བྱེད་པ་ལ༔ གཅོད་ཀྱི་གདམས་པ་བསྟན་པ་ནི༔ དུར་ཁྲོད་ 
དམ་ས་གཉན་ལྷ་འདྲེ་གདུག་པ་ཅན་གནས་པའི་སའམ༔ ལྷ་ཁང་དང་ཁྱིམ་སྟོང་འདྲེ་ཅན་ནམཿ 
རྒྱུ་སྲང་ངམ་འཇིགས་པའི་སར་ཕྱིན་ལ༔ ཚད་མེད་བཞིའི་སྙིང་རྗེ་འགྲོ་དྲུག་སེམས་ཅན་རྣམས་ལ་ 
བསྒོམ༔ མདུན་གྱི་ནམ་མཁར་ཨོ་རྒྱན་པདྨའམ༔ རྩ་བརྒྱུད་ཀྱི་བླ་མ་ཐམས་ཅད་གསལ་བཏབ་ལ༔ 
སྐྱབས་སུ་འགྲོ་ཞིང་སེམས་ཀྱང་བསྐྱེད༔ བླ་མ་ལ་གསོལ་བ་དྲག་ཏུ་བཏབ༔ དེ་ནས་རང་རྡོ་རྗེ་ 
རྣལ་འབྱོར་མར་བསྒོམས་པའི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས་པས༔ བདག་གི་ཕ་ 
མས་གཙོ་བྱས་པའི་ནམ་མཁའ་དང་མཉམ་པའི་སེམས་ཅན་རྣམས་བཀུག་ལ༔ དེ་རྣམས་བདག་
38

༄༅། །ཟབ་གཏེར་ཆོས་ཀྱི་མཛོད་ཁང་།
གི་ཕ་དང་མར་མ་གྱུར་པ་གང་ཡང་མེད༔ དེ་དག་རྣམས་ཐར་པ་བྱང་ཆུབ་ཀྱི་ལམ་ལ་དགོད་པར་ 
བྱ་བའི་ཕྱིར༔ སྙིང་རྗེ་བྱང་ཆུབ་ཀྱི་སེམས༔ བུ་གཅིག་པོ་ན་བ་ལ་མས་མི་བཟོད་པ་ལྟར་བསྒོམ་ 
པར་བྱའོ༔ ཡང་དེ་དག་རྣམས་རང་ལ་འདུས་ཏེ༔ ཡུལ་དང་ཡུལ་ཅན་རྣམས་གཉིས་སུ་མེད་པར་ 
སྤྲོས་བྲལ་བདེ་ཆེན་གྱི་ངང་དུ་ཉལ་ལོ༔ དེ་ལ་འཇིགས་སྣང་དང་ཆོ་འཕྲུལ་བྱུང་ན༔ རིག་པ་ཧུར་ 
བཏོན་ཏེ ཁྱོད་ཀྱིས་སྙིང་རྗེ་བྱང་ཆུབ་ཀྱི་སེམས་མ་འབྱོངས་པས༔ འགྲོ་དྲུག་ཕ་མར་མ་ཤེས་པ་ 
དང༔ ལྷ་འདྲེ་ལ་སོགས་ཀྱི་རྣམ་རྟོག་སྐྱེས༔ དེས་རང་རྒྱུད་འཁྲུལ་ནས་འཁོར་བར་འཁྱམས་སོ
ཁྱོད་ཀྱིས་ཁའི་བྱང་སེམས་ཙམ་མ་ཡིན་པར་ཁོང་སྙིང་གཏིང་ནས་བྱང་སེམས་བསྒོམ་མོ༔ རྗེས་གཉིས་ 
མེད་དུ་གོང་བཞིན་དུ་ཉལ་ལོ༔ མངོན་སུམ་ལ་སོགས་པ་བྱུང་ན༔ ཡང་ན་དེའི་པང་དུ་རང་འགྲོ༔ 
ཡང་ན་དེ་རང་གི་ལག་ཏུ་བཟུང་ལ༔ ཕ་མ་དངོས་དང་འཕྲད་པའི་དགའ་བ་བསྒོམ་མོ༔ སྙིང་རྗེ་ 
བྱང་ཆུབ་ཀྱི་སེམས་ཚད་མེད་བསྒོམ་པ་དེ་ཉིད་ཀྱིས་རྣམ་རྟོག་རང་སར་ཡལ་ཏེ གདོན་བགེགས་ 
རྣམས་ཀྱིས་དགའ་བའི་བསམ་པས་མི་གཅོད་ཅིང་༔ ཕན་པ་དང་སྟོང་གྲོགས་བྱེདཿ དེས་གེགས་ 
སེལ་བ་དང་བོགས་འདོན་པ་དུས་མཉམ་མོ༔ བདེན་མེད་སྒྱུ་མ་ལྟ་བུའི་གཅོད་ལ་ཡང༔ གོང་ 
བཞིན་གཉན་སར་ཕྱིན་ལ༔ སྔོན་འགྲོ་འགྲེའོ༔ ལྷ་འདྲེ་དང་རིགས་དྲུག་གི་སྣང་བ་དེ་བདག་རང་ 
གི་བློའི་འཛིན་པ་འཁྲུལ་སྣང་ཡིན༔ དོན་ལ་གྲུབ་པ་མེད་དེ༔ མི་བདེན་ཞིང་འབྱུང་བ་སྒྱུ་མ་ཡིནཿ༔ 
རྨི་ལམ་ཡིན་སྙམ་པའི་འཛིན་བྱེད་ཀྱི་སེམས་ལ་གཅེར་རེ་བལྟ སྣང་སྲིད་ཐམས་ཅད་སེམས་སུ་ 
ཐག་བཅད་ཅིང་༔ བདེན་མེད་ངང་ལ་ཉལ་ལོ༔ དེའི་ཚེ་འཇིགས་སྣང་སྐྱེ༔ སེམས་ཆོ་འཕྲུལ་ལ་ 
སོགས་པ་བྱུང་ན༔ རིག་པ་ཧུར་བཏོན་ཏེ ག་རེ་ཁྱོད་ཀྱི་བདེན་མེད༔ ཁའི་བདེན་མེད་དེས་ཅི་ 
ཕན སྣང་བ་སེམས་སུ་ཡང་མ་གོ་བར་འདུག དོན་ལ་རང་སེམས་སྟོང་པར་མ་རྟོགས་པསཿ 
འདྲེ་གདོན་གྱི་རྟོག་པ་བྱུང་བ་ཡིན་སྙམ་དུ་གདར་ཤ་ཆོད་པར་བཅད་པས༔ དེ་ཉིད་དུ་སྣང་སྲིད་ 
སེམས་སུ་ཤེསཿ སེམས་སྟོང་པ་ཆོས་སྐུར་རྟོགས་ཏེ༔ གཏད་མེད་ཀྱི་ཉམས་སྐྱེསཿ འཛིན་པའི་ཕུ་ 
ཐག་ཆོད་ནས་བོགས་ཀྱང་དབྱུང་བ་ཡིན་ནོ༔
གསུམ་པ་ནི་དག་པའི་སྣང་བས་གཅོད་དེ༔ ཡང་གོང་བཞིན་གཉན་སར་ཕྱིན་ལ༔ འོད་ཟེར་ 
ལྕགས་ཀྱུས་སྣང་སྲིད་ཐམས་ཅད ཁྱད་པར་དུ་རང་ལ་གང་གནོད་པའི་གདོན་དང་༔ གཞི་བདག་
39

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེས་གཙོ་བྱས་པ་རྣམས་གནས་དེར་བཀུག་ལ༔ རང་ཡི་དམ་ལྷའི་བསྐྱེད་རིམ་བསྒོམས་ཏེ༔ སྐད་ 
ཅིག་དྲན་རྫོགས་ལ་གནས་དེ་གཞལ་ཡས་ཁང་དུ་བསྒོམ༔ སྣང་སྲིད་དེ་དག་ཐམས་ཅད་ཡི་དམ་ 
གྱི་ལྷར་བསྒོམ༔ ཕྱི་ནང་གསང་བའི་མཆོད་པ་འབུལ༔ དག་པའི་སྣང་བ་སྦྱང་༔ དེ་ནས་སྣང་སྲིད་ 
ལྷའི་རང་བཞིན་ཐམས་ཅད་བདག་ལ་བསྡུས༔ བདག་སྤྲོས་བྲལ་རྫོགས་རིམ་གྱི་ངང་ལ་ཕྱམ་མེར་ 
ཉལ་ལོ༔ དེ་ལ་ཡང་ཆོ་འཕྲུལ་བྱུང་ན་རིག་པ་ཧུར་བཏོན་ཏེ༔ ཀྱེ་མ་ཁྱོད་ཀྱི་སྣང་སྲིད་དག་པའི་ 
སྣང་བ་དེ་ཁའི་ཚིག་ཏུ་འདུག དོན་ཡིན་ན་ཡི་དམ་ལྷ་ལ་འཇིགས་པ་བྱུང་བ་ཅི་ཡིན་ཐམས་ཅད་
རང་སེམས་སུ་མ་ཤེས་པས་ལན་པ་ཡིན་སྙམ་པས་བློ་བཅད་དེ་སྦྱང་ངོ་༔ དེ་དག་རྣམས་སྐྱེད་བྱེད་ 
ཀྱི་རྩ་བ་རང་སེམས་ཡིན་པར་ཐག་ཆོད་པསཿ དག་པའི་སྣང་བར་གྱུར་ནས་ཕྱི་ནང་གཉིས་སུ་འདྲེས༔ 
གཉིས་འཛིན་གྱི་ཕུ་ཐག་ཆོད་པས་ཉམས་ཀྱི་བོགས་འདོན་ཆེན་པོ་འབྱུང་༔ བཞི་པ་ནི༔ སྣང་སྲིད་ 
ཐམས་ཅད་གཉིས་མེད་ཆོས་སྐུའི་ཀློང་དུ་གཅོདཿ༔ གོང་ལྟར་འཇིགས་སྣང་ཡ་ང་བའི་སར་ཕྱིན་ཏེ 
སྣང་སྲིད་འཁོར་འདས་ཀྱི་ཆོས་ཐམས་ཅད་རྩ་བ་བདག་མེད་པ༔ ཆོས་སྐུའི་ངོ་བོར་རང་རིག་གསལ་ 
སྟོང་མཐའ་བྲལ་དེ་ཡིན༔ མདོར་ན་བདག་གཞན་སྣང་སེམས་ལྷ་འདྲེ༔ འཁོར་འདས་ཐམས་ཅད་ 
སེམས་ཉིད་སྟོང་པའི་རང་རྩལ་ཡིན་སྙམ་དུ་བསྒོམ་མོ༔ དེའི་ཚེ་ཡ་ང་བ་དང་འཁུ་འཕྲིག་བྱུང་ནཿ 
ཤེས་པ་གཅུན་ལ་ཁྱོད་ཀྱི་གཉིས་མེད་བདེན་མེད་དེ་ཁར་འདུག་པ༔ བདེན་མེད་ལ་གཉིས་འཛིན་ 
བྱུང་ན་ཡ་རེ་ཆ གཉིས་མེད་རང་རིག་ལ་བལྟས་པསཿ༔ སྐྱེ་མེད་སྟོང་པར་ཟང་ཐལ་ལེ་བ་དེ་རྗེས་ 
བསྐྱངས་པས་ཐམས་ཅད་སེམས་ལས་མ་འདས༔ སེམས་སྟོང་པ་ཆོས་སྐུར་རྟོགས་པས༔ འཇིགས་ 
སྣང་དང་གཉིས་འཛིན་སེང་གེའི་གསོབ་མཐོང་བ་ལྟར་རང་སར་གྲོལ་བར་འགྱུར་ཏེ༔ གེགས་སེལ་
དང་བོགས་འདོན་དུས་མཉམ་དུ་འབྱུང་བར་འགྱུར་ཏེ་ཤིན་ཏུ་ཟབ་བོ
དོན་གཉིས་པ་རྩུབ་གཅོད་ནི༔ ང་ལྟར་གཉན་ས་ཡང་བདེར་ཕྱིན་ལ༔ སྔོན་འགྲོ་རྣམས་གོང་ 
བཞིན་འགྲེས་སོ༔ དངོས་གཞི་སྣོད་བཅུད་དང་གཞི་བདག་གིས་གཙོ་བྱས་པའི༔ སྣང་སྲིད་ཀྱི་ 
གདོན་བགེགས་ཐམས་ཅད་བཀུག་ལ༔ རང་གི་སྤྱི་གཙུག་ཁྲུ་གང་ཙམ་དུ་རང་རིག་རྡོ་རྗེ་རྣལ་འབྱོར་ 
མའི་ངོ་བོར་བསམ༔ དེ་ཡང་བཅུ་དྲུག་ལོན་པའི་ན་ཚོད་དང་ལྡན་པ༔ སྤྱན་གསུམ་ཁྲོ་གཉེར་གད་ 
རྒྱངས་སྒྲོགས་པ༔ ཕྱག་གཉིས་ཌཱ་དྲིལ་འཁྲོལ་བ༔ རུས་པའི་རྒྱན་དྲུག་གསོལ་ནས༔ མི་རོའི་སྟེང་ན་
40

༄༅། །ཟབ་གཏེར་ཆོས་ཀྱི་མཛོད་ཁང་།
གར་སྟབས་མཛད་པ་གཅིག་ཏུ་བསྒོམས་ལ༔ རང་གི་དུག་གསུམ་གྱི་ངོ་བོ་མི་མགོའི་སྒྱེད་པུ་གསུམ་
བཙུགས་ཏེ༔ དེའི་སྟེང་དུ་རང་གི་ལུས་ཐ་མལ་པ་སྐྱ་རྒྱང་ངེ་ཡོད་པར་བསྒོམས་ལ༔ རང་གི་རིག་
པ་རྡོ་རྗེ་རྣལ་འབྱོར་མའི་ཕྱག་གི་གྲི་གུག་གིསཿ ལུས་ཐ་མལ་པའི་ཐོད་པ་སྨིན་མཚམས་ནས་བྲེགས་ 
ཏེ་སྒྱེད་པུའི་སྟེང་དུ་བསྐྱོནཿ རྒྱ་ཆེ་ལ་དཔངས་མཐོ་བ་སྣོད་ཀྱི་འཇིགས་རྟེན་ཙམ་དུ་བསམས་ལ
དེའི་ནང་དུ་རང་གི་ཤ་རུས་ཐམས་ཅད་གཏུབས་ནས་བཀང་ལ༔ འོག་ནས་རླུང་གིས་མེ་འབར་ 
བར་བསམ༔ ཐོད་པའི་རྫས་རྣམས་ཁོལ་བ་དང་༔ འབྲུ་གསུམ་སྔགས་ཀྱི་བྱིན་གྱིས་བརླབས་ནས་ 
བདུད་རྩིའི་རྒྱ་མཚོར་གྱུར་པར་བསྒོམ༔ ཨོཾ་ཨཱཿཧཱུྃ༔ དེ་ལྟར་འབྲུ་གསུམ་བརྗོད་ཅིང་རང་རིག་རྡོ་ 
རྗེ་རྣལ་འབྱོར་མས༔ བདུད་རྩི་ཕྱག་གི་ཐོད་པས་བཅུས་བྱས་ནས༔ ཡར་ལ་བླ་མ་ཡི་དམ་མཆོདཿ 
བར་དུ་མཁའ་འགྲོ་ཆོས་སྐྱོང་མཆོད༔ ཐ་མ་གདོན་བགེགས་འབྱུང་པོ་ཚིམ་པར་བྱ༔ ཆགས་མེད་ 
དུ་ལིངས་ཀྱིས་བཏབ་ལ་བསྔོ་བས་རྒྱས་བཏབ༔ བསྔོ་བ་ནི༔ སྣོད་ཀྱི་འཇིག་རྟེན་ཐོད་པ་ཡངས་ 
པའི་ནང་༔ རང་ལུས་ཤ་ཁྲག་འདོད་ཡོན་བདུད་རྩིར་གྱུར༔ གོང་འོག་མགྲོན་རྣམས་ནམ་མཁའ་ 
ས་གཞི་གང༔ ཡར་མཆོད་མར་སྦྱིན་ཚོགས་གཉིས་མྱུར་ཐོབ་ཤོག༔ ཅེས་སྨོན་ལམ་བཏབ་ལ་འཛིན་ 
མེད་ཀྱི་ངང་དུ་ཁྲེས་སེ་ཉལ་ལོ༔ ཡང་ཡ་ང་བ་དང་ཆོ་འཕྲུལ་ཅི་བྱུང་ཡང་གཅེས་འཛིན་གོང་བཞིན་ 
དུ་བཏང་ངོ་༔ དེས་བར་ཆད་དངོས་གྲུབ་ཏུ་འགྱུར་རོ༔
གཉིས་པ་ནི་དྲག་པོའི་མཐོ་གནོན་གྱིས་ས་རྐོ་རྡོ་སློག་པ༔ བྲག་བཤིག༔ ཤིང་བཅད༔ ཆུ་ 
དཀྲུག༔ ཐབ་བཏང་བ་དང་༔ སྟངས་སྟབས་བྱ་ཞིང་གཞི་བདག་རྣམས་ཡུལ་བསྐྲད༔ དེ་ནས་རིག་ 
པ་གོང་བཞིན་རྣལ་འབྱོར་མའི་རང་བཞིན་དུ་བསྒོམ༔ རང་ལུས་སྣུམ་ཞིང་རྒྱགས་པས་ལུང་པ་གང་
བར་བསམ་ལ༔ གདོན་བགེགས་བྱ་དང་གཅན་གཟན་ཤ་ལ་རུབ་པ་ལྟར་བསམཿ ཤ་ཁྲག་ཁྱེར་ 
འདོད་པ་རྣམས་ཁྱེར་ཏེ༔ ཟ་མི་འདོད་པ་རྣམས་ཁུར་ཏེ༔ ཅི་དགའ་དགར་ཁྱེར་ནས་ལུས་ཕུང་ 
པོའི་རྣམ་པ་མེད་པར་ལིངས་ཀྱིས་བཏང་ལ༔ འཛིན་མེད་ཀྱི་ངང་དུ་ཁྲེས་སེ་གཞག་གོ ཡང་བྱུང་ 
ནས་མགོ་མཇིངས་པ་ནས་བཀོགཿ༔ སྙིང་རྒྱབ་ནས་བཏོན༔ མིག་ཕྱུང་༔ ནང་ཁྲོལ་བཏོན༔ ཡན་ལག་ 
བྲེག༔ ལུས་གཏུབས་བྱས་ཀྱང་གཅེས་འཛིན་བློས་བཏང་ལཿ སྙེམས་སེམས་འཁུ་འཕྲིག་གང་ཡང་ 
མེད་པར་གོང་ལྟར་འགྱུར་རོ༔ དེའི་ཚེ་ཕྱི་ནང་རྩ་བ་གཅིག་པས༔ ནང་གི་འཛིན་པ་ཞིག་དུས༔
41

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཕྱིའི་གདོན་བགེགས་ཞི༔ ལྷ་སྲིན་དབང་དུ་འདུས་ཏེ་བསྒོ་བའི་བཀའ་ཉན་ནོ༔ གསུམ་པ་ནི་གཉན་ 
ས་གར་ཡོད་སར་ཕྱིར་ལ༔ ལྕགས་ཕུར་རམཿ༔ སྐྱེར་ཕུར་ཐོགས་ལ༔ འོ་ཁྱོད་འདིར་གནས་པའི་ལྷ་ 
འདྲེ་མཐུ་བོ་ཆེ་རྣམས༔ དེ་རིང་ང་ཡོང་ཡོད་དོ༔ ང་ལ་ཤ་རི་རབ་ཙམ༔ ཁྲག་རྒྱ་མཚོ་ཙམ་ཡོད་ 
དོ༔ འདི་ལོངས་ལ འདོད་ན་དྲོན་མོ་རུ་ཟོ་ཞིག མི་འདོད་ན་གྲང་མོ་རུ་ཟོ་ཞིག མ་བྱིན་ན་ང་ 
ཞནཿ མི་འདོད་ན་ཁྱོད་ཞན་ནོ༔ དེས་ཀྱང་མི་འདོད་ན ཐབ་དངགཞོབ་དང་ཤིང་བཅད༔ རྡོ་ 
སྒྲིལ་བྲག་བཤིགས་ཁྱེད་རྣམས་དང་སུ་དྲག་བལྟའོ་བྱས་ལ༔ ཕྱོགས་མཚམས་ཐམས་ཅད་ལ་གདེངས་
ཤིང་བསྐྲད་དོ༔ དེ་བྱས་པས་སྣང་སྲིད་ཀྱི་གདོན་བགེགས་ཐམས་ཅད་འཁྲུགས་ཤིང་གནས་པའི་ 
ཚུལ་དུ་འདུས་པར་བསམ༔ གོང་བཞིན་རིག་པ་རྡོ་རྗེ་རྣལ་འབྱོར་མར་བསྒོམས་ལ༔ བདག་གིས་ 
ཐོག་མ་མེད་པ་ནཿ ད་ལྟའི་བར་དུ་ལུས་སྦྱིན་པར་མ་བྱིན་པས༔ ད་སྦྱིན་པ་གཏོང་བར་བྱའོ༔ 
ཁྱེད་རང་རྣམས་ཤ་འདོད་པ་རྣམས་ཤ་ཁྱེར་ཅིག༔ ནང་རོལ་འདོད་པ་རྣམས་ནང་རོལ་ཁྱེར་ཅིག༔ 
ཚིལ་བུ་དང་རྐང་མར་འདོད་པ་རྣམས་ཚིལ་བུ་དང་རྐང་མར་ཁྱེར་ཅིག༔ རུས་པ་དང་ལྤགས་པ་ 
འདོད་པ་རྣམས་རུས་པ་དང་ལྤགས་པ་ཁྱེར་ཅིགཿ ཕྱི་ཤ་དང་ནང་རོལ་དབང་པོ་ཅི་དགའ་ཟོ་ཞིག༔ 
ཚོས་ཚད་ཟོ་ཞིག༔ ཐེག་ཚད་ཁུར་ཅིག་བྱས་ལ་འཛིན་མེད་ཀྱི་ངང་ལ་ཁྲེས་སེ་བསྐྱུར༔ རྟོག་མེད་ 
དུ་ལིངས་ཀྱིས་ཉལ་ལོ༔ འཇིགས་པ་དང་འཁུ་འཕྲིག་གང་བྱུང་ཡང་༔ སེམས་ཀྱི་ངོ་བོ་ལ་བལྟས་ 
པས་སེམས་ཀྱི་ངོ་བོ་སྟོང་པར་འདུགཿག སྟོང་པ་ལ་ཕན་གནོད་བྲེད་སྔངས་ཀྱི་གཞི་མེདཿ ལུས་ས་རྡོ་ 
དང་འདྲ་བ་ནི་ཆགས་པ་མེད་པར་སྦྱིན་པར་ཐག་བཅད༔ ལུས་སྦྱིན་པར་འགྲོ་བ་བདག་རེ་དགའ་
སྙམ་དུ་བསམ་ལ༔ སེམས་ལ་སྙེམས་ཐག་བཅད་ཅིང་འཛིན་མེད་ཀྱི་ངང་དུ་ཤིག་གེར་ཞོག་འ༔ གོང་ 
བཞིན་ཤ་ཁྱེར་ཁྲག་ཁྱེར་ལ་བཏང་ངོ་༔ དེའི་དུས་སུ་ནང་གི་བདག་འཛིན་གྲོལ་བས་ཕྱིའི་གདོན་ 
བགེགས་ཞི༔ རྣམ་རྟོག་གི་ཕྱོགས་དཔུང་ཞིག་པས་རེ་དོགས་ཀྱི་གཡང་ས་ཆོདཿ རིག་ཐོག་ཏུ་རྡོ་ 
རུས་ཐུག་པས༔ ལམ་གྱི་གེགས་སེལ་བོགས་ཀྱི་སྣ་འཐོན་པ་ཡིན་ནོ༔
རྗེས་སུ་གང་ཡང་མི་འདོད་པ༔ ཉམ་ང་བ༔ བག་ཚ་བ༔ གང་དང་ཅི་བྱུང་ཡང་གཉེན་པོའི་ 
ཐོག་ཏུ་དབབ་པར་བྱས་ལ༔ གཏད་མེད་ཀྱི་ངང་དུ་ལྷན་ནེར་གཞག་གོ དེ་ཡང་ལྷོངས་ཚད་དང་ 
རྟགས་ཚད་ཚར་ཚད་ལ་བཞག་དགོས་ཏེ ལྷོངས་ཚད་ནི༔ རང་གཉན་ས་བསྐོར་བའི་དུས༔ ལྷ་
42

།ཟབ་གཏེར་ཆོས་ཀྱི་མཛོདང་ཁང་
འདྲེའི་ཆོ་འཕྲུལ་སྣ་ཚོགས་འབྱུང་སྟེ༔ དངོས་སུ་གཟུགས་སྟོན་པ་དང་༔ ས་གཡོ་བ་དང་༔ གློག་ 
འཁྱུག་པ་དང་༔ རླུང་དམར་འཚུབས་པ་དང་༔ སྒྲ་འབྱིན་པ་དང་༔ མགོ་མཇུག་ལོག་པ་དང་༔ རྨི་ 
ལམ་ལ་འཇིགས་སྣང་སྣ་ཚོགས་འབྱུང་བ་དང་༔ ནད་དང་༔ རྨོངས་པ་དང་༔ འཐིབས་པ་དང་༔ 
གང་བྱུང་ཡང་སེམས་གནས་ལུགས་ཀྱི་སྟེང་དུ་ཕབ་ལ༔ འཁུ་འཕྲིག་དང་བྲེད་སྔངས་གང་བྱུང་ 
ཡང་༔ ཆོ་འཕྲུལ་གཏོང་བའི་ལྷ་འདྲེ་གང་ཡིན༔ བྲེད་སྔངས་ཀྱི་ངོ་བོ་གང་ཡིན༔ འཇིགས་མཁན་ 
སུ་ཡིན་བརྟགས་པས༔ ལྷ་འདྲེ་ཡང་རང་གི་སེམས༔ བྲེད་སྔངས་ཀྱང་རང་གི་སེམས༔ འཇིགས་ 
མཁན་ཡང་རང་གི་སེམས༔ སེམས་ནི་ངོ་བོ་སྟོང་པ་གཞི་མེད་རྩ་བྲལ་དུ་འདུག༔ ལྷ་འདྲེ་དང་ 
བྲེད་མཁན་དང་༔ འཇིགས་མཁན་དེ་རྣམས་རྣམ་རྟོག་ཏུ་འདུག་བསམས་ནས༔ རྣམ་རྟོག་ཁྱོད་ཀྱི་ 
ངོ་བོ་ཅི་འདྲ་འདུག་བརྟགས་པས༔ རྣམ་རྟོག་ངོ་བོ་རྗེས་མེད་དུ་བུན་ཏེ་སོང་བས༔ དེ་ཁའི་ངང་ལ་ 
འཛིན་མེད་དུ་ཞོགཿ རྟོག་མེད་དུ་ཁྲེས་སེ་ཞོག༔ རང་གྲོལ་དུ་ལྷན་ནེར་གཞག་གོ དེ་ལྟར་བྱས་ 
པས་ལྷོངས་ཚད་གཏན་ལ་ཕེབས་སོ༔ རྟགས་ཚད་ནི་ཆོ་འཕྲུལ་སྣ་ཚོགས་ཅི་བྱུང་ཡང་༔ དེ་ལ་ 
འཁུ་འཕྲིག་དང་འཇིགས་སྣང་ཨ་འཐས་སུ་མི་ཤོར་བར༔ ལྷོངས་ཚད་ནད་ངན་གང་བྱུང་ཡང་༔
འཛིན་མེད་ཀྱི་ངང་དུ་ལྷན་ལྷན་འགྲོ་ཞིང་ཐམས་ཅད་ཆོས་ཉིད་ཀྱི་རོལ་པར་ཤིག་གེར་གནས་པས
ཆོ་འཕྲུལ་གང་བྱུང་ཡང་ཆོས་ཉིད་ཀྱི་ཀློངདུ་ཐིམ་མོ༔ དེ་བཞིན་སྤྲོས་བྲལ་རྒྱུའི་རྟོག་པ་གང་བྱུང་ 
ཡང་༔ ཅོས་ཉིད་ཀྱི་རོལ་པའོ༔ དེ་ནི་རྟགས་ཚད་དོ༔ ཚར་ཚད་དགེ་སྦྱོར་ལ་སོགས་བོགས་བྱུང་ 
བ་དང་༔ ལུས་བདེ་བ་དང་༔ སེམས་ཆོས་ཉིད་ལ་གནས་པ ལྷ་འདྲེས་བྱམས་པ་དང་༔ བཟའ་ 
བཏུང་གི་ལོངས་སྤྱོད་སྦྱིན་པ་དང་༔ ལུང་བསྟན་པ་དང་༔ གནས་སྤོ་སྙིང་མི་འདོད་པ་དང༔ 
མཐུན་རྐྱེན་སྨེ་བ་དང༔ བྱམས་དང་སྙིང་རྗེ་སྐྱེ་བ་དང་༔ ཁམས་དྭངས་པ་ལ་སོགས་པ་འབྱུང་བ་ 
ནི་ཚར་ཚད་དོ༔ དེ་ལྟར་ཚར་ཚད་གཏན་ལ་ཕེབས་པ་དང་༔ གནས་དེ་དང་ལྷ་འདྲེ་ལ་སྨོན་ལམ་ 
བཏབ་ནས་གཉན་ས་གཞན་ལ་འགྲོའོ༔
སྨོན་ལམ་ནི གནས་འདིར་ལྟ་འདྲེ་ཁྱོད་དང་གཉིས་ཡོན་མཆོད་དུ་འབྲེལ་བའི་སྟོབས་ཀྱིསཿ 
བདག་གིས་གཅོད་ཡུལ་འདི་ལ་འབད་ནས༔ ཐར་པ་ཐོབ་པའི་དུས༔ ཁྱོད་རྣམས་ཀྱང་ཐར་པ་ཐོབ་ 
པར་གྱུར་ཅིགཿ ཅེས་སྨོན་ལམ་བཏབ་ལ༔ གཉན་ས་གཞན་དུ་འགྲོའོ༔ ཡང་ནད་གཅོད་ནི
43

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རང་གི་ལུས་ལ་ནད་གང་བྱུང་ཡང༔ རང་གི་སེམས་ནི་རྡོ་རྗེ་རྣལ་འབྱོར་མར་བསྒོམ་ལ༔ ཐ་མལ་ 
གྱི་ལུས་དེ་གང་ན་བའི་ནད་རྣམས༔ རི་དྭགས་གཅན་གཟན་བྱ་ལ་སོགས་པ་རྣམས༔ སྤྲིན་ཐིབས་ 
པ་ལྟར་ཐིབས་ཏེ་འོངས་ནས སྐད་ཅིག་མ་ལ་ཤ་དང་ནང་རོལ་རྣམས་དམར་ཙ་ར་ར་བཏོན་ནས་ 
ཤིང་གི་རྩེའམ༔ བྲག་དང་རི་རྩེ་རྣམས་ལ་ཁྱེར་ནས་བཞག་པ་ལས༔ ཡང་བྱ་དང་གཅན་གཟན་ 
མང་པོ་བྱུང་ནས༔ དེ་རྣམས་སྐད་ཅིག་མ་ལ་ཟོས་ཟིན་པར་བསྒོམ་མོ༔ དེ་ཀའི་ངང་ལ་བདག་གི་ 
རྣམ་པར་རྟོག་པ་ན་ཚའི་རྗེས་སུ་མི་འཕྲོ་བར༔ རྡོ་རྗེ་རྣལ་འབྱོར་མའི་ངང་དུ་ཤིག་གེར་གཞག་གོ 
དེ་ལྟར་མ་ཡེངས་པར་བསྒོམས་ན་ནད་ཞི་བར་འགྱུར་རོ༔ དེ་བཞིན་གཙང་རྨེ་དང་བཟང་ངན་ 
དང༔ དགྲ་གཉེན་གང་བྱུང་ཡང་ཐོག་བརྫིས་བྱ་ཞིང་༔ གཅེས་འཛིན་བློས་བཏངཿ གཏད་མེད་ཀྱི་ 
སྤྱོད་པ་བུ་ཆུང་ལྟ་བུ༔ འཛིན་མེད་ཀྱི་སྤྱོད་པ་སྨྱོན་པ་ལྟ་བུ༔ རྣམ་རྟོག་དང་བྲལ་བ་མཛེ་སྤྲང་ལྟ་ 
བུ༔ གང་ལ་ཡང་ཆགས་འཛིན་མེད་པ་དུར་ཁྲོད་ཀྱི་རོ་ལྟ་བུར་སྦྱངས་པས་ལམ་གྱི་གེགས་སེལཿ 
རྟོགས་པའི་བོགས་ཐོན༔ གཉིས་སྣང་མཚན་མ་གྲོལ་བས་འཁྲུལ་སྣང་ཡུལ་ནས་ཕུད༔ སྣང་སྲིད་ 
ཆོས་སྐུར་རྟོགས་པས་འཁོར་བ་རང་སར་གྲོལ༔ གནས་ལུགས་རྟོགས་ཤིང་བོགས་འདོན་བྱེད་པ་ལ༔
གདན་ཐོག་གཅིག་ཏུ་ལོ་གཅིག་བསྒོམས་པ་བས་གཉན་སར་སྙེམས་ཐག་ཞག་གཅིག་གཅོད་པ་བོགས་
ཆེ༔ དེ་ཕྱིར་གཅོད་ཀྱི་གདམས་པ་འདི༔ པདྨ་ང་ཡིས་ཕྱི་རབས་དོན་དུ་བཀོད་ཅིང་༔ སྙིང་གི་བུ་ 
ལ་གདམས་པའོ༔ དེ་ནི་དམར་ཁྲིད་གསང་བའི་གཅོད་ཡུལ་ལས་རིམ་བཞི་པའོ༔ ས་མ་ཡ
རྒྱ་རྒྱ་རྒྱNh%སྤྱི་དོན་ལྔ་པ་འོད་གསལ་རྨི་ལམ་གྱི་ཁྲིད་བསྟན་པ་ནི 
དབེན་པར་མུན་ཁང་སུམ་རིམ་བྱས་ཏེ ནང་ཚངས་ཅན་གྱི་གདན་བཏིང་ལ༔ དེའི་ཁར་ཞག་ 
གསུམ་མམ་ལྔའི་བར་དུ༔ དང་པོར་རྣམ་སྣང་གི་ཆོས་བདུན་བྱས་ལ༔ ལུས་གནད་བདེ་བར་བྱ 
དེ་ནས་མི་འགུལ་བ་གསུམ་ལ་གཞི་བྱས་ལ༔ ཞི་གནས་ཀྱི་སྟེང་དུ་ཕབ་ལ༔ ཕྱི་ནང་གི་རྟོག་པ་ཅི་ 
ཤར་ཡང་མ་ཡེངས་པར་དྲན་པའི་རྩིས་འཛིན་ཅིང་༔ སྣང་བ་གང་ཤར་རྣམས་རང་ཐོག་ཏུ་ཤིག་གེ་ 
རང་ཐག་ཆུ་ཆད་པ་བཞིན་བཞག་གོ མེ་རེ་རྒྱ་མཚོ་རླབས་ཀྱིས་མ་བསྐྱོད་པ་བཞིན་བཞག་གོ༔ 
མར་མེ་རླུང་གིས་མ་བསྐྱོད་པ་བཞིན་བཞག་གོ༔ མི་འཛིན་པ་ཆེན་པོ་ནི་འཛིན་པ་ཆེན་པོ་ཡིན༔ 
མ་ཆགས་པ་ནི་ཆགས་པ་ཆེན་པོ་ཡིན་ནོ འཛིན་ཆགས་མེད་པའི་ངང་དུ་ལྷོད་དེ་ཀློད་ལ་བཞག་
44

༄༅། །ཟབ་གཏེར་ཆོས་ཀྱི་མཛོད་ཁང་།
ཅིང་༔ གཞི་མེད་རྩ་བྲལ་གྱི་ངང་དུ་གནས་པས༔ གསལ་སྟོང་རྗེས་མེད་དུ་བུན་བུན་འགྲོའོ༔ 
ལྟར་བསྒོམས་པའི་རྗེས་ལ༔ རྐང་མཐིལ་གཉིས་ས་ལ་སྦྱར༔ པུས་མགོ་གཉིས་བྲང་ལ་སྦྱར༔ ལག་ 
གཉིས་པུས་མགོ་ལ་འཁྱུད་ཅིང་སྒལ་ཚིགས་བསྲངས༔ མགྲིན་པ་དགུག༔ དཔུང་མགོ་བརྒྱང༔ 
མིག་གཉིས་བར་སྣང་ལ་ཧ་རེར་གཏད་དེ༔ རིག་པ་རང་སར་ཀློད་ལ་བཞག་གོ༔ དེ་ལྟར་བསྒོམས་ 
པསཿ དང་པོར་དུ་བ་དང་སྨིག་རྒྱུ་ལྟ་བུར་འབྱུང་༔ དེ་ནས་མེ་སྟག་དང༔ འོད་ཟེར་ལྟ་བུ་དང་༔ 
ཟ་འོག་རིས་དང་༔ འོད་ཀོར་དང་༔ ཐིག་ལེ་དང་༔ ལུ་གུ་རྒྱུད་དུ་འཆར་ཏེ༔ ད་ལྟ་ཉིན་མོའི་འོད་ 
གསལ་གཏན་ལ་ཕེབས་པའོ༔ དེ་ལྟར་བསྒོམས་པས་ལོངས་སྤྱོད་རྫོགས་པའི་སྐུ་མངོན་དུ་འགྱུར་ 
བའོ༔ དེ་ལ་ཞག་གསུམ་མམ་ལྔ་བདུན་ལ་སོགས་པ་ཅི་རིགས་བྱས་ལ་རྗེས་བསྐྱང་ངོ་༔ མཚན་མོ་ 
མུན་པ་ལ་གནས་པ་ནི༔ རང་གི་སྙིང་གི་དཀྱིལ་དུ་ཐིག་ལེ་དཀར་པོ་མཐེ་བོང་ཙམ་ལས་འོད་འཕྲོས་ 
ཏེ༔ རང་ལུས་ཟང་ཐལ་དུ་ཐོན་ནས༔ སྟོང་གསུམ་འཇིག་རྟེན་གྱི་ཁམས་གང་བ་ལ་དམིགས་ཏེ 
རྟོག་པས་བར་མ་ཆོད་པར་འོད་གསལ་གཟུང་ངོ་༔ དེས་མ་ཟིན་ན་ཡང་སྙིང་ཀར་རྡོ་རྗེ་སེམས་
དཔའི་སྐུ་ཚོན་གང་བ་་འོད་ཀྱིས་འཇིག་རྟེན་ཐམས་ཅད་དཀར་ཐ་ལེར་གསལ་བར་བསྒོམ༔ དེས་ 
མ་ཟིན་ན་བདག་ཉིད་ཨོ་རྒྱན་དུ་གསལ་བའི་ཐུགས་ཀ་ནས་ཐིག་ལེ་དཀར་པོ་སྲན་མ་ཙམ་པ་དེའི་
འོད་ཀྱིས་འཇིག་རྟེན་ཐམས་ཅད་ཟང་ཐལ་ལེར་སོང་བ་ལས༔ སྣང་སྲིད་བླ་མའི་རང་བཞིན་དུ་ 
འོད་གསལ་གྱི་ངང་ལ་གཟུང་ངོ་༔ དེ་ལྟར་བཟུང་བས་ན་མཐར་ཐུག་པའི་འོད་གསལ་ནི་ཡོད་དམ༔ 
མེད་པར་རྟོག་པ་རང་འགགས་སུ་སོང་བ་དང་༔ གནས་པའི་འོད་གསལ་ཡུལ་ཁམས་ཐམས་ཅད་ 
སྒྲིབ་མེད་དུ་ཟང་ཐལ་ལེ་བ་དང་༔ རང་བཞིན་གྱིས་འོད་གསལ་བ་ནི རིག་པ་རང་གསལ་རྟོག་
མེད་སྤྲོས་བྲལ་རྗེན་པ་ནམ་མཁའ་གཡའ་དག་པ་ལྟར་གནས་པ་དེའོ
འདི་ལྟར་འབྱོངས་པས་ཕྱིས་བར་དོ་མེད་དོ༔ དབུགས་ཆད་མ་ཐག་རྣམ་ཤེས་ནམ་མཁར་ཐིམ་ 
པའི་དུས་སུ༔ རིག་པ་སྐད་ཅིག་མའི་དང་པོར་སངས་རྒྱས་སོ༔ རྨི་ལམ་གཟུང་བ་ནི༔ ཉིན་པར་ནི་ 
ཕྱི་ནང་སྣོད་བཅུད༔ སྣང་སྲིད་བྱེད་སྤྱོདཿ བཟའ་བཏུངའགྲོ་འཆག་ཐམས་ཅད་རྨི་ལམ་གྱི་སྣང་ 
བར་འདུགཿ བདག་ཉིད་དུ་སོང་དུས་ཡང་ལུས་དེ་རྨི་ལམ་གྱི་ཡིད་ལུས་སུ་འདུག་སྙམ་དུ་བསམ་ 
ལ༔ ཡིད་ཀྱིས་ལུས་དང་ཡུལ་སྣང་ལ་ཇི་ལྟར་སྦྱངས་པ་ཡིན་སྙམ་དུ་བསམ་ལ༔ རིགས་དྲུག་གི་
45

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སེམས་ཅན་སྣ་ཚོགས་སུ་སྤྲུལ་པ་དང་༔ དག་པའི་ལྷ་དང་ཡི་དམ་དུ་མར་སྤྲུལ་པ་རྣམས་དང་༔ ཡང་ 
བསྒྱུར་བ་ཅན་ནི༔ འབྱུང་བཞི་ལ་སོགས་སྣ་ཚོགས་སུ་བསྒྱུར་བ་དང་༔ དག་པའི་ཞིང་ཁམས་སུ་ 
འགྲོ་བ་དང་༔ རྟེན་དང་གནས་ཆེན་སྐོར་བ་དང་༔ ཆོས་ཞུ་བ་དང་༔ མཆོད་པ་དབུལ་བ་དང་ 
དེ་དག་ལ་སོགས་པ་རྣམས་ནི་རྨི་ལམ་ལྟ་བུའོ༔ སྔར་བྱས་པའི་བྱ་བ་ཐམས་ཅད་ཀྱང་རྗེས་དང་ 
དངོས་སུ་སྣང་བ་མེད༔ དེ་འང་ཕྱིས་འབྱུང་བ་རྣམས་ཀྱང་དེ་བཞིན་ཏེ ཡིད་ལུས་སུ་ཝལ་ལེར་ 
སྣང་ཡང་དངོས་པོར་གྲུབ་པ་མེད་པས མདང་ནུབ་ཀྱི་རྨི་ལམ་དང་འདྲ་བས༔ ཡིད་ལུས་ཀྱིས་སྣ་ 
ཚོགས་ལ་ཤེས་སྒྱུར་ཡོད་དོ༔ དེ་ནས་གཉིད་དུ་འགྲོ་ཁར་རྨི་ལམ་ཟིན་པར་བྱ་སྙམ་པའི་འདུན་པ་ 
དྲག་པོ་རྩེ་གཅིག་ཏུ་བཏང་ལ༔ རང་གི་དཔྲལ་བའི་དཀྱིལ་དུ་ཆོས་འབྱུང་དཀར་པོ་གྲུ་གསུམ་བ་ 
གཅིག་བསམ༔ རང་ཡི་དམ་ལྷར་གསལ་བའི་མགྲིན་པ་ལོངས་སྤྱོད་འཁོར་ལོ་པདྨ་དམར་པོ་བཅུ་ 
དྲུག་གི་ལྟེ་བ་ན༔ རྡོ་རྗེ་སེམས་དཔའ་ཚོན་གང་བ་ཞིག་ཡོད་པར་བསམ ལྷ་དེ་ཉིད་དཔྲལ་བའི་ 
ཆོས་འབྱུང་ལས་ཐོན་ཏེ༔ རང་གི་མདུན་གྱི་ནམ་མཁར་ཁྲུ་གང་གི་མཚམས་སུ༔ ལྷ་དེ་བཞུགས་ 
པར་བསྒོམ་མོ༔ གཉིད་ལོག་རྨི་ལམ་ཡིན་སྙམ་དུ་བསྒོམ་མོ༔ གཉིད་དུ་ཧྲིག་གེར་འགྲོ་ཁར་ཆོས་ 
འབྱུང་ནས་མར་རྒྱང་གིས་བྱུང་སྟེ༔ མགྲིན་པ་པདྨའི་ལྟེ་བར་བྱུང་བ་ལ་སེམས་གཏད༔ རྟོག་པས་ 
བར་མ་ཆོད་པར་རང་མདུན་དུ་གཟུང་ངོ་༔ དེ་ལ་ཅི་རིགས་སུ་བསྒོམ༔ དེས་མ་ཟིན་ན་གོང་བཞིན་ 
མགྲིན་པའི་ཡི་གེ་ཧཱུྃ་མཐིང་ག་ལ་གོང་བཞིན་བསྒོམ༔ དེས་མ་ཟིན་ན་གསེར་གྱི་རྡོ་རྗེ་ནས་འབྲས་ 
ཙམ་ལ་གོང་བཞིན་གཟུང་ངོ་༔ ཟིན་ན་ཉིན་སྣང་གི་འོད་གསལ་ལྟར་གཏན་ལ་ཕབ་པའོ༔ ཉལ་ 
ཐབས་ནི་སེང་གེའི་ཉལ་སྟབས་ལྟར་བྱའོ དེས་མ་ཟིན་ན་སྤྱི་གཙུག་གི་ཧཾ་ལས་ཐིག་ལེ་དཀར་པོ་ 
སྲན་མ་ཙམ་མར་བྱུང་བར་བསམ༔ གསང་གནས་ནས་ཐིག་ལེ་དམར་པོ་སྲན་མ་ཙམ་ཡར་བྱུང་
བས༔ དེ་གཉིས་སྙིང་ག་ནས་འབྲོས་འདེད་ཚུལ་དུ་སྙིང་ག་ལ་བསྐོར་བར་བསྒོམ༔ གཉིད་དུ་ཧྲིག་ 
གེར་འགྲོ་དུས་གཅིག་ལ་གཅིག་ཐིམ་འོད་དུ་ཡལ་བ་ལ་སེམས་བཟུང་སྟེ་བསྒོམ༔ དེས་རྨི་ལམ་འོད་ 
གསལ་དུ་འཆར་ཞིང༔ འཁྲུལ་པའི་སྣང་བ་ཟད་ནས༔ ཆོས་ཉིད་ཀྱི་དོན་ལ་སྤྱོད་དོ༔ འོད་གསལ་ 
རྨི་ལམ་གྱི་ཁྲིད་ཀྱི་ལས་རིམ་ལྔ་བའོ༔ ས་མ་ཡ༔ རྒྱ་རྒྱ་རྒྱ
དེ་ལྟར་བླ་མེད་གསང་བའི་དམར་ཁྲིད་རིམ་ལྔ་ནི༔ བདག་འདྲ་ཨོ་རྒྱན་པདྨ་ངསཿ རྒྱལ་སྲས་
46

༄༅། །ཟབ་གཏེར་ཆོས་ཀྱི་མཛོད་ཁང་།
མུ་ཏིག་བཙན་པོ་ལ༔ བཀའ་ལུང་མན་ངག་མ་ལུས་རྫོགས་པར་གནང་༔ མ་འོངས་དོན་དུ་སྙིང 
འདྲའི་བུ་ལ་གདམས༔ ཡང་ཟབ་གདམས་པ་བླ་མའི་ཐུགས་སྒྲུབ་འདི ཐུགས་ཀྱི་སྲས་དང་འཕྲད་ 
པར་ཤོགཿ༔ ས་མ་ཡཿ རྒྱ་རྒྱ་རྒྱ༔ ཨཡཿཏྲཿཔཿ༔ གཏེར་རྒྱ སྦས་རྒྱ ཟབ་རྒྱ བཀའ་རྒྱ 
གསངརྒྱ༔ གཏད་རྒྱ དམ་རྒྱ༔ རིག་འཛིན་པདྨ་གླིང་པས་ལྷོ་བྲག་སྨན་མདོའི་བྲག་ནས་གདན་ 
དྲངས་པའོ།། །།
47

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨ༔ བླ་མ་ནོར་བུ་རྒྱ་མཚོ་ལས༔ རྒྱལ་པོའི་ཆོས་དྲུག་གུ་རུའི་ 
དམར་ཁྲིད་བཞུགས་སོ༔
ཨཊྛ ཁ།།གརྐཏམ ཏམíཐཱཏ།ཏཊཐན༔ ཨོ་རྒྱན་གུ་རུ་བདག་འདྲ་པད་འབྱུང་ནི༔ མེ་ཕོ་སྤྲེལ་ལོ་སྤྲེལ་ 
ཟླའི་ཚེས་བཅུ་ལཿ ཨོ་རྒྱན་ནུབ་བྱང་ཀོ་ཤའི་མཚོ་གླིང་དུ༔ དྲི་མེད་མདངས་ལྡན་པདྨའི་སྡོང་པོ་ 
ལ༔ མཐའ་ཡས་ཐུགས་སྤྲུལ་པད་འབྱུང་བདག་ཉིད་འཁྲུངས༔ བརྟན་མས་མཚན་གསོལ་མཚོ་ 
སྐྱེས་རྡོ་རྗེར་གྲགས༔ ལོ་ལྔ་ལོན་ནས་རྒྱལ་པོའི་སྲས་ལ་ཕྱིན༔ ལོ་བརྒྱད་ལོན་ནས་ཤྲཱི་སེདྷཪ་མཇལཿ 
བཅོ་ལྔ་ལོན་ནས་རྒྱ་གར་ཡུལ་དུ་འཁྱམས༔ ཡོ་ག་རྣམ་གསུམ་སྒྱུ་སེམས་གཉིས༔ ཟ་ཧོར་ཡུལ་དང་ 
ཨོ་རྒྱན་ཡུལ་ན་མཁས༔ བཅུ་བདུན་བཅོ་བརྒྱད་ཟ་ཧོར་ཡུལ་དུ་སྦྱངས༔ ཀྲི་ཡོག་རྣམ་གཉིས་རྒྱ་ 
གར་ཡུལ་གྱི་དབུས༔ བྷ་སུ་དྷ་རའི་ཡུལ་ན་རབ་ཏུ་མཁས༔ ཉི་ཤུ་རྩ་གཅིག་རྒྱ་གར་ཡུལ་ན་སྦྱངས༔ 
ཕུར་པ་ན་ར་ཛ་ནའི་ཡུལ་ན་མཁས༔ ཉི་ཤུ་རྩ་དྲུག་ན་ར་ཛའི་ཡུལ་ན་སྦྱངས པདྨ་སིདྷ་ལའི་ཡུལ་ 
ན་མཁས སུམ་ཅུའི་བར་དུ་སིདྷ་ལ་རུ་སྦྱངས༔ དཔལ་གསང་བ་འདུས་པ་ཕ་རྒྱུད་མ་རྒྱུད་རྣམསཿ 
རྡོ་རྗེ་གདན་ལ་དར་ཞིང་རབ་ཏུ་མཁས༔ བདག་ཉིད་རྡོ་རྗེ་གདན་ན་བཞུགས་པའི་དུས༔ མངོན་ 
ཤེས་བྱུང་ནས་བལ་ཡུལ་སྟེང་དུ་ཕྱིན༔ འཇམ་དཔལ་གཤིན་རྗེ་བལ་པོའི་ཡུལ་ན་མཁསཿ སུམ་ཅུ་ 
རྩ་གསུམ་བལ་པོའི་ཡུལ་དུ་སྦྱངས༔ མ་མོ་གཤིན་རྗེ་གཉིས་སུ་བཅས་པ་ནི༔ རྒྱ་གར་མ་རུ་རྩེ་ཡི་ 
ཡུལ་ན་མཁས༔ མ་རུ་རྩེ་ཡི་ཡུལ་དུ་ལོ་གསུམ་སྦྱངས༔ སླར་ཡང་ཤྲཱི་སེདྷའི་སྤྱན་སྔར་ཕྱིན པདྨ་ 
འབྱུང་གནས་བདག་འདྲའི་སྐྱེས་བུ་ཡིས༔ དཀའ་བ་སྤྱད་པའི་རྟགས་རྣམས་རིམ་པར་ཕུལ༔ ནུས་ 
པ་སྐྱེས་ནས་རང་ཡུལ་རྗེས་སུ་དྲན༔ སུམ་སྟོང་དྲུག་བརྒྱ་དང་ནི་ལོ་གསུམ་ལོན་པའི་དུས༔ སྨོན་ 
ལམ་འཕྲོ་སད་བོད་ཡུལ་དབུས་སུ་བྱོན༔ མངའ་ཐང་ཆེ་བའི་རྒྱལ་པོ་ཁྲི་སྲོང་ལ༔ དམ་ཆོས་བཤད་ 
པས་རྒྱ་གར་བརྡ་མ་ཤེས ལོ་ཙྪ་ཆེན་པོ་སྐ་བ་དཔལ་བརྩེགས་ཀྱིས༔ ལོ་དང་ཟླ་བ་གསུམ་དུ་ནི༔ 
ཨོ་རྒྱན་སྐད་དང་རྒྱ་གར་སྐད༔ རྒྱ་ནག་སྐད་དང་སིདྷའི་སྐད༔ མ་རུ་རྩེའི་སྐད་དང་བལ་པོའི་ 
སྐད༔ དེ་རྣམས་སྐད་དུ་བརྡ་བསྒྱུརད་ཅིང༔ རྒྱ་གར་སྐད་ཀྱིས་འཕྲུལ་འཁོར་བསྡེབས་ནས་བཤད
48

༄༅། །ཟབ་གཏེར་ཆོས་ཀྱི་མཛོད་ཁང་
རྒྱལ་པོའི་བསྟན་སྲུང་སྙིང་གཟེར་ནག་པོ་བཤད༔ རྒྱལ་པོ་སླར་ཡང་མངའ་ཐང་སྐྱེས༔ བློན་པོ་ 
རྣམས་ཀྱི་རྩིས་ཀྱང་ཐོབ༔ བཻ་རོ་ཙ་ནས་བོན་ཆོས་འདྲེས་མ་བསྒྱུར༔ དཱི་པཾ་ཀ་ར་སླད་ནས་བྱོན་ 
པར་བགྱིས༔ བོད་ཁམས་འདུལ་བར་བྱ་བ་རྒྱལ་པོའི་བཀའ༔ མཐའ་འདུལ་ལྷ་ཁང་དངོས་པོ་སོ་ 
སོར་བཞེངསཿ རྒྱལ་པོའི་བསོད་ནམས་སྐྱེས་པ་ལས༔ རྒྱལ་ཁྲིམས་ཆོས་ཁྲིམས་སྡོམ་པ་ལུགས་སུ་ 
བླངས༔ ཨོ་རྒྱན་པདྨ་བདག་ཀྱང་བཀའ་བཙན་ཏེ༔ བོད་ཁམས་རུ་བཞིར་བརྡ་བསྒྱུར་བས བརྡ་ 
མ་བསྒྱུར་བས་རྒྱལ་ཁྲིམས་ཞིག༔ བོད་ཀྱི་སོ་ཁ་ནང་དུ་བསྟན༔ རྒྱ་དང་བོད་དུ་སོ་མཚམས་ 
བཅད༔ རྒྱལ་པོ་སིང་ངེའི་བཀའ་ཁྲིམས་ཞིག་པར་གྱུར༔ བོད་ནི་བུད་མེད་ཆད་པ་ལྟར་སོང་ནས༔ 
མཐའ་ཡི་སོ་ཁ་ནང་དུ་བསྟན་པ་དང བོད་རྣམས་ཕྱི་ནང་དམེ་འཁྲུག་བྱེད༔ དམ་པའི་ཆོས་ལ་ 
སྐུད་མ་ཕབ་པ་འོང༔ གསང་སྔགས་རྒྱུད་སྡེ་བོད་ཀྱིས་མང་པོ་དཀྲུག༔ ཁྲིམས་དང་སྡོམ་པ་ཀུན་ 
ཤོར་ནས༔ དབེན་གནས་སྒྲུབ་ཁང་འདུལ་ཁྲིམས་ཉམས༔ དུས་ཀྱི་མཐའ་ལ་ཐུག་ལ་ཁད༔ དེ་ལྟ་ 
བུའི་དུས་ནི་ནམ་ཞིག་འོང༔ བདག་ནི་འདི་རུ་མི་སྡོད་དེ༔ སྒྲུབ་པའི་གནས་ཤིག་བཙལ་དུ་འགྲོ༔ 
སྒྲགས་ཀྱི་ཡང་རྫོང་ཤེལ་གྱི་བྲག་ཕུག་ཏུ༔ ཟླ་དགུ་ཞག་ནི་བཅུ་གསུམ་བསྡདཿ ཕོ་མའི་རྫིང་ཕུག་ 
ཅེས་བྱ་རུ༔ ཟླ་བ་གཅིག་དང་ཞག་དགུར་བཞུགས༔ མོན་ཁ་སྣ་རིང་ཟླ་གསུམ་ཞག་བཞིར་བཞུགསཿ༔ 
ཡང་དག་ཕུར་པ་ཆོས་རྒྱལ་ཕྱག་ཏུ་ཕུལ༔ དེ་ཡི་མན་ངག་རྡོ་སྒྲོམ་པར་ཕོར་སྦསཿ སྨུག་མོའི་ 
སྲེགས་ཚེར་རྐང་མགྱོགས་སྦས་ནས་ཡོད༔ མོན་སྒོམ་བྲག་ཕུག་ཟླ་ལྔ་ཞག་གསུམ་བཞུགས༔ བྲག་ 
ཕུག་དེ་ལ་ཟས་སྐོམ་མ་འཕྲོད་དེ སླར་ཡང་བྱང་ཕྱོགས་སྦྱོ་རུ་ཁ་འབྲུག་ཏུ ཟླ་གཅིག་ཞག་དགུ་ 
རྫོགས་པར་བཞུགས༔ མཐའ་འདུལ་གཙུག་ལག་ཁང་ཆེན་བཞིར༔ གཏེར་ཕྲན་ཉི་ཤུ་རྩ་གྲངས་ 
སྦས༔ རིན་ཆེན་དགེ་གནས་གཙུག་ལག་ཏུ༔ ཐ་མི་མགོན་བཙུན་ཞེས་བྱ་ཡིསཿ བསེ་སྒྲོམ་སྨུག་པོར་ 
བྱས་ནས་ཕྱག་ཏུ་ཕུལ༔ ཨོ་རྒྱན་བདག་གིས་ནག་པོའི་ཆོས་གསུམ་སྦས༔ མ་འོངས་པདྨའི་མིང་ 
ཅན་འཕྲད་པར་ཤོགཿ༔ ནག་པོའི་ཆོས་གསུམ་མན་ངག་འདི༔ ཐུབ་པར་དཀའ་བས་ཤིན་ཏུ་གསང་ 
བར་བྱ༔ ཟབ་རྒྱ༔ གཏད་རྒྱ གཏེར་རྒྱམ༞9ཡཿ
བདག་འདྲ་པདྨ་འབྱུང་གནས་ཀྱི་དམར་ཁྲིད༔ ཐུགས་ཉམས་ཀྱི་ཀློང་ནས་རྡོལ་བ་འདི་ལ༔ སྤྱི་ 
དོན་ལྔས་གྲུབ་པ་སྟེ༔ དང་པོ་རྟོགས་པའི་ལྟ་བ་དང་ལྡན་པ་དང༔ གཉིས་པ་བསྒོམ་པའི་ཉམས་
49

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མྱོང་དང་ལྡན་པ་དང༔གསུམ་པ་སྤྱོད་པའི་རོ་སྙོམས་དང་ལྡན་པ་དང༔ བཞི་བ་བརྒྱུད་པའི་མན་ 
ངག་དང་ལྡན་པ་དང ལྔ་པ་རང་གི་སེམས་ཉིད་ཉེས་པའི་སྐྱོན་སེལ་བའོ༔ དང་པོ་རྟོགས་པའི་ལྟ་ 
བ་ནི༔ སངས་རྒྱས་དང་སེམས་ཅན་རྒྱུད་གཅིག་ཏུ་རྟོགས་པ་དང་༔ སྣང་བ་དང་སེམས་ཉིད་ཐ་མི་ 
དད་པར་རྟོགས་པ་དང༔ བྱ་བ་དང་རྒྱུད་ནི་སྣང་སྲིད་ཀྱི་ཆོས་ཐམས་ཅད་ཏིལ་དང་ཏིལ་མར་བཞིན་
དུ་གནས་ཏེ༔ སངས་རྒྱས་དང་སེམས་ཅན་གཉིས་རྒྱུད་གཅིག་པའོ༔ བདག་པདྨ་འབྱུང་གནས་ཀྱི་ 
ལྟ་བ་ནི༔ གང་ལ་ཡང་ཞེན་འདོད་མེད་པ༔ དཔེར་ན་ནམ་མཁའ་ཅི་ལའང་མ་བརྟེན་པ་ལྟ་བུའོ 
ཞེ་འདོད་མེད་པ་བར་སྣང་བཞིན༔ ཕྱོགས་སུ་མ་ལྷུང་གཏད་སོ་མེད༔ སངས་རྒྱས་ཐོབ་པར་མི་ 
འདོད་ཅིང༔ འཁོར་བ་སྤོང་བར་མི་འདོད་པ༔ ལྟ་བ་ངོས་གཟུང་མེད་པ་དེ ཚིག་ལས་འདས་ 
པའི་ཆོས་ཉིད་འདི༔ ཨོ་རྒྱན་བདག་གི་ལྟ་བ་ཡིན༔ གཉིས་པ་བསྒོམ་པའི་ཉམས་མྱོང་དང་ལྡན་པ་ 
ནི༔ སྒོམ་པ་ནི་བློ་ལ་འདི་ཡིན་ཞེས་པ་མེད་དེ་བསམ་ལས་འདས་པའོ༔ ཚིག་གི་ཐ་སྙད་གང་གིས་ 
ཀྱང་བརྗོད་པར་མི་ནུས༔ དེ་ཡང་ཤེས་པ་ཕྱིར་མ་ལུས་ནང་དུ་ཁུག་པ་སྟེ༔ རང་ལུགས་སུ་འདུག་ 
པ་མཉམ་དུ་བཞག་ལ་བསྒོམ༔ ཉམས་མྱོང་ཞེས་བྱ་བ་ནི༔ བསྒོམ་དུ་མེད་པའི་རྟོགས་པའི་ངང་ 
ལས༔ རྟོགས་པ་ཡོངས་སུ་སྐད་ཅིག་ཙམ་ཡང་མེད་པར་ཉམས་སུ་མྱོང་བའོ༔ དེ་ཡང་ཤེས་པ་རིག་ 
པ་གཉིས༔ ལྷག་གེ་བ་དང༔ ཕྱམ་མེ་བ་དང༔ ལྷན་ནེ་བ་དང༔ ཕྱད་དེ་བ་དང༔ བདེ་བ་དང 
གསལ་བ་ལ་ངོས་གཟུང་མེད་པ་དང༔ ད་མིགས་པ་མེད་པའི་རིག་པ་རང་སྣང་འདིས༔ རབ་རིབ་ 
ཏུ་ལོག་པ་མེད་པཿཔ མ་ཡེངས་པའི་ངང་ལ་མི་རྟོག་པ གཟའ་གཏད་མེད་པའི་དྲན་པ་རྒྱུན་མ་ 
ཆད་པ༔ བློ་ལ་ཐ་སྙད་ཚིག་བརྗོད་མེད་པ་དང སེམས་ཅན་གང་ཟག་གཞན་དང༔ མི་མཐུན་གྱི་ 
སྤྱོད་པ་ཤུགས་ཀྱིས་བྱུང་བ་ནི༔ ཨོ་རྒྱན་བདག་གི་སྤྱོད་པའོ༔ གང་ཟག་ཕལ་པའི་སྤྱོད་པས་བཅོས་ 
ཤིང་བསླད་དུ་མེད་དོ༔ ཨོ་རྒྱན་བདག་གི་སྤྱོད་པ་རོ་སྙོམས་དང་ལྡན་པ་ནི༔ འཇིག་རྟེན་པའི་ 
སེམས་ཅན་ཐམས་ཅད་དང༔ གང་ཟག་དང་མི་མཐུན་པའི་སྤྱོད་པ་ནི བྱ་རྩོལ་མེད་པའི་ངང་དུ་ 
ཐམས་ཅད་རིག་པ་རང་སྣང་མ་ཡེངས་པར་བྱ༔ བླ་མ་གུ་རུ་མི་སྤོང་སྟེ སེམས་ཅན་ལས་སངས་ 
རྒྱས་མེད་པས་མཆོད་པ་གཞན་མི་བྱ༔ རེ་དོགས་གཉིས་སུ་མེད་པསཿ སྨོན་ལམ་གཞན་མི་བཏབ༔ 
འབྲས་བུ་སྤང་ཐོབ་མེད་པས་ས་བཅུ་བགྲང་བ་མེད༔ འགལ་རྐྱེན་མེད་པས་ཆོ་འཕྲུལ་བསྲུང་མི་བྱ
50

།ཟབ་གཏེར་ཆོས་ཀྱི་མཛོད་ཁང་།
གཟུགས་སྐུ་མེད་པས་སྙིང་པོ་བརྗོད་མི་བྱ༔ ཇི་ལྟ་བུར་ཡང་མཚོན་དུ་མེད་པས་ནཿ༔ ཨོ་རྒྱན་ 
བདག་གི་སྤྱོད་པ་རོ་སྙོམས་ཡིན༔ སྤྱོད་དུ་མེད་པའི་སྤྱོད་པ་ཁྱད་དུ་འཕགས༔ བསྒོམ་དུ་མེད་ 
པའི་ཏིང་འཛིན་ཆེན་པོའི་མཆོགཿ བརྒྱུད་པའི་གདམས་ངག་དང་ལྡན་པ་ཡིན་ངེས་པར་ཤེས་པ་ 
ནི རང་གི་སེམས་མི་དམིགས་ཏེ སྐྱོད་བྱེད་ཀྱི་རླུང་བཟུང་ལ ཤེས་པ་འགྲོ་འོང་མེད་པར་ 
བཞག༔ ངོ་བོ་གསལ་བ་རང་བཞིན་མི་དམིགས་པའི་ངང༔ མ་བཅོས་རང་བཞིན་དུ་བཞག་པ་ནི༔ 
ངེས་པར་རང་སེམས་སངས་རྒྱས་སུ་ངོ་ཤེས་པའི་ངེས་ཤེས་སྐྱེ༔ དེའི་ངང་ལ་སྐྱོད་བྱེད་རླུང་ལངས་ 
ཏེ༔ ཤེས་པ་དྲན་པ་ཅན་དུ་འགྱུར་བ་ནི༔ ཐ་མལ་པའི་ཤེས་པ་དེ ཐ་དད་དེ་ངེས་པར་ ཤེས་ 
ཡིན་ནོ༔ དེ་ནི་འདེགས་བྱེད་རླུང་གིས་སེམས་འགུལ་ཏེ ཤེས་པ་ཐ་དད་དུ་ཤར་ནས་འགྲོ་བ་ 
རིགས་དྲུག་གི་སེམས་ཅན་དུ་སྣང་བའོ༔ འཕོ་འགྱུར་མེད་པའི་རླུང་ནི འགྲོ་དྲུག་སེམས་ཅན་ཕྲ་ 
མོའི་གཟུགས་ཅན་རྣམས་ལ་ཡང་ཚང་ངོ
དེའི་སྐྱོན་བསལ་བ་ནི༔ རེ་དོགས་གཉིས་བྱུང་ན༔ ཨོ་རྒྱན་བདག་གི་ལྟ་བ་མ་རྟོགས་པའི་སྐྱོནཿ 
བསྒོམ་བྱ་སྒོམ་བྱེད་གཉིས་སུ་བྱུང་ན༔ སེམས་གསལ་ལ་མ་ཡེངས་པ་མེད་པའི་སྐྱོན༔ བླང་དོར་ 
གཉིས་སུ་བྱུང་ན གདམས་པ་ཉམས་སུ་མ་བླངས་པའི་སྐྱོན༔ ཡོ་བྱད་དང་གཉེན་འདུན་ལ་ཆགས་ 
ན༔ མན་ངག་ལམ་དུ་འཁྱེར་མ་ཤེས་པའི་སྐྱོན༔ བདག་གིས་སྐྱོན་བསལ་བ་ནི༔ ཆོག་ཤེས༔ ངོ་བོ་ 
སྟོང་པ༔ རང་བཞིན་གསལ་བ༔ མཚན་ཉིད་མེད་པ༔ དུས་རྟག་པར་མ་ཡེངས་པར་གལ་ཆེའོ༔ 
བདག་འདྲ་པདྨ་འབྱུང་གནས་ཀྱིས༔ རི་མཐོ་ས་གཙང་བོད་ཡུལ་དབུས༔ རྒྱལ་པོའི་སྤྱན་སྔར་ཕྱིན་ 
པའི་བརྡ་མ་འཕྲོད༔ བདག་འདྲ་པདྨ་འབྱུང་གནས་སྐྱོ་བ་སྐྱེས༔ མན་ངག་ཟོང་དུ་བྱེད་པའི་བོན་ 
བན་རྣམས ཚིག་ཙམ་དོན་གཉེར་བྱེད་མང་སྒོམ་མཁན་ཉུང༔ སྤེལ་བའི་གནས་མེད་གཏེར་དུ་ 
སྦས༔ སྐལ་ལྡན་གཅིག་དང་འཕྲད་པར་ཤོགཿ༔ ས་མ་ཡཿ རྒྱ་རྒྱ་རྒྱ༔ མཊཏྰམཱ
རྒྱལ་སྲས་མུ་ཏིག་བཙན་པོས་ཞུས་པ༔ ཀྱེ་སློབ་དཔོན་ཆེན་པོ་ལགསཿ སྤྱིར་ཆོས་ཀྱི་སྒོ་མོ་ 
བརྒྱད་ཁྲི་བཞི་སྟོང་དང༔ རྒྱུ་འབྲས་ཀྱི་ཐེག་པ་དང༔ བཀའ་དང་གཞུང་ལུགས༔ སློབ་དཔོན་གྱི་ 
བཞེད་གཞུང་ཡང་མང་ནཿ འཁོར་བར་མི་ལྟུང་བའི་ཆོས༔ དབང་པོ་ཡང་རབ་ཀྱི་དོན༔ ཐེག་པ་ 
ཐུན་མོང་གི་ཆོས༔ བདག་ལ་མཐའ་དག་པ་འབོག་བྱུང་སྟེ ད་གོ་སླ་བ ཁྱེར་བདེ་བ༔ ཚིག་ཉུང་
51

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
བ༔ དོན་འདྲིལ་བ་ཞིག་ཞུ་ཞེས་ཞུས་པས༔ ཨོ་རྒྱན་གྱིས་གསུངས་པ༔ རྒྱལ་པོ་གསོན་མཛོད་ཅིགཿ 
ལོ་རྒྱུས་ཀྱིས་དོན་བསྟན་པ་ནི༔ དེ་ལ་དང་པོ་སྤྱི་དོན་ལྔས་བསྟན་པ་སྟེ༔ རྟོགས་པའི་ལྟ་བ་དང་ 
ལྡན་པ༔ གང་ལ་ཡང་ཞེ་འདོད་མེད་པ༔ སྣང་སྟོང་ཐ་དད་ཀྱང་ངོ་བོ་ལ་དབྱེ་བ་མེད་པའོ༔ བརྟེན་ 
པ་གང་ལ་ཡང་བྱར་མེད༔ ནམ་མཁའི་དབྱིངས་ལྟ་བུའོ༔ ཞེ་འདོད་མེད་དེ་ཟས་ཀྱི་སྣོད་ལྟ་བུ 
ཕྱོགས་སུ་མ་ལྷུང་བ༔ མཐར་མ་རེག་པ༔ སྤང་ཐོབ་མེད་ཅིང་ངོས་གཟུང་དང་བྲལ་བ་ལ༔ ཆོས་ 
དང་གང་ཟག་གི་བདག་མེད་ཟེར་བ་ནི ཉན་ཐོས་ཀྱི་ལྟ་བ་སྟེ བདེན་པ་གཉིས་སུ་སྨྲ་བ་དང 
ཕྱི་ནང་གཉིས་སུ་སྨྲ་བ་ནི༔ རྫོགས་པ་ཆེན་པོ་རང་ལ་གྲུབ་པ་ཡིན༔ རང་བྱུང་རྫོགས་པ་ཆེན་པོའི་ 
རང་བཞིན་ནི༔ ལྟ་བ་ཀུན་བཟང་དམིགས་མེད༔ སྒོམ་པ་ཀུན་བཟང་བསམ་མེད༔ སྤྱོད་པ་ཀུན་ 
བཟང་སྤྱོད་མེདཿ༔ དམ་ཚིག་ཀུན་བཟང་བསྲུང་དུ་མེད༔ ཕྲིན་ལས་ཀུན་བཟང་བསྒྲུབ་ཏུ་མེད 
འབྲས་བུ་ཀུན་བཟང་ཐོབ་ཏུ་མེད༔ ཆོས་ཐམས་ཅད་ནི་སེམས་ཙམ་ལ་ཟེར་ཏེ སེམས་ཙམ་པའི་ 
ལྟ་བ་ནི༔ གཅིག་དང་གཉིས་སུ་བགྲང་དུ་མེད༔ རིག་པ་རང་བྱུང་སྐྱེ་བ་མེད སེམས་ཙམ་པ་ཡི་ 
ལྟ་བ་ཡིན༔ རིག་པ་རང་བྱུང་ཡེ་ཤེས་ལ༔ འབད་རྩོལ་རྟོག་འཛིན་ག་ལ་དགོས༔ རྣམ་པར་མི་རྟོག་ 
བསམ་བརྗོད་བྲལ༔ མ་བཅོས་རང་བྱུང་ནམ་མཁའི་རང་བཞིན་ལ༔ སྐྱེ་བ་མེད་པའི་ཆོས་རྣམས་ 
རྫོགས༔ དབུ་མ་ལས༔ སྟོང་ཉིད་ཁྱད་དུ་དབྱེ་བ་དང༔ རྣམ་བཅས་རྣམ་མེད་རྣམ་པར་གྲགསཿ 
སྣང་ཡང་སྟོང་ལ་སྟོང་ཡང་སྣངཿ༔ སྣང་སྟོང་དབྱེར་མེད་རྡོ་རྗེ་སེམསཿ སྟོང་ཉིད་ཁྱད་དུ་མི་དབྱེ་ 
ནཿ དེ་ལ་དབྱེ་བའི་རྣམ་གྲངས་མེད༔ ཆོས་རྣམས་ཐམས་ཅད་རྣམ་པར་དག༔ ཅེས་གསུངས༔ ཀྲྀ་ 
ཡ་ལསཿ རྗེས་གྲོལ་མཐའ་རུ་སྨྲ་བ་དང༔ དག་པ་གསུམ་གྱིས་སྒྲུབ་པའི་ཕྱིར༔ དེ་ནི་ཀྲི་ཡའི་ལྟ་བ་ 
སྟེ ཡང་དག་ཉིད་ལ་ཡང་དག་ལྟ༔ ཡང་དག་ཐོག་མའི་ཆོས་སྐུར་མཐོང༔ རྗེ་ཁོལ་ཐབས་སུ་མི་སྨྲ་ 
ཞིང དག་པ་གསུམ་གྱིས་མི་སྒྲུབ་ཕྱིར༔ དག་པ་མི་གཡོ་བསམ་མེད་ཡིན༔ ཡུལ་དང་ཡུལ་མེད་ 
ཆོས་སྐུའི་ཡུལ༔ ཞེས་གསུངས་སོ༔
མ་ཧཱ་ཡོ་ག་ལས༔ བདག་ཉིད་དཀྱིལ་འཁོར་ལྷ་དང་བཅས༔ བླང་དོར་དགག་སྒྲུབ་གཉིས་མེད་ 
འདོད༔ མ་ཧཱ་ཡོ་གའི་ལྟ་བ་ཡིན༔ དཔལ་བདེ་བ་ཆེན་པོའི་དཀྱིལ་འཁོར་ལ༔ ཡི་གེ་མེད་པའི་ལྷ་ 
ཉིད་ནི༔ དགག་སྒྲུབ་མེད་པའི་དཀྱིལ་འཁོར་ཡང༔ སྙིང་པོ་བཟླས་མེད་དྲན་པ་ཡིན༔ ཆོས་ཉིད་
52

༄༅། །ཟབ་གཏེར་ཆོས་ཀྱི་མཛོད་ཁང་།
དབྱིངས་དང་ཡེ་ཤེས་ནི ཨ་ནུ་ཡོ་གའི་ལྟ་བ་ཡིན༔ དབྱིངས་དང་ཡེ་ཤེས་གཉིས་སུ་མེད་པའི་ 
དོན༔ རིག་པ་སྟོང་པའི་ཡུལ་ལ་འཕྱོ༔ ལྟ་བ་མེད་པའི་རྒྱབ་ཀྱིས་གནོནཿ༔ བགྲོད་དུ་མེད་དེ་ཐེག་ 
པའི་རྩེ དེ་ནི་ཐེག་པ་གོང་འོག་དང༔ ལྟ་བ་མཐོ་དམན་རིམ་པའི་ཆོས༔ ཞེས་གསུངས་པ་དང༔ 
ཡང་བསྒོམ་པའི་ཉམས་མྱོང་བསྟན་པ་ནི༔ སྒོམ་པའི་བློ་ལ་འདི་ཡིན་བྱ་བ་མེད༔ བློ་ཡི་བཅོས་མ་ 
ལས་ནི་འདས་པའོ༔ ཚིག་གི་ཐ་སྙད་ཙམ་ཡང་མི་བརྗོད་དོ༔ བྱ་བ་ཀུན་ལས་འདས་པ་སྟེ༔ དེ་ 
ཡང་ཤེས་པ་ཕྱིར་མ་ཕུལ༔ ནང་དུ་ཡང་ནི་མི་འགུགས་ཏེ ཕྱི་ནང་གཉིས་ཀ་རང་གསལ་ངང༔ མ་ 
བཅོས་ལྷུག་པར་བཞག་ལ་བསྒོམཿམ༔ དེ་ལ་བརྟེན་པའི་ཉམས་མྱོང་ནི ཉམས་ནི་ལྷག་མཐོང་གི་ 
བོ་མཐོང༔ མྱོང་བ་ནི་བསྒོམ་མེད་ཀྱི་ངང་ལ་གནས༔ བསྒོམ་མེད་ངང་ལ་བརྩོན་འགྲུས་སྐྱེད་ཅིག་ 
ཆོས་ཀྱི་རྒྱལ༔ བསྒོམ་མེད་རྟོགས་པའི་ངང་ལས་ནི༔ རྟོགས་པ་གཡེང་བའི་དབང་དུ་མི་བཏང་ 
ཞིང༔ ཤེས་རིག་གཉིས་པོ་ལྷམ་མེར་ཞོགཿ འབོལ་ལེ་ཤིག་གེ་ཁྲེས་སེ་བ༔ ཤེས་པའི་ངོ་བོ་དམིགས་ 
མེད་པར༔ རིག་པ་རང་སྣང་དབྱེར་མེད་དུ༔ མ་ཡེངས་དྲན་པས་བཟུང་བར་གྱིས༔ སྤྲོས་དང་བྲལ་ 
བའི་ཆོས་ཉིད་དེ༔ གཟའ་གཏད་མེད་དེ་ནམ་མཁའ་འདྲ༔ བློ་ལ་ཚིག་གི་ཐ་སྙད་མེད་པ་སྟེ 
སྐྱེས་བུའི་སྙིང་ལ་མདའ་ཟིན་འདྲ༔ ཚོགས་དྲུག་ཡན་པར་མ་ལུས་པས༔ རྫ་ཆག་བྱ་ཕུར་རྗེས་དང་ 
འདྲ གང་ཟག་གཞན་དང་མི་མཐུན་པ༔ སྨྱོན་པ་ཟས་དང་བྲལ་བ་འདྲ༔ བཅོས་ཤིང་བསླད་དུ་ 
མེད་པ་སྟེ༔ གླང་པོ་ཆུར་འཇུག་ལྟ་བུ་འདྲ ཆོས་ཉིད་དོན་དང་ལྡན་པའི་རིག་པ་ནི ཅིར་ཡང་མ་ 
གྲུབ་རང་བཞིན་གསལ༔ རྒྱལ་པོ་ལགས་ལས་དང་ལྡན་ནམཿ༔ ཨ་ཏིའི་བཞེད་གཞུང་ཐ་དད་རྣམསཿ 
ཨོ་རྒྱན་བདག་གི་དགོངས་པར་བཤད མན་ངག་ཟབ་མོ་དོན་འདུས་པ ཉུང་ལ་གོ་སླ་བ 
འཁྱེར་བདེ་བ༔ གཅིག་ཆར་འཇུག་པའི་ལུགསཿ རྒྱལ་པོ་ཡེངས་པ་ཆེ་བསཿ ཤིན་ཏུ་སེམས་ལ་ 
ཞོག་ཅིགཿ ཅེས་གསུངས་སོ༔ ཡང་ཨོ་རྒྱན་གྱིས་གསུངས་པ༔ ཆོས་རྒྱལ་ཆེན་པོ་བདག་ལ་གསོནཿ 
ཐེག་པ་དགུའི་བསྒོམ་ཐབས་བསྟན་པ་ནི༔ སོ་སོ་སྐྱེ་བོ་ལ་ཞེ་འདོད་གཟུང་འཛིན་དུ་གོལ་བའི་ཐོས་ 
པ་ཡོད༔ ཨ་ཏི་ལ་མེད་པར་སྒོམཿ༔ མུ་སྟེགས་པ་ལ་རྟག་ཆད་ཐེར་འཛིན་དུ་བསྒོམ་པ་ཡོདཿ༔ ཨ་ཏི་ 
རྫོགས་ཆེན་ལ་སེམས་རྩོལ་བ་མེད་པར་སྒོམ༔ ཉན་ཐོས་ལ་གཟུང་འཛིན་ཆོས་ཅན་གྱི་སྒོམ་པའི་རྩོལ་ 
བ༔ ཨ་ཏི་རྫོགས་ཆེན་ལ་རྩོལ་བ་མེད་པར་བསྒོམ༔ རང་སངས་རྒྱས་ལ་རྟེན་འབྲེལ་རང་ཆོས་ཉིད་
53

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱི་རྩོལ་བས་སྒོམ་པ་ཡོད༔ ཨ་ཏི་ལ་མེད༔ སེམ་ཙམ་པ་ལ་རང་རིག་དོན་དམ་གྱི་རྩོལ་བ་ཡོདཿ༔ 
ཨ་ཏི་ལ་མེདཿད དབུ་མ་ལ་བདེན་པ་རེས་འཇོག་གི་རྩོལ་བ་ཡོད༔ ཨ་ཏི་ལ་མེད༔ ཀྲི་ཡར་དག་པ་ 
ཆོས་ཉིད་ཀྱི་རྩོལ་སྒོམ་ཡོདཿ ཨ་ཏི་ལ་མེད༔ ཨུ་པ་ལ་ལྟ་སྤྱོད་ཐ་དད་ཀྱི་རྩོལ་སྒོམ་ཡོད ཨ་ཏི་ 
ལ་མེད༔ ཡོ་ག་ལ་བྱིན་རླབས་ཆོ་འཕྲུལ་གྱི་རྩོལ་སྒོམ་ཡོད༔ ཨ་ཏི་ལ་མེད༔ མ་ཧཱ་ཡོ་ག་ལ་ཏིང་ 
འཛིན་གསུམ་འཇུག་གི་རྩོལ་སྒོམ་ཡོད༔ ཨ་ཏི་ལ་མེདཿ ཨ་ནུ་ཡོ་ག་ལ་ཏིང་འཛིན་ཟུང་འཇུག་གི་ 
རྩོལ་སྒོམ་ཡོད༔ ཨ་ཏི་ལ་མེད༴ ཨ་ཏི་རྫོགས་པ་ཆེན་པོའི་རྣལ་འབྱོར་པས༔ གང་ལྟར་བྱས་ཀྱང་ 
རྩོལ་མེད་རྣམ་དག་དང༔ ཆོས་རྣམས་ཇི་སྙེད་བརྗོད་པ་ཐམས་ཅད་ཀུན༔ སེམས་ཉིད་མ་བཅོས་ 
རྩོལ་མེད་གདལ་བ་ཆེན་པོའི་ངང༔ ཆོས་ཀུན་མ་བཙལ་མ་བཅོས་བྱང་སེམས་སུ་རང་བཞག་པས༔ 
ཅི་ཤར་མ་བཅོས་སངས་རྒྱས་དགོངས་པ་ཡིན༔ དྲང་བའི་སྒོ་ནས་ཐེག་པ་ཐ་དད་བསྟན༔ རྩོལ་ 
བའི་སྒོ་ནས་སངས་རྒྱས་སྒྲུབ་འདོད་པ༔ མུ་སྟེགས་པ་ཡི་བརྟུལ་ཞུགས་བྱེད་དང་མཚུངས༔ མི་ 
ལུས་ཐོབ་དཀའ་འཛམ་གླིང་སྐྱེ་བར་དཀོན༔ དེར་ཡང་ཆོས་དང་འཕྲད་པར་དཀོནཿ དེ་བས་ཨ་ 
ཏིའི་གདམས་པ་ཐོབ་པ་དཀོནཿ དེ་ལ་མོས་པ་དཀོན་ཞིང་འཇུག་པ་དཀོནཿ དེ་ཡི་དོན་དེ་རྟོགས་ 
པ་དཀོན༔ འདི་ལ་སྤྱོད་ཅིང་སྒོམ་པ་ཤིན་ཏུ་དཀོན༔ སྤྱི་དོན་གཉིས་པ་བསྒོམ་པའི་མན་ངག་གོ 
ཅེས་གསུངས་སོ
ཡང་སྤྱོད་པ་རོ་སྙོམས་དང་ལྡན་པར་བསྟན་པ་ནི༔ འཇིག་རྟེན་པའི་སེམས་ཅན་དང་གང་ཟག་ 
གཞན་དང་མི་མཐུན་པའི་སྤྱོད་པ་ནི༔ བྱ་རྩོལ་མེད་པའི་སྤྱོད་པའི་ངང་དུ༔ རིག་པ་ཉིད་དང་དབྱེར་ 
མེད་མ་ཡེངས་པར་བྱ་བ་བཏང་བའི་ངང་ལས༔ འགྲོ་ཉལ་འདུག་སྡོད་ཅི་བྱས་གནས་པ་ནི༔ ཨ་ཏི་ 
རྫོགས་པ་ཆེན་པོའི་སྤྱོད་པ་རོ་སྙོམས་ཡིན༔ བླ་མ་མི་སྤོང་བས་ནི་རྒྱུད་ལ་བྱིན་རླབས་འཇུག༔ སེམས་ 
སངས་རྒྱས་ཡིན་པས་མཆོད་པ་གཞན་མི་བྱ༔ རེ་དོགས་མེད་པའི་དོན་ནོ༔ རེ་དོགས་གཉིས་སུ་ 
མེད་པས་སྨོན་ལམ་གཞན་མི་བཏབ༔ ཅེས་པ་ནི༔ འབྲས་བུ་ལ་རེ་བ་མེད་པའི་དོན༔ འབྲས་བུ་ 
སྤང་ཐོབ་མེད་པས་ས་བཅུ་བགྲང་དུ་མེད༔ ཅེས་པ་ནི༔ ལམ་ལ་བགྲོད་དུ་མེད་པས་སངས་རྒྱས་ 
པའི་དོནཿ༔ འགལ་བ་མེད་པས་ཆོ་འཕྲུལ་བསྲུང་མི་བྱ༔ ཞེས་པ་ནི༔ རྩོལ་བ་མེད་པས་གང་ཡང་མི་ 
སྲུང་བའི་སྲུང་བ་ཆེན་པོ ཨ་ཏི་རྫོགས་པ་ཆེན་པོའི་དམ་ཚིག་མི་འདའ་བའི་དོན་ནོ༔ གཟུགས་
54

༄༅། །ཟབ་གཏེར་ཆོས་ཀྱི་མཛོད་ཁང་།
སྐུ་མེད་པས་སྙིང་པོ་བརྗོད་མི་བྱ༔ ཞེས་པ་ནི༔ རིག་པ་རང་བྱུང་གི་སངས་རྒྱས་མཐར་ཕྱིན་པའི་ 
དོན་ནོ ཇི་ལྟ་བུར་ཡང་མཚོན་དུ་མེད་པས་ན༔ ཨོ་རྒྱན་བདག་གི་སྤྱོད་པའི་རོ་སྙོམས་ཡིནཿ 
སྤྱད་དུ་མེད་པས་སྤྱོད་པ་ཁྱད་དུ་འཕགས༔ ཞེས་པ་ནི༔ ལུས་ངག་ཡིད་གསུམ་གྱི་བྱ་བ་བཏང་ 
བའི་ངང་ལས༔ ཡིད་ལ་བསྒོམ་དུ་མེད་པར་ལྷང་ངེ་ལྷན་ནེར་གནས་པ་ནི༔ ཨ་ཏི་བདེ་སྟོང་གི་རོ་ 
སྙོམས་ཡིནཿ ཨ་ཏི་སྤྱོད་པའི་རོ་སྙོམས་རྒྱལ་པོ་ལ་གསུངས་པའོ༔ ད་བརྒྱུད་པའི་གདམས་པ་དང་ 
ལྡན་པར་བསྟན་པ་ནི༔ བདག་འདྲ་པདྨ་འབྱུང་གནས་ཀྱི་ཐུགས་ཀྱི་ཀློང་ནས་རང་བྱུང་དུ་བཏོན་ 
པའོ༔ བརྒྱུད་པ་གང་ཡང་བྱ་རུ་མེད་པ༔ རང་བྱུང་རྫོགས་པ་ཆེན་པོའི་ཟབ་བཅུད༔ སེམས་ 
ཕྱོགས་ཀྱི་ཆོས་རྣམས་ཡོངས་སུ་རྫོགས་པ༔ བླ་མ་ནོར་བུ་རྒྱ་མཚོ་ཞེས་སུ་གྲགས་པའི་ཆོས་འདི༔ 
ཆོས་རྒྱལ་མུ་ཏིག་བཙན་པོ་ལ་གནང་ཞིང་བརྒྱུད་པའོ༔
དེ་ནས་མཚོ་རྒྱལ་གྱིས་ཡི་གེར་བཏབ་ནས་ཨོ་རྒྱན་གྱི་ཕྱག་ཏུ་ཕུལ༔ བདག་འདྲ་པདྨ་འབྱུང་གནས་ 
ཀྱིས་རབ་ཏུ་གནས་ཤིང་བསེ་སྒྲོམ་སྨུག་པོར་བཏམས་ནས ད་ལྟའི་ལྷ་ལྕམ་པདྨ་གསལ་གྱི་སྐྱེ་མཐའ༔ 
མ་འོངས་པདྨའི་མིང་ཅན་དང་འཕྲད་པར་གྱུར་ཅིག༔ ཅེས་སྨོན་ལམ་བཏབ་ནས་ལྷོ་བྲག་སྨན་མདོའི་ 
བྲག་སེང་གེའི་གདོང་པ་ཅན་དུ་གཏེར་དུ་སྦས་སོ༔ བློ་རྫོགས་པ༔ རིག་པ་རྣོ་བ༔ དོན་དང་ལྡན་པ་ 
གཅིག་དང་འཕྲད་པར་ཤོག༔ སྐལ་ལྡན་དེ་དང་འཕྲད་ནས་ཀྱང ལས་ལྡན་རྣམས་ཀྱིས་དངོས་ 
གྲུབ་ལོངས༔ ཞེས་བརྒྱུད་པའི་མན་ངག་རྒྱལ་པོ་ལ་གསུངས་སོ ཡང་སེམས་ཀྱི་མཚང་བསྟན་པ་ 
ནི༔ ཆོས་རྒྱལ་ཆེན་པོ་ལགས༔ སེམས་ནི་དམིགས་པའི་ཡུལ་ལས་འདས༔ སེམས་འགུལ་བར་བྱེད་ 
པ་སྐྱོད་བྱེད་རླུང་ཡིན་ཏེ༔ དེ་ལ་ཡིད་ཆེས་བྱ༔ སེམས་དང་སེམས་བྱུང་ཞེས་ཀྱང་བྱ༔ སེམས་ 
འཁྲུལ་པ་ཞེས་ཀྱང་བྱ༔ སེམས་དང་ཡིད་འགྲོ་འོང་མེད་པར་བཞག་པས སེམས་ངོ་བོ་གསལ་བ་ 
ལ་རང་བཞིན་མེད་པ༔ རང་བཞིན་ངང་ལས་མ་བཅོས་བཞག་པ་ནི༔ ངེས་པར་སེམས་ནི་སངས་ 
རྒྱས་ཡིན་པར་ངོ་ཤེས་སོ༔ དེའི་ངང་ལས་སྐྱོད་བྱེད་ཀྱི་རླུང་ལངས་ཏེ ཤེས་པ་དྲན་པ་ཅན་དུ་ 
འགྱུར་བ་ནི༔ སོ་སོ་སྐྱེ་བོ་ཐ་མལ་པའི་ཤེས་པའོ༔ དེ་ནི་རང་གསང་ཐབས་ཀྱིས་ཆོད་དེ༔ སེམས་ནི་ 
ངེས་པར་ཤེས་པ་ཡིན་ནོ༔ དེ་ནི་འདེགས་བྱེད་རླུང་གིས་ཤེས་པ་ཐ་དད་དུ་ཤར་ཏེ༔ འགྲོ་བ་རིགས་ 
དྲུག་སེམས་ཅན་དུ་སྣང་ངོ༔ དེ་ནི་འཕོ་འགྱུར་མེད་པའི་བྱང་ཆུབ་སེམས་བདེ་བ་དང་བྲལ་ནས༔
55

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
'་ཏིའི་དོན་དང་རིང་དུ་སོང་ནས་མི་འཕྲད་ལ ངན་སོང་གསུམ་ཞེས་བྱ་བར་ལྟུང་ངོ༔ དེའི་སྐྱོན་ 
བསལ་བ་ནི༔ འཇིག་རྟེན་འཁོར་བའི་སྐྱོན་ནི་འདི་ལྟར་རོ འཛིན་པ་དང༔ ཞེན་པ་དང༔ འདོད་ 
པ་དང༔ བདག་ཏུ་འཛིན་པ་ལས་བྱུང་སྟེ མ་རིག་པ་འཁོར་བའི་ཆོས་ཞེས་བྱ་བའོ༔ ཨ་ཏི་རྫོགས་ 
པ་ཆེན་པོའི་དོན་མ་རྟོགས་ནས་རེ་དོགས་གཉིས་སུ་བྱུང་བ་ནི༔ ཨ་ཏིའི་ལྟ་བ་མ་རྟོགས་པའི་སྐྱོན་ 
ཡིན་ནོ༔ ཉམ་བག་ཚ་མེད་པ་ཁྱུང་དང་སེང་གེ་ལྟ་བུར་མ་ཤེས་པས༔ བསྒོམ་བྱ་དང་སྒོམ་བྱེད་ 
གཉིས་སུ་བྱུང༔ སེམས་གསལ་ལ་མ་ཡེངས་པ་མེད་པའི་སྐྱོན་ཡིན་ཏེ༔ ཆོས་ཐམས་ཅད་གཉིས་ 
མེད་གཅིག་ཏུ་སྒོམ་པ་ལ་བློ་གཞག་གོ ཡོ་བྱད་དང་གཉེན་འདུན་ལ་ཆགས་ན༔ ཨ་ཏིའི་གདམས་ 
ངག་ལམ་དུ་ཁྱེར་མ་ཤེས་པའི་སྐྱོན་ཡིན་ནོ༔ སྣང་ཚུལ་ཐ་དད་ཀྱང་ངོ་བོ་སྟོང་པ༔ མཚན་ཉིད་
མེད་པ༔ དུས་ཐམས་ཅད་དུ་རྟོགས་པའི་ཀློང་དུ་འགྲོ་ཉལ་འདུག་སྡོད་དུ་གནས་པར་བྱའོ༔ 
དེ་ལྟ་བུའི་གདམས་ངག་འདི་ནི འཇིག་རྟེན་གྱི་སྒྲོན་མེ གནད་སྟོན་པའི་ལྡེ་མིག༔ ཨ་ཏིའི་ 
མཐར་ཐུག༔ ཆོས་རྒྱལ་གྱི་ཐུགས་དམ༔ གུ་རུའི་ཐུགས་ཀྱི་ཀློང་ནས་ཤར་བ༔ འཇིག་རྟེན་འཁོར་ 
བའི་སྐྱོན་བསལ་བ་འདི་གསུངས་པའོ༔ ཡང་རང་སེམས་གཏན་ལ་འབེབས་པའི་དོན་གསལ་བ་ནི༔ 
བདག་ཨོ་རྒྱན་གྱིས་རྒྱལ་པོར་གདམས་པ སེམས་གཏན་ལ་འབེབས་པ་ལ ཚིག་དང་ཡི་གེས་ 
མཚོན་དུ་མེད༔ མ་རྟོགས་པ་རྟོགས་པར་བྱ་བ་ལ༔ མ་བསྒོམས་པ་བསྒོམ་པར་བྱ་བའི་ཕྱིར 
བདག་གིས་ཡང་ནས་ཡང་དུ་བསྟན༔ སེམས་ལ་དམ་པར་ཟུངས ངེས་པར་རྟོགས་པར་གྱིས༔ མ་ 
ཡེངས་པར་བྱ་བ་བཏང་བའི་སྟེང་དུ་གྱིས་ཤིག༔ ཆོས་ཉིད་བྱང་ཆུབ་སེམས་ཀྱི་ཡེ་ཤེས༔ མ་བཙལ་ 
བར་བཞག་ན་དེ་བཞིན་དུ་སངས་རྒྱས་པ་སྟེ བསམ་ན་ཅིར་ཡང་སྣང་ལཿ བརྟགས་ན་ཅིར་ཡང་ 
མ་གྲུབ་པ་ཅིར་ཡང་མི་གནས་པ་ལ ཀུན་གྱི་བདག་ཉིད་དུ་འདུག་པ ཐུན་མོང་མ་ཡིན་པའི་ 
སྒོམ་པ༔ མཐར་ཐུག་གི་མན་ངག༔ བསྒོམ་དུ་མེད་པའི་སྒོམ་པ༔ ཡིད་ལ་མི་བྱེད་པའི་བསམ་པ 
བལྟ་རུ་མེད་པའི་ཚུལ་གྱིས་བལྟས་ནས༔ རིག་པ་སྟོང་ཉིད་བསམ་བརྗོད་མེད་པའི་ངང་ལ༔ རིག་ 
པ་སྟོང་པ་དེ་གང་དུ་ཡང་གཞག་ས་མེད་དེ སྤྱི་བླུགས་ཆེན་པོར་རང་བཞིན་དུ་གསལ་བ༔ བློ་ 
གང་ལ་ཡང་གཏད་སོ་མེད་པར བསམ་པ་གང་དུ་ཡང་མ་ཞུགས་པར འཛིན་པ་མེད་པའི་ངང༔ 
ཤེས་པར་བྱ་བའི་ཡུལ་གང་དུ་འང་གཟུང་དུ་མེད་པ༔ དེ་ལྟར་རྟོགས་པར་བྱས་པའི་ངང་ལས༔ རྟོགས་
56

༄༅། །ཟབ་གཏེར་ཆོས་ཀྱི་མཛོད་ཁང་།
པ་དེ་དང་མཐུན་པར་ཉམས་སུ་བླང་བའི་ཐབས་ནི༔ བཞག་ཏུ་མེད་པའི་གཞག་ཐབས༔ བསྒོམ་དུ་ 
མེད་པའི་སྒོམ་པ༔ གང་ཡང་འདི་ཡིན་བསྟན་དུ་མེད་པསཿ ངོས་གཟུང་མེད་པའི་ངང་ལ་གཞག་ 
གོ གང་དུ་ཡང་མི་དམིགས་པསཿ གང་ལ་ཡང་གཏད་སོ་མེད་པར་བཞག དྲན་རྟོག་ཤེས་རིག་ 
ཅི་བྱུང་ཡང༔ དེ་ལ་རྒྱུ་མེད་པས་རྗེས་མི་གཅད༔ མ་བཅོས་ངང་ལ་རྩེན་ནེར་ཞོག༔ རྟོག་པའི་རང་ 
བཞིན་ཅི་ཐོས་ཀྱང༔ དེ་ལ་འཛིན་ཆགས་མེད་པར༔ མ་བཙལ་མ་འགགས་རང་སར་རང་ཞིར་ 
བཞག༔ གདལ་ཁྱབ་སྤྱི་བླུགས་ཆེན་པོར་བཞག༔ སྒོ་ལྔ་མ་འགགས་པར་རང་སོ་ལྷུག་པར་བཞག༔ 
མི་གཡོ་བཏང་སྙོམས་ཆེན་པོར་བཞག༔ མི་རྟོག་གསལ་བའི་ངང་ལ་བཞགཿ གཉིས་མེད་མཉམ་ 
པའི་ངང་ལ་བཞག༔ མ་འགགས་མ་འབྲངས་གསལ་བའི་ངང་ལ་བཞག རང་བྱུང་རང་ཞི་རྗེས་མི་ 
འབྲང༔ ལུས་ངག་ཡིད་གསུམ་ལྷོད་ལ་བཞག༔ བཏང་ངོ་བཞག་གོ་རང་བཞིན་དུ༔ བདེན་འཛིན་ 
གཉིས་ཀྱང་ཇི་བཞིན་བཞག༔ མ་ཆགས་མ་ཞེན་ངང་ལ་བཞག༔ ལྟ་བ་གཡོ་མེད་ལྟ་བྱེད་མེདཿ 
བལྟ་བར་བྱ་བའི་ཡུལ་མ་མཐོང༔ གང་ལ་བལྟ་རུ་མེད་པས་ན༔ དེ་ལ་བསྒོམ་པའི་རྒྱུ་ཡང་མེདཿ 
རང་བཞིན་ཤུགས་ཀྱིས་གནས་པ་མེད་པར་གནས༔ ལྟ་བ་མ་འགགས་ལྟ་རྒྱུ་མེད༔ དེ་ནི་ལྟ་བའི་ 
མཐར་ཐུག་ཡིན༔ སྒོམ་པ་མ་འགགས་བསྒོམ་དུ་མེད༔ དེ་ནི་སྒོམ་པའི་མཐར་ཐུག་ཡིན སྤྱོད་པ་ 
མ་འགགས་སྤྱོད་རྒྱུ་མེད༔ དེ་ནི་སྤྱོད་པའི་མཐར་ཐུག་ཡིན༔ འབྲས་བུ་མ་འགགས་སྤང་ཐོབ་མེདཿ 
དེ་ནི་འབྲས་བུའི་མཐར་ཐུག་ཡིན༔ ལུང་མཐར་ཐུག་གི་མན་ངག༔ གཅིག་ཆར་འཇུག་པའི་དོནཿ 
མན་ངག་སེམས་ཀྱི་ཀློང་བྲིས་པ༔ དབང་པོ་ཡང་རབ་ལ་བསྟན་པའོ༔ འཆི་ཀ་མས་ལམ་དུ་འཁྱེར་ 
བའི་ཆོས བདག་འདྲ་པདྨ་འབྱུང་གནས་ཀྱིས་ཆོས་རྒྱལ་ལ་གདམས་པའོ༔ ས་མ་ཡཿ རྒྱ་རྒྱ་རྒྱ
མཊཏྭཡ ཨོ་རྒྱན་གྱིས་གསུངས་པཿ རྒྱལ་སྲས་མུ་ཏིག་བཙན་པོ་ལགསཿ༔ 
གནས་ལུགས་གཉིས་སུ་མེད་པའི་ཐབས་ཀྱིས་ཉམས་སུ་ལེན་པ་ནི༔ བདེན་པ་གཉིས་ཀྱི་སྒོ་ནས་ 
ཉམས་སུ་ལེན་པ་རྣམས་ནི་སུན་ཕྱུངས་ཤིགཿ གཉིས་སུ་མེད་པའི་ལམ་མཆོག་ནི༔ རེ་དོགས་ 
གཉིས་མེད་འདིར་ཆོད་ཅིག༔ གནས་ལུགས་ཐབས་སུ་འཁྱེར་བ་ཡིན༔ བྱ་བ་ཀུན་དང་བྲལ་བའི་ 
ངང་འདི་ལ༔ རིག་པ་འབྲི་ཚུགས་སུ་གནས་པ་ནི༴ ལྟ་སྒོམ་གཉིས་མེད་ཉམས་སུ་བླང་བར་བྱའོ༔ 
ཨོ་རྒྱན་བདག་ནི་ཆོས་ཐམས་ཅད་ངོ་བོ་འདི་ལ་གནས་པས་ན༔ བདག་གི་ཐུགས་དང་དབྱེར་མེད་
57

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་གདམས་པ་ཟུངས་ཤིགཿ མཐར་ཐུག་རླུང་གི་མན་ངག་འདི༔ བྱེད་པ་པོའམ༔ བྱེད་བྱེད་ 
པོའམ༔ སྒྲུབ་སྒྲུབ་པོའམ༔ རྩོལ་རྩོལ་བ་པོའམ༔ བཟོ་བཟོ་བའམ༔ བཅོས་བཅོས་པའམ༔ སྒོམ་ 
སྒོམ་པའམ༔ བྱ་བྱེད་མེད་པའི་རླུང་བསྒོམ༔ བདེ་བའི་མཆོག་དང་ལྡན༔ བསྒྲུབ་ཏུ་མེད་པའི་ 
ཆོས་སྐུ་རང་འཁྲུངས་ཡིན༔ བྱ་རྩོལ་མེད་པས་འབྲས་བུ་ཆོས་སྐུ་ཟིནཿ བཅོས་སུ་མེད་པས་མན་ 
ངག་གདེང་དང་ལྡན༔ བསྒོམ་དུ་མེད་པས་རང་སེམས་ཆོས་ཀྱི་སྐུ འབྲེལ་བ་ཀུན་དང་བྲལ་བས་ 
སེམས་ཉིད་གྲོལ༔ བྱ་བྱེད་མེད་པའི་སེམས་ཉིད་འདི མ་བཙལ་བཞག་པའི་སེམས་ཉིད་འདི 
བསྒྲུབ་ཏུ་མེད་པས་སངས་རྒྱས་ཐོབ༔ བཟུང་དུ་མེད་པས་ཆོས་སྐུར་འཆར༔ རྒྱུ་འབྲས་མེད་པས་ 
རླུང་གི་མཆོག༔ ཡན་བདག་རླུང་ལ་ངོས་གཟུང་མེད༔ མ་བཙལ་བཞག་པས་རླུང་རྣམས་ཟིན༔ དེ་ 
ནི་རླུང་གི་མཆོག་ཏུ་བཤད༔ སངས་རྒྱས་ཀུན་གྱི་དོན་ཆེན་མ་ནོར་བ༔ སངས་རྒྱས་ཉིད་ཀྱང་བྱར་ 
མེད་ནཿ དེ་ལ་བཅོས་སུ་ཅི་ཞིག་ཡོད༔ བཅས་བཅོས་མེད་པའི་སངས་རྒྱས་ཉིད༔ སངས་རྒྱས་ 
ཀུན་གྱི་ངོ་བོ་སྟེ༔ གང་གིས་བཅོས་ཏེ་སུ་ཡིས་བྱས བྱེད་པ་པོ་སྟེ་གང་ན་ཡོད༔ མ་བྱས་པ་དེ་ཆོས་ 
ཀྱི་སྐུ༔ བྱེད་མཁན་མེད་ན་སངས་རྒྱས་ཡིན༔ རང་སེམས་སངས་རྒྱས་བཅོས་མེད་ངང་ལ་བཞག༔ 
ནམ་མཁའི་མཚན་ཉིད་སུས་མི་འཛིནཿ ཆོས་ཉིད་དོན་ལ་སྨྲར་མེད་དེ༔ བྱ་བྱེད་མེད་པས་ངང་ 
གིས་གྲོལ༔ ཞེན་འཛིན་མེད་པ་སངས་རྒྱས་ལམཿ མ་རིག་སངས་ན་རིག་པ་ནང་ནས་གསལཿ༔ དོན་ 
དམ་ཐུགས་སུ་ཆུད་ན་གཞན་གྱི་རེ་དོགས་བྲལ༔ སངས་རྒྱས་འབྲས་བུ་ཐོབ་བྱས་ན༔ སྐྱོན་དང་ 
གོལ་སྒྲིབ་ཀ་ནས་དགཿ རེ་དོགས་མེད་པས་སྐྱོན་ཡོན་བྲལ༔ མ་བཅོས་བཞག་པས་སངས་རྒྱས་ 
འགྲུབ༔ གསལ་ལ་རྟོག་པ་མེད་པ་བསྒོམ་པ་ཡིན༔ གཉིས་སུ་མེད་པའི་ཐབས་ཀྱིས་ཉམས་སུ་ལེནཿ 
དཔེར་ན་ནམ་མཁའི་ངང་ལ་མཐའ་དབུས་མེད་པ་བཞིན༔ མཐར་ཐུག་སངས་རྒྱས་ལམ་ལ་འཇུག་ 
སྒོ་མེད༔ འདབ་ཆགས་བྱ་དེ་གར་འཕུར་ཡངཿ ནམ་མཁའི་ཀློང་ལས་གཞན་ལ་འཕུར་བ་མེད༔ 
སྐྱེ་མེད་ཆོས་སྐུའི་ངོ་བོ་ལ༔ མ་བཞུགས་བཞག་ས་མེད་པར་ནི༔ ཡངས་པ་ཆེན་པོའི་ཆོ་ འཕྲུལ་ 
ཡིན ཐབས་དང་ལམ་ནི་གཞན་ལ་མི་བརྟེན་པར༔ སེམས་འདི་གཞི་མེད་རྩ་བྲལ་ངང་ལ་ཞོག 
གནས་ལུགས་དོན་ལ་གནོད་བྱེད་བདུད་ཀྱང་མེད༔ བྱ་རྩོལ་མེད་པས་བདུད་རྣམས་ཟིལ་གྱིས་ 
གནོནཿ༔ གནས་ལུགས་མ་རྟོགས་ངན་བདུད་ཀྱིས་འཁྱེར༴ ཞེན་འཛིན་ཡོད་ན་བདུད་ཀྱི་སྤྱོད་ཡུལ་
58

༄༅། །ཟབ་གཏེར་ཆོས་ཀྱི་མཛོད་ཁང་།
ཡིན༔ བདུད་རྣམས་ཐམས་ཅད་ངར་འཛིན་དེ་ལ་འདུས ང་མེད་རྟོགས་པ་རང་རིག་ཆོས་ཀྱི་སྐུ 
ཆོས་སྐུ་ང་མེད་ང་ལ་ཆོས་ཀྱང་མེད༔ དེས་ན་གཉིས་འཛིན་གནས་ལུགས་གོ་བར་གྱིས༔ ཤེས་པ་ 
མེད་ན་གནས་ལུགས་གོ་བ་ཡིན༔ འཛིན་པ་མེད་ན་ཐེག་པའི་ས་རྣམས་ནོནཿ༔ རང་བཞིན་བཞག་ 
པས་ཏིང་འཛིན་མཐའ་རུ་ཕྱིན༔ སྨོན་འཇུག་གཉིས་ཀྱིས་སངས་རྒྱས་ས་རུ་སླེབ སེམས་ནི་ཡང་ 
དག་ལམ་ཡིན་ཏེ ལམ་མཆོག་དམ་པ་ངས་བསྟན་གྱིས༔ ཕྱི་ཡི་ཡུལ་ཡང་སྤྱད་མི་བྱ༔ འཛིན་ 
པའི་རེ་དོགས་ནང་དུ་གཅོད༔ ཡུལ་གྱི་དངོས་པོ་སྒྱུ་མར་སྣང༔ སྒྱུ་མར་ཤེས་པས་སེམས་མི་འཇུགཿ 
རིག་པའི་སྒྲོ་འདོགས་རང་རིག་ཉིད་ཀྱིས་གཅད༔ སྣང་སྟོང་དབྱེར་མེད་དོན་གྱི་གནས་ལུགས་ 
གསལ༔ བཅོས་སུ་མེད་པས་རིག་སྟོང་རང་གསལ་བཞག༔ བསམ་དུ་མེད་པའི་ཆོས་ཉིད་ཆོན་པོ་ 
ལཿ བསྒོམ་དུ་མེད་པའི་རང་རིག་མ་ཡེངས་གཞག༔ བསམ་བསྒོམ་ཅི་ཡང་མི་བྱ་སྟེ དམིགས་ 
མེད་བདེ་བ་ཆེན་པོའི་ངང་ལ་བསྒོམ༔ ཞེས་གསུངས་པ་དང༔ ཡང་ཆོས་རྒྱལ་གྱིས་ཞུས་པ༔ ཆོས་ 
ཐམས་ཅད་གཅིག་གམ་ཐ་དད་ལགས་ཞུས་པས༔
ཨོ་རྒྱན་གྱིས་གསུངས་པ༔ འདིར་རྒྱུ་འབྲས་ཀྱི་ཐེག་པ་ནི་ངས་མི་བཤད༔ ཆོས་ཀྱི་མཚན་ཉིད་ 
ཅི་འདྲ་ན༔ མཁའ་ལ་བྱ་ལམ་རྗེས་མེད་བཞིན༔ མཐར་ཐུག་འབྲས་བུ་གྲུབ་མཐའ་མེད༔ གྲུབ་ 
མཐའ་མེད་པ་འབྲས་བུ་མཆོགཿ ཐ་སྙད་ཀུན་བྲལ་ཆོས་ཀྱི་སྐུ དངོས་པོ་མེད་པས་ཆོས་ཀྱི་དབྱིངས༔ 
འཕོ་འགྱུར་མེད་པ་ཆོས་ཀྱི་གནས༔ རང་བྱུང་རྣམ་དག་ཆོས་ཀྱི་སྐུ༔ ཡེ་ནས་རང་ཆས་ཡོད་མོད་ 
ཀྱང༔ རང་ཆས་ཡིན་པར་ངོ་མ་ཤེས༔ འགྲོ་བ་སེམས་ཅན་ལས་ངན་སྡུག་ལ་སྤྱོད༔ བདུད་ནི་ང་ 
ལས་འབྱུང་བར་ངེས༔ སློབ་ན་བདུད་རྣམས་མངོན་དུ་འཇོམས༔ དེ་ལ་བདུད་རྣམས་ངེས་པར་ 
འཇོམས་པ་ནི༔ བྱང་ཆུབ་སེམས་ལ་བདུད་མེད་དེ༔ དེ་མ་རྟོགས་པས་བདུད་དུ་སྣང༔ བྱང་ཆུབ་ 
སེམས་དང་བདུད་གཉིས་ལྷན་ཅིག་མ་སྐྱེས་ཏེ༔ མ་སྐྱེས་འབྲེལ་བ་མེད་པའི་སེམས་ཉིད་ལ༔ སློབ་ 
ན་འདི་ལྟར་སློབ་ཅིང་བསྒོམ་པར་བྱ༴ བྱང་ཆུབ་སེམས་ནི་སྒྲོ་སྐུར་གང་ལ་འང་མ་འབྲེལ་བ༔ ཡིད་ 
ཆེས་དེ་ནི་ལྟ་བའོ༔ དེ་ཅིར་ཡང་མ་བཅོས་ཤིང་རང་བཞིན་བཞག་པ་ནི་བསྒོམ་པའོ༔ དེ་ལྟར་ 
རྟོགས་པའི་ངང་དུ་གང་ཡང་མ་བཀག་མི་འབྲང་བ་ནི་སྤྱོད་པའོ༔ དེ་ལྟར་གང་དུ་ཡང་བླང་དུ་མེད་ 
ལ་འདོར་བའི་རྒྱུ་ཡང་མེད་པ་ནི་སྤྱོད་པ་བསླབ་པའི་ཐབས་སོ༔ དེའི་ངང་ལ་བྱ་བྱེད་མེད་པར་རང་
59

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསལ་རྟོགས་པ་ནི་མན་ངག་གོ༔ དེ་ཅི་ལ་འང་མི་གནས་པའི་ངང་ལ་མི་འདའ་བ་ནི་སངས་རྒྱས་ 
ཀྱི་དགོངས་པའོ༔ དེ་ལྟར་རྟོགས་པའི་ངང་དུ་ཞེན་པའི་རྒྱུ་ཅི་ཡང་མི་འཇུག་པ་ནི་བསྒོམ་པའི་ 
ཉམས་སོ སྟོང་གསལ་འཛིན་པ་མེད་པ་ནི༔ རང་སེམས་སངས་རྒྱས་དང་དབྱེར་མེད་པའོ༔ 
བསྡུས་པའི་དོན་འདི་ལ༔ ལྟ་སྤྱོད་གང་ཡང་དངོས་པོ་མེད་པས་ན༔ དེ་ཡང་ཡིན་དང་མིན་པའི་ 
དོན༔ བཞག་ན་མེད་པའི་བསྒོམ་པ༔ མྱོང་བ་མེད་པའི་ཉམས༔ ཐོབ་པ་མེད་པའི་འབྲས་བུ༔ དུས་ 
གསུམ་སངས་རྒྱས་རྣམས་ཀྱི་དགོངས་པའི་དོན༴༔ འགྲོ་བ་རྣམས་ཀྱིས་ཆོས་རྣམས་མང་པོར་མཐོང༔ 
མང་པོ་མ་ཡིན་བསྟན་དུ་ཅིར་ཡང་མེད༔ བཤད་དུ་མེད་པའི་ཆོས་ཉིད་ལ༔ བཤད་པ་མང་ན་ 
ཆོས་ཉིད་མི་མཐོང་སྒྲིབ༔ འགལ་འཁྲུལ་དམ་ཚིག་སྡོམ་པ་ཅི་འགལ་ཡང༔ ཆོས་ཉིད་དོན་ལས་ 
གོལ་བར་འགྱུར་ཞེས་པ༔ ཆོས་ཉིད་དོན་ལས་མ་གོལ་བར་བྱས་ནས༔ བསླབ་པའི་རིམ་པ་ཀུན་ལ་ 
སྦྲང་༔ བསླབ་པའི་རིམ་པ་ནི༔ རྣལ་འབྱོར་པས་ཆོས་ཉིད་ལ་འདྲི་བར་བྱ་བའི་དོན༔ སངས་རྒྱས་ 
སེམས་ཅན་སོ་སོའི་རང་བཞིན་ངོ་བོ་ཅིར་ཡང་བསྒྲུབ་ཏུ་མེད་ཅིང༔ འདི་ཁོ་ན་ཡིན་བྱ་བར་མ་རྙེད་ 
པ་སྟེ དེ་ཁོ་ན་ཡིན་བྱ་བར་བསྟན་དུ་མི་བཏུབ༔ ངོས་བཟུང་མི་དམིགས་པ་ནི་སེམས་ཉིད་ཀྱི་ 
གཏད་སོ་མ་རྙེད་པས༔ མཚན་མ་རང་སར་རང་གྲོལ་ཏེ༔ གནོད་པའི་བདུད་མེད༔ དེ་ནི་སྤྱིའི་སྒྲོ་ 
འདོགས་བཅད་པ་ལ་བསླབ་པའོ༔
ནང་གི་སྒྲོ་འདོགས་བཅད་པ་ལ་བསླབ་པ་ནི རིག་པ་རང་བྱུང་ཡེ་ཤེས་འདི༔ རྒྱུ་དེ་ལས་འབྱུང་ 
བྱ་བའམ༔ རྐྱེན་འདི་ལས་བསྐྱེད་བྱ་བའམ༔ རྒྱུ་རྐྱེན་གང་གི་ངོ་བོ་འདི་འདྲ་བྱ་བ་མ་རྙེད་པས༔
བྱང་ཆུབ་སེམས་ནི་འདི་བྱའི་ངོས་འཛིན་གཅིག་ནི་བདག་པདྨ་འབྱུང་གནས་བློ་ལ་ངོས་གཟུང་མ་ 
དམིགས༔ གཏད་སོ་མ་རྙེདཿ པདྨ་འབྱུང་གནས་རིག་པ་རང་སར་གྲོལ དེ་ལྟར་ནང་ལ་བསླབ་པ་ 
པདྨས་གོམས་པའི་མཐུས༔ ཆོས་ཉིད་དབྱིངས་སུ་མངོན་སངས་རྒྱས སླད་ནས་འབྱོན་པའི་རྣལ་ 
འབྱོར་རྣམས༔ ལྟ་བ་ཐམས་ཅད་བལྟ་བྱ་ལྟ་བྱེད་ཡིན༔ དེ་ཕྱིར་ལྟ་བ་བདུད་ཀྱི་སྤྱོད་ཡུལ་བྱེདཿ 
བྱ་བྱེད་ཡོད་པས་སྐྱེ་བ་ཕྱི་མ་ལེན ཕ་རོལ་ཕྱིན་པས་སེམས་ཅན་མི་འབྱུངཿ དེ་ཕྱིར་ཕྱི་ནང་ 
གཉིས་སུ་སློབ་པ་དགོས༔ ཕྱི་ནང་གཉིས་སུ་མེད་པ་ནི༔ ལྟ་བ་མངོན་དུ་སོང་བའི་རྣལ་འབྱོར་པསཿ 
གཉིས་སུ་མེད་པར་ཤེས་པའི་ཡུལ་ལ་མི་དམིགས་པསཿ རིག་པ་ཕྱི་ནང་གཉིས་སུ་མེད་པའི་ངང་
60

༄༅། །ཟབ་གཏེར་ཆོས་ཀྱི་མཛོད་ཁང་
ལ༔ རིག་པ་རང་ཁ་ལ་མ་ཡེངས་ཙམ་དུ་བཞག་པ་ལས༔ རིག་པ་རང་གསལ་རང་བཞིན་མི་ 
དམིགས་པར་བསྒོམས་པསཿ དེའི་ངང་ལ་གནས་པ་དང་གསུམ་གྱི་ཉམས་དེ་ལྟར་སྐྱེའོ༔ བསྒོམ་ 
ཞེས་པ་ནི་ཐ་སྙད་འདི་ལ་བཏགས༔ འབྲས་བུ་རང་ཆས༔ ལམ་རང་སར་གྲོལ༔ བགྲོད་དུ་མེད་ 
པའི་ས གྲོགས་རང་གི་བརྩོན་འགྲུས༔ དེ་ལྟར་པདྨའི་བློ་ལ་གོ་བ་ན༔ དེ་ནི་ཕྱི་ནང་གཉིས་ལ་ 
བསླབ་པ་ཡིན༔ རྒྱུད་ཀྱི་རྒྱལ་པོ་བྱ་བ་བཏང་བ་ཡིན༔ མན་ངག་རྒྱལ་པོ་ཞེན་འཛིན་མེད་པ་ཡིན༔ 
སྒོམ་པའི་རྒྱལ་པོ་བསྒྲུབ་བྱ་མེད་པ་ཡིན༔ ཆོས་ཉིད་རྒྱལ་པོ་བཅོས་སུ་མེད་པ་ཡིན༔ ལྟ་བའི་རྒྱལ་ 
པོ་ལྟ་བྱེད་བྲལ་བ་ཡིན༔ ཕྲིན་ལས་རྒྱལ་པོ་བྱར་མེད་རྫོགས་པ་ཡིན༔ ཉམས་མྱོང་རྒྱལ་པོ་ནམ་ 
མཁའི་དབྱིངས་ལ་གནས༔ དེ་ནི་རྒྱལ་པོའི་ཆོས་བདུན་ཞེས༔ འདིར་མ་འདུས་པའི་ཆོས་རྣམས་ 
ནི༔ པདྨ་བདག་གིས་མ་རྙེད་དོ༔
ཐུན་མོང་གི་ཆོས་གསུམ་ནི༔ མེད་པའི་ཆོས་ཉིད་མ་བགྲོད་པའི་ལམ༔ མ་ཡེངས་པའི་སྒོམ་ 
པ མ་བཅོས་པའི་སྤྱོད་པ དེ་ལས་མི་འགྱུར་བའི་སངས་རྒྱས་ཀྱི་གནས༔ མི་གནས་པ་ནི་ལྟ་བཿ 
དེ་ལ་མི་རྟོག་པ་ནི་སྒོམ་པ༔ དེ་ལས་མི་གཡོ་བ་ནི་སྤྱོད་པ༔ མི་རྩོལ་བ་ནི་ཕྲིན་ལས༔ འགྱུར་བ་ 
མེད་པ་ནི་འབྲས་བུ༔ བདག་ཨོ་རྒྱན་གྱིས་གསུངས་པ༔ ཆོས་རྒྱལ་གྱི་བློ་ལ་གོ་བར་གྱིས༔ ཡང་ 
རྒྱལ་སྲས་ཀྱིས་ཞུས་པ༔ ཆོས་ཉིད་དངོས་པོ་འདི་ཡིད་ལ་བཞག་ཏུ་ཡོད་དམ༔ ཞེས་ཞུས་པས༔ 
པདྨས་གསུངས་པ༔ དཔེར་ན་ནམ་མཁའི་དངོས་པོ་གང་གི་ཡིད་ལ་བཞག༔ དེ་བཞྀན་ཆོས་ཉིད་ 
ཀྱི་དགོངས་པ་ལ་དཔྱད་དུ་མེད༔ ཆོས་ཉིད་ཀྱི་ངོ་བོ་ཡིད་ལ་གཞག་མེད་དུ་བསྟན༔ དེའི་རང་ 
བཞིན་བྱར་མེད་ལྷུག་པར་བསྟན༔ ང་ལ་དྲིས་པའི་དོན་ནི་འདི་ཞེས་བྱ་བ་མེད་དེ ཡེ་རླུང་འཇོག་ 
མེད་འདི་ལ་ཅི་ཞིག་བསྟན་རྒྱུ་མེད དམིགས་པ་མ་བྲལ་ཀུན་གྱི་རྟེན་མེད་དོ རྟེན་མ་བཅས་ཏེ་ 
གྲོལ་བར་འགྱུར༔ ཡིད་ཀྱིས་མ་བསམས་བློ་ཡིས་མ་བཅོས་པར རང་སེམས་མ་བཅོས་རང་སར་ 
རང་ཉིད་བཞག༔ བཞག་པ་མ་ཡིན་བཞག་ཏུ་ཅིར་ཡང་མེད༔ མ་བཞག་པ་ནི་བཞག་པ་ཡིནཿ 
ཆོས་ཉིད་དོན་ལ་བཞག་ས་མེད༔ དངོས་པོ་མེད་པས་ཡིད་ཆེས་བྱ༔ མ་བཅོས་བཞག་པས་ལས་ 
རྣམས་ཟིན༔ ཁམས་གསུམ་སེམས་ཅན་ཐམས་ཅད་རྣམས༔ ཆོས་ཉིད་དོན་ལ་ཉམས་ལེན་པཿ 
བསླབ་བྱའི་རིམ་པ་དེ་ལྟར་རོ༔ ཁམས་གསུམ་གྱི་སེམས་ཅན་ཐམས་ཅད་ནི༔ སྔར་བསགས་པའི་ལས་
61

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟེན་ནས་ལས་ཐ་དད་ལ་སྤྱོདཿ༔ ཐུན་མོང་གི་ཆོས་ནི་ཡོ་ག་སྡེ་བདུན་ལ་འཇུག་པར་བྱའོ༔ འདི་ 
ལ་ནི་ཐེག་པ་ཐུན་མོང་གི་ཆོས་མ་བཤད༔ སྐབས་འདིར་ཡང་བདེན་པ་གཉིས་སུ་ལྟ་བ་རྣམས་ནི་ 
སུན་འབྱིན་ཏེ༔ ཆོས་ཀྱི་སྐུ་གདལ་ཁྱབ་ཆེན་པོ་དེ་ནི༔ མི་དམིགས་པ་རང་བྱུང་འོད་གསལ་ཆེན་ 
པོར་སྣང་བ་ལསཿ བདེན་པ་གཉིས་ལ་མི་བརྟེན་ཏེ༔ འཇིག་རྟེན་ཀྱི་ཉི་ཟླ་གཟའ་སྐར་དང༔ འོད་ 
དང་རྒྱ་མཚོ་དང༔ སྤྲིན་དང་གློག་དང༔ ནམ་མཁའ་སྟོང་པར་མཐོང་བའམ༔ དངོས་པོའམ 
མཚན་མའམ༔ ཁ་དོག་གམ༔ དབྱིབས་སམ༔ སྣང་བའམ༔ སྟོང་པའམ༔ རྟག་པའམ༔ ཆད་ 
པའམ༔ མཐའ་འམ༔ དབུས་སམ༔ ཨོ་རྒྱན་བདག་གིས་ཇི་ལྟ་བུར་ཡང་མི་བསྟན་ཏེ ཚིག་དང་ཡི་ 
གེའི་མཐའ་ལས་འདས༔ ཤེས་པ་རང་གསལ༔ རང་གནས་པ༔ བརྡལ་ཁུབ་ཆེན་པོའི་ངང་དུཿ༔ ཕྱི་ 
ནང་ཆོས་ཐམས་ཅད་མ་འདུས་པ་མེད་པར་རྟོགས་པ་དེ་ལྟ་བུ༔ འགྲོ་ཉལ་འདུག་སྡོད་སྤྱོད་ལམ་ 
རྣམ་བཞིར་གནས་པ་ནི་དོན་ཆོས་ཉིད་ལ་སྤྱོད་པའོ༔
དེ་ལྟ་བུའི་དོན་ཆོས་ཉིད་དང༔ རྐྱེན་ཅི་ལྟ་བུའི་དབང་དུ་ཡང་མི་གཏོང་བ་ནི་དམ་ཚིག་གོ
དེ་ལ་ལྟ་སྤྱོད་གཞན་གྱིས་ཀྱང་མ་བསླད་པར་གནས་པ་ནི་ཡེ་ཤེས་ཆེན་པོའོ༔ དེའི་ངང་ལ་རྟོག་པ་
ཅི་ཡང་མི་འབྱུང་བ་ནི་ལྟ་བ་ཆེན་པོ༔ དེའི་ངང་ལ་བསམ་པའི་རྒྱུ་ཅི་ཡང་མེད་པ་ནི་སྒོམ་པའོ༔ 
དེ་ལ་བླང་དོར་མེད་པར་གནས་པ་ནི་རྟོགས་པའི་ཚད་དོ༔ ཡང་བདག་ཨོ་རྒྱན་པདྨ་འབྱུང་གནས་ 
ཀྱིས༔ མིང་ཚིག་ཉུང་ངུ་འདུས་པའི་དོན་བསྟན་པ་ནི༔ ཕྱི་ནང་གི་ཆོས་ཐམས་ཅད་སེམས་ཀྱི་རང་ 
བཞིན་དུ་གནས་པ་སྟེ དེའི་ངང་ལ་བློ་བཞག་པ་ནི་ཆོས་ཉིད་ཀྱི་སྤྱོད་པའོ༔ ཇི་ལྟར་རྟོགས་པའི་ 
ངང་དེ་ལས་མི་འདའ་བ་ནི་དམ་ཚིག་གོ དེ་ལ་མི་འབྲལ་བར་གནས་པ་ནི་ཕྲིན་ལས་སོ༔ དེ་ལྟར་ 
གཉིས་སུ་མེད་པར་གནས་ལ་རྟོག་པ་མེད་པ་ནི་ལྟ་བའོ༔ རྟོག་པ་ཞེན་འཛིན་ཅི་ཡང་མ་ཞུགས་པ་
ནི་བསྒོམ་པའི་ཉམས་སོ༔ དེ་ལྟར་ཆོས་ཉིད་ཀྱི་དོན་ལྷུན་གྱིས་གྲུབ་ནས་མངོན་དུ་གྱུར་པ་ནི༔ པདྨ་ 
བདག་གིས་འབྲས་བུའི་མཆོག་ཏུ་བཤད་པའོ༔ བྱ་རྩོལ་མེད་ན་སྤྱོད་པ་གོམས་པ་ཡིན༔ གཟུང་ 
འཛིན་མེད་ན་ལྟ་བ་གོམས་པ་ཡིན༔ གཡོ་འགུལ་མེད་ན་ཉམས་མྱོང་གོམས་པ་ཡིན༔ ཡེངས་པ་ 
མེད་ན་ཏིང་འཛིན་གོམས་པ་ཡིན སྤྲོས་རྒྱུ་མེད་ན་བྱིང་རྒོད་གོམས་པ་ཡིན༔ བཅོས་སུ་མེད་ན་ 
ལྟ་བ་གོམས་པ་ཡིན༔ རེ་དོགས་མེད་ན་འབྲས་བུ་མངོན་དུ་འགྱུར༔ དམིགས་པ་མེད་པས་སེམས་
62

།ཟབ་གཏེར་ཆོས་ཀྱི་མཛོད་ཁཁང་
ཉིད་རང་བཞིན་གསལ༔ བགྲོད་དུ་མེད་པས་སངས་རྒྱས་ལམ་སྣ་ཟིན༔ བཟླས་བརྗོད་མེད་པས་ 
སྔགས་ཀྱི་སྙིང་པོར་འགྱུར༔ འཕེལ་འགྲིབ་མེད་པས་རང་བྱུང་ཡེ་ཤེས་ཡིནཿ ཚེ་གཅིག་སངས་རྒྱས་ 
འདའ་ཀ་མ་ཞེས་བྱ༔ ཞེས་གསུངས་སོ ས་མ་ཡ༔ རྒྱ་རྒྱ་རྒྱ༔ གཏད་རྒྱ༔ གཏེར་རྒྱ༔ ཟབ་རྒྱ༔ 
མ╗ཏྤ༄༅l༔ དེ་ནས་ཨོ་རྒྱན་པདྨ་ལ༔ ཆོས་རྒྱལ་མུ་ཏིག་བཙན་པོས་ཞུས་པ༔ བདག་ 
རྒྱལ་པོའི་ཆོས་དྲུག༔ རྒྱུད་ཚིགས་སུ་བཅད་པ༔ མན་ངག་འགྲེལ་ཆུང་དང་བཅས་པ་གནང་བར་ 
ཞུ་ཞེས་ཞུས་པས༔ བདག་པདྨ་འབྱུང་གནས་ཀྱིས་གསུངས་པ༔ རྒྱུད་ཀྱི་རྒྱལ་པོ་བྱ་བ་བཏང་བ་ 
ཡིན༔ བྱར་མེད་སེམས་རྒྱུད་དང བྱ་ཚིག་རྒྱུད་དང་གཉིས༔ བྱར་མེད་སེམས་ཀྱི་རྒྱུད་ནི་འདི་ 
ལྟར་རོ༔ ཆོས་རྣམས་ཐམས་ཅད་སེམས་ལ་འདུས༔ སེམས་བྱར་མེད་རྟོགས་ན་རྒྱུད་ཡིན་ནོ༔ 
སེམས་ཀྱི་བྱ་བཏང་ན་གང་ལ་ཡང༔ བསམ་དུ་མེད་པའི་སངས་རྒྱས་ཆོས་ཀྱི་༆ ལུས་ཀྱི་བྱ་བ་ 
བཏང་གྱུར་ན༔ ཕྱག་རྒྱ་སྟན་ལ་འདུག་པའོ༔ ངག་གི་བྱ་བ་བཏང་གྱུར་ན༔ མདོ་དང་བཟླས་ 
བརྗོད་སྔགས་མི་བྱ༔ ཡིད་ཀྱི་བྱ་བ་བཏང་གྱུར་ན༔ བསམ་རྒྱུའི་རྟོག་པ་ཀུན་རྣམས་སྤངས༔ བསམ་ 
མེད་ངང་ལ་གནས་གྱུར་ནནཿ༔ དེ་ནི་རྒྱུད་ཀྱི་རྒྱལ་པོ་ཡིན༔ བྱ་བ་ཚིག་གི་རྒྱུད་ནི་བརྒྱད་ཁྲི་བཞི་ 
སྟོང་སྟེ༔ དེ་ནི་པདྨ་འབྱུང་གནས་ངས་མ་བཤད༔ མན་ངག་རྒྱལ་པོ་ཞེན་འཛིན་མེད་པ་ནི༔ དྲན་ 
མེད་སེམས་ཀྱི་མན་ངག་དང༔ དྲན་པ་གཞི་གྱུར་མན་ངག་གཉིས དྲན་མེད་སེམས་ཀྱི་མན་ངག་ 
ནི༔ བློ་ཡི་དྲན་པ་རྒྱུན་བཅད་དེ མ་བྱས་ལྷུན་གྲུབ་དྲན་མེད་དེ གུ་རུས་སངས་རྒྱས་དགོངས་ 
པར་གསུངས༔ དེ་ཚེ་དབང་པོ་ལྷུག་པ་སྟེ༔ ལུས་ནི་སྡོང་པོ་སྟོང་པ་འདྲ༔ སེམས་ནི་ནམ་མཁའི་ 
དཀྱིལ་དང་འདྲ༔ ཞེན་འཛིན་མེད་པ་མན་ངག་ཡིན༔ དྲན་པ་ཞི་འགྱུར་མན་ངག་ནི༔ གྲུབ་མཐའ་ 
བསམ་གྱིས་མི་ཁྱབ་སྟེ༔ དེ་ཡང་གུ་རུ་ངས་མ་གསུངས༔ ལྟ་བའི་རྒྱལ་པོ་རྟེན་མེད་ནི༔ རྟེན་མེད་ 
སེམས་ཀྱི་ལྟ་བ་དང༔ རྟེན་ཅན་ཐུན་མོང་ལྟ་བ་གཉིས༔ རྟེན་མེད་སེམས་ཀྱི་ལྟ་བ་ནི༔ དཔེར་ན་ 
ནམ་མཁའ་ཅི་ལའང་མ་བརྟེན་ལྟར སེམས་ནི་གང་ལའང་རྟེན་མི་འཆའ འདབ་ཆགས་རྒྱལ་པོ་ 
ཁྱུང་དང་འདྲ༔ ཅི་ལའང་མི་རྟེན་ལྟ་བའི་རྒྱལ་པོ་ཡིན རྟེན་ཅན་ཐུན་མོང་ལྟ་བ་ནི འགྲོ་དྲུག་ 
རྣམས་ཀྱི་ལྟ་བ་སྟེ༔ འདོད་པ་གྲུབ་པས་འདིར་མ་གསུངས༔ སྒོམ་པའི་རྒྱལ་པོ་བསྒྲུབ་བྱ་མེད་པ་ 
ནི༔ སྒྲུབ་མེད་སེམས་ཀྱི་མན་ངག་དང སྒྲུབ་ལ་མི་སྒྲུབ་སེམས་ཀྱི་མན་ངག་དང་གཉིས༔ སྒྲུབ་
63

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་སེམས་ཀྱི་མན་ངག་ནི༔ འདོད་པས་སངས་རྒྱས་འགྲུབ་པ་མེད དྲང་པོར་འདུག་ལ་ལྷུན་ 
གྲུབ་ལྟོས༔ སངས་རྒྱས་ཡེ་ནས་གྲུབ་ཟིན་པས༔ རྩོལ་སྒྲུབ་དོན་ལ་མ་ཡེངས་པར༔ ཐུན་མོང་སྒྲུབ་པ་ 
བྱ་མི་དགོས༔ བསྒྲུབ་བྱ་མེད་པའི་ངང་བཞག་ན༔ དེ་ནི་སྒྲུབ་པ་ཆེན་པོ་ཡིན བསྒྲུབ་དང་མི་སྒྲུབ་ 
སེམས་ཅན་ནི ཐ་དད་སྒྲུབ་སྟེ་གྲུབ་པ་མེདཿ དེ་ཡང་གུ་རུ་ངས་མ་གསུངས༔ སྤྱོད་པའི་རྒྱལ་པོ་ 
བྱར་མེད་ནི༔ བྱར་མེད་སྤྲོས་བྲལ་སྤྱོད་པ་དང༔ བྱ་བ་སེམས་ཅན་སྤྱོད་པ་གཉིས༔ བྱར་མེད་ 
སེམས་ཀྱི་སྤྱོད་པ་ནི སྤྱོད་པའི་རྒྱལ་པོ་བྱར་མེད་ངང་ལ་ཞོགཿ ཤེས་རབ་རྒྱལ་པོ་རྨོངས་པ་མེད་ 
པར་ཞོགཿ ལུས་ཀྱི་རྒྱལ་པོ་འགྲོ་འདུག་མེད་པར་ཞོག༔ ངག་གི་རྒྱལ་པོ་སྨྲ་བརྗོད་མེད་པར་ཞོགཿ 
དྲན་སེམས་རྒྱལ་པོ་རེ་དོགས་མེད་པར་ཞོག༔ གཞི་ཡི་རྒྱལ་པོ་གཡོ་འགུལ་མེད་པར་ཞོག༔ དེ་ནི་ 
སྤྱོད་པའི་རྒྱལ་པོ་ཡིན༔ བྱ་བ་སེམས་ཅན་གྱི་སྤྱོད་པ་ནི་བསམ་གྱིས་མི་ཁྱབ་སྟེ༔ དེ་ཡང་གུ་རུ་ 
ངས་མ་གསུངས༔ ཉམས་མྱོང་རྒྱལ་པོ་བསྟན་དུ་མེད་པ་ནི༔ རང་བྱུང་རིག་པ་ཅིར་མི་དགོངས༔ 
འདབ་ཆགས་མཁའ་ལ་འཕུར་བའི་རྗེས་མེད་བཞིན༔ འདི་ཞེས་བསྟན་དུ་མེད་པ་སངས་རྒྱས་དགོངས་ 
པའི་ཉམསཿ ནམ་མཁའི་དབྱིངས་ནི་ཉམས་མྱོང་རྒྱལ་པོ་ཡིན༔ ཕྱི་ནང་གཉིས་ཀྱི་སྤྲོས་པ་ཀུན་ 
ཐོངས་ལ༔ སེམས་ཀྱི་ངོ་བོ་སེམས་ཀྱིས་རྩ་བདར་ཆོད༔ གང་ཡང་དམིགས་མེད་གཞི་མེད་རྩ་བྲལ་ 
ངང་༔ སྨྲ་མེད་བརྗོད་བྲལ་རྟོགས་པའི་ཉམས་ཤར་ནས༔ ཆོས་དབྱིངས་དོན་རྟོགས་ཉམས་མྱོང་ 
རྒྱལ་པོ་རྙེད༔ དེ་ནི་རང་སེམས་སངས་རྒྱས་ཉམས་མྱོང་རྒྱལ་པོ་ཡིན༔ སེམས་ཅན་སྡུག་བསྔལ་ 
ཉམས་སུ་མྱོང་བ་ནི༔ དེ་ཡང་གུ་རུ་ངས་མ་གསུངས༔ ཞེན་འཛིན་མེད་པས་མན་ངག་གདེང་དུ་ 
གྱུར བསྒོམ་དུ་མེད་པའི་སེམས་ནི་མ་ཡེངས་བཞག༔ བྱར་མེད་གོ་ན་ལྷུན་གྲུབ་རྟོགསཿ༔ སེམས་ 
ཀྱི་ངོ་བོ་བསྟན་དུ་མེདཿ དཔེར་ན་ལྐུགས་པའི་རྨི་ལམ་བཞིན༔ བརྒྱད་ཁྲི་བཞི་སྟོང་ཆོས་ཀྱི་སྒོ 
ཐེག་པའི་རྣམ་གྲངས་མང་བཤད་ཀྱང༔ མན་ངག་མདོར་བསྟན་དུ་མེད་པ་ནི་རྒྱལ་པོའི་ཆོས་དྲུགཿ 
རྩ་བའི་ཚིག་དྲུག༔ མན་ངག་འདྲེས་པའི་དོན་དྲུག༔ ཨ་ཏིའི་དོན་གཅིག་ཏུ་དྲིལ་ནས་གསུངས་པའོ 
ས་མ་ཡཿ རྒྱ་རྒྱ་རྒྱ
ཆོས་རྒྱལ་མུ་ཏིག་བཙན་པོས་ཞུས་པཿ སངས་རྒྱས་ཀྱི་དོན་མ་ནོར་བ་དེ་གང་ལགས་ཞུས་པསཿ 
ཨོ་རྒྱན་གྱིས་གསུངས་པ༔ རང་སེམས་སངས་རྒྱས་ཀྱི་དོན་མ་ནོར་བ་གང་ཞེ་ན༔ མ་བྱས་པ མ་
64

༄༅། །ཟབ་གཏེར་ཆོས་ཀྱི་མཛོད་ཁང་།
ནོར་བ༔ མ་ཡེངས་པ༔ མ་བཅོས་པའོ༔ མ་བྱས་པའི་དོན་ཆོས་ཉིད་ཀྱི་དགོངས་པའོ༔ མ་ནོར་ལྟ་ 
བ་གང་ལ་ཡང་མ་བརྟེན་པའོ༔ མ་ཡེངས་པ་ནི་དམིགས་མེད་ཀྱི་བྱ་བ་བཏང་བ་ནི་བསྒོམ་མོ༔ མ་ 
བཅོས་བྱར་མེད་ཤུགས་འབྱུང་ནི་ལྷུན་གྲུབ་ཡིན༔ ཡང་རྣལ་འབྱོར་ལམ་དུ་ཁྱེར་བའི་མི་བཞི་ནི 
མི་གནས་པ༔ མི་གཡོ་བ༔ མི་རྩོལ་བ༔ མི་རྟོག་པ་བཞིའོ༔ མི་བཞི་དོན་གྱི་རྩ་འགྲེལ་ནི༔ མི་ 
གནས་པ་ཆོས་ཀྱི་དབྱིངས༔ མི་རྟོག་པ་ནི་ལྟ་བའོ༔ མི་གཡོ་བ་ནི་རྣལ་འབྱོར་གྱི་སྒོམ་པ༔ མི་རྩོལ་ 
བའི་སེམས་སངས་རྒྱས༔ འདས་པའི་སངས་རྒྱས་མ་བཅོས་ཀུན་ཏུ་བཟང་པོས་ཀྱང༔ བཅོས་ཤིང་ 
བསླད་དུ་མེད་པ་ནི༔ སངས་རྒྱས་ཀྱི་དོན་མ་ནོར་བའོ༔ བསྒོམ་དུ་རྡུལ་ཙམ་ཡང་མེད་པའི་ངང་ 
ལ་མ་ཡེངས་པ་ནི༔ རྣལ་འབྱོར་པ་རྟོགས་པ་ལམ་དུ་འཁྱེར་བའི་ལམ་མོ༔ དོན་བཅོས་སུ་མེད་པ་ 
ནི རྒྱལ་པོ་ལ་ཉམས་ཀྱི་དགོངས་པ་གསུངས་པའོ༔ བདག་པདྨ་འབྱུང་གནས་ཀྱིས་ལྟ་སྒོམ་གྱི་ཉམས་ 
བསྟན་པ་ནི༔ ལྟ་བ་གཏད་མེད་ཟང་ཐལ་འདི༔ ལྟ་བྱེད་བྲལ་བ་ལྟ་བའི་ཉམས༔ སྒོམ་པ་གསལ་ 
སྟོང་འཛིན་མེད་འདི བསྒོམ་མེད་རྟོགས་ན་སྒོམ་པའི་ཉམས༔ སྤྱོད་པ་ཆོས་ཉིད་སྤྱོད་པ་སྟེ 
སྤྱོད་བྱེད་བྲལ་ན་སྤྱོད་པའི་ཉམས༔ རྟོགས་པའི་དོན་ལ་ཕྱོགས་རིས་མེད༔ སེམས་ཀྱི་རིག་པ་ནང་ 
ནས་ཤར༔ བདེ་བ་ཆོས་ཉིད་དོན་དང་འཕྲད༔ མ་རིག་པ་ནི་བདེ་བར་ལྡན༔ སྡུག་བསྔལ་བྱང་ 
ཆུབ་སེམས་སུ་ཤར༔ ལྟ་བ་སྐྱེ་བ་མེད་པར་ཤེས༔ དམ་ཚིག་རྟོགས་པའི་དོན་ལས་མི་འདའ་བར༔ 
ཕྲིན་ལས་བྱ་རྩོལ་མེད་པར་ཤེས༔ སྒོམ་པ་ནི་སེམས་མ་བཅོས་པར་བཞག་པའི་ངང་ལས་མ་ཡེངས་ 
པར་ཤེས༔ དུས་གསུམ་དེའི་ངང་ལ་གནས་པ་ནི༔ འབྲས་བུའི་ཉམས་སོ༔ ཞེས་གསུངས་པ་དང 
ཡང་ཨོ་རྒྱན་ལ་རྒྱལ་པོས་ཞུས་པཿ༔ ཀྱཻ་སློབ་དཔོན་ཆེན་པོ་ལགས༔ སངས་རྒྱས་ཀྱི་ཡོན་ཏན་དང་ 
སེམས་ཅན་གྱི་སྐྱོན་ནི༔ འཁྲུལ་དང་མ་འཁྲུལ་གཉིས་ལས་བྱུང་སྟེ༔ གང་འཁྲུལ༔ གང་ནས་འཁྲུལ༔ 
འཁྲུལ་པར་ཇི་ལྟར་འགྱུར༔ ཞེས་ཞུས་པས༔ ཨོ་རྒྱན་གྱིས་གསུངས་པ༔ སྐད་ཅིག་མའི་སེམས་ལཿ 
སྐྱེད་བྱེད་ཀྱི་རླུང་བྱུང་བས་འཁྲུྋ༔ འཁྲུལ་ན་ཇི་ལྟར་འགྱུར་བ་ནི༔ འགྲོ་བ་རིགས་དྲུག་ཏུ་འགྱུར་ 
རོ༔ འཁྲུལ་པའི་རྒྱུ་གང་ཡིན༔ འཁྲུལ་པའི་རྐྱེན་གང་ཡིན༔ སངས་རྒྱས་འཁྲུལ་ན་ཆོས་ཉིད་སྒོམ་པ་ 
ལ་དོན་མེད༔ འཁྲུལ་པའི་རྒྱུ་ནི་སེམས་ཡིན༔ འཁྲུལ་པའི་རྐྱེན་ནི་སེམས་ལ་སྐྱེད་བྱེད་ཀྱི་རླུང་ 
བྱུང་སྟེ༔ མ་རིག་པའོ༔ སངས་རྒྱས་འཁྲུལ་ན་འཁྲུལ་པའི་ཉོན་མོངས་དཔཿ སྡུག་བསྔལ་མེད་པ་
65

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅིའི་ཕྱིར༔ སེམས་ཅན་མ་འཁྲུལ་ན་ཉོན་མོངས་དང་སྡུག་བསྔལ༔ འགྲོ་བ་རིགས་དྲུག་སེམས་ཅན་ 
གྲངས་མང་བའི་སྐྱོན་གང་ལས་བྱུང་བ་ཡིན༔ སངས་རྒྱས་སྐྱེ་བ་མེད་པ་ལཿ ཆོས་ཉིད་བསྒོམ་དུ་ 
མེད་པའི་དོན་གྱིས༔ སྐྱེད་བྱེད་ཀྱི་རླུང་བདེ་བ་ཆེན་པོར་བཟུང་སྟེ༔ རྒྱུ་མ་རིག་པའི་མུན་ཁང་ 
བཅོམ་ནས༔ རྩེ་གཅིག་ཏུ་གནས་པ་ནི༔ སངས་རྒྱས་ས་ལ་ཉོན་མོངས་པ་དང་སྡུག་བསྔལ་མེད་ 
པའོ༔ སེམས་ཅན་མ་འཁྲུལ་པ་ལ་ཉོན་མོངས་པ་དང་སྡུག་བསྔལ་ཞིངཿ འགྲོ་བ་རིགས་དྲུག་གི་
སེམས་ཅན་ཙམ་དུ་གྲངས་མང་བ་ནི སྐྱེད་བྱེད་རླུང་དང་རྒྱུ་མ་རིག་པ་གཉིས་ལྷན་གཅིག་ཏུ་ 
སྐྱེས་པ་སྟེ༔ སེམས་ཅན་ལ་སྤྱི་ཁྱབ་ཏུ་གནས་པའོ༔ སེམས་སྐྱེད་བྱེད་ཀྱི་རླུང་གིས་བསྐུལ་ཏེ རྒྱུ་ 
མ་རིག་པར་སོང་བསཿ འདུ་བྱེད་དང རྣམ་པར་ཤེས་པ་བཅུ་གཉིས་སོ
དཔེར་ན་ནམ་མཁའ་སྤྲིན་དང་རླུང་གིས་རྒྱུ་མཚན་མེད་དེ སྤྲིན་དང་ཁུ་རླང་བྱུང༔ རྒྱ་མཚོ་ 
ལ་རླབས་དང་རྙོགས་པའི་རྒྱུ་མཚན་མེད་དེ རླབས་དང་རྙོགས་མ་འབྱུང༔ མེ་ལོང་ལ་གཡའི་ 
བསམ་མནོ་མེད་དེ༔ གཡའ་དང་རྡུལ་གཉིས་སུ་འབྱུང༔ དེ་བཞིན་རང་སེམས་ཆོས་ཀྱི་སྐུ་ལ 
སྐྱེད་བྱེད་རླུང་དང་མ་རིག་པ་མེད་དེ ལྷན་ཅིག་སྐྱེས་ཀྱི་སེམས་ལ སྐྱེད་བྱེད་རླུང་གློ་བུར་དུ་ 
ལངས་ནས༔ རྒྱུ་མ་རིག་པས་སེམས་ཅན་དུ་ཁ་ཕྱིར་དྲངས་ནས༔ འགྲོ་བ་རིགས་དྲུག་ཏུ་ལྷུང་ངོ 
རྒྱ་གར་གྱི་ཡུལ་ན་རྒྱུ་འབྲས་ཀྱི་ཆོས་ལ་དབང་ཐོབ་པ་བདག་ལས་མེད་ཅེས་གསུངས་པས༔ ཡང་ 
རྒྱལ་པོས་ཨོ་རྒྱན་པདྨ་འབྱུང་གནས་ལ་ཞུས་པ༔ སངས་རྒྱས་སེམས་ཅན་མེད་པའི་དུས་ན༔ ཅི་ལྟ་ 
བུ་ཞིག་ཏུ་གནས༔ ཞེས་ཞུས་པསཿ ཡང་ཨོ་རྒྱན་གྱིས་གསུངས་པ༔ དེ་ནི་ཐ་སྙད་གང་དང་མ་ 
འབྲེལ་ཏེ༔ ཅི་ཡང་མ་ཡིན་པར་གནས་པའོ༔ ཞེས་གསུངས་པ་དང༔ ཡང་རྒྱལ་པོས་ཞུས་པ འོ་ན་ 
ཅི་ཡང་མ་ཡིན་པ་ལས༔ སངས་རྒྱས་དང་སེམས་ཅན་གཉིས་སུ་བྱུང་བའི་རྒྱུ་གང་ཡིན་ཞུས་པསཿ 
ཨོ་རྒྱན་གྱིས་གསུངས་པ༔ དེ་ནི་ཅི་མ་ཡིན་པ་ལསཿ༔ གཡོ་བ་སྐྱེད་བྱེད་ཀྱི་རླུང་སྐད་ཅིག་མ་ལ་ 
ལངས་ཏེ་གློ་བུར་དུ་འཁྲུལ་ལོ༔ སེམས་གཡོ་བ་མེད་པར་སྐྱེད་བྱེད་ཀྱི་རླུང་ཟིན་ནཿ མི་འགུལ་ 
བར་གནས་པ་ནི་འཁྲུལ་པ་མེད་དོ༔ འཁྲུལ་པ་རྩད་གཅོད་པ་ནི༔ གང་ལ་ཡང་ངེས་པ་མེད་པ་ནི་ 
ཆོས་ཉིད་ཀྱི་ལྟ་བའོ༔ རྒྱ་གར་གྱི་ཡུལ་ན་ཡང་ཆོས་འདི་ལས་མེད་དོ ཞེས་གསུངས་པ་དང༔ 
མཚོ་རྒྱལ་གྱིས་ཞུས་པ༔ འོ་ན་སངས་རྒྱས་དང་སེམས་ཅན་རང་རྒྱུད་སོ་སོ་ཞིག་ཡིན་ནམ༔ རང་
66

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱུད་གཅིག་གམ་དྲིས་པས༔ ཨོ་རྒྱན་གྱིས་གསུངས་པ༔ དུས་གསུམ་གྱི་སངས་རྒྱས་དང༔ ཁམས་ 
གསུམ་སེམས་ཅན་གཉིས༔ ཆོས་ཉིད་ཀྱི་གཞི་ལ་དངོས་པོ་དང་རང་རྒྱུད་དུ་མ་གྲུབ་པས༔ རིགས་ 
རྒྱུད་དུ་མ་ཆད་དེ རྟོགས་མ་རྟོགས་སྒོ་ནས་སྐྱོད་བྱེད་ཀྱི་རླུང་ངོས་འཛིན་ཏེ༔ མ་རིག་པ་གཉིས་ 
ཆོས་ཉིད་དུ་ལྡན་པའི་དུས་ན་རིས་མེད་དེ༔ སེམས་ལ་སྐྱོད་བྱེད་ཀྱི་རླུང་བྱུང་སྟེ སེམས་འགུལ་ 
བས༔ མ་རིག་པ་འཁྲུལ་པའི་བདུད་དུ་སོང་ནས་ཆེས་ཉམས་པས༔ མཚན་མ་རང་ཁར་སྤྱད་པ་ནི 
འཁྲུལ་པའི་འཁྲུལ་པའོ༔ དེ་ནི་སེམས་ཐ་མལ་པའི་ལྟ་བ་སྟེ༔ སེམས་ཅན་གཅིག་ལས་མང་བ་ལྟར་ 
ཡར་འཕེལ་ལོ
ཡང་ཆོས་རྒྱལ་གྱིས་ཞུས་པ༔ འོ་ན་སེམས་ཅན་དང་སངས་རྒྱས་ཀྱི་རྒྱུ་སོ་སོ་མ་ཡིན་ནམཿ༔ ཞུས་ 
པསཿ ཨོ་རྒྱན་གྱིས་གསུངས་པཿ གཞི་ཅིར་ཡང་མ་ཡིན་པ་ལས༔ སངས་རྒྱས་ཀྱི་རྟེན་མེད་ཡིན༔ 
སེམས་ཅན་གྱི་སྐྱོད་བྱེད་རླུང་གློ་བུར་དུ་ལངས་ཏེ སྣང་བ་མ་རིག་པས་དྲངས༔ དེ་ལ་ང་དང་བདག་ 
ཏུ་བཟུང༔ སྒོ་ལྔའི་དབང་པོ་ལ་འདོད་པ་ཤར་ཏེ སེམས་ཅན་རང་རྒྱུད་དུ་སོང་ངོ༔ ཡང་ཆོས་ 
རྒྱལ་གྱིས་ཞུས་པ༔ སངས་རྒྱས་དང་སེམས་ཅན་གྱི་རང་བཞིན་གང་ཡིན༔ ཞུས་པས༔ ཨོ་རྒྱན་ 
གྱིས་གསུངས་པཿ༔ རང་བཞིན་དང་མཚན་ཉིད་ནི་མ་འགགས་པ་ལགས༔ ཅིར་ཡང་སྣང་བ་ལ་ 
གང་དུ་ངོ་བོར་གྲུབ་པ་མེད༔ སངས་རྒྱས་དང་སེམས་ཅན་གྱི་ངོ་བོ་གང་ཡིན་ན༔ སངས་རྒྱས་དང་ 
སེམས་ཅན་གྱི་ངོ་བོ་ནི༔ སྣ་ཚོགས་སུ་འདུག་པ་ལ༔ ཅིའི་ངོ་བོར་ཡང་མི་གནས་སོ༔ སངས་རྒྱས་ 
དང་སེམས་ཅན་གཉིས་དུས་མཉམ་དུ་འབྱུང་བ་མ་ཡིན་ཏེ༔ དུས་མཉམ་དུ་བྱུང་ན་སོ་སོ་རང་རྒྱུད་ 
དུ་རྒྱ་ཆད་དེ༔ སངས་རྒྱས་སྔ་བས་སེམས་ཅན་གྱི་སྙིང་པོར་ཤར་བ་ཡིན༔ སེམས་ཅན་སྔ་བས་ 
སེམས་སྐྱོད་བྱེད་ཀྱི་རླུང་གིས་ཟིན་ཏེ རྒྱུ་མ་རིག་པ་དང་ཉོན་མོངས་རྣམས་ཆོས་ཉིད་དུ་སངས་ 
པས་སངས་རྒྱས་སུ་བཏགས་པའོ༔ གཞིའི་ངོ་བོ་ལ་དབྱེ་བ་མེད་པའོ༔ སངས་རྒྱས་ལ་ཡང་སེམས་ 
རིག་པ་སྟོང་པས་མ་ཁྱབ་པ་མེད་པས༔ སེམས་ཅན་ལ་ཡང་རིག་པ་སྟོང་པས་མ་ཁྱབ་པ་མེད་པས་ 
རིས་སུ་མ་ཆད་པའོ༔ རྒྱ་མ་ཆད་པ་མཉམ་ན༔ སངས་རྒྱས་ཀྱིས་སེམས་ཅན་དོན་བྱེད་དམ་མི་ 
བྱེད༔ བྱེད་སྙམ་པ་ཡང་མ་ཡིན་ཏེ༔ སངས་རྒྱས་ཀྱིས་སེམས་ཅན་གྱི་དོན་ཆེད་དུ་མི་བྱ་སྟེ བྱའོ་ 
བྱེད་དོ་སེམས་པ་ཡང་མེདཿ ཐུགས་རྗེས་ཀྱང་ཟིན་ལ་མ་ཟིན་མི་མངའ་སྟེ རང་བཞིན་ཤུགས་
67

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱིས་ཐུགས་རྗེའི་ངང་ལ་འབྱུང་བའོ༔ འོ་ན་སངས་རྒྱས་ཀྱིས་འདི་ལྟར་སྣང་བ་གཟིགས་སམ་མི་ 
གཟིགས་ནཿ སངས་རྒྱས་ཀྱིས་དེ་ལྟར་སྣང་བ་འདི༔ ཡོད་མེད་གང་དུ་མ་གཟིགས་ཏེ༔ གཟིགས་ན་ 
ཇི་ལྟར་གཟིགས་ཞེ་ན༔ འདི་ལྟར་སྣང་བ་འདི་ཐུགས་རྗེའི་རང་རིག་པའི་ཡེ་ཤེས་སུ་གཟིགས་སོ༔
འཁྲུལ་པ་རྩད་བཅད་པ་ཙམ་གྱིས་སངས་རྒྱས་པ་ནི༔ འཁྲུལ་པ་རྩད་བཅད་པ་ནི་ལྟ་བའི་ངོས་
འཛིན་པ་སྟེ མ་བསྒོམས་པར་སངས་རྒྱས་པ་ནི་རྒྱལ་བ་རྣམས་ཀྱིས་མ་གསུངས་སོ༔ བསྒོམ་ 
དགོས་པའོ༔ དེ་ཡང་ལྟ་བའི་ངོ་བོ་གང་ལ་བྱ་བ་དང༔ སྒོམ་པའི་ངོ་བོ་གང་ལ་བྱ་བ་དང༔ སྤྱོད་ 
པའི་ཉམས་ཇི་ལྟར་བྱུང་བ་དང སངས་རྒྱས་ཀྱི་དུས་བསྟན་པ་དང་གསུམ་སྟེ དེ་ལ་ལྟ་བའི་ཆོས་ 
ཐམས་ཅད་ཡོད་ཀྱང་མ་མྱོང་ལ་མེད་ཀྱང་མ་མྱོང་སྟེ༔ ཡོད་མེད་གང་དུ་འང་མི་འཛིན་པར་ཤེས་ 
པ་ནི་ལྟ་བའོ༔ སྒོམ་པ་ནི་སེམས་ལ་བཅོས་སུ་མེད་ཅིང༔ སེམས་རྣམ་པར་རྟོག་པའི་རྗེས་སུ་མི་
འབྲང་བར་རྩེ་གཅིག་ཏུ་གནས་པ་ནི་སྒོམ་པའོ༔
སྤྱོད་པའི་ཉམས་ནི་ནམ་མཁའ་ལ་རྡུལ་མི་གཡོ་བ་བཞིན་དུ་འབྱུང་ངོ༔ སངས་རྒྱས་ཀྱི་དུས་ནི་ 
གསུམ་སྟེ༔ ཕུང་པོ་ལྷག་མ་མ་ལུས་པ་དང༔ ཕུང་པོ་བོར་བ་དང༔ སྐྱེ་བ་གཅིག་གིས་སྤྲུལ་པའི་སྐུར་ 
སྟོན་པ་དང སྲིད་པ་བར་མ་དོར་སྐྱེ་བ་མི་ལེན་ཏེ༔ ཕུང་པོ་སྲོག་གི་འཛིན་པ་འདོར༔ དབུགས་ 
དང་བྲལ་ནས་ཤེས་པ་ན་བུན་ལྟར་བུན་གྱིས་སོང་བའི་དུས་དང་གསུམ་མོ༔ དེ་ཡང་མན་ངག་འཁྲུལ་ 
པའི་དོན་གཏན་ལ་ཕབ་པ་ལ་དོན་བདུན་ཏེ༔ དང་པོ་སེམས་ལས་འཁྲུལ་པ་དང་གཅིག༔ སེམས་ 
གཞན་ལས་འཁྲུལ་པ་དང་གཉིས༔ འཁྲུལ་པའི་ཚད་འབྲས་བུ་བཅས་པ་དང་གསུམ༔ མ་འཁྲུལ་ 
པའི་ཚད་འབྲས་བུ་བསྟན་པ་དང་བཞི༔ འཁྲུལ་པའི་རྒྱུ་ཅི་ལས་མ་བྱུང་བ་དང་ལྔ འཁྲུལ་པའི་ 
དུས་ཇི་ཙམ་ན་འཁྲུལ་པ་དང་དྲུག༔ འཁྲུལ་པ་སླར་འཁོར་བ་ལས་ལོག་སྟེ་སངས་རྒྱས་པ་དང་བདུན་ 
ནོ༔ དེ་ཡང་མན་ངག་ཏུ་བཤད་ན༔ སེམས་སེམས་ཉིད་ལས་འཁྲུལ་པ་ནི༔ རང་གི་སེམས་ཉིད་ 
སངས་རྒྱས་ཡིན་པར་ངོ་མ་ཤེས༔ སེམས་ལ་དུ་མར་སྣང་ངོ སེམས་གཞན་ལས་འཁྲུལ་པ་ནི འདུས་ 
བྱས་ལ་སོགས་པ་སེམས་མ་ཡིན་པའི་ཆོས་ལ་སྤྱོད་པའོ༔ འཁྲུལ་པའི་ཚད་འབྲས་བུ་དང་བཅས་ 
པ་ནི སྐྱེ་དགའ་ན་འཆིར་ཁ་བརྒྱུད་དེ༔ འགྲོ་བ་རིགས་དྲུག་ཏུ་ལྷུང་ངོ༔ མ་འཁྲུལ་པའི་ཚད་ 
འབྲས་བུ་བསྟན་པ་ནི༔ རང་གི་སེམས་སྐྱེ་བ་མེད་པའི་དོན་རྟོགས་ནས་སྐྱེ་རྒ་ན་འཆིའི་སྡུག་བསྔལ་
68

༄༅། །ཟབ་གཏེར་ཆོས་ཀྱི་མཛོད་ཁང་
ལས་གྲོལ་བའོ༔ འཁྲུལ་པའི་རྒྱུ་ནི་སེམས་སྐད་ཅིག་མ་འདི་ལ་འཛིན་པའི་རླུང་འབྱུང་སྟེ་འཁྲུལ་ 
ལོ༔ དུས་ཇི་ཙམ་ན་འཁྲུལ་ན༔ སངས་རྒྱས་དང་སེམས་ཅན་དུ་མ་ཤེས་པ་ཙམ་ན་འཁྲུལ་པའོ༔ 
འཁྲུལ་པ་སླར་ལོག་ནས་སངས་རྒྱས་སུ་རྟོགས་པ་ནི༔ བྱ་བྱེད་ཀྱི་ཆོས་ཐམས་ཅད་བཏང་སྟེ༔ སེམས་ 
ལ་རང་སར་མ་བཅོས་པའི་ངང་ལས༔ མ་ཡེངས་པའི་སེམས་ཀྱིས་མི་འགྱུར་བ་སྒོམ་པ་ནི འཁོར་ 
བའི་རྒྱུ་འཁྲུལ་པ་ཆོས་ཀྱི་དབྱིངས་སུ་ཟད་པའོ༔ ཡང་བདག་པདྨ་འབྱུང་གནས་ཀྱིས༔ རིག་པ་ 
ཀུན་ཏུ་གྲོལ་བའི་མན་ངག་བསྟན་པ་ནི ཆོས་ཉིད་ཀྱི་རིག་པ་གང་ཞེ་ན༔ ཤེས་པ་ཡུལ་མེད་དུ་ 
འཆར་བའོ༔ གཉིས་མེད་ཀྱི་རིག་པ་གང་ཞེ་ན༔ གསལ་ལ་རྙོག་པ་མེད་པའོ༔ གཞི་ཕྱོགས་སུ་མ་ 
ཆད་པའི་རིག་པ་གང་ཞེ་ནཿ ཀུན་གྱི་ཡིད་ལ་གང་ཡང་མ་ཡིན་པའོ༔ ཤེས་པ་རིས་སུ་མ་ཆད་པའི་ 
རིག་པ་གང་ཞེ་ནཿ སེམས་ཉིད་གཟུགས་ཅན་དུ་མ་གྲུབ་པའོ༔ ཤེས་པ་ཕྱོགས་གཅིག་ཏུ་མ་ལྷུང་ 
བའི་རིག་པ་གང་ཞེ་ན༔ རིག་པ་རང་སར་གནས་ཤིང་ཕྱོགས་སུ་མ་ལྷུང་བའོ
ཆོས་ཉིད་མངོན་སུམ་གྱི་རིག་པ་གང་ཞེ་ན༔ རྣམ་རྟོག་དང་བྲལ་བའོ༔ གཞི་ངེས་མེད་ཀྱི་རིག་ 
པ་གང་ཞེ་ན༔ ལྟ་བ་གཉིས་སུ་སྨྲ་བའོ༔ བྱང་ཆུབ་སེམས་ཀྱི་གཏན་ཚིགས་གང་ཞེ་ན༔ ངོ་བོ་ཅིར་ 
ཡང་གྲུབ་པ་མེད་པའོ༔ རང་བྱུང་ཡེ་ཤེས་ཀྱི་གཏན་ཚིགས་གང་ཞེ་ན༔ མ་འགགས་པའི་ཡེ་ཤེས་ 
ཅི་ལ་ཡང་མ་བརྟེན་པའོ༔ སྒྲ་མཐུན་དོན་ཡངས་ཀྱི་གཏན་ཚིགས་གང་ཞེ་ན་གཉིས་ཡོད་དེ སྣང་ 
སྟོང་གཉིས་སུ་མེད་ཅིང་ངོ་བོར་ཡང་གྲུབ་པ་མེད་དོ༔ མི་བདེན་པ་བདེན་པའི་གཏན་ཚིགས་གང་ 
ཞེ་ན༔ སེམས་ཆོས་ཉིད་ཀྱི་ངོ་བོར་གྲུབ་པ་མེད་པས་བདེན༔ བདེན་པ་མི་བདེན་པའི་གཏན་ 
ཚིགས་གང་ཞེ་ན༔ སྣང་གྲགས་ཀྱི་ཆོས་ཐམས་ཅད་བདེན་བདེན་འདྲ་ཡང་མི་བདེན༔ རང་བཞིན་ 
བདག་ཉིད་གསུམ་ནི་རང་མི་དམིགས་པ༔ བདག་ཉིད་རང་སར་གྲོལ་བའོ༔ རང་བཞིན་མེད་པ་ 
ལ་ཅིར་ཡང་སྣང་བའོ༔ རིག་པ་ཀུན་ཏུ་གྲོལ་བའི་དོནཿ མན་ངག་འདུས་པའི་རྩ་བ༔ གུ་རུའི་ 
ཐུགས་ཀྱི་ཉིང་ཁུ རྨོངས་པའི་སྒོ་འབྱེད་དམ་པའོ༔ ས་མ་ཡ༔ རྒྱ་རྒྱ་རྒྱ མཊཿཏཱཿv།
ཡང་ཆོས་རྒྱལ་གྱིས་ཞུས་པ༔ ལས་རྒྱུ་འབྲས་ཐེག་པ་ཆེ་ཆུང བཀའ་ཕྱི་ནང་མན་ངག་ཐམས་ 
ཅད་ཀྱི་བཅུད་ཕྱུངས་པ༔ ལུང་ཐམས་ཅད་ཀྱི་སྙིང་པོ༔ དུས་གསུམ་སངས་རྒྱས་ཐམས་ཅད་ཀྱི་ 
དགོངས་པ༔ གནད་ཀྱི་མན་ངག་གནང་བར་ཞུ་ཞེས་ཞུས་པས༔ ཨོ་རྒྱན་གྱིས་གསུངས་པ༔ རྒྱལ་
69

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྲས་ལགས༔ སྣང་སྲིད་ཀྱི་ཆོས་ཐམས་ཅད་ཀྱི་གནས་ནི་ནམ་མཁའོ༔ སྟོང་པ་མི་འགྱུར་བའོ༔ འབྱུང་ 
བ་ས་ཆུ་མེ་རླུང་ནི་འགྱུར་བ་ཅན་ནོ༔ བྱུང་ཡང་ནམ་མཁའ་ལས་བྱུང་ལ༔ ཐིམ་ཡང་ནམ་མཁའི་ 
ཀློང་དུ་ཐིམ གནས་ཀྱང་ནམ་མཁའི་ངང་ལ་གནས༔ ནམ་མཁའི་རང་བཞིན་དུས་གསུམ་འགྱུར་ 
བ་མེད༔ སྣང་སྲིད་ནམ་མཁའི་ཀློང་དུ་འདུས༔ སེམས་དང་བག་ཆགས་ཀྱི་དཔེ་ནམ་མཁའ་དང་ 
འབྱུང་བ་ལྔའམ༔ སྤྲིན་དང་ཁུ་རླངས་ཚུལ་དུ་བསྟན་པའོ༔ ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གི་ 
གནད་ནི༔ ཆོས་ཉིད་བདེ་བ་ཆེན་པོའོ༔ བྱ་རྩོལ་མེད་ཅིང་མ་བཅོས་པའི་ངང་དུ་འདུས་པའོ༔ 
ཐེག་པ་བརྒྱད་ཆོས་ཀྱི་སྒོ་མོ་བརྒྱད་ཁྲི་ནི༔ བྱུང་ཡང་ཆོས་ཉིད་བདེ་བ་ཆེན་པོ་ལས་བྱུང༔ གནས་ 
ཀྱང་ཆོས་ཉིད་བདེ་བ་ཆེན་པོའི་ངང་ལ་གནས༔ ཐིམ་ཡང་ཆོས་ཉིད་བདེ་བ་ཆེན་པོའི་ཀློང་དུ་
ཐིམ༔ ཆོས་ཅན་ཐམས་ཅད་འགྱུར་ཡང་ཆོས་ཉིད་བདེ་བ་ཆེན་པོའི་གཞི་མི་འགྱུར ཆོས་ཐམས་ 
ཅད་ཀྱི་གནས་པ་ནི༔ ཆོས་ཉིད་བདེ་བ་ཆེན་པོར་མ་བཙལ་བཞག་པ་གནད་ཀྱི་མན་ངག་གོ སེམས་ 
ཅན་སྐྱེ་འགྲོ་ཐམས་ཅད་ཀྱི་གནད་ནི བྱང་ཆུབ་སེམས་ལ་འདུས་ཏེ སྐྱེ་འགྲོ་སྲོག་གིས་བསྡུས་པ་ 
ཐམས་ཅད༔ བྱུང་ཡང་བྱང་ཆུབ་སེམས་ལས་བྱུང༔ གནས་ཀྱང་སེམས་ཀྱི་ངང་ལ་གནས༔ སངས་ 
རྒྱས་ཀྱང་བྱང་ཆུབ་ཀྱི་སེམས༔ སེམས་ཀྱི་མཚན་ཉིད་རྟོགས་པའི་དུས་སུ༔ སེམས་མ་བཙལ་བཞག་ 
པའི་ངང་ལ་སངས་རྒྱས་སོ༔ བྱང་ཆུབ་སེམས་ཀྱི་ངོ་བོ་ཉིད་ལ་དུས་གསུམ་དུས་མེད་འགྱུར་བ་ 
མེད༔ སྐྱེ་འགྲོ་སེམས་ཅན་ཐམས་ཅད་འབྱུང་བའི་གནད་དོ༔ ཡང་ཡེ་ཤེས་ཐམས་ཅད་འབྱུང་བའི་ 
གནད་ནི༔ རང་བྱུང་གི་ཡེ་ཤེས་ལ་འདུས་ཏེ རང་བྱུང་གི་ཡེ་ཤེས་ནི༔ མི་མཁྱེན་པ་མེད་པ༔ མ་ 
གཟིགས་པ་མེད་པ༔ མ་རྟོགས་པ་མེད་པ་དང༔ རང་བྱུང་གི་ཡེ་ཤེས་བདེ་གསལ་ངོ་བོ་ལ་སྤྱད་དུ་ 
མེད་པའི་ཕྱིར༔ ཡེ་ཤེས་ཐམས་ཅད་ཀྱི་རྩ་བ་ཡང་ཡིན་ལ༔ ཆོས་ཉིད་ཀྱི་གནད་ཀྱང་ཡིན༔ རྟོགས་ 
པ་ཡེ་ཤེས་ཐམས་ཅད་ཀྱང་དེ་ལ་འདུས༔ ཆོས་ཐམས་ཅད་ཀྱི་རྩ་བ་ཡང་ཡིན༔ འབྲས་བུ་ཡིན་ 
པའི་ཕྱིར༔ ཡེ་ཤེས་ཐམས་ཅད་ཀྱི་གནད་དོ༔ ཡང་ཏིང་ངེ་འཛིན་གྱི་གནད་བསྟན་པ་ནི༔ དེ་ 
བཞིན་ཉིད་ཀྱི་ཏིང་ངེ་འཛིན་ལ་འདུས་ཏེ དེ་བཞིན་ཉིད་ཀྱི་ཏིང་ངེ་འཛིན་སྟོང་པ་ཉིད་ཀྱི་ངང་ 
དུ༔ ཏིང་ངེ་འཛིན་ཐམས་ཅད་མ་འདུས་པ་མེད་པས༔ ཏིང་ངེ་འཛིན་ཐམས་ཅད་སྟོང་པ་དེ་བཞིན་ 
ཉིད་ལས་སྤྲོས་ཤིང་སླར་དེའི་ངང་དུ་ཐིམ་པས༔ ཇི་ལྟར་ཆོས་ཀྱི་རྣམ་གྲངས་བསམ་འདས་ཀྱང༔
70

༄༅། །ཟབ་གཏེར་ཆོས་ཀྱི་མཛོད་ཁང་
སྟོང་ཉིད་ཡེ་ཇི་བཞིན་པ་མ་བཅོས་བཙལ་དུ་མེད་པའི་ངང་ལས༔ སངས་རྒྱས་ཀྱི་དགོངས་པ་ཐམས་ 
ཅད་མ་འདུས་པ་མེད་པའི་ཕྱིར༔ ཏིང་ངེ་འཛིན་ཐམསཅད་ཀྱི་གནད་དོ༔ ཡང་ལམ་གྱི་གནད་ནི༔ 
བགྲོད་དུ་མེད་པ་ལ་འདུས་ཏེ༔ བྱང་ཆུབ་སེམས་ལ་ལམ་བགྲོད་དུ་མེད་པ་སྟེ༔ གཉིས་སུ་མེད་ 
པའི་དོན་རྟོགས་པའི་དུས་ནཿ ལམ་ཞེས་བྱ་བ་ལ་འཇུག་པ་བགྲོད་དུ་མེད༔ འགྲོ་འོང་མེད་པ་ 
རྟོགས་པའི་དུས་ན༔ ཐེག་པའི་ལམ་ཞེས་བྱ་བ༔ ཆོས་ཉིད་ཀྱི་དངོས་པོའི་གཞི་ལ་མེད་དེ༔ བྱ་བ་ 
མེད་པ་རྡོ་རྗེ་ལྟ་བུ༔ འཇིག་པ་མེད་པ་སངས་རྒྱས་ཞེས་བྱ་བ་ལམ་གྱི་གནད་དོ༔ གནས་ཐམས་ 
ཅད་ཀྱི་གནད་ནི༔ ཆོས་ཉིད་མི་འགྱུར་བའི་དབྱིངས་སུ་འདུས་ཏེ༔ སེམས་ཅན་དོན་མ་རྟོགས་པ་ 
རྣམས་ནི༔ གནས་དང༔ དུས་དང༔ ཚེ་དང༔ རྐྱེན་དང༔ རྟོག་པ་མ་འགྲུས་པ་ནི སེམས་དམིགས་ 
སུ་མེད་པའི་ངང་ལས་མ་བཅོས་མ་བཙལ་བཞག་པས༔ ཆོས་ཉིད་མི་འགྱུར་བའི་གནས༔ རྐྱེན་ 
གང་གིས་ཀྱང་མི་འཇིག་པའི་ཕྱིར་ན༔ གནས་ཐམས་ཅད་ཀྱི་གནད་དོ
སྐུའི་གནད་བསྟན་པ་ནི༔ སྐུ་ཐམས་ཅད་ནི་སྣང་མེད་ཆོས་ཀྱི་སྐུ་ལ་འདུས་ཏེ༔ ལོངས་སྐུ་སྤྲུལ་ 
སྐུ་ལ་སོགས་པ་བཏགས་པའི་སྐུ་ཐམས་ཅད་ནི་འགྱུར་བ་ཅན་ནོ༔ སྣང་མེད་ཆོས་ཀྱི་སྐུ་ལ༔ རྐྱེན་ 
གྱིས་མི་འཇིག་པའི་ཕྱིར་འགྱུར་བ་མེད་དོ༔ དེའི་ཕྱིར་སྐུ་ཐམས་ཅད་ཀྱི་གནད་ནི༔ དམིགས་མེད་ 
ཆོས་ཀྱི་སྐུ་ལ་འདུས་པའི་ཕྱིར་ན༔ སྐུའི་གནད་ཅེས་བྱའོ༔ མི་འགྱུར་བའི་ཕྱིར་ན་སྐུ་ཞེས་བྱའོ༔ 
རྐྱེན་གང་གིས་ཀྱང་མི་འཇིག་པའི་ཕྱིར་ན་སྐུ་ཞེས་བྱའོ༔ གསུང་ཐམས་ཅད་ཀྱི་གནད་ནི༔ རང་ 
བཞིན་མེད་པ་ལ་འདུས༔ སེམས་ཅན་གྱི་གསུང་སྒྲ་རུ་གྲག་པ་ཐམས་ཅད་ལ་འགག་པ་ཡོད༔ ཆོས་ 
ཉིད་ཀྱི་རང་བཞིན་མེད་པའི་དོན་རྟོགས་ན༔ སེམས་ཅན་གྱིས་སྣ་ཚོགས་སུ་གྲག་པ་ཐམས་ཅད་ལ༔
གྲག་སྟོང་རང་བཞིན་མེད་པར་རྟོགས་པས་གསུང་ཐམས་ཅད་ཀྱི་གནད་དོ༔ ཡང་ཐུགས་ཐམས་ 
ཅད་ཀྱི་གནད་ནི༔ མཉམ་ཉིད་འཁྲུལ་པ་མེད་པའི་ཐུགས་ལ་འདུས་ཏེ༔ སེམས་ཀྱིས་སེམས་མ་ 
རྟོགས་པ་རྣམས་ཀྱིས་ཆོས་ཐུན་མོང་གི་ཐེག་པ་ཀུན་རྫོབ་སྒྱུ་མའི་ཆོས་ལ་སྤྱོད་པ་རྣམས་ནི་འཁྲུལ་ 
པའོ༔ བྱང་ཆུབ་སེམས་གསལ་སྟོང་གཉིས་མེད་ཀྱི་དོན་མ་བཙལ་བཞག་པས༔ ཨ་ཏིའི་དོན་གདེང་ 
དུ་འགྱུར་བའི་དུས་ནི༔ དགག་སྒྲུབ་མེད་པའི་ཐུགས་དེ་ལ་སངས་རྒྱས་ཀྱི་དགོངས་པ་ཐམས་ཅད་ 
འདུས་པས་ཐུགས་ཀྱི་གནད་དོ༔ དམ་ཚིག་ཐམས་ཅད་ཀྱི་གནད་ནི༔ ཡེ་ནས་བསྲུང་དུ་མེད་པའི་
71

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྲུང་བ་ཆེན་པོ་ལ་འདུས་ཏེབྱང་ཆུབ་སེམས་གཡོ་འགུལ་མེད་པའི་དོན་དང༔ བླང་དོར་མེད་ 
པའི་དོན་ཁོང་དུ་ཆུད་པས༔ རྟོགས་པའི་དོན་འདི་ལས་མི་འདའ་བ་དང༔ དམ་ཚིག་ཐམས་ཅད་ 
ཀྱི་གནད་ཅེས་བྱའོ༔ ཐུན་མོང་གི་དམ་ཚིག་ལ་ས་མ་ཡ་གྲངས་མེད་པ་ནི འགལ་བ་དང་བཅས་ 
པས་བསྲུང་བ་ཉིད་ནི་དམ་དུ་བཅིངས་པའོ༔ ཡང་ཡོན་ཏན་ཐམས་ཅད་ཀྱི་གནད་ནི བྱང་ཆུབ་ 
སེམས་ལ་མི་འབྱུང་བ་མེད་པའི་ཕྱིར ཆོས་ཀྱི་ཡོན་ཏན་ཐམས་ཅད་སེམས་ལས་འབྱུང་བསཿ 
ལེགས་པར་ཀུན་ལ་སྙོམས་པའོ རིག་བྱེད་ཀྱི་ཡོན་ཏན་ཕྲ་མོ་ལ་སྙོམས་པ་མ་ཡིན་ཏེ༔ དོན་ཕུན་ 
སུམ་ཚོགས་པར་མི་འགྱུར་རོ༔ སེམས་ཉིད་མ་བཅོས་པའི་ངང་ལ་གནས་པ་ནི༔ སངས་རྒྱས་ཀྱི་ 
ཡོན་ཏན་ཕུན་སུམ་ཚོགས་པ་སྟེ༔ ཡོན་ཏན་ཐམས་ཅད་ཀྱི་གནད་དོ ཡང་ཕྲིན་ལས་ཐམས་ཅད་ 
ཀྱི་གནད་ནི མ་བཙལ་ལྷུན་གྱིས་གྲུབ་པ་ལ་འདུས་ཏེ༔ སེམས་ཅན་ཐུན་མོང་གི་ཐེག་པ་རྒྱུ་འབྲས་ 
ཀྱི་ཐེག་པ་ལ་སྤྱོད་པ་རྣམས་ནི འབད་རྩོལ་ལ་འབྲས་བུ་ཐོབ་པར་འདོད༔ ཨ་ཏིའི་འབྲས་བུ་མ་ 
བཙལ་བར་བཞག་པས་ལས་རྣམས་ཟིན༔ རྩོལ་མེད་ཀྱི་ངང་ལ་ཆོས་སྐུར་ལྷུན་གྱིས་གྲུབ༔ དེ་ནི་ 
ཕྲིན་ལས་ཐམས་ཅད་ཀྱི་གནད་དོ༔
གསང་སྔགས་ལྟ་བ་ཐམས་ཅད་ཀྱི་གནད་ནི༔ ངོ་བོ་སྟོང་པ་འགྱུར་མེད༔ རིག་སྟོང་དབྱེར་མེད༔ 
གཉིས་མེད་བདེ་ཆེན་དབྱེར་མེད༔ མ་བྱས་ལྷུན་གྲུབ༔ བྱར་མེད་རྩོལ་བྲལ༔ ངོ་བོ་དབྱེར་མེདཿ 
རང་སྣང་རིས་མེད༔ ཕྱོགས་མེད་བརྡལ་བཿ དོན་དེ་ལྟ་བུ་ལྷུན་གྱིས་གྲུབ་པའི་དུས་ན གསང་ 
སྔགས་ལྟ་བའི་གནད་ཅེས་བྱའོ༔ སྤྱོད་པ་ཐམས་ཅད་ཀྱི་གནད་ནི༔ མ་བཙལ་བཞག་པས་ལས་ 
རྣམས་ཨ་ཏིར་ཟིན༔ ཡིད་བག་ཆགས་ཀྱི་རྗེས་སུ་བཞག་པ་ནི སེམས་ཅན་དང་ཐུན་མོང་གི་ཐེག་ 
པ༔ རྒྱུ་འབྲས་ཀྱི་སྤྱོད་པ་ནི༔ རེ་དོགས་གཉིས་པ་ཡིན༔ རེ་དོགས་སུ་སྤྱོད་པའོ༔ མ་བཙལ་བྱ་བ་ 
བཏང་བའི་སྤྱོད་པ་ནི༔ སངས་རྒྱས་དང་རང་སེམས་གཉིས་སུ་མེད་པའི་སྤྱོད་པ༔ སྤང་བླང་དང་ 
བྲལ་བ་སྤྱོད་པའི་གནད་དོ༔ སྨོན་ལམ་ཐམས་ཅད་ཀྱི་གནད་ནི རེ་དོགས་མེད་པ་ལ་འདུས་ཏེ༔ 
སེམས་ཅན་ཐུན་མོང་གི་ཐེག་པ་ལ་གནས་ཤིང་སྤྱོད་པ་ནི༔ རེ་དོགས་གཉིས་སུ་ལྟ་བའོ༔ གསང་ 
སྔགས་རྡོ་རྗེ་ཐེག་པ་འདི སྨོན་ལམ་རེ་དོགས་གཉིས་མེད༔ དཔེར་ན་བྱ་ལམ་འདྲ་ཞེས་པ་ལཿ 
རྣམ་པ་ལྔ་ལས༔ བགྲོད་མེད་མཐར་ཕྱིན་པའི་ལམ་ལ་སློབ་པ༔ སྨོན་པ་མེད་པས་ས་ལམ་ཞུགསཿ
72

༄༅། །ཟབ་གཏེར་ཆོས་ཀྱི་མཛོད་ཁང་
ཞེས་བདེ་སྨོན་གྱི་གནད་དོ༔ སྒོམ་ཐམས་ཅད་ཀྱི་གནད་བསྟན་པ་ནི༔ བཅོས་སུ་མེད་ཅིང་བསྒོམ་ 
དུ་མེད་པར་འདུསཿ མི་སྒོམ་ངང་ལ་བསམ་མེད་སྒོམཿ༔ བསྒོམ་མེད་མ་བཅོས་ངང་གནས་པ༔ དེ་ 
ནི་སྒོམ་པའི་གནད་དུ་ཚུདཿ བསྒོམ་པར་བྱ་བའི་རྒྱུ་མཚན་མེད༔ མེད་པར་རྟོགས་པ་སྒོམ་པའི་ 
གནད༔ ཐེག་པ་ཐུན་མོང་གི་རྩོལ་བསྒོམ་ནི༔ གྲོལ་བར་གུ་རུ་ངས་མ་བཤད༔ དེ་ནི་སྒོམ་པའི་ 
གནད་དོ༔ འབྲས་བུ་ཐམས་ཅད་ཀྱི་གནད་ནི༔ ཡང་དག་པར་རྫོགས་པའི་སངས་རྒྱས་ནི་རྟག་ 
ཆད་གཉིས་ཀྱི་མཐའ་ལས་གྲོལ་ཏེ༔ དངོས་པོ་ཐམས་ཅད་ཡུལ་ལས་འདས་པས༔ མི་འགྱུར་ཞིང་ 
སྐྱེ་འགག་མེད་པ༔ དུས་གསུམ་ལ་འགྱུར་བ་མེད་ཅིང་སྤང་ཐོབ་མེད ཡོངས་སུ་རྣམ་དག་ཆོས་སྐུ་ 
ཉིད༔ རང་སྣང་དབྱེར་མེད་ངོ་བོ་མེད༔ རིག་པ་ཆོས་ཉིད་ངང་དུ་ཞིག ཐོབ་པ་མེད་པའི་འབྲས་ 
བུ་མཆོགཿ༔ དེ་ནི་འབྲས་བུའི་གནད་དོ གནད་ཀྱི་མན་ངག་བཅོ་བརྒྱད་འདི༔ སྐལ་ལྡན་གཅིག་ 
དང་འཕྲད་པའི་ཚེ མང་དུ་སྤེལ་ན་དངོས་གྲུབ་ཉམས༔ སྣོད་ལྡན་ངང་ཚུལ་བཟང་ལ་གནངཿ 
ལས་ཅན་སྙིང་གི་བུ་དང་འདི་འཕྲད་ཤོག༔ ས་མ་ཡ༔ རྒྱ་རྒྱ་རྒྱ
ཡང་ཆོས་རྒྱལ་གྱིས་ཞུས་པ༔ སྐད་ཅིག་མའི་ཏིང་ངེ་འཛིན་ལ་གནས་པའི་དུས༔ ས་དང་ལམ་ 
ཕ་རོལ་ཏུ་ཕྱིན་པའི་དོན་ཇི་ལྟར་ལགས ཞེས་ཞུས་པས༔ ཨོ་རྒྱན་གྱིས་གསུངས་པ༔ ཆོས་རྒྱལ་ 
ཉོན་ཅིག༔ རྣལ་འབྱོར་པ་ཆོས་ཉིད་ལ་གནས་པའི་དུས་ནི༔ ལམ་ལྔ་དོན་གྱིས་ཚང་བར་སྟོན་པ་ནི 
བསམ་གཏན་དེ་ལ་འཁོར་བ་དང་མྱ་ངན་ལས་འདས་པའི་འཁྲུལ་པ་རྩད་ཆོད་ནས་རང་སེམས་ཆོས་
སྐུར་སལ་གྱིས་རྟོགས་པ་ནི་ཚོགས་ཀྱི་ལམ་མོ༔ གསལ་བ་དེ་ལ་རང་སེམས་སྦྱོར་བས་སྦྱོར་བའི་ 
ལམ་མོ༔ དེའི་ངང་ལ་ལྷན་ནེར་གནས་པ་ནི་བསྒོམ་པའི་ལམ་མོ༔ དེ་ལྟར་རྟོགས་ནས་རང་སངས་ 
རྒྱས་མཐོང་བ་ནི་མཐོང་བའི་ལམ་མོ༔ དེ་ལྟར་གཉིས་སུ་མེད་པར་རྟོགས་པ་ནི་མཐར་ཕྱིན་པའི་ 
ལམ་མོ༔ བླ་མེད་རྫོགས་པ་ཆེན་པོ་ནས་ས་བཅུའི་དོན་བསྟན་པ་ནི༔ འཁོར་བ་དང་མྱ་ངན་ལས་ 
འདས་པའི་ཆོས་ཐམས་ཅད༔ རང་སེམས་སངས་རྒྱས་ཆོས་ཀྱི་སྐུར་རྟོགས་པ་ནི༔ རང་རིག་པའི་ས་ 
སྟེ་ས་དང་པོའོ༔ རིག་པ་དངོས་པོ་ལས་ལྡོག་སྟེ ཅི་ལ་ཡང་མི་རྟོག་པ་ནི་གཉིས་པའོ༔ རིག་པ་ 
ཆོས་སྐུར་གསལ་བ་ནི་ས་གསུམ་པའོ༔ དེའི་ངང་ལ་གནས་པ་ནི་ས་བཞི་པའོ༔ དེ་ལ་བྱིང་རྒོད་ 
མེད་པ་ནི་ས་ལྔ་པའོ༔ བྱིང་རྒོད་ཆ་སྙོམས་པ་ནི་ས་དྲུག་པའོ༔ ཆ་སྙོམས་པ་ལ་གསལ་འཛིན་མེད་
73

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་ནི་ས་བདུན་པའོ༔ དེའི་ངང་ལས་མི་གཡོ་བ་ནི་ས་བརྒྱད་པའོ༔ དེའི་ངང་ལ་འཇུག་པ་ནི་ས་ 
དགུ་པའོ༔ དེའི་ངང་ལ་བསམ་བརྗོད་ཀྱི་རྒྱུ་ཅི་ཡང་མེད་པ་ནི་ས་བཅུ་པའོ དེ་ལྟ་བུའི་དོན་ 
མངོན་དུ་གྱུར་པ་ནི༔ ས་བཅུ་གཅིག་པའོ༔ བླ་མེད་རྫོགས་པ་ཆེན་པོ་ལ༔ སྐད་ཅིག་མའི་ཏིང་ངེ་ 
འཛིན་གྱིས་ཕ་རོལ་ཏུ་ཕྱིན་པ་བཅུའི་དོན་བསྟན་པ་ནི༔ བྱང་ཆུབ་སེམས་ཀྱིས་ཐིག་ལེ་ཉག་གཅིག་ 
གམ་དོན་ཡོངས་ལ་ཁྱབ་པ་ནི་སྦྱིན་པའོ༔ ཡིད་ལ་བདེ་བའི་ཏིང་ངེ་འཛིན་ལ་མ་ཡེངས་པར་གནས་ 
པ་ནི་ཚུལ་ཁྲིམས་སོ༔ དུས་ཐམས་ཅད་དུ་ཐིག་ལེའི་དོན་ལ་གནས་ཤིང་མི་བརྗེད་པ་ནི༔ བརྩོན་ 
འགྲུས་ཀྱི་ཕ་རོལ་ཏུ་ཕྱིན་པའོ ཐམས་ཅད་བདེ་བའི་ཀློང་ནས་སངས་རྒྱས་ཀྱི་མིང་དུ་བསྒྲགས་པ་ 
ནི་བཟོད་པའོ༔ བསྒོམ་དུ་ཅིར་ཡང་མེད་པའི་ངང་ལ་གནས་པ་ནི་བསམ་གཏན་ནོ༔ དེ་རང་གི་ 
རིག་པར་ཤེས་པ་ནི་ཤེས་རབ་བོ༔ དེ་རང་སར་བཞག་པ་ནི་ཐབས་སོ༔ དེ་ལ་སྡུག་བསྔལ་བ་དང་ 
བྱུང་ཚོར་ཤེས་པ་ནི་སྙིང་རྗེའོ༔ དེའི་ངང་ལ་བྱ་རྩོལ་མེད་པ་ནི ལྷུན་གྲུབ་ཏུ་གནས་པ་སྟོབས་སོ༔ 
དེ་ལ་རེ་དོགས་གཉིས་སུ་མེད་པ་སྨོན་ལམ་མོ༔ གཅིག་ཅར་དུ་འཇུག་པའི་གདམས་པའོ༔ ལས་ 
ཅན་སྙིང་གི་བུ་དང་འཕྲད་པར་ཤོག༔ ཅེས་ཨོ་རྒྱན་གྱིས་གདམས་པའོ༔
ཡང་ཨོ་རྒྱན་གྱིས་གསུངས་པ༔ སེམས་ཀྱི་རང་བཞིན་དམིགས་སུ་མེད་པ་ལ དམིགས་མེད་ 
སེམས་ཀྱི་རང་བཞིན་སུས་ཤེས་པ༔ བལྟས་ཏེ་མཐོང་བ་མེད་ན་མཐོང་བ་ཡིན༔ སེམས་ཀྱི་རང་བཞིན་ 
མཐོང་ན་སངས་རྒྱས་ཏེ༔ སེམས་ཀྱི་རང་བཞིན་དམིགས་སུ་མེད་པ་ལ རིག་པ་ཉིད་ལ་རྟོག་པའི་ 
རླུང་འགྱུས་ཀྱང༔ དེ་ལ་རབ་ཏུ་འགུལ་བར་མི་འགྱུར་ཏེ འགྱུར་མེད་ཀློང་དུ་རྒྱུ་བ་ཆོད་པ་ཡིན༔ 
སེམས་ཀྱི་རང་བཞིན་དམིགས་སུ་མེད་པ་དེ ཁ་དོག་དབྱིབས་མེད་མཚོན་པ་ལས་འདས་ཏེ གདོད་ 
ནས་མ་བྱུང་མ་སྐྱེས་དེ་ཉིད་ལས༔ སྣ་ཚོགས་འདོད་རྒུར་འབྱུང་བ་སྦྱིན་པ་ཡིན སེམས་ཀྱི་རང་ 
བཞིན་དམིགས་སུ་མེད་པ་སྟེ ཆོས་ཉིད་ཀློང་ནས་རིག་པའི་ཉི་ཤར་བ༔ སྣ་ཚོགས་རང་བཞིན་ 
འཁྲུལ་པར་མཐོང་ནས་ནི༔ སྣ་ཚོགས་རང་བཞིན་འཁྲུལ་པར་མཐོང་བ་ཉན་པ་ཡིན༔ སེམས་དེ་ཡེ་ 
ནས་དམིགས་སུ་མེད་དེ་སྙིང་པོའི་མཆོག༔ ཐིག་ལེ་ཆེན་པོ་ཡོངས་ཀྱི་མཁའ་ཀློང་སྟེ དེ་བཞིན་ 
འགྱུར་མེད་གནས་པ་རྫོགས་པ་ཡིན༔ འཁོར་བ་མུ་མེད་གདོད་ནས་རྣམ་པར་དགཿ གདོད་ནས་ 
རྣམ་དག་སེམས་ཀྱི་རང་བཞིན་ལས༔ རིག་པ་དེ་ཉིད་གནས་པར་སེམས་པ་ཡིན༔ དུས་གསུམ་
74

།ཟབ་གཏེར་ཆོས་ཀྱི་མཛོད་ཁང་།
དུས་མེད་རྣམ་པར་དག་འགྱུར་ཏེ སྨྲ་བསམ་ཡུལ་ལས་འདས་པ་དོན་གཉིས་ལསཿ༔ དམིགས་སུ་ 
མེད་ཅིང་ངང་གིས་བཟློག་པ་ཡིན༔ སེམས་ཀྱི་རང་བཞིན་དམིགས་སུ་མེད་པ་ལ༔ མཚོན་པར་ 
བྱེད་ཅིང་ཚིག་ཉིད་སྟོན་བྱེད་ཅིང༔ དམིགས་སུ་མེད་པར་དམིགས་པར་བྱ་བའི་དོན༔ མྱ་ངན་ 
འདས་པར་སྨྲ་བ་ཆད་པ་ཡིན༔ སེམས་ནི་སངས་རྒྱས་ཡིན་པར་ཐག་བཅད་དེ༔ མི་སྐྱེ་མི་འགག་ 
དགོངས་སུ་མེད་པ་ནི༔ མི་དམིགས་དམིགས་སུ་མེད་པའི་བསྒོམ་པ་ཡིན༔ སྔར་འདས་དུས་ 
གསུམ་རྒྱལ་བའི་སངས་རྒྱས་དང ད་ལྟ་ཕྱིས་ཀྱི་རྒྱལ་བ་སྲས་བཅས་ཀྱིས ཆོས་སྤྱོད་དེ་བཅུ་ 
ཉིད་ལ་འབད་པར་བྱས༔ བཅུ་པོ་དེ་ནི་རྒྱལ་བའི་དགོངས་སྤྱོད་ཡིན༔ ཨོ་རྒྱན་བདག་གིས་སྙིང་གི་ 
བུ་ལ་གདམས༔ བདག་པདྨ་འབྱུང་གནས་ཀྱི་དམར་ཁྲིད་རང་བྱུང་ཐུགས་ཀྱི་ཀློང་ནས་བཏོན་ནས༔ 
རྒྱལ་སྲས་མུ་ཏིག་བཙད་པོ་ལ་གནང་བ མཚོ་རྒྱལ་གྱིས་ཡི་གེར་བྲིས་ནས༔ རབ་ཏུ་གནས་ཤིང་ 
བསེ་སྒྲོམ་ལ་གཏམས༔ མ་འོངས་པདྨ་གླིང་པ་དང་འཕྲད་པར་ཤོག་ཅིག་སྨོན་ལམ་བཏབ་ནས༔ ལྷོ་ 
བྲག་སྨན་མདོའི་བྲག་སེང་གེའི་གདོང་པ་ཅན་དུ་གཏེར་དུ་སྦས༔ ས་མ་ཡ༔ རྒྱ་རྒྱ་རྒྱ གཏེར་རྒྱ༔ 
སྦས་རྒྱ༔ གཏད་རྒྱ༔ བཀའ་རྒྱ༔ དམ་རྒྱ ཟབ་རྒྱ༔ གསང་རྒྱ༔ མཏྭསྱ7༔ ཛrtཨཱམཿ to[ཐཱཿ
75

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨ༔ བླ་མ་ནོར་བུ་རྒྱ་མཚོ་ལས༔ གུ་རུའི་དམར་ཁྲིད་དོན་གྱི་ 
སྙིང་པོ་བཞུགས་སོ༔
ཨབདག་འདྲ་པདྨ་འབྱུང་གནས་ངས༔ པད་སྡོང་སྐུ་འཁྲུངས་ 
རྒྱལ་པོའི་སྲས་མཛད་ཅིང༔ ལོ་བརྒྱད་ལོན་ནས་ཆོས་ལ་དད་པ་སྐྱེས༔ རྒྱ་གར་ཤར་ནུབ་ཆུ་བཞིན་ 
བསྐོར་ནས་ཉུལཿ༔ དགའ་རབ་ཤྲཱི་རིག་འཛིན་ཀུན་དང་མཇལ དབང་དང་གདམས་པ་ལན་ཚྭའི་ཆུ་ 
བཞིན་མྱངས༔ ཐོས་བསམ་སྒོམ་གསུམ་ལྟ་བའི་ཕུ་ཐག་བཅད༔ བླ་མེད་རྫོགས་ཆེན་དགོངས་ 
མཐའ་རུ་ཕྱིན༔རྒྱ་གར་ལ་སོགས་འགྲོ་དོན་མ་ལུས་རྫོགས༔ ལས་འཕྲོའི་སྟོབས་ཀྱིས་བོད་ཡུལ་ 
དབུས་སུ་བྱོན༔སྨོན་ལམ་སྟོབས་ཀྱིས་རྒྱལ་པོའི་བསམ་པ་བསྒྲུབས༔ རྒྱལ་སྲས་ཆེན་པོ་མུ་ཏིག་ 
བཙད་པོ་ལ༔ ཁྱད་པར་ཡང་ཟབ་ནོར་བུ་རྒྱ་མཚོ་གནང༔ སྙིང་གིས་མ་བཟོད་ལྷ་ལྕམ་ཆོས་སྐལ་ 
བྱིན མ་འོངས་དོན་དུ་ཟབ་དགུའི་གཏེར་དུ་སྦས པདྨ་ང་ཡིས་སྙིང་གི་བུ་ལ་གདམས༔ མ་འོངས་ 
ལས་ཅན་གཅིག་དང་འདི་འཕྲད་ཤོགཿ༔ ས་མ་ཡཿ རྒྱ་རྒྱ་རྒྱ༔ མཊྚཔྤབྱཱཡ རྒྱལ་སྲས་མུ་ 
ཏིག་བཙད་པོས་ཞུས་པ༔ ཀྱེ་མ་ཨོ་རྒྱན་རིན་པོ་ཆེ༔ བདག་ལ་ཚིག་ཉུང་བ༔ དོན་དྲིལ་བ༔ སྔོན་ 
དུ་མ་གསུངས་པ༔ རང་གི་ཐུགས་ཉམས་ལ་བབས་པ༔ གོ་སླ་བ༔ ཁྱེར་བདེ་བ༔ རང་རྒྱུད་ལ་ 
འགོལ་ནས་ཉམས་སུ་བླང་བའི་ཆོས་ཤིག་ཞུ༔ ཞེས་ཞུས་པས༔ ཨོ་རྒྱན་གྱིས་གསུངས་པ༔ རྒྱལ་པོ་ 
མཎྜལ་ཕུལ་ཅིག བདག་གིས་གདམས་པ་གནང་གི་གསུངས་པ་དང༔ རྒྱལ་སྲས་ཀྱིས་གསེར་གྱི་ 
མཎྜལ་ལ་གཡུའི་ཚོམ་བུ་བཀོད་ནས་ཕུལ༔ སློབ་དཔོན་གྱིས་གསུངས་པ༔ རྒྱལ་སྲས་ལུས་ཀྱི་ 
གནད་ཡིན་པསཿ༔ རྐང་པ་སྐྱིལ་མོ་ཀྲུང་གྱིས་ཤིག༔ སྒལ་ཚིགས་གསེར་གྱི་དོང་རྩེ་བཞིན་བསྲངས་ 
ལ ལག་པ་མཉམ་བཞག་གྱིས་ཤིག༔ རྩའི་གནད་ཡིན་པས༔ སྤྱན་བར་སྣང་ལ་ལྟོས་ཤིག༔ རླུང་གི་ 
གནད་ཡིན་པས༔ འོག་རླུང་སྡོམས་ལ་སྟེང་རླུང་གནོན་ཅིག ཐིག་ལེའི་གནད་ཡིན་པས༔ ལྟེ་བ་ 
སྤྲུལ་པའི་འཁོར་ལོ་རུ ཨེ་ལས་ཐིག་ལེ་དམར་པོ་གཅིག་སྐྱེད་ཅིག༔ སྤྱི་བོ་བདེ་ཆེན་གྱི་འཁོར་ལོ་ 
རུ༔ པཾ་ལས་ཐིག་ལེ་དཀར་པོ་གཅིག་སྐྱེད་ཅིག༔ ཤེས་པའི་གནད་ཡིན་པསཿ ཨེ་ལས་མེ་དམར་པོ་
76

༄༅། །ཟབ་གཏེར་ཆོས་ཀྱི་མཛོད་ཁང་།
འབར་བས་ཐིག་ལེ་འོད་དུ་ཞུ་ནས༔ སྙིང་ག་ཆོས་ཀྱི་འཁོར་ལོ་རུ༔ ཐིག་ལེ་དཀར་དམར་གཉིས་ 
འདྲེས་པ་ལ་སེམས་ཟུངས་ཤིག༔ སེམས་སངས་རྒྱས་ཀྱི་གནད་ཡིན་པས ཐིག་ལེ་དཀར་དམར་ 
གཉིས་ཇེ་ཆུང་ཇེ་ཆུང་ལ་སོང་ནས༔ མཐར་གང་ཡང་ཡིད་ལ་མ་བྱེད་ཅིག ཅེས་གསུངས་པ་དང༔ 
རྒྱལ་པོས་དེ་ལྟར་ཉམས་སུ་བླངས་པསཿ གཤིས་ལུགས་ཆོས་ཉིད་དགོངས་པ་ཆེན་པོའི་ཉམས་ 
སྐྱེས་ཏེ རང་གི་ལུས་པོ་ཡོད་དུ་མི་ཚོར་བ་དང༔ སྣང་བ་ཐོགས་པ་མེད་པར་གྲོལ་སྙམ་པ་དང༔ 
ང་ལ་འཆི་རྒྱུ་མི་འདུག་སྙམ་པ་བྱུང་ནས༔ ཨོ་རྒྱན་ལ་ཞུས་པ༔ ཀྱེ་སློབ་དཔོན་ཆེན་པོ་ལགས༔ ཇི་ 
ལྟར་གསུངས་པ་བཞིན་ཉམས་སུ་བླངས་པས༔ སྣང་སེམས་གཅིག་ཏུ་འདྲེས་ཤིང༔ ང་ལ་འཆི་རྒྱུ་ 
བྱ་བ་གཅིག་ཀྱང་མེད་སྙམ་པ་བྱུངཿ དེའི་གདེང་ཚད་ཇི་ལྟར་ལགསཿ ཞེས་ཞུས་པས
ཨོ་རྒྱན་གྱིས་གསུངས་པ༔ ཆོས་རྒྱལ་ཆེན་པོ་དེ་བླ་མའི་བྱིན་རླབས་སེམས་ལ་འཇུག་པ་ཙམ་ཡིན༔ 
ད་དབེན་པར་སོང་ལ་ཅི་ཡང་ཡིད་ལ་མི་དམིགས་ཤིང སྣང་བ་གང་ཤར་འདི་ཡང་གསལ་སྟོང་ 
འཛིན་མེད་ཀྱི་ངང་དུ་ཉམས་སུ་ལོངས་ཤིག༔ ཅེས་གསུངས་པས༔ ཡང་ཆོས་རྒྱལ་གྱིསཿ གསལ་ 
སྟོང་འཛིན་མེད་དུ་ཉམས་སུ་བླངས་པས༔ སྣང་བ་འདི་སྟོང་པར་འདུག༔ སྟོང་པ་འདི་སྣང་བར་ 
འདུག༔ སྣང་སྟོང་དབྱེར་མེད་དུ་འདུག་སྙམ་པ་དང༔ སངས་རྒྱས་སེམས་ཅན་གཉིས་མེད་དུ་ 
འདུག་སྙམ་པ་དང༔ མི་དགེ་བ་བཅུ་སྤྱད་པ་དང༔ དགེ་བ་བཅུ་སྤྱད་ཀྱང༔ འབྲས་བུ་འོང་རྒྱུ་མི་ 
འདུག་སྙམ་པ་བྱུང་ནས༔ ཨོ་རྒྱན་ལ་ཞུས་པས༔ གུ་རུའི་ཞལ་ནས༔ རྒྱལ་སྲས་ཉམས་ཀྱི་སྣང་བར་ 
བདེན་པར་འཛིན་པ་བླུན༔ སྣང་སྟོང་དབྱེར་མེད་དུ་འདུག་སྙམ་ནས༔ སྣང་བ་འདི་ལ་མ་ཆགས་ 
པ་ཞིག་དགོས་པ་ཡིན༔ དེ་ཁྱོད་ལ་འདུག་གམ༔ སངས་རྒྱས་དང་སེམས་ཅན་གཉིས་མེད་དུ་ 
འདུག་སྙམ་པ་ཞིག་འདུག་ན༔ སེམས་ཅན་ལ་བཀུར་བསྟི་དང་རིམ་གྲོ་སངས་རྒྱས་དང་འདྲ་བ་ 
ཞིག་བྱེད་དགོས་ཏེ༔ ཁྱོད་ཀྱིས་བྱེད་དམ༔ མི་དགེ་བ་བཅུ་སྤྱད་ཀྱང་རྣམ་སྨིན་མི་འོང་སྙམ་ན༔ 
གསོད་པ་ལ་སོགས་མི་དགེ་བ་བཅུ་རང་ལ་གཞན་གྱིས་བྱས་ཀྱང་བཟོད་དགོས་ཏེ ཁྱོད་ཀྱིས་བཟོད་ 
དམ༔ དགེ་བ་བཅུ་སྤྱད་ཀྱང་འབྲས་བུ་འོང་རྒྱུ་མི་འདུག་སྙམ་པ་འདུག་ན༔ སྲོག་སྐྱོབ་པ་ལ་སོགས་ 
པ་དགེ་བ་བཅུ་རང་ལ་གཞན་གྱིས་ཕན་པར་བྱས་པ་ལ་དགའ་བར་མི་འཛིན་པ་ཞིག་དགོས་ཏེ་ཁྱོད་ 
ལ་འདུག་གམ༔ ད་རུང་དབེན་པར་སོང་ལ་ལུས་འདི་མི་རོ་ལྟ་བུར་ཞོག་ཅིགཿ ངག་ལྐུགས་པ་ལྟ་
77

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བུར་ཞོག་ཅིག སེམས་ནམ་མཁའ་ལྟ་བུར་ཞོག་ཅིག དེ་ལྟར་དབེན་གནས་སུ་ཕྱིན་ནས་ཉམས་སུ་ 
བླངས་ནཿ གསལ་སྟོང་གི་ཉམས་ཕྱི་ནང་མེད་པར་དང་སེང་ངེ་བ་འདི༔ མིག་བཙུམ་མ་བཙུམ་ 
མེད་པར་གསལ་སྟོང་དུ་འཆར་བ་དང༔ སྟོང་ཉམས་ཕྱི་ནང་གང་ལ་ཡང་ཞེན་པ་མེད་པ༔ སྟོང་ 
ཕྱལ་ཕྱལ་འགྲོ་བ་བློ་གང་ལ་ཡང་མི་གནས་པ༔ བདེ་ཉམས་སུ་སེམས་གཉིས་ཀ་མར་ཞུ་བ་བཞིན་ 
སོང་ནས ལྷན་ལྷན་ཁྲིལ་ཁྲིལ་འགྲོ་བ་དང༔ སྣ་ཚོགས་སུ་གསལ་བ་ལ་ཞེན་པ་མེད་པ༔ ཤེས་པ་ 
བར་སྣང་ལ་ཉི་མ་ཤར་བ་ལྟ་བུ༔ ལུས་ཀྱང་ན་བུན་ལྟ་བུར༔ ཡེངས་པ་མེད་བཞིན་བདག་གཞན་ 
དུ་ངོ་ཤེས་པ༔ སེམས་ཉིད་ཀྱི་དོན་བདག་གིས་གོ་བ་ལྟར༔ གཞན་གྱིས་ཀྱང་གོ་བར་རིག་པ་སྙམ་ 
པ་འབྱུང་ངོ༔ ཞེས་གསུངས་པ་དང༔ རྒྱལ་སྲས་ཀྱིས་ཞུས་པ༔ ཨོ་རྒྱན་རིན་པོ་ཆེ༔ དོན་དེ་རྣམས་ 
ཉམས་སུ་བླངས་ནས་མཐར་ཕྱིན་པའི་དུས་ཇི་ལྟར་ལགས་ཞུས་པས༔ ཨོ་རྒྱན་གྱིས་གསུངས་པ༔ ཆོས་
རྒྱལ་ཆེན་པོ་ལགསཿ
དོན་དེ་རྣམས་མཐར་ཕྱིན་པའི་དུས་ནི རྫོགས་པ་ཆེན་པོ་ལ་གསུམ་སྟེ༔ ལྷུན་གྲུབ་ཀྱི་དུས་དང༔ 
བསམ་གྱིས་མི་ཁྱབ་པའི་དུས་དང༔ བདེ་བ་ཆེན་པོའི་དུས་དང་གསུམ་ལས༔ དེ་ནི་ལྷུན་གྲུབ་ཀྱི་ 
དུས་ཡིན་ཏེ དེ་ལ་གནས་ནས་ལྷུན་གྲུབ་ཀྱི་དུས་ནི་བསམ་གྱིས་མི་ཁྱབ་སྟེ༔ བདེ་བ་ཆེན་པོ་རང་ 
བྱུང་ཡོད་ཀྱི༔ ལར་འཁོར་བ་འབྲིད་མཁས༔ རིག་པ་ཅོལ་ཆུང༔ ཉམས་ཀྱི་སྣང་བ་ལ་མ་ཆགས་ 
པར་བློ་རྒྱ་བསྐྱེད་ནས༔ སངས་རྒྱས་དང་སེམས་ཅན་གཉིས་ཀྱི་མཚང་རིགས་གཉིས་ལས་མེད༔ བློ་ 
ཞེས་བྱ༔ སེམས་ཞེས་བྱ༔ རིག་པ་ཞེས་བྱ༔ ངོ་བོ་གཅིག་ལས་མེད་དེ༔ སེམས་ཅན་མ་རིག་པའི་བློ་ 
དུམ་བུར་གནས༔ སངས་རྒྱས་ཀྱི་ཐུགས་ཁྱབ་བརྡལ་དུ་གནས་པ་ནི ནམ་མཁའ་ལྟ་བུར་རྒྱ་ 
བསྐྱེད༔ ནམ་མཁའ་ལ་འཆར་མཐའ་མེད་དོ༔ སྟོང་མཐའ་མེད༔ ནུབ་མཐའ་མེད༔ བྱང་མཐའ་ 
མེད༔ ཕྱོགས་མཚམས་ཀྱི་མཐའ་ལས་འདས་པ་ལྟརཿ རིག་པ་རང་བྱུང་གི་མཐའ་ཡང་དེ་བཞིན་ 
ནོ སེམས་ལ་སྤྲོས་རྒྱུ་མེད་པར་གང་ལྟར་བཞག་ཀྱང༔ གསལ་སྟོང་རྩེ་གཅིག་ཏུ་ཡེར་ཡེར་གནས་ 
པ་དང༔ རྩེ་གཅིག་ཏུ་བྱ་བ་དེ་རང་ཡིན་སྙམ་པ་དང༔ དངོས་པོ་གང་ལ་ཡང་མི་ཞེན་པར བློ་ 
གང་ལ་ཡང་མི་གནས་པ༔ སྤྲོས་བྲལ་བྱ་བ་དེ་རང་ཡིན་མོད༔ གཞན་ཅི་ཡོད་སྙམ་པ་དང༔ གང་ 
ལྟར་བྱས་ཀྱང་གཅིག་ཏུ་འདུག་སྙམ་པ་དང སྤང་བྱ་དང་བསྒྲུབ་བྱ་ཡང་མི་འདུག༔ རོ་གཅིག་བྱ་
78

༄༄༅། །ཟབ་གཏེར་ཆོས་ཀྱི་མཛོད་ཁང་།
བ་དེ་ཡིན་མོད༔ གཞན་ཅི་ཡོད་སྙམ་པ་དང༔ བསྒོམ་ཡང་དེ་རང་ཡིན༔ མ་བསྒོམས་ཀྱང་དེ་རང་ 
ཡིན༔ ད་ཉམས་སུ་བླང་རྒྱུ་དང་བསྒོམ་རྒྱུ་ཡེ་མི་འདུག་པས༔ སྒོམ་མེད་བྱ་བ་དེ་རང་ཡིན་སྙམ་ 
པ་དང༔ཆོས་སྐུ་ལས་གཟུགས་སྐུ་རྣམ་གཉིས་འབྱུང་བར་མི་འགྱུར༔ སྣང་བ་སྣ་ཚོགས་སུ་ཤར་བ་ 
དེ༔ མར་མེ་མདངས་གསལ་ལྟ་བུ་ཡིན དབུགས་ཕྱི་ནང་དུ་རྒྱུ་བའི་ཚད་ཀྱིས་འདུན་མ་སྔོན་དུ་ 
འགྲོ་བ་དང མ་བྱས་པར་རྩལ་སྣ་ཚོགས་སུ་ཤར་བ་དང༔ ནམ་མཁའི་ངོ་བོ་ལྟར་མི་འགྱུར་བ་ 
དང༔ གཉིས་སྣང་གི་ཤེས་པ་ཅུང་ཟད་མི་སྐྱེ་བ་དང༔ འདི་རང་ཡིན་སྙམ་པའི་ཉམས་ཚད་ཆེན་ 
པོའམ༔ གསལ་གསལ་བ་དང༔ སིང་སིང་བ་དང༔ ཕྱལ་ཕྱལ་བའམ༔ ལྷན་ལྷན་པའམ༔ ཁྲིལ་ཁྲིལ་ 
བའམ༔ མེར་མེར་བའམ༔ གསལ་ཉམས་ཉི་མ་ལྟ་བུ༔ སྟོང་ཉམས་ནམ་མཁའ་ལྟ་བུ༔ བདེ་ཉམས་ 
རྒྱ་མཚོ་ལྟ་བུ༔ ཉམས་སྣང་རིག་པ་མི་གཅིག་པ་རྒྱ་མཚོའི་གཉེར་མ་ལྟ་བུའམ༔ ནམ་མཁའི་སྤྲིན་ 
ལྟ་བུར་འབྱུང་བ་ནི༔ དངོས་པོའི་གནས་ལུགས་ཉམས་མྱོང་དང་བྲལ་བ་ཡིན་པ་ལ༔ ཁྱོད་གང་ 
མྱོང༔ གང་གིས་མྱོང༔ གང་ལ་དགའ་བར་སེམས༔ ངས་ནི་མྱོང་བ་ཅུང་ཟད་ཀྱང་མེད་ན༔ དེ་ 
བས་ལྷག་པ་ཞིག་ཁྱོད་ཀྱིས་རྙེད་དམ༔ ཁྱོད་ཀྱི་མྱོང་བ་འདི་དུས་གསུམ་གྱི་སངས་རྒྱས་ཀྱིས་ཀྱང་ 
རྙེད་རྙེད་ནི་མི་འདྲ་ལ༔ འདི་ཉམས་སུ་མྱོང་བར་འཛིན་ན་ནི༔ བདུད་སྡིག་ཅན་དུ་རིག་པར་ 
བྱའོ༔ དེ་ཀུན་བྱས་པས་འབྱུང་བ་བཅོས་མའི་ཉམས་སོ༔
ད་དུང་སྐྱེ་འབྲི་འོང༔ རྐྱེན་མི་ཐུབ༔ བཟང་རྟོག་གི་སྤུན་པ་ཡིན༔ རྣམ་རྟོག་གི་རུས་མ་ཆོད་པ་ 
ཡིན༔ ཁོང་ན་ནད་ཡོད་པ་དང་འདྲ༔ ད་རེས་བདེ་ཡང་མི་ཕན༔ ད་དུང་གཏིང་ལ་མ་ཐུག་པས༔ 
འཁྲུལ་པའི་མེ་རོ་ལྡང༔ སྒོམ་ཉམས་ལ་མཆོག་ཏུ་བཟུང་ནས་བློ་འཁྱིལ་ན༔ ཏིང་ངེ་འཛིན་ཕྱོགས་ 
རེ་ལ་ཆགས་པས༔ འདི་ལས་མེད་བསམ་ན་ཏིང་ངེ་འཛིན་གྱི་ཚད་བཟུང༔ རྣམ་རྟོག་གི་རུས་མི་ 
ཆོད༔ ཉམས་སྣང་གི་སྤུན་པ་མི་ཟད༔ མ་རིག་པའི་དྲི་མ་མི་འདག་གོ བསྒོམ་ཉམས་རེ་རེ་ལ་ 
གནས་སྐབས་ཀྱི་ཆགས་པ་རེ་རེ་ཡོད༔ དེ་ཁོ་ན་བདེ་བར་མཐོང་སྟེ དེ་སྒྲིབ་ཤིང་དུ་སོང་བ་ཡིན༔ 
གང་ལ་ཡང་མ་ཆགས་ཤིང༔ མི་འགྱུར་བའི་དོན་དེ་བསྒྲིབས་པས༔ ཆགས་ཤིང་འགྱུར་བའི་གནད་ 
ཀྱིས་འབྲས་བུ་དེ་ཁོ་ན་གོལ་སར་སོང་བ་ཡིན༔ དེ་ཡང་གསལ་བ་ལ་མངོན་པར་ཞེན་ནས་མཆོག་ 
ཏུ་བཟུང་བས༔ གཟུགས་ཁམས་ཀྱི་གནས་མཐོང་ཞིང མི་རྟོག་པ་སྟོང་ཉམས་ལ་མངོན་པར་ཞེན་
79

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ན༔གཟུགས་མེད་ཀྱི་ཁམས་ཀྱི་གནས་མཐོ་ཤོས༔ བདེ་བ་ལ་མངོན་པར་ཞེན་ནས་མཆོག་ཏུ་བཟུང་ 
ན༔འདོད་ཁམས་ཀྱི་གནས་མཐོ་ཤོས་ཐོབ་པ་ལས་མི་འདུག༔ བླ་ན་མེད་པའི་བྱང་ཆུབ་རྫོགས་པ་ 
ཆེན་པོ་མཆོག་གི་དངོས་གྲུབ་མི་ཐོབ་གསུངས༔ ཡང་ཆོས་རྒྱལ་ཆེན་པོས་ཞུས་པ༔ ཨོ་རྒྱན་རིན་པོ་ 
ཆེ༔ དེ་ལས་མཐོ་བ་ནཿ སྐྱེ་མེད་ཐོབ་པའི་དོན་གང་ཡིན༔ ཞེས་ཞུས་པས༔ ཨོ་རྒྱན་གྱིས་གསུངས་ 
པ གོལ་ས་དེ་རྣམས་ཆོད་ནས་སྐྱེ་མེད་ཀྱི་འབྲས་བུ་ཐོབ་པའི་དོན་ནི རང་གིས་འབད་ནས་བྱས་ 
པའི་དོན་ཐམས་ཅད་ནི་འབད་པ་མེད་པ་འདི་ཉིད་ཡིན་གསུངས༔ རྒྱལ་སྲས་ཆེན་པོ་གནས་སྐབས་ 
ཉམས་ཀྱི་བློ་སྣང་ལ་མཆོག་ཏུ་མ་ཞེན་ཅིག༔ འཁྲུལ་སྣང་སེམས་ལ་མ་ལྟ་ཞིག༔ བྱ་བ་ལ་ཞེ་འདོད་ 
མ་བྱེད་ཅིག རྟོགས་པ་ལ་ཉམ་ང་མ་བྱེད་ཅིག༔ ཤེས་པ་ཅི་དགའ་ཉིད་ལ་ཐོངས་ཤིག༔ སེམས་ 
ཉིད་ནམ་མཁའི་དཀྱིལ་ལྟར་ཞོག་ལ༔ གསལ་བ་ལ་མངོན་པར་མ་ཞེན་པར༔ གསལ་འཛིན་རང་ 
གི་ངོ་བོ་ལ་ལྟོས་ཤིག མི་རྟོག་པ་རྟོག་ཉམས་ལ་མངོན་པར་ཞེན་ན༔ རྟོག་ཉམས་ཀྱི་རྩ་བར་ལྟོས་ 
ཤིག༔ བདེ་བ་ལ་མངོན་པར་ཞེན་ན༔ བདེ་འཛིན་གྱི་མཁན་པོར་ལྟོས་ཤིགཿ དེ་ལྟར་ཉམས་སུ་ 
བླངས་པས༔ ཉམས་སྔ་མ་སྐྱེས་པ་དེ་བློ་ཡི་སྤུན་པར་སྨྱུག་ཟད་ནས་སོང་སྟེ༔ ཐ་མལ་གྱི་ཤེས་པ་ 
སྐྱོན་དང་ཡོན་ཏན་གང་གིས་ཀྱང་མི་སྒྲིབ་པ་གཅིག་ཏུ་རྟོགས༔ དེ་ལ་བསྒོམ་རྒྱུ་དང་འཁྲུལ་རྒྱུ་གཉིས་ 
རྩ་བ་དང་བྲལཿ༔ བསྒོམ་པས་ཅི་ཡང་སྐྱེ་རྒྱུ་མེད་པ༔ མ་བསྒོམས་ཀྱང་གར་ཡང་འཁྲུལ་རྒྱུ་མེད་ 
པར་རྟོགསཿ ཐ་མལ་གྱི་ཤེས་པ་སྐྱོན་དང་བྲལ་བ་གཅེར་བུ་ལྷང་ངེ་བ་གཅིག་ཏུ་རྟོགས༔ ཨ་ཆ་ལེ༔ 
རྗེན་ཁྲེས་སེ འཁོར་འདས་ཀྱི་ཆོས་ཐམས་ཅད་བྱིས་པའི་རྩེད་མོ་བཞིན་དུ་རྟོགས་པ་དང༔ ཡེ་
གནས་ཀྱི་གནས་ལུགས་འདུས་མ་བྱས་ཆོས་ཉིད་ཀྱི་སྐུ་བྱ་བ་དེ༔ བསྒོམ་རྒྱུ་དང་འཁྲུལ་རྒྱུ་གཉིས་ 
ཀ་མེད་པར་གསེར་ལྟ་བུར་ལྷང་ངེ་བ་དེ་རང་ཡིན་ནོ
ད་འདོད་པས་མ་སྒྲིབས་ཤིག འདོད་པ་གཅིག་གིས་མི་འདོད་པའི་གནས་སུ་སྐྱེལ་ལོ༔ བསྒོམ་ 
མ་མྱོང་དང་འབྲལ་མ་མྱོང མ་བསྒོམས་དོན་དང་བྲལ་བ་དེ་བསྐྱངས་པས༔ མཆོག་ཐུན་མོང་གི་ 
དངོས་གྲུབ་ཐོབ་ཟིན་ཏེ དེ་ལྟར་མི་ནུས་པ་ཁྱོད་ལས་ཞན་པ་མེད༔ ཅེས་གསུངས་པ་དང༔ རྒྱལ་ 
པོའི་ཞལ་ནས༔ ང་ལས་ཞན་པ་མེད་ན༔ དམ་ཚིག་ལ་སོགས་པ་ལ་གནོང་འགྱོད་མི་འདའ་ཞུས་ 
པས༔ ཨོ་རྒྱན་གྱི་ཞལ་ནས༔ རྒྱལ་སྲས་མ་དགའ་འམ་ཞེས་གསུངས་པ་དང༔ ཅུང་ཟད་མ་དགའ་
80

༄༅། །ཟབ་གཏེར་ཆོས་ཀྱི་མཛོད་ཁང་།
ཞུས་པས༔ འོ་ན་མ་དགའ་ན་རེ་བ་ཡོད་པ་ཡིན༔ དགའ་བ་ཡོད་ན་དོགས་པ་ཡོད་པ་ཡིནཿ རེ་ 
དོགས་ཡོད་ན་གཉིས་འཛིན་ཡོད་པས༔ བདེ་བ་ཆེན་པོ་གཉིས་མེད་ཀྱི་ཡེ་ཤེས་དྲི་མ་དང་བྲལ་ 
བའི་འབྲས་བུར་བར་དུ་བཅད་དེ༔ དེ་ལ་སྐྱོན་ཡོན་དུ་མ་ལྟ་བར གཉིས་མེད་ཀྱི་བརྟུལ་ཞུགས་ 
ཀྱིས་གང་ལ་ཡང་གཏད་མེད་དུ་ཞོག་ཅིག༔ དེ་ལྟར་བསྐྱངས་པས་ལེགས་པ་དང་ཉེས་པའི་ཤེས་པ་ 
ཅུང་ཟད་ཀྱང་མི་སྐྱེ་གར་སོང་ནའང་སོང ཇི་ལྟར་འདུག་ནའང་འདུག༔ དཔེར་ན་བྱར་མེད་ངང་ 
དུ་གནས་པར་འགྱུར༔ ནམ་མཁའ་ལ་བྱ་འཕུར་བའི་རྗེས་བཞིན་དུ་སོང་ནས༔ རྩོལ་སྒྲུབ་ཀྱི་ཁྱེར་ 
སོ་དང་བྲལ་ནས༔ ཆོས་དབྱིངས་ཀྱི་བདེ་ཆེན་ལོན་པར་འགྱུར་རོ༔ རྒྱལ་པོ་གསང་སྔགས་ཀྱི་ཆོས་ 
ལ་དེ་ལྟར་ཉམས་སུ་ལོངས་ཤིག༔ དེ་ལྟ་བུའི་བརྟན་པ་མ་ཐོབ་ཀྱི་བར་དུ༔ སྤྱོད་པ་སྡེ་སྣོད་ལྟར་ 
གྱིས་ཤིག༔ བསྒོམ་པ་གསང་སྔགས་ལྟར་གྱིས་ཤིག༔ ལྟ་བ་རྫོགས་ཆེན་ལྟར་གྱིས་ཤིག སེམས་ཉིད་ 
ནོར་བུ་ལྟར་གྱིས་ཤིག༔ སྐལ་ལྡན་གྱི་སློབ་མ་མང་དུ་བརྟེན་ཅིག༔ འདོད་པ་མེད་ཀྱང་བླ་མ་དང་ 
མཁའ་འགྲོར་རྟག་ཏུ་མཆོད་ཅིག༔ སྣང་སྲིད་ཀྱི་ཆོས་ཐམས་ཅད་སྒྱུ་མ་ལྟར་རྟོགས་ལ༔ སེམས་ 
ཉིད་ལ་སྐྱེ་ཤི་མེད་པར་ཟུངས་ཤིགཿ རྒྱལ་སྲས་མུ་ཏིག་བཙན་པོ་གྲོལ་བར་བྱེད་པའི་དོན་དུ༔ བདག་ 
པདྨ་འབྱུང་གནས་ཀྱིས༔ བླ་མའི་དམར་ཁྲིད་དོན་གྱི་སྙིང་པོ་འདི་གསུངས་པ་རྫོགས་སོ༔ ལས་ 
ཅན་སྙིང་གི་བུ་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གཏད་རྒྱ༔ 
བཀའ་རྒྱ གསང་རྒྱ༔ པདྨ་ངའི་ལས་དང་སྨོན་ལམ་འགྲུབ་པར་ཤོག༔ མཏྲཿཧྱཕ༔ བྷཐམན།ཐ
སྤྲུལ་སྐུ་པདྨ་གླིང་པས་ལྷོ་བྲག་སྨན་མདོ་ནས་གདན་དྲངས་པའོ
81

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨ༔ བླ་མ་ནོར་བུ་རྒྱ་མཚོ་ལས༔ གསང་བའི་འཁྲུལ་འཁོར་བཞུགས་སོ
ཨཿ ཀཿཀཊཊ17vལ།8 རིག་འཛིན་པདྨའི་སྐུ་ལ་ཕྱག་འཚལ་ལོ༔ བླ་མ་ནོར་བུ་རྒྱ་མཚོ་ལསཿ 
བདག་འདྲ་པདྨ་འབྱུང་གནས་ཀྱིསཿ མ་འོངས་སྐལ་ལྡན་རྣམས་ཀྱི་དོནཿ གསང་བའི་འཁྲུལ་ 
འཁོར་ཉེར་ལྔ་བཀོད༔ རིན་ཆེན་ས་ལ་གཏེར་དུ་སྦས༔ སྙིང་གི་བུ་དང་འཕྲད་པར་ཤོག༔ ས་མ་ཡ༔ 
རྒྱ་རྒྱ་རྒྱ༔ དང་པོ་བསྐྱེད་རིམ་ངང་གནས་ཤིང༔ རླུང་རོ་ལན་གསུམ་གཡས་གཡོན་འབུད༔ ལག་ 
མཐིལ་འཕུར་ཞིང་སྐུ་མཉེ་བྱ༔ རྩ་མདུད་འཕུར་སྲུབ་ཉ་བཞི་བསྒྲིམ༔ རྐང་པ་མཐིལ་སྤྲད་ཤད་ 
སར་ལྟེམ༔ ལག་གཉིས་ཁུ་ཚུར་ཐུགས་ཀར་བསྣོལ༔ མིག་གཉིས་ཧྲིལ་ཞིང་དལ་བུས་དྲང་༔ གཉིས་ 
པ་ལངས་ནས་རྐང་སོར་གཟུང༔ ལག་གཉིས་ཁུ་ཚུར་བརླ་རྟིང་དབབ༔ ཧྲིག་གིས་ཡར་དྲངས་ཀ་ 
ཞེས་དབབ༔ གསུམ་པ་རྐང་མཐིལ་ཤད་རྩེ་སྤྲད༔ རྡོ་རྗེ་ཁུ་ཚུར་བརླ་ཟུར་གཟུགས༔ དཔུང་མགོ་ 
ཡར་འཐེན་མར་ལ་ལྡིབ༔ བཞི་པ་ལངས་ལ་རྐང་མཐེབ་གཉིས༔ ལག་མགོ་སྤྲད་བཟུང་རེ་མོས་ 
འཕུར༔ འོག་རླུང་དྲངས་ཤིང་གཡས་གཡོན་གཅུ༔ ལྔ་པ་སྐྱིལ་ཀྲུང་ལག་སོར་བསྐྱངས༔ གཡས་ 
གཡོན་ཕྱོགས་གཉིས་རེ་མོས་འཐེན༔ རླུང་འབུད་ལུས་སྤྲུག་དུས་གཅིག་བྱ༔ དྲུག་པ་སྐྱིལ་ཀྲུང་ལག་ 
མཐིལ་གཉིས༔ པུས་གོང་བཀབ་ལ་པུས་གོང་འཐེན༔ མགོ་བོ་གཡས་གཡོན་མདུན་རྒྱབ་བསྒྲིལ༔ 
བདུན་པ་སྐྱིལ་ཀྲུང་ལག་སོར་བསྣོལ༔ ཕྱི་རུ་བརྐྱངས་ཤིང་བྲང་ལ་བརྡབ༔ བརྒྱད་པ་སྐྱིལ་ཀྲུང་ཁུ་ 
ཚུར་གཉིས༔ རྟིང་པར་བརྡེག་ལ་གཡས་གཡོན་གཅུན༔ དགུ་པ་སྐྱིལ་ཀྲུང་ལག་པ་གཉིས༔ ཕྱོགས་ 
གཉིས་རེ་མོས་གཞུ་འཐེན་བྱ༔ བཅུ་པ་ཁུ་ཚུར་འཕོངས་སྟེང་བརྡབ༔ མདུན་རྒྱབ་གཉིས་ལ་རེས་ 
མོས་གཅུན༔ བཅུ་གཅིག་སྐྱིལ་ཀྲུང་ལག་པུས་བརྡབ༔ དཔུང་མགོ་ཕྱི་ནང་རེ་མོས་བསྐོར༔ བཅུ་ 
གཉིས་རྒྱབ་མདུན་གཡས་གཡོན་བསྐོར༔ གཡས་གཡོན་མདུན་རྒྱབ་དགྱེ་རྒུར་བྱ༔ བཅུ་གསུམ་ 
པུས་མགོ་ལག་མཐིལ་བཀབ༔ དཔུང་མགོ་ཕྱི་ནང་རེས་མོས་གཅུན༔ བཅུ་བཞི་ཕོ་བ་གཡས་གཡོན་ 
བསྐོར༔ དེ་རྗེས་རྡོ་རྗེ་སྐྱིལ་ཀྲུང་བརྡབ༔ བཅོ་ལྔ་ཁ་མིག་སྣ་རྣ་བ༔ སོར་བཅུས་བསྡམས་ཤིང་རླུང་ 
གིས་འབུད༔ རླུང་དང་སྦྲགས་ཏེ་ལུས་སྤྲུག་བྱ༔ བཅུ་དྲུག་རྐང་མཐིལ་ལག་གིས་གཟུང༔ འཕོངས་
82

༄༅། །ཟབ་གཏེར་ཆོས་ཀྱི་མཛོད་ཁང་།
དང་རྐང་པ་རེ་མོས་བརྡབ༔ བཅུ་བདུན་རོ་རྐྱང་མཐེབ་མཛུབ་ཀྱིས གཏེམས་ཏེ་རྡོ་རྗེ་རྦ་རླབས་ 
བྱ བཅོ་བརྒྱད་ཡན་ལག་སོར་མོ་སྤྲུག༔ ཧ་གསུམ་བརྗོད་ལ་ལུས་སྤྲུག་བྱ༔ བཅུ་དགུ་ལངས་ནས་ 
ལག་གཉིས་བརྒྱངས མདུན་ནས་རྒྱབ་མདུན་ལན་གསུམ་འགྱེད༔ ཉི་ཤུ་བསྡད་ལ་རྐང་པ་གཉིསཿ 
གཡས་གཡོན་རེས་མོས་དུས་གཅིག་བརྐྱང༔ ཉེར་གཅིག་ལངས་ཏེ་རྐང་པ་གཉིས༔ མདུན་རྒྱབ་ 
གཉིས་ལ་རེ་མོས་སྤྲུགཿ ཉེར་གཉིས་ལངས་ནས་གནམ་ལ་འཕར༔ མར་ཕབ་འཕོངས་གཉིས་རྟིང་ 
པར་བརྡབ༔ ཉེར་གསུམ་མཐེབ་བརྡབ་གཉིས་ཆང་པར་སྒྲིལ རྒྱབ་མདུན་གཉིས་ནི་བསྒྲིལ་བར་ 
བྱ༔ ཉེར་བཞི་གན་རྐྱལ་ཉལ་བྱས་ལ༔ གནམ་ལ་འཕར་ཞིང་ས་ལ་བརྡབ༔ ཉེར་ལྔ་རྡོ་རྗེ་སྐྱིལ་ཀྲུང་ 
ངང་གནས་ནས༔ མི་དམིགས་རྫོགས་རིམ་ངང་ལ་བཞག༔ དེ་ལྟར་ལུས་སྦྱོང་ཉེར་ལྔ་ཡིས༔ རྩ་ཡི་ 
མདུད་གྲོལ་ལུས་འབྱོངས་ཏེ༔ གཏུམ་མོའི་ཉམས་ལེན་བྱེད་དུས་དང ཡི་དམ་བསྙེན་སྒྲུབ་བཟླས་ 
བརྗོད་བྱེད་པ་དང༔ གནས་ལུགས་ངང་ལ་གནས་དུས་འདིར༔ གསང་བའི་འཁྲུལ་འཁོར་འདི་ 
ཉིད་ཤིས༔ ལས་ལྡན་ཉམས་ལེན་བྱེད་པའི་ཕྱིར༔ བདག་འདྲ་པདྨ་འབྱུང་གནས་ཀྱིས ཡི་གེར་ 
བྲིས་ནས་གཏེར་དུ་སྦས༔ ད་ལྟའི་ལྷ་ལྕམ་པདྨ་གསལཿ མ་འོངས་དུས་སུ་ང་ཡི་བུ༔ ཚིག་རྩུབ་རྟ་ 
སྐད་ཆོ་ལེ་སྨྲ༔ ཆོས་དང་ཆོས་མིན་སྣ་ཚོགས་བྱེད༔ སྣང་བ་འུར་ཞིང་འདོད་བློ་ཞིག༔ པདྨའི་མིང་ 
ཅན་བརྟུལ་ཞུགས་ཅན༔ སྐྱེས་བུ་དེ་དང་འདི་འཕྲད་ཤོགཿ༔ ས་མ་ཡ༔ རྒྱ་རྒྱ་རྒྱ མ╗པེ༔ 
གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ དམ་རྒྱ༔ བཀའ་རྒྱ༔ གསང་རྒྱ
83

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨ༔ བླ་མ་ནོར་བུ་རྒྱ་མཚོ་ལས༔ བོགས་འདོན་གེགས་སེལ་གྱི་གདམས་པ་
ཞུས་ལན་ཐུགས་ཀྱི་མེ་ལོང་བཞུགས་སོ༔
ཨཿ །sཀ།།མཐ[མོ༄ རིག་འཛིན་པདྨའི་སྐུ་ལ་ཕྱག་འཚ་ལ་ལོ༔ བོགས་འདོན་ 
གསལ་བའི་སྒྲོན་མེ་འདི༔ ཟབ་ལུང་གངས་ཀྱི་ར་བ་རུ༔ སློབ་དཔོན་པདྨ་འབྱུང་གནས་ལ༔ རྒྱལ་ 
སྲས་མུ་ཏིག་བཙན་པོ་ཡིས༔ གསེར་གཡུའི་མཎྜལ་ཕུལ་ནས་ཞུས༔ བདག་གི་བླ་མ་འགྲོ་བའི་མགོན༔ 
འགྱུར་འགག་མེད་པ་ཆོས་ཀྱི་རྗེ སྨྲ་བསམ་བརྗོད་མེད་ངང་གནས་ཀྱང༔ བདག་ལ་ཐུགས་ 
དགོངས་གསུང་འབྱོན་འཚལ༔ བདག་ནི་མ་རིག་འཁོར་བའི་དབུསཿ ཉོན་མོངས་འཁོར་བའི་ 
མཚོ་ནང་ན༔ བྱིང་བ་སྐྱབས་མེད་བདག་ལ་ནི༔ བོགས་འདོན་གདམས་པ་བསྟན་དུ་གསོལ༔ ཞེས་ 
ཞུས་པས༔ སློབ་དཔོན་གྱིས་གསུངས་པ༔ བདག་གི་སྙིང་བུ་མུ་ཏིག་བཙན༔ ཨ་ཏི་རྫོགས་ཆེན་ 
ཉམས་བླངས་ནཿ བོགས་འདོན་གདམས་པ་འདི་ལྟར་རོ༔ དང་པོ་ལས་དང་སྨོན་ལམ་གྱིས༔ 
མཚམས་ལ་མ་སྦྱར་འགྲོ་བ་ཀུན༔ ཐེག་ཆེན་གསང་སྔགས་འཕྲད་མི་འགྱུར ལས་དང་ཉོན་མོངས་ 
ཆུ་བོ་ཡིས༔ གཡེང་ཞིང་འཁོར་བའི་འདམ་དུ་བྱིང༔ ཕྱི་མའི་བྱ་བ་མི་བསམ་ཞིང༔ ཚེ་འདིའི་བྱ་ 
བ་ནོར་རྫས་གསོགཿ༔ འཁོར་དང་འདུ་བྱེད་དབང་དུ་བཏང ཡུན་དུ་འཛིན་ཞིང་འདོར་མ་ཕོད༔ 
ཚེ་འདིའི་ཆེད་དུ་བསམ་པའི་སྨྱོན་པ་རྣམས༔ ཐར་པའི་སྐམ་སར་ཐོན་པའི་དུས་མེད་བསམ༔ སངས་ 
རྒྱས་ཐོབ་ནས་སེམས་ཅན་དོན་བྱེད་ན ཐེག་ཆེན་ཆོས་ལ་རབ་ཏུ་བློ་སྦྱངས་ནས༔ ཐར་པར་འཛེག་ 
པའི་གསང་སྔགས་བཀའ་ཆེ་བས༔ ཐབས་དང་ཤེས་རབ་བརྩོན་འགྲུས་ཆེར་བསྐྱེད་ཅིང༔ མྱུར་དུ་ 
སངས་རྒྱས་འཐོབ་པར་བྱེད་པ་དེ ཟབ་མོའི་ཆོས་ལ་ཡིད་ཆེས་བྱས་པས་འབྱུང༔ ཞེས་གསུངས་ 
སོ ཡང་རྒྱལ་སྲས་ཀྱིས་ཞུས་པཿ སློབ་དཔོན་ཆེན་པོ་ལགས༔ གསང་སྔགས་ཟབ་མོའི་དོན་འཚོལ་ 
ན༔ སློབ་དཔོན་ཅི་འདྲ་བཙལ་ན་འོང༔ ཞེས་ཞུས་པས༔ ཨོ་རྒྱན་གྱིས་གསུངས་པ༔ རྒྱལ་སྲས་ཉོན་ 
ཅིག་མུ་ཏིག་བཙད༔ གསང་སྔགས་ཟབ་མོའི་དོན་འཚོལ་ན༔ སློབ་དཔོན་ལུང་དང་མན་ངག་ 
མཁས་ལ་བསྟེན༔ སྒོམ་དང་སྒྲུབ་པའི་ཉམས་རྟོགས་ཡོད་པ་དང ལྟ་བ་ཡངས་ཤིང་སྤྱོད་པ་ཞིབ་
84

༄༅། །ཟབ་གཏེར་ཆོས་ཀྱི་མཛོད་ཁང་།
པ་དང༔ ཕྱི་ནང་གསང་བའི་ལག་ལེན་མཁས་པ་དང༔ དབང་དང་གདམས་པ་ཐབས་ ཀྱིས་སྤེལ་
ཤེས་པ༔ དེ་འདྲའི་སློབ་དཔོན་རབ་ཏུ་བསྟེན་ནས་ཀྱང རྗེས་སུ་འབྲང་ཞིང་དཔེ་ལུང་མན་ངག་ 
ཞུས ཤིན་ཏུ་ཡིད་འཐད་ནོར་གྱི་དབྱིག་རྣམས་ནི༔ གསེར་དངུལ་ཟངས་ལྕགས་རྟ་དང་གླང་ཆེན་ 
གྱི རྫས་དང་ཡོ་བྱད་མ་ལུས་ཐམས་ཅད་དང༔ ལུས་དང་སྲོག་ཀྱང་སློབ་དཔོན་མཉེས་ཕྱིར་ 
འབུལ༔ དེ་ལྟར་མ་ཡིན་ཐེ་ཚོམ་དང ཟོལ་ཟོག་སླ་ཆོས་མི་བྱའོ༔ ཞེས་གསུངས་པ་དང༔ ཡང་ 
ཆོས་རྒྱལ་གྱིས་ཞུས་པཿ གསང་སྔགས་ཉམས་སུ་བླང་བ་ལ༔ མཛད་སྤྱོད་ཇི་ལྟར་བྱེད༔ ཅེས་ཞུས་ 
པསཿ སློབ་དཔོན་གྱིས་གསུངས་པ༔ ཉོན་ཅིག་རྒྱལ་སྲས་མུ་ཏིག་བཙད༔ གསང་སྔགས་ཟབ་མོ་ 
ཉམས་སུ་བླང་བ་ལ༔ རྣལ་འབྱོར་མཛད་སྤྱོད་འདི་ལ་འབད་པར་བྱ༔ ཁྱོ་དང་ཆུང་མ་བུ་དང་བུ་ 
མོ་དང༔ གཉེན་བཤེས་འཁོར་དང་ཡུལ་གཞིས་འབྲེལ་ཐག་ཆོད་༔ བླ་མ་སློབ་དཔོན་བསྟེན་ཅིང་ 
གདམས་པ་ཞུས༔ སྒྲུབ་པའི་མཐུན་རྐྱེན་མི་ཕོངས་འཛོམ་པར་བསགས༔ རི་ཁྲོད་དབེན་པའི་ 
གནས་ལ་དགོན་པར་བཟུང༔ ཞེས་གསུངས་སོ༔ ཡང་ལྷ་སྲས་ཀྱིས་ཞུས་པཿ སློབ་དཔོན་ཆེན་པོ་ 
ལགས༔ དགོན་པར་སྡོད་ན་ཇི་ལྟར་སྡོདཿ ཅེས་ཞུས་པས༔ སློབ་དཔོན་གྱིས་གསུངས་པ༔ ཉོན་ 
ཅིག་ལྷ་སྲས་མུ་ཏིག་བཙད་༔ དགོན་པ་འཛིན་ན་དབེན་པའི་གནས་ལ་ནི༔ འདོད་པ་ཁེངས་གྲགས་ 
ཡུལ་གྲོང་མོད་པའི་ས དགོན་པ་གཟུང་བའི་གནས་དེ་མ་ཡིན་པར༔ ཤིན་ཏུ་འདོད་པའི་དགོན་ 
པ་དེ་ཉིད་ནི༔ ཚ་གྲང་སྙོམས་ཤིང་རྣམ་གཡེང་འཁྲུལ་པ་མེད༴ བཀྲ་ཤིས་ཆུ་བཟང་བསིལ་དྲོད་ 
སྙོམས་པ་དང༔ བྱིན་ཆགས་དངས་སྤྲོ་བར་ཆད་མེད་པའི་གནས༔ གཅན་གཟན་གདུག་པའི་ 
གནོད་པ་མི་འབྱུང་བསྟེནཿ༔ ཞེས་གསུངས་སོ
ཡང་ལྷ་སྲས་ཀྱིས་ཞུས་པ༔ སློབ་དཔོན་ལགས༔ དེ་ལྟ་བུའི་གནས་དགོན་ལ་སྡོད་ན༔ བསོད་ནམས་ 
བསག་པའི་ཐབས་ནི་ཇི་ལྟར་བྱ༔ ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་ 
མུ་ཏིག་བཙན༔ བསོད་ནམས་བསག་པའི་ཐབས་ནི་འདི་ལྟར་བྱ༔ སཱཙྪ་བཏབ་ཅིང་ཆབ་གཏོར་ 
རྒྱུན་དུ་གཏོང༔ བཀའ་མང་བསྒྲག་ཅིང་སེམས་བསྐྱེད་སྡོམ་པ་བཟུང༔ སྐྱབས་སུ་འགྲོ་ཞིང་གསོལ་ 
བ་ཡང་ཡང་བཏབ༔ ཕྱི་ནང་མཚམས་བཅད་འགྲོ་འོང་འགྲུལ་མི་བྱ༔ རང་སེམས་ཆོས་པའི་བླ་མ་ 
མ་ཡིན་པཿ ཀུན་གྱིས་ཉོན་མོངས་སྐྱེད་པའི་རྒྱུ་ཡིན་པས༔ གཡོག་ཀྱང་ཕར་ཚད་བཞག་ཅིང་
85

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཅིག་པུར་སྡོདཿ སྒོམ་འདོད་གྲོགས་ལ་དགའ་བ་རྣམ་གཡེང་རྒྱུ རབ་ནི་གངས་ཀྱི་སེང་གེ་ལྟ་ 
བུར་སྡོདཿ འབྲིང་ནི་བྲག་གི་གླ་བ་ལྟར་གཞན་མི་འཕྲད༔ ཐ་མ་ལུག་ཁྱུ་རི་སོང་བཞིན་གྲོང་ལས་ 
དཔགཿ༔ དེ་དུས་རླུང་བཟུང་ཁ་ཟས་གནད་དང་བསྟུན༔ ངལ་དུབ་མི་མང་ཀུན་རྣམས་སྤང་བར་བྱ 
དེ་རྣམས་དགོན་པར་གནས་པའི་མཛད་སྤྱོད་ཡིན༔ ཞེས་གསུངས་སོ༔ ཡང་ལྷ་སྲས་ཀྱིས་ཞུས་པཿ 
དང་པོ་ཐེག་ཆེན་གང་ཟག་གང་གིས་སྒོམ༔ ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ 
ཅིག་ལྷ་སྲས་མུ་ཏིག་བཙདཿ ཨ་ཏི་རྫོགས་ཆེན་སྒོམ་པའི་གདམས་ངག་ནི རྒྱུད་ལྡན་གཏོང་ཕོད་ 
ཆེ་ལ་དད་གུས་ལྡན༔ རྣམ་གཡེང་མེད་ཅིང་ཡིན་ལུགས་དོན་ལ་འདྲིལ༔ ཤེས་རབ་ཆེ་ཞིང་རྨོངས་ 
པའི་དྲི་མ་བྲལ༔ སྡིག་ལ་འཛེམ་ཞིང་དགེ་ལ་སྤྱོད་པ་དང༔ ཚིག་གི་རྗེས་སུ་མི་འབྲང་དོན་ལ་ 
གནས༔ དོན་དེ་རྣམས་དང་ལྡན་པའི་གང་ཟག་ནི༔ ཐེག་ཆེན་གསང་སྔགས་སྒོམ་པའི་རིགས་ཅན་ 
ནོ༔ དེ་རྣམས་མི་ལྡན་རིགས་ཅན་སྣོད་མེད་རྒྱུ༔ མན་ངག་ཟབ་མོ་བྱིན་ཡང་བཅུད་ཉམས་འགྱུརཿ 
སྒྲོ་སྐུར་བཏབ་པས་སྦྱིན་པར་མི་བྱའོ༔ ཞེས་གསུངས་པ་དང༔ ཡང་ལྷ་སྲས་ཀྱིས་ཞུས་པ༔ སྒོམ་ 
པའི་དུས་སེམས་གཞག་པའི་ཐབས་གང་ལགས༔ ཞེས་ཞུས་པསཿ
སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙན༴ རང་སེམས་མཉམ་པར་བཞག་ 
ན་འདི་ལྟར་རོ༔ རས་བལ་འབོལ་དང་མཉེན་འབོལ་དབུ་སྔས་བྱ རང་ལུས་ཁྲུས་དང་བསངས་ 
ཀྱིས་གཙང་བྱེད་ཅིང༔ སྒྲུབ་ལ་སྡོད་དུས་ཁ་ལག་མི་བཀྲུ་ཞིང༔ ལུས་ནི་རྣམ་སྣང་ཆོས་བདུན་སྐྱིལ་ 
ཀྲུང་སྡོདཿ༔ ཚད་མེད་བཞི་ཡི་སྙིང་རྗེ་རབ་བླངས་ཤིང༔ ཅི་ཡང་དགོས་མེད་སེམས་ཀྱིས་བླངས་ 
བྱས་ནསཿ དབུགས་ནི་ཚུར་རྒྱུ་སྣ་བུག་ནང་ནས་བཏང༔ དེ་ཡང་དང་པོ་མཚོན་པའི་དཔེ་སྒྲོམ་ 
བསྟན༔ དཔེར་ན་ཟླ་བ་སྐྱོན་གྱིས་མ་གོས་ཉ་གང་བཞིན༔ མཐར་ཐུག་འབར་འབུར་སྐྱོན་གྱིས་མ་ 
གོས་པ༔ གསལ་ལ་རྟོག་པ་མེད་པ་མཚོན་པའི་དཔེ༔ དེ་ལ་བརྟེན་ནས་སེམས་ཀྱི་དཔེ་བཞག་པ༔ 
དེ་དང་འདྲ་བའི་བྱང་ཆུབ་སེམས་ཉིད་ནི༔ སྐྱོན་གྱིས་མ་གོས་ཡེ་ནས་རང་ཤར་བ༔ མ་བཅོས་ལྷུན་ 
གྲུབ་སྤྲོས་བྲལ་ངང་གནས་ཤིང༔ གཉིས་འཛིན་དྲི་མས་མ་གོས་ལྷན་ནེ་པཿ ཡེ་ནས་རང་བྱུང་སེམས་ 
ཉིད་རྫོགས་པ་ཆེ༔ མཐའ་ཉིད་ཀུན་དང་བྲལ་བའི་ཡེ་ཤེས་དེ གསལ་ལ་རྟོག་པ་མེད་པ་ནམ་ 
མཁའི་ངངཿ རང་རྩལ་རིག་པའི་ཡེ་ཤེས་ཆེན་པོའམ༔ རང་གི་རྒྱུད་ལ་བཞག་ཅིང་ཉམས་བླངས་
86

༄༅། །ཟབ་གཏེར་ཆོས་ཀྱི་མཛོད་ཁང་།
ནཿ སེམས་ཉིད་རང་རྩལ་འགག་མེད་འཆར་བ་དེ༔ སྔར་གྱི་རྟོག་པའི་རྗེས་སུ་མི་འབྲང་ཞིང༔ མ་ 
འོངས་རྟོག་པའི་སྔོན་ནི་མི་བསུ་ཞིང ད་ལྟར་ཤེས་པ་དེ་ཡང་རང་སར་བཞག༔ མ་བཅོས་བཞག་ 
པ་ཁོ་ན་བསྒོམ་པ་ཡིན༔ རང་ལུས་བཅོས་ན་ཚོར་བ་དྲག་ཏུ་སྐྱེ མ་བཅོས་བཞག་ན་རེག་བྱ་བག་ 
ལ་ཉལ༔ ངག་འདི་བཅོས་ན་དབུགས་ཀྱི་རྒྱུ་བ་མང མ་བཅོས་བཞག་ན་འདུ་བྱེད་བག་ལ་ཉལ་ 
ཡིད་འདི་བཅོས་ན་རྣམ་རྟོག་སྒོ་མི་འགག༔ མ་བཅོས་བཞག་ན་རྟོག་པ་བག་ལ་ཉལ༔ གང་ཡང་མ་ 
བཅོས་བསྒོམ་པའི་མཆོག་ཡིན་གསུངས༔ ཡང་ལྷ་སྲས་ཀྱིས་ཞུས་པཿ སློབ་དཔོན་ཆེན་པོ་ལགསཿ 
སེམས་ལ་གཞག་ཐབས་དུ་ཡོད་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ 
ཏིག་བཙད༔ སེམས་ལ་གཞག་ཐབས་བཅུ་གཅིག་སྟེ༔ ནམ་མཁའ་སྤྲིན་བཞིན་རང་གྲོལ་བཞག༔ 
བྲམ་ཟེས་སྐུད་པ་འཁལ་བ་ཇི་བཞིན་དུ༔ རང་གི་སེམས་ཉིད་མི་སྒྲིམ་ཀློད་ལ་བཞགཿ མཁས་པ་ 
བ་གླང་འཚོ་བ་ཇི་བཞིན་དུཿ༔ ཤེས་པ་མ་བསྐྱེད་རང་སར་ལྷོད་ལ་བཞག༔ གླང་པོ་ཆེ་ནི་སྨྱོན་པ་ཇི་ 
བཞིན་དུ༔ འཛིན་རྟོག་མེད་པར་གར་དགའ་ཡན་པར་བཞག༔ ནགས་ལ་མེ་མཆེད་པ་ཡི་མེ་ལྕེ་ 
བཞིན༔ སྣང་བ་དེ་ཡང་ཐུག་ཕྲད་ཡལ་སར་བཞག༔ སེམས་གསལ་དུ་རེ་བའི་ཤེས་པ་མི་བཅོས་ 
བཞགཿ འཛིན་མེད་རང་གྲོལ་གང་ཡང་དམིགས་མེད་བཞག༔ བྱིང་ན་སེམས་ཉིད་རང་གསལ་ 
ངང་ལ་བཞག༔ རྒོད་ན་སེམས་ཉིད་སྤྲོས་བྲལ་ངང་ལ་བཞག༔ རྩོལ་བས་མ་ཞུགས་རང་སར་བཞགཿག
གང་ཡང་བཏང་སྙོམས་སྤང་བླང་མེད་པར་བཞག ཅེས་གསུངས་སོ
ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ སེམས་དོན་ཐོག་ཏུ་གནས་སུ་མི་སྡོད་ 
ན༔ འགྱུར་མེད་གནད་གང་ལགས་ཞེས་ཞུས་པས༔ སློབ་དཔོན་གྱིས་གསུངས་པཿ ཉོན་ཅིག་ལྷ་ 
སྲས་མུ་ཏིག་བཙནཿ སེམས་དོན་ཐོག་ཏུ་གནས་སུ་མི་སྡོད་ན༔ སེམས་འགྲོ་སར་བཏང་བ་དེ་ལ་ 
གསུམ་ཡིན་ཏེ༔ མཚོ་སྟེང་འཕུར་བའི་བྱ་རྒོད་ཇི་བཞིན་དུཿ སེམས་ཉིད་ཡན་པར་གར་དགའ་ 
བཏང་ལ་བཞག༔ རྟ་ཕོ་དམུ་རྒོད་འདུལ་བ་ཇི་བཞིན་དུཿ༔ སེམས་ཉིད་གར་དགར་བཏང་ལ་ 
བཞགཿ ཉི་མའི་འོད་ཟེར་འཇིག་རྟེན་ཁྱབ་བཞིན་དུ༔ སེམས་ཉིད་དེ་ཡང་གར་དགར་བཏང་ལ་ 
བཞགཿག༔ སེམས་འགྲོ་སར་བཞག་ན་སླར་ལོག་སྟེ བྱ་རྒོད་མཚོ་ཁར་འཕུར་ཡང་འབབ་ས་མེདཿ 
སླར་ལ་རང་གི་ཚང་ལ་ལོག་པ་བཞིན སེམས་ནི་གར་དགའ་བཏང་ཡང་རང་སར་ལོག༔ རྟ་དམུ་
87

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒོད་འདུལ་བས་མ་ཐུལ་གར་ཡང་ཕྱིན༔ གར་བཏང་བརྒྱུགས་པས་ཆད་དུས་རང་གྲོལ་འགྲོ༔ ཉི་ 
ཟེར་འཕྲོས་པས་ཡུལ་ཁམས་ཁྱབ་ན་ཡང༔ ཉི་ནུབ་དུས་སུ་ཟེར་རྣམས་སླར་ལོག་བཞིན༔ སེམས་ 
གར་དགའ་བཏང་ན་ཡུལ་ཉམས་སུ་མྱོང སླར་ལོག་སེམས་ཐོག་རང་ལ་སེམས་གནས་འགྱུར༔ ཞེས་ 
གསུངས་སོ༔ ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགསཿ བསྒོམ་པ་དེ་ལྟར་ཉམས་སུ་ 
ལེན་པ་ལཿ སེམས་ལ་གོལ་ས་དུ་ཡོད ཅེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ 
ལྷ་སྲས་མུ་ཏིག་བཙན༔ སེམས་ལ་གོལ་ས་ལྔ་སྟེ༔ ཉན་ཐོས་བཞིན་དུ་ཡུལ་དགག་མི་བྱའོ༔ སྐྱེ་བོ་ 
བཞིན་དུ་མཚན་མའི་རྗེས་མི་འབྲང༔ མུ་སྟེགས་བཞིན་དུ་རྟག་ཆད་ཐེར་མི་སྒོམཿ༔ རྒོད་པོ་བཞིན་ 
དུ་ཏིང་འཛིན་རོ་མི་ཆགས༔ གོལ་ས་ལ་བཞི་སྟེ༔ སེམས་ཉིད་ནམ་མཁའ་ཙམ་ལ་རྟེན་ཆགས་ན༔ 
ནམ་མཁའ་མཐའ་ཡས་སྐྱེ་མཆེད་ཉིད་དུ་གོལ༔ སེམས་ཉིད་ཡོད་མིན་མེད་མིན་ཙམ་ཆགས་ན༔ 
ཡོད་མིན་མེད་མིན་སྐྱེ་མཆེད་ཉིད་དུ་གོལ༔ རྣམ་པར་ཤེས་པ་འདི་ལ་རྟེན་ཆགས་ན༔ རྣམ་ཤེས་ 
མཐའ་ཡས་སྐྱེ་མཆེད་ཉིད་དུ་གོལཿ༔ སེམས་ཉིད་ཅིར་ཡང་མེད་ལ་བློ་བཞག་ན༔ ཅི་ཡང་མེད་ 
པའི་སྐྱེ་མཆེད་ཉིད་དུ་གོལ༔ ཞེས་གསུངས་སོ ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ 
ལགས༔ བྱིང་རྨུགས་རྒོད་འཐོར་གསུམ་གྱི་མཐའ་ཇི་ལྟར་བསལ༔ ཞེས་ཞུས་པས༔ སློབ་དཔོན་ 
གྱིས་གསུངས་པ༔ བྱིང་བ་ཞེས་བྱ་དེ་ཉིད་ནི༔ བློ་ཡི་སྒྲིབ་པ་འཐུག་པོ་དེ་ལ་བྱ རྨུགས་པ་ཞེས་བྱ་ 
དེ་ཉིད་ནི དབྱར་ནི་ཤེས་པ་མུན་ལྟར་འཐིབས་པའོ༔ དེ་ཡང་སེམས་ཉིད་དོན་ལ་མི་གསལ་ཏེ 
ཆུ་འཇམ་ལག་པ་བཅུག་དང་འདྲ་བའོ༔ རྒོད་པ་ཞེས་བྱ་དེ་ཉིད་ནི གཡེང་བ་ཅན་གྱི་རྨི་ལམ་ལྟ་ 
བུ་སྟེ སེམས་ནི་འགྱུར་བ་རང་ཁར་རྒོད་བྲོ་བ༔ དེ་ཡང་བྱིང་བ་དེ་ལ་རྒོད་བྲོ་བ༔ སེམས་ནི་གསལ་ 
འཛིན་གཉུག་མའི་ངང་ལ་བཞགཿ རྨུགས་ན་སྡུག་བསྔལ་སྐྱོ་བ་སྐྱེ་ཕྱིར་བསྒོམཿ༔ རྒོད་ན་མ་ཡེངས་ 
མ་བཅོས་ལྷོད་དེ་བསྒོམ༔ བྱིང་ཞིང་འཐིབས་ན་ཙོག་པུར་སྡོད་ལ་བསྒོམཿ འཐོར་ན་རང་ཉིད་གན་ 
རྐྱལ་ཉལ་ནས་ཀྱང༔ སེམས་ཉིད་བདེ་བའི་ཆ་ལ་ཕབ་སྟེ་བསྒོམ༔ ཐ་མ་གང་ཡང་འཛིན་མེད་རང་ 
སར་ཞོགཿ༔ ཅེས་གསུངས་སོ༔
ཡང་ལྷ་སྲས་ཀྱིས་ཞུས་པཿ སློབ་དཔོན་ཆེན་པོ་ལགས༔ བསྒོམ་པའི་ཚད་ནི་ཇི་ལྟར་ལགས༔ ཞེས་ 
ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ གནས་ལུགས་བསྒོམ་
88

༄༅། །ཟབ་གཏེར་ཆོས་ཀྱི་མཛོད་ཁང༌།
པའི་ཚད་ནི་འདི་ལྟར་རོ༔ ཡི་དམ་ལྷ་ཡི་བསྙེན་སྒྲུབ་བྱེད་པ་དང༔ སྟོང་ཉིད་ཟབ་མོའི་ཐོད་རྒལ་ 
སྒོམ་པ་ལཿ སྒོམ་པའི་དུས་ནི་ཐུན་ཚད་གཟུང་བ་དང༔ ལོ་དང་ཟླ་བ་ཞག་གྲངས་མ་ནོར་བར 
རྒྱུད་ལུང་ཀུན་དང་མཐུན་པའི་དུས་བཟུང་ནས༔ རང་རང་འདག་སྦྱར་གནས་པའི་དུས་དེ་རུ༔ སྒོམ་ 
པའི་དུས་དེར་དམིགས་པ་མ་གསལ་ན༔ བོགས་འདོན་མི་འབྱུང་རྟགས་ཚད་དོན་མི་འབྱུང༔ ཡུན་ 
རིང་བསྒོམས་ན་ཡིད་སྣང་འཁྲུགས་པར་འགྱུར༔ གང་སྒོམ་དུས་དེར་དམིགས་པ་གསལ་གྱུར་ནཿ 
ཡུན་ཐུང་སྒོམ་ཡང་ཉམས་རྟོགས་རྒྱུད་ལ་སྐྱེ༔ ཡུན་རིང་སྒོམ་ཡང་མི་སུན་ཏིང་འཛིན་འཕེལ༔ སྒྲུབ་ 
པའི་རྟགས་ཚད་མ་བྱུང་དེ་ཡི་བར༔ གང་བསྒོམ་དམིགས་པ་བར་མ་ཆོད་པར་བཞགཿ མཐར་ 
ཐུག་བརྟན་པ་མ་ཐོབ་དེ་ཡི་བར༔ ལོ་ཟླའི་དུས་ཚོད་དེ་ཡང་གཟུང་མི་བྱ༔ ཞེས་གསུངས་སོ༔ ཡང་ 
ལྷ་སྲས་ཀྱིས་ཞུས་པ༔ མཉམ་བཞག་གནས་ལུགས་ལ་སྡོད་པའི་དུས༔ ཆོས་དང་སེམས་ཅན་ཐམས་ 
ཅད་ཇི་ལྟར་བལྟ༔ ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ 
རང་ཉིད་གནས་ལུགས་བསྒོམ་ལ་གནས་དུས་དེར༔ ཆོས་རྣམས་ཐམས་ཅད་སྟོང་ཞིང་བདག་མེད་ 
པ༔ ཆོས་དབྱིངས་རོལ་པ་ཆེན་པོའི་ངང་ཉིད་ལསཿ སེམས་ཅན་རྣམས་ནི་བདག་དང་གཉིས་སུ་ 
མེདཿ བུ་ལ་མ་ཞེན་ལྟ་བུའི་སྙིང་རྗེ་ཡིས༔ འབྲལ་བ་མེད་པར་རྟག་ཏུ་གཟུང་བར་བྱ༔ སྣང་བ་ 
ཐམས་ཅད་གསལ་ལ་མ་འགགས་པ༔ སྒྱུ་མ་ཆུ་ཟླ་ལྟ་བུའི་རང་བཞིན་ནམཿ༔ མེ་ལོང་གཟུགས་ 
བརྙན་ཇི་བཞིན་ཉིད་དུ་བལྟ༔ ཞེས་གསུངས་སོ༔
ཡང་ལྷ་སྲས་ཀྱིས་ཞུས་པཿ སློབ་དཔོན་ཆེན་པོ་ལགས༔ མི་སྒོམ་པའི་དུས་སྤྱོད་ལམ་ཇི་ལྟ་བར་ 
བྱ ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ སྤྱོད་ 
ཐུན་མཚམས་ཉིད་ལ་གནས་བྱས་ཤིང༔ ཆོས་སྤྱོད་དང་ནི་བཟླས་བརྗོད་རྒྱུན་མི་ཆད༔ སཱཙྪ་སྐོར་ 
བ་མཆོད་བསྟོད་གསོལ་འདེབས་དང༔ ཡན་ལག་བདུན་གྱིས་བསོད་ནམས་གསོག་པར་བྱ༔ ཡི་གེ་ 
མཆོད་སྦྱིན་བྲི་མཆོད་སྦྱིན་པ་རྒྱ་ཆེར་གཏོང༔ ཉན་དང་ཐོས་དང་ཀློག་དང་འཛིན་པ་དང འཆད་ 
དང་ཁ་འདོན་གཞན་ལ་སློབ་པར་བྱེད༔ དེ་དང་མི་ལྡན་ཚུལ་ནི་འདི་ལྟར་རོ༔ སྤོང་ཞིང་གེགས་ཏེ་ 
བྱེད་ལ་མི་བརྩེ་བ༔ བློ་འཆལ་ཡིད་བསོག་གཞན་ལ་སྐུར་པ་འདེབསཿ སྒོམ་སྒྲུབ་དང་ནི་ཆོས་ 
སྤྱོད་སྤྱོད་པ་ལ༔ དོན་མེད་ལྟ་བུར་གཤེ་སྐུར་འདེབས་པ་ཡིས གང་ཡིན་པ་ནི་དམྱལ་བའི་རྒྱུ་
89

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡིན་གྱི ལྟ་བ་བདག་མེད་བདག་ཏུ་ལྟ་བ་དེ༔ ལྟ་བ་ཕྱོགས་རིས་བདག་ཏུ་འཛིན་པར་བྱེདཿ བསྒོམ་ 
པ་གསལ་སྟོང་འཛིན་མེད་སྒོམ་པ་དེ༔ སྒོམ་པ་བདག་ཏུ་འཛིན་པའི་བློ་དྲེད་ཅན༔ སྤྱོད་པ་བླང་ 
དོར་མེད་པར་སྒོམ་པ་དེཿ སྙིང་རྗེ་བྱེད་མཁན་བྱུང་ན་གཞན་དོན་བགེགསཿ༔ གང་ལ་ཁྱད་གསོད་ 
བྱེད་པ་དེ་ཉིད་ནི གང་ལ་མ་རྟོགས་དམྱལ་བའི་གཏིང་དུ་ལྷུང༔ ཞེས་གསུངས་པ་དང༔ ཡང་ལྷ་ 
སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ རྟགས་གང་དང་ལྡན་ན་རྟོགས་པ་ལགས༔ ཞེས་ 
ཞུས་པསཿ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙན༔ ཡོན་ཏན་བརྒྱུད་མར་ 
སྣང་བས་དངོས་གཞིར་མེད༔ རྟོགས་པའི་རྟགས་ལ་གང་ཡང་ཞུམ་པ་མེད༔ འཁོར་བའི་མཐའ་དེ་ 
གཞོམ་མེད་རྒྱན་དུ་འཆར བདུད་ཀྱི་ལས་ལ་ཉམ་མི་ང་བ་འབྱུང༔ སེམས་ཅན་ཀུན་ལ་སྙིང་རྗེ་ 
སྐྱེ་བ་དང༔ མཚན་མའི་ཆོས་ལ་ཡིད་མི་འཇུག་པ་དང༔ ཆོས་རྣམས་ཐམས་ཅད་རང་བཞིན་མེད་ 
པར་ཤེས༔ དེ་ལྟ་བུ་ནི་རྟོགས་པའི་རྟགས་ཡིན་གསུངས༔ ཡང་ལྷ་སྲས་ཀྱིས་ཞུས་པཿ སློབ་དཔོན་ 
ཆེན་པོ་ལགས༔ ལྟ་བ་ལ་ཡིད་ཆེས་པའི་ཚད་གང་གིས་གཟུང༔ ཞེས་ཞུས་པས༔
སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙན༔ ཡོན་ཏན་རྒྱུད་མར་སྣང་བས་ 
དངོས་གཞི་མེད༔ བུ་ལ་མི་ཆགས་དགྲ་ལ་ཞེ་སྡང་མེད༔ སྐྱོན་དེ་མི་སྤང་ཡོན་ཏན་བླང་རྒྱུ་མེད༔ 
སྣང་སྲིད་ཐམས་ཅད་ནམ་མཁའི་ངོ་བོར་མཚུངས༔ དངོས་པོ་ཐམས་ཅད་རང་བཞིན་མེད་པར་མཐོང༔ 
ཆོས་ཉིད་སྙིང་པོ་ཀུན་གྱི་གཞིར་གྲུབ་པས༔ སངས་རྒྱས་གཞན་ན་མེད་པར་ཡིད་ཆེས་འབྱུང༔ རང་ 
རིག་རྒྱུ་མེད་ཡེ་ནས་གནས་པ་ལཿ ཡེ་ཤེས་རྒྱུན་མ་ཆད་པས་ཡིད་ཆེས་འབྱུང༔ གསལ་བའི་སྒྲོན་ 
མེ་སེམས་ཉིད་མེ་ལོང་ལ༔ ཡེ་ཤེས་ཉི་མ་ཤར་བས་ཡིད་ཆེས་འབྱུང་༔ ཡིད་བཞིན་ནོར་བུ་འབྱུང་ 
གནས་རང་གི་སེམསཿ དགོས་འདོད་ཐམས་ཅད་རང་གི་སེམས་ལས་འབྱུང་༔ སེམས་ལ་སྐྱེ་འཆི་ 
མེད་པའི་རང་བཞིན་ཏེ༔ འཆི་བའི་སྡུག་བསྔལ་མེད་པས་ཡིད་ཆེས་འབྱུང༔ གནས་ལ་ངེས་མེད་ 
འཕོ་འགྱུར་གཉིས་ཀྱང་མེད༔ སེམས་རྟོགས་པས་ན་སངས་རྒྱས་ཡིན་པར་ཤེས༔ སེམས་ལ་གྲོལ་རྒྱུ་ 
མེད་པས་ཡིད་ཆེས་འབྱུང༔ དེ་ལྟ་བུ་ཡི་དོན་དེ་རྟོགས་གྱུར་ན༔ ལྟ་བ་ལ་ནི་ཡིད་ཆེས་ཚད་ཡིན་ 
གསུངས༔ ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ གདིང་གང་དང་ལྡན་ན་རྟོགས་ 
པ་ལགསཿ ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙདཿ
90

།ཟབ་གཏེར་ཆོས་ཀྱི་མཛོད་ཁང་།
ཆོས་རྣམས་ཐམས་ཅད་སྐྱེ་མེད་མཐོང་བ་ནཿ༔ ཆོས་ཉིད་མཐོང་བའི་གདིང་ཆེན་འདི་ལ་བཅོལ༔ 
མི་རྟོག་ནམ་མཁའ་ལྟ་བུར་མཐོང་བ་ན༔ ངོ་བོ་ཉིད་ལ་དམིགས་སུ་མེད་པའི་གདེང༔ དབྱིངས་ 
རིགས་གཉིས་པོ་གཉིས་མེད་འདྲེས་གྱུར་ན༔ དེ་ནི་ཤེས་རབ་སྤྱན་དང་ལྡན་པའི་གདེང༔ སྐྱེ་ 
འགག་གཉིས་ཀྱི་ཟག་པ་ཟད་གྱུར་ན༔ འཕོ་འགྱུར་བྱུང་ཡང་ཉམ་ང་མེད་པའི་གདེང་༔ ཅི་ཡང་ 
ཞུམ་པ་མེད་པར་ཡང་དག་པ༔ ཐེ་ཚོམ་ཉིད་ཀྱི་རྩོལ་བས་མི་འཇིགས་གདེང༔ ལས་ཅི་སྤྱད་ཀྱང་ 
གོས་པ་མེད་པ་དེ༔ ཇི་ལྟར་བྱུང་ཡང་འཁུ་འཕྲིག་མེད་པའི་གདེང༔ ཆོས་དང་རང་རིག་གཉིས་ 
མེད་རྟོགས་པ་དེ༔ཆོས་ཉིད་དོན་ལ་འགྱུར་བ་མེད་པའི་གདེང༔ ཆོས་རྣམས་ཐམས་ཅད་མཉམ་ 
ཉིད་རྟོགས་པ་ལ༔ བདག་ཉིད་ཆེན་པོ་ལྟ་བའི་གདེང་ཆེན་ཡིན༔ གདེང་དེ་རྣམས་ལྡན་ན་ཆོས་ 
ཉིད་མངོན་དུ་འགྱུར༔ ཞེས་གསུངས་སོ༔ ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ 
དེ་ལྟར་རྟོགས་པ་ལ་མཚན་རྟགས་ཇི་ལྟར་འོང༔ ཞེས་ཞུས་པས༔ སློབ་དཔོན་གྱིས་གསུངས་པ༔ 
ཉོན་ཅིག་ལྷ་སྲས་མུ་ཏིག་བཙད༔ ལུས་ལ་བདེ་བ་ཟག་མེད་ཁྱབ་པས་ནཿ རང་ཐ་མལ་གྱི་ཞེན་པ་ 
ཐམས་ཅད་བྲལཿ ཚིག་དང་ཐ་སྙད་ཀྱི་ཞེན་པ་ལས་གྲོལ་ན༔ འགྲོ་བ་གང་མཐོང་ལ་སྙིང་རྗེ་སྐྱེ 
ལམ་ལ་གང་གནོད་བདུད་དུ་ཤེས་པ་དེ༔ ཆོས་གང་མཐོང་བ་བདུད་རྩིར་མཐོང་བས་སོ འབྲས་ 
བུ་མངོན་ཤེས་རེ་དོགས་བྲལ་བ་དེ༔ བག་ཆགས་ངན་པའི་རྨི་ལམ་ནུབ་པའོ༔ རྨི་ལམ་རྨི་དུས་གང་ 
རྨིས་ཐམས་ཅད་ཀྱང༔ སངས་རྒྱས་ཞིང་ཁམས་ཐམས་ཅད་མཐོང་བར་རྨི༔ སྟོང་གསུམ་འཇིག་ 
རྟེན་རྒྱ་ཆེར་མཐོང་བ་དང༔ རྒྱ་མཚོ་ཆེན་པོར་ཕ་རོལ་བརྒལ་བ་དང༔ གླིང་བཞི་གཞན་དུ་ཕྱིན་པ་ 
དང༔ ནམ་མཁའ་རྒྱ་ཆེར་མཐོང་བ་དང༔ ལམ་དུ་སྒྲོན་མེ་ཐོགས་པ་དང ཉི་མའི་སྙིང་པོར་ལྟ་བ་ 
དང༔ སྣང་སྲིད་འོད་ཀྱིས་གང་བ་རྣམས༔ ཆོས་ལ་དབང་ཐོབ་རྟགས་ཡིན་ནོ༔ ཞེས་གསུངས་པས༔ 
ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ དེ་ལྟར་རྟོགས་པའི་ཡོན་ཏན་གང་ལགསཿ 
ཞེས་ཞུས་པསཿ
སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙདཿ༔ ཀུན་གཞི་བྱང་ཆུབ་སེམས་ཀྱི་ 
དོན་དེ་ནི ཇི་ལྟར་རྟོགས་ཀྱང་ཡོན་ཏན་ཚད་ནི་མེད༔ དེ་ལྟར་དོན་ལ་མཁས་ན་བསམ་མི་ཁྱབ༔ 
བསམ་གྱིས་མི་ཁྱབ་ཆོས་ཤིག་ཐོབ་པར་འགྱུར དེ་ལྟར་ཐོབ་ན་ཞིང་ཁམས་རྣམ་དག་ཐོབ༔ མི་
91

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟོག་པ་ཡི་གཟུངས་འདི་ཐོབ་པར་འགྱུར༔ བྱང་ཆུབ་སེམས་ཀྱི་དོན་ཆེན་རིག་ནས་ནི༔ འཁོར་བའི་ 
ཆོས་ཀྱིས་འཆིང་བའི་རྒྱུ་མེད་དོ༔ མྱུར་དུ་སངས་རྒྱས་འབྲས་བུ་ཐོབ་པར་འགྱུར མི་སྐྱེ་མི་འཇིག་ 
ཐར་པའི་བཞུགས་གནས་ནས༔ ཇི་ལྟར་འདོད་པ་བཞིན་དུ་འགྲུབ་པར་འགྱུར༔ ཞེས་གསུངས་པ་ 
དང ཡང་ལྷ་སྲས་ཀྱིས་ཞུས་པཿ སློབ་དཔོན་ཆེན་པོ་ལགས༔ མ་རྟོགས་པར་བསྒོམས་ན་སྐྱོན་ཅི་ 
ཡོད༔ ཅེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙདཿ མ་རྟོགས་ 
པར་བསྒོམ་པའི་སྐྱོན་འདི་ལྟར་རོ སྐྱལ་མི་ཤེས་པར་ཆུར་མཆོངས་པ་དང་འདྲ༔ སྔོན་དུ་ཆོས་ 
ཉིད་ཟབ་མོའི་དོན་རྟོགས་ནཿ གང་བསྒོམ་ཐམས་ཅད་མཁྱེན་པའི་ཡེ་ཤེས་རྒྱས ཆོས་ཉིད་དོན་ 
མཐོང་གཞན་དུ་མི་བསམ་སྟེ༔ རྟོགས་ན་བསྒོམ་པ་ཐམས་ཅད་མཁྱེན་པ་རྒྱས༔ ཀློང་དུ་གང་གྱུར་ 
དེ་ལ་མི་ཞེན་བྱ༔ ཞེས་གསུངས་སོ༔ ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ གོལ་ 
ས་སྒྲིབ་པའི་གདར་ཤ་ཇི་ལྟར་གཅོད༔ ཅེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་ 
སྲས་མུ་ཏིག་བཙདཿ༔ གོལ་ས་རྣམས་ནི་འདི་ལྟར་རོ གོལ་དང་སྒྲིབ་པ་དེ་ནི་ཡེངས་པས་གོལཿ 
གོལ་ས་དེ་ཡང་བདེ་བའི་གོལ་ས་དང ཉམས་དང་ཏིང་ངེ་འཛིན་གྱི་གོལ་ས་དང༔ ལྟ་བ་སྒོམ་པ་ 
བསྒོམ་པའི་གོལ་ས་དང༔ སྤྱོད་པའི་གོལ་ས་དང༔ ལྟ་སྒོམ་སྤྱོད་པ་གསུམ་གྱི་གོལ་ས་དང༔ ཕྲིན་ 
ལས་ས་ལམ་འབྲས་བུའི་གོལ་ས་དང འདོད་པའི་གནས་དང་ཡུལ་གྱི་གོལ་སའོ༔ གོལ་ས་མང་དུ་ 
བཤད་ཀྱང་དེ་རྣམས་སོ༔ གནས་ལ་ཆགས་རྒྱུ་བྱུང་ན་གོལ་ས་སྟེ ཐམས་ཅད་རྟོག་མེད་རིག་སྣང་ 
ཡེ་ཤེས་ཏེ རིག་པ་འཛིན་མེད་གཟུང་འཛིན་ཡུལ་དང་བྲལ༔ རང་བཞིན་གསལ་བ་འགག་པ་ 
མེད་པར་གནས༔ སྒོམ་ཆེན་ཐོས་པ་ཅན་ནི་གོལ་ས་ཆུང༔ གདམས་པ་མང་དུ་གསན་ན་སྒྲོ་འདོགས་ 
ཆོད༔ ཉམས་སུ་མ་བླངས་ཐོས་པ་གལ་ཆེ་མེད༔ ཅེས་གསུངས་པ་དངཿ
ཡང་ལྷ་སྲས་ཀྱིས་ཞུས་པ༔ རྟོགས་པ་ཅན་རྣམས་སྤྱོད་པ་ཞིབ་ཅིང་སྙིང་རྗེ་ཆེ་ཞིང་བརྩོན་འགྲུས་ 
དམ་ཚིག་དང་ལྡན་པ་གང་ལགས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་ 
བཙདཿ སྐྱེས་བུ་དགོངས་པ་ཅན་གྱི་དོན་ལྡན་ཞིང༔ རང་གི་བསོད་ནམས་ཆུད་མི་གསན་པའི་ 
ཕྱིར༔ དྲན་སྤྱོད་ཞིབ་པ་དོན་གྱི་ཀློང་དང་ལྡན༔ ཐེག་པ་ཆེན་པོའི་དོན་ལ་བློ་སྦྱངས་ནསཿ ཁམས་ 
གསུམ་སེམས་ཅན་དོན་ལ་དམིགས་སེམས་བརྩེ༔ ལེ་ལོའི་སྐྱོན་སྤངས་བརྩོན་པའི་ཡོན་ཏན་མཐོང་
92

༄༅། །ཟབ་གཏེར་ཆོས་ཀྱི་མཛོད་ཁང་།
གོང་མས་གང་ཡང་གདམས་པར་བསྟན་པ་བཞིན༔ གསང་སྔགས་ཟབ་མོ་བསྟན་པའི་གཞི་བཟུང་ 
བ༔ དམ་ཚིག་ལས་སུ་རུང་བའི་རྒྱུ་ཡོད་དགོས༔ ཞེས་གསུངས་པ་དང༔ ཡང་ལྷ་སྲས་ཀྱིས་ཞུས་པ༔ 
སློབ་དཔོན་ཆེན་པོ་ལགསཿ མ་རྟོགས་པ་རྣམས་སྙིང་རྗེ་ཆུང་ཞིང་དམ་ཚིག་ལ་མི་གནས་ཤིངཿ༔ ལེ་ 
ལོ་ཆེ་བ་ཇི་ལྟར་ལགས༔ ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་ 
བཙདཿ གང་ཟག་སྨྱོན་པ་མ་རུང་ཤས་གཅིག་གིས༔ ཚེ་འདིའི་བྱ་བ་ཅི་རུང་སྤྱད་བྱས་ནས༔ ཕྱི་མ་ 
ལ་ཡང་རང་དབང་ཆེ་སྙམ་སེམས༔ བཀའ་ལ་ཞུགས་ནས་ཚིག་ལ་གདེང་འཆའ་བ༔ སེམས་ལ་ 
འདུལ་བས་ཁེངས་པས་བདག་གཞན་གྱི༔ རིས་སུ་བཟུང་ནས་ཁྲོ་བར་གནས་པ་ནི༔ གཞན་འཕུང་ 
བ་ལ་འགལ་མེད་ཀྱུག་འཇོང་བྱེད༔ ཞི་བདེ་མ་མཐོང་ཉོན་མོངས་ལུ་གུ་རྒྱུདཿ འཇིག་རྟེན་འཁོར་ 
བའི་བྱ་བ་བདེན་བསམ་ཞིང༔ དོན་ལ་མི་གནས་ཚིག་ལ་གདིང་བཟུང་ནསཿ སླར་ཡང་ཆེ་བ་སྐྱེད་ 
ཅིང་ཆེ་བས་རྨོངས༔ བླ་མའི་བཀའ་བཅག་བཀའ་ཡི་གཞུང་ལུགས་ཉམས ཐེག་པ་ཟབ་མོའི་ཆོས་ 
ལ་མི་སེམས་པར༔ སྒོམ་སྒྲུབ་ཟབ་མོའི་དོན་ཚིག་བྱེད་གྱུར་ཀྱང༔ དོན་ལ་མི་བརྩོན་ལེ་ལོའི་ངང་ 
ལ་ལུས༔ དོན་དམ་མི་སྒྲུབ་ཤིན་ཏུ་ཡ་རེ་ཆ བླ་མས་གདམས་པ་བཏབ་ཀྱང་མི་སྒྲུབ་འཇོག༔ 
ཡར་སྐྱེད་མེད་ཅིང་ལོག་ལྟ་ཆེ་བར་འགྱུར༔ དམ་ཚིག་བསྲུང་བར་བསླབས་ན་ཞེ་སྡང་ལངས༔ གཞན་ 
ལ་གནོད་བྱས་ལས་ངན་རང་ལ་སྨིན ཞེས་གསུངས་པས༔ ཡང་ལྷ་སྲས་ཀྱིས་ཞུས་པ༔ དེ་ཉིད་ 
རྟོགས་པའི་སྐྱེས་བུ་གང་ལགསཿ ཞེས་ཞུས་པསཿ
སློབ་དཔོན་གྱིས་གསུངས་པ༔ དེ་ཉིད་རྟོགས་པའི་སྐྱེས་བུ་གང་ཡིན་པ༔ གསེར་ཡོད་པ་ལ་མཚལ་ 
ཡོད་ཇི་བཞིན་དུ༔ བླ་མ་མཆེད་ལ་སེལ་མེད་གདུང་བ་དང༔ བཀའ་ཡི་ཁྲིམས་དང་སྙིང་རྗེ་བཅས་ 
པ་སྲུང་༔ དགྲ་གཉེན་འདྲ་བས་ཉམས་པར་ལོག་མི་གཏོང༔ རྟག་ཏུ་ཆོས་ནི་གསུང་ཞིང་སྤེལ་བ་ 
དང གནས་ཡུལ་ལ་ནི་ངེས་པ་མེད་པ་དང༔ ཅི་བྱེད་བཀའ་དང་བསྟུན་ཞིང་བྱེད་པ་དང༔ དོན་ 
སྤྱོད་པ་ནི་དབྱིངས་སུ་སྦྱོར་བར་བྱེདཿ༔ དེ་ལྟར་མ་རྟོགས་ལོག་པའི་ལམ་ལ་འགྲོ༔ ཞེས་གསུངས་ 
པས ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ གདིང་རྙེད་ནས་བདེ་བ་རྟོགས་པ་ 
གཅིག་པོའི་ཡོན་ཏན་ལ་བརྟེན་ནས་དེ་ལ་ཇི་ལྟར་བསྒོམ༔ ཞེས་ཞུས་པས༔ སློབ་དཔོན་གྱིས་ 
གསུངས་པ༔ ཉོན་ཅིག་ལྷ་སྲས་མུ་ཏིག་བཙདཿ རྟོགས་པའི་རྗེས་ལ་བསྒོམ་པ་གཅེས་པ་ནི༔ ཤིན་
93

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏུ་རང་དབང་རང་ལ་མེད་པས་ཀྱང༔ ཁྱིམ་བྱ་ལྟར་དུ་སྤྱད་ཅིང་སྒོམ་པ་ནི གཞན་དུ་རྟོགས་ 
པའི་ཡོན་ཏན་གནས་པ་ཡི༔ ཡིག་ཚར་བོར་ནས་བསླུ་བྲིད་སློབ་ཅེས་བྱ༔ དེ་ལ་རང་གི་སྤྱོད་ལ 
བཞིར་ཕྱེས་ནས༔ རྒད་པོ་ཆོས་མེད་གཞོན་ནུའི་དུས་འདི་རུ༔ སྒོམ་ལོང་ཡོད་ཀྱང་མི་སྒོམ་སྨྱོན་ 
པའོ༔ བྱ་སེམས་ཡོད་ཀྱང་བྲེལ་བས་གཡེང་བ་ནི༔ ཆུའི་གཉེར་མ་འདྲ་བས་མ་བཏང་ངོ༔ ཕུང་པོ་ 
དལ་ཡང་ཕན་མེད་འཆི་བར་ངེས༔ མགོ་ལ་མེ་ཤོར་ལྟ་བུའི་བརྩོན་འགྲུས་ཀྱིས༔ བྱ་ལོང་ཡོད་དུས་ 
བསྒོམ་ལ་སྤྱོད་ཅིག་གསུངས༔ ཡང་ལྷ་སྲས་ཀྱིས་ཞུས་པ༔ ལྟ་བ་རྟོགས་ན་ཆོས་ཉིད་དེ་ལ་དམིགས་ 
པ་དང༔ ནང་ཡེ་ཤེས་བདག་ཏུ་བཟུང་ན་ཇི་ལྟར་ལགསཿ ཞེས་ཞུས་པས༔ སློབ་དཔོན་གྱིས་ 
གསུངས་པ༔ ཉོན་ཅིག་ལྷ་སྲས་མུ་ཏིག་བཙན༔ གསང་སྔགས་པའི་མཚན་ཉིད་འདི་ལྟར་རོ ལྟ་བ་ 
རྟོགས་ན་ཆོས་ཉིད་དམིགས་པ་ནི༔ ཡུལ་དུ་བྱ་བའི་སེམས་ཉིད་བསལ་བའི་ཕྱིར༔ སྒོམ་པ་པོ་ནི་ 
ཡུལ་སེམས་གཉིས་སུ་མེད༔ ཆོས་ཉིད་ལས་ལས་མ་སྐྱེས་ལོགས་ན་མེད སེམས་ནི་ཕྱི་ནང་ཅིར་ 
ཡང་མི་སྣང་ངོ༔ ངོ་བོ་སེམས་དེ་ཡོད་བྱ་མི་རྙེད་དེ༔ ཡོད་མེད་གཉིས་སུ་མེད་པའི་སེམས་ཉིད་ 
འདི༔ དེ་ནི་ཆོས་ཉིད་ཡང་དག་ཡིན་པར་ངེས༔ སེམས་ཉིད་སྟོང་པ་ཟང་ཐལ་མ་ཡིན་པཿ རྣམ་པ་ 
ཐམས་ཅད་མཁྱེན་པའི་མཆོག་དང་ལྡན༔ སྟོང་པ་ཉིད་ནི་གཟུང་འཛིན་ཡུལ་ལས་འདས སྒོམ་ 
པའི་འཛིན་རྟོག་ཉིད་ཀྱང་མེད་པས་ན དབྱིངས་དང་ཡེ་ཤེས་དབྱེར་མེད་གདུགས་ལྟར་གསལ 
རྟོགས་ན་དབྱིངས་སུ་རྟོགས་ཀྱང་རྟོག་པ་ཡིན༔ འཛིན་ན་ཆོས་ཉིད་འཛིན་ཀྱང་མཚན་མ་ཡིན༔ 
ཆགས་ན་ལྷ་ལ་ཆགས་ཀྱང་འཁོར་བ་ཡིན༔ དམིགས་ན་མི་དམིགས་བྱས་ཀྱང་དམིགས་པར་འགྱུར 
རྣམ་རྟོག་གཉེན་པོར་རྣམ་པར་མི་རྟོག་བསྒོམཿ༔ མི་རྟོག་པ་དེ་རྟོགས་པ་ཆེན་པོ་ཡིན༔ བདག་ 
འཛིན་མི་རྟོག་པ་ཡི་ངོ་བོར་གནས༔ མི་རྟོག་པ་དེ་འདོད་པ་བྲལ་བའི་ཕྱིར དངོས་པོ་མེད་པས་ 
ངོ་བོ་བསྟན་དུ་མེད༔ སྨྲ་བསམ་བརྗོད་ལས་འདས་པས་མི་རྟོག་བརྗོད་མེད་གསུངསཿ
ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ ཁ་ཅིག་བྱ་བ་དང་བྲལ་ལོ་ཞེས་ཟེར་ནས༔ 
རྩོལ་སྒོམ་བྱེད་པ་བྱ་བ་མཆིས་ན༔ རྟོག་པ་སྒོམ་ཞིང་སྐྱོན་ལགས་སམ༔ ཞེས་ཞུས་པས༔ སློབ་ 
དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ སྔགས་ལ་གོལ་བའི་ཚིག་གྱོད་མཆིས་ 
པ་ལ༔ མ་དག་བསྒོམ་དུ་མེད་པར་སྤང་ཟེར་བ ནེ་ཙོས་མི་སྐད་འདོན་པ་ལྟ་བུ་སྟེ སྤྱོད་པ་ཞིབ་
94

༄༅། །ཟབ་གཏེར་ཆོས་ཀྱི་མཛོད་ཁང་།
པར་བྱས་ནས་གཞུང་དུ་སྤྱོདཿ༔ ལྟ་བ་དམའ་སྐད་ཟེར་ནས་སྐུར་བ་འདེབས༔ དོན་མི་རྙེད་པར་ 
ཤིན་ཏུ་འགྱངས་ནས་ནི༔ དམྱལ་བ་ཆེན་པོར་ལྟུང་བར་འགྱུར་རོ་གསུངས༔ ཡང་ལྷ་སྲས་ཀྱིས་ 
ཞུས་པ༔ སློབ་དཔོན་ཆེན་པོ་ལགས༔ རྟོགས་ན་དགེ་བའི་རྩ་བ་རྒྱུན་བཅད་རུང་ངམ༔ ཞེས་ཞུས་ 
པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ བསམ་བརྗོད་བྲལ་བའི་ 
དོན་དེ་རྟོགས་གྱུར་ཀྱང༔ དཀར་པོའི་ཆོས་ནི་ཕྲ་མོ་ཡན་ཆད་སྤྱོདཿ༔ ཚོགས་དང་སཱཙྪ་རྣམས་ལ་ 
སྨོས་ཅི་དགོས༔ སྐྱེ་མེད་འཆི་མེད་ཀྱི་དོན་རྟོགས་ཀྱང༔ སྲོག་གཅོད་དང་དོན་ལོག་སྤྱད་མི་བྱ༔ 
ཆོས་སྐུ་ཐོབ་ཀྱང་བླ་མ་སྤྱི་བོར་འཁུར༔ ཁམས་གསུམ་སངས་རྒྱས་ཉིད་དུ་རྟོགས་ལགས་ཀྱང མཐའ་ 
ཡས་སེམས་ཅན་རྣམས་ནི་བུ་བཞིན་སྐྱོངས༔ རྟོགས་པ་སྐྱེས་ཀྱང་སྡིག་ལ་འཛེམ་པར་བྱ༔ བསོད་ 
ནམས་དེ་ཡང་ཁྲི་ཕྲག་ཐོབ་པར་འགྱུར༔ ཞེས་གསུངས་པ་དང ཡང་ལྷ་སྲས་ཀྱིས་ཞུས་པ༔ ཁ་ 
ཅིག་གིས་གསང་སྔགས་སྤྱོད་བྱས་ནས༔ འཕྱ་སྐུར་དུ་རུང་ལགས་སམ༔ ཞེས་ཞུས་པས༔ སློབ་ 
དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ གསང་སྔགས་པར་ཁས་ལེན་ཁ་ཅིག་ 
གིསཿ རྣལ་འབྱོར་པ་དང་མཆེད་ལྕམ་འདྲལ༔ གསང་སྔགས་སྤྱིའི་སྤྱོད་པ་བྱེད་པ་རྩད་བཅད་ 
ནས༔ འཕྱ་ཞིང་གསང་བ་མེད་པར་བྱས་པ་རྣམས༔ ཐུགས་ཀྱི་དམ་ཚིག་རྩ་བ་འདུལ་ཁྲིམས་ལསཿ 
འདས་པར་འགྱུར་གྱིས་བསྐང་བའི་ཚད་མེད་དེ༔ ཤིན་ཏུ་སྡུག་བསྔལ་ཆེ་ཞིང་ཡ་ང་འགྱུར༔ མ་ 
རུངས་པ་ཡི་ལས་རྣམས་དེ་ཡིན་གསུངས༔
ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགསཿ ཁ་ཅིག་རང་གིས་མ་རྙེད་པའི༔ ཆོས་ 
བཞིན་སྤྱད་པ་ལ་རང་གི་ཉམས་ལ་སྦྱར་ནས༔ སྐུར་བ་རུང་ལགས་སམ་ཞེས་ཞུས་པས༔ སློབ་ 
དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ རྨོངས་པ་གོ་བ་ཆུང་བ་རང་མཐོང་ 
ཅན༔ གདམས་ངག་ཏིང་འཛིན་ཕོག་ཀྱང་ཉམས་མི་རྙེད༔ ཐབས་ཟབ་ཤིན་ཏུ་མྱུར་བ་བསླབས་ 
བྱས་ཀྱང༔ ཕོ་མོའི་སེམས་ལ་འཛིན་དུས་མེད༔ ཚིག་གི་ལྟ་བ་དེ་ལ་ཁུངས་ཕྱུང་ནས༔ དེ་ནི་སྤྱོད་ 
པ་བློ་ཆུང་དོན་མེད་ཡིན༔ དག་པའི་དོན་ལ་བྱ་རྩོལ་མེད་ཟེར་ནས༔ རང་ཉམས་མ་རྙེད་པ་ལ་ 
ཕྱར་ཁ་གཏོང༔ སྐྱེས་བུ་གདེང་ལྡན་རྣམས་ལ་སྐུར་པ་འདེབས༔ དེ་ཡི་ལས་ཀྱིས་མནར་མེད་གནས་ 
སུ་ལྷུངཿ ཞེས་གསུངས་པས༔ ཡང་ལྷ་སྲས་ཀྱིས་ཞུས་པ སློབ་དཔོན་ཆེན་པོ་ལགས༔ འཁོར་བ་ལ་
95

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བློ་ལོག་པའི་གདམས་ངག་ལ་རྟགས་ཅི་འོང༔ ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ 
ཅིག་ལྷ་སྲས་མུ་ཏིག་བཙད༔ གཉེན་ལ་དགའ་ཞིང་མི་སྙན་མི་དགའ་མེད༔ འཇིག་རྟེན་བྱ་བ་དེ་ 
ལ་ཡིད་མི་ཆགསཿ འཁོར་བ་འདི་ལ་ཡིད་འབྱུང་སྐྱོ་བ་སྐྱེས༔ ཚེ་འདིའི་བྱ་བ་རྨི་ལམ་སྒྱུ་མར་ 
རྟོགསཿ གང་བྱས་ཐམས་ཅད་འཁྲུལ་པའི་རྒྱུ་རུ་མཐོང༔ འཇིག་རྟེན་ཆོས་བརྒྱད་བསམ་ན་ནང་ 
རྟགས་ཐོནཿ ཞེས་གསུངས་སོ ཡང་ལྷ་སྲས་ཀྱིས་ཞུས་པ༔ སེམས་ལས་སུ་རུང་བའི་ཚད་གང་ 
ལགསཿ ཞེས་ཞུས་པས༔ སློབ་དཔོན་གྱིས་གསུངས་པ ཉོན་ཅིག་ལྷ་སྲས་མུ་ཏིག་བཙད༔ སྟོང་པ་ 
བཙོན་དུ་བཟུང་ནས་རིག་པ་རྙེད༔ རིག་པ་རྙེད་པས་གཟུང་འཛིན་སྐྱུག་ལ་བོརཿ གཟུང་འཛིན་ 
བོར་བས་རྣམ་རྟོག་འགག་ཏུ་ཚུདཿ༔ དེ་ནི་སེམས་ཅན་ལས་སུ་རུང་བའི་ཚད་ལ་ཕྱིན༔ ཅེས་ 
གསུངས་སོ༔ ཡང་ལྷ་སྲས་ཀྱིས་ཞུས་པ༔ ལྟ་སྒོམ་སྤྱོད་གསུམ་ལ་མཐའ་བྲལ་གཅེས་སམ་མི་གཅེས༔ 
ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙདཿ༔ མུ་མཐའ་བྲལ་ 
བའི་ལྟ་བ་སྟོང་པ་ལ༔ ངོ་སྟོང་གདེངས་ཀྱིས་ཆོད་པ་རབ་ཏུ་གཅེས༔ བསམ་དུ་མེད་པའི་སྒོམ་པ་ 
དམིགས་མེད་ལ༔ ཡིན་ལུགས་དྲན་པས་འཛིན་པ་རབ་ཏུ་གཅེས༔ བླང་དོར་མེད་པའི་སྤྱོད་པ་དེ་ 
ཉིད་ལ༔ གཉིས་མཐའ་ཟད་པ་རབ་ཏུ་གཅེས་པར་བཞག༔ བསྒྲུབ་ཏུ་མེད་པའི་འབྲས་བུ་དེ་ལ་ནི 
བརྩོན་འགྲུས་རྩོལ་བ་ལྡན་པ་རབ་ཏུ་གཅེས༔ ཞེས་གསུངས་སོ༔ ཡང་ལྷ་སྲས་ཀྱིས་ཞུས་པཿ སློབ་ 
དཔོན་ཆེན་པོ་ལགས༔ བསྒོམ་པའི་རྟགས་གཞན་ལ་སྣང་བ་ཇི་ལྟར་ལགས༔ ཞེས་ཞུས་པས སློབ་ 
དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ བསྒོམ་པའི་རྟགས་ནི་གང་ལའང་སྐྱེ་བ་ 
སྟེ མི་གཡོ་བ་དང་མི་འཆང་མི་ཆགས་པ ཕྱོགས་རིས་མེད་པ་ཀུན་ལ་བྱམས་པ་དང༔ ཟས་དང་ 
ནོར་ལ་མ་ཆགས་ཆོག་ཤེས་ཤིང༔ སྙིང་རྗེ་ཆེ་ཞིང་བཏང་སྙོམས་ལྡན་པས་ལྡན༔ གདམས་པ་ཟབ་ 
མོ་ཐབས་ཀྱིས་སྤེལ་བ་དང༔ མངོན་ཤེས་དྲུག་དང་ཆོ་འཕྲུལ་དྲུག་དང་ལྡནཿ དེ་དག་ལ་སོགས་ 
རྒྱུད་ལ་འཆར་བར་འགྱུར༔ ཞེས་གསུངས་པས༔
ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ སྒོམ་པའི་འབྲས་བུ་གང་ལགས༔ ཞེས་ 
ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ གདམས་པ་འདི་ཡི་ 
སྒོམ་ལུགས་འདི་ལྟར་རོ སྒོམ་ཡོད་དང་ནི་སྒོམ་མེད་གཉིས་ཡིན་ཏེ སྒོམ་ཡོད་ཐབས་ལ་བརྟེན་
96

།ཟབ་གཏེར་ཆོས་ཀྱི་མཛོད་ཁཁང་
ནས་རྩོལ་བ་བྱེད༔ སྒོམ་མེད་དམིགས་མེད་རྟེན་ནས་རྩོལ་མེད་སྒོམ༔ སངས་རྒྱས་པ་ནི་སྦྲུལ་གྱི་ 
ཤུན་པ་འབུད་པ་བཞིན༔ འཛིན་པའི་སྤྲོས་རྟོག་ཀུན་ལས་འདས་པའོ༔ སངས་རྒྱས་འབྲས་བུ་ཐོབ་ 
པའི་དུས་དེ་ནི༔ སྔ་མའི་ལུས་སྒྲིབ་ལ་སོགས་བོར་བྱས་ནས༔ ཕྱི་མའི་ལུས་ནི་མ་བླངས་དེ་ཡི་བརཿ 
ལུས་ཀྱི་རྟེན་དང་སེམས་ཉིད་བྲལ་བའི་དུསཿ སྲིད་པའི་བར་དོ་ཤར་བའི་དུས་འདི་ལ༔ སྔར་གྱི་ 
ཉམས་ལེན་ཏིང་འཛིན་དྲན་ཙམ་གྱིས༔ སངས་རྒྱས་འབྲས་བུ་དེ་དུས་ཐོབ་པའོ༔ ཅིའི་ཕྱིར་ན༔ 
སྲིད་པའི་ཉོན་མོངས་མ་ལུས་ལས་འདས་ནས༔ རང་བྱུང་ཡེ་ཤེས་རང་གིས་རྟོགས་པའི་དུས༔ རང་ 
ངོ་ཤེས་ནས་རང་སངས་རྒྱས་པར་འགྱུར འབྲས་བུའི་དོན་ནི་སྐུ་གསུམ་ཡེ་ཤེས་ལྔ སྐུ་གསུམ་ནི༔ 
ཆོས་སྐུ་ལོངས་སྐུ་སྤྲུལ་སྐུ་རྣམ་པ་གསུམ༔ ཡེ་ཤེས་ལྔ་ནི༔ ཆོས་ཀྱི་དབྱིངས་ཀྱི་ཡེ་ཤེས་དང༔ མེ་ 
ལོང་ལྟ་བུའི་ཡེ་ཤེས་དང༔ མཉམ་པ་ཉིད་ཀྱི་ཡེ་ཤེས་དང༔ སོ་སོར་རྟོག་པའི་ཡེ་ཤེས་དང༔ བྱ་བ་ 
ནན་ཏན་ཡེ་ཤེས་སོ༔ སྐུ་གསུམ་མཚོན་ཚུལ་གསུམ་དུ་ཕྱེ་བ་ཡང དོན་ལ་དབྱེར་མེད་ངོ་བོ་ཉིད་ 
ཀྱི་སྐུ སྐུ་རེ་ལ་ཡང་ཡེ་ཤེས་ལྔ་ལྔ་རྫོགསཿ སྐུ་དང་ཡེ་ཤེས་རང་ཆས་ཐོབ་པ་ཡིན ཞེས་གསུངས་ 
པས ཡང་ལྷ་སྲས་ཀྱིས་ཞུས་པ༔ མ་བསྒོམས་པའི་སྐྱོན་གང་ལགས༔ ཞེས་ཞུས་པས༔ སློབ་དཔོན་ 
གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ གལ་ཏེ་བསམ་གཏན་དེ་ལ་མ་བསྒོམས་ན༔ 
རྒྱ་ མཚོའི་གཏིང་གི་ཕ་བོང་ཇི་བཞིན་དུཿ༔ དཔག་ཏུ་མེད་པའི་དོན་དེ་བཤད་ལགས་ཀྱང༔ དོན་དེ་ 
ཁ་རུ་ཐོན་པར་མི་འགྱུར་རོ སེང་གེའི་ཕྲུ་གུ་ལྕགས་ཐག་མ་བཀྲོལ་ནཿ སེང་སྐད་འདོན་ཅིང་ 
མཆོང་བར་ག་ལ་ནུས༔ རྩེ་གཅིག་བསྒོམས་པས་གཟུང་འཛིན་མ་གྲོལ་ན༔ ཚིག་ཙམ་བརྗོད་པས་ 
ཐར་པ་ཐོབ་མི་འགྱུར༔ དྲོད་ཆེན་མ་ཕེབས་ལོ་ཐོག་མི་སྐྱེ་ལྟར ཏིང་འཛིན་སྒོམ་པ་སྟོབས་དང་མ་ 
ལྡན་ན༔ ཉམས་དང་རྟོགས་པའི་མཐར་ཐུག་ག་ལ་འཆར༔ ཚིག་ནི་ཐ་སྙད་ཆུ་སྐལ་ལྟ་བུ་ལ༔ སྐུ་
དང་ཡེ་ཤེས་འབྲས་བུ་གང་ནས་འབྱུང༔ ཞེས་གསུངས་པ་དང༔
ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ བསྒོམ་པའི་ཡོན་ཏན་གྱི་ཚད་གང་ལགས༔ 
ཞེས་ཞུས་པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ སྐད་ཅིག་བསྒོམས་ 
པའི་བསོད་ནམས་ཚད་དེ་ནི༔ གང་གིས་ཀྱང་ནི་བརྗོད་པར་ག་ལ་ནུསཿ གལ་ཏེ་གངྒཱའི་ཀླུང་གི་བྱེ་ 
སྙེད་ཀྱི སེམས་ཅན་ཀུན་ལ་ལུས་དེ་སྦྱིན་པའམ༔ བསོད་ནམས་གང་ཡིན་རྒྱ་ཆེར་ཐོབ་པའོ༔ སྐད་
97

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅིག་བསྒོམས་པའི་ཆར་ནི་མི་ཉེ་སྟེ གལ་ཏེ་གངྒཱའི་ཀླུང་གི་བྱེ་སྙེད་ཀྱི སེམས་ཅན་ཀུན་གྱི་སྲོག་ 
དེ་བཏོན་པས་ན༔ སྐད་ཅིག་བསྒོམས་པའི་བསོད་ནམས་ཆར་མི་ཕོད༔ སྟོང་གསུམ་རིན་ཆེན་གྱིས་ 
ནི་བཀང་བྱས་ནས༔ མཆོད་རྟེན་བྱས་པའི་བསོད་ནམས་གང་ཡིན་པའི དེས་ཀྱང་བསྒོམས་པའི་ 
བསོད་ནམས་ཆར་མི་ཕོད༔ སེམས་ཅན་ཀུན་ལ་ཡིད་བཞིན་ནོར་བུ་ཡི༔ ཕུང་པོ་དུས་གཅིག་སྦྱིན་ 
པའི་བསོད་ནམས་ལསཿ༔ དེ་ལས་ཏིང་འཛིན་བསྒོམས་པའི་ཆར་མི་ཉེ༔ དེ་བཞིན་བསྒོམས་པའི་ 
བསོད་ནམས་ཚད་ལས་འདས༔ ཞེས་གསུངས་པས༔ ཡང་ལྷ་སྲས་ཀྱིས་ཞུས་པཿ སློབ་དཔོན་ཆེན་ 
པོ་ལགས༔ མ་རྟོགས་པའི་སྒོམ་ཆེན་ཚེ་འཕོས་ནས་གང་དུ་སྐྱེ༔ ཞེས་ཞུས་པས༔ སློབ་དཔོན་གྱིས་ 
གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ སྟོང་ཉིད་མ་རྟོགས་པའི་སྒོམ་ཆེན་ཡང༔ གསང་ 
སྔགས་བསྒོམ་ཚུལ་བྱས་པའི་ཡོན་ཏན་གྱིས༔ སེམས་མ་བརྟན་ཡང་མི་རུ་སྐྱེ་བར་འགྱུར༔ སྐྱེ་བ་ 
དེར་ཡང་འཁོར་བར་མི་ལྡོག་པའི ས་ལ་གནས་ཤིང་ཆོས་ལ་སྤྱོད་ནས་ཀྱངཿ ཚེ་འཕོས་ལྷ་ཡི་ 
རིགས་སུ་སྐྱེ་བར་འགྱུར༔ སྐྱེ་བ་འདི་ནས་སངས་རྒྱས་འབྲས་བུ་འཐོབ༔ ཅེས་གསུངས་པ་དང༔ 
ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ སྒོམ་པར་བྱེད་པ་ལ་བདུད་ཀྱི་བར་ཆད་ 
མཆིས་སམ་མ་མཆིས༔ ཞེས་ཞུས་པས
སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ བར་ཆད་གཏོང་དང་བདུད་ 
གཉིས་འདི་ལྟར་རོ༔ བར་ཆད་བྱེད་པའི་བདུད་ནི་འདི་རྣམས་ཏེ༔ ལྷ་དང་ཀླུ་དང་གནོད་སྦྱིན་མ་ 
མོ་དང༔ བདུད་དང་རྒྱལ་པོ་ལ་སོགས་ཐམས་ཅད་ཀྱིས༔ རྣལ་འབྱོར་བསམ་གཏན་སྒོམ་དུས་ཅིར་ 
ཡང་སྟོན༔ ལུས་ལ་ན་ཚ་སེམས་ལ་སྡུག་བསྔལ་གཏོང༔ བདུད་ནི་བཞི་སྟེ ལྷ་ཡི་བདུད་དང་ཉོན་ 
མོངས་བདུད༔ ཕུང་པོའི་བདུད་དང་འཆི་བདག་བདུད༔ ལྷའི་བདུད་ཀྱི་བར་ཆད་ནི༔ སྙིང་རྗེ་ 
ཆུང་ཞིང་སྤྲོ་ཐུང་ཤ་དཀར་དང༔ ཆང་དང་སྔོ་ལ་མི་དགའ་བྱེད་པ་དང༔ ཆོས་ལ་གཤེ་སྐུར་འདེབས་ 
སྙིང་འདོད་པ་དང༔ བསོད་ནམས་དང་ནི་གདུལ་ཞིང་གཉིས་ལ་དགའ འཁོར་དང་སློབ་མ་ 
རྣམས་ལ་ཆོས་བཤད་འདོད་པ་དང༔ གཞན་གྱི་ཆོ་ག་བྱེད་སྙིང་འདོད་པ་དང༔ ནད་པའི་རྩར་ 
ཕྱིན་ཕན་པ་འབྱུང་འདྲ་དང༔ ཡི་དམ་ལྷ་ཡི་སྐུ་ཞལ་མཐོང་བ་དང རང་ཉིད་སངས་རྒྱས་ལུང་ 
སྟོན་འབྱུང་བ་དང༔ སྐྱེ་བ་ཁྱད་པར་ཅན་གྱི་ལུང་བསྟན་འབྱུང་བ་དང་༔ བླ་མ་སློབ་དཔོན་ཕ་
98

༄༅། །ཟབ་གཏེར་ཆོས་ཀྱི་མཛོད་ཁང་།
མར་སྤྲུལ་ནས་ནི༔ རང་གི་སེམས་ཉིད་འགྱུར་བར་བྱེད་པའོ༔ ཉོན་མོངས་བདུད་ཀྱིས་བར་ཆད་ 
བྱེད་པ་ནི༔ ཉོན་མོངས་དུག་ལྔ་ལ་སོགས་ཆེ་བར་འབྱུང༔ དགའ་དང་མི་དགའི་སྤང་བླང་བྱེད་པ་ 
དང༔ གྲགས་འདོད་བཀུར་བསྟི་གཡེང་ལ་དགའ་བ་དང༔ ང་རྒྱལ་དང་ནི་རློམ་སེམས་ཆེ་བ་དང༔ 
ཉོན་མོངས་སླར་སྐྱེད་བུད་མེད་བཟང་མོ་ལ ལྷ་ཡི་བུ་མོ་ལྟ་བུར་མཐོང་ནས་ནི༔ དེ་ལ་ཆགས་ 
ཤིང་ཉོན་མོངས་སླར་སྲེད་པས༔ ཐ་མ་རྨི་ལམ་དུ་ཡང་འདོད་པའི་ལོངས་སྤྱོད་འོང༔ ཕུང་པོའི་ 
བདུད་ཀྱི་བར་ཆད་འདི་ལྟར་རོ༔ ལུས་ལ་ན་ཚ་ཡོད་ཅིང་ཁམས་མི་སྙོམས༔ བྱིང་དང་རྨུགས་ 
དང་འཐིབས་པ་སྒྱིད་ལུག་དང སྒོམ་སྙིང་མི་འདོད་གྲོགས་དང་འཕྲད་སྙིང་འདོདཿ༔ ཟས་ལ་དང་ 
ཁར་མི་འོང་ལུས་ཉམས་འགྱུར༔ འཆི་བདག་བདུད་ཀྱི་བར་ཆད་ནི༔ རང་ཉིད་འཆི་བ་བྱུང་ན་ 
བྲོད་པ་དང༔ ལྕེབས་པ་ལ་སོགས་བྱེད་སྙིང་འདོད་པ་དང སྙིང་མི་དགའ་ཞིང་འཆི་ལ་རིངས་པ་ 
འོང༔ བདུད་དེ་དག་རྣམས་ཞི་བར་བྱེད་པའི་ཐབས་ནི༔ ལྷ་ཡི་བདུད་ནི་སྙིང་རྗེས་ཞི་བར་བྱེད༔ 
གནོད་པར་བྱེད་པའི་བདུད་ནི་རང་གི་སེམས༔ སེམས་ནི་བྱམས་དང་སྙིང་རྗེ་ཚད་མེད་བསྒོམ༔ རང་ 
ལ་ཕན་བཏགས་བྱམས་ཤིང་གནས་པར་བྱ༔ ཉོན་མོངས་བདུད་ཀྱང་རང་གི་སེམས་ཉིད་དེ༔ རང་ 
སེམས་བདུད་དུ་ཤེས་པར་བྱས་ནས་ནི༴ གཞན་གྱི་ཡོན་ཏན་ཁྱད་དུ་མི་གསོད་ཅིང༔ རང་གི་ཡོན་ 
ཏན་རློམས་སེམས་མེད་པ་ཡིས༔ ཉོན་མོངས་པ་ཡི་རྗེས་ཕྱིར་མི་འབྲང་ཞིང༔ བསམ་གཏན་སྒོམ་ 
པའི་དོན་ལ་གནས་པར་བྱ༔ ཕུང་པོའི་བདུད་ཀྱང་རང་གི་སེམས༔ བླ་མ་སྤྱི་གཙུག་བསྒོམ་ཞིང་ 
གསོལ་བ་བཏབ༔ ལྟ་བ་རྒྱ་བསྐྱེད་ཤེས་པ་གཟེངས་བསྟོད་ལ༔ རིག་པ་གཡེར་ཐོན་རྟོག་པ་རང་ 
གྲོལ་བཞགཿ འཆི་བདག་བདུད་ལ་བསོད་ནམས་བསག་པར་བྱ༔ ཆོས་འདོན་སཱཙྪ་བཏབ་ཅིང་ 
ཆབ་གཏོར་གཏོང༔ མཆོད་པ་ལ་སོགས་རྒྱ་ཆེན་བསྒྲུབ་པར་བྱ༔ དགེ་བའི་རྩ་བ་འཕེལ་བས་ཞི་ 
བར་འགྱུར༔ གནོད་པའི་བདུད་རྣམས་རྫས་ཀྱིས་འདུལ་བར་བྱ༔ གྷི་ཝཾ་གླ་རྩི་ཨ་རུ་ར༔ གུ་གུལ་ 
དཀར་ནག་ཙན་དན་དཀར་དམར་དང༔ ག་བུར་ཛཱ་ཏི་ཤིང་ཀུན་པི་པི་ལིངཿ༔ སྒོག་སྐྱ་ལ་ཕུག་དྲི་ 
ཆེན་དྲི་ཆུ་དང༔ པདྨ་རཀྟ་བྱང་སེམས་ཤ་ཆེན་སོགས༔ དེ་རྣམས་ཚིལ་ཆེན་དེ་དང་སྦྱར་ནས་ནི 
ལུས་ལ་བྱུག་ཅིང་དུད་པ་བཏང་བ་ཡིས༔ གནོད་པའི་བགེགས་རིགས་སྟོང་ཕྲག་བརྒྱད་ཅུ་ཡང༔ བདུད་ 
ཀྱི་ཚོགས་རྣམས་མ་ལུས་ཐམས་ཅད་ལ༔ བལ་འདབ་རླུང་གིས་གཏོར་བ་ལྟ་བུར་འགྲོ༔ རྣལ་འབྱོར་
99

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རང་སྣང་བདུད་ཀྱི་ལྟ་བ་སེལ་དགོས་ཏེ རྣལ་འབྱོར་ཆོས་ཉིད་དོན་ལ་གནས་པའི་དུས༔ བགེགས་ 
སམ་བདུད་ཀྱི་བར་ཆད་བྱུང་བ་ན༔ རང་སེམས་བགེགས་སུ་བྱུང་བ་མ་ཡིན་པའི༔ ལོགས་ནས་ 
བདུད་དང་བར་ཆད་འབྱུང་བ་མེད༔ བདུད་དང་བར་ཆད་སེམས་ཉིད་རོལ་པའི་རྒྱནཿ དཔེར་ 
ན་ནམ་མཁའ་སྟོང་ཡང་ཉི་ཟླ་གཟའ་སྐར་ཤར༔ ཤར་ཡང་ནམ་མཁའ་ཉིད་ནི་རོལ་པའི་རྒྱན༔ དེ་ 
བཞིན་སེམས་ཉིད་སྟོང་པའི་རང་བཞིན་ྋ༔ ཡེ་ཤེས་རྩལ་ལས་གང་ཤར་ཐམས་ཅད་རྣམས༔ སེམས་ 
ཉིད་རང་གི་ཆོ་འཕྲུལ་རྒྱན་དུ་ཆེ༔ དཔེར་ན་ནམ་མཁའ་སྟོང་པའི་ངང་ཉིད་ལས༔ སྤྲིན་དང་ཁུ་ 
རླངས་ཅི་བྱུང་ཅི་ཤར་ཡང༔ ནམ་མཁའ་ལས་བྱུང་ནམ་མཁར་ཡལ་བའོ༴ ནམ་མཁའ་ལ་ནི་ཕན་ 
ཐོགས་གནོད་སྐྱེལ་མེད༔ སེམས་ཉིད་སྟོང་པའི་རང་རྩལ་ལས་ཤར་བ༔ བདུད་དང་བར་ཆད་ཅིར་ 
སྣང་ཅི་བྱུང་ཡང༔ སེམས་ཉིད་སྟོང་པའི་རྩལ་ལས་བྱུང༔ དེངས་ཀྱང་སེམས་ཉིད་ངང་དུ་དེངསཿ 
སེམས་ཉིད་ལ་ནི་ཕན་གནོད་མེད༔ བདུད་དང་བར་ཆད་ཆོས་ཉིད་ངང་དུ་ཡལ༔ ཞེས་གསུངས་ 
པ་དང༔ ཡང་ལྷ་སྲས་ཀྱིས་ཞུས་པ༔ བསྒོམ་པ་ལ་མོས་ན་བསོད་ནམས་ཇི་ལྟར་ལགསཿ ཞེས་ཞུས་ 
པས༔ སློབ་དཔོན་གྱིས་གསུངས་པ༔ ཉོན་ཅིག་ལྷ་སྲས་མུ་ཏིག་བཙད༔ ནད་དྲག་ཐེབས་ཤིང་ 
དགྲས་ཟིན་འཁོར་བ་ཅནཿ༔ རང་རང་ཆོས་དང་མ་འཕྲད་སྒོམ་པ་མ་བྱུང་ཡངཿ སྒོམ་ཆེན་བཟང་ 
པོ་གཞན་ནས་མཐོང་བ་དང༔ ཐོས་པ་དང་ནི་དྲན་པ་འབྱུང་བས་ཀྱངཿ དེ་ལ་རྗེས་སུ་ཡི་ 
བསམ་ཞིང་མོས་པ་ཡིས༔ སྒོམ་ཆེན་དེ་དང་མཉམ་པའི་འབྲས་བུ་ཐོབ༔ ཅེས་གསུངས་པ་དང 
ཡང་ལྷ་སྲས་ཀྱིས་ཞུས་པ༔ སློབ་དཔོན་ཆེན་པོ་ལགས༔ སྒོམ་ཆེན་ལ་བཀུར་ནས་འཚོ་བ་སྦྱོར་བའི་ 
ཡོན་ཏན་ཅི་ལྟ་བུ་ཐོབ་ཅེས་ཞུས་པསཿ སློབ་དཔོན་གྱིས་གསུངས་པ༔
ཉོན་ཅིག་ལྷ་སྲས་མུ་ཏིག་བཙད༔ ཆོས་ཉིད་དོན་འཆང་སྒོམ་པའི་རྣལ་འབྱོར་པ༔ བཞིན་ངན་ 
ལུས་བོངས་ཆུང་ཞིང་རིད་ན་ཡང༔ དེ་ནི་པད་འབྱུང་ང་ཉིད་དངོས་ཡིན་ནོ༔ དེ་ལ་བཀུར་བསྟི་ 
བྱས་པའི་ཡོན་ཏན་ནི༔ སེམས་ཅན་རྣམས་ལ་ནོར་ཟས་སྦྱིན་པ་བས༔ དགེ་བའི་རྩ་བ་རྒྱ་ཆེན་ཡིན་ 
མོད་ཀྱངཿ ཐེག་ཆེན་སྒོམ་པའི་རྣལ་འབྱོར་པ་གཅིག་ལ༔ མཆོད་པ་བཀུར་བསྟི་བྱས་པའི་བསོད་ 
ནམས་ནི བརྒྱ་དང་འབུམ་གྱི་ཆར་ཡང་མི་ཕོད་འགྱུར༔ གངྒཱའི་བྱེ་སྙེད་སེམས་ཅན་སྲོག་བཏོན་ 
པས༔ ཚུལ་བཞིན་བསྒོམ་པའི་བཀུར་བསྟི་ཆར་མི་ཕོད༔ དགེ་བསྙེན་ཉན་ཐོས་རང་རྒྱལ་དང་ དགྲ་
100

༄༅། །ཟབ་གཏེར་ཆོས་ཀྱི་མཛོད་ཁང་།
བཅོམ་དགེ་སློང་དགེ་འདུན་ཐམས་ཅད་ལ༔ ཞབས་ཏོག་བྱས་པས་བསོད་ནམས་ཕ་མཐའ་ཡས༔ ཐེག་ 
ཆེན་རྣལ་འབྱོར་སྒོམ་ཆེན་གཅིག་ལ་ནི བཀུར་བསྟི་བྱས་པའི་ཡོན་ཏན་ལྟ་ཅི་སྨོས༔ ཐེག་ཆེན་ 
སྒོམ་པའི་རྣལ་འབྱོར་དེ་དག་ནི ང་དང་མཉམ་ཞིང་འདུ་འབྲལ་མེད་དོ་གསུངས་སོ༔ ཨོ་རྒྱན་ 
པདྨ་འབྱུང་གནས་ལ༔ ཤངས་ཀྱི་ཟབ་ལུང་གངས་ཀྱི་ར་བ་རུ༔ རྒྱལ་སྲས་མུ་ཏིག་བཙད་པོས་ཞུས་ 
པ༔ སྒོམ་པའི་ཉམས་ལེན་བོགས་འདོན་གེགས་སེལ་གྱི་གདམས་པ ཞུས་ལན་ཐུགས་ཀྱི་མེ་ལོང་ 
འདི་ཉིད་ནི༔ ལྷ་སྲས་ལ་གནང་ཞིང་ཡི་གེར་བཀོད་ནས༔ མ་འོངས་སྐལ་ལྡན་པདྨའི་མིང་ཅན་ 
དང་འཕྲད་པར་གྱུར་ཅིགཿ ཅེས་སྨོན་ལམ་བཏབ་ནས་ལྷོ་བྲག་སྨན་མདོའི་བྲག་ལ༔ རྒྱ་རིམ་པ་ 
བདུན་གྱིས་གཏམས་ནས་གཏེར་དུ་སྦས༔ སྤྲེལ་ལོ་སྟོན་ཟླ་ར་བའི་ཚེས་བཅུ་ལ༔ བདག་པདྨ་གླིང་ 
པས་སྨན་མདོའི་བྲག་ནས་གདན་དྲངས་པའོ༔ ཇཏབཊཏ།། །ཏཊརྨ་ཟ།མཿཥཡནཐ།པཤཙེགམཊཏཨཱཝཎྞ 
ས་མ་ཡཿ རྒྱ་རྒྱ་རྒྱ
101

༄༅། །ཨོ་རྒྱན་རྗེ་འབངས་འདུས་ང པའི་ཟབ་ཆོས་ཀྱི་སྙིང་པོ་གཅེས་བཏུས།
ཨཿ བླ་མ་ནོར་བུ་རྒྱ་མཚོ་ལས༔ ལྷ་ལྕམ་ཁྲོམ་པ་རྒྱན་གྱི་ 
ཞུས་ལན་བཞུགས་སོ
ཨཿ རིག་འཛིན་པདྨའི་སྐུ་ལ་ཕྱག་འཚལ་ལོ༔ ཨོ་རྒྱན་པདྨ་འབྱུང་གནས་ཉིད༔ བསམ་ཡས་ 
མཆིམས་ཕུར་བཞུགས་པའི་དུསཿ ལྷ་ལྕམ་རྡོ་རྗེ་མཚོ་མོ་དང་༔ བུད་མེད་ཉི་ཤུ་རྩ་གཅིག་གིས༔ 
ཨོ་རྒྱན་ལ་གདམས་པ་ཞུས་པའི་དུས་སུ དེའི་ནང་ནས་བུ་མོ་ནི ལྟ་ན་སྡུག་ཅིང་ཡིད་དུ་འོང་བ་ 
ཞིག༔ མིའི་བུ་མོ་མ་ཡིན་ལྷའི་བུ་མོ་འདྲ་བཿ ལྷ་ལྕམ་ཁྲོམ་པ་རྒྱན་གྱིས ཨ་མའི་ནང་ནས་མུ་མེན་ 
ཀྱི་སྐྱོགས་པདྨ་ཅནཿ རྒུན་འབྲུམ་གྱི་ཆང་གིས་བཀང་ནསཿ ཨོ་རྒྱན་ལ་དྲངས་ཏེ་ཞུས་པ༔ ཨེ་མ་ 
ཨོ་རྒྱན་རིན་པོ་ཆེ སྤྱིར་སྐྱེ་དམན་རྣམས་དང་༔ སྒོས་བུ་མོ་ང་ནི་ཚེ་སྔོན་ལས་ངན་བསགས་པསཿ 
སྐྱེ་དམན་འདྲ་བའི་ལུས་བླངས༔ ལུས་ངན་འདི་འདྲ་ཐོབ་དུས༔ རེ་ས་ཕ་ལས་མེད་ཀྱང་༔ བུ་མོ་ 
སྙིང་དུ་མ་སྡུགཿ༔ བྱམས་པ་མ་ལས་མེད་ཀྱང་༔ མ་སྨད་གསོན་བྲལ་བྱས་བྱུང་༔ བསམ་པ་མིང་པོ་ 
ཡིན་ཀྱང་༔ སྲིང་མོ་ཟོང་དུ་བཙོང་བྱུང་༔ ཕ་མ་མིང་པོ་གྲོས་བྱས༔ བུ་མོ་འཁོར་བར་བསྐྱུར་རོ༔ 
ཐུགས་རྗེ་བརྩེ་བས་ཟུངས་དང་༔ སྙིང་ནས་གསོལ་བ་འདེབས་སོ༔ རང་སེམས་ཆོས་ལ་དཀར་ཡང་༔ 
བུ་མོ་འགྲོ་དབང་མ་བྱུང་༔ ཁ་མཆུ་བྱུང་གིས་དོགས་ནས༔ གཏན་གྲོགས་ངན་ཀྱང་བསྡད་དོ༔ 
མི་ཁ་གཏམ་ལ་འཛེམས་པས༔ འཁོར་བའི་འདམ་དུ་ཚུད་དོ ཨོ་རྒྱན་པདྨ་འབྱུང་གནསཿ ཐུགས་ 
རྗེ་བརྩེ་བས་ཟུངས་དང་༔ སྙིང་ནས་གསོལ་བ་འདེབས་སོ༔ གཞོན་དུས་ལྷ་ཆོས་མ་དྲན༔ ལས་ 
ངན་ཁྱིམ་ཐབ་བྱས་པས༔ རྒས་དུས་ལྷ་ཆོས་དྲན་ཀྱང་༔ འབྱུང་བའི་དབང་པོ་ཉམས་སོ༔ ཨོ་རྒྱན་ 
པདྨ་འབྱུང་གནས༔ ཐུགས་རྗེ་བརྩེ་བས་ཟུངས་དང་༔ སྙིང་ནས་གསོལ་བ་འདེབས་སོ༔ འགྲོ་ས་ 
བདུད་ཀྱིས་བསླུས་པས༔ བུ་མོའི་གོམ་པ་ནོར་རོ ལས་ངན་རླུང་གིས་བདས་ནས༔ འཁོར་བའི་ 
འདམ་དུ་ཚུད་བྱུང་༔ ཨོ་རྒྱན་པདྨ་འབྱུང་གནས༔ ཐུགས་རྗེ་བརྩེ་བས་ཟུངས་དང་༔ སྙིང་ནས་ 
གསོལ་བ་འདེབས་སོ༔ བུ་མོ་བློ་རྩལ་ཆུང་བས༔ གྲོས་ཕུགས་མི་ལ་དྲིས་སོ༔ ཡར་འགྲོའི་དཔའ་ 
གྲོགས་དཀོན་པས༔ ཆོས་ལ་ཁྲིད་མཁན་མ་བྱུང་༔ མར་འགྲོའི་བདུད་དབང་ཆེ་བས༔ ཀུན་གྱི་
102

༄༅། །ཟབ་གཏེར་ཆོས་ཀྱི་མཛོད་་འཁང་
འཁྲུལ་གཏམ་བསླབ་ཉནཿ ཨོ་རྒྱན་པདྨ་འབྱུང་གནས༔ ཐུགས་རྗེ་བརྩེ་བས་ཟུངས་དང་༔ སྙིང་ནས་ 
གསོལ་བ་འདེབས་སོ༔ ཕ་ཡུལ་སྐྱིད་པོ་བཞག་ནས༔ མི་ཡུལ་ས་མཐའ་སྐོར་དགོས༔ ནོར་རྫས་ 
རང་གིས་བསགས་ཀྱང༔ ཤུལ་དུ་མནའ་མས་སྤྱོད་དོ ཨོ་རྒྱན་པདྨ་འབྱུང་གནསཿ ཐུགས་རྗེ་བརྩེ་ 
བས་ཟུངས་དང་༔ སྙིང་ནས་གསོལ་བ་འདེབས་སོ༔ ཡི་མུག་སྐྱོ་ཤས་བྱུང་ཡང་༔ གཏན་འདུན་ 
བསླབ་མཁན་མ་བྱུང་༔ མཆི་མ་དབང་མེད་ཤོར་ཡང་༔ བུ་མོས་ཁྲམ་ངུས་ཡིན་ཟེར༔ ཨོ་རྒྱན་པདྨ་ 
འབྱུང་གནས༔ ཐུགས་རྗེ་བརྩེ་བས་ཟུངས་དང་༔ སྙིང་ནས་གསོལ་བ་འདེབས་སོ༔ སྐྱོ་ཤས་སྙིང་ 
ཐེ་ཚོམ་སེམས་ལ་ 
ནས་སྐྱེས་ཀྱང་༔ སྙིང་རྗེ་བྱེད་མཁན་མ་བྱུང་༔ ཆོས་ལ་འགྲོ་སེམས་བྱས་ཀྱང་༔ 
ཞུགས་པས༔ ཆོས་ལ་འགྲོ་ས་མ་བྱུང་༔ ཨོ་རྒྱན་པདྨ་འབྱུང་གནས༔ ཐུགས་རྗེ་བརྩེ་བས་ཟུངས་ 
དང༔ སྙིང་ནས་གསོལ་བ་འདེབས་སོ༔ སྐྱེ་དམན་གཏི་མུག་ཆེ་བས༔ ཆོས་ལ་གོ་རྟོགས་མ་རྙེད༔ 
བུ་མོ་ཞེ་སྡང་ཆེ་བས༔ གཡོ་སྒྱུ་ཁྲམ་གསུམ་དྲན་གདའ༔ ཨོ་རྒྱན་པདྨ་འབྱུང་གནས༔ ཐུགས་རྗེ་ 
བརྩེ་བས་ཟུངས་དང་༔ སྙིང་ནས་གསོལ་བ་འདེབས་སོ༔ འཇིག་རྟེན་བྱ་བས་གཡེངས་ནས་ བླ་མ་ 
མཇལ་རྒྱུ་མ་བྱུང་༔ བླ་མའི་དྲུང་དུ་བསྡད་ནཿ ཇོ་མོས་མི་ཁ་ལྡང་འོང་༔ ཨོ་རྒྱན་པདྨ་འབྱུང་གནས༔ 
ཐུགས་རྗེ་བརྩེ་བས་ཟུངས་དང༔ སྙིང་ནས་གསོལ་བ་འདེབས་སོ གཉན་ས་རི་ཁྲོད་འགྲིམས་ཀྱང 
ལུས་ངན་དགྲ་དང་འཕྲད་དོ༔ ཉམས་ལེན་ཆོས་ལ་བྱས་ཀྱང་༔ རྐྱེན་ངན་བར་ཆད་འཇུག་གིསཿ 
ཨོ་རྒྱན་པདྨ་འབྱུང་གནས༔ ཐུགས་རྗེ་བརྩེ་བས་ཟུངས་དང་༔ སྙིང་ནས་གསོལ་བ་འདེབས་སོ༔ 
སྔོན་བསགས་རྣམ་སྨིན་དེ་ཡིསཿ༔ ད་ལྟའི་ལུས་ངན་བླངས་ཟིན༔ ཕ་མཆོག་ཨོ་རྒྱན་པདྨས༔ སྐྱེ་ 
དམན་སྐྱེ་སྒོ་ཆོད་མཛོད༔ ཨོ་རྒྱན་པདྨ་འབྱུང་གནས༔ ཐུགས་རྗེ་བརྩེ་བས་ཟུངས་དང་༔ སྙིང་ནས་ 
གསོལ་བ་འདེབས་སོ༔ ཕྱི་མ་ཕོ་ལུས་ཐོབ་ནས༔ རང་ལ་དབང་ཡོད་བྱས་ནས༔ ཆོས་ལ་འབད་པ་ 
བྱེད་ཅིང་༔ སངས་རྒྱས་འབྲས་བུ་ཐོབ་མཛོད༔ ཨོ་རྒྱན་པདྨ་འབྱུང་གནས ཐུགས་རྗེ་བརྩེ་བས་ 
ཟུངས་དང་༔ སྙིང་ནས་གསོལ་བ་འདེབས་སོ༔ དོན་དེ་ཐུགས་ལ་དགོངས་ལ བདག་ལ་ཐུགས་ 
རྗེས་ཟུངས་ཤིག༔ ཉོན་མོངས་སྡུག་བསྔལ་འཇོམས་ལ༔ འཁོར་བའི་འདམ་ལས་དྲོངས་ཤིག ཨོ་ 
རྒྱན་པདྨ་འབྱུང་གནས༔ ཐུགས་རྗེ་བརྩེ་བས་ཟུངས་དང་༔ སྙིང་ནས་གསོལ་བ་འདེབས་སོ༔ ཞེས་ 
ཞུས་པ་དང་༔ བདག་ཨོ་རྒྱན་གྱི་ཐུགས་དགོངས་ལ༔ བུ་མོ་འདི་ཐེ་ཚོམ་དང་ཡིད་གཉིས་སོགས་
103

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་ཡིན་པར༔ སྙིང་ནས་འཁོར་བ་ལ་སྐྱོ་བ་སྐྱེས་ནས༔ ཆོས་ཤིག་བྱེད་དགོས་བསམ་པའི་འདུན་པ་ 
ཡོད་པ་འདྲ༔ འདི་ལ་སྙིང་ལ་ཕོག་པའི་ཆོས་ཤིག་མ་བསྟན་ན༔ འཁོར་བ་ལ་སྐྱོ་བ་མི་སྐྱེ་ཞིང་ཆོས་ 
ལ་བློ་མི་གནས་པས༔ སེམས་ལ་ཕོག་པའི་ཆོས་ཤིག་བསྟན་དགོས་སྙམ་ནས༔ བུ་མོའི་ལན་དུ་མགུར་ 
འདི་གསུངས་སོ
གསན་དང་དགོངས་དང་ཁྲོམ་པ་རྒྱན༔ ཕན་དང་ཉེ་བས་མི་ཕན་ཏེ༔ གཏན་འདུན་ལྷ་ཆོས་བྱེད་ 
བཞག་ནས༔ ཉོན་མོངས་འཁོར་བ་སྒྲུབ་ལ་དགའ༔ རང་ཡུལ་སྤངས་ནས་མི་ཡུལ་འགྲིམས༔ ཕ་མ་ 
བཞག་ནས་གྱོས་སྒྲུག་བརྟེན༔ མིང་སྲིང་བཞག་ནས་གཞན་སྙིང་བསྟོདཿ རང་ཉིད་ཆེ་བཞག་གཞན་ 
གཡོག་བྱས༔ ཕ་མ་སྤངས་པའི་སྙིང་རིང་མ༔ མི་སྡུག་བསྟན་པའི་དད་པ་ཅན༔ ཞོགས་ལ་ལངས་ 
པའི་སྔོན་མ་བྱེདཿ༔ ནུབ་མོ་ཉལ་བའི་རྟིང་མ་བྱེད༔ སྡུག་སྒུར་ལས་ཀའི་ག་དར་བྱེད༔ ལྟོ་གོས་ 
བཀྲེས་པའི་གཡོག་མོ་བྱེད༔ ཁྱོད་ནི་ཉིན་མཚན་མེད་པ་རུ༔ བྱ་བའི་ལས་ལ་འབུངས་ལགས་ཀྱང་༔ 
གཤིས་ངན་ཁྱོ་པོ་བྱུང་ཙ་ནཿ ལས་ཀ་ཅི་ཡང་བྱེད་མི་ནུས༔ སྡུག་རྒན་མོ་ཟེར་འབར་དུ་འོང་༔ 
སྡུག་བསྔལ་བྱས་ཀྱང་དྲིན་ཁུར་མེད རྣམ་སྨིན་འཁུར་བའི་རྒྱབ་སྲན་ཅན༔ ད་རེས་མི་ལུས་འདི་ 
ཉིད་ནི༔ རིན་ཆེན་གསེར་གླིང་ཕྱིན་པ་འདྲ༔ སྟོང་ལོག་བྱེད་དམ་ཁྲོམ་པ་རྒྱནཿ ཕ་ཡུལ་སྤངས་ 
པའི་ཆོས་མེད་མཿ༔ མི་གཡོག་བྱེད་པའི་གླ་མེད་མཿ འཆི་བདག་བདུད་ཀྱི་བཀའ་བྱུང་དུས༔ གཙོ་ 
བོའི་གྲོས་ཀྱིས་དེར་མི་བསྟོངས༔ བུ་མོ་ཁ་བདེ་མ་ཁྱོད་ཇི་ལྟར་བྱེད༔ བདུད་དངོས་ཁྱོ་པོ་བསྟེན་ཙ་ 
ན༔ གཏན་གྲོགས་བླ་མ་བསྟེན་པ་མེད༔ བུ་མོ་གཏན་གྲོགས་བླ་མ་བསྟེན་སྙམ་ཡང་༔ འགྱོད་དེ་ 
ཕྱིས་ཀྱང་ཇི་ལྟར་བྱེད༔ བུ་མོ་ཆོས་ལ་བསམ་ན་ཡང་༔ བསགས་པའི་ནོར་གྱིས་སྟེར་མི་བསྟོངས༔ 
སེར་སྣ་ཅན་ཁྱོད་ཇི་ལྟར་བྱེད༔ ཕུང་པོ་རེ་བས་དྲིལ་ཙ་ན༔ འཇམ་ལེགས་གོས་དེ་བཞག་ནས་ 
འགྲོ༔ ལག་ལས་མཁན་ཚོ་ཇི་ལྟར་བྱེད༔ ཕུང་པོ་རང་ཤོང་དུར་ནང་སྦས༔ ས་མཁར་བཟང་ཡང་ 
བཞག་ནས་འགྲོ༔ མཁར་ལས་མཁན་ཚོ་ཇི་ལྟར་བྱེད༔ རང་ཉིད་གཅིག་པུར་འགྲོ་དུས་སུ གཉེན་ 
ཕ་མ་འཛོམས་ཀྱང་ཕན་པ་མེད གདུང་སེམས་ཅན་ཚོ་ཇི་ལྟར་བྱེདཿ ཉོན་དང་སོམས་དང་ཁྲོམ་ 
པ་རྒྱནཿ༔ ཁྱོད་རྒྱལ་པོའི་སྲས་མོ་ཡིན་ལགས་ཀྱང་༔ མི་སྒོར་སླེབས་ནས་གཡོག་མོ་བྱེད༔ ལས་ཀ་ 
སྡུག་སྒུར་ཕར་བྱས་ཀྱང་༔ འབར་ཤ་བརྡུང་བརྡེག་ཚུར་ལ་འོང་༔ དེ་དུས་འཁོར་བའི་སྡུག་བསྔལ་
104

༄༅། །ཟབ་གཏེར་ཆོས་ཀྱི་མཛོད་ཁང་།
དྲན༔ དྲན་གྱིས་མི་ཚད་ཕྱིས་པ་ཙམ༔ གྲོས་ཐག་མི་ལ་མ་ཤོར་ན༔ ཡར་ལ་བླ་མ་བསྟེན་དུ་ཡོད༔ 
མར་ལ་སྦྱིན་པ་བཏང་དུ་ཡོད༔ བུ་མོ་རང་ཚད་གཟུང་དུ་ཡོད༔ རང་ཚུགས་ཟུངས་དང་ཁྲོམ་པ་ 
རྒྱན༔ བུ་མོས་ང་ངོ་ཤེས་མ་ཤེས༔ ཁྱོད་ཀྱིས་ང་ངོ་མ་ཤེས་ན༔ ང་ནི་ཨོ་རྒྱན་པདྨ་ཡིན༔ ཁྱོད་ནི་ 
འཇིག་རྟེན་བྱ་ལས་མཁས༔ ཉིན་མོར་བྱ་བའི་ལས་ལ་ཡེངས༔ ནུབ་མོར་གཏི་མུག་གཉིད་དུ་སོང་༔ 
དགོང་ཞོགས་ལྟོ་གོས་ཁོལ་མོས་བྲེལ༔ རྟག་ཏུ་མི་ཚེ་སྟོང་ཟད་ཐལ༔ ང་ནི་འཇིག་རྟེན་བྱ་བ་སྤངས་ 
པ་ཡིན༔ བྱ་བཏང་རྣལ་འབྱོར་པད་འབྱུང་ཡིན༔ ཉིན་མོར་བླ་མའི་རྣལ་འབྱོར་བསྒོམ༔ དགོང་ 
ཞོགས་ཐུན་གཏོཪ་ཆོས་སྤྱོད་བྱེད༔ ནུབ་མོ་འོད་གསལ་ངང་ལ་བཞུགས༔ རྟག་ཏུ་ཚོགས་དྲུག་ལྷུག་ 
པར་སྐྱོང་༔ དེ་ལྟར་ལྡན་པའི་རྣལ་འབྱོར་པ༔ ལྟ་བ་ནམ་མཁའ་བས་ཀྱང་མཐོ༔ སྒོམ་པ་ཉི་ཟླ་བས་ 
ཀྱང་གསལཿ༔ སྤྱོད་པ་བག་ཕྱེ་བས་ཀྱང་ཞིབ༔ ང་ནི་འཆི་མེད་རྡོ་རྗེའི་སྐུ༔ ང་ལ་འདས་གྲོངས་ 
གཉིས་སུ་མེད༔ སྐྱེ་བོ་ཕོ་མོ་མ་ལུས་དང་༔ མི་ལུས་ཐོབ་པ་འདྲ་འདྲ་ལ༔ འདྲ་མིན་འདྲ་ལ་ཁྱད་ 
པར་ཅི༔ གོའམ་རིག་གམ་ཁྲོམ་པ་རྒྱནཿ༔ གོ་ན་གསེར་སྲང་བརྒྱ་བས་དགའ༔ མ་གོ་ཆོས་ཀྱི་འགྲེལ་ 
པ་མཛོད༔ ཅེས་གསུངས་པ་དང་༔
ཁྲོམ་པ་རྒྱན་གྱིས་ཞུས་པཿ དུས་གསུམ་མཁྱེན་པའི་པདྨ་འབྱུང་༔ དྲིན་བརྗོད་པར་དཀའ་བའི་ 
བཀའ་དྲིན་ཅན༔ ཚེ་འདིའི་བྱ་བ་རྨི་ལམ་ཙམ༔ ཅི་བྱས་ཐམས་ཅད་དོན་མེད་པས༔ བྱས་ཚད་ 
ལས་ངན་རྒྱུར་སོང་ནས༔ འཁྲུལ་པའི་གཡང་ལ་ལྷུང་ལྷུང་འདྲ འཇིག་རྟེན་སྣང་བ་མ་བྱུང་བས༔ 
ཕ་ཁྱོད་ཀྱི་ཐུགས་རྗེས་བཟུང་ནས་ཀྱང་༔ འཁོར་བ་འདི་ལས་ཐར་པ་ཡི༔ ཐབས་མཆོག་ཟབ་མོ་ 
བསྟན་ནས་ནི༔ ཚེ་འདིར་ཆོས་ལ་བཀོད་པར་མཛོད༔ ཁྱོད་ཀྱིས་ཆོས་ལ་མི་བཀོད་ན༔ བུ་མོ་ 
ལྕེབས་ནས་ཤི་སྡོད་པས༔ ཕྱི་མ་ཆོས་བྱེད་དབང་ཡོད་ཀྱི༔ ཕོ་ལུས་ཐོབ་པའི་སྨོན་ལམ་ཞུ༔ ཞེས་ལྷ་ 
ལྕམ་ཁྲོམ་པ་རྒྱན་གྱིས་སྙིང་ཁུང་རུས་པའི་དཀྱིལ་ནས་ཞུས་པ་དང་༔ གུ་རུས་དགོངས་པ་ལ༔ ལྷ་ 
ལྕམ་འདི་ཉིད་ནི སྙིང་ནས་འཁོར་བ་ལ་སྐྱོ་བ་སྐྱེས་འདུག༔ འདི་ལ་ཆོས་ཤིག་བསྟན་དགོས་ 
དགོངས་ནས་འདི་སྐད་ཅེས་གསུངས་སོ༔ ཨེ་མ་རྒྱལ་པོའི་སྲས་མོ་ཁྲོམ་པ་རྒྱན༔ ཁྱོད་འཁོར་བ་ 
འདི་ལ་སྐྱོ་སྐྱེས་ནཿ སྔར་བྱས་ཀྱི་སྒྲིབ་པ་དག་པ་དང་༔ ཕྱིས་ནས་སངས་རྒྱས་བསྒྲུབ་པའི་ཕྱིརཿ 
ད་ལྟ་ཆོས་ལ་འབད་འདོད་ནཿ འཇིག་རྟེན་འཁོར་བ་རྒྱབ་བསྐྱུར་ནས༔ འཆི་བ་མི་རྟག་སྐུལ་མ་
105

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡིན༔ ཅི་ཡང་དགོས་མེད་འདི་བསམ་ཞིང་༔ ཆོས་ཀྱི་ཕྱོགས་སུ་རྩོལ་བ་གྱིས༔ གསང་སྔགས་སྟོན་ 
པའི་བླ་མ་ལ༔ ཅི་འབྱོར་པ་ཡི་མཎྜལ་དབུལ༔ སྒོ་གསུམ་དད་པའི་མོས་གུས་ཀྱིས༔ བླ་མ་མཚན་ 
ཉིད་ལྡན་པའི་དྲུང་༔ མན་ངག་ཟབ་མོ་ཞུས་མཛོད་ལ འཁྲུལ་པའི་རྐྱེན་གྱུར་མེད་པའི་གནས༔ 
རི་ཁྲོད་དབེན་པའི་བྲག་ཕུག་ཏུ༔ གདམས་པ་ཟབ་མོ་ཉམས་བླང་ཞིང༔ རང་སེམས་གདར་ཤ་ 
ཆོད་མཛོད་ཅིག ཅེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ ཨེ་མ་ཨོ་རྒྱན་རིན་པོ་ཆེ 
རང་སེམས་གདར་ཤ་ཆོད་པ་ཡི༔ གདམས་པ་ཟབ་མོ་གསུང་དུ་གསོལ༔ ཞེས་ཞུས་པ་དང་༔ ཨོ་ 
རྒྱན་གྱིས་གསུངས་པ༔ ལས་དང་ལྡན་པའི་ཁྲོམ་པ་རྒྱན༔ གསང་སྔགས་ཟབ་མོ་ཉམས་བླང་ནཿ ལུས་ 
ནི་རྣམ་སྣང་ལུས་གནད་བྱ༔ སྐད་ཅིག་དྲན་རྫོགས་དེ་ཡི་ངང་༔ རང་གི་སྤྱི་གཙུག་ཉི་ཟླའི་སྟེང་༔ 
གང་མོས་རྩ་བའི་བླ་མ་ལ༔ ཕྱོགས་བཅུའི་རྒྱལ་བ་སྲས་ཀྱིས་བསྐོར༔ དེ་ལྟར་བསྒོམས་ལ་མོས་གུས་ 
ཀྱིས༔ བླ་མ་ཉིད་ལ་གསོལ་བ་ཐོབ༔ བྱིན་རླབས་ཆུ་རྒྱུན་དབབ་པར་བསམཿ ལུས་ངག་ཡིད་ཀྱི་ 
སྡིག་སྒྲིབ་རྣམས༔ སྣག་ཚ་ཆུ་ཡིས་དག་པ་བཞིན༔ རང་གི་རྐང་མཐིལ་མཐེ་བོང་ནས ནག་ནི་ནུར་ 
ནུར་ཐོན་པར་བསམ༔ བླ་མའི་བྱིན་རླབས་ཞུགས་པ་ཡིས༔ ལུས་ནི་ཤེལ་གོང་ལྟར་ཡོད་བསམ༔ དེ་ 
ནས་ཕྱོགས་བཅུའི་རྒྱལ་བ་རྣམས༔ བླ་མའི་ཐུགས་ཀར་འདུས་པར་བསམཿ༔ དེ་ནས་རང་ ང་གི་སྤྱི་ 
གཙུག་ནསཿ རྩ་བའི་བླ་མ་ཐིམ་པར་བསྒོམ༔ ལུས་ནི་ཁང་རུལ་ཞིག་པ་ལྟར རྫོགས་རིམ་ངང་དུ་ 
ཁྲོལ་ལེར་བཞག༔ དམིགས་མེད་ངང་འདིར་བསྒོམས་པའི་རྗེས༔ སེམས་ཅན་ཀུན་ལ་བརྩེ་བའི་བློ 
ཚད་མེད་སྙིང་རྗེ་དྲན་བྱས་ནས༔ བདག་གིས་འདི་ནས་བཟུང་ནས་ནི༔ འགྲོ་ལ་ཕན་ཕྱིར་སངས་ 
རྒྱས་བསྒྲུབ༔ ཅེས་ནི་དྲན་པས་རབ་བསྐུལ་ཞིང་༔ མི་མེད་དབེན་པའི་རི་ཁྲོད་དུ༔ མི་འགུལ་ 
གསུམ་ལ་གཞི་བྱས་ནས༔ རྫོགས་ཆེན་མཐར་ཐུག་མ་རྟོགས་བར༔ གནས་ལུགས་ངང་ལ་སྐྱོང་མཛོད་ 
ཨང་༔ ཞེས་གསུངས་པ་དང་༔
ཡང་ཁྲོམ་པ་རྒྱན་གྱིས་ཞུས་པ༔ གནས་ལུགས་ངང་ལ་སྤྱོད་དུས་སུ༔ བསླབ་བྱའི་རིམ་པ་གསུང་ 
དུ་གསོལ༔ ཞེས་ཞུས་པས༔ ཨོ་རྒྱན་གྱིས་གསུངས་པ༔ ལྷ་ལྕམ་དད་ལྡན་ཁྲོམ་པ་རྒྱན༔ བསླབ་བྱའི་ 
རིམ་པ་འདི་ལ་ཉོན༔ ཚངས་རིགས་སྤྱོད་པ་ཚུལ་མི་འཆོས༔ ཐབས་ཤེས་གཉིས་ལ་རྩལ་སྦྱོང་གིས༔ 
རྩོད་མེད་ལན་མེད་རིག་གྲུང་ཐོནཿ མཐུན་བྱེད་གཉིས་ཀྱི་སྤྱོད་པ་ཞིབ༔ གཏད་མེད་ཉམས་ཤར་
106

༄༅། །ཟབ་གཏེར་ཆོས་ཀྱི་མཛོད་ཁང་
བརྗོད་ཚིག་ལྡན༔ ཐབས་ལྡན་དཔའ་བོ་དབང་གིས་བསྡུ༔ ཚངས་པའི་དབྱངས་ཀྱིས་གཞན་ཡིད་ 
འཕྲོགཿ༔ དེ་ལྟར་མི་ལྡན་སྤྱོད་པ་ནི གཟུགས་དང་ལང་ཚོ་གཞན་ཚིག་སྨྲ༔ ངེས་མེད་ཚུལ་འཆོས་ 
གསང་སྤྱོད་དགའ༔ རྟགས་ནུས་ལྡན་ཡང་སྦས་ཚུལ་གྱིས༔ བྱ་བ་རྣམ་དཔྱོད་ཆེ་ཚུལ་མེད༔ དེ་ 
དུས་ཡོན་ཏན་ལྡན་གྱུར་ཀྱང་༔ བསམ་གཏན་བར་དུ་གཅོད་པ་ཡི༔ བདུད་ནི་ཅིར་ཡང་བརྫུར་ 
ཡོང་བས༔ བརྟག་དཔྱད་ཟབ་མོ་སྔོན་ཐོང་ལ སྤྱོད་ལམ་ཤེས་པ་ཞིབ་ཏུ་གྱིས༔ ཞེས་གསུངས་པ་ 
དང་༔ ཡང་ལྷ་ལྕམ་གྱིས་ཞུས་པ༔ བསླབ་བྱའི་རིམ་པ་དེ་ལྟར་ན༔ ལམ་ཟབ་ཉམས་སུ་ལེན་པ་ལ 
ལྟ་སྒོམ་སྤྱོད་འབྲས་རྟོགས་པའི་དུས༔ ཉམས་དང་མྱོང་བ་ཇི་ལྟར་ལགསཿ
ཞེས་ཞུས་པས༔ ཨོ་རྒྱན་གྱིས་གསུངས་པཿ ལྷ་ལྕམ་དད་ལྡན་ཁྲོམ་པ་རྒྱན༔ བླ་མེད་ལྟ་སྒོམ་སྤྱོད་ 
འབྲས་ནི༔ གཤིས་ལུགས་མཐའ་བྲལ་ངོ་བོ་སྟོང་༔ འདི་སྟོང་ཁག་ཆེན་ཡིད་དཔྱོད་འདི༔ ཚིག་ 
རྟོག་འདི་ལས་མ་འདས་ཀྱང་༔ རྟོགས་པ་བྱ་བ་དེ་ཉིད་ནི༔ འཛིན་བྲལ་སྟོང་གསལ་ལྷན་པའི་ 
དུས༔ གཤིས་ལུགས་དོན་གྱི་བརྟན་པ་ཐོབ༔ གང་ཤར་ཆོས་སྐུའི་རོལ་པ་ལས༔ སྣང་སྲིད་ཐམས་ 
ཅད་རིག་པའི་རྒྱན༔ སྐྱེ་མེད་དབྱིངས་མཐར་ཕྱིན་པའི་གང་ཟག་ལ༔ བསྲུང་བར་བྱ་དང་སྲུང་རྒྱུ་ 
མེད༔ སྦྱང་བྱ་སྦྱོང་བྱེད་གཉིས་སུ་མེད༔ དེ་ལྟར་མ་རྟོགས་པ་རྣམས་ནི༔ ཉོན་མོངས་བསགས་པའི་ 
སྒྲིབ་པ་དག༔ མཚམས་མེད་ལྔ་ཡི་ལས་བྱས་རྣམས༔ བྱང་ཞིང་དག་པར་བྱ་བ་ལ རང་གི་མདུན་ 
གྱི་ནམ་མཁའ་ལ༔ ཁྲུ་གང་ཉི་ཟླ་པདྨའི་སྟེང་༔ བླ་མ་རྡོ་རྗེ་སེམས་དཔའ་ནི༔ སྐུ་མདོག་དཀར་ལ་ 
ཞལ་གཅིག་ཕྱག་གཉིས་པ༔ གཡས་པ་གསེར་གྱི་རྡོ་རྗེ་འཛིན་ཅིང་༔ གཡོན་པ་དངུལ་གྱི་དྲིལ་བུ་ 
དཀུ་ལ་བརྟེན་པ༔ དབུ་ལ་རིན་པོ་ཆེའི་དཔྲོག་ཞུ་གསོལ་བ༔ སྐུ་ལ་རིན་པོ་ཆེའི་རྒྱན་གྱིས་སྤྲས་ 
ཤིང་༔ ཞབས་གཉིས་སྐྱིལ་ཀྲུང་གིས་བཞུགས་པ༔ ལྟ་བས་ཆོག་མི་ཤེས་པ་དེ་ཉིད༔ གངས་ལ་ཉི་མ་ 
ཤར་བ་ལྟར་བསྐྱེད་ཅིང་༔ དེའི་ཐུགས་ཀར་ཉི་ཟླའི་སྟེང་དུ༔ ཧཱུཾ་དཀར་པོར་ཡིག་བརྒྱས་བསྐོར་ 
བར་བསྐྱེད༔ དེ་ལས་འོད་འཕྲོས་པས་བླ་མ་ཡི་དམ་མཁའ་འགྲོ་དང་༔ ཕྱོགས་བཅུའི་སངས་རྒྱུས་ 
རྣམས་སྤྱན་དྲངས་ནས༔ ཡིག་འབྲུ་ལ་ཐིམ་ནས་བདུད་རྩིར་གྱུར སྐུའི་ནང་གང་བར་བསམ་ཞིང་༔ 
ཞབས་གཡས་མཐེ་བོང་རྩེ་མོ་ནས༔ བདུད་རྩི་འོ་མ་ལྟར་བབས་ནས་ནི རང་གི་སྤྱི་གཙུག་ཐིམ་ 
ནས་ཀྱང་༔ ལུས་ཀྱི་ནང་རྣམས་ཐམས་ཅད་ལ༔ འོ་རྐྱལ་ལྟ་བུར་ཁེངས་པར་བསམ༔ རང་གི་ཉམས་
107

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆག་སྡིག་སྒྲིབ་རྣམས༔ རྐང་པའི་མཐིལ་ནས་མར་ལ་ནི༔ སོལ་བ་ཆུས་དག་པ་ལྟ་བུ་རུ ནག་ནི་ 
འདུར་འདུར་དག་པར་བསམ༔ དེ་ནས་ཡིག་བརྒྱ་བཟླས་པ་ནི༔ ཨོཾ་བཛྲ་ས་ཏྭ་ས་མ་ཡཿ མ་ནུ་པ་ 
ལ་ཡ བཛྲ་ས་ཏྭ་ཏེ་ནོ་པཿ ཏིཥྛ་དྲིཎྷོ་མེ་བྷ་ཝ སུ་ཏོ་ཥྱོ་མེ་བྷ་ཝ སུ་པོ་ཥྱོ་མེ་བྷ་ཝ༔ ཨ་ནུ་རཀྟོ་ 
མེ་བྷ་ཝ སརྦ་སིདྡྷི་མེ་པྲ་ཡཉྩ སརྦ་ཀརྨ་སུ་ཙ་མེ༔ ཙིཏྟཾ་ཤྲིཡཾ་ཀུ་རུ་ཧཱུྃ༔ ཧ་ཧ་ཧ་ཧ་ཧོ༔ བྷ་ག་ 
ཝནཿ སརྦ་ཏ་ཐཱ་ག་ཏོ བཛྲ་མཱ་མེ་མུཉྩ བཛྲཱི་བྷ་ཝ མ་ཧཱ་ས་མ་ཡ་བཛྲ་ས་ཏྭ་ཨཱཿ བརྒྱ་སྟོང་ 
བཟླས་པའི་རྗེས༔ སྣོད་བཅུད་ཐམས་ཅད་རྡོ་རྗེ་སེམས་དཔའ་ལ་ཐིམ༔ རྡོ་རྗེ་སེམས་དཔའ་ཡི་གེ་ 
ཧཱུྃ་ལ་ཐིམ༔ ཡི་གེ་ཧཱུྃ་སྤྱི་གཙུག་ཏུ་ཐིམ༔ སྙིང་གར་སླེབས༔ མཐའ་ནས་དབུས་སུ་ཧཱུཾ་ལ་ཐིམ༔ ཧཱུཾ་ 
བདུད་རྩི་དཀར་དམར་མེར་ཏེ་ཞུ་ནསཿ རང་ལུས་རྩ་ཁམས་ཐམས་ཅད་དྲི་མེད་ཡེ་ཤེས་བདུད་ 
རྩིས་མེར་ཏེ་ཁེངས་པར་བསམཿ༔ རྡོ་རྗེ་སེམས་དཔའ་ད་ང་རང་གི་ལུས་ངག་ཡིད་གསུམ་གཉིས་མེད་ 
དུ་འདྲེས་པར་བསམས་པའི་ངང་ལ༔ མ་བཅོས་སྤྲོས་བྲལ་གྱི་ངང་ལ་གཞག༔ བཤག་ཚིག་ནར་ 
མར་བརྗོད་ཅིང་༔ ཉམས་སྒྲིབ་རྣམས་དག་པར་སེམས་པའི་ཤེས་པ་བསྐྱེད་དོ དེ་ནི་བླ་མེད་ནང་ 
གི་ཉམས་སྐོང་ཁྱད་པར་ཅན་ཏེ དེ་ལྟར་བྱས་པས་བསྐལ་པ་སྟོང་གི་ལས་སྒྲིབ་ཀྱང་དག༔ དམ་ 
ཚིག་ཉམས་ཆག་ཐམས་ཅད་དང༔ མཚམས་མེད་ལྔ་ཡི་ལས་ཀྱང་འདག་པར་འགྱུར་བའི་ཕྱིར༔ 
རྣལ་འབྱོར་པ་རྣམས་བརྩོན་པར་བྱས་ན༔ ཚེ་འདི་ཉིད་ལ་སངས་རྒྱས་ཀྱི་འབྲས་བུ་ཐོབ་པར་འགྱུར་ 
རོ༔ ཞེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ ཉམས་ཆག་སྐོང་བའི་ཐབས་དེ་ལྟར་ནཿ 
གསོལ་བ་འདེབས་པའི་ཐབས་ཤིག་ཞུ༔ ཞེས་ཞུས་པ་དང༔
ཨོ་རྒྱན་གྱིས་གསུངས་པ༔ ལྷ་ལྕམ་སངས་རྒྱས་ཡེ་ནས་རང་ལ་གནས་ཀྱང་༔ དེའི་དོན་སྟོན་པ་བླ་ 
མ་མིན་པ་མེད་པས༔ བླ་མ་ནི་དུས་གསུམ་སངས་རྒྱས་བས་ཀྱང་ལྷག་པས༔ རང་ཉིད་ཀྱི་སྤྱི་གཙུག་ 
མདུན་གྱི་ནམ་མཁར༔ སེང་གེ་བརྒྱད་ཀྱིས་བཏེག་པའི་ཁྲིའི་སྟེང་དུ༔ པདྨ་འདབ་སྟོང་ཉི་ཟླའི་སྟེང༔ 
རང་གི་རྩ་བའི་བླ་མ་སྐུ་གཟི་བརྗིད་དང་ལྡན་པ༔ བླ་མའི་ཐུགས་ཀའི་ཧཱུཾ་ལས་འོད་ཟེར་འཕྲོས་པསཿ 
བླ་མའི་གཡས་སུ་སངས་རྒྱས་དཀོན་མཆོགཿ གཡོན་དུ་དགེ་འདུན་དཀོན་མཆོགཿ མདུན་དུ་ཡི་ 
དམ་ལྷ་ཚོགས༔ རྒྱབ་ན་མཁའ་འགྲོ་ཆོས་སྐྱོང་རྣམས་ཀྱིས་བསྐོར་བར་གསལ་བཏབ་ལ༔ མོས་ 
གུས་ཚད་མེད་པའི་ངང་ནས༔ རེ་ས་དང་ལྟོས་ས་ཁྱེད་་རང་མིན་པ་གཞན་ན་མི་འདུག་གོ་སྙམ་པའི་
108

།ཟབ་གཏེར་ཆོས་ཀྱི་མཛོད་ཁང་།
ངང་ནས༔ གདོང་མཆི་མས་དག་པ་དང་༔ ལུས་བ་སྤུ་གཡོ་བའི་ངང་ནས་གསོལ་བ་འདེབས་པ་ནི 
རྩ་བརྒྱུད་ཀྱི་བླ་མ་རྣམས་ལ་གསོལ་བ་རིམ་པར་གདབ་བོ༔ དེ་ནས་སེམས་ཀྱི་ངོ་བོ་ནི དབྱིངས་ 
རིག་སྟོང་པའི་རང་མདངས་ཏེ རིག་པ་ཆོས་སྐུ་དྲི་མེད་ཡིན༔ དེ་ལས་འཛིན་མེད་རང་གདངས་ 
ཤར་བས༔ ཐུགས་རྗེ་ཡེ་ཤེས་དེ་ཉིད་དོ རྒྱལ་བ་རྣམས་ཀྱི་དགོངས་པ་ཡིན༔ རྫོགས་ཆེན་གསང་ 
སྔགས་དོན་གྱི་རྩེ༔ གང་གིས་ཉམས་སུ་བླངས་པ་དེ༔ འབྲས་བུ་དེ་བཞིན་མཐར་ཕྱིན་ནས༔ སྐུ་ 
གསུམ་འབྲས་བུ་ཐོབ་པར་འགྱུར༔ ལྷ་ལྕམ་ཉམས་སུ་དེ་ལྟར་ལོངས༔ ཚེ་འདིར་སངས་རྒྱས་འགྲུབ་ 
པར་འགྱུར༔ ཞེས་གསུངས་པ་དང་༔ ལྷ་ལྕམ་གྱིས་དགེ་རེ་ཕུག་པར་ཉམས་སུ་བླངས་པསཙྩཾ ཉམས་ 
དང་རྟོགས་པའི་རྩ་ཁ་ཕྱེ་ནས སྣང་སྲིད་ཐམས་ཅད་ཆོས་སྐུར་རྟོགས༔ འཁོར་བ་རིག་པའི་རྒྱན་ 
དུ་ཤེས༔ ཉོན་མོངས་ཡེ་ཤེས་ལྔ་རུ་མཐོང་༔ འཇིག་རྟེན་སྒྱུ་མའི་རང་བཞིན་གོ༔ གང་ཤར་ཆོས་ 
སྐུའི་རོལ་པར་མཐོང༔ རང་སེམས་སངས་རྒྱས་ཡིན་པར་ཤེས༔ འདི་ཕྱིའི་འདུན་མ་རང་མཚང་ 
རིགཿ གཏན་གྱི་འདུན་མ་འགྲུབ་པ་ཡིན༔ བསམས་ནས་ཨོ་རྒྱན་གྱི་དྲུང་དུ་ཕྱིན་ནས་ཞུས་པ༔ དུས་ 
གསུམ་རྒྱལ་བ་འགྲོ་བའི་མགོན༔ འགྲན་གྱིས་དོ་མེད་ཐུགས་རྗེ་ཅན༔ དྲིན་འཁོར་ཐབས་མེད་དོ་ 
སྐུ་དྲིན་ཅནཿ གསང་སྔགས་བླ་མེད་སྙིང་པོའི་དོན༔ གདམས་པ་ཟབ་མོ་བདག་ལ་གནང་༔ བདག་ 
གིས་ཉམས་སུ་བླངས་པ་ཡིན༔ ཡིན་ལུགས་ཤེས་པ་ནང་ནས་ཤར༔ འཁོར་བའི་སྡུག་བསྔལ་ཕྱི་རུ་ 
བུདཿ༔ རྣམ་རྟོག་སྤྲོ་བསྡུ་དབྱིངས་སུ་དག༔ སྡུག་བསྔལ་མ་སྤངས་རང་སར་གྲོལ༔ རང་སེམས་ 
སངས་རྒྱས་ཡིན་པར་གོ༔ བཀའ་དྲིན་ཡོད་དོ་རིན་པོ་ཆེ༔ འདི་དང་ཕྱི་མ་གཉིས་ཀྱི་བར༔ འབྲལ་ 
བ་མེད་དོ་ཐུགས་རྗེས་ཟུངས ཞེས་ཨོ་རྒྱན་ལ་དྲིན་ཕུལ་བྱས་པསཿ ཨོ་རྒྱན་གྱིས་གསུངས་པ༔ ཡིད་ 
ལ་བཅགས་པའི་ཁྲོམ་པ་རྒྱན༔ ཉམས་མྱོང་རྟོགས་པ་ཅི་བྱུང་ཡང༔ མཁས་བཙུན་ཆེ་བར་མི་ཤོར་ 
ཞིང་༔ ཆོས་རྣམས་རང་བཞིན་བདག་མེད་པ༔ སྤྲོས་བྲལ་ཆེན་པོའི་ངང་ལ་ཞོག ཅེས་གསུངས་པ་ 
དང་༔ ལྷ་ལྕམ་དགའ་མགུ་ཡི་རངས་ནས༔ རང་གི་རྣམ་ཐར་དེ་ཡི་གེར་བྲིས་ནས༔ ཨོ་རྒྱན་གྱི་ 
ཕྱག་ཏུ་ཕུལ༔ བདག་འདྲ་པདྨ་འབྱུང་གནས་ཀྱིས༔ བླ་མ་ནོར་བུ་རྒྱ་མཚོའི་ཆ་རྐྱེན་དུ་སྦྱར་ནསཿ 
སྨན་མདོའི་བྲག་ལ་སྦས༔ བདག་པདྨ་གླིང་པས་ལྷོ་བྲག་སྨན་མདོའི་བྲག་ནས་གདན་དྲངས་པའོ༔ ས་མ་ཡ༔ རྒྱ་ 
རྒྱ་རྒྱ༔ གཏེར་རྒྱ༔ སྦས་རྒྱ གཏད་རྒྱ༔
109

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨཿ བླ་མ་ནོར་བུ་རྒྱ་མཚོ་ལས༔ སློབ་དཔོན་ནམ་མཁའི་སྙིང་པོ་དང་ལྷ་
ལྕམ་རྡོ་རྗེ་མཚོའི་ཞུས་ལན་བཞུགས་སོ
ཨཿ ན་མོ་གུ་རུ༔ སློབ་དཔོན་པདྨ་འབྱུང་གནས་དང་༔ སློབ་དཔོན་ནམ་མཁའི་སྙིང་པོ་གཉིས ལྷོ་ 
བྲག་མཁར་ཆུ་དུང་གི་གཞལ་ཡས་ཁང་དང་༔ བྲག་ཕུག་དཔལ་གྱི་ཕུག་རིང་གཉིས་སུ་སྒྲུབ་པ་ལ་ 
བཞུགས་པའི་དུས་ན༔ ནུབ་གཅིག་ནམ་ཕར་ཕྱེད་ཚུར་ཕྱེད་ལ སློབ་དཔོན་ནམ་མཁའི་སྙིང་པོའི་ 
མནལ་ལམ་ལ༔ བུད་མེད་སྨ་ར་སེར་ཁྱུག་གེ་བ༔ རུས་པའི་རྒྱན་དྲུག་དང་ལྡན་པ་གཅིག་ན་རེ 
སློབ་དཔོན་ནམ་མཁའི་སྙིང་པོ་ཁོ་དེ་ཁྱོད་ཁྱད་པར་མཆོག་གི་དངོས་གྲུབ་ཐོབ་པར་འདོད་ནཿ ཡེ་
ཤེས་ཀྱི་མཁའ་འགྲོ་མ་གཅིག་ལ་བརྟེན་ནས་སྒྲུབས་ཤིག༔ མཁའ་འགྲོ་དེ་ཡང་ཤངས་རྟ་ནག་གི་སྐྱང་ 
བུ་ཚ་ཐོག་ན༔ བུ་མོ་ལོ་བཅོ་ལྔ་བཅུ་དྲུག་ལོན་པ༔ མཁའ་འགྲོ་མའི་མཚན་རྟགས་སུམ་ཅུ་སོ་དྲུག་ 
དང་ལྡན་པ་གཅིག་ཡོད དེ་ལ་བརྟེན་ནས་སྒྲུབས་ཤིག་གསུངས་ནས་མི་སྣང་བར་སོང་སྐད༔ དེ་ 
ནས་སློབ་དཔོན་ནམ་མཁའི་སྙིང་པོའི་ཐུགས་དགོངས་ལ༔ ལྷ་འདྲེའི་བར་ཆད་ཡིན་ནམ༔ མཁའ་ 
འགྲོའི་ལུང་བསྟན་གང་ཡིན་མི་ཤེས་པས༔ བྲག་ཕུག་དཔལ་གྱི་ཕུག་རིང་དུ་ལྕགས་ཕུར་དཀྱིལ་འཁོར་ 
ལྟར་སྒྱུ་མའི་དབེན་གནས་ན༔ དུས་གསུམ་གསལ་ལེར་མཁྱེན་པའི་གུ་རུ་བཞུགས་ཡོད་པས༔ ཞལ་ 
ལྟ་ཞུ་རུ་འགྲོ་དགོས་སྙམ་ནས༔ ནམ་བན་བུན་སངས་མི་སང་ལ་བྱོན་ནསཿ སློབ་དཔོན་ཆེན་པོ་ 
ལགས༔ བདག་ལ་མདང་འདི་ལྟ་བུའི་མཚན་རྟགས་བྱུང་ལགས་པས༔ ལུང་བསྟན་ཡིན་ནམ་བར་ 
གཅོད་ཡིན་ལགས་ཞུས་པསཿ འོ་ན་མཁའ་འགྲོའི་ལུང་བསྟན་ཡིན་པས༔ ལས་དང་སྐལ་བར་ལྡན་ 
མི་ལྡན་བརྟག་པའི་ཕྱིར་དུ༔ ངའི་ཤེལ་ཕྲེང་སྐོར་གཅིག་མ་འདི་ཁྱེར་ལ་སོངས་ཤིག་གསུངས་ནས༔
སློབ་དཔོན་གྱིས་སང་ནམ་ལང་དགུང་སངས་གུང་ལ་ཁྲི་གདུགས་ཀྱི་ཉི་མ་ཤར་བ་ལཿ༔ གཡས་རུ་
གཙང་པོའི་འགྲམ་ན་ཡར་ཕྱག་ཕེབས་པར་བྱོན༔ ཤངས་རྟ་ནག་གི་སྐྱང་བུ་ཚ་ཐོག་ཏུ་ཉི་མ་དྲོས་ 
པ་དང་ཕྱག་ཕེབས་པར་བྱོན་ནས དེ་ན་གྲོང་བརྡལ་ཡང་ཤིན་ཏུ་ཆེ་བ་ཞིག་འདུག༔ དེའི་མདུན་ 
ན་ཕོར་ཡང་ཆེ་བ་ཞིག་འདུག༔ འཕོ་ར་དེ་ན་འཐག་མཁན་མ་བཅོ་ལྔ་ཙམ་ཞིག་ཀྱང་འདུག༔ འཐག་
110

ཟབ་གཏེར་ཆོས་ཀྱི་མཛོད་ཁང་།
མཁན་མ་དེ་ཚོའི་དཀྱིལ་ནཿ བུ་མོ་མཁའ་འགྲོའི་མཚན་རྟགས་སུམ་ཅུ་སོ་དྲུག་ཚང་བ་ ཤིན་ཏུ་
མཚར་བ་ལེགས་པ་ཡིད་དུ་འོང་བ་ཞིག་འདུག༔ མི་རྒན་སྣུམ་པ་བག་དང་ལྡན་པ་ཆོས་བཟང་པོ་ 
ཞིག་ཀྱང་འདུག༔ གཞོན་པ་སྣ་ཁུ་ལེགས་པ་ཁ་གཡའ་བ་ཞིག་ཀྱང་འདུག༔ དེར་སློབ་དཔོན་གྱིས་ 
རྣལ་འབྱོར་པ་བདག་ལ་བསོད་སྙོམས་ཞུ་གསུངས་པས༔ མི་རྒན་དེ་ན་རེ༔ སློབ་དཔོན་སྒོམ་ཆེན་ 
པ་ཁྱེད་ཀྱི་དགོན་པ་གང་ནས་ཡིན༔ བླ་མ་གང་ཡིན་ཡི་དམ་གང་སྒོམ༔ སྙིང་པོ་གང་འདྲེན༔ དམ་ 
ཆོས་ཀྱི་ཉམས་ལེན་གང་ལ་བྱེདཿ༔ ཁྱེད་རང་ཇི་སྐད་བྱ་བ་ཡིན་ཟེར་བ་ལཿ
སློབ་དཔོན་གྱིས་སྙིང་པོ་རུ་ལུའི་རྟ་ལ་བཅུག་ནས༔ འདི་སྐད་གསུངས་པར་གདའ སྐུ་ནི་མི་ 
འགྱུར་རྡོ་རྗེ་ལྟ་བུའི་སྐུ༔ གསུང་ནི་མི་འགག་མཉམ་ཉིད་ཚངས་པའི་གསུང་༔ ཐུགས་ནི་མི་འགྱུར་ 
སྨྲ་བསམ་བརྗོད་ལས་འདསཿ སྐུ་གསུམ་ལྷུན་གྲུབ་རྡོ་རྗེ་འཆང་ལ་ཕྱག་འཚལ་ལོ༔ ངའི་བླ་མ་གང་ 
ཡིན་ཟེར་ཙ་ནཿ མཁས་པ་ཉི་ཤུ་རྩ་ལྔ་ལགས༔ དམ་ཆོས་གང་ཡིན་ཟེར་ཙ་ནཿ དམ་ཆོས་རྫོགས་ 
པ་ཆེན་པོ་ལགསཿ༔ ཡི་དམ་གང་ཡིན་ཟེར་ཙ་ནཿ ཡི་དམ་དཔལ་ཆེན་ཡབ་ཡུམ་ལགས༔ སྙིང་པོ་ 
རུ་ལུ་འབྲུ་བརྒྱད་འདྲེན༔ མི་ང་རང་གར་དགའ་གར་སྐྱིད་ཡིན༔ གནས་དང་ཡུལ་ལ་ངེས་པ་མེད༔ 
འཚོ་བའི་ཡོ་བྱད་མི་བདོག་པས རྣལ་འབྱོར་བདག་ལ་བསོད་སྙོམས་ཞུ༔ གསུངས་པས༔ མི་རྒན་ 
དེ་ན་རེ༔ སློབ་དཔོན་ཁྱོད་ཀྱི་བླ་མ་དང་ཡི་དམ༔ དམ་ཆོས་རྣམས་ཁྱད་པར་འཕགས་པར་འདུག 
ད་ཁྱེད་རང་ལ་ཉམས་སུ་བླངས་པའི་འབྲས་བུ་དང་༔ ཕུགས་སུ་ལྟ་བའི་གདེང་དང་སྒོམ་པའི་ཉམས་ 
ཅི་ལགསཿ ཞུས་པསཿ འདི་སྐད་གསུངས་སོ ལྟ་བ་ལྟ་དང་མ་མྱོང་སྟེ མཐའ་བྲལ་ནམ་མཁའ་ལྟ་ 
བའི་གདེང་ཞིག་ཡོད༔ སྒོམ་པ་བསྒོམ་དང་མ་མྱོང་སྟེ སྒོམ་རང་ལ་ཤར་བའི་གདེང་ཞིག་ཡོདཿ༔ 
ལས་བྲེལ་ལ་ཞོག་ལ་རིངས་པར་མཛོད༔ རྣལ་འབྱོར་བདག་ལ་བསོད་སྙོམས་ཞུ་གསུངས་པསཿ མི་ 
རྒན་དེ་ན་རེ ཁྱེད་ཀྱི་ལྟ་སྒོམ་སྤྱོད་གསུམ་ལ་སོགས་པ་རྣམས་ཀྱང་ཤིན་ཏུ་ལེགསཿ ད་ངེད་འཇིག་ 
རྟེན་པ་འདི་ཚོའི་རྒྱུད་ལ༔ ཚེ་འདིའི་སྣང་བ་རང་ལ་ཞེན་ཆགས་ཡེ་མ་སྐྱེས་པ་ཡོད་པསཿ འཁོར་ 
བ་བློས་སུ་ཐོང་པ་མི་རྟག་པ་རྒྱུད་ལ་སྐྱེ་པཿ འཕྲལ་གོ་བདེ་བ་ལ༔ ནམ་ཕུགས་སངས་རྒྱས་པའི་ 
གདམས་ངག་གི་ཆོས་ཤིག་ཞུ་ཟེར་བ་ལ༔ འདི་ལྟར་གསུངས་སོ༔ སྤྱིར་ཁམས་གསུམ་འཁོར་བའི་ 
སེམས་ཅན་རྣམས༔ སྒོས་འདིར་ཚོགས་སྐལ་ལྡན་ཕོ་མོ་རྣམས ཚེ་འཁོར་བ་ཐོག་མཐའ་མེད་པ་
111

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས ད་ལྟའི་ལུས་འདི་ཡན་ཆོད་དུཿ༔ སྐྱེ་ཤིའི་སྤང་བླང་ཅི་བྱས་ཀྱང་༔ སེམས་སྐྱེ་མེད་ཀྱི་གདན་ 
ས་ཟིན་པ་མེད༔ འཁོར་བ་ཟོ་ཆུའི་འཁྱུད་མོ་འདྲ༔ རྒྱུན་ཆད་མེད་ཀྱིས་བྱ་བ་ཐོངས༔ སྐྱེ་རྒ་ན་འཆི་ 
རང་ཐག་གི་རི་མོ་འདྲ༔ འཛད་པ་མེད་པས་བྱ་བ་ཐོངས༔ སྡུག་བསྔལ་ཆུ་བོའི་གཉེཪ་མ་འདྲ༔ རིམ་ 
པར་ཡོང་ལས་བྱ་བ་ཐོངས༔ ལུས་མི་རྟག་སྤང་ཁའི་ཐོ་ཡོར་འདྲ༔ ནམ་འགྱེལ་མི་ཤེས་བྱ་བ་ཐོངས༔ 
སེམས་མི་རྟག་ནམ་མཁའི་འཇའ་ཚོན་འདྲ༔ ནམ་ཡལ་ཆ་མེད་བྱ་བ་ཐོངས༔ ལས་བྲེལ་བ་ཞོག་ལ་ 
རིངས་པར་མཛོདཿ༔ རྣལ་འབྱོར་བདག་ལ་བསོད་སྙོམས་ཞུ གསུངས་པས༔ འཕོ་ར་དེའི་རྒན་ 
གཞོན་མེད་པ་དད་པ་ལྷག་པར་སྐྱེས་ནས༔ མཆི་མ་ལྷུག་པར་ཤོར༔ སློབ་དཔོན་ལ་ཕྱག་དང་སྐོར་ 
བ་བྱས༔ འཚོ་བའི་ཡོ་བྱད་ཁྱད་པར་ཅན་ཕུལ༔ དེར་འཕོ་ར་དེའི་དཀྱིལ་ན་གཞོན་ཁ་གཡའ་བ་ 
གཅིག་ན་རེ༔ སློབ་དཔོན་ཆེན་པོ་ལགས༔ ལར་འཆི་བ་འདི་ཀུན་ལ་ཡོད་ཟེར་མཁན་འདུག་སྟེ 
ངེད་གཞོན་པ་འདི་ཚོ་ལོ་རེ་ལོ་གཉིས་རིང་འཆི་རྒྱུ་མེད་དུས་རང༔ དགའ་དང་རྩེད་མོ་བྱས་ཆོགཿག 
བྱས་ལོང་བྱེད་ལོང་ཨེ་ཡོད་ཟེར་བ་ལ
སློབ་དཔོན་གྱིས་འདི་ལྟར་གསུངས་སོ༔ སྤྱིར་ཁམས་གསུམ་འཁོར་བའི་སེམས་ཅན་ཀུན༔ སྒོས་ 
འདིར་ཚོགས་གཞོན་སྐྱེས་ཕོ་མོ་རྣམས ཁྱེད་ཀྱི་སྐུ་ལུས་ལེགས་པོ་འདི༔ ལོ་རེ་ལོ་གཉིས་སོང་ཙ་ 
ནཿ གཞུ་རྒན་དུ་བས་ཁྱེར་བ་འདྲ༔ དེ་ལ་བསམས་ནས་ལྷ་ཆོས་མཛོད ཁྱེད་ཀྱི་དཔྲལ་བ་ལེགས་ 
པོ་འདི༔ ལོ་རེ་ལོ་གཉིས་སོང་ཙ་ནཿ ཧེར་གེ་རློན་པ་གཅུས་པ་འདྲ ཁྱེད་ཀྱི་སྐྲ་ལོ་ལེགས་པོ་འདི 
ལོ་རེ་ལོ་གཉིས་སོང་ཙ་ནཿ བྱས་སོ་དཀར་པོ་རྒྱ་ཟོར་འདྲ༔ ཁྱེད་ཀྱི་གོས་ཟས་ལེགས་པོ་འདི༔ ལོ་ 
རེ་ལོ་གཉིས་སོང་ཙ་ནཿ༔ གདན་ཧྲུལ་ཁང་ཕྱིར་བསྐྱུར་བ་འདྲ༔ དེ་སྐབས་སུ་འགྲེང་དུ་མི་འགྲོ་སྒུར་ 
དུ་འགྲོ ལེགས་སུ་མི་འགྲོ་རྒན་དུ་འགྲོ རིང་དུ་མི་འགྲོ་ཐུང་དུ་འགྲོ དཔེར་ན་རྒས་པ་སྤང་ལ་ 
མེ་ཤོར་འདྲ༔ རིང་ནས་ཐུང་པ་ཆ་མེད་དམ༔ ན་བ་འདི་དབྱར་གྱི་ལྷོ་སྤྲིན་ཡིན༔ གློ་བུར་ཡོང་བ་ 
ཆ་མེད་དམ༔ འཆི་བདག་བདུད་པོ་དགོང་མོའི་གྲིབ་སོ་འདྲ༔ ཕར་ཕར་བྲོས་ཀྱང་ཚུར་ཚུར་ཡོང༔ 
འཆི་བ་འདི་མར་མེ་སྣུམ་ཟད་འདྲ༔ བཅོས་ཐབས་མེད་པ་མཁྱེན་ལགས་སམ༔ དམ་པའི་ལྷ་ཆོས་ 
བྱེད་རེ་རན༔ རན་གྱིས་མི་ཚད་ཅུང་ཕྱིས་ཙམ༔ དེ་ལ་བསམས་ནས་ལྷ་ཆོས་མཛོད༔ ཆོས་ལ་ 
བསམས་ནས་དད་པ་སྐྱེདཿ ལྟོ་ལས་ཞོག་ལ་སྦྱིན་པ་ཐོང་༔ གཉིད་ལས་ཞོག་ལ་དགེ་སྦྱོར་མཛོད༔
112

༄༅། །ཟབ་གཏེར་ཆོས་ཀྱི་མཛོད་ཁང་།
ཅེས་གསུངས་པ་དང་༔ འཕོ་ར་དེའི་མི་ཐམས་ཅད་དད་གུས་ཆེན་པོ་སྐྱེས་སོ༔ འཚོ་བའི་ཡོ་བྱད་ 
རི་ལྟར་ཕུལ་ལོ༔ དེར་ཉི་མ་དེ་ཡང་དགོང་ཁར་སོང་༔ འཕོ་ར་བ་རྣམས་ཀྱང་འགྲོ་གྲབས་བྱེདཿ 
ཕྱུགས་ལུག་རྣམས་ཀྱང་ར་བར་འཇུག་གིན་འདུག༔ བུ་མོ་མཁའ་འགྲོའི་མཚན་རྟགས་ཅན་དེ་ཡང་ 
འཐག་ཕྲག་པ་ལ་བཀལ་ནས་འགྲོ་ཡིན་འདུགཿ དེར་སློབ་དཔོན་གྱིས་བུ་མོ་དེ་ལས་དང་སྐལ་བར་ 
ལྡན་མི་ལྡན་བརྟག་པའི་ཕྱིར་དུ༔ སློབ་དཔོན་པདྨ་འབྱུང་གནས་ཀྱི་ཐུགས་དམ་ཤེལ་གྱི་ཕྲེང་བ་ 
འཁོར་གཅིག་དེ་ནམ་མཁའི་མཐོངས་ལ་འཕངས་པ་དང་༔ མོའི་སྤྱི་བོའི་གཙུག་ཏུ་བྱེ་ཚན་ལ་ཁ་ 
བ་བབ་པ་ལྟར་ཐིམ་སོང་བ་དང་༔ ལས་དང་སྐལ་བར་ལྡན་པ་གཟིགས་ནས༔ བུ་མོའི་ཤུལ་ལ་བྱོན་ 
ནོ རྣལ་འབྱོར་པ་ལ་ཞག་གཅིག་བསྩལ་དགོས་གསུངས་པསཿ བུ་མོ་ན་རེ༔ ངེད་ཀྱི་ཁང་པ་ཡང་ 
དོགཿ༔ ཕ་མ་རྒན་རྒོན་ཡང་ཤིན་ཏུ་དབང་ཆེ་བར་ཡོད་པས་དྲིས་ནས་ལན་བཏང་གིས་ཁྱེད་རང་དེ་
ཁར་བཞུགས་ཤིག་ཟེར་ནས་སྒོ་བཅད་སོང་༔
དེའི་དུས་སུ་ཕོ་ར་བ་རྣམས་ན་རེ༔ སློབ་དཔོན་སྒོམ་ཆེན་པའི་བཞུགས་ས་དང་ཞབས་ཏོག་སུས་ 
བྱས་ཆོག་སྟེ༔ ཁོང་གིས་བུ་མོ་སྨན་གསོལ་ཤོས༔ བྱད་ལེགས་ཤོས༔ སྙིང་སྡུག་ཤོས་དེ་མཐོང་ ནས
མོ་རང་གི་རྗེས་ལ་སོང་ནས༔ རྣལ་འབྱོར་པ་གཤའ་མ་འདྲ་ཞིག་འདུག་པ་ཡིན་ཏེ༔ ལར་ཆོས་པ་ 
ཟེར་བ་འདི་ཡང་ ཁ་ལ་ཟེར་ཚད་དོན་ལ་འཁེལ་བ་དཀོན་པ་འདུག་ཟེར་ནས༔ ཕག་ནས་ཕག་ 
ལ་སྐུར་བ་འདེབས་ཀྱིན་སོང་སྐད༔ དེར་བུ་མོ་ན་རེ རྒྱ་སྐར་ནས་བདག་གིས་ཕ་མ་ལ་དྲིས་པསཿ 
ཞག་ས་མི་ཡོང་ཟེར་གིན་འདུག་ཟེར་ནས༔ དེ་ནས་སློབ་དཔོན་གྱིས་སྐུར་པ་འདེབས་མི་རྣམས་ལ་ 
ལན་བཏབ་པའི་ཕྱིར་དུ་འདི་གསུངས་སོ༔ རྒྱལ་ཁམས་ཀྱི་སྤྲང་པོ་རྣལ་འབྱོར་ང་༔ དགོས་འདོད་ 
ཡོན་རང་ལ་ཚང་པ་ལ གནས་ལ་ངེས་པ་མ་མཆིས་ཏེ༔ སྒོ་རྩར་ཉལ་ཡང་ཡ་མི་ང་༔ གོས་ལ་ 
ངེས་པ་མ་མཆིས་ཏེ༔ རོ་གོས་གོན་ཀྱང་ཡ་མི་ང་༔ ཟས་ལ་ངེས་པ་མ་མཆིས་ཏེ༔ ཁམ་ཟན་ཟོས་ 
ཀྱང་ཡ་མི་ང་༔ ཤངས་རྟ་ནག་གི་གྲོང་བརྡལ་ཆེ་ལགས་ཀྱང་༔ ལས་ཅན་ཆོས་སྒོར་འཇུག་པའི་ 
ཕྱིར༔ དེ་རིང་འདི་ནས་འགྲོ་རེ་ཀན༔ དེ་ལ་སོམས་ཤིག་ནང་བཞུགས་པ༔ ཞེས་གསུངས་སོ༔ དེར་ 
སློབ་དཔོན་གྱི་སྒོ་རྩ་དེར་བཞུགས་ནས༔ སྲོད་ལ་རྒྱུན་གྱི་ཏིང་འཛིན་དང་རུ་ལུའི་དབྱངས་སྒྲུབ་ 
ལ་སོགས་མཛདཿ དེར་བུ་མོས་ཀྱང་ཕ་མ་ཉལ་སར་བཅུག༔ ནང་གི་བྲེལ་བ་རྣམས་ཚར་བ་དང་༔
113

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བུ་མོ་ན་རེ༔ གཡོག་མོ་དེ་ལ༔ སློབ་དཔོན་སྒོམ་ཆེན་པ་མ་གིའི་གསུང་དེ༔ སེམས་ལ་ཤིན་ཏུ་ 
བཅགས་པ་རང་བྱུང་༔ རང་རེ་གཉིས་པོ་འདིར་ཉོལ་དང་ཟེར་ནས༔ སྐས་མགོ་དེར་སྔས་ཁྲི་ཁྲོག་ 
གེར་ཉལ་འདུག༔ དེར་བུ་མོ་དེ་ན་རེ ཁྱེད་ཀྱི་དབྱངས་འདི་ཤིན་ཏུ་སྙན་པ་བྱུང་༔ སྐར་ཆབ་ 
ཅིག་མཛོད་ཟེར་བ་ལ སློབ་དཔོན་གྱིས་འདི་གསུངས་སོ༔ གངས་སྟོད་ཀྱི་སེང་གེ་དཀར་མོ་ཁྱོདཿ 
ཁྱོད་གངས་དཀར་གྱི་ངོ་ལ་ཆགས་ཆགས་ནས གཟན་གཟན་ཡོངས་སུ་ཕེབས་ཙ་ན༔ ན་བུན་བབ་ 
པ་མ་ཚོར་བའི༴ གངས་ཐིབས་ཀྱི་འོག་ཏུ་ཚུད་ཉེན་གདའ༔ བྱིང་ཉེན་གསེང་ལས་དཔལ་རྩལ་སྐྱེད༔ 
གངས་དཀར་གྱི་རྩེ་ལ་བྲོས་རེ་ཪན༔ རན་གྱིས་མི་མདོ་ཅུང་ཕྱིས་ཙམཿ༔ གསིང་མ་ནེ་ཐོག་གི་འགྲོས་ 
འགྲུ་རྟ་ཕོ་དེ༔ རྩ་འདབས་གསིང་མའི་ངོས་ལ་ཆགས་ཆགས་ནས༔ ལྐོ་མོག་གཏིང་ནས་བརྡོལ་བ་ 
མ་ཚོར་བས༔ ལྐོ་མོག་གི་འདམ་དུ་བྱིང་ཉེན་གདའ༔ ནེ་གསིང་ཞོག་ལས་ཡར་སོང་སྐྱིདཿ བདེ་ 
ཆེན་ཐར་པའི་ལམ་ལ་བྲོས་རེ་རན༔ རན་གྱིས་མི་མདོ་ཅུང་ཕྱིས་ཙམ༔ ནང་ཡ་གི་ན་བཞུགས་པའི་ 
ཡོན་བདག་མོ༔ ཁྱོད་སྒྱུ་མའི་ནོར་ལ་ཆགས་ཆགས་ནས༔ འཁོར་བར་འཁྱམས་པ་མ་ཚོར་བས༔ ངན་ 
སོང་གསུམ་དུ་འཆོར་ཉེན་གདའ༔ ཡོ་བྱད་བོར་ནས་བརྩོན་འགྲུས་སྐྱེདཿ༔ ཐེག་ཆེན་བྱང་ཆུབ་ཀྱི་ 
ལམ་ལ་འབྲོ་རེ་རན༔ རན་གྱིས་མི་མདོ་ཅུང་ཕྱིས་ཙམ་
ཞེས་གསུངས་པས༔ བུ་མོ་ན་རེ་གཡོག་མོ་དེ་ལ༔ སློབ་དཔོན་གྱི་དབྱངས་འདི་སྙན་པར་འདུག་ 
པས༔ ད་རུང་ཡང་མོས་ཡོང་ཟེར་བ་དང་༔ ལན་གཅིག་ཀྱང་འདེབས་དགོས་པར་འདུག་པས༔ འདི་ 
ནས་བྱས་ན་ཕ་མ་གཉིས་ཀྱིས་ཚོར་བར་འདུག་པས༔ རང་རེ་གཉིས་ཕོ་ར་བ་རུ་འདོང་ཟེར་ནསཿ 
སྒོ་རྒྱབ་ཏུ་བྱུང་ནས་ སློབ་དཔོན་ལ་འདི་ལྟར་ཞུས་སོ༔ མ་གི་བཞུགས་པའི་སྒོམ་ཆེན་པ༔ བདག་ 
དམ་པའི་ལྷ་ཆོས་བྱེད་སྙམ་པས དྲིན་ཅན་གྱི་ཕ་མ་བློས་མ་ཐོང་༔ བསགས་པའི་ནོར་རྫས་བློས་ 
མ་ཐོང་༔ ལེགས་པའི་རྒྱན་གོས་བློས་མ་ཐོང་༔ བརྩེ་བའི་གཉེན་དྲུང་བློས་མ་ཐོང་༔ ལྟོས་པའི་ཡུལ་ 
གཞིས་བློས་མ་ཐོང་༔ སློབ་དཔོན་ཁྱེད་ལ་ཁྱད་པར་མེད༔ བུ་མོ་ང་ལ་ཁྱད་པར་ཆེ༔ ཡུལ་ཕྱོགས་ 
འདི་རུ་བཞུགས་པར་ཞུ༔ དམ་པའི་ལྷ་ཆོས་ཅིས་ཀྱང་བྱེད༔ བརྩེ་བའི་ཐུགས་རྗེས་འཛིན་པར་ཞུ 
འཚོ་བའི་ཡོ་བྱད་ང་རང་ཕུལ༔ ཞུས་པསཿ༔ ཡང་སློབ་དཔོན་གྱིས་ལན་འདི་གསུངས་སོ༔ གཉེན་ 
དྲུང་གསུམ་གཅིག་ལ་ཕར་བལྟས་པས ཚོང་འདུས་ནང་གི་མགྲོན་པོ་འདྲ༔ ལྷན་ཅིག་སྐྱེས་ཀྱང་
114

༄༅། །ཟབ་གཏེར་ཆོས་ཀྱི་མཛོད་ཁང་།
སོ་སོར་འབྲལཿ༔ གཉེན་འབྲེལ་མེད་དོ་ལྷ་ཆོས་མཛོད༔ བསགས་པའི་ནོར་ལ་ཕར་བལྟས་པསཿ 
ནོར་རྫས་སྦྲང་མའི་སྦྲང་རྩི་འདྲ༔ རང་གིས་བསགས་ཀྱང་གཞན་གྱིས་སྤྱོདཿ༔ ནོར་སྒྱུ་མ་ལགས་ 
ཀྱིས་ལྷ་ཆོས་མཛོད༔ བརྩིགས་པའི་མཁར་ལ་ཕར་བལྟས་པས༔ མཁར་བརྩིགས་པ་བྱིས་པའི་ 
རྩེད་མོ་འདྲ༔ དང་པོ་བརྩིགས་ཀྱང་གཞུག་ཏུ་འཇིག༔ མཁར་གཞིས་ལ་སྙིང་པོ་མེད་དོ་ལྷ་ཆོས་ 
མཛོད༔ སྙིང་ནས་ལྷ་ཆོས་བྱེད་འདོད་ན༔ ཞེ་ནས་ལྷ་ཆོས་བྱེད་འདོད་ན༔ ཕ་ཡུལ་བདུད་ཀྱི་ 
བཙོན་ར་ཡིན༔ རྒྱབ་ཏུ་སྐྱུར་ནས་ལྷ་ཆོས་མཛོད༔ ཆགས་ཞེན་ཆེ་ན་འཆིང་བའི་རྒྱུ༔ ཞེན་ཐག་ 
ཆོད་ལ་ལྷ་ཆོས་མཛོདཿ༔ ཅེས་གསུངས་སོ
ཡང་བུ་མོས་ཞུས་པ༔ ཆོས་བྱེད་སྙིང་རྗེ་ཡིན་པ་ྋ༔ ཕ་མ་རྒྱབ་ཏུ་སྐྱུར་བས་ཕན་ལགས་སམ༔ རིན་ 
ཆེན་མི་ལུས་ཐོབ་པའི་ཡོན་ཏན་ལ༔ གྱོད་ལུས་ལ་བཏང་བས་ཕན་ལགས་སམ༔ དད་ཅན་ཆོས་ 
སྒོར་འཇུག་པ་ལ༔ འཚོ་བའི་ཡོ་བྱད་མེད་པས་ཕན་ལགས་སམ༔ བླ་མ་མཆེད་གྲོགས་མཉེས་པར་ 
བྱེད་པ་ལཿ བྱད་བཞིན་ཁྱེར་སོ་མེད་པས་ཕན་ལགས་སམ༔ ཞེས་ཞུས་པས༔ སློབ་དཔོན་གྱི་ 
དགོངས་པ་ལ༔ བུ་མོ་འདི་ནོར་རྫས་ཉེ་དྲུང་རང་གོ་རྣམས་ཀྱི་ངོམ་སོ་ཆེས་པས༔ ཆོས་བྱས་ཀྱང་ 
སྐྱོ་བ་གཏིང་ནས་སྐྱེ་བ་རང་ཞིག་མི་ཡོང་བ་འདྲ་སྙམ་ནས་འདི་སྐད་གསུངས་སོ༔ ནམ་ཟླ་དབྱར་ 
ཁར་སྐྱེ་བའི་མེ་ཏོག་དེ༔ དུས་ཀྱི་བ་མོས་ཁྱེར་ཙ་ནཿ བསྐམ་ནས་འགྲོ་བ་མ་གཟིགས་སམ༔ དེ་ལ་ 
སོམས་ལ་ལྷ་ཆོས་མཛོད༔ མུ་མ་ཞིང་ལ་སྐྱེས་པའི་ལྗང་པ་འདི༔ ཅི་ཆོད་ཟོར་བས་བྲེག་ཙ་ན༔ 
སྐེད་པ་གཅད་པར་ཆ་མེད་དམ༔ དེ་ལ་སོམས་ལས་ལྷ་ཆོས་མཛོད༔ ཡོན་ཏན་འབྲས་བུ་བཅས་ 
ཞིང་དེ༔ འབྲས་བུ་དུས་སུ་སྨིན་ཙ་ན༔ དོན་མེད་རང་སར་འབྲུལ་པ་ཆ་མེད་དམ༔ དེ་ལ་སོམས་ 
ལ་ལྷ་ཆོས་མཛོད༔ ཤ་ཁྲག་འདྲེས་པའི་ལུས་པོ་འདི འབྱུང་བཞིའི་གཡར་པོ་ཡལ་ཙ་ནཿ ལུས་ 
སེམས་བྱེ་ནས་འགྲོ་བ་ཆ་མེད་དམ༔ དེ་ལ་སོམས་ལ་ལྷ་ཆོས་མཛོད༔ རྒས་པ་ན་བ་འཆི་བ་ 
གསུམ༔ ཤུལ་འབྲང་བཞིན་དུ་སྙིང་ལ་གཏུགས༔ དེ་ལ་སོམས་ལ་ལྷ་ཆོས་མཛོདཿ དམྱལ་བ་ཡི་ 
དྭགས་དུད་འགྲོ་གསུམ རྗེས་གཅོད་བཞིན་དུ་འཕྲང་ལ་བསྒུགས༔ དེ་ལ་སོམས་ལ་ལྷ་ཆོས་ 
མཛོད༔ ཚེ་འདི་དང་ཕྱི་མ་བར་དོ་གསུམ༔ ལ་རྫས་བཞིན་དུ་གྲལ་ལ་བསྒྲིགས༔ ལོངས་སྤྱོད་ 
འཛོམས་པའི་ཕྱུག་པོ་ཡང་༔ གློ་བུར་ཇག་པས་བཅོམ་པ་བཞིན༔ སྒྲེན་མོར་འགྲོ་བ་ཆ་མེད་དམཿ
115

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་ལ་སོམས་ལ་ལྷ་ཆོས་མཛོད༔ ཁ་དྲག་ཅན་གྱི་རྒྱལ་པོ་ཡང་༔ སྤྲང་པོ་བཞིན་དུ་གཅིག་པོར་ 
འཁྱམས༔ དཔལ་རྩལ་ཅན་གྱི་བློན་པོ་ཡང་༔ བཙུན་པ་བཞིན་དུ་ཉལ་ལྕགས་བཅུག༔ ཕྱི་དལ་ 
ཅན་གྱི་བཙུན་མོ་ཡང་༔ ཤིན་འབུ་སྦྲང་མས་ཟ་རྒྱུ་ཡིན༔ ཕ་མ་འཁོར་བའི་ལམ་གཏད་ཡིན༔ ནོར་ 
རྫས་བྱུར་གྱི་རྟོད་ཐག་ཡིན༔ གཉེན་འབྲེལ་འཁོར་བའི་ཤན་ཐག་ཡིན དེ་ལ་སོམས་ལ་ལྷ་ཆོས་ 
མཛོད༔ ཅེས་གསུངས་པས༔ བུ་མོའི་བསམ་པ་ལ༔ སློབ་དཔོན་རེ་བདེན༔ དམ་པའི་ལྷ་ཆོས་ཅི་ 
ནས་བྱ་དགོས་སྙམ་ནས༔ ཐེམ་པའི་ཕྱིར་ཐོན་ནས སློབ་དཔོན་གྱི་ཕྱག་ནས་འཇུས་ཞབས་སྤྱི་ཐོག་ 
ཏུ་བླངས་ནས༔ བདག་ཅི་ནས་ཆོས་ལ་འགྲོ་བས༔ ཕྱག་ཕྱིར་ཁྲིད་པར་ཞུ༔ ནོར་རྫས་ལ་ཆགས་པ་ 
མ་ལགས་ཏེ༔ ཆོས་རྒྱགས་ལ་ནོར་ཡོ་བྱད་མཚོན་པ་ཞིག་འཁྱེར་ལགས་སམ་ཞུས་པས༔ སློབ་ 
འཚོ་ 
དཔོན་གྱི་ཞལ་ནས་འདི་གསུངས་སོ༔ ཁྱོད་ཀྱིས་ཆོས་ནུས་ན་ཆོས་རྒྱགས་མི་དགོས་གསུངས༔ 
བ་ལྷས་སྦྱོར་བ་ཡིན་གསུངས༔ དེར་བུ་མོ་རང་གི་སྐེ་ལ་གཡུ་ཕོ་ ཕུག་རོན། རོན་ཙམ་ཞིག་ཡོད་པ་ 
དེ་བཀྲོལ་ནས༔ གཡོག་མོ་དེ་ལ་བྱིན་ནས༔ ཁྱོད་ཀྱིས་ང་ཆོས་ལ་བྲོས་སོང་མ་ཟེར་ཞིགཿ ཕ་མ་ལ་ 
ཞབས་ཏོག་ཡང་ལེགས་པོ་གྱིས་བྱས་ནས༔ ཁ་བསྡིགས་ནས་སློབ་དཔོན་གྱི་ཕྱག་ཕྱིར་བྱས་ནས 
ཁོང་གཉིས་ཀྱི་ནམ་བུན་བུན་ནས་བྱོན་ཏེ ཉི་མ་མཐིལ་ལ་ཤར་བ་དང་༔ གཡས་རུ་གཙང་པོའི་ 
འགྲམ་ན་ཕེབས༔ དེར་སློབ་དཔོན་གྱིས་གྲ་ཆུང་ནང་ནས་རྩམ་པ་ཐང་ཁུག་གང་བཏོན་ནས༔ ཐོད་ 
ཕོར་དུ་ཆུ་བླངས༔ འཚོ་བའི་གྲབས་བྱས་པ་དང་༔ ཤུལ་ནས་དམག་ལ་རྗེས་སྙེག་པ་སའི་དྲེག་པ་ 
ཙམ་ཁྲག་ཆགས་རྟ་རུ་རྒྱུག་པ༔ སྐྱེས་པ་མཚོན་ཐོགས་པ༔ གཅེས་ཕྲུག་མཆི་མ་འདོན་པ༔ རྒན་ 
རྒོན་འཁར་བ་ཐོགས་པ་མང་པོ་བྱུང་ནས༔ ག་ནས་ཡོང་ཆ་མེད་པའི་བན་བཙུན་ཆ་མེད་པ་ཞིག་ 
གིས༔ ངན་གཡོ་བྱས་ནས༔ ངེད་ཀྱི་བུ་མོ་གཅེས་ཕྲུག་ལྷ་མོ་འདྲ་བ་ཁྲིད་ནས་ཐལཿལ༔ ཤ་ཁམ་གཅིག་ 
དང་ཁྲག་ཧུབ་ཅིག་ཟེར་ནས་བྱུང་བ་ལ༔ སློབ་དཔོན་གྱིས་བུ་མོ་བློ་བརྟན་མི་བརྟན་འགྱུར་ལྡོག་ཆེ་ 
ཆུང་ཐག་ཆོད་མི་ཆོད་བརྟག་པའི་ཕྱིར་དུ་འདི་གསུངས་སོ
བུ་མོ་ཁྱོད་རང་འགྱོད་པ་དང་༔ བློས་མི་ཐོང་བ་འདུག་ན༔ ཕྱིར་ལོག་པ་དྲག་གསུངས་ནས་འདི་ 
གསུངས་སོ འདབ་བྱ་རྙི་ལ་ཟིན་པ་དེ བྲོས་པ་མང་སྟེ་ཐར་པ་ཉུང་༔ རི་དྭགས་རྒྱ་ལ་ཟིན་པ་དེ 
བྲོས་པ་མང་སྟེ་ཐར་པ་ཉུང་ ཉ་མོ་དོ་ལ་ཟིན་པ་དེ༔ བྲོས་པ་མང་ལ་ཐར་པ་ཉུང་༔ བུ་མོ་ཆོས་ལ་
116

༄༅། །ཟབ་གཏེར་ཆོས་ཀྱི་མཛོད་ཁང་།
བྲོས་པ་དེ༔ བྲོས་པ་མང་སྟེ་ཐར་པ་ཉུང་༔ བུ་མོ་ཁྱེད་རང་ལོག་ལ་སོང་༔ མི་རྒན་ང་རང་བྲོས་ནས་ 
འགྲོ༔ མ་ཤི་ན་འཕྲད་པའི་དུས་ཤིག་ཡོང་༔ དེ་དུས་ཆོས་སྐལ་བྱས་པས་ཆོག༔ གསུངས་པས༔ བུ་ 
མོས་འདི་ལྟར་ཞུས་སོ༔ སློབ་དཔོན་ནམ་མཁའི་སྙིང་པོ་ཁྱེད༔ རྒྱ་གར་ཡུལ་ན་བྱོན་མ་བྱོན༔ མཚན་ 
ལྡན་བླ་མ་བསྟེན་མ་བསྟེན༔ བོད་ཀྱི་གྲུབ་ཐོབ་ཡིན་མ་ཡིན༔ སྔགས་ལ་ནུས་པ་ཐོན་མ་ཐོན༔ རྫུ་ 
འཕྲུལ་ཡོད་ན་ད་རེས་སྟོནཿ ད་རེས་བུ་མོ་མི་ཁྲིད་ནཿ འཁོར་བའི་འདམ་དུ་བྱིང་ཉེན་གདའ༔ ལས་ 
ངན་བདུད་ཀྱིས་ཁྱེར་ཏེ་མཆི༔ ད་ལན་བུ་མོ་མི་ཁྲིད་ནཿ གཡས་རུ་གཙང་པོ་འདི་ལ་མཆོངས་ 
ནས་འགྲོ ཞུས་པས༔ སློབ་དཔོན་གྱིས་དགོངས་པ་ལ༔ བུ་མོ་འདི་བློ་བརྟན་ཞིང་མི་འགྱུར་བར་ 
འདུག་པསཿ ཁྲིད་དགོས་སྙམ་ནས་ཤུལ་མར་ལ་ཡོང་བའི་དམག་མི་རྣམས་ལ་འདི་གསུངས་སོ 
སྐྱི་སེར་མཁའ་ལ་མཆོངས་པ་འ༔ སྙེགས་པར་འདོད་པ་འོ་རེ་བརྒྱལ༔ རླུང་སེམས་དབང་དུ་སྡུད་ 
པ་ལ༔ ཁྲག་ཆགས་རྟ་རུ་རྒྱུག་པ་འོ་རེ་བརྒྱལ༔ བྱ་རྒྱལ་གནམ་ལ་འཕུར་བ་ལ༔ སྦར་མོས་འཛིན་ 
པ་འོ་རེ་བརྒྱལ༔ ངེད་ཐང་ཆེན་པོ་གཅིག་ལ་འགྲོ་ཙ་ནཿ རྐྱང་ཕོ་མོ་གཉིས་སུ་སྤྲུལ་ནས་འགྲོ༔ ཆུ་ 
ཆེན་པོ་གཅིག་ལ་འགྲོ་ཙ་ནཿ གསེར་བྱ་ངང་པ་གཉིས་སུ་སྤྲུལ་ནས་འགྲོ༔ ལ་ཆེན་པོ་གཅིག་ལ་ 
འགྲོ་ཙ་ནཿ སྤྱང་ཁུ་ཕོ་མོ་གཉིས་སུ་སྤྲུལ་ནས་འགྲོ༔ ཁྱེད་རྗེས་ལ་ཡོང་བའི་མི་རྟ་རྣམས༔ ཁྲག་ 
ཆགས་རྟ་རུ་རྒྱུག་པ་སྙིང་རེ་རྗེ གཅེས་ཕྲུག་མཆི་མ་འདོན་པ་ཤ་རེ་གཡའ༔ རྒས་འཁོག་འཁར་ 
ཐོགས་རྒྱུག་པ་ཉོན་རེ་མོངས༔ བུ་མོ་མ་ཟིན་བྱས་ལ་ལོག་ནས་རྒྱུགས༔
གསུངས་པསཿ ཁོང་རྣམས་ན་རེ༔ སྤྲང་རྒན་ཟོག་པོ་ཁྱོད་གར་བྲོས་གར་ཐར་བ་ཡིན་ཟེར་ནསཿ 
རྔམ་གྱིན་རྒྱུག་བྱུང་སྐད་དེ༔ སློབ་དཔོན་གྱིས་མགུར་འདི་གསུངས་སོ༔ གདུག་པ་ཅན་རྩད་ནས་ 
གཅོད་པའི་ཕྱིར༔ རྐྱང་ཕོ་མོ་གཉིས་སུ་སྤྲུལ་ནས་འགྲོ༔ ཁམས་གསུམ་དབང་དུ་སྡུད་པའི་ཕྱིར 
བྱ་རྒྱལ་རྒོད་པོ་གཉིས་སུ་སྤྲུལ་ནས་འགྲོ འཁོར་བའི་ཆུ་ལས་སྒྲོལ་བའི་ཕྱིར༔ གསེར་བྱ་ངང་པ་ 
གཉིས་སུ་སྤྲུལ་ནས་འགྲོ༔ གསུངས་ཏེ་གསེར་བྱ་རུ་སྤྲུལ་ནས་གཙང་པོ་ལ་འཕུར་ནས་འབྱོན༔ སྤྲུལ་ 
པ་ཡན་པར་འགྱེད་ཀྱིན་བྱོན་པས སྙེག་མི་ཐམས་ཅད་ཡིད་ཆེས༔ འོ་ཆེ་བུ་མོ་མིས་ཁྲིད་པ་མིན་ 
པར་འདུག ལྷ་འདྲེས་ཁྲིད་པ་ཡིན་པར་འདུག་པས༔ རང་རེ་ཐམས་ཅད་ལོག་འདེངས་ཟེར་ནས་ 
ལོག་སྐདཿ དེར་སློབ་དཔོན་དང་བུ་མོ་གཉིས་ལྷོ་བྲག་མཁར་ཆུ་དུང་གི་གཞལ་ཡས་སུ་ཕྱག་ཕེབསཿ༔
117

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སློབ་དཔོན་གྱིས་རྡོ་རྗེ་མཚོ་ལ༔ ཕྱི་ནང་གསང་གསུམ་གྱི་དབང་བསྐུར༔ དཔལ་ཡང་དག་གི་ 
དཀྱིལ་འཁོར་བཞེངས་སུ་གསོལ་ནས༔ ཡི་དམ་ལྷ་ངོ་སྤྲད༔ ཏིང་འཛིན་ཕོགཿ དཀྱིལ་འཁོར་གྱི་ 
གཡས་སུ་སློབ་དཔོན་གྱི་ཁྲི་བརྩིགས༔ གཡོན་དུ་བུ་མོའི་ཁྲི་བརྩིགས་ནས རུ་ལུའི་འཛབ་བཟླས་ 
བྱེད་ཅིང་༔ སྒྲུབ་པ་ལ་བཞུགས་པའི་དུས་སུ༔ སློབ་དཔོན་ཆོས་ཉིད་མཉམ་པ་ཆེན་པོའི་ཏིང་ངེ་ 
འཛིན་ལས་མ་ཡེངས་པར་བཞུགས་པའི་ངང་ལས་འབྱམས་པ་དང་༔ བུ་མོས་རུ་ལུའི་འཛབ་བཟླས་ 
ལོ་མང་དུ་བྱས་པའི་སྐབས་ཤིག་ནཿ ན་སོ་གཞོན་པའི་སྟོབས་ཀྱིས༔ རྩེད་རོགས་མེད་པས་བུ་མོ་ 
སྐྱོ་ནས༔ སྐྱོ་གླུ་སློབ་དཔོན་གྱི་སྙན་ལ་ཕར་ལ་རུ་ལུའི་བརྡ་ལ་བཙུད་ནས་འདི་སྐད་ཞུས་སོ བུ་མོ་ 
ང་དང་པོ་ཡུལ་ནས་ཡོང་ཙ་ནཿ ཕ་ཨ་པའི་ངོ་ལ་མི་ཆགས་པ༔ བུ་མོ་དང་པོ་ཡུལ་ནས་ཡོང་ཙ་ན༔ 
མ་ཨ་མའི་ངོ་ལ་མ་ཆགས་པ༔ དང་པོ་ཡུལ་ནས་ཡོང་ཙ་ན༔ ཕྱོགས་དང་རང་རྒྱུད་ཅི་ལ་མི་ 
ཆགས་པ༔ དང་པོ་ཉེ་དྲུང་གསུམ་ཅི་ལ་མི་ཆགས་པ༔ དང་པོ་ནོར་ལོངས་སྤྱོད་ཅི་ལ་མ་ཆགས་པཿ 
དང་པོ་ཡུལ་གཞིས་མཁར་གསུམ་ཅི་ལ་མི་ཆགས་པ༔ དང་པོ་རྩེད་རོགས་མཐུན་གསུམ་ཅི་ལ་མི་ 
ཆགས་པ༔ སྦྱིན་ཨང་འདི་རུ་སླེབས་ནས་སྐྱེ་གཟུགས་ཆདཿ སྐྱོ་བའི་སེམས་ལ་མཚུངས་པ་མེདཿ 
མི་ཁྱོད་ལ་ཐུགས་རྗེ་ཡོད་སྲིད་ན༔ བུ་མོ་ང་སྐྱེས་པའི་ཡུལ་དུ་སྐྱོལ༔ ཞུས་པས༔ སློབ་དཔོན་གྱི་ 
དགོངས་པ་ལ་བཞུགས་པའི་སྙན་དུ་གསན་ནསཿ ཐུགས་ལ་དེའང་ན་སོ་གཞོན་པས་བདེན་དགོངས་ 
ནས༔ མགུར་འདི་གསུངས་སོ༔
གཉེན་དྲུང་ཞིང་ཁམས་མང་ལགས་ཀྱང་༔ རང་འཆི་བའི་དུས་ཤིག་བྱུང་ཙ་ན༔ མ་ཤི་བར་དུ་ 
མང་པོས་མཐའ་བསྐོར་ཀྱང་༔ ཤི་ནས་རང་རེ་གཅིག་པུར་འགྲོ༔ དེ་ལ་སོམས་ལ་རུ་ལུ་སྒྲོངས༔ 
བྱམས་པའི་ཕ་ལ་བློ་རྩེ་ཡང་༔ རང་གློ་བུར་ནད་ཀྱིས་བཏབ་ཙ་ནཿ༔ མི་ཕོད་མཆི་མ་འདོན་པ་ལས༔ 
ན་ཚ་ཡུད་ཙམ་བགོ་རྒྱུ་མེད༔ བློ་ཐག་ཆོད་ལ་རུ་ལུ་སྒྲོངསཿ བསགས་པའི་ནོར་རྫས་འཛོམས་ 
ལགས་ཀྱང་༔ འཆི་བའི་དུས་ལ་བབ་ཙ་ན༔ ཁབ་སྐུད་གཅིག་ཀྱང་འཁྱེར་རྒྱུ་མེད༔ བློ་ཐག་ཆོད་ 
ལ་རུ་ལུ་སྒྲོངས༔ བརྩིགས་པའི་མཁར་དེ་མཐོ་ལགས་ཀྱང༔ འཆི་བའི་ནང་པར་སྡོད་དབང་མེད༔ 
རོ་ཁུང་རང་ཤོང་གཅིག་ལས་དབང་རྒྱུ་མེདཿ བློ་ཐག་ཆོད་ལ་རུ་ལུ་སྒྲོངས༔ ཞེས་གསུངས་པསཿ 
ཞག་འགའ་སེམས་ལ་ཕན་པ་བྱུང་༔ ཡང་ནམ་ཞིག་གི་ཚེ༔ བུ་མོ་སྐྱོ་བ་སྙིང་ནས་མ་སངས་པར
118

༄༅། །ཟབ་གཏེར་ཆོས་ཀྱི་མཛོད་ཁང་།
སྐྱོ་གླུ་འདི་ལྟར་ཞུས་སོ༔ ལྷོ་བྲག་མཁར་ཆུ་སྐད་པ་དེ༔ མ་མཐོང་རྒྱང་གི་སྒྲ་ཆེ་བར༔ མཐོང་ནས་ 
རྩ་རུ་ཕྱིན་ཙ་ན༔ མི་མེད་ལུང་སྟོང་ཆེན་པོ་ཞིག༔ དུང་གི་གཞལ་ཡས་སྐད་པ་དེཿ མ་མཐོང་རྒྱང་ 
ནས་སྒྲ་ཆེ་བར༔ མཐོང་ནས་རྩ་རུ་ཕྱིན་ཙ་ནཿ༔ བྲག་ཕུག་སྒོ་མེད་སྟོང་པ་ཞིགཿ ནམ་མཁའི་སྙིང་པོ་ 
སྐད་པ་དེ མ་མཐོང་རྒྱང་གི་སྒྲ་ཆེ་བར༔ མཐོང་ནས་རྩ་རུ་ཕྱིན་ཙ་ན༔ བཙུན་རྒན་ཟོག་པོ་ཁྲམ་ 
རྒན་གཅིག༔ ཡི་དམ་དཔལ་ཆེན་སྐད་པ་དེ མ་མཐོང་རྒྱང་གི་སྒྲ་ཆེ་བར༔ མཐོང་ནས་རྩ་རུ་ཕྱིན་ 
ཙ་ནཿ བྲིས་པ་གཟུགས་ཀྱི་ལྷ་སྐུར་འདུགཿ རུ་ལུ་འབྲུ་བརྒྱད་སྐད་པ་དེ༔ མ་མཐོང་རྒྱང་གི་སྒྲ་ཆེ་ 
བར༔ མཐོང་ནས་རྩ་རུ་ཕྱིན་ཙ་ནཿ འཛད་པ་མེད་པའི་བོང་སྒོར་གཅིག་གདའོ༔ བུ་མོ་སྐྱེས་པའི་ 
ཡུལ་དུ་སྐྱོལ་ཞུས་པས༔ ཡང་སློབ་དཔོན་གྱིས་འདི་སྐད་གསུངས་སོ༔ བུ་མོ་ཅལ་ཅོལ་མ་མང་རུ་ 
ལུ་སྒྲོངས༔ ལྷོ་བྲག་མཁར་ཆུ་སྐད་པ་དེ༔ རིག་འཛིན་ཞབས་ཀྱིས་བཅགས་པའི་གནསཿ དུང་གི་ 
གཞལ་ཡས་སྐད་པ་དེ༔ མཆོག་གི་དངོས་གྲུབ་ཐོབ་པའི་གནས ནམ་མཁའི་སྙིང་པོ་སྐད་པ་དེ 
གྲུབ་པ་ཐོབ་པའི་རྣལ་འབྱོར་ལགས༔ ཡི་དམ་དཔལ་ཆེན་སྐད་པ་དེ༔ སངས་རྒྱས་ཐམས་ཅད་ 
འདུས་པའི་སྐུ༔ རུ་ལུ་འབྲུ་བརྒྱད་སྐད་པ་དེ༔ སྐྱེ་མེད་བྱང་ཆུབ་སེམས་དཔའི་སྒྲ༔ ཁོ་ཐག་ཆོད་ 
ལ་རུ་ལུ་སྒྲོངས༔ སྙིང་རུས་སྐྱེད་ལ་རུ་ལུ་སྒྲོངས༔ ཞེས་གསུངས་སོ
ཞག་འགའ་སེམས་ལ་ཕན་པར་བྱུང་༔ ཡང་བུ་མོ་ཞག་འགའ་ནས་བུ་མོ་སེམས་ཀྱི་སྐྱོ་བ་གཏིང་ 
ནས་མ་སངས་པར་ཡང་ཞུས་སོ༔ བལ་འདབ་གཅིག་དང༔ ཕོད་དཀར་གཅིག་མཐོང་ནས༔ འདི་ 
དང་འདྲ་སྙམ་ནས༔ ཕོད་དཀར་རླུང་གིས་འཁྱེར་བ་དེ༔ བྲག་དམར་ལོགས་ལ་པུ་རུ་རུ༔ བལ་ 
འདབ་རླུང་གིས་འཁྱེར་བ་དེ རྩི་ཤིང་འཇག་མའི་མགོ་ལ་ཡེངས་སེ་ཡེང་༔ རིལ་མ་ཆུ་ཡིས་ཁྱེར་ 
བ་དེ༔ ཆུ་འཁོར་དེ་ལ་སྒོ་རོ་རོ༆ བུ་མོ་རང་མགོ་འཁོར་བ་དེ བྲག་ཕུག་སྒོ་མེད་ནང་ནས་ལྷངས་ 
སེ་ལྷང་༔ བུ་མོ་འགྱོད་པ་འདི་ལ་བལྟས་ཙ་ན༔ འགྲོས་ཆེན་རྟ་ཕོའི་བང་གིས་ཟིན་པ་མེད༔ ལ་
ཡོག་རྣམ་སྨིན་བདེན་མི་བདེན༔ སྡིག་པའི་ལ་ཡོག་བདེན་སྲིད་ན༔ སློབ་དཔོན་ནམ་མཁའི་སྙིང་ 
པོར་ལ་ཡོག་ཐོང་༔ བུ་མོ་སྐྱེས་པའི་ཡུལ་དུ་སྐྱོལ་བྱས་པས༔ སློབ་དཔོན་དགོངས་པ་ལཿ བུ་མོ་ 
འདི་ན་སོ་གཞོན་པས༔ ངའི་འདིར་སྡོད་ཀྱང་༔ སྒྲུབ་པ་ལ་བློ་མི་ཁུག་པར་འདུག་པས༔ སློབ་ 
དཔོན་པདྨ་འབྱུང་གནས་ལ་འབུལ་དགོས་སྙམ་ནས བྲག་ཕུག་དཔལ་གྱི་ལྕགས་ཕུར་ཕྱིན་ནས༔
119

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བུ་མོ་ཁྲིད་དེ་ཐུ་བ་ནས་བཟུང་སྟེ སློབ་དཔོན་ལ་བསྟོད་པ་འདི་ཕུལ་ལོ ཨོ་རྒྱན་ཡུལ་གྱི་ནུབ་ 
བྱང་མཚམས༔ དྷ་ན་ཀོ་ཤའི་མཚོ་གླིང་དུ༔ པདྨ་གེ་སར་སྡོང་པོ་ལཿ ཡ་མཚན་མཆོག་གི་དངོས་ 
གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ ལོ་བརྒྱད་ལོན་པའི་གཞོན་ཚུལ་ཅན༔ ཐོད་ཕྲེང་ 
རྩལ་ལ་ཕྱག་འཚལ་བསྟོདཿ རྡོ་རྗེ་མཚོ་རྒྱལ་སྐད་པ་དེ༔ རིགས་བཟང་ཁུངས་བཙུན་ཆོས་ལ་དདཿ 
བཞིན་ལས་མཚན་མཆོག་སུམ་ཅུ་ཚང་༔ སྐད་སྙན་དྭང་སངས་ཤེས་རབ་ཆེ༔ ཨུཏྤ་ལ་ཡི་དྲི་དང་ 
ལྡན༔ བྱང་ཆུབ་སྒྲུབ་པའི་གྲོགས་སུ་བཟང་༔ སྐྱེས་མཆོག་ཁྱོད་ཀྱི་གཟུང་མར་འབུལ ཐུགས་རྗེ་ 
ཅན་གྱིས་བཞེས་སུ་གསོལཿ༔ ཞེས་འབུལ་ནས་ཕྱིར་ལོག་པ་དང་༔ བུ་མོའི་བསམ་པ་ལ་ག་རེ སློབ་ 
དཔོན་པདྨ་འབྱུང་གནས་འདི༔ སྐྱེ་འགྲོ་མི་ལས་སྐྱེས་པ་འདི་མིན༔ པདྨའི་སྡོང་པོ་ལས་འཁྲུངས་པ་ 
ཡིན༔ སྤྲུལ་པའི་སྐུ་ཡིན་ཟེར ད་ལྟ་ཡང་ལོ་བརྒྱད་བྱིས་པའི་གཞོན་ཚུལ་ཅནཿ སྐུ་མདོག་དཀར་ 
པོ་གངས་ལ་ཉི་མ་ཤར་བ་ལྟ་བུ༔ མཚན་དང་དཔེ་བྱད་ཀྱིས་བརྒྱན་པ༔ བལྟ་བས་ཆོག་མི་ཤེས་པ་ 
འདི་ལྟ་བུ་དང་མཇལ་བ་ཨ་རེ་དགའ སློབ་དཔོན་ནམ་མཁའི་སྙིང་པོ་ཡང་སྐུ་དྲིན་རེ་ཆེ༔ ད་ནི་ 
ཚེ་འདིའི་གྲོགས་སུ་བཟང་༔ ཕྱི་མ་བྱང་ཆུབ་ཐོབ་པ་ཡོང་བར་འདུག་སྙམ་པའི་དགའ་བ་དང་སྤྲོ་ 
བ་དཔག་ཏུ་མེད་པ་བྱུང་བསཿ༔ གུ་རུའི་མངོན་པར་ཤེས་པས་མཁྱེན་ནས་བུ་མོ་འདི་ང་ལ་ཆགས་ 
སེམས་ཀྱི་སྣང་བ་ཆེན་པོ་སྐྱེས་འདུག་པས༔ འདི་ཟློག་པའི་ཐབས་ཤིག་བྱ་དགོས་དགོངས་ནས༔ བུ་ 
མོ་གཉིད་ལ་སོང་བའི་རྗེས་སུ རྒད་པོ་མགོ་དུང་ལས་དཀར་བ་མིག་མཐིང་ལས་སྔོ་བ༔ མགོ་དང་ 
པུས་མོ་མཉམ་པ༔ ཁ་ཆུ་སྣ་ཆུ་བྲང་ཁར་སླེབས་པ༔ མིག་ལྤགས་ཀྱིས་མཁུར་ཚོས་སུ་སླེབས་པཿ 
སྐྱུག་བྲོ་ལ་འཇིགས་པ་གཅིག་ཏུ་བརྫུས་བཞུགས་པས༔ བུ་མོ་གཉིད་སད་པ་དང་༔ སློབ་དཔོན་ 
པདྨ་འབྱུང་གནས་འདི་དེ་འདྲ་བའི་མཚར་བ་ྋ༔ ད་རྒད་པུ་འདི་ལྟ་བུ་ཞིག་ཏུ་སོང་འདུག༔ འདིར་ 
སློབ་དཔོན་ནམ་མཁའི་སྙིང་པོའི་ཆོ་འཕྲུལ་གཅིག་ཡིན་པ་འདྲ༔ འདི་ལས་ཁོ་རང་གི་དྲུང་ལ་བསྡད་ 
པ་དྲག་པ་འདྲ་སྙམ་ནས་ལོག་ཕྱིན་ཏེ
སློབ་དཔོན་ལ་འདི་སྐད་ཞུས་སོ༔ སློབ་དཔོན་ལགས་བདག་སྒྲུབ་པ་ལ་འཇུག་པར་ཞུ་ཞུས་པས 
དཔལ་ཡང་དག་གི་སྒྲུབ་པ་ལ་བཞུགས་ནས རུ་ལུའི་འཛབ་བཟླས་ལ་ནན་ཏན་བྱེད་པའི་དུས་སུ 
བུ་མོའི་རྩ་ན་བདུད་ནག་པོ་བཀྲག་མེད་བྱ་བ་དེ༔ བུ་མོའི་སྲོག་ལ་ཞིམ་བུ་བྱི་བ་ལ་འཇབ་པ་བཞིན་
120

།ཟབ་གཏེར་ཆོས་ཀྱི་མཛོད་ཁང་།
དུ་བྱེད་པ་དང་༔ བུ་མོ་གཉིད་ལ་འགྲོ་བའི་གྲབས་སུ་འདུག་པ་དང་༔ འཛབ་ཐོག་ནས་སློབ་ 
དཔོན་གྱིས་འདི་གསུངས་སོ༔ བུ་མོ་སྲོད་ལ་ཐུ་ཐུ་གཉིད་མ་ལོག༔ དམ་སྲི་གཅིག་གིས་སྲོག་ལ་ 
ཡོང་ཉེན་གདའ༔ ནམ་ཕྱེད་ཐུ་ཐུ་གཉིད་མ་ལོག༔ བདུད་ཀྱི་བར་ཆད་ཡོང་ཉེན་གདའ༔ ཐོ་རངས་ 
ཐུ་ཐུ་གཉིད་མ་ལོགཿ དྲི་ཟའི་བར་གཅོད་ཡོང་ཉེན་གདའ སྔ་དྲོ་ཐུ་ཐུ་གཉིད་མ་ལོག༔ བཙན་གྱི་ 
བར་གཅོད་ཡོང་ཉེན་གདའ ཉིན་ཕྱེད་ཐུ་ཐུ་གཉིད་མ་ལོགཿ༔ མ་མོའི་བར་གཅོད་ཡོང་གཉེན་ 
གདའ༔ དགོང་མོ་ཐུ་ཐུ་གཉིད་མ་ལོགཿ༔ སྲིན་མོའི་བར་ཆད་འབྱུང་ཉེན་གདའ༔ བརྩོན་འགྲུས་ 
བསྐྱེད་ལ་རུ་ལུ་སྒྲོངས༔ སྙིང་རུས་བསྐྱེད་ལ་རུ་ལུ་སྒྲོངས༔ ཞེས་གསུངས་པས༔ བར་ཆོད་ཀྱང་ 
སངས་བུ་མོས་ཀྱང་མོས་པས་བསྒྲུབས་པས༔ ཉམས་དང་རྟོགས་པ་ཁྱད་པར་ཅན་སྐྱེས༔ རྟགས་ 
དང་མཚན་མ་བཟང་པོ་བྱུང་༔ གནས་ཐམས་ཅད་ཆོས་སྐུའི་རང་བཞིན་དུ་འདུག་ལ༔ ང་ན་ནིང་ 
ནས་སྦུ་བ་བལ་གྱིས་འཐུམས་འདུག༔ ད་དེ་ལྟར་མི་དགོས་པ་འདུག་སྙམ་ནསཿ༔ རུ་ལུའི་རྟ་ལ་ 
བསྐྱོན་ནས་འདི་སྐད་དོ༔ ཕྱི་སྣང་བ་སྣོད་ཀྱི་འཇིག་རྟེན་འདི༔ དག་པ་ལྷ་ཡི་གཞལ་ཡས་ཁང་༔ 
ནང་སྐྱེ་འགྲོ་བདུད་ཀྱི་སེམས་ཉིད་ཀྱང་༔ འཇིགས་བྱེད་ཁྲག་འཐུང་སྲིན་པོའི་ཚོགས༔ སྒྲ་སྐད་ 
བག་ཆགས་སྣ་ཚོགས་ཀྱང་༔ བཟླས་པ་རུ་ལུ་འབྲུ་བརྒྱད་སྒྱ བསམ་བརྗོད་རིག་པའི་དྲན་རྟོགས་ 
ཀྱང་༔ རང་བྱུང་ཆོས་སྐུའི་ཀློང་དུ་ཤར༔ གསང་བ་མཆོག་གི་དཀྱིལ་འཁོར་དུཿ༔ བདེ་བ་མཆོག་གི་ 
དངོས་གྲུབ་སྩོལ༔ ཞེས་གསུངས་སོ
དེར་དུས་ནམ་ཞིག་ཙ་ན༔ བུ་མོ་ཉམས་དགའ་ཞིང་ཤེས་པ་འུར་བ་ཞིག་བྱུང་ནས༔ སྒྲུབ་ཁང་ 
ཕྱིར་ཐོན་སྙིང་འདོད་པ་ཞིག་བྱུང་སྟེ་ཕྱིར་ཐོན་པ་དང་མདུན་ན་ཡོད་པའི་བྲག་དམར་པོ་འཕོང་རིང་
བྱ་བ་དེ༔ དཔལ་ཆེན་པོའི་སྐུ་རུ་གྱུར་ནས ཞལ་གཟིགས་ནས་མཆོག་གི་དངོས་གྲུབ་ཐོབ༔ དེའི་ 
དུས་སུ་བུ་མོས་དཔལ་ཆེན་ལ་བསྟོད་པ་འདི་ཕུལ་ལོ༔ དུར་ཁྲོད་གསང་བ་མཆོག་གི་དཀྱིལ་འཁོར་ 
དུ༔ བཅོམ་ལྡན་དཔལ་ཆེན་བཛྲ་ཧེ་རུ་ཀཿ དགྲ་བགེགས་འདུལ་ཕྱིར་འཇིགས་སུ་རུང་བ་དང་༔ 
རྒོད་དང་གཤེ་དང་འཇིགས་པར་སྟོན་པ་དང་༔ སྙིང་རྗེ་རྔམས་དང་ཞི་ལ་སོགས་པ་དང་༔ སྐུ་ཡི་ 
དངོས་པོ་ཤིན་ཏུ་མི་འགྱུར་བའི སྐུ་ཆེན་རི་རབ་འདེགས་པ་འཇིགས་འཇིགས་འདྲ༔ དུར་ཁྲོད་ 
ཆས་ཀྱིས་བརྒྱན་པས་དཔའ་དཔའ་འདྲ༔ ཞལ་གཡས་དཀར་ལ་བཞད་པས་བཞད་བཞད་འདྲ
121

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དབུས་ཞལ་མཐིང་ལ་འཇིགས་པས་ཁྲོས་ཁྲོས་འདྲ༔ དེ་ལྟར་ཁྲོ་རྒྱལ་འཇིགས་པའི་སྐུར་བྱོན་ནས༔ 
དཔལ་ཆེན་རྔམས་པའི་སྐུ་ལ་ཕྱག་འཚལ་ལོ༔ ཞེས་བསྟོད་ནསཿ མཁའ་འགྲོ་རྡོ་རྗེ་མཚོས་མཆོག་ 
ཐུན་མོང་གཉིས་ཀྱི་དངོས་གྲུབ་ཐོབ༔ སྔར་སློབ་དཔོན་ཆེན་པོ་པདྨ་དང་༔ སློབ་དཔོན་ནམ་མཁའི་ 
སྙིང་པོ་གཉིས༔ མཁའ་ལ་འཕུར་ནས་རི་ཕར་ཚུར་གྱི་ལོགས་ལ་ཉི་མ་བདེ་བར་བྱོན༔ བུ་མོ་ལུང་ 
པའི་མདའ་བསྐོར་དགོས་པ་བྱུང༔ དུས་དེ་ནས་བུ་མོས་ཀྱང་བཞུགས་གདན་ཁུར་ནས༔ སློབ་དཔོན་ 
གཉིས་ཀྱི་ཟླ་ལ་འཕུར་ནས་བྱོན༔ འགྲོ་བའི་དོན་དཔག་ཏུ་མེད་པ་མཛད༔ བོད་གངས་ཅན་གྱི་ 
ལྗོངས་ཡུལ་དུ༔ དམ་པའི་ཆོས་ཟབ་མོ་རྒྱ་ཆེ་བའི་བསྟན་པ་རྒྱས་པར་མཛདཿ བདུད་ཀྱི་སྤྲུལ་པ་ 
ཐམས་ཅད་འདུལ་བའི་གཉེན་པོར་མཛད་པ་རྫོགས་སོ༔ དགེའོ༔
122

༄༅། །ཟབ་གཏེར་ཆོས་ཀྱི་མཛོད་ཁང་།
ཨཿ ཀུན་བཟང་དགོངས་པ་ཀུན་འདུས་ལས༔ ལྷ་ལྕམ་པདྨ་གསལ་གྱི་ 
ཞུས་ལེན་ཨུཏྤལའི་ཕྲེང་བ་ཞེས་བྱ་བ་བཞུགས་སོ༔ ༔
gglZietaEFཊh; 
དུས་གསུམ་སངས་རྒྱས་འགྲོ་བའི་མགོན་ལ་ཕྱག་འཚལ་ 
ལོ༔ ཨོ་རྒྱན་པདྨ་འབྱུང་གནས་ཞེས་བྱ་བ༔ མངལ་གྱི་དྲི་མས་མ་གོས་པར་ཀོ་ཤ་དྷ་ནའི་མཚོ་གླིང་ 
དུ་པདྨའི་སྡོང་པོ་ལ་བརྫུས་ཏེ་འཁྲུངས་སོ༔ དེ་ཡང་སྐུ་ཚེ་འདས་གྲོངས་མི་མངའ་ཞིང་༔ འདུ་བ་ 
རྣམ་བཞིའི་ནད་མེད་པ༔ དུས་གསུམ་ཐར་པའི་ལམ་སྟོན་མཆོག༔ འགྲོ་བའི་མགོན་པོ་ཐུགས་རྗེ་ 
ཅན རྡོ་རྗེ་འཆང་གི་ངོ་བོ་དེ༔ དཔའ་བོ་མཁའ་འགྲོས་བྲན་གཡོག་བྱེདཿ མཐའ་བརྒྱད་སྐྱོན་ 
གྱིས་མ་གོས་པ༔ ཐེག་ཆེན་ཐུགས་ཀྱི་ཀློང་ན་གསལ༔ གདུལ་བྱའི་སྣང་ངོར་ཕྲིན་ལས་བཞིས་ 
འདུལ་ཞིང་༔ ཆ་ལུགས་འཕགས་པ་ཉན་ཐོས་ཚུལ་ལ་བསྟེན ནང་ལྟར་གསང་སྔགས་བླ་མེད་ཆོས་ 
ལ་མཁས༔ སྐུ་ནི་བལྟ་བས་ཆོག་མི་ཤེས༔ ཚངས་པའི་གསུང་གི་ཆོས་སྒྲ་སྒྲོགས༔ ཐུགས་ཆོས་དབྱིངས་ 
ངང་ལས་མ་གཡོས་ཤིང་༔ ཡོན་ཏན་ཕྱོགས་མེད་ཀུན་ལ་མཁས༔ ཕྲིན་ལས་དུས་གསུམ་ས་ལེར་ 
དགོངས༔ ལོག་རྟོག་དགྲ་འདྲེ་ཚར་གཅོད་པ༔ མི་ཡུལ་འབྱོན་པར་དཀོན་པ་ཡི༔ ཨོ་རྒྱན་པདྨ་ 
འབྱུང་གནས་དེ ཆོས་རྒྱལ་ཁྲི་སྲོང་ལྡེ་བཙན་གྱིས༔ ས་གཞི་བྱིན་གྱིས་བརླབ་པ་དང་༔ བོད་ 
འབངས་ཆོས་ལ་བཀོད་པའི་ཕྱིཪ རྒྱ་གར་ཡུལ་ནས་སྤྱན་དྲངས་ནས༔ བོད་དུ་ཇི་སྲིད་བཞུགས་ 
པའི་དུས༔ མཆིམས་ཕུ་རེག་པ་ལུང་གི་དབེན་གནས་སུ༔ ལྷ་ལྕམ་པདྨ་གསལ་གྱིས་ནི གསེར་ 
དངུལ་མཎྜལ་ཕུལ་ནས་ཞུས༔ ཨེ་མ་མཐའ་ཡས་སྤྲུལ་པ་ཆོས་ཀྱི་སྐུ སྤྱན་རས་གཟིགས་ཀྱི་ངོ་བོ་ 
ཉིད༔ མངལ་གྱི་དྲི་མའི་སྐྱོན་མེད་ཅིང་༔ བོད་ཡུལ་བྱོན་པའི་སྐུ་དྲིན་ཅན༔ བདག་ཅག་བུད་མེད་ 
བུ་འདྲ་བ༔ སྐྱེ་བ་དམའ་བས་འཁོས་ཁ་ཆུང་༔ དབང་པོ་རྡུལ་ལ་སྙིང་རུས་ཆུང་༔ མི་ཚེ་སྟོང་ཟད་ 
དུ་འབྱིད་པ༔ ཡོན་ཏན་སྣ་གཅིག་ཀྱང་མེད་པ༔ ཤེས་རབ་ཆུང་ལ་དད་པ་མེད་པ༔ བློ་སྣ་མང་ 
བའི་ཁོ་མོ་ཅག༔ བུད་མེད་ཀྱི་བུ་ལུས་ངན་མཿ ལས་ངན་མ་ནི་བདག་འདྲ་ལ༔ རྗེ་བཙུན་ཨོ་རྒྱན་ 
རིན་པོ་ཆེ༔ འདི་ཕྱི་བར་དོ་མེད་པ་རུ༔ ཁྱེད་དང་མི་འབྲལ་སྨོན་ལམ་འཚལ༔ སྐུ་མཐོང་བ་ཙམ་
123

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱིས་སྣང་བ་འགྱུར༔ གསུང་ཐོས་པ་ཙམ་གྱིས་སྣང་བ་འགྱུར༔ ཐུགས་སྙིང་རྗེ་ཆེན་པོས་བོད་ཡུལ་ 
བྱོན༔ ཚེ་འདིར་སངས་རྒྱས་ཐོབ་པ་ཡི མན་ངག་ཟབ་དགུ་གསུང་དུ་གསོལ༔ ཞེས་ཞུས་པསཿ༔ 
ཨོ་རྒྱན་རིན་པོ་ཆེས་གསུངས་པ༔ ལྷ་ལྕམ་བདག་ལ་གསོན་དང་༔ ཐུགས་རྗེས་འཛིན་པ་ལ་བློ་ 
ཆོས་སུ་འགྲོ་དགོས༔ བུད་མེད་ལ་སྒོམ་འཆར་བ་ལ་ཆོས་ལུས་ལ་འཇུག་གམ་ལྟོར་གཏོང་༔ བུད་ 
མེད་དང་ཨ་ཙ་ར་གཉིས མི་ཚེ་ཡིད་སྨོན་ལ་འབྱིད༔ བསམ་མནོ་ཟས་ནོར་ལ་གཏོང་༔ བརྩོན་ 
འགྲུས་འདོད་ཆགས་ལ་བྱེདཿ༔ བསྙེན་པ་ལོང་གཏམ་ལ་སྐྱེལཿ སེམས་བསྐྱེད་མིག་སེར་ལ་བྱེདཿ 
ལྷ་ཕྱག་བྱི་ཕོ་ལ་འཚལ༔ ནུས་པ་འདོད་ཆགས་ལ་འདོན༔ ལྟད་མོ་མེ་ལོང་ལ་བལྟ དགའ་ཚོར་ 
བུ་ཁྱོའི་ཕྱོགས་སུ་ཆེ༔ སྙིང་རུས་ཁྱིམ་ཐབ་ལ་བྱེད༔ ཉམས་མྱོང་དུ་འདོད་སྲེད་འཆད༔ འཁྲུལ་པ་ 
རོ་སྨད་ནས་འཇིག༔ གཏོང་ཕོད་ཕོ་མཚར་གྱི་ཕྱོགས་སུ་གཏོང་ མོས་གུས་རྡོ་རྗེ་སུ་བཟང་ལ་ 
འབུལ༔ སྐྱབས་སུ་ཉལ་པོ་སུ་བཟང་ལ་མཆི ངོ་ཚ་ལྷ་ཆོས་ལ་བྱེད༔ སྡུག་སྒུར་འཁོར་བ་ལ་ 
འཇུག ཡུས་བུ་ཁྱོ་དང་གཡག་གཡོག་ལ་འཚོང་༔ ལྟ་བ་མཐོ རང་མཐོང་ཆེ བློ་སྣ་མང་༔ དྲན་ 
རྒྱ་ཆེ༔ དུག་ལྔ་རགས༔ འཁོས་ཁ་ཆུང་༔ རྫུན་ཆེ༔ སྙིང་རུས་ཆུང་༔ རྒྱགས་ཟད་པ་ཚོར མི་ཚེ་ 
ཟད་པ་མི་ཚོར༔ ཁྱོའི་སྐྱོན་མཐོང་སྟེ་འཁོར་བའི་སྐྱོན་མི་མཐོང་༔ བུ་ཚ་མེད་པའི་སྡུག་བསྔལ་ 
ཡོད་དེ་ཆོས་མེད་པའི་སྡུག་བསྔལ་མི་ཡོང་༔ ཟས་ནོར་དགྲ་འདྲེ་ལ་གཏོང་སྟེ༔ དཀོན་མཆོག་ལ་ 
མི་གཏོང་༔ གསེར་གཡུའི་རྒྱན་འདོགས་པ་དྲན་ཏེ་འཆི་བ་མི་དྲནཿ ཕ་མིང་བཟང་པོའི་རྟགས་མཚན་ 
ཡོད་དེ་མིག་ཡོག་གླ་མེད་བྱས་སྙམ་མེད༔ བལ་ཕྲུག་གི་ག་དར་ཤེས་ཏེ༔ ལས་རྒྱུ་འབྲས་ཀྱི་འདོར་ 
ལེན་མི་ཤེསཿ ཞིང་གི་སོ་ནམ་ཤེས་ཏེ༔ དགེ་བའི་སོ་ནམ་མི་ཤེས༔ ཆོས་དགོས་ཏེ་བྱེད་མི་ནུསཿ 
གསར་འགྲོགས་ཆེ་སྟེ་གཞུང་མི་སྲོང ཚོར་བ་རགས་ཏེ་ངན་སོང་གི་གཡང་ལ་མི་འཇིགས༔ མི་ 
རྟག་པ་དྲན་ཀྱང་ཚེ་འདིའི་བྱ་བ་མི་ཐོང༔ བློ་སྲབ་ཀྱང་འཆི་བདག་གི་བདུད་ལ་མི་འཇིགས༔ ཆོས་ 
བྱེད་པར་བསམས་ཀྱང་ཕ་མས་འཁོར་བའི་བཙོན་དོང་དུ་སྐྱེལ༔ ཆོས་བྱས་ཀྱང་མགོ་མི་ཐོན༔ སངས་ 
རྒྱས་ཐོབ་ཀར་བུ་རྫིར་འབབ༔ དབང་ཁྲིད་ཐོབ་ཁར་དམ་ཚིག་ཉམས༔ འདག་སྦྱར་བྱས་ཀྱང་ 
མདུན་དུ་བུ་ཆུང་བཟུང༌༔ བུད་མེད་ཀྱི་ཆོས་དེ་དང་ཐང་སྣག་གི་སྣག་ཚ་དེ་གཉིས་བྱེད་པ་བྱེད་ 
དེ་མི་ཡོང་༔ བུད་མེད་ཀྱི་ལས་དྲང་ཙམ་ན་ངན་སོང་གི་རྒྱུ་ཡིན༔ ཆོས་བྱེད་ན་ཁྱིམ་ཐབ་ལ་སྐྱུག་
124

༄༅། །ཟབ་གཏེར་ཆོས་ཀྱི་མཛོད་ཁང་།
བྲོ་ལྟོས༔ བདུད་ཀྱི་ཞགས་པ་ཡིན་པས་ཕ་མའི་ཁ་ལ་མ་ཉན༔ བརྩོན་འགྲུས་དོན་མེད་ལ་མ་བྱེད༔
འབྲས་བུ་གཤའ་མ་མི་ཡོང་༔ འཇིག་རྟེན་གྱི་བྱ་བ་འདི་འཕུང་འདྲེའི་རྩ་བ་ཡིན་འདུག་ཚེ་ད་ཁྱེར་ 
ནས་མིའི་གཡོག་བྱེད་དགོས༔ རྒྱུས་མེད་ཀྱི་ཡུལ་དུ་གྱོས་སྒྱུག་གི་ཁ་ངོར་ལྟ་དགོསཿ སྦྱིན་པ་ 
གཏོང་བ་བཞག་ནས་སེར་སྣ་བསག་དགོས༔ ཚུལ་ཁྲིམས་བསྲུང་བ་བཞག་ནས་གཡོ་ཁྲམ་དང་ཟོལ་ 
ཟོག་ལ་མི་ཚེ་འབྱིད་དགོས དགེ་ལས་བྱེད་པ་བཞག་ནས༔ མི་དགེ་འཇིག་རྟེན་གྱི་བྱ་བ་བྱེད་ 
དགོས༔ བཟོད་པ་བསྒོམ་པ་བཞག་ནས་ཚིག་རྩུབ་དང་ཕྲ་མ་སྐྱེལ་དགོས བསམ་གཏན་བསྒོམ་ 
པ་བཞག་ནས་འཇིག་རྟེན་གྱི་བསམ་མནོ་གཏོང་དགོས༔ ཐོས་བསམ་སྒོམ་གསུམ་བཞག་ནས་ལྟོ་ 
གོས་གཏམ་གསུམ་བསམ་དགོས༔ ཆོས་ཕྱོགས་སུ་སྨོན་ལམ་འདེབས་པ་བཞག་ནས་བུ་ཁྱོ་ཚེ་རིང་ 
བའི་སྨོན་ལམ་འདེབས་དགོས༔ རང་ངོ་ཤེས་པ་བཞག་ནས་དགྲ་འདྲེ་ངོ་ཤེས་པ་བྱེད་དགོས༔ མི་ 
ཆོས་འཁོར་བ་བྱ་བ་འདི་ལ་ཟེར༔ འབྲས་བུ་བདེ་བ་དང་སྐྱིད་པ་མེད མ་འདངས་མི་འཕྱིད་པའི་ 
ངང་ལ་མི་ཚེ་སྣུམ་ཟད་ཀྱི་མར་མེ་བཞིན་ཅིས་ཀྱང་ཕན་པ་མེད་པར་འཆི ལ་ལ་དམྱལ་བར་འགྲོ 
ལ་ལ་ཡི་དྭགས་སུ་སྐྱེ ལ་ལ་འཁོར་བར་འཁྱམ་མོ༔ ལྷ་ལྕམ་ཐོག་མ་མེད་ནས་འཁོར་བར་འཁྱམས་ 
ཡུན་རིང༔ ད་རེས་བརྒྱ་ལམ་ལན་གཅིག་མི་ཚེ་སྤྲིན་བར་གྱི་ཉི་ཞུར་ཙམ་ཞིག་ཐོབ་པའི་སྐབས་འདིར་
ལྷ་ཆོས་ཤིག་མ་བྱས་ན་ཕྱི་མ་གར་འགྲོ་ཆ་མི་ཐིད༔ སྐྱེ་མེད་ཀྱི་དོན་ཞིག་མ་རྟོགས་ན་འཇིག་རྟེན་ 
གྱི་གནས་སྐབས་འདི་སྐྱིད་འདུག་ཟེར་བ་ངས་མ་མཐོང་གསུངས་སོ༔
དེ་དུས་ལྷ་ལྕམ་པདྨ་གསལ་མིག་ནས་མཆི་མ་ཁྲག་ལྟར་ཟགསཿ ལུས་བཙན་དུག་གིས་ཐེབས་པ་ 
ལྟར་སྦྲིད༔ ངག་བུ་ཆུང་ཨིག་བུ་བྱུང་བ་ལྟར་འཆུས༔ སེམས་བུ་གཅིག་ཤི་བའི་མ་ལྟར་སྐྱོ་བ་སྐྱེས་ 
ཏེ་དྲན་མེད་དུ་བརྒྱལ་ལོ༔ དེར་ཨོ་རྒྱན་གྱིས་ཆུ་གཏོར་བས་དྲན་པ་སོས་པ་དང་ ལྷ་ལྕམ་གྱིས་ 
དངུལ་དཀར་གྱི་མེ་ལོང་གི་སྟེང་དུ་གསེར་སྦྲམ་དང་གཡུ་སྦྲམ་ཕུད་ཕུལ་ནས་ཕུལ ཕྱག་འཚལ་ 
སྨྲེ་སྔགས་གདུང་བས་ཞུས་པ༔ ཀྱེ་མ་ཨོ་རྒྱན་རིན་པོ་ཆེ༔ ཚེ་འདིའི་བྱ་བ་ཕུན་སུམ་ཚོགས་གྱུར་ 
ཀྱང་༔ སྐད་ཅིག་མི་རྟག་ཉོན་མོངས་འཁྲུལ་པའི་རྒྱུ༔ རང་རེ་གཅིག་པུར་འཆི་བའི་དུས་བྱུང་ཚེ༔ 
དམ་ཆོས་མིན་པ་སུས་ཀྱང་ཕན་ཐོགས་མེད བདག་ནི་ཆོས་མིན་འཇིག་རྟེན་བྱེད་རེ་ཀན༔ ཚེ་ 
འདིའི་འདུན་མ་ཕྱི་མའི་དོན་དུ་གཏེར༔ ཕ་ཁྱེད་ཀྱིས་བདག་ལ་ཐུགས་རྗེས་བཟུང་དུ་གསོལ༔ ཆོས་
125

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐེག་ཆེན་གྱི་གདམས་པ་གསུང་དུ་གསོལཿ ཞེས་ཞུས་པསཿ
ཨོ་རྒྱན་གྱིས་གསུངས་པ༔ ལྷ་ལྕམ་ཉོན་ཅིག་པདྨ་གསལཿལ༔ ཁྱོད་ཀྱང་ཁ་ཏ་ དེ་ མཁས་པར་འདུག 
ཆོས་ཚུལ་བཞིན་བྱས་ན་བྱིན་རླབས་འཇུག༔ ཆོས་བྱེད་བསམ་ཁྱོད་ཀྱིས་མ་དྲན་ཏེ༔ དེ་ལྟར་དྲན་ 
ན་འཇིག་རྟེན་བྱ་བ་འདི༔ ཡེ་ནས་མི་བྱེད་པ་ཞིག་ཡོང་བ་ཡིན༔ བླ་མ་དཀོན་མཆོག་སྐྱབས་འོག་ 
མ་ཚུད་ན༔ ཉོན་མོངས་དགྲ་ལས་སུས་ཀྱང་མི་སྐྱོབ་པས༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ 
ཚེ་འདིའི་འདུན་མ་ལེགས་ཀྱང་དོན་མེད་པར ཁྱོད་ཀྱིས་མ་དྲན་དེ་ལྟར་དྲན་པ་ན༔ ཁྱིམ་ཐབ་མི་ 
བྱེད་པ་ཞིག་ཡོང་བ་སྟེ༔ སངས་རྒྱས་ཡོན་ཏན་རྒྱན་གྱིས་མ་སྤྲས་ན༔ ལྷ་ཕྲན་ལྟ་བུར་གཟུགས་མཛེས་ 
ཡིད་འོང་ཡང༔ འཆི་བདག་བདུད་ལ་བསླུ་རུ་མེད་པས་ན༔ ཡིད་ལ་ཞོག་ཅིག་ལྷ་ལྕམ་པདྨ་ 
གསལ༔ བྱམས་པ་བསྟེན་ན་འགྲོ་བའི་ཡིད་དུ་འོང་༔ ཁྱོད་ཀྱིས་མ་དྲན་དེ་ལྟར་དྲན་པ་ན སེམས་ 
ཅན་ཀུན་ལ་གནོད་པ་མི་སྐྱེལ་ཏེ བདེ་སྐྱིད་རང་ལ་སྐྱིད་པར་མ་གྱུར་ན༔ ཅང་ཤེས་རྟ་ལ་བཞོན་ 
ནས་མྱུར་སོང་ཡང་༔ འཁོར་བ་འདི་ལས་བྲོས་པ་མི་ཐར་བས༔ ཡིད་ལ་ཞོག་ཅིག་ལྷ་ལྕམ་པདྨ་ 
གསལ༔ སྙིང་རྗེ་རྒྱུད་ལ་བསྟེན་ན་ཀུན་གྱིས་བརྩེ ཁྱོད་ཀྱིས་མ་དྲན་དེ་ལྟར་དྲན་པ་ནཿ རང་དོན་ 
སྒྲུབ་བསམ་ཡེ་ནས་མི་ཡོང་སྟེ རང་གི་སེམས་ལ་རང་དབང་མ་ཐོབ་ན༔ འཁོར་ལོས་སྒྱུར་རྒྱལ་ 
སྟོབས་དང་དཔུང་ལྡན་ཡང་༔ འཆི་བའི་དུས་སུ་རང་དབང་མི་ཐོབ་པསཿ ཡིད་ལ་ཞོག་ཅིག་ལྷ་ 
ལྕམ་པདྨ་གསལ༔ བཏང་སྙོམས་བྱས་ན་དགྲ་གཉེན་ཕྱོགས་རིས་མེད༔ ཁྱོད་ཀྱིས་མ་དྲན་དེ་ལྟར་ 
དྲན་པ་ནཿ༔ དགྲ་གཉེན་གཉིས་ཀྱི་བརྗོད་བྱ་མི་ཡོང་སྟེ གྲགས་སྟོང་ཀ་དག་ཁོང་དུ་མ་ཆུད་ནཿ སྨྲ་ 
བའི་སེང་གེ་ལྟ་བུར་གྱུར་ན་ཡང་༔ རྣམ་སྨིན་བྱུང་དུས་ཤགས་ཀྱིས་མི་ཐེབས་པས༔ ཡིད་ལ་ཞོག་ 
ཅིག་ལྷ་ལྕམ་པདྨ་གསལ༔ དགའ་བཞི་བསྟེན་ན་སྤྱོད་ལམ་ཀུན་དང་མཐུན༔ ཁྱོད་ཀྱིས་མ་དྲན་དེ་ 
ལྟར་དྲན་པ་ན༔ རྩབ་ར་རྩུབ་ར་ཡེ་ནས་མི་ཡོང་སྟེ༔ རང་སེམས་སངས་རྒྱས་ཉིད་དུ་མ་རྟོགས་ནཿ 
རྟོག་པ་གཞན་གྱིས་བསླུ་རུ་ཡོང་སྲིད་པས ཡིད་ལ་ཞོག་ཅིག་ལྷ་ལྕམ་པདྨ་གསལ༔ གཞན་ལ་ 
གནོད་སེམས་སྤངས་ན་འཚེ་བ་ཉུང་༔ ཁྱོད་ཀྱིས་མ་དྲན་དེ་ལྟར་དྲན་པ་ན༔ རང་ལ་སྡུག་བསྔལ་ 
སྐོར་ལོག་མི་ཡོང་སྟེ འགྱུར་མེད་གཅིག་གི་རྫོང་ལ་མ་གནས་ན༔ ས་རྡོའི་རྫོང ཁང་བཟང་ཡང་ 
བཞག་ནས་འགྲོ༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ རྒྱུད་དུལ་གཏོང་ཕོད་ཆེ་ན་འཁོར་
126

༄༅། །ཟབ་གཏེར་ཆོས་ཀྱི་མཛོད་ཁང་།
གཡོག་འདུ༔ ཁྱོད་ཀྱིས་མ་དྲན་དེ་ལྟར་དྲན་པ་ན༔ སྦྱིན་པར་འབད་ནས་གཏོང་བ་ཞིག་ཡོང་སྟེ 
ད་རེས་ཚོགས་གཉིས་བསགས་པར་མ་བྱས་ན༔ སེར་སྣའི་ནོར་རྫས་བསགས་ཀྱང་སྤྱོད་དབང་མེད༔ 
ཡིད་ལ་ཞོག་ཅིག་ལྷ་ལྕམ་པདྨ་གསལ༔ ཕྲག་དོག་མེད་ན་ལྐོག་སྨྲས་ཉུང་བ་ཡིན ཁྱོད་ཀྱིས་མ་ 
དྲན་དེ་ལྟར་དྲན་པ་ནཿ༔ མི་ཡིས་འཕྱ་དམོད་འདེབས་པ་མི་ཡོང་སྟེ ཆོས་ཉིད་བདུད་རྩི་འཐུང་ 
བར་མ་བྱས་ན༔ ཞིམ་དགུ་འཛོམས་ཀྱང་མི་གཙང་རྒྱུ་རུ་འགྱུར༔ ཡིད་ལ་ཞོག་ཅིག་ལྷ་ལྕམ་པདྨ་ 
གསལཿ འགྲོ་འདུག་བྱ་བ་སྤངས་ན་ཉེས་པ་ཆུང་༔ ཁྱོད་ཀྱིས་མ་དྲན་དེ་ལྟར་དྲན་པ་ན༔ མི་དགེ་ 
ངང་གིས་འཕེལ་བ་མི་ཡོང་སྟེ ཆོས་སྐུ་སྐྱེ་མེད་དོན་གཅིག་མ་རྟོགས་ནནཿ ཤ་ཁྲག་ལུས་ལ་གཅེས་ 
སྤྲས་བྱས་ན་ཡང༔ འབྱུང་བཞི་གཡར་པོ་བདག་པོས་འཁྱེར་སྲིད་པསཿ༔ ཡིད་ལ་ཞོག་ཅིག་ལྷ་ལྕམ་ 
པདྨ་གསལ༔ འདོད་པ་སྤངས་ན་ཟས་ནོར་སྤྲིན་བཞིན་འདུ༔ ཁྱོད་ཀྱིས་མ་དྲན་དེ་ལྟར་དྲན་པ་ནཿ 
ད་ལྟར་སེར་སྣ་བྱེད་པ་མི་ཡོང་སྟེ ཐབས་ཤེས་གཉིས་དང་ལྡན་པར་མ་བྱས་ན༔ ཡིད་མཐུན་ 
འཛའ་བོ་འགྲོགས་ཀྱང་འབྲལ་བ་ཡིན༔ ཡིད་ལ་ཞོག་ཅིག་ལྷ་ལྕམ་པདྨ་གསལ༔ བསྲུང་སྡོམ་རྒྱུད་ 
ལ་བཅངས་ན་ལས་སུ་རུང་༔ ཁྱོད་ཀྱིས་མ་དྲན་དེ་ལྟར་དྲན་པ་ནཿ ད་ལྟ་བློ་སྣ་མང་པོ་མི་ཡོང་སྟེ 
རང་གི་ཉོན་མོངས་རང་གིས་མ་བཏུལ་ནཿ ཞེ་སྡང་དགྲ་བོ་སླར་ཡང་ལང་གིན་འདུག༔ ཡིད་ལ་ 
ཞོག་ཅིག་ལྷ་ལྕམ་པདྨ་གསལཿ འཁོར་བའི་མཚན་ཉིད་ཤེས་ན་རང་མཚང་རིགཿ ཁྱོད་ཀྱིས་མ་གོ་ 
དེ་ལྟར་གོ་བ་ནཿ མི་ཚེ་གཏན་གྱི་སྡོད་ཚིས་བྱེད་མི་ཡོང་༔ སྨྲ་བསམ་བརྗོད་མེད་ངང་ལམ་མ་ 
བསྐྱངས་ན༔ སྙན་གྲགས་སྟོང་གསུམ་ཁེངས་ཀྱང་བསླུ་བྲིད་ཡིན༔ ཡིད་ལ་ཞོག་ཅིག་ལྷ་ལྕམ་པདྨ་ 
གསལ༔ ཞེ་འདོད་མེད་ན་ཚོགས་གཉིས་རང་སར་རྫོགས༔ ཁྱོད་ཀྱིས་མ་གོ་དེ་ལྟར་གོ་བ་ནཿ 
གསེར་དང་བོང་ང་མཉམ་པའི་འདུ་ཤེས་ཡོང་༔ ཆོས་སྤྱོད་དགེ་སྦྱོར་སྐྱོང་བར་མ་བྱས་ན༔ བྱམས་ 
པས་ཉེ་འཁོར་བསྐྱངས་ཀྱང་ཤི་དུས་སྟོང༔ ཡིད་ལ་ཞོག་ཅིག་ལྷ་ལྕམ་པདྨ་གསལཿལ༔
ཆོས་ཟབ་འཇུག་དུས་བར་ཆད་རྐྱེན་ངན་ཡོང༔ ཁྱོད་ཀྱིས་མ་གོ་དེ་ལྟར་གོ་བ་ན༔ གཉེན་པོ་ 
དྲག་པོ་མེད་པ་མི་ཡོང་སྟེ རང་ཉིད་ཤེས་རབ་རྩལ་དང་མི་ལྡན་ན གྱད་ཆེན་སྟོབས་པོ་ཆེ་ལྟར་ 
རྩལ་ཆེ་ཡང་༔ འཁོར་བའི་གཡུལ་ངོ་བཟློག་པར་མི་འགྱུར་རོ ཡིད་ལ་ཞོག་ཅིག་ལྷ་ལྕམ་པདྨ་ 
གསལ༔ བླ་མའི་མན་ངག་ཡིད་བཞིན་དགོས་འདོད་འབྱུང་༔ ཁྱོད་ཀྱིས་མ་གོ་དེ་ལྟར་གོ་བ་ནཿ༔
127

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རང་སྐྱོན་ཞིབ་མོར་མི་རྟོག་མི་སྲིད་དེ༔ ཚོད་ཡོད་བྱས་པས་དམ་ཚིག་ཞོར་ལ་ཉམས༔ ཡིད་འ ལ་
ཞོག་ཅིག་ལྷ་ལྕམ་པདྨ་གསལ༔ གྲོགས་བཟང་བསྟེན་ན་ཡོན་ཏན་ཤུགས་ཀྱིས་འགོ༔ ཁྱོད་ཀྱིས་མ་ 
གོ་དེ་ལྟར་གོ་བ་ན༔ གཞན་ལ་ལོག་ལྟ་སྒོམ་པ་མི་ཡོང་སྟེ རང་གི་སེམས་ཉིད་ལས་སུ་མ་རུང་ནཿ 
མི་ལ་སྐྱོན་མེད་ཟེར་བ་མི་ཡོང་ངོ་༔ ཡིད་ལ་ཞོག་ཅིག་ལྷ་ལྕམ་པདྨ་གསལ༔ དཀོན་མཆོག་གསུམ་ 
ལ་མོས་ན་བྱིན་རླབས་འཇུག༔ ཁྱོད་ཀྱིས་མ་གོ་དེ་ལྟར་གོ་བ་ནཿ བསྟན་པའི་བླ་འཚོང་བྱེད་པ་མི་ 
ཡོང་སྟེ འཁོར་བར་སྐྱོ་བ་གཏིང་ནས་མ་སྐྱེས་ན༔ ཆོས་ལ་ཕྱིན་པར་གྱུར་ཀྱང་མཐར་མི་འཁྱོལ 
ཡིད་ལ་ཞོག་ཅིག་ལྷ་ལྕམ་པདྨ་གསལ༔ ཐོས་བསམ་བྱས་ན་ཆོས་ལ་ཕྱོགས་རིས་མེད༔ ཁྱོད་ཀྱིས་ 
མ་གོ་དེ་ལྟར་གོ་བ་ན༔ ཆོས་ལ་ཁ་འཛིན་བྱེད་པ་མི་ཡོང་སྟེ༔ མདོ་སྔགས་བཀའ་དང་བསྟན་བཅོས་ 
ཐམས་ཅད་རྣམས༔ སངས་རྒྱས་ཐོབ་ཕྱིར་ཐམས་ཅད་མཐུན་པའོ༔ ཡིད་ལ་ཞོག་ཅིག་ལྷ་ལྕམ་པདྨ་ 
གསལཿ༔ བསྐྱེད་རྫོགས་སྒོམ་གསུམ་ནུས་ན་བྱིན་རླབས་འབྱུང་༔ ཁྱོད་ཀྱིས་མ་གོ་དེ་ལྟར་གོ་བ་ན༔ 
རང་ཉིད་མི་ཆོས་མཁས་པ་མི་ཡོང་སྟེ མི་སེམས་བཟུང་ཡང་ལན་གཅིག་མི་ཟིན་ན༔ སྔར་བྱས་ 
ཐམས་ཅད་དོན་མེད་སྟོང་པར་འདུག ཡིད་ལ་ཞོག་ཅིག་ལྷ་ལྕམ་པདྨ་གསལ༔ གཟུང་འཛིན་ 
ཆགས་ཞེན་སྤངས་ན་ལུས་སེམས་བདེ༔ ཁྱོད་ཀྱིས་མ་གོ་དེ་ལྟར་གོ་བ་ན༔ ལུས་ངག་ཡིད་གསུམ་ 
ངལ་དུབ་མི་ཡོང་སྟེ ཚེ་འདིའི་བྱ་བ་བྲེལ་བའི་ཕྱེད་ཕྱེད་ན༔ ཆོས་ཕྱོགས་བཏང་ནས་སངས་རྒྱས་ 
ཐོབ་པར་འགྱུར༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ གཅིག་པོར་རི་ཁྲོད་འགྲིམས་ན་ཉམས་ 
མྱོང་འཆར༔ ཁྱོད་ཀྱིས་མ་གོ་དེ་ལྟར་གོ་བ་ན༔ རི་ཁྲོད་མིན་པ་གྲོང་ཡུལ་སྡོད་མི་ཁོམ༔ མི་ཚེ་ 
སྟོང་ཟད་ངང་ལ་འཆི་བ་ཡོང་༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ
གཅེས་སྤྲས་བདག་འཛིན་བོར་ན་བདུད་མི་ཚུགས༔ ཁྱོད་ཀྱིས་མ་གོ་དེ་ལྟར་གོ་བ་ན༔ མི་ 
གཙང་ཟོས་ཀྱང་རྣམ་རྟོག་མི་ཡོང་སྟེ༔ ཞིམ་པའི་ཟས་ཟོས་དྲོ་བའི་གོས་གྱོན་ཀྱང་༔ ཤི་བའི་ནངས་ 
པར་སུ་ལ་འང་འཁྱེར་དབང་མེད༔ ཡིད་ལ་ཞོག་ཅིག་ལྷ་ལྕམ་པདྨ་གསལ༔ ལྟད་མོ་སེམས་ཀྱིས་ 
སེམས་ལ་བལྟས་ན་ཆེ༔ ཁྱོད་ཀྱིས་མ་གོ་དེ་ལྟར་གོ་བ་ནཿ༔ སྣང་བའི་ཡུལ་ལ་ཡེངས་པར་མི་འཆོར་ 
ཏེ༔ རང་གིས་སངས་རྒྱས་དགོངས་པ་མ་མཐོང་ན༔ གཅིག་ལ་གཅིག་བལྟས་འཁོར་བར་འཁྱམ་པའི་ 
རྒྱུ༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ བསྒོམ་སྒྲུབ་བྱས་ན་ཡོན་ཏན་ཕྱོགས་མེད་འཆར༔ ཁྱོད་
128

ཟབ་གཏེར་ཆོས་ཀྱི་མཛོད་ཁང་།
ཀྱིས་མ་གོ་དེ་ལྟར་གོ་བ་ནཿ མི་ཡུལ་མངོན་ཞེན་ཆེ་བ་མི་ཡོང་སྟེ༔ རང་དོན་མེད་པས་གཞན་དོན་ 
བྱས་པ་དེཿ དངོས་གྲུབ་ཐོབ་ཀར་བར་ཆོད་བདུད་འཇུག་གོ༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ 
བརྩོན་འགྲུས་སེམས་ཀྱི་རང་ངོ་ཤེས་པ་ན༔ སྐྱེ་རྒ་ན་འཆིའི་སྡུག་བསྔལ་རང་སར་གྲོལ༔ ཁྱོད་ཀྱིས་ 
མ་གོ་དེ་ལྟར་གོ་བ་ནཿ༔ འདི་ཕྱི་གཉིས་ཀྱི་འདོད་པ་མི་ཡོང་སྟེ༔ རྒྱབ་ཏུ་རྒན་རིགས་ཤི་བ་མ་མཐོང་ 
ངམཿ༔ མདུན་དུ་གཞོན་རིགས་ཤི་བ་མ་མཐོང་ངམཿ༔ བར་འདིར་དགོས་པའི་ལྷ་ཆོས་མི་ནུས་པ༔ 
ཡིད་ལ་ཞོག་ཅིག་ལྷ་ལྕམ་པདྨ་གསལ༔ སྣང་སྲིད་འཁོར་འདས་ཆོས་སྐུར་མ་རྟོགས་ན༔ རྐྱེན་གཙོ་ 
ཆེ་བས་ཉམས་ལེན་འགྲིབ་པར་བྱེད༔ ཁྱོད་ཀྱིས་མ་གོ་དེ་ལྟར་གོ་པ་ན༔ ཆོག་ཤེས་མེད་པ་ཡེ་ནས་ 
མི་ཡོང་སྟེ བླ་མའི་གདམས་པའི་རང་མཚང་མ་རྟོགས་ན༔ ཨ་འཐས་སྒོམ་གྱིས་ས་ལམ་མི་བགྲོད་ 
པས༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ རང་གི་ཉམས་ལེན་ལེ་ལོར་ཤོར་བ་དེ༔ ཁྱོད་ཀྱིས་ 
མ་གོ་དེ་ལྟར་གོ་བ་ན༔ ཆོས་ལ་ཕྱིར་བཤོལ་བྱེད་པ་མི་ཡོང་སྟེ༔ ཡེངས་མ་ལམ་ལ་མི་ཚེ་ཟད་པ་ 
ཡོང་༔ ཡིད་ལ་ཞོག་ཅིག་ལྷ་ལྕམ་པདྨ་གསལ༔ བླ་མས་གནང་དུས་དམ་ཆོས་མ་ཞུས་ན༔ ཐེ་ཚོམ་ 
ཅན་ལ་བདུད་ཀྱི་བར་ཆད་འཇུག༔ ཁྱོད་ཀྱིས་མ་གོ་དེ་ལྟར་གོ་བ་ན༔ ཆོས་ཕྱོགས་གདུང་སེམས་ 
མེད་པ་མི་ཡོང་སྟེ འགྱོད་པ་མེ་རུ་འབར་ནའང་ཕྱིས་པ་ཙམ༔ ཡིད་ལ་ཞོག་ཅིག་ལྷ་ལྕམ་པདྨ་ 
གསལ པདྨ་ང་ནི་རྔ་ཡབ་ཐེགས་པར་འགྱུར༔ ཁྱོད་ཀྱིས་མ་གོ་དེ་ལྟར་གོ་བ་ན༔ ཉིན་མཚན་མེད་ 
པར་དམ་ཆོས་ཞུར་འོང་སྟེ ང་ནི་སྲིན་པོའི་ཁ་གནོན་མཛད་པའི་ཚེ༔ རྗེ་འབངས་རྣམས་ཀྱིས་དམ་ 
ཆོས་སུ་ལ་ཞུ༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ
མཉམ་པར་བཞག་ན་སྐྱེ་འགག་གནས་གསུམ་བྲལ༔ ཁྱོད་ཀྱིས་མ་གོ་དེ་ལྟར་གོ་བ་ན༔ ཆོས་བྱས་ 
མགོ་མི་ཐོན་པ་མི་ཡོང་སྟེ༔ མི་ཚེ་བུ་ཁྱོའི་སྡུག་བསྔལ་ངོར་བལྟས་པས༔ གཅིག་པུར་འཆི་དུས་འགྲོ་ 
ས་དམྱལ་མིན་མེད༔ ཡིད་ལ་ཞོག་ཅིག་ལྷ་ལྕམ་པདྨ་གསལ༔ མི་རྟག་འཆི་དྲན་ཆོས་ཀྱི་སྐུལ་མ་ 
ཡིན༔ ཁྱོད་ཀྱིས་མ་གོ་དེ་ལྟར་གོ་བ་ན༔ སྙིང་དཀྱིལ་ཁྱོ་པོ་བསྒོམས་པས་མི་ཡོང་སྟེ༔ ཁྱིམ་ཐབ་ 
བྱས་པས་འདི་ཕྱིར་སྡུག་རྩིར་ཡོང་༔ ཡིད་ལ་ཞོག་ཅིག་ལྷ་ལྕམ་པདྨ་གསལཿ ལར་བུད་མེད་བྱ་བ་ 
དགའ་རབ་མིནཿ གསར་འགྲོགས་ཆེ་ལ་ཕྱི་ཐག་ཐུང་༔ ཁོང་གྱོང་ཁ་མང་མིག་སེར་ཆེ དད་པ་ 
ཆུང་ལ་དྲན་རྒྱུ་ཆེ༔ རྒྱུ་འབྲས་ལས་ལ་མི་འཛེམ་ཞིང་༔ བློ་སྣ་མང་ཞིང་བསྐྱུར་ཁ་ཡང་༔ ཡི་མུག་
129

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སླ་ཞིང་ལས་སྒྲིབ་ཆེ༔ གཉེན་བྱས་ཐ་མ་དགྲ་བཙལ་ནས༔ ཕ་མིང་ཐམས་ཅད་བཙོན་ལ་གཏོད༔ 
སྐྱིད་སྡུག་བསྲེས་པའི་ཁྱོ་པོ་གསོད༔ ཤ་ནས་ཆད་པའི་བུ་ཚ་བོར༔ རང་ལ་གཅེས་པའི་རང་སྲོག་ 
གཅོད༔ ལར་མཐུན་གཉིས་འབྱེད་པའི་གྲི་གུག༔ དཔོན་སློབ་དཀྲུག་པའི་སྐྱ་བ༔ བསོད་ནམས་ 
འཕྱག་པའི་ཕྱགས་མ༔ རིགས་བཟང་རབས་གཅོད་པའི་སྔགས་ནག མར་འཐེན་གྱི་ཞགས་པ༔ 
སྡིག་པའི་གཡོ་མལ༔ ཆོས་ཀྱི་དུར་ས༔ ཡ་རབས་ཀྱི་འབུབ་ས འབུ་སྲིན་གྱི་དགྲ་བོ༔ ངན་ལོང་གི་ 
སྒོ་ཁྱི དུད་འགྲོའི་མ་ཡར བུད་མེད་ཀྱི་གྲོགས་ལ་ལེགས་པོ་མི་ཡོང༔ ཆོས་བྱས་པ་དྲག་གོ་བྱས་ 
ན་མི་དྲག་ཟེར༔ སྦྱིན་གཏོང་ཆོས་ཕྱོགས་བྱའོ་ཡོ་བྱས་ན་མི་དྲག་ཟེར༔ བསྒོམ་བྱས་པ་དྲག་བྱས་ 
ན་མི་དྲག་ཟེར༔ རང་གིས་བུ་ཚ་མི་ཆུན་པར༔ ཁྱོ་པོའི་དགྲ་ཐུལ་དུ་རེ༔ ཚེ་འདིར་མ་རབས་བཅོ་ 
བརྒྱད་ལ་སྨོན༔ བུད་མེད་ཀྱིས་བྱས་པའི་འདུན་མ་དང་གཅིག༔ ཐལ་བའི་ལ་བཙས་དང་གཉིས 
མཛེ་ཕོའི་ཁམས་གཤིས་དང་གསུམ༔ དེ་གསུམ་ལ་ལེགས་པོ་བྱུང་བ་ངས་མ་མཐོང་ངོ་༔ ལྷ་ལྕམ་ 
བུད་མེད་ཀྱིས་ཞབས་ཏོག་བྱས་ཀྱང་ཞབས་འདྲེན་དུ་འགྲོ༔ གསོལ་བ་བཏབ་ཀྱང་ཁ་ཆོས་སུ་འགྲོ༔ 
སྡོམ་པ་བསྲུངས་ཀྱང་ཚུལ་འཆོས་སུ་འགྲོ༔ བསྒོམ་སྒྲུབ་བྱས་ཀྱང་བུ་རྫིར་འགྲོ ཡོན་ཏན་བསླབས་ 
ཀྱང་ཁ་བཤད་དུ་འགྲོ༔ བླ་མས་ཐུགས་ལ་བཏགས་ཀྱང་སྒྲོ་སྐུར་དུ་འགྲོ༔ ཆོས་ཚུལ་བཞིན་བྱས་ 
ཀྱང་ཀུན་གྱིས་ཁྱད་གསོད་བྱེད༔ སྒོ་མཚར་ན་མཚར་བས་དགྲ་སྡང་༔ མ་མཚར་ན་མ་མཚར་ 
བས་མི་སྡང་༔ བུད་མེད་ཀྱི་ལུས་འདི་བསོད་ནམས་མ་བསགས་པས་ག་ནས་བལྟས་ཀྱང་ཡོན་ཏན་ 
མི་རྙེད་དཿ ལྷ་ལྕམ་ཞེས་གསུངས་པ་དང༔
ཡང་ཞུས་པ༔ ཀྱེ་མ་ཨོ་རྒྱན་རིན་པོ་ཆེ༔ འོ་ན་བུད་མེད་ཀྱིས་གསང་སྔགས་ཀྱི་ལམ་དུ་འགྲོ་བ་ 
མ་ལགས་སམ་ཞུས་པས༔ ཨོ་རྒྱན་གྱི་ཞལ་ནས༔ བུད་མེད་ཀྱིས་གསང་སྔགས་ལམ་དུ་འགྲོ་བར་ 
གསེར་བས་དཀོནཿ༴ གེགས་སུ་འགྲོ་བ་ཡིན༔ རྒྱ་གར་ན་ལྷ་ལྕམ་མནྡྷ་ར་བ་ཟེར་བ་ཡོད༔ བོད་ན་ཡེ་ 
ཤེས་མཚོ་རྒྱལ་བྱ་བ་ཡོད༔ གསང་སྔགས་ལམ་དུ་འགྲོ་བ་ཁོང་གཉིས་ཙམ་ཡིན༔ ལྷ་ལྕམ་ཁྱོད་ཀྱང་ 
ད་དུང་སྐྱེ་བ་འགའ་འཁོར་བར་འཁྱམ་པར་འདུག ནམ་ཞིག་ངའི་ཆོས་དང་འཕྲད་ནས་སངས་ 
རྒྱའོ་གསུངས་པ་དང༔ ལྷ་ལྕམ་གྱིས་ཨོ་རྒྱན་གྱི་སྐུ་པང་དུ་དབུ་བཙུགས་ནས་སྨྲེ་སྔགས་དྲག་པོས་ 
གསོལ་བ་བཏབ་པ༔ བདག་འདྲའི་བུད་མེད་ཚོགས་མ་བསགས༔ ཐུགས་རྗེས་ཟུང་ཤིག་རིན་པོ་ཆེ
130

༄༅། །ཟབ་གཏེར་ཆོས་ཀྱི་མཛོད་ཁང་།
ངན་སོང་གསུམ་གྱི་གཡང་ས་རུ༔ ལྷ་ལྕམ་མ་བཏང་རིན་པོ་ཆེ༔ སྐྱེ་བ་ཇི་ལྟའི་ལུས་བླངས་ཀྱང་༔ 
ཐད་དུ་བྱོན་ཅིག་རིན་པོ་ཆེ༔ དུས་དང་རྣམ་པ་ཐམས་ཅད་དུཿ༔ བྱིན་གྱིས་རློབས་ཤིག་རིན་པོ་ཆེ 
ཚེ་འདི་ཕྱི་བར་དོ་མེད་པ་རུ༔ ཐུགས་རྗེས་ཟུངས་ཤིག་རིན་པོ་ཆེ༔ ཞེས་སྨྲེ་སྔགས་དྲག་པོས་ཞུས་ 
པ་དང༔ ཨོ་རྒྱན་གྱིས་གསུངས་པ༔ ལྷ་ལྕམ་པདྨ་གསལ་གསོན་དང་༔ སྔོན་ཐུབ་པ་ཆེན་པོ་ཡང་ 
དག་པའི་སྐྱེ་བ་ལྔ་བརྒྱ་བླངས མ་དག་པའི་སྐྱེ་བ་ལྔ་བརྒྱ་བླངས་པའི་མཐར་སངས་རྒྱས་པ་ཡིན་ 
ནོ༔ འཁོར་བའི་སྡུག་བསྔལ་ལ་འཇིགས་པ་བདེན་ཏེ༔ ང་ལ་གདམས་པ་ཞུས་ལ་ཉམས་སུ་ལོངས་ 
ཤིག༔ ཕྱིས་སངས་རྒྱས་ཐོབ་པར་འགྱུར་རོ༔ གསུངས་པ་དང་༔ ཡང་ལྷ་ལྕམ་གྱིས་ཨོ་རྒྱན་ལ་ 
དཔྲལ་གཡུ་གུང་རི་ཁ་དམར་ཕུལ་ནས་ཞུས་པཿ ཀྱེ་མ་ཨོ་རྒྱན་རིན་པོ་ཆེ༔ ལས་ངན་བདག་འདྲ་ 
བ་ལ༔ གོ་སླ་བ༔ ཁྱེར་བདེ་བ༔ ལམ་མྱུར་བ༔ ཐུགས་ཕྲད་དུ་སངས་རྒྱ་བཿ༔ སྔོན་མ་གསུངས་པཿ༔ 
རང་བྱུང་རྫོགས་པ་ཆེན་པོ་ཟབ་བཅུད་མཐར་ཐུག་གི་དོན་ལ་འདྲིལ་བ་ཞིག་ཞུ༔ ཞུས་པ་དང༔ 
ཨོ་རྒྱན་གྱིས་གསུངས་པ༔ ཀྱེ་མ་ལྷ་ལྕམ་པདྨ་གསལ༔ བདག་གིས་གདམས་པ་གནང་གིས་ཉོན་ 
ཅིག རྫོགས་པ་ཆེན་པོ་འབུམ་ཕྲག་དྲུག་ཅུའི་བཅུད་བསྡུས་པ༔ ཀུན་བཟང་དགོངས་པ་ཀུན་ 
འདུས་སུ་གྲགས་པའི་གདམས་པ་བདག་གི་ཐུགས་ལ་གབ་ཡོད་ཀྱིས༔ འདི་ཕན་ཆད་བོད་དུ་ལོ་
མང་པོ་སོང་ནའང་སྤེལ་བའི་སྣོད་མ་རྙེད༔ ལྷ་ལྕམ་ཁྱོད་ལ་བསྟན་གྱིས་ཉམས་སུ་ལོངས་ཤིག་
ནས་དགོངས་པ་ཀུན་འདུས་ལྷག་མ་ལུས་པར་ལྷ་ལྕམ་ལ་གནང་ངོ་༔
ཡང་ལྷ་ལྕམ་གྱིས་ཞུས་པ༔ གདམས་པ་ཉམས་སུ་ཇི་ལྟར་བླང་ཞུས་པས༔ ཨོ་རྒྱན་གྱིས་གསུངས་ 
པ༔ ཀྱེ་མ་ལྷ་ལྕམ་བདག་ལ་གསོན༔ གདམས་པ་ཉམས་སུ་བླང་བ་ནི འཆི་བ་མི་རྟག་ཡིད་ལ་ 
སོམས དབེན་ཞིང་ཉམས་དགའི་གནས་མཆོག་ཏུ༔ མཚམས་ཁང་འདོམ་གང་གྲུ་བཞི་རྩིགསཿ 
དཀར་ཁུང་གསུམ་དང་སྒོ་གཅིག་བྱ༔ གཞན་སེང་ཅུང་ཟད་མེད་པའི་ནང་༔ ནང་ཚངས་ཅན་གྱི་ 
གདན་སྟེང་དུ༔ ལུས་ནི་རྣམ་སྣང་ཆོས་བདུན་བྱ འཁོར་བའི་ཉེས་ད་མིགས་བློ་ལ་བཀྲམ༔ སྙིང་པོ་ 
མེད་པ་ཡིད་ལ་བྱ དཀོན་མཆོག་གསུམ་ལ་གསོལ་བ་གདབ༔ རྣམ་རྟོག་ཕྲ་རགས་སྦོམ་གསུམ་ལ 
མ་འོངས་རྟོག་པའི་སྔོན་མི་བསུ༔ འདས་པའི་ལས་ལ་རྗེས་མི་གཅོད༔ བར་གྱི་ཤེས་པ་གཟོ་མི་ 
བྱེད༔ བཟང་རྟོག་དགའ་བྲོད་མི་བྱེད་ཅིང་༔ ངན་རྟོག་ལ་ནི་སྐྱུག་མི་བྲོ འཆར་བྱེད་ཡུལ་དང་
131

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཆར་མཁན་པོ ཐ་མའི་འཛིན་པ་རྩད་ཆོད་ཅིག༔ ངོ་བོ་མེད་ལ་མཁན་པོས་སྟོང་༔ འཛིན་པ་ 
གཞི་མེད་རྩ་བྲལ་དེ༔ དེ་ཁའི་ངང་ལ་ལྷོད་དེ་ཞོགཿ མི་འཛིན་འཛིན་པ་ཆེན་པོ་ཡིན༔ མི་ཆགས་ 
ཆགས་པ་ཆེན་པོ་ཡིན༔ འཛིན་ཆགས་མེད་པར་ཆམ་མེར་ཞོག༔ གཡོ་འགུལ་མེད་པར་ལྷོད་དེ་ 
ཞོགཿ དགག་སྒྲུབ་མེད་པར་ལྷན་ནེར་ཞོག༔ ངོ་ལྐོག་མེད་པར་ཅེ་རེར་ཞོག༔ གསལ་འགྲིབ་མེད་ 
པར་སང་ངེར་ཞོག༔ འབད་རྩོལ་མེད་པར་ཁྲེས་སེ་ཞོག༔ སྒྲིབ་གཡོགས་མེད་པར་རྗེན་ནེར་ཞོགཿ 
རྨོངས་པ་མེད་པར་གསལ་ལེར་ཞོག༔ བྱིང་རྒོད་མེད་པར་སིང་ངེ་ཞོག༔ རང་གྲོལ་ཆེན་པོར་ཤིགས་ 
སེ་ཞོག༔ དང་པོར་བསྒོམ་བྱ་རང་གི་སེམས༔ བར་དུ་སྒོམ་མཁན་རང་གི་སེམས༔ ཐ་མར་སྒོམ་ 
བྱེད་རང་གི་སེམས༔ སེམས་ཀྱི་ངོ་བོ་ཅེར་གྱིས་ལྟོས༔ བསྒོམ་བྱ་སྒོམ་བྱེད་གཉིས་མེད་པར༔ གསལ་ 
སྟོང་ཆེན་པོར་གནས་པའོ༔ སངས་རྒྱས་དགོངས་པ་རང་བྱུང་སྟེ ཡེ་ཤེས་བློ་བྲལ་ངང་ལ་བསྒོམ༔ 
དམིགས་གཏད་མེད་པའི་ངང་དུ་ཞོགཿ གཡོ་བ་མེད་པར་འགྱུར་མེད་ངང་དུ་ཞོགཿ ཆགས་པ་ 
མེད་པར་ཞེན་མེད་ངང་དུ་ཞོག༔ སེམས་ཉིད་མ་བཅོས་རྩོལ་མེད་ངང་དུ་ཞོགཿ གསལ་ལ་འཛིན་ 
མེད་སལ་ལེར་རང་སར་ཞོགཿ སྒྲིམ་གློད་མི་བྱ་སོ་མ་རང་གནས་ཞོག༔ བར་སྣང་སྤྲིན་བཞིན་རང་ 
བྱུང་རང་གྲོལ་ཞོག༔ ནམ་མཁའི་དཀྱིལ་བཞིན་གཡོ་འགུལ་མེད་པར་ཞོགཿ དེ་བཞིན་གནས་ 
ལུགས་ལྟ་བ་རྟོགས་པའི་རྗེས༔ རིག་པ་དབུ་མའི་ནང་ནས་མི་གཡོ་བ༔ སིང་དངས་འོད་ཀྱི་གོང་ 
བུར་གནས་པའོ༔ དེ་ཡི་དུས་སུ་ཉོན་མོངས་རྒྱུ་བ་ཟད༔ རིག་པ་ཡེ་ཤེས་ཆེན་པོའི་རང་རྩལ་ནི 
དབུ་མའི་ནང་ནས་ཡར་ལ་རབ་འཕངས་ནས༔ སྒྲོན་མ་བཞི་ཡི་ཡུལ་ལ་ཕྱིན་ནས་ནི༔ སྣང་བཞིའི་ 
ཉམས་མྱོང་འདི་ལྟར་འཆར་བ་སྟེ༔ རྒྱང་ཞགས་སྒྲོན་མས་རིག་པ་མངོན་སུམ་སྣང་༔ ཐིག་ལེ་སྟོང་ 
སྒྲོན་ཉམས་སྣང་གོང་དུ་འཕེལ༔ རྣམ་དག་སྒྲོན་མས་རིག་པ་ཚད་ལ་ཕེབས༔ རང་བྱུང་སྒྲོན་མས་ 
ཆོས་ཉིད་ཟད་པའོ༔ དབྱིངས་རིག་དབྱེར་མེད་བསྒོམ་བྱའི་རྟོག་པ་ཟད༔ དབྱིངས་ཆེན་མ་ལ་ 
རིག་པ་བུ་ཐིམ་དུས༔ གདོས་བཅས་ལུས་ཀྱང་འོད་ཀྱི་རྣམ་པར་ཡལ༔ བེམ་སྟོང་ཧྭ་ཤང་ལྟ་བུར་མི་ 
རྒྱས་ཏེ ངོ་བོ་སྟོང་པ་སྐུ་རུ་རྒྱས༔ རང་བཞིན་གསལ་བ་འོད་དུ་རྒྱས ཐུགས་རྗེ་འགག་མེད་ 
མཁྱེན་པར་རྒྱས༔ ངོ་བོ་རང་བཞིན་ཐུགས་རྗེ་གསུམ༔ སྐུ་གསུམ་དགོངས་པར་རྫོགས་སངས་རྒྱས༔ 
ཀ་དག་ཆེན་པོའི་ཕོ་བྲང་དུ༔ ཀུན་བཟང་མི་ཟད་རྒྱན་གྱི་ཀློང་༔ སྔར་གྱི་གཞི་ཐོག་སླེབ་པར་
132

།ཟབ་གཏེར་ཆོས་ཀྱི་མཛོད་ཁང
འགྱུར དེ་ལྟར་ཉམས་སུ་སུས་བླངས་པ༔ ལོ་གསུམ་སངས་རྒྱས་འགྲུབ་པར་འགྱུར༔ འདི་འཕྲད་ 
ལས་ལྡན་སྐལ་བ་ཆེ༔ ཐུགས་ཕྲད་སངས་རྒྱས་ཐོབ་པར་འགྱུར༔ ཉམས་སུ་ལོངས་ཤིག་པདྨ་གསལཿ༔ 
ཞེས་གསུངས་སོ༔ ཡང་ལྷ་ལྕམ་གྱིས་ཞུས་པ༔ སློབ་དཔོན་ཆེན་པོ་ལགས༔ དེ་ལ་གོལ་ས་མཆིས་ 
སམ་མ་མཆིས་ཞུས་པས༔
ཨོ་རྒྱན་གྱིས་གསུངས་པ༔ བརྟན་པ་མ་ཐོབ་ཀྱི་བར་དུ་གོལ་ས་མང་དུ་ཡོད༔ འཆི་བ་རྗེས་སུ་མ་ 
དྲན་ན༔ ཚེ་འདིའི་འཁྲུལ་པའི་བྱ་བར་གོལ༔ འཆི་བ་སོམས་ལས་འཁྲུལ་པ་སྤོངས༔ རི་ཁྲོད་དབེན་ 
གནས་མ་བསྟེན་ན༔ མི་མང་འདུ་འཛིའི་དབང་དུ་གོལཿལ༔ ཡུལ་གྲོང་སྤོངས་ལ་རི་ཁྲོད་འགྲིམསཿ 
རྟག་ཏུ་གཉེན་པོ་མ་བསྟེན་ན༔ ལེ་ལོ་ཕྱི་བཤོལ་ངང་དུ་གོལ༔ རྒྱུན་དུ་ཉམས་ལེན་བརྩོན་འགྲུས་ 
བསྐྱེདཿ གྲོགས་ངན་ཞེན་པ་མ་ཆོད་ན༔ གྲོགས་ངན་བསླུ་བྲིད་གཡེང་བར་གོལ༔ བསླུ་བྲིད་གྲོགས་ 
ཀྱི་ཞེན་པ་ཆོདཿ༔ རྒྱུ་འབྲས་རྩ་བ་མ་བསམས་ན༔ དགེ་སྡིག་གཉིས་ཀྱི་སྤོང་ལེན་གོལ༔ རྒྱུ་འབྲས་ 
གཉིས་ལ་གྲིབ་བཞིན་འཛེམས༔ ནོར་རྫས་ཆགས་ཞེན་མ་ཆོད་ནཿ སེར་སྣས་གསོག་འཇོག་ངང་ 
དུ་གོལ༔ བདག་འཛིན་སྤོངས་ལ་ཆོག་ཤེས་གྱིས༔ ཆོས་ལ་ཕྱོགས་རིས་བྱས་པ་ན༔ ཆགས་སྡང་ང་ 
ཆེ་ང་བཙན་གོལ༔ དག་སྣང་ཀུན་ལ་སྦྱོངས་མཛོད་ཅིག༔ སེམས་ཀྱི་ལྟད་མོ་མ་མཐོང་ནཿ སྣང་ 
གཟུགས་འདོད་པས་བསླུ་ཞིང་གོལ༔ ཐམས་ཅད་སེམས་སུ་གོ་བར་གྱིས༔ ཞི་གནས་སྦྱོར་སྒྲོལ་མ་ 
ཤེས་ན༔ བླུན་བསྒོམས་བྱས་པས་རྨོངས་པར་གོལ༔ ཅེར་ལྟ་ཅེར་འཇོག་ངང་ལ་ཞོག༔ སྟོང་པ་ཟང་ 
ཐལ་བསྒོམ་པ་ན༔ ཧྭ་ཤང་ལྟ་བ་ཆེན་པོར་གོལ༔ མཉམ་བཞག་རྗེས་ཐོབ་སྒོ་མཐུན་སྐྱོངས༔ བླ་མས་ 
མངོན་སུམ་ངོ་སྤྲོད་ཀྱང་༔ གསལ་སྟོང་དབྱེར་མེད་མ་ཤེས་གོལ༔ གང་ཤར་འཛིན་མེད་ངང་ལ་ 
ཞོག༔ ལུས་སེམས་བདེ་བ་སྐྱེས་པ་ལ༔ ཞེན་ན་འདོད་ཁམས་མི་རུ་གོལ༔ ལུས་སེམས་བདེ་བའི་ 
ཞེན་པ་ཆོད༔ གང་ཡང་མི་རྟོག་པ་ཙམ་དུ༔ ཆགས་ན་གནས་གཙང་ལྷ་རུ་གོལ༔ མི་རྟོག་པ་ཡི་ 
ཞེན་པ་ཆོད༔ གསལ་ལ་རྟོག་པ་མེད་པ་ལ༔ ཆགས་ན་གཟུགས་ཁམས་ལྷ་རུ་གོལ༔ གསལ་སྟོང་ 
འཛིན་པ་རང་སར་ཆོདཿ དེ་ལ་མི་རྟོག་པར་ཆགས་ན༔ འདོད་པ་ཁམས་ཀྱི་ལྷ་རུ་གོལ༔ ཆགས་ 
པའི་ངོ་བོ་ཅེར་གྲོལ་ཞོག༔ སྟོང་པ་མི་རྟོག་ལ་ཆགས་ན༔ གཟུགས་མེད་ཁམས་ཀྱི་ལྷ་རུ་གོལ༔ སྟོང་ 
འཛིན་རྟོག་པ་རྦད་ཀྱིས་ཆོད༔ དེ་རྣམས་ཁམས་གསུམ་གོལ་ས་ཡིན༔ དབང་པོའི་རྒྱུན་དེ་འགག་
133

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་ན༔ ནམ་མཁའ་མཐའ་ཡས་སྐྱེ་མཆེད་གོལ༔ དབང་པོའི་རྒྱུན་ལ་སངས་དངས་ཕྱེ གནས་པའི་ 
བྱུང་ཚོར་འགགས་པ་ན༔ ཅི་ཡང་མེད་པའི་སྐྱེ་མཆེད་གོལ༔ སེམས་ལ་ངར་འདོགས་རིག་རྩལ་ 
དབྱེ ཤེས་ངོ་གསལ་དུ་སྣང་འགགས་ན༔ རྣམ་ཤེས་མཐའ་ཡས་སྐྱེ་མཆེད་གོལཿ༔ རིག་པ་སེང་ཐུན་ 
བསྒོམ་ཐུན་སྐྱོངས༔ གསལ་ངོ་དེ་ལ་བྲེང་ཙམ་ལ༔ སྣང་ངོར་ཅིར་ཡང་མི་ཆགས་ན༔ ཡོད་མིན་ 
མེད་མིན་སྐྱེ་མཆེད་གོལ༔ ལྷག་མཐོང་དོན་གྱི་རི་རྩེ་མྱོང་༔ གོལ་ས་འདི་རྣམས་ཐམས་ཅད་ནི 
ཞི་གནས་ཕྱོགས་སུ་ལྷུང་བ་ན༔ ཤི་འཕོས་ཁམས་གསུམ་རིགས་དྲུག་གོལ༔ གཞན་ཡང་ཡུལ་དང་ 
སེམས་གཉིས་པོ༔ སོ་སོ་སྐྱེ་བོས་མཐོང་བ་ལྟར༔ འདོད་ན་ཐ་མལ་རང་དུ་གོལ༔ ཐམས་ཅད་ 
སེམས་སུ་རྟོགས་པར་གྱིས༔ ཡོད་མེད་ཕྱོགས་ཞིག་འཛིན་པ་ན༔ མུ་སྟེགས་པ་ཡི་ཆད་ལྟར་གོལཿ 
གཤིས་ལུགས་གཉུག་མའི་ངང་དུ་ཞོགཿ སེམས་ལས་མ་གཏོགས་ཡུལ་གུད་དུ༔ འདོད་ན་ཉན་ཐོས་ 
རང་རྒྱལ་གོལ༔ སེམས་ཞེས་རིག་པའི་རྩལ་དུ་ཞོགཿ སྣང་བ་སེམས་སུ་འདོད་པ་ན༔ ཐམས་ཅད་ 
སེམས་ཙམ་ཉིད་དུ་གོལ༔ གཞི་མེད་རྩ་བྲལ་ངང་དུ་ཞོག༔ སྣོད་བཅུད་ལྷར་འདོད་སྔགས་སུ་གོལཿ 
གང་ཤར་འཛིན་མེད་ངང་ལ་ཞོག༔ དང་པོར་ཉམས་སུ་བླང་བའི་མིས༔ གོལ་ས་འདི་རྣམས་ཐམས་ 
ཅད་ཀུན༴ བསམ་གཏན་ཞེན་ཅིང་ཆགས་པས་གོལཿ༔ ཉམས་ཀྱི་སྣང་བ་ཅི་ཤར་ཡང་༔ གང་ཤར་ 
ཐོག་ཏུ་ལྷན་ནེ་ཞོག༔ རེ་དོགས་སྤང་བླང་ཅི་བྱུང་ཡང་༔ དགག་སྒྲུབ་མེད་པར་ཀློད་ལ་ཞོག༔ དེ་ 
ལྟར་བསྒོམས་ན་གོལ་རྒྱུ་མེད༔ ཡིད་ལ་ཞོག་ཅིག་པདྨ་ལསལ༔ ཞེས་གསུངས་སོ༔
ཡང་ལྷ་ལྕམ་གྱིས་ཞུས་པཿ བསྒོམ་དང་ཆོས་བྱེད་ཀྱི་གེགས་གང་ལགས་ཞུས་པསཿ ཨོ་རྒྱན་ 
གྱིས་གསུངས་པ༔ བདག་ལ་ཉོན་ཅིག་པདྨ་གསལ༔ ཉམས་ལེན་བགེགས་རྣམས་འདི་ལྟར་རོ༔ འཇིག་ 
རྟེན་སྣང་བའི་བསླུ་བྲིད་དང་༔ གཟུགས་བརྙན་ཀུན་ལ་ཆགས་པའོ༔ ཕ་ཡུལ་བདུད་ཀྱི་བཙོན་ར་ 
དེ༔ སྤང་བར་མི་ཕོད་ཆགས་པའོ༔ ཉེ་འཁོར་འཁོར་བའི་བཤན་ཐག་དེ༔ འབྲལ་བར་མི་ཕོད་ 
ཆགས་པའོ༔ སྙིང་གྲོགས་བདུད་ཀྱི་བསླུ་བྲིད་དེ༔ སེམས་ལ་འཕྲེང་བས་ཆགས་པའོ༔ བུ་ཚ་གཅེས་ 
པའི་དགྲ་བོ་དེ༔ བརྩེ་ཞིང་གདུང་བས་ཆགས་པའོ༔ ནོར་རྫས་རྩྭ་ཁའི་ཟིལ་བ་དེ༔ ཞེན་ཅིང་སྲེད་ 
པས་ཆགས་པའོ༔ ལུས་སེམས་ཟླ་རེ་ལོ་རེར་རྒས དུས་ཚིགས་བཏབ་པས་ཆགས་པའོ༔ ཉོན་ 
མོངས་ཆུ་བོའི་གཉེར་མ་འདྲ༔ སྡུག་བཙིར་བྱེད་ཅིང་ཆགས་པའོ༔ འཁོར་བ་ཟོ་ཆུའི་ཁྱུད་མོ་འདྲ༔
134

༄༅། །ཟབ་གཏེར་ཆོས་ཀྱི་མཛོད་ཁ་ཁང་
ཟིན་མེད་སྡོད་ཅིང་ཆགས་པའོ༔ བདག་འཛིན་སྐམ་པའི་ཁ་དང་འདྲ༔ བདག་ཏུ་འཛིན་ཅིང་ 
ཆགས་པའོ༔ ཁྱིམ་ཐབ་རང་ཐག་སོ་དང་འདྲ༔ འཁྲུལ་ཞིང་འཁོར་ནས་ཆགས་པའོ༔ མ་རིག་ནམ་ 
སྲོས་མུན་པ་འདྲ༔ རང་ངོ་མ་ཤེས་སྡུག་ལ་ཆགས༔ དེ་རྣམས་ཐམས་ཅད་ཆོས་བྱེད་གེགསཿ༔ ལེ་ལོ་ 
ཕྱི་བཤོལ་རྣམ་གཡེང་གསུམ༔ ཉམས་སུ་གང་བླངས་གེགས་ཡིན་ནོ༔ སྟོང་པ་ཧ་ཐལ་ལྟ་བའི་གེགསཿ༔ 
གསལ་ལ་འཛིན་བཅས་སྒོམ་པའི་གེགས༔ མ་འགགས་འཛིན་བཅས་སྤྱོད་པའི་གེགས༔ གང་ཤར་ 
འཛིན་བཅས་གནས་ལུགས་གེགསཿ ཉམས་ལ་ཆགས་པ་ལྷག་མཐོང་གེགས༔ བྱིང་དང་རྒོད་པ་ 
བོགས་ཀྱི་གེགས༔ འདི་རྣམས་ཉམས་ལེན་གེགས་ཡིན་ནོ༔ ཡིད་ལ་ཟུངས་ཤིག་པདྨ་གསལཿ ཞེས་
གསུངས་སོ
ཡང་ལྷ་ལྕམ་གྱིས་ཞུས་པ༔ གེགས་རྣམས་བསལ་ཐབས་ཇི་ལྟར་བྱེདཿ ཅེས་ཞུས་པ་དང་༔ ཨོ་ 
རྒྱན་གྱིས་གསུངས་པ༔ ཀྱེ་མ་ལྷ་ལྕམ་བདག་ལ་གསོན༔ གེགས་རྣམས་བསལ་ཐབས་འདི་ལྟར་རོ༔ 
སྣང་བ་གཟུགས་ཀྱི་ཞེན་པ་སྤོངས༔ ཕ་ཡུལ་སྤོངས་ལ་དགོན་པ་གཟུང་༔ ཉེ་འབྲེལ་འཁོར་བའི་འབྲེལ་ 
ཐག་ཆོདཿ༔ སྙིང་གྲོགས་ངན་པ་ལིངས་ཀྱིས་སྐྱུར༔ སེམས་ཅན་ཀུན་ལ་བུ་ལྟར་བརྩེ༔ ཟས་ནོར་ 
འཛིན་པ་ལིངས་ཀྱིས་སྐྱུར འཆི་བ་མི་རྟག་ཡིད་ལ་སོམས ལུས་ལ་སྙིང་པོ་མེད་པར་བསྒོམཿ 
ཉོན་མོངས་རྣམ་གཡེང་འཁྲུལ་པ་སྤོངས༔ འཁོར་བར་མ་ཆགས་སྙིང་པོ་ལྟོས༔ བདག་འཛིན་དགྲ་ 
ཚོགས་འཇོམས་པར་གྱིས༔ ཁྱིམ་ཐབ་འདུ་འཛི་རྒྱབ་ཏུ་སྐྱུར༔ འཁོར་བའི་ཉེས་དམིགས་བློ་ལ་ 
བཀྲམ༔ ཚེ་འདིའི་འདུན་མ་ལིངས་ཀྱིས་སྐྱུར ཕྱི་མའི་འདུན་མ་དོན་དུ་གཉེར བཟོད་པ་བསྒོམ་ 
ཞིང་ཞེ་སྡང་སྤོངས སྦྱིན་པ་གཏོང་ཞིང་སེར་སྣ་སྤོངས༔ ཤེས་རབ་བསྐྱེད་ཅིང་གཏི་མུག་སྤོངས༔ 
བརྩོན་འགྲུས་བསྐྱེད་ཅིང་ལེ་ལོ་སྤོངས༔ ཚུལ་ཁྲིམས་བསྲུང་ཞིང་འཆལ་པ་སྤོངས༔ བསམ་གཏན་ 
བསྒོམ་ཞིང་རྣམ་གཡེང་སྤོངས བྱང་སེམས་བསྒོམ་ཞིང་ཕྲག་དོག་སྤོངས༔ སྙིང་རྗེ་བསྒོམ་ཞིང་ 
སྡིག་པ་སྤོངས༔ ཞི་གནས་བསྒོམ་ཞིང་འཁྲུལ་པ་སྤོངས༔ གཉེན་པོ་བརྟེན་ཅིང་འཛིན་པ་སྤོངས༔ 
གནས་ལུགས་བསྒོམ་ཞིང་བྱ་བྱེད་སྤོངས ཧ་ཐལ་མི་སྒོམ་བསྒོམ་ཐུན་སྐྱོངས༔ གང་ཤར་ཐོག་ཏུ་ 
གཉེན་པོས་སྐྱོངས༔ ཅེར་ལྟ་ཅེར་གྲོལ་ངང་ལ་ཞོགཿ༔ རྐྱེན་གྱིས་རྟོག་པ་ཅི་གཡོས་ཀྱང་༔ ཆུ་ལ་ཆུ་ 
བཞག་ཅི་བཞིན་ཞོག༔ འཛིན་རྟོག་བཟང་ངན་ཅི་ཤར་ཡང་༔ ཐམས་ཅད་སེམས་སུ་གོ་བར་གྱིས༔
135

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སེམས་ཀྱི་ངོ་བོར་ཅེར་གྱིས་ལྟོས༔ སེམས་ནི་གཞི་སྟོང་ཁྱབ་བདལ་ཏེ ཡོད་དམ་བསམ་ན་མེད་པ་ 
འདྲ༔ མེད་དམ་བསམ་ན་བུན་ནེ་བ༔ དེ་ལ་གསལ་བའི་རྟོག་པ་ཤར༔ འཛིན་པའི་རྟོག་པ་ཅུང་ 
ཟད་མེད༔ མར་མེ་རླུང་གིས་མ་བསྐྱོད་བཞིནཿ ལྷན་ནེ་རྗེན་ནེ་ཅེར་རེ་གནས༔ སལ་ལེ་སིང་ངེ་ 
ལྷན་ནེ་འཆར༔ དེ་ལ་ཅེར་ལྟོས་སྒོམ་མཁན་སྟོར༔ རིག་པ་ཆོས་སྐུ་དྲི་མེད་ཟེར༔ གཞི་མེད་རྩ་བྲལ་ 
ངང་ལ་གནས༔ དེ་ལྟར་བསྒོམས་པས་གེགས་རྣམས་སེལ༔ ལྷ་ལྕམ་ཉམས་སུ་དེ་ལྟར་ལོངསསཿ ཚེ་ 
གཅིག་སངས་རྒྱས་འགྲུབ་པ་ཡིན༔ ཞེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ དེ་ལྟར་སྒོམ་ 
པའི་དུས་སུ་ནི སྤྱོད་པའི་སྐྱོང་ཚུལ་ཇི་ལྟར་བྱེདཿ ཅེས་ཞུས་པ་དང
ཨོ་རྒྱན་གྱིས་གསུངས་པ༔ ཨེ་མ་ལྷ་ལྕམ་མ་ཡེངས་ཉོན༔ སྤྱོད་པའི་སྐྱོང་ཚུལ་འདི་ལྟར་བྱ 
བུང་བ་ལྟ་བུའི་སྤྱོད་པ་ཡིས༔ ཆོས་རྣམས་ཀུན་གྱི་རོ་ལ་མྱང རི་དྭགས་ལྟ་བུའི་སྤྱོད་པ་ཡིསཿ འཁྲུལ་
པའི་སྐྱོན་འགྱུར་ཡུལ་རྣམས་སྤོངས ལྐུགས་པ་ལྟ་བུའི་སྤྱོད་པ་ཡིས༔ འཁྲུལ་པའི་རང་བཞིན་རྣམ་ 
པར་དགཿ ཐི་བྱ་ལྟ་བུའི་སྤྱོད་པ་ཡིསཿ གསང་སྔགས་ཀུན་གྱི་ཐེ་ཚོམ་གཅད༴ སྨྱོན་པ་ལྟ་བུའི་སྤྱོད་ 
པ་ཡིསཿ གཅིག་ཏུ་གནས་པའི་ཡུལ་རྣམས་སྤོངས སེང་གེ་ལྟ་བུའི་སྤྱོད་པ་ཡིས༔ འཇིགས་པའི་ 
སེམས་སྤངས་དུར་ཁྲོད་རྒྱུ༔ ཁྱི་ཕག་ལྟ་བུའི་སྤྱོད་པ་ཡིས༔ གཙང་དང་མི་གཙང་རྣམ་རྟོག་སྤོངས༔ 
རོམ་བུ་ལྟ་བུའི་སྤྱོད་པ་ཡིས༔ དྲན་པ་ཐོག་བབས་ཉིད་དུ་སྤྱོདཿ༔ བུ་ཆུང་ལྟ་བུའི་སྤྱོད་པ་ཡིསཿ 
འཁྲུལ་པའི་ཞེན་པ་རྦད་ཀྱིས་ཆོད༔ ངང་མོ་ལྟ་བུའི་སྤྱོད་པ་ཡིས འཇིག་རྟེན་མཐུན་པའི་ཚིག་གིས་ 
དྲང༔ གླང་ཆེན་ལྟ་བུའི་སྤྱོད་པ་ཡིས༔ འདོད་པའི་ཆོག་ཤེས་དུས་ལ་སྤྱོདཿ དྲེད་མོ་ལྟ་བུ་སྤྱོད་པ་ 
ཡིས༔ འཁོར་བའི་ས་བོན་སྤེལ་མི་བྱ བྲམ་ཟེ་ལྟ་བུའི་སྤྱོད་པ་ཡིས གཞན་གྱི་ལོངས་སྤྱོད་ཁ་ཟས་ 
སྤོངས༔ དཔའ་བོ་ལྟ་བུའི་སྤྱོད་པ་ཡིས༔ འཁོར་འདས་རྣམས་ཀྱི་རུ་ཤན་དབྱེ༔ ཆུ་མིག་ལྟ་བུ་སྤྱོད་ 
པ་ཡིསཿ དྲན་པའི་རྟེན་གྱི་རང་སར་ཞོག༔ ནམ་མཁའ་མདུང་སྐོར་སྤྱོད་པ་ཡིས༔ དངོས་པོ་རྣམས་ 
ལ་ཟང་ཐལ་སྤྱད༔ བར་སྣང་རླུང་གི་སྤྱོད་པ་ཡིས༔ གཟུང་འཛིན་གཉིས་ཀྱི་རྟོག་པ་སྤོངས༔ བྱ་ 
ཁྱུང་ལྟ་བུའི་སྤྱོད་པ་ཡིས༔ ཡངས་དོག་མེད་པར་རླབས་ཀྱིས་གཅོད༔ རི་བོ་ལྟ་བུའི་སྤྱོད་པ་ཡིས༔ 
འགྱུར་མེད་རང་ཐག་གཅིག་ཐོག་གཅོད༔ ཐེག་ཆེན་ལྟ་བུའི་སྤྱོད་པ་ཡིས༔ སྣང་བ་ཕྱིར་མི་ལྡོག་ 
པར་གཅོདཿ ནམ་མཁའ་ལྟ་བུའི་སྤྱོད་པ་ཡིས༔ ཆོས་རྣམས་སྤང་ཐོབ་མེད་པར་གཞགཿ ཉི་ཟླ་ལྟ་
136

༄༅། །ཟབ་གཏེར་ཆོས་ཀྱི་མཛོད་ཁང་།
བུའི་སྤྱོད་པ་ཡིས༔ གསལ་ལ་སྒྲིབ་གཡོགས་མེད་པར་གཅོད༔ དབྱིངས་ཆེན་ལྟ་བུའི་སྤྱོད་པ་ཡིས༔ 
ཆོས་ཟད་བློ་ཟད་ངང་དུ་བཞག༔ དེ་ལྟར་སྤྱོད་པ་ཉེར་ལྔ་པོ༔ གོ་ལོག་ཚུལ་དུ་མ་ཡིན་པར༔ རིམ་ 
པ་བཞིན་དུ་གཅོད་པར་བྱ༔ སྤྱོད་ལམ་དེ་ལ་སུས་ཞུགས་པ༔ ཚེ་གཅིག་བླ་མེད་འབྲས་བུ་ཐོབ༔ ལྷ་ 
ལྕམ་སྤྱོད་པ་དེ་ལྟར་སྤྱད༔ ཅེས་གསུངས་སོ༔
ཡང་ཞུས་པ༔ སྤྱོད་ལམ་དེ་ལ་ཞུགས་ནས་ནི༔ སྣང་བཞིའི་ཉམས་ལེན་ཇི་ལྟ་བུ ཞུས་པས༔ ཨོ་ 
རྒྱན་གྱིས་གསུངས་པ༔ ཀྱེ་མ་ལྷ་ལྕམ་བདག་ལ་གསོན༔ རྫོགས་ཆེན་མངོན་སུམ་ཉམས་ལེན་ནི་ 
མི་འགུལ་གསུམ་ལ་གཞི་བྱས་ཤིང་༔ བཞུགས་སྟངས་ལྟ་སྟངས་གཟིགས་སྟངས་ཀྱིས༔ མིག་ནི་བར་ 
སྣང་མཁའ་ལ་གཏད༔ རིག་པ་གཏད་མེད་གཅེར་བུ་དེ༔ དབུ་མའི་བུམ་པར་དྲིལ་ལ་བཞག༔ འོད་ 
ནི་རྩ་ནང་ཡར་ལ་ཞུགས༔ རྒྱང་ཞགས་རྒྱལ་མོའི་སྒོ་ལ་ཐོན༔ རིག་རྩལ་ཡེ་ཤེས་དབྱིངས་ལ་ཁྱབ༔ 
སྤྲིན་དཀར་དུད་པ་ལྟ་བུ་དང་༔ ཐིག་ལེ་དང་ནི་ཐིག་ཕྲན་དང་༔ དྲ་བ་རིས་དང་མིག་མང་རིས༔ 
སྐུད་པ་ཕྲེང་བས་བརྒྱངས་འདྲ་དང་༔ སྐར་མདའ་མིག་ཚགས་ལྟ་བུར་འཆར༔ ཐིག་ལེ་འགྲོ་འོང་ 
བྱེད་པའི་དུས༔ མངོན་སུམ་སྣང་བ་ཟེར་བ་ཡིན༔ ཡང་ཅིག་དེ་ནས་ཡར་འཕེལ་ནས༔ མཁར་ 
ཐབས་རིས་དང་འཇའ་ཚོན་རིས༔ ཟ་འོག་རིས་དང་རྨ་བྱའི་རིསཿ ཐིག་ལེ་རྣམས་ཀྱང་ཆེར་བསྐྱེད་ 
ཅིང་༔ མུ་ཁྱུད་ཁ་དོག་སྣ་ལྔས་བསྐོར༔ ཐམས་ཅད་ལུ་གུ་རྒྱུད་ཀྱིས་སྦྲེལ འགུལ་འཁྲིགས་མེད་ 
པར་ལྷན་ནེར་གནས༔ དཔག་མེད་ནམ་མཁའི་རྒྱན་དུ་འགྱུར༔ དེ་ལ་ཉམས་སྣང་གོང་འཕེལ་ཟེར༔ 
དེ་ནས་ཡར་ལ་ཆེར་འཕེལ་ནསཿ ཐིག་ལེ་ཁ་ཡང་འཇའ་སྒོར་ཙམ༔ ནང་ན་ཁྲི་འཕང་བསམ་མི་ 
ཁྱབ༔ དེ་ལ་ཞི་ཁྲོའི་ལྷ་ཚོགས་ནི༔ ཞི་བ་དང་ནི་ཁྲོ་བོ་དང་༔ མགོ་བརྙན་དཔག་ཏུ་མེད་པ་འཆརཿ 
ཕྱོགས་མཚམས་མཐའ་དབུས་མེད་པ་རུ ཞི་ཁྲོའི་ཞིང་ཁམས་ཉིད་དུ་གྱུར༔ གཞན་ཡང་རིགས་ 
དྲུག་སྣང་བ་འཆར༔ ཡར་འཕེལ་ཟད་ཅིང་མར་འགྱུ་ཟད༔ དེ་ལ་རིག་པ་ཚད་ཕེབས་ཟེར༔ དེ་ལ་ 
མ་ཡེངས་གོམས་པ་ཡིས༔ གང་ཤར་སྣང་བའི་ཆོས་རྣམས་ཀུན༔ ཉི་མ་ནུབ་ཁའི་ཟེར་ཐག་བཞིནཿ 
གཟིགས་སྣང་ཀུན་ལས་འདས་པའོ༔ ཡེ་ཤེས་ཡེ་ཤེས་ལ་ཐིམ་སྟེ མ་པང་བུ་ཚུད་ལྟ་བུའོ༔ ཆོས་ 
ཉིད་མ་ལ་རིག་པ་བུ༔ ལྷུན་གྲུབ་སྦུབས་སུ་འཛོམས་པའོ༔ འོད་ནི་འོད་ཟེར་ལ་ཐིམ་སྟེ འཇའ་ 
ཚོན་ནམ་མཁའ་ཡལ་བ་འདྲ༔ འོད་སྣང་ལྔ་ཡང་ནམ་མཁར་འདུས སྐུ་ལ་སྐུ་ཐིམ་བུམ་སྐུ་འདྲ༔
137

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཏད་པའི་ཡུལ་མེད་ཀ་ནས་དག༔ སྠཱ་ཡི་ཆོན་ཐག་པ་བསྡུས་པ་བཞིན༔ འཛིན་བྱེད་རིག་པ་དབྱིངས་ 
ལ་ཡལ༔ གདོས་བཅས་ཕུང་པོ་འོད་དུ་གྲོལ༔ ཐིག་ལེ་གཅིག་གི་ངང་དུ་རྫོགས དག་པ་ཡེ་ཤེས་ 
ཆེན་པོ་སྟེ ལྷུན་གྲུབ་ཀ་དག་རང་གྲོལ་ལོ༔ ཕྱིར་མི་ལྡོག་པ་ཨ་ཏིའི་ས༔ ས་ཆེན་དེ་ནས་ལྡོག་མི་ 
སྲིད༔ ཆོས་ཉིད་ཟད་པའི་སྣང་བ་ཟེར༔ དེ་ལ་ཉམས་སུ་སུས་བླངས་པཿ ཡང་དག་རྫོགས་པའི་ 
སངས་རྒྱས་བརྙེས༔ ལྷ་ལྕམ་ཉམས་སུ་དེ་ལྟར་ལོངས༔ ཞེས་གསུངས་སོ ཡང་ལྷ་ལྕམ་གྱིས་ཞུས་ 
པ༔ དེ་ལྟར་ཉམས་སུ་བླངས་པའི་རྗེས༔ གྲོལ་ལུགས་འབྲས་བུའི་ཐོབ་ཚུལ་རྣམས༔ བདག་ལ་བརྩེ་ 
བས་གསུང་དུ་གསོལཿ ཞེས་ཞུས་པས༔ ཨོ་རྒྱན་གྱིས་གསུངས་པཿ ཀྱེ་མ་ལྷ་ལྕམ་བདག་ལ་གསོན༔ 
མངོན་སུམ་ཉམས་སུ་བླངས་པའི་མི གྲོལ་ལུགས་འབྲས་བུ་འདི་ལྟར་གྲོལ༔ རབ་ནི་ལོ་གསུམ་ 
དག་ན་གྲོལཿ འབྲིང་ནི་ལོ་ལྔ་ཐ་མའང་བདུན༔ མངོན་པར་རྫོགས་ཏེ་སངས་རྒྱས་འགྱུར༔ རབ་ནི་ 
ཟག་བཅས་མི་སྣང་ཡལཿ འབྲིང་ནི་འཆི་ཁ་མ་རུ་གྲོལཿ ཐ་མའང་ཆོས་ཉིད་བར་དོར་གྲོལ༔ མངོན་ 
པར་རྫོགས་པའི་སངས་རྒྱས་དང༔ ཡང་དག་རྫོགས་པའི་སངས་རྒྱས་དང་༔ འདི་ནི་ཡང་དག་ 
རྫོགས་སངས་རྒྱས༔ ཞེས་གསུངས་སོ༔ ཡང་ལྷ་ལྕམ་གྱིས་ཞུས་པ༔ འདི་ལྟ་བུ་ཡི་གདམས་པ་ 
རྣམས༔ ད་ལྟ་སྤེལ་ལམ་གཏེར་དུ་སྦེདཿ ཅེས་ཞུས་པས༔ ཨོ་རྒྱན་གྱིས་གསུངས་པ༔ འདི་ལྟ་བུ་ཡི་ 
གདམས་པ་ཀུནཿ ཉམས་སུ་བླང་ཞིང་སྦ་བར་བྱ༔ ཕྱིར་རབས་ལྔ་བཅུ་ཁ་རལ་དུས༔ ལྷ་ལྕམ་ཁྱོད་ 
ཀྱི་སྐྱེ་མཐའ་ནི པདྨའི་མིང་ཅན་བུམ་ཐང་དུ༔ འཁྲུངས་ནས་དེ་ཡིས་གདན་དྲངས་ནས༔ འགྲོ་ 
དོན་དཔག་མེད་བྱེད་པར་འགྱུར༔ ཆོས་འདི་བསྟན་པ་ནུབ་ཁར་གསལ༔ དེ་ཕྱིར་མཆིམས་ཕུར་ 
གཏེར་དུ་སྦ སྙིང་གི་བུ་དང་འཕྲད་པར་ཤོགཿ ཅེས་སྨོན་ལམ་བཏབ་ནས་ཨོ་རྒྱན་གྱིས་གཏེར་དུ་ 
སྦས་སོ ཞུ་ལེན་ཨུཏྤལའི་ཕྲེང་བ་ཞེས་བྱ་བ་རྫོགས་སོ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ 
ཟབ་རྒྱའོ༔ བདག་འདྲ་པདྨ་གླིང་པ་ངས༔ བྱ་ལོ་འདབ་ཆགས་ཟླ་བ་ཡི༔ ཡར་ངོ་དག་ལ་ཡི་གེར་ 
བཏབ༔ འགྲོ་རྣམས་སངས་རྒྱས་ཐོབ་གྱུར་ཅིག༔ ༔
138

༄༅། །ཟབ་གཏེར་ཆོས་ཀྱི་མཛོད་ཁང་།
ཨ༔ བླ་མ་ནོར་བུ་རྒྱ་མཚོ་ལས༔ ལྷ་ལྕམ་པདྨ་གསལ་གྱི་ 
ཞུས་ལན་གསེར་གྱི་ཡང་ཞུན་བཞུགས་སོ༔
ཨཿ ཟགཱཅཨཧཱུྃཏཾ།།བྷཱུཐསློབ་དཔོན་པདྨའི་སྐུ་ལ་ཕྱག་འཚལ་ལོ༔ བུ་ཚལ་གསེར་ 
ཁང་གླིང་གི་ཡང་ཐོག་ན༔ ཨོ་རྒྱན་རིན་པོ་ཆེ་བཞུགས་པའི་དྲུང་དུ༔ ལྷ་ལྕམ་པདྨ་གསལ་གྱིས་གསེར་ 
སྐྱོགས་གཡུས་བཀང་ནས༔ སློབ་དཔོན་ལ་ཕུལ་ནས་ཞུས་པ༔ ཀྱཻ་ཨོ་རྒྱན་རིན་པོ་ཆེ༔ བདག་བུད་ 
མེད་ཀྱི་བུ་འདྲ་བ༔ སྐྱེ་བ་དམའ་བ༔ འཁོས་ཁ་ཆུང་བ༔ ཁས་ཉེན་པ༔ དྲན་རྒྱ་ཆེ་བཿ ཆོས་མི་ 
དྲན་པ༔ མི་ལུས་ཕྱེད་ལ་མིའི་བྲན་བྱེད་པ༔ ཚོགས་མ་བསགས་པ་བདག་འདྲ་བ་ལ༔ རྗེ་གུ་རུས་ 
ཐུགས་རྗེས་བཟུང་ནས་ཀྱང་༔ འཁོར་བའི་འདམ་དུ་མི་གཏོང་ཞིང་༔ བདག་གིས་ཆོས་ཤིག་བྱས་ 
ནས་ཀྱང་༔ ཚེ་འདི་ལ་སངས་རྒྱས་པའི་ཐབས་ཤིག་ཞུ༔ ཞེས་ཞུས་པས༔ བདག་པདྨ་འབྱུང་གནས་ 
ཀྱིས་གསུངས་པ༔ ལྷ་ལྕམ་ཉོན་དང་༔ ཁྱེད་བུད་མེད་ཀྱིས་ཆོས་མི་ཡོང༔ དེ་ལས་ཀྱང་ལྷ་ལྕམ་ 
གྱིས་ཆོས་མི་ཡོང་༔ དབང་མེད་ཕ་མས་འཁོར་བའི་བཙོན་དོང་དུ་བསྐྱུར་ཞིང་༔ གྱོས་སྐྱུག་གི་ཁ་ 
ངོར་བལྟ་དགོས༔ མི་ཚེ་བདག་འཛིན་གྱི་ངང་ལ་གནས་ཤིང་༔ མི་གཡོག་གླ་མེད་བྱེད་དགོས༔ མི་ 
ཚེ་སྟོང་ཟད་ཀྱི་ངང་ལ་བསྡད་ནས༔ མཐར་ངན་སོང་དུ་འགྲོའོ་ལྷ་ལྕམ༔ ཞེས་གསུངས་པས༔ ལྷ་ 
ལྕམ་མིག་མཆི་མས་གང་ཞིང་༔ སློབ་དཔོན་གྱི་པང་དུ་དབུ་བཙུགས་ནས་ཞུས་པ༔ འགྲོ་བའི་དཔལ་ 
མགོན་ཨོ་རྒྱན་རིན་པོ་ཆེ སྐྱབས་མེད་མ་ལ་ཐུགས་རྗེས་བཟུང་ནས་ཀྱང་༔ འདི་ཕྱིའི་འདུན་མ་ 
སྐྱིད་སྡུག་ཁྱེད་རང་ཤེས༔ ཚེ་འདིར་སངས་རྒྱས་ཐོབ་པའི་ཆོས་ཤིག་ཞུ༔ ཞུས་པ་དང༔ སློབ་དཔོན་ 
གྱི་དགོངས་པ་ལ༔ ལྷ་ལྕམ་འདི་སྔ་མའི་རྣམ་སྨིན་རྗེས་འབྲངས་ནས༔ སྐུ་ཚེ་ཚད་དུ་མི་འཁྱོལ་ 
བར་འདུག༔ འདི་ལ་ཆོས་ཤིག་བསྟན་དགོས་དགོངས་ནས༔ ལྷ་ལྕམ་ཚེ་འདིའི་བྱ་བ་རྨི་ལམ་སྒྱུ་མ་ 
འདྲ བྱ་བ་ཅི་བྱས་མི་ཕན་རྟིང་ལ་གནོད༔ ཕྱི་མའི་འདུན་མ་ད་རེས་སྒྲུབ་འདོད་ནཿ སེམས་ལ་ 
གང་ལྡན་ཆོས་ཤིག་བདག་ལ་གསོན༔ གསུངས་པ་དང་༔ ལྷ་ལྕམ་གྱིས་ཞུས་པཿ རྗེ་དུས་གསུམ་ 
མཁྱེན་པའི་པདྨ་འབྱུང་༔ དམིགས་མེད་སྨྲ་བསམ་བརྗོད་མེད་ངང་གནས་ཀྱང་༔ སྐབས་འདིར་
139

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདག་ལ་ཐུགས་དགོངས་གསུང་འབྱོན་འཚལ༔ ཆོས་རྣམས་ཀུན་གྱི་སྔོན་དུ་གང་འགྲོ་ཞུ༔ ཞེས་ 
ཞུས་པ་དང་༔ བདག་པདྨས་གསུངས་པཿ༔ ཆོས་རྣམས་ཀུན་གྱི་སྔོན་དུ་གང་འགྲོ་ན༔ དང་པོ་ཁོ་ 
ནར་ཆོས་ཐམས་ཅད་ཀྱི་སྔོན་དུཿ༔ དལ་འབྱོར་རྙེད་དཀའ་བ་དང་༔ འཆི་བ་མི་རྟག་པ་འགྲོ༔ ཞེས་ 
གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ འོ་ན་འཆི་བ་མི་རྟག་པ་འཁོར་བའི་མཚན་ཉིད་ 
གསུང་དུ་གསོལ༔ ཞེས་ཞུས་པས༔
ཨོ་རྒྱན་གྱིས་གསུངས་པ༔ ལྷ་ལྕམ་དལ་འབྱོར་རྙེད་དཀའ་ཞིང་འཇིག་སླ་བ༔ འཆི་བ་མི་རྟག་པ་ 
འཁོར་བའི་མཚན་ཉིད་ནི༔ དལ་འབྱོར་རྙེད་དཀའ་བ་ནི བསོད་ནམས་མ་བསགས་པར་མི་ལུས་ 
ཐོབ་པའི་སྐབས་མེདཿ འཇིག་སླ་བ་ནི་སྔོན་གྱི་རྣམ་པར་སྨིན་པས་རྒྱུད་བསྐུལ་ཞིང་༔ ཚེ་ལ་རིང་ 
ཐུང་མེད་པར་འཆི་བའོ༔ ད་ལྟ་མ་ཤི་གསོན་དུ་ཡོད་པའི་སྐབས༔ སྙིང་ལ་ནད་ཟུག་པ་ལྟར་བསམས་ 
ནསཿ འཁོར་བའི་སྡུག་བསྔལ་ལུ་གུ་རྒྱུད༔ དེ་ལས་ཐར་པའི་དུས་ནི་ནམ་ཡང་མེད༔ རིགས་དྲུག་ 
རེ་རེའི་སྡུག་བསྔལ་དེ་ལ་བསམ སྡུག་བསྔལ་དེ་ལས་ཐར་པའི་ལམ་ཆེན་ནི༔ དམ་པའི་ཆོས་མིན་ 
གང་ཡང་མེདཿ༔ ད་ལྟ་ཉིད་ནས་རྩོལ་བ་མ་བྱས་ན༔ དེ་རིང་དང་ནི་སང་ཙམ་ལ༔ འཆི་བ་ནམ་ 
ཡོང་ཆ་མེད་པས༔ ལེགས་པར་སོམས་དང་པདྨ་གསལ༔ དེ་རིང་ཁ་མིག་བཀྲ་སལ་ཡོད་པའི་མི 
སང་གནང་རོ་ཁམ་ནག་ཐུལ་འགྲོ་བ་མང༔ དེ་རྣམས་ལ་ཡང་སང་ཙམ་འཆི་བསམ་མེད༔ སྒྱུ་མའི་ 
ལུས་ལ་བློ་གཏད་མ་བྱེད་ཅིག༔ དབུགས་རླངས་པ་ཙམ་ལ་དྲོད་ནི་མེ་སྟག་ཙམ༔ སྲོག་རྟ་རྔ་ཙམ་ 
ནི་ནམ་ཆད་མི་ཤེས་པས༔ ལེགས་པར་སོམས་དང་སྔར་སྐྱེས་ཐམས་ཅད་འཆི༔ ཕྱིས་འབྱུང་རྣམས་ 
ཀྱང་འདི་རྗེས་འགྲོ ད་ལྟ་ཡོད་པ་རྣམས་ཀྱང་དེ་བཞིན་ནོ༔ བྲེང་ངེ་ཅོལ་བའི་ངང་ནས་ནི༔ ན་སོ་ 
ལ་ཡང་རྒན་གཞོན་མེད༔ ཐམས་ཅད་ངེས་པར་འཆི་འབྱུང་དུས༔ ལས་འཕྲོ་དང་ནི་ལས་བྱེད་ 
འཕྲོ༔ ཟས་ཀྱི་ཟ་འཕྲོ་ཉལ་མལ་ལུས་ཆས་དང་༔ ལྟོ་ཕོར་ལ་སོགས་བོར་ནས་འགྲོ་དགོས་ཏེ༔ རྗེས་ 
ལ་ཁོ་ཤི་མོ་ཤིའི་གཏམ་ངན་མིན་པ་མེད༔ ཐམས་ཅད་ནང་ནས་རང་རང་གཅིག་པུར་འགྲོ༔ མར་ 
གྱི་གསེབ་ནས་སྤུ་བཏོན་ཇི་བཞིན་དུ༔ འགྲོ་བའི་དུས་ཤིག་འབྱུང་སྟེ་ཨ་རེ་འཇིགསཿ༔ ཤི་བས་མི་ 
ཆོག་གར་འགྲོའི་གནས་མེད་དེ༔ བར་དོ་གསུམ་གྱི་གནས་ངན་འགྲིམ་བྱེད་ཅིང་༔ ལས་ཀྱི་དབང་ 
གིས་རིགས་དྲུག་གནས་ཚུད་ནས༔ དམྱལ་བར་སྐྱེས་ན་བཙོ་སྲེག་སྡུག་ཅིང་བསྔལ༔ ཡི་དྭགས་སྐྱེས་
140

༄༅། །ཟབ་གཏེར་ཆོས་ཀྱི་མཛོད་ཁང་
ན་བཀྲེས་ཤིང་སྐོམ་པས་སྡུགཿ༔ བྱོལ་སོང་སྐྱེས་ན་གླེན་ཅིང་ལྐུགས་ནས་སྡུག༔ ལྷ་མིན་སྐྱེས་ན་འཐབ་ 
ཅིང་རྩོད་ནས་སྡུག༔ ལྷ་རུ་སྐྱེས་ན་འཕོ་ཞིང་ལྟུང་བས་སྡུག མི་རུ་སྐྱེས་ན་བྲེལ་ཞིང་ཕོངས་ནས་ 
སྡུག༔ སྔར་ཡང་ཆོས་དེ་མ་བྱས་དེ་ལྟར་བྱུང་༔ བསོད་ནམས་ཅུང་ཟད་བསགས་པས་མི་ལུས་ཐོབ 
ཚེ་འདིར་ཆོས་ཤིག་བྱེད་དབང་མ་བྱུང་ན༔ ཕྱི་མ་ཅིར་འགྱུར་ཆ་མེད་མི་ཤེས་པས༔ ད་ལྟར་རང་ 
དབང་ཡོད་པའི་དུས་འདི་རུ༔ ཚད་ནད་ཅན་དེ་སྐོམ་ལ་གདུང་བ་ལྟ༔ བརྩོན་འགྲུས་གཡེལ་བ་ 
མེད་པའི་ངང་ཉིད་ལས༔ འབྲས་བུ་སངས་རྒྱས་མ་ཐོབ་དེ་ཡི་བར༔ ཆོས་ལ་རྩོལ་བ་གྱིས་ཤིག་པདྨ་ 
གསལ༔ ཞེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ སློབ་དཔོན་ཆེན་པོ་ལགས༔ ཉོན་མོངས་ 
དེ་ རྣམས་སྤངས་ནས་སྐྱབས་སུ་གང་ལ་འགྲོ་ཞེས་ཞུས་པསཿ
ཨོ་རྒྱན་གྱིས་གསུངས་པ༔ གོང་གི་སྡུག་བསྔལ་དེ་རྣམས་ལས་ཐར་བར་བྱེད་པ་ནི༔ སྐྱབས་དཀོན་ 
མཆོག་གསུམ་མིན་པ་གཞན་ན་མེད་པས༔ བླ་མ་དཀོན་མཆོག་གསུམ་ནི་འགྲོ་བ་ཡོངས་ཀྱི་སྐྱབས་ 
མགོན་ཡིན༔ དེ་ལ་སྐྱབས་སུ་འགྲོ་བ་ནི བདག་གིས་གཙོ་བྱས་པའི་སེམས་ཅན་རྣམསཿ འཁོར་བ་ 
སྡུག་བསྔལ་གྱི་རྒྱ་མཚོ་ལས་བསྒྲལ་ནས༔ སྐྱེ་མེད་ཀྱི་འབྲས་བུ་ཐོབ་པའི་ཕྱིར༔ སྐྱབས་སུ་འགྲོ་སྙམ་ 
པའི་འདུན་པ་གཏད་ལ༔ རང་གི་མདུན་གྱི་ནམ་མཁར༔ སེང་གེ་བརྒྱད་ཀྱིས་བཏེག་པའི་ཁྲི༔ ཉི་ 
མ་དང་ཟླ་བ་པདྨའི་གདན་གྱི་སྟེང་དུཿ སྐྱབས་གནས་ཀྱི་དམ་པར་གྱུར་པཿ རྩ་རྒྱུད་ཀྱི་བླ་མ་དང་༔ 
ཡི་དམ་ལྷ་ཚོགས་རྣམས་སྤྲིན་གཏིབས་པ་བཞིན་བྱོན་ནས་བཞུགས་པར་བསྒོམ༔ རང་དང་ཕ་མས་
གཙོ་བྱས་པའི་སེམས་ཅན་རྣམས བཙོན་དོང་ནས་ཐར་བ་ཙམ་གྱིས་གདུང་བས་སྐྱབས་སུ་འགྲོ་ 
བ་ནི ན་མོ༔ རྐང་གཉིས་གཙོ་བོ་སངས་རྒྱས་དང་༔ ཞི་བ་ཆགས་བྲལ་དམ་པའི་ཆོས༔ ཚོགས་ 
བསག་ཞིང་གྱུར་དགེ་འདུན་ལ༔ བདག་དང་འགྲོ་ཀུན་སྐྱབས་སུ་མཆི༔ ཤེས་རབ་གསུམ་ལྡན་བླ་ 
མ་རྗེ༔ དངོས་གྲུབ་སྟེར་མཛད་ཡི་དམ་ལྷ བར་ཆད་ཀུན་སེལ་མཁའ་འགྲོའི་ཚོགས༔ བདག་ 
དང་འགྲོ་ཀུན་སྐྱབས་སུ་མཆི༔ དག་པ་གཉིས་ལྡན་ཆོས་ཀྱི་སྐུ ངེས་པ་ལྔ་ལྡན་ལོངས་སྤྱོད་རྫོགསཿ 
མ་ངེས་དོན་མཛད་སྤྲུལ་པའི་སྐུ བདག་དང་འགྲོ་ཀུན་སྐྱབས་སུ་མཆི སྟོང་ཉིད་སྤྲོས་དང་བྲལ་ 
བ་ལས༔ སྤྲོས་མེད་འདུས་མ་བྱས་པའི་སྐུ འཛིན་མེད་བློ་འདས་ངང་ཉིད་ལ༔ བདག་དང་འགྲོ་ 
ཀུན་སྐྱབས་སུ་མཆི༔ ངོ་བོ་རང་བཞིན་ཐུགས་རྗེའི་བདག༔ མཉམ་རྫོགས་ཀློང་ཡངས་རང་བཞིན་
141

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
ལས༔ རྟོག་མེད་རང་གསལ་རྗེན་པར་ཤར༔ བདག་དང་འགྲོ་ཀུན་སྐྱབས་སུ་མཆི༔ དབྱིངས་རིག་ 
རང་གསལ་ཐིག་ལེའི་ཀློང་༔ རིག་པ་ཡེ་ཤེས་ལུ་གུ་རྒྱུད༔ མ་འགགས་རང་རྩལ་ཀུན་ཁྱབ་མཛེས 
བདག་དང་འགྲོ་ཀུན་སྐྱབས་སུ་མཆི༔ ཞེས་སྐྱབས་འགྲོ་གཞན་ཡང་བྱའོ༔ ཅི་བྱས་ཐམས་ཅད་ 
ཆོས་སུ་འགྲོ གནས་སྐབས་ཀྱི་བར་ཆད་ཐམས་ཅད་ཀྱང་ཞི་ཞིང་༔ འཁོར་བའི་སྡུག་བསྔལ་ལས་ 
སྐྱོབ༔ ལོག་པའི་ལམ་དུ་མི་འགྲོ༔ ཅི་བྱས་ཆོས་སུ་འགྲོ་བས་སྐྱབས་འགྲོ་ལ་འབོད་ཅིག་པདྨ་གསལ༔ 
ཞེས་གསུངས་པ་དང་༔ ལྷ་ལྕམ་གྱིས་ཞུས་པ༔ སྐྱབས་འགྲོ་དེ་ལྟར་ན༔ དེ་རྗེས་སེམས་བསྐྱེད་ཇི་ 
ལྟར་ལགས༔ ཞེས་ཞུས་པས༔
ཨོ་རྒྱན་གྱིས་གསུངས་པ༔ ལྷ་ལྕམ་སེམས་བསྐྱེད་པ་ནི༔ ཆོས་ཉིད་ཀྱི་དོན་ཟབ་མོ་མངོན་དུ་གྱུར་ 
ཀྱང༔ སྙིང་རྗེ་ཐབས་ཀྱི་སེམས་བསྐྱེད་མེད་གྱུར་ན༔ ཐེག་དམན་རྣམས་དང་ཁྱད་མེད་འགྲོ་བས་ 
ཏེ སྙིང་རྗེ་བྱང་ཆུབ་སེམས་བསྐྱེད་འདི་བླངས་ནས༔ འགྲོ་དྲུག་ཕ་མ་རྣམས་ལ་སྙིང་རྗེ་ནི༔ ཅིས་ 
ཀྱང་བཟོད་བླག་མེད་པའི་སྒོ་ནས་ཀྱང་༔ ཚད་མེད་བཞི་ཡིས་འགྲོ་དོན་བྱ་བསམས་ནས༔ འགྲོ་ 
དྲུག་སེམས་ཅན་ཀུན་ལ་བརྩེ་བའི་ཕྱིར༔ འདི་ནས་བཟུང་སྟེ་བྱང་ཆུབ་མ་ཐོབ་པར༔ རྒྱལ་བས་ 
བསྟན་པའི་སྡོམ་པ་འདི་གཟུང་བྱ༔ སྡོམ་པ་ལ་ཡང་སྨོན་འཇུག་རྗེས་གསུམ་སྟེ ཐོག་མར་སྨོན་པའི་ 
སེམས་བསྐྱེད་གཟུང་བ་ནི༔ དུས་གསུམ་རྒྱལ་བ་མ་ལུས་རྣམས༔ ཁམས་གསུམ་འཁོར་བའི་གཉེན་ 
གཅིག་པུ༔ བདག་ལ་རེ་ས་གཞན་ན་མེད༔ སྐྱབས་དང་ཐུགས་རྗེས་གཟུང་དུ་གསོལཿ༔ འགྲོ་བ་ 
སེམས་ཅན་རྣམས་ཀྱི་དོན༔ ལུས་དང་སྲོག་ལ་མི་ལྟ་ཞིང་༔ གཞན་ལ་ཕན་བདེ་སྦྱོར་སྙམ་པས༔ སྨོན་ 
པའི་བྱང་ཆུབ་སེམས་བསྐྱེད་དོ༔ འཇུག་པའི་སེམས་བསྐྱེད་བླང་བ་ནི༔ སྔོན་གྱི་རྒྱལ་བ་ཐམས་ 
ཅད་ཀྱིས༔ སེམས་བསྐྱེད་ལ་ནི་གནས་པ་ལྟར༔ བདག་ཀྱང་བླ་མེད་དེར་ཞུགས་ནས༔ གཞན་དོན་ 
བྱེད་པར་སེམས་བསྐྱེད་དོ༔ རྗེས་ནི་ཕ་རོལ་ཕྱིན་དྲུག་གཞི་བཟུང་ནས༔ འགྲོ་བ་སེམས་ཅན་དོན་ 
ཆེད་དུ༔ ཚུལ་ཁྲིམས་གསུམ་གྱིས་གཞི་བཟུང་ནས༔ བརྩོན་འགྲུས་དག་གིས་འབད་པར་བྱ༔ ཞེས་ 
བརྗོད་པས༔ བླ་མེད་གསང་སྔགས་ཀྱི་སྤྱོད་པ་ལ་ཞུགས་ནས༔ ཐེག་ཆེན་གྲལ་དུ་འཁོད་པའི་ཁྱད་ 
པར་ཅན་དེ་ཉིད་ཡིན་ནོ༔ སེམས་བསྐྱེད་འདི་ལ་འབད་པར་གྱིས་ཤིག་པདྨ་གསལ༔ ཞེས་གསུངས་ 
པ་དང་༔ ཡང་ལྷ་ལྕམ་གྱིས་ཞུས་པ༔ སེམས་བསྐྱེད་དེ་ལྟར་ན༔ ཚོགས་གཉིས་བསག་པའི་ཐབས་
142

༄༅། །ཟབ་གཏེར་ཆོས་ཀྱི་མཛོད་ ཁང་།
ཇི་ལྟར་བྱེད་ཞུས་པསཿ སློབ་དཔོན་གྱིས་གསུངས་པ༔ ལྷ་ལྕམ་ཚོགས་གཉིས་གསོག་པའི་ཐབས་ནི༔ 
ཕྱི་མཎྜལ་ལ་བརྟེན་ནས་བསོད་ནམས་ཀྱི་ཚོགས་བསག་པ་དང་༔ ནང་ཡོ་བྱད་ལ་བརྟེན་ནས་ཚོགས་ 
བསག་པ་དང༔ གསང་བ་ཀུ་སཱ་ལི་ལ་བརྟེན་ནས་འབྲས་བུ་ཡེ་ཤེས་ཀྱི་ཚོགས་བསག་པ་ནི༔ རང་གི་ 
མདུན་གྱི་ནམ་མཁའ་ལ༔ འཇའ་འོད་ཞིང་ཁམས་ཤིན་ཏུ་ཡངས་པའི་དབུས༔ པདྨ་ཉི་ཟླ་བརྩེགས་ 
པའི་སྟེང་དུ༔ རྩ་རྒྱུད་ཀྱི་བླ་མ་རྣམས་ལ༔ སངས་རྒྱས་དང་བྱང་ཆུབ་སེམས་དཔའ་མཁའ་འགྲོ་ 
ཆོས་སྐྱོང་རྣམས་ཀྱིས་བསྐོར་ནས་ཡོད་པར་བསམས་ལ༔ ལག་པ་གཡོན་པས་མཎྜལ་བཟུང་སྟེ ཨོཾ་ 
ཨཱཿཧཱུྃཿ དང་སྭ་བྷ་ཝས་སྦྱངས་ལ༔ ཚོམ་བུ་བཅུའམ་བཅུ་གཅིག་བཀོད་ནས༔ དང་པོ་གསེར་ 
གཡུའི་མཎྜལ གཉིས་པ་སྨན་གྱི་མཎྜལཿ༔ གསུམ་པ་འབྲུའི་མཎྜལ་དབུལ་བ་ནི ཕྱི་ནང་སྣོད་ 
བཅུད་སྟོང་གསུམ་ཞིང་ཁམས་སུ རི་རབ་གླིང་བཞི་ཉི་ཟླས་བརྒྱན་པ་འདི༔ ལྕགས་རི་མུ་ཁྱུད་ 
ཟབ་རྒྱས་བསྐོར་བ་རྣམས༔ བླ་མ་ཡི་དམ་སྤྲུལ་པའི་སྐུ་ལ་འབུལ ཐུགས་རྗེ་བརྩེ་བས་དགོངས་ཏེ་ 
བཞེས་ནས་ཀྱང་༔ འགྲོ་ཀུན་སྤྲུལ་སྐུའི་ཞིང་དུ་སྤྱོད་པར་ཤོག༔ རང་ལུས་རྩ་ཁམས་དག་པའི་ 
མཎྜལ་ལཿ དབང་པོ་རྣམ་ལྔའི་བཀྲག་དང་མདངས་ཀྱིས་བརྒྱན༔ ཁམས་དང་སྐྱེ་མཆེད་ཡོངས་སུ་ 
དག་པ་ཡིསཿ བླ་མ་ཡི་དམ་ལོངས་སྐུའི་ཚོགས་ལ་འབུལ༔ ཐུགས་རྗེ་བརྩེ་བའི་ངང་དུ་བཞེས་ནས་ 
ཀྱང་༔ འགྲོ་ཀུན་ལོངས་སྐུའི་ཞིང་ལ་སྤྱོད་པར་ཤོགཿ སེམས་ཉིད་དག་པ་ཆོས་སྐུའི་མཎྜལ་ལ༔ སྐུ་ 
དང་ཡེ་ཤེས་འོད་ལྔའི་རྒྱན་གྱིས་སྤྲས༔ གདོད་ནས་རྣམ་དག་སྤྲོས་བྲལ་གཉུག་མའི་གཤིས༔ བླ་མ་ 
ཡི་དམ་ཆོས་ཀྱི་སྐུ་ལ་འབུལ༔ ཐུགས་རྗེས་འགྲོ་བའི་དོན་དུ་དགོངས་ཏེ་བཞེས༔ འགྲོ་ཀུན་ཆོས་ 
སྐུའི་ཞིང་དུ་སྤྱོད་པར་ཤོགཿ ཨོཾ་ཨཱཿཧཱུྃ་གུ་རུ་དྷེ་ཝ་རཏྣ་ཌཱ་ཀི་ནི་མཎྜལ་ལ་པུཙྪ་མེ་གྷ་ས་མུ་ཏྲ་སྥ་ར་ 
ཎ་ས་མ་ཡེ་ཧཱུྃ
ཡོ་བྱད་ཀྱི་ཚོགས་བསག་པ་ནི༔ རང་གི་རྒྱུ་ཡོ་བྱད་དངོས་པོ་ཟང་ཟིང་རྣམསཿ ཡར་བླ་མ་དཀོན་ 
མཆོག་མཆོད༔ ཡི་དམ་གྱི་ལྷ་ལ་མཆོད་པ མཁའ་འགྲོ་རྣམས་ལ་ཚོགས་གཏོར༔ ཆོས་སྐྱོང་ 
རྣམས་ལ་གཏོར་ཚོགས༔ འཕགས་པའི་དགེ་འདུན་རྣམས་ལ་བཀུར་བསྟི ངན་ལོང་རྣམས་ལ་སྦྱིན་ 
པ༔ གཞན་ཡང་རྒྱུ་དངོས་པོ་གང་ཡོད་དགེ་བའི་ཕྱོགས་སུ་འབད་ན༔ ཚོགས་གཉིས་ཀྱི་དམ་པར་ 
འགྱུར་རོ༔ ཀུ་སཱ་ལིའི་ཚོགས་བསག་ནི༔ རང་ལུས་རྒྱལ་བའི་ཞིང་ཁམས་སུ་དམིགས་ལ༔ ཕུང་པོ་
143

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཁམས་དང་སྐྱེ་མཆེད་དམ་པ་རྣམས་ལྷ་དང་ལྷ་མོའི་རང་བཞིན་དུ་གསལ་བཏབ་ལ༔ མིག་གི་ཡུལ་ 
དུ་གཟུགསཿ རྣ་བའི་ཡུལ་དུ་སྒྲ སྣའི་ཡུལ་དུ་དྲི༔ ལྕེའི་ཡུལ་དུ་རོ ལུས་ཀྱི་ཡུལ་དུ་རེག་བྱ 
སེམས་ཀྱི་ཡུལ་དུ་རྟོག་ཚོགས་རྣམསཿ༔ འདོད་ཡོན་གྱི་ཕུང་པོར་རྒྱ་བསྐྱེད་ནསཿ ལུས་ཀྱི་ལོངས་ 
སྤྱོད་དབང་པོ་ལྔ་དང་༔ ཤ་དང་རུས་པ༔ དོན་སྙིང་དང་ནང་རོལ ཀོ་རོ་ཙ་ན་དང་༔ ཁ་རྗེ་ 
དབང་ཐང་དང་བཅས་པ་རྣམས༔ ཡར་ཕུད་ཀྱིས་བླ་མ་དཀོན་མཆོག་མཆོད༔ ཡི་དམ་ལྷ་ཚོགས་ 
སངས་རྒྱས་བྱང་སེམས་མཆོད༔ བར་པས་མཁའ་འགྲོ་དཔའ་བོ་ཆོས་སྐྱོང་དམ་ཅན་མཆོད༔ ཐ་ 
མས་འགྲོ་བ་རིགས་དྲུག་ལ་གནས་པཿ ཡུལ་ལྷ་གཞི་བདག་འབྱུང་པོ་ཡི་དྭགས་ཚིམ་པར་བྱ༔ དེ་ 
ལྟར་བྱས་པའི་ཡོན་ཏན་ནི༔ ཡར་བླ་མ་དཀོན་མཆོག་མཉེས༔ མཁའ་འགྲོ་ཆོས་སྐྱོང་སྐོང་༔ རིགས་ 
དྲུག་ལ་སོགས་མགྲོན་རྣམས་ཚིམཿ༔ སྲོག་གི་བར་དུ་གཅོད་པ་རྣམས་ཀྱང་ངོམས་ཤིང་ཚིམ་ནས་ 
དགའ་བར་འགྱུར་རོ༔ དེ་ལྟ་བུས་ཚོགས་བསགས་པ་ལ་བརྟེན་ནས༔ འདོད་པའི་དོན་ལ་གསོལ་ 
བ་གདབ་ཅིང་༔ བསྔོ་བ་སྨོན་ལམ་གྱི་རྒྱས་བཏབ༔ དགེ་བ་བླ་ན་མེད་པའི་བྱང་ཆུབ་ཏུ་བསྔོ༔ དེ་ 
ལྟར་བྱས་པས༔ བླ་མ་དཀོན་མཆོག་དང་ཡི་དམ་ལྷ་ཚོགས་མཉེས༔ མ་དང་མཁའ་འགྲོ་མཉེས་ 
པས་དམ་ཚིག་ཉམས་ཆག་ཐམས་ཅད་སྐོང་༔ ཆོས་སྐྱོང་དམ་ཅན་མཉེས་པས་བར་ཆད་སེལ༔ ལས་ 
ངན་སྡིག་སྒྲིབ་དག་ནས་ཚོགས་གཉིས་བསགས༔ དེ་བཞིན་ཚོགས་བསག་འབད་པར་གྱིས་ཤིག་ 
པདྨ་གསལཿ ཞེས་གསུངས་པ་དང
ཡང་ལྷ་ལྕམ་གྱིས་ཞུས་པ༔ ཨོ་རྒྱན་རིན་པོ་ཆེ ཚོགས་བསགས་པའི་ལས་རིམ་དེ་ལྟར་ནཿ སྒྲིབ་ 
པ་སྦྱོང་བའི་ཐབས་དེ་ཇི་ལྟར་བྱེད༔ ཅེས་ཞུས་པས༔ སློབ་དཔོན་གྱིས་གསུངས་པ༔ ལྷ་ལྕམ་སྒྲིབ་པ་ 
སྦྱོང་བའི་ཐབས་ནི་འདི་ལྟར་རོ༔ སྟོང་ཉིད་ཀྱི་དོན་ཟབ་མོ་མཐར་ཕྱིན་པའི་གང་ཟག་ལ༔ བསྲུང་བྱ་ 
དང་སྲུང་བྱེད་གཉིས་སུ་མེད༔ སྦྱང་བྱ་དང་སྦྱོང་བྱེད་གཉིས་སུ་མེད༔ དེ་ལྟར་མ་རྟོགས་པ་རྣམས་ 
ནི༔ ཉོན་མོངས་བསགས་པའི་སྒྲིབ་པ་དང་༔ མཚམས་མེད་ལྔའི་ལས་བྱས་པ་རྣམས་བྱང་ཞིང་ 
དག་པར་བྱ་བའི་ཕྱིར༔ རང་གི་མདུན་གྱི་ནམ་མཁའི་སྤྱི་གཙུག་ཁྲུ་གང་ཉི་ཟླ་པདྨའི་སྟེང་༔ བླ་མ་ 
རྡོ་རྗེ་སེམས་དཔའ་ནི༔ སྐུ་མདོག་དཀར་པོ་ཞལ་གཅིག་ཕྱག་གཉིས་པ གཡས་པ་གསེར་གྱི་རྡོ་རྗེ 
འཛིན་ཅིང༔ གཡོན་པ་དངུལ་དཀར་གྱི་དྲིལ་བུ་དཀུ་ལ་བརྟེན་པ༔ དབུ་ལ་རིན་པོ་ཆེའི་དཔྲོག་ཞུ་
144

།ཟབ་གཏེར་ཆོས་ཀྱི་མཛོད་ཁང་
གསོལ་བཿ སྐུ་ལ་རིན་པོ་ཆེའི་རྒྱན་གྱིས་སྤྲས་ཤིང་༔ ཞབས་སྐྱིལ་ཀྲུང་དུ་བཞུགས་པ༔ ལྟ་བས་ཆོག་ 
མི་ཤེས་པ་དེ་ཉིདཿ གངས་ལ་ཉི་མ་ཤར་བ་ལྟར་བསྐྱེད་ཅིང་༔ དེའི་ཐུགས་ཀར་ཉི་ཟླའི་སྟེང་དུ་ཧཱུཾ་ 
དཀར་པོ་ལ་ཡིག་བརྒྱས་བསྐོར་བ་བསྐྱེད༔ དེ་ལས་འོད་འཕྲོས་པས༔ བླ་མ་ཡི་དམ་མཁའ་འགྲོ་ 
དང་༔ ཕྱོགས་བཅུའི་སངས་རྒྱས་རྣམས་སྤྱན་དྲངས་ནས་ཡིག་འབྲུ་ལ་ཐིམ་པས་བདུད་རྩིར་གྱུརཿ 
སྐུའི་ནང་གང་བར་བསམ་ཞིང་༔ ཞབས་གཡས་མཐེ་བོང་རྩེ་མོ་ནས༔ བདུད་རྩི་འོ་མ་ལྟར་བབས་ 
ནས་ནི༔ རང་གི་སྤྱི་གཙུག་ཏུ་ཐིམ་ནས ལུས་ཀྱི་ནང་ཐམས་ཅད་འོ་རྐྱལ་ལྟར་ཁེངས་པར་བསམ༔
རང་གི་ཉམས་ཆག་སྡིག་སྒྲིབ་རྣམས་རྐང་པའི་མཐིལ་ནས་མར་ལ་སོལ་བ་ཆུས་དག་པ་ལྟ་བུར་ནག་ 
འདུར་འདུར་ཐོན་པར་བསམ༔ དེ་ནས་ཡིག་བརྒྱ་བཟླ་བ་ནི ཨོཾ་བཛྲ་ས་ཏྭ་ས་མ་ཡ༔ མ་ནུ་པ་ལ་ 
ཡ༔ བཛྲ་ས་ཏྭ་ཏྭེ་ནོ་པ༔ ཏིཥྛ་དྲི་ཀྟོ་མེ་བྷ་ཝ༔ སུ་ཏོ་ཥྱོ་མེ་བྷ་ཝ ཨ་ནུ་རཀྟོ་མེ་བྷ་ཝཿ སུ་པོ་ཥྱོ་མེ་ 
བྷ་ཝ༔ སརྦ་སིདྡྷི་མྨེ་པྲ་ཡ་ཙྪ སརྦ་ཀརྨཱ་སུ་ཙ་མེ༔ ཙིཏྟཾ་ཤྲི་ཡཾ་ཀུ་རུ་ཧཱུྃཿ ཧ་ཧ་ཧ་ཧ་ཧོ༔ བྷ་ག་ཝནཿ 
སརྦ་ཏ་ཐཱ་ག་ཏ་བཛྲ་མ་མེ་མུཉྩ་བཛྲ་བྷ་ཝ མ་ཧཱ་ས་མ་ཡ་ས་ཏྭ་ཨཱཿ བརྒྱ་སྟོང་བཟླས་པའི་རྗེས་ 
ལ༔ སྣོད་བཅུད་ཐམས་ཅད་རྡོ་རྗེ་སེམས་དཔའ་ལ་ཐིམ༔ རྡོ་རྗེ་སེམས་དཔའ་ཡི་གེ་ཧཱུྃ་ལ་ཐིམ༔ ཡི་ 
གེ་སྤྱི་གཙུག་ཏུ་ཐིམ༔ སྙིང་གར་སླེབས༔ མཐའ་ནས་དབུས་སུ་ཧཱུཾ་ལ་ཐིམ ཧཱུྃ་བདུད་རྩིར་དཀར་ “མེ་
རེ་ཞུ་ནས༔ རང་ལུས་རྩ་ཁམས་ཐམས་ཅད་མེར་ཏེ་དྲི་མེད་ཡེ་ཤེས་བདུད་རྩིས་ཁེངས་པར་བསམ༔ 
རྡོ་རྗེ་སེམས་དཔའ་དང་རང་གི་ལུས་ངག་ཡིད་གསུམ་གཉིས་མེད་དུ་འདྲེས་པར་བསམས་པའི་
ངང་ནས མ་བཅོས་སྤྲོས་བྲལ་གྱི་ངང་དུ་བཞག་ལ བཤགས་ཚིག་ནར་མ་བརྗོད་ཅིང་༔ ཉམས་ 
སྒྲིབ་རྣམས་དག་པར་བསམ་པའི་ཤེས་པ་བསྐྱེད་དོ༔ དེ་ནི་བླ་མེད་ནང་གི་ཉམས་སྐོང་ཁྱད་པར་ 
ཅན་ཏེ དེ་ལྟར་བྱས་པས་བསྐལ་པ་སྟོང་གི་ལས་སྒྲིབ་ཀྱང་དག༔ དམ་ཚིག་ཆག་ཉམས་ཐམས་ 
ཅད་དང་༔ མཚམས་མེད་ལྔའི་ལས་ཀྱང་དག་པར་འགྱུར་བའི་ཕྱིར༔ རྣལ་འབྱོར་པ་རྣམས་བརྩོན་ 
པར་བྱས་ན༔ ཚེ་འདི་ཉིད་ལ་སངས་རྒྱས་ཀྱི་འབྲས་བུ་ཐོབ་པར་འགྱུར་རོ༔
ཞེས་གསུངས་པ་དང༔ ཡང་ལྷ་ལྕམ་གྱིས་ཞུས་པ༔ ཉམས་ཆག་བསྐང་བའི་ཐབས་དེ་ལྟར་ན གསོལ་ 
བ་འདེབས་པའི་ཐབས་ཤིག་ཞུ་ཞུས་པ་དང་༔ ཨོ་རྒྱན་གྱིས་གསུངས་པ༔ ལྷ་ལྕམ་སངས་རྒྱས་ཀྱི་རྒྱུ་ 
ཡེ་ནས་རང་ལ་གནས་ཀྱང་༔ དེའི་དོན་སྟོན་པ་བླ་མ་མིན་པ་མེད་པསཿ བླ་མ་ནི་དུས་གསུམ་
145

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སངས་རྒྱས་ལས་ལྷག་པས༔ རང་ཉིད་ཀྱི་སྤྱི་གཙུག་མདུན་གྱི་ནམ་མཁར༔ སེང་གེ་བརྒྱད་ཀྱིས་ 
བཏེག་པའི་ཁྲིའི་སྟེང་དུ༔ པདྨ་འདབ་སྟོང་ཉི་ཟླའི་སྟེང༔ རང་གི་རྩ་བའི་བླ་མ་སྐུ་གཟི་བརྗིད་དང་ 
ལྡན་པ༔ བླ་མའི་ཐུགས་ཀའི་ཧཱུྃ་ལས་འོད་ཟེར་འཕྲོས་པས༔ བླ་མའི་གཡས་སུ་སངས་རྒྱས་དཀོན་ 
མཆོགཿ གཡོན་ན་དགེ་འདུན་དཀོན་མཆོག༔ མདུན་ན་ཡི་དམ་ལྷ་ཚོགསཿ རྒྱབ་ན་མཁའ་འགྲོ་ 
ཆོས་སྐྱོང་རྣམས་ཀྱིས་བསྐོར་བ་གསལ་བཏབ་ལ༔ མོས་གུས་ཚད་མེད་པའི་ངང་ནས༔ རེ་ས་དང་ 
ལྟོས་ས་ཁྱེད་རང་མིན་པ་གཞན་ན་མེད་དོ་སྙམ་པའི་ངང་ནས༔ གདོང་མཆི་མས་དག་པ་དང་༔ ལུས་ 
བ་སྤུ་གཡོས་པའི་ངང་ནས་གསོལ་བ་འདེབས་སོ གསོལ་བ་གདབ་པ་ནི༔ རྩ་བརྒྱུད་ཀྱི་བླ་མ་ 
རྣམས་ལ་རིམ་པར་གདབ་པའམ༔ དགོས་འདོད་ནོར་བུ་རྒྱ་མཚོའི་གསོལ་འདེབས་ནི༔
ཧྲི༔ ནུབ་ཕྱོགས་བདེ་བ་ཆེན་པོའི་ཞིང་ཁམས་སུ༔ ཆོས་སྐུ་སྐྱེ་མེད་སྣང་བ་མཐའ་ཡས་ལ༔ བདག་ 
སྐྱབས་མེད་བུ་ཡིས་གསོལ་བ་འདེབས༔ ཀ་དག་ཆོས་སྐུ་ཐོབ་པར་བྱིན་གྱིས་རློབས༔ ཤར་ཕྱོགས་ 
རི་བོ་ཏ་ལའི་ཞིང་ཁམས་སུ༔ ལོངས་སྤྱོད་རྫོགས་སྐུ་ཐུགས་རྗེ་ཆེན་པོ་ལ༔ བདག་སྐྱབས་མེད་བུ་ 
ཡིས་གསོལ་བ་འདེབས༔ འོད་གསལ་ལོངས་སྐུ་ཐོབ་པར་བྱིན་གྱིས་རློབས༔ དཔལ་རི་པདྨ་འོད་ཀྱི་ 
གཞལ་ཡས་སུ༔ རིག་འཛིན་ཆེན་པོ་པདྨ་འབྱུང་གནས་ལ༔ བདག་སྐྱབས་མེད་བུ་ཡིས་གསོལ་བ་ 
འདེབས༔ འཛིན་མེད་སྤྲུལ་སྐུ་ཐོབ་པར་བྱིན་གྱིས་རློབས༔ མཁའ་སྤྱོད་རིག་འཛིན་བཀོད་པའི་ 
ཞིང་ཁམས་སུ༔ མ་གཅིག་མཁའ་འགྲོ་ཡེ་ཤེས་མཚོ་རྒྱལ་ལ༔ བདག་སྐྱབས་མེད་བུ་ཡིས་གསོལ་བ་ 
འདེབས༔ ཉམས་དང་རྟོགས་པ་རྒྱས་པར་བྱིན་གྱིས་རློབས༔ ཤངས་ཀྱི་ཟབ་ལུང་གངས་ཀྱི་ར་བ་ 
རུ༔ རྒྱལ་སྲས་ཆེན་པོ་མུ་ཏིག་བཙན་པོ་ལཿ བདག་སྐྱབས་མེད་བུ་ཡིས་གསོལ་བ་འདེབས༔ གངས་ 
ཆེན་འཁོར་བ་སྟོངས་པར་བྱིན་གྱིས་རློབས༔ སྤྱི་གཙུག་ཉི་ཟླ་པདྨའི་གདན་སྟེང་དུ༔ དྲིན་ཅན་རྩ་ 
བའི་བླ་མ་ལ༔ བདག་སྐྱབས་མེད་བུ་ཡིས་གསོལ་བ་འདེབས༔ གདོད་མའི་གནས་ལུགས་རྟོགས་ 
པར་བྱིན་གྱིས་རློབས༔ ལྷོ་བྲག་སྨན་མདོ་ཟབ་དགུའི་གཏེར་གནས་སུ༔ བླ་མའི་ཐུགས་བཅུད་ནོར་ 
བུ་རྒྱ་མཚོ་ལ༔ བདག་སྐྱབས་མེད་བུ་ཡིས་གསོལ་བ་འདེབས༔ སེམས་ཉིད་རང་ངོ་ཤེས་པར་བྱིན་ 
གྱིས་རློབས༔ རང་སྣང་རྣམ་དག་རྩ་ཡི་ཕོ་བྲང་དུ༔ ཡི་དམ་དབང་ཆེན་རྟ་ཕག་ཡབ་ཡུམ་ལ༔ བདག་ 
སྐྱབས་མེད་བུ་ཡིས་གསོལ་བ་འདེབས༔ མཆོག་ཐུན་དངོས་གྲུབ་ཐོབ་པར་བྱིན་གྱིས་རློབས༔ མཐུ་
146

།ཟབ་གཏེར་ཆོས་ཀྱི་མཛོད་ཁང་།
ཆེན་གདུག་པ་འདུལ་བའི་ཕོ་བྲང་དུ༔ དཔའ་བོ་མཁའ་འགྲོ་ཆོས་སྐྱོང་ལ་གསོལ་བ་འདེབས༔ རྐྱེན་ 
དང་བར་ཆད་ཞི་བར་བྱིན་གྱིས་རློབས༔ སྤྲང་སྐྱབས་མེད་བུ་ལ་ཐུགས་རྗེས་ཟུངས་དང་༔ ཉོན་མོངས་ 
འཁྲུལ་པ་ཅན་ལ་ཐུགས་རྗེས་ཟུངས་དང༔ བདག་འཛིན་འགོང་པོ་བདག་ལ་ཐུགས་རྗེས་ཟུངས་ 
དང༔ ལེ་ལོ་སྙོམས་ལས་མཁན་ལ་ཐུགས་རྗེས་ཟུངས་དང་༔ དབང་བཞི་ཡོངས་རྫོགས་བསྐུར་ 
ནས་ཀྱང༔ ད་ལྟ་ཉིད་དུ་བྱིན་གྱིས་རློབས༔ ཞེས་གསོལ་བ་བཏབ་པའི་རྗེས༔ གཡས་གཡོན་ 
མདུན་རྒྱབ་ཀྱི་བླ་མ་ཡི་དམ་མཁའ་འགྲོ་དང་༔ ཆོས་སྐྱོང་རྣམས་བླ་མའི་ཐུགས་ཀར་འདུས་པར་ 
བསམ་ལ༔ བླ་མ་རྡོ་རྗེ་འཆང་ཡབ་ཡུམ་དུ་གྱུར༔ བླ་མ་ཡབ་ཡུམ་སྦྱོར་བ་མཛད་པའི་བྱང་སེམས་ 
དཀར་དམར་བབས་ནས་རང་གི་སྤྱི་བོར་ཐིམ་པས་ལུས་སྒྲིབ་དག༔ བུམ་དབང་ཐོབ༔ དེ་ནས་ 
མགྲིན་པར་བབས་པས༔ ངག་སྒྲིབ་དག གསང་དབང་ཐོབ༔ ཡང་སྙིང་གར་བབས་པས༔ ཡིད་ 
སྒྲིབ་དགཿ ཤེས་རབ་ཡེ་ཤེས་ཀྱི་དབང་ཐོབ༔ དེ་ནས་ལྟེ་བར་བབས༔ ཉོན་མོངས་པའི་སྒྲིབ་པ་ 
དག ཚིག་དབང་ཐོབ༔ དེ་ལྟར་བསྒོམས་པའི་རྗེས་སུ་བླ་མ་ཡབ་ཡུམ་རང་གི་སྤྱི་གཙུག་ཏུ་ཐིམ་ 
ནས་མར་བབས་ཤིང་སྙིང་དཀྱིལ་དུ་བྱོན༔ འོད་དུ་ཞུ་ནས་རང་དང་གཉིས་སུ་མེད་པར་གྱུར༔ དེ་ 
ལྟར་བྱས་པས་སྤྲོས་མེད་དོན་གྱི་བླ་མ་དང་མཇལ༔ དེའི་ངང་དུ་རྫོགས་རིམ་ལ་མ་བཅོས་པར་ཞོགཿ 
དེ་ལྟར་ཐུན་བཞིར་ཉམས་སུ་བླངས་ན༔ བླ་མའི་བྱིན་རླབས་བུམ་པ་གང་བྱོས་ཐོབ་སྟེ་ཚེ་འདིར་རྡོ་ 
རྗེ་འཆང་གི་གོ་འཕང་ཐོབ་པར་འགྱུར དེ་དོན་རྟོགས་པའི་ཕྱིར་གསོལ་བ་ཐོབ་ཅིག་པདྨ་གསལཿ 
ཞེས་གསུངས་པ་དང་
ཡང་ལྷ་ལྕམ་གྱིས་ཞུས་པ༔ གསོལ་བ་བཏབ་པའི་རིམ་པ་དེ་ལྟར་ན༔ ཆོས་ཉམས་སུ་ལེན་པ་ལ་ 
སྤྱོད་པའི་རིམ་པ་ཇི་ལྟར་ལགས༔ ཞེས་ཞུས་པས༔ ཨོ་རྒྱན་རིན་པོ་ཆེས་གསུངས་པ༔ གསང་སྔགས་ 
ཟབ་མོའི་གདམས་པ་ཉམས་སུ་ལེན་ན༔ སྤྱོད་པའི་རིམ་པ་འདི་ལྟར་རོ༔ དང་པོ་མི་ཤ་ལེན་པའི་ 
བཙོན་ལྟ་བུའི་སྤྱོད་པ༔ གཉིས་པ་བུང་བ་ལྟ་བུའི་སྤྱོད་པ༔ གསུམ་པ་ཁྱིམ་པ་ལྟ་བུའི་སྤྱོད་པ བཞི་ 
པ་རི་དྭགས་རྨས་མ་ལྟ་བུའི་སྤྱོད་པ༔ ལྔ་པ་སྨྱོན་པ་ལྟ་བུའི་སྤྱོད་པཿ དྲུག་པ་སེང་གེ་ལྟ་བུའི་སྤྱོད་ 
པ༔ བདུན་པ་ཁྱི་ཕག་ལྟ་བུའི་སྤྱོད་པ༔ བརྒྱད་པ་རྒྱལ་པོ་ལྟ་བུའི་སྤྱོད་པཿ དགུ་པ་གསང་བ་ཐབས་ 
ཤེས་ཀྱི་སྤྱོད་པ༔ བཅུ་པ་ཞེན་མེད་རང་གྲོལ་གྱི་སྤྱོད་པའོ༔ བཙོན་ལྟ་བུའི་སྤྱོད་པ་ནི༔ མི་རྟག་
147

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཁོར་བའི་སྡུག་བསྔལ་འདི་མཐོང་ནས༔ བསམ་རྒྱུ་ཆོས་ལས་མེད་པ་བཙོན་ལྟ་བུ་སྟེ བཙོན་དེ་ 
ཡང་བཙོན་དོང་ནས་ང་ནམ་ཐར་པའི་དུས་ཤིག་འོང་ངམ༔ ད་ལྟ་རང་དུ་ཐབས་ཅིས་ཕན༔ འདི་
ལས་ཐར་བ་ཞིག་བྱུང་ན་ཕྱིས་འབྱུང་འདི་འདྲ་མི་ཡོང་བའི་ཐབས་ཤིག་བྱེད་དགོས་བསམ་པ་དང་
འདྲ་བར༔ ད་ལྟའི་སྐྱེས་བུ་རྣམས་ཀྱང་འཁོར་བའི་གནས་ལས་ནམ་ཐར་བསམས་ནས༔ འཁོར་བ་ 
ནས་འབྲོས་པའི་བྱ་བ་བྱེད་དགོས༔ བུང་བ་ལྟ་བུའི་སྤྱོད་པ་ནི༔ བུང་བས་ཀྱང་མེ་ཏོག་ཆེ་ཆུང་གང་ 
ལ་ཡང་བཟང་ངན་གྱི་བརྟག་དཔྱད་མི་གཏོང་ཞིང་༔ ཐམས་ཅད་ལེགས་པར་མཐོང་ནསཿ སྙིང་ 
པོའི་བཅུད་བླངས་ནས་རོ་མ་ཤུལ་དུ་འཇོག་པ་ལྟར༔ ཆོས་འདོད་རྣམས་ཀྱང་བླ་མ་དང་གདམས་
ངག་འཚོལ་བའི་དུས༔ གང་ལའང་མོས་པ་དང་གུས་པའི་ཚུལ་གྱིས་གདམས་པ་གང་ཡོད་པའི་ 
ཆོས་པ་རྣམས་ལ ཕྱོགས་རིས་མེད་པའི་ཐོས་རྒྱ་བསྐྱེད་པར་བྱ དེ་ལྟར་བྱས་པས་གདམས་པའི་ 
རྒྱུས་ཆོད་ཅིང་༔ ཐེ་ཚོམ་རྣམས་བསལ་ནས་ཡིད་ཆེས་པར་འགྱུར་རོ་པདྨ་གསལ༔ ཞེས་གསུངས་ 
སོ ཁྱིམ་པ་ལྟ་བུའི་སྤྱོད་པ་ནི ཁྱིམ་པ་རྣམས་ཀྱང་ཐབས་དུ་མའི་སྒོ་ནས༔ ནོར་ལོངས་སྤྱོད་གང་ 
འགྲུབ་གསོག་པ་ལྟརཿ ཆོས་བྱེད་རྣམས་ཀྱང་ལས་དང་པོའི་དུས་ན༔ ཕྱག་འཚལ་བ་དང༔ མཆོད་ 
པ་འབུལ་བ་དང་༔ སྨོན་ལམ་བཏབ་པ་དང་༔ མཎྜལ་འབུལ་བ་དང་༔ བཟླས་པ་བྱ་བ་དང་༔ 
བཤགས་པ་བྱ་བ་དང༔ སྒྲིབ་པ་སྦྱང་བ་དང་༔ ཐབས་དུ་མའི་སྒོ་ནས་བསོད་ནམས་ཀྱི་ཚོགས་ 
གསོག་པ་ལ་འབད་དོ༔ རི་དྭགས་ལྟ་བུའི་སྤྱོད་པ་ནི༔ རི་དྭགས་རྨས་མ་རྣམས་ཀྱང་༔ རྨས་ནས་ 
ཟླ་བོ་གཅིག་ཀྱང་མི་འདོད་པར༔ གྲོགས་མེད་ནའང་འཚོལ་དུ་མི་འགྲོ༔ རང་རང་གཅིག་པོར་ 
ལུང་སྟོང་དང་༔ རི་སུལ་སུས་ཀྱང་མི་མཐོང་བའི་སར་སྡོད་དོ༔ ཆོས་བྱེད་རྣམས་ཀྱང་༔ བླ་མའི་ 
གདམས་པ་ཉམས་ལེན་ཁོང་དུ་མ་ཚུད་ཀྱི་བར་དུཿ ཉམས་ལེན་བྱེད་པ་ལ་མི་མེད་དབེན་པར 
སུ་ལའང་བློ་མི་བསྟུན་པར་འཆི་བ་བསམ་ཞིང་ཉམས་ལེན་རྩེ་གཅིག་ཏུ༔ ཕྱོགས་གང་ལང་ཡང་མི་ 
འགྲོ་བར་བསྡད་པས༔ རྟགས་དང་གྲུབ་པ་ཐོབ་པར་འགྱུར་རོ སྨྱོན་པ་ལྟ་བུའི་སྤྱོད་པ་ནི སྨྱོན་ 
པས་ཀྱང་༔ ཉེ་རིང་དང་༔ མཐོ་དམན་སུ་ལའང་བློ་སྣ་མི་བསྟུན་པར༔ ཞེན་ཆགས་དང་བློ་གཏོད་ 
མི་བྱེད་ཅིང་༔ གར་འཁྱམས་མེད་པར་སྡོད་པ་ལྟ་བུ༔ ཆོས་བྱེད་རྣམས་ཀྱང་༔ ཉམས་ལེན་ལ་ 
འབད་པ་བྱེད་པའི་དུས༔ རྟགས་དང་གྲུབ་པ་མ་ཐོབ་ཀྱི་བར མིའི་བཟང་འདོད་དང་༔ ངོ་
148

༄༅། །ཟབ་གཏེར་ཆོས་ཀྱི་མཛོད་ཁང་།
དགའ་ཕྱོགས་རིས་དང་༔ ངོ་བསྲུང་རང་འདོདཿ༔ གཉིས་འཛིན་གྱི་ཕྱོགས་གང་གི་ཡང་དབང་དུ་ 
མི་གཏོང་ཞིང་༔ ཉམས་དང་རྟོགས་པ་སྐྱེས་ནས༔ གང་ལ་ཡང་རོ་སྙོམས་པར་འགྱུར་རོ སེང་གེ་ 
ལྟ་བུའི་སྤྱོད་པ་ནི༔ གཅན་གཟན་གྱི་རྒྱལ་པོ་སེང་གེའང་༔ རྩལ་གསུམ་ལུས་ལ་རྫོགས་ནས་གང་ 
ལ་ཡང་ཡ་ང་བ་དང་བག་ཚ་བ་མེད་ཅིང༔ གང་གིས་ཀྱང་རྩོད་པར་མི་ནུས༔ འཇིགས་པ་ཐམས་ 
ཅད་དང་བྲལ་ཏེ༔ རང་དབང་ཐོབ་ནས་བཙན་ས་ཟིན་པའོ༔
ཆོས་བྱེད་རྣམས་ཀྱང་༔ སྒྲུབ་པ་མཐར་ཕྱིན་ནས༔ རྟོགས་པ་མངོན་དུ་གྱུར་ཏེ འཁོར་བའང་ 
རང་བཞིན་མེད་པར་རྟོགས༔ ཕྱིར་མི་ལྡོག་པའི་གདེང་ཆེན་ལོན༔ རང་གི་སེམས་སུ་ཤེས་ནས་ཡ་ 
ང་བ་དང་བྲལ༔ རང་སེམས་ཆོས་སྐུར་རྟོགས་ནས་བཙན་ས་ཟིན་པའོ༔ ཁྱི་ཕག་ལྟ་བུའི་སྤྱོད་པ་ནི 
ཁྱི་ཕག་དེའང་༔ ཟས་དང་ལོངས་སྤྱོད་གང་ལའང་འཛིན་རྟོག་གཙང་རྩོག་མི་བྱེད་ཅིང༔ གསང་ 
ནས་འདོད་ཆགས་སྤྱད༔ རྗེས་ཀྱང་མ་དང་བུ་མོ་གང་བྱུང་སྤྱོད་པ་འདྲ༔ ཆོས་བཞིན་བྱེད་པའི་ 
རྣལ་འབྱོར་རྣམས༔ དབང་གི་དུས་དང་ཉམས་ལེན་དུས༔ ཟས་དང་ལོངས་སྤྱོད་གང་བྱས་ཀྱང་༔ 
འཛིན་རྟོག་མི་བྱ་མཉམ་ཉིད་རོལཿ གསང་དབང་ལ་སོགས་ཕྱག་རྒྱ་བརྟེན་པའི་དུས༔ མཚན་ 
ཉིད་ལྡན་ན་མ་དང་བུ་མོ་དང་༔ ལྕམ་སྲིང་གང་ལ་ཡང་སྤྱད་དགོས་ཤིང་༔ གཙང་རྨེ་བསྲུང་སྡོམ་ 
གང་ལའང༔ རྟོག་པ་མི་འཇུག་ངང་ནས་ནི༔ ཐམས་ཅད་ཧེ་རུ་ཀའི་རང་བཞིན་ནོ༔ དུས་མིན་ 
སྤྱོད་པ་བབ་བཅོལ་མིན༔ ཚུལ་བཞིན་སྤྱོད་པ་བྱ་བ་གཅེས༔ རྒྱལ་པོ་ལྟ་བུའི་སྤྱོད་པ་ནི༔ ཆོས་ཀྱི་ 
རྒྱལ་པོ་ཆེན་པོ་ཁྲིམས་བདག་ཀུན་གྱི་དཔོན་ཡིན་པས༔ ཆབ་སྲིད་འབངས་འཁོར་ཐམས་ཅད་ལ༔ 
བཟང་ངན་ཆེ་ཆུང་མེད་པ་རུ མདོར་ན་ཉེ་རིང་ཕྱོགས་འཛིན་མི་བྱེད་ཅིང་༔ ཐམས་ཅད་དབྱེར 
མེད་བདེ་ལ་བཀོད་པ་ལྟར༔ ཆོས་ཚུལ་བཞིན་བྱེད་ན་དེ་ལྟར་རོ༔ རྟོགས་པ་མངོན་དུ་གྱུར་པས་ 
ན༔ སྟོང་ཉིད་སྙིང་རྗེའི་རྩལ་ཤར་དུས འགྲོ་བའི་དོན་ལ་ངལ་དུབ་མེད༔ སེམས་ཅན་ཐམས་ཅད་ 
མ་ལུས་དོནཿ ཆོས་དང་ཟང་ཟིང་སྦྱིན་པ་ཡིན༔ ཐབས་དང་རྟེན་འབྲེལ་སྒོ་ནས་ནི༔ བརྩེ་བ་ཆེན་ 
པོས་བསྐྱངས་ནས་ཀྱང་༔ བདེ་བའི་ལམ་ལ་སྤྱོད་པ་དེ༔ རྒྱལ་སྲས་རྣམས་ཀྱི་སྤྱོད་དང་མཐུན༔ 
གསང་བ་ཐབས་ཤེས་སྤྱོད་པ་ནི༔ གསང་སྔགས་ལ་ཉམས་སུ་བླང་བ་རྣམས་ནི གསང་སྤྱོད་ལས་ 
ཀྱི་ཕྱག་རྒྱ་དང་འགྲོགས་ཏེ༔ མི་མེད་དབེན་པའི་རི་ཁྲོད་དུ༔ གསང་ཞིང་བདེ་བ་ལམ་དུ་འཁྱེར་
149

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བར་བྱ༔ བདེ་སྟོང་ཉམས་རྟོགས་སྐྱེ་བར་འགྱུར༔ ཞེན་མེད་རང་གྲོལ་སྤྱོད་པ་ནི༔ སྤྱོད་པ་སྤང་ 
བླང་བློས་བྱས་མེད་པའི་ངང་༔ ཤར་གྲོལ་དང་ནི་ཞེན་གྲོལ་དང་༔ མ་བཅོས་ལྷུག་པ་ཉིད་བཞག་ 
ནས མཉམ་རྗེས་འཛིན་པ་རང་དག་ཅིང་༔ བདེ་སྡུག་རོ་སྙོམས་གཏད་མེད་ཟང་ཐལ་ལེ༔ སྤྱད་ 
བྱ་སྤྱོད་བྱེད་བྲལ་བའོ༔ དེ་ལྟར་སྤྱོད་ལམ་བཅུ་ལ་འབོད་ཅིག་པདྨ་གསལ༔ ཞེས་གསུངས་པ་དང་༔ 
ཡང་ལྷ་ལྕམ་གྱིས་ཞུས་པ༔ སྤྱོད་པའི་སྐྱོང་ཚུལ་དེ་ལྟར་ན༔ བསྐྱེད་རིམ་གདམས་པ་གསུང་དུ་གསོལཿ༔ 
ཞེས་ཞུས་པསཿ
སློབ་དཔོན་གྱིས་གསུངས་པ༔ བསྐྱེད་པ་དང་པོའི་དུས་ན༔ བདག་དམ་ཚིག་སེམས་དཔའ་བསྐྱེད་ 
ལ༔ དེའི་ཐུགས་ཀའི་ས་བོན་ལས༔ ཆོ་ག་ལས་རིམ་གསུམ་དུ་བསྐྱེད་པ་དང་༔ སྐད་ཅིག་དྲན་ 
རྫོགས་སུ་བསྐྱེད་པ་གཉིས༔ ཆོ་ག་ལས་བསྐྱེད་པ་ནི༔ དཀྱིལ་འཁོར་བུམ་པ་གཏོར་མ་གསུམ་ལ་ 
བསྐྱེད་དུས༔ བདག་དམ་ཚིག་སེམས་དཔའི་ཐུགས་ཀ་ནས༔ དཀྱིལ་འཁོར་བུམ་པ་གཏོར་མ་ 
གསུམ་གཞལ་ཡས་ཁང་དུ་བསྐྱེད་པ་དང་ གཞལ་ཡས་ཁང་གི་ནང་དུ་ལྷ་བསྐྱེད་པ་ནི༔ ཞི་ཁྲོ་ལ་ 
སོགས་ཀྱི་ཕྲིན་ལས་གཞུང་ལ་བརྟེན་ནས༔ ས་བོན་ཡི་གེ་འབྲུ་རེ་རེ་ལས༔ རང་གང་སྒྲུབ་ཀྱི་ལྷར་ 
བསྐྱེད་པའོ༔ ལྷ་རྣམས་ལའང་སྐུ་མདོག་ཕྱག་མཚན་དང་༔ རྒྱན་ཆ་ལུགས་རྣམས་གསལ་བར་ 
བསྐྱེད༔ ཞི་བ་ལ༔ དབུ་རྒྱན༔ སྙན་རྒྱན༔ མགུལ་ཆུ༔ སེ་མོ་དོ༔ ཕྱག་གདུབ༔ ཞབས་གདུབ༔ སྨད་ 
དཀྲིས་དང་༔ ཕྱག་མཚན་ལ་སོགས་བསྐྱེད༔ ཁྲོ་བོ་ལ་ཞལ་བགྲད་མཆེ་གཙིགས་རྔམས་ཚུལ་དང་ 
༔ ཕྱག་མཚན་དུར་ཁྲོད་ཆས་བརྒྱད་བསྐྱེད༔ དེའང་སྣང་ལ་རང་བཞིན་མེད་པ༔ མེ་ལོང་ནང་གི་ 
གཟུགས་བརྙན་ལྟར་བསྒོམ༔ ངོ་སྤྲོད་དབང་བསྐུར་ཚར་བའི་རྗེས་ལ༔ ཡེ་ཤེས་པ་གཤེགས་ཤིང་ 
དམ་ཚིག་པ་རང་ལ་བསྡུའོ༔ བསྙེན་སྒྲུབ་ལྷ་བསྐྱེད་རིམ་པ་ནི༔ དེ་ཡང་ཡི་དམ་གྱི་ལྷ་བསྒོམས་པས་ 
ཆད་པའི་མཐའ་དག༔ ལྷ་སྣང་ལ་རང་བཞིན་མེད་པར་བསྒོམས་པས་རྟག་པའི་མཐའ་སེལ༔ ངོ་བོ་ 
སྐྱེ་མེད་མཐའ་བྲལ་དུ་རྟོགས་པས་གཉིས་ཀའི་མཐར་མི་ལྟུང་བའོ༔ དེའི་ངང་ནས་སྙིང་པོའི་སྔགས་ 
བཟླས་པ་ནི༔ རང་གིས་སྒྲུབ་པ་གང་བྱེད་ཀྱང་༔ དམིགས་པའི་འཕྲོ་འདུའམ༔ དམིགས་མེད་ཀྱི་ 
ངང་དུ་བཟླས་པའོ༔ སྙིང་པོའི་སྔགས་བཟླ་ཞིང་ལྷ་གང་ཡིན་པའི་རིགས་དང་བསྟུན་ཏེ༔ ཞི་བ་ལ་ 
ལྕེ་རྡོ་རྗེ རྒྱས་པ་ལ་རིན་ཆེན༔ དབང་ལ་པདྨ༔ དྲག་པོ་ལ་རལ་གྲི ལྷུན་གྲུབ་ལ་འཁོར་ལོ༔ དེ་
150

༄༅། །ཟབ་གཏེར་ཆོས་ཀྱི་མཛོད་ཁང་།
ལྟར་བསྒོམས་པས་སྒྲུབ་པ་མྱུར དེ་ཡང་བསྙེན་པའི་དུས་སུ་མི་ཚིག་གིས་བར་མ་ཆོད་པར་བཟླ 
སྐད་ཆེར་མི་འདོན༔ གོང་བས་ཐོས་ཙམ་དུ་བཟླས༔ ཕྲིན་ལས་གཞན་དོན་དུ་བཟླས་པ་སྐད་ཆེར་ 
སྟོན དྲག་སྔགས་ཡིན་ན་ཐོག་ལྟར་བཟླ བསྙེན་སྒྲུབ་བྱེད་དུས་ཕྲེང་བ་སར་མི་གཞགཿ༔ མཆིལ་མ་ 
ཕྱིར་མི་འདོར༔ ཆུས་ཁ་མི་བཤལ མཚོན་རྩེ་ཁར་མི་གཞུག སྔས་མི་སྒྱུར༔ གདན་མི་སྤྲུགཿག 
དེའང་བཟླས་པའི་དུས་སུ ཨ་ཀཱ་ལྔ་བཅུ་ཚར་གསུམ་དང་༔ ཡེ་དྷརྨ་ཚར་གཅིག་བཟླས་པ་ཡིས 
ལྷག་ཆད་ཐམས་ཅད་སྐོང་བར་འགྱུར༔ ནུབ་མོ་གཉིད་དུ་འགྲོ་ཁ་རུ༔ འཇུག་པའི་རླུང་ནི་ཨོཾ 
གནས་པའི་རླུང་ནི་ཨཱཿ འབྱིན་པའི་རླུང་ནི་ཧཱུཾ་གསུམ་དུ་དམིགས་ཏེ གཉིད་ལོག་པས་རླུང་རིག་ 
རྩ་ཡི་ཕར་བགྲངས་ན༔ བསྙེན་པ་བར་མི་ཆད་པར་བཟླས་པར་འགྲོ༔ ཞག་གཅིག་ལ་ཉི་ཁྲི་ཆིག་ 
སྟོང་ངོ་༔ ནམ་ནི་གཉིད་སད་བྱུང་བ་དང་༔ ཨ་ཀྵ་ཡིག་བརྒྱ་བཟླས་པ་བྱ༔ དེ་ཡང་རྟག་ཆད་ 
གཉིས་ཀྱི་མཐའ་སེལ་ཏེ ཆུ་ཡི་རྒྱུན་བཞིན་བཟླས་པས་ཆད་མཐའ་སེལ༔ སྔགས་སྒྲ་སྟོང་པར་ཤེས་ 
པས་རྟག་མཐའ་སེལ༔ གཉིས་ཀ་སེལ་བས་མཐའ་སྟོང་བྲག་ཆ་འདྲ༔ དེ་ལྟར་བསྐྱེད་རིམ་བཟླས་ 
བསྒོམས་བྱས་པ་ཡིས༔ གང་འདོད་དངོས་གྲུབ་འབྱུང་ངོ་པདྨ་གསལ༔ ཞེས་གསུངས་པ་དང་༔ 
ཡང་ལྷ་ལྕམ་གྱིས་ཞུས་པ༔ བསྐྱེད་པའི་རིམ་པ་དེ་ལྟར་ན༔ རྫོགས་པའི་རིམ་པ་གསུང་དུ་གསོལ༔ 
ཞེས་ཞུས་པས༔ སློབ་དཔོན་གྱིས་གསུངས་པ༔
ལྷ་ལྕམ་རྫོགས་པའི་རིམ་པ་འདི་ལྟར་རོ༔ སྣོད་བཅུད་གཞལ་ཡས་ཁང་ལ་བསྡུ༔ གཞལ་ཡས་ 
ཁང་ཡང་ལྷ་ཚོགས་རྣམས་ལ་བསྡུ༔ འཁོར་ཚོགས་རྣམས་ཀྱང་གཙོ་བོར་བསྡུ༔ གཙོ་བོ་ཐུགས་སྲོག་ 
ས་བོན་བསྡུ༔ དེ་ཡང་དམིགས་མེད་ངང་ལ་ནི༔ ནམ་མཁའི་དབྱིངས་སུ་ཡལ་བར་བསྒོམ༔ རང་ 
ལུས་ལྷ་ཡི་སྐུར་གསལ་བས༔ རང་རྒྱུད་ཐ་མལ་རྟོག་པ་མེད༔ དེ་ནི་དམ་ཚིག་སེམས་དཔའོ༔ གདོད་ 
ནས་རང་ཆས་ཡོད་པ་དེ༔ དེ་ནི་ཡེ་ཤེས་སེམས་དཔའོ༔ དོན་ལ་ཡོད་མེད་སྐྱེ་འགགས་དང་༔ ལྷ་ 
ཡི་འཛིན་པ་ཙམ་ཡང་བྲལ༔ དམ་ཚིག་ཡེ་ཤེས་གཉིས་སུ་མེད༔ བསྐྱེད་ཙམ་ཉིད་ནས་རྫོགས་པ་ 
སྟེ དེའང་བསྐྱེད་རིམ་གསལ་ལ་རྫོགས་རིམ་སྟོང་༔ བསྐྱེད་པ་ཐབས་ལ་ཤེས་རབ་སྟེ༔ དོན་ལ་ 
གཤིས་ཀྱི་ངོ་བོ་སྟོང་པའོ༔ དེ་ལྟར་གནས་ཤིང་སྟོང་མཐའ་བྲལཿ རྟེན་འབྲེལ་ཤེས་པ་རྫོགས་རིམ་ 
མོ༔ ཤེས་རབ་ཟབ་མོའི་རྩིས་ཐེབས་པས༔ གསང་སྔགས་ཟབ་མོའི་ཁྱད་པར་རོ ལྷ་ལྕམ་དེ་ལྟར་
151

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉམས་སུ་ལོངས༔ ཞེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ རྫོགས་པའི་རིམ་པ་དེ་ལྟར་ 
ན༔ ལྟ་བའི་མཚན་ཉིད་གསུང་དུ་གསོལ༔ ཞེས་ཞུས་པས༔ སློབ་དཔོན་གྱིས་གསུངས་པཿ ལྷ་ལྕམ་ 
ལྟ་བའི་མཚན་ཉིད་འདི་ལྟར་རོ ཆོས་སྤྱིའི་ལྟ་བ་དང་གཅིག༔ དོན་རང་གི་ལྟ་བ་དེ་དང་གཉིས༔ 
བླ་མེད་ཨ་ཏིའི་ལྟ་བ་དང་གསུམ་མོ༔ དང་པོ་ཆོས་སྤྱིའི་ལྟ་བ་ནི༔ ཐེག་པའི་བྱེ་བྲག་རང་ལུགས་སོ་ 
སོར་ཤེས༔ དོན་རང་གི་ལྟ་བ་དེ་ཉིད་ནི༔ ལྟ་བའི་མིང་གྲངས་དཔག་མེད་ཀྱང་༔ ལྟ་བའི་ངོ་བོ་ 
འདི་ལ་ནི༔ ཤེས་བྱ་གཤིས་ཀྱི་གནས་ལུགས་ནི༔ སྐྱེ་འགགས་གནས་གསུམ་བྲལ་བ་སྟེ༔ ངོ་བོ་སྟོང་ 
ལ་རང་བཞིན་གནས༔ སྣང་བ་འགག་མེད་སྟོང་ཞིང་གསལ༔ འདི་ཞེས་ཚིག་གིས་མཚོན་དུ་མེད༔ 
རྟག་ཆད་འགྲོ་འོང་ཡུལ་ལས་འདས༔ མཐའ་བྲལ་སྟོང་ཉིད་ངོ་བོ་དེ༔ ཁས་བླང་རྟག་ཆད་ཀུན་ 
དང་བྲལ༔ རང་རིག་ལྟ་བ་ཆེན་པོའོ༔ དེའང་བླ་མེད་ཨ་ཏིའི་ལྟ་བ་ནི༔ ཚོགས་དྲུག་ཡུལ་སྣང་འདི་ 
མཐོང་བས༔ སྣང་ལ་རང་བཞིན་མེད་པ་སྟེ རྒྱ་མཚོ་གཟའ་སྐར་ལྟ་བུ་རུ༔ ཆོས་ཉིད་ངང་ལ་ 
གནས་དུས་འདིར༔ ཐམས་ཅད་རང་བཞིན་སྟོང་པར་རྟོགས༔ གསང་བ་རང་རིག་ངོ་བོ་འདི༔ མངོན་ 
སུམ་ཉིད་དུ་མཐོང་བས་ན༴ ཡིད་དཔྱོད་འཛིན་པའི་ལྟ་བ་བྲལཿ སྔ་ཕྱི་བར་གསུམ་འཁྲུལ་པ་མེད༔ 
སྐྱེ་མེད་ངང་དུ་གནས་པ་དེ༔ ལྟ་བ་དེ་ལྟར་སྤྱོད་ཅིག་པདྨ་གསལཿ༔ ཞེས་གསུངས་པ་དང་༔ ཡང་ 
ལྷ་ལྕམ་གྱིས་ཞུས་པ༔ ལྟ་བའི་གདམས་པ་དེ་ལྟར་ནཿ སྒོམ་པའི་རིམ་པ་གསུང་དུ་གསོལ༔
ཞེས་ཞུས་པསཿ སློབ་དཔོན་གྱིས་གསུངས་པཿ སྒོམ་པའི་མཚན་ཉིད་འདི་ལྟར་རོ༔ གོང་གི་ལྟ་ 
བའི་ངོ་བོ་དེ་ཉིད་ནི༔ རྟོགས་ཤིང་ཁོང་དུ་ཆུད་པས་ན༔ དེའི་ངང་གནས་པ་སྒོམ་པ་ཞེས་ཀྱང་བྱ 
དེ་ཡང་གསལ་སྟོང་མཐའ་བྲལ་ངོ་བོ་ལ༔ གནས་ཤིང་སྒོམ་པ་དེ་ཉིད་ནི༔ ལུས་ནི་རྣམ་སྣང་ཆོས་ 
བདུན་བྱ༔ སྐད་ཅིག་དྲན་རྫོགས་དེ་ཡི་ངང་༔ རང་བཞིན་གསལ་སྟོང་སྒོམ་པ་ནི༔ རྟོག་བྲལ་ཞེན་ 
མེད་བཞག་པ་སྟེ སྒོམ་པ་བློ་འཛིན་མི་འཇུག་ཅིང་༔ སྟོང་པ་མི་དམིགས་ངང་ལས་ཀྱང་༔ གསལ་ 
བའི་ཤེས་པ་མ་བསླད་པར གང་ཤར་རང་གྲོལ་ངང་དུ་བསྒོམ༔ དེ་ལ་ཇི་ལྟར་སྒོམ་པ་ནི༔ ཕྱི་ཡི་ 
སྣང་བའི་གཟུགས་བརྙན་དང་༔ ནང་གི་ཚོགས་དྲུག་དབང་པོའི་མཐོང་སྣང་དང་༔ གསང་བ་སེམས་ 
ཀྱི་རྩལ་ཤར་རྣམས༔ ཡིན་ལུགས་དྲན་འཛིན་སྐད་ཅིག་གིས༔ གང་ཤར་རྣམ་རྟོག་ངོས་བཟུང་ནསཿ 
འཛིན་མེད་སྤྲོས་བྲལ་ངང་ལ་བཞག༔ དེ་ལྟར་གནས་ལུགས་སྒོམ་པའི་དུས༔ རྟོག་པ་ཕྲ་སྦོམ་གང་
152

༄༅། །ཟབ་གཏེར་ཆོས་ཀྱི་མཛོད་ཁང་
ཤར་ཡང་༔ འདས་པའི་རྣམ་རྟོག་རྗེས་མི་སྙེག༔ མ་འོངས་རྣམ་རྟོག་སྔོན་མི་བསུ ད་ལྟའི་རྣམ་ 
རྟོག་བཟོ་མི་བྱེད༔ གང་ཤར་འཛིན་མེད་འཕྲོ་ལ་ཞོགཿ བཞག་མཁན་དེ་ཡང་ངོ་བོ་སྟོང་༔ འཁྱགས་ 
རོམ་ཆུ་རུ་ཞུ་བ་ལྟར༔ དམིགས་མེད་ངང་ལ་གནས་གྱུར་ན༔ བདེ་གསལ་མི་རྟོག་ཉམས་ཀྱང་སྐྱེ 
ངོ་བོ་རང་བཞིན་ཐུགས་རྗེར་ལྡན༔ སྐུ་གསུམ་དགོངས་པ་ལོན་པ་ཏེ༔ ཞི་གནས་དེ་ལ་རྟེན་བྱེད་ 
ཅིང་༔ ཁྲེགས་ཆོད་ཐོད་རྒལ་ཉམས་བླངས་ནས༔ སྒྲོན་མ་བཞི་ལ་བརྟེན་བྱས་ན༔ སྣང་བཞི་ཉམས་ 
ལེན་ཟད་སར་འཁྱོལ༔ ཚེ་འདིར་སངས་རྒྱས་འགྲུབ་པར་འགྱུར༔ དེའང་བརྟན་པ་མ་ཐོབ་དེའི་ 
བར༔ ལུས་ངག་དགེ་སྦྱོར་སྲང་དུ་ཆུགཿ ཐུན་བཞིའི་རྣལ་འབྱོར་ཉིད་ལ་འབད༔ དེ་ཡང་ཐོ་རངས་ 
ཐུན་དང་སྔ་དྲོའི་ཐུན༔ ཕྱི་དྲོའི་ཐུན་དང་སྲོད་ཀྱི་ཐུན༔ མཚམས་བཞིའི་ཐུན་བཟུང་མ་ཆགས་པརཿ 
ལོང་མེད་རྒྱུད་ལ་བཀལ་ནས་སྒོམ་ལ་འབུངས༔ དེ་ལྟར་སྒོམ་ལ་འབད་གྱུར་ནཿ ཚེ་འདིར་སངས་ 
རྒྱས་ཐོབ་བོ་པདྨ་གསལ༔ ཞེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ གནས་ལུགས་བསྒོམ་ 
དོན་དེ་ལྟར་ན༔ སྤྱོད་པའི་གཞི་གདེང་ཇི་ལྟར་བྱ༔ ཞེས་ཞུས་པསཿ
སློབ་དཔོན་གྱིས་གསུངས་པ༔ ལྷ་ལྕམ་སྤྱོད་པའི་གཞི་གདེང་འདི་ལྟར་གྱིས༔ སེམས་ཐ་མལ་ 
དབང་དུ་མི་གཏོང་ཞིང༔ ཆོས་ཉིད་དོན་ལ་སྤྱོད་པ་དེ༔ ཚེ་འདིའི་དོན་ལ་མི་ལྟ་བར འཆི་བ་མི་ 
རྟག་བསམ་བྱེད་ཅིང་༔ འཇིག་རྟེན་བྱ་བ་ཀུན་བོར་ནས༔ རྣམ་གཡེང་འཁྲུལ་པའི་དབང་དུ་ མི་ 
གཏོང་བར༔ དགོས་མེད་རྒྱུད་ལ་སྐྱེ་བའི་བརྟུལ་ཞུགས་ཀྱིས༔ རི་ཁྲོད་དབེན་པའི་གནས་བཟུང་ 
ནས༔ རང་གིས་བསམ་བློ་གང་བཏང་རྣམསཿ གཞན་གྱི་སྤྱོད་པ་ཀུན་སྤངས་ཤིང་༔ ཆོས་ཀྱི་ཕྱོགས་ 
སུ་སྤྱོད་པ་ནི༔ གཞན་ཕན་བྱང་ཆུབ་སེམས་ཀྱི་སྤྱོད་པ་ཡིས༔ འགྲོ་དྲུག་ཕ་མ་ལྟ་བུར་བསྒོམ༔ བྱམས་ 
དང་སྙིང་རྗེའི་སྤྱོད་པ་བྱ༔ རང་དོན་ཆོས་ཉིད་དོན་སྤྱོད་ནཿ༔ གནས་ལུགས་བསྒོམ་དོན་སྤྱོད་པའི་ 
དུས༔ སྤྱོད་པ་ཤུགས་འབྱུང་འགག་མེད་འདི༔ བླང་དོར་སྤང་བླང་མི་བྱེད་ཅིང་༔ སྤྱོད་བྱེད་ 
འཛིན་པ་རང་སར་ཞོག སྤྱད་བྱ་སྤྱོད་བྱེད་བྲལ་བའི་དུས རང་བྱུང་ཡེ་ཤེས་རྩལ་རྫོགས་འགྱུརཿ 
སྤྱོད་པ་དེ་ལ་སློབས་ཤིག་པདྨ་གསལ༔ ཞེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ སྤྱོད་ 
པའི་ཉམས་ལེན་དེ་ལྟར་ནཿ འབྲས་བུའི་ཐོབ་ཚུལ་གསུང་དུ་གསོལ༔ ཞེས་ཞུས་པས༔ སློབ་དཔོན་ 
གྱིས་གསུངས་པཿ ལྷ་ལྕམཿ འབྲས་བུའི་ཐོབ་ཚུལ་འདི་ལྟར་རོ༔ འབྲས་བུ་ལའང་ཐུན་མོང་དང་
153

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
མཆོག་གཉིས་ཏེ༔ཐུན་མོང་གི་འབྲས་བུ་ནི་རང་གིས་ཇི་ལྟར་བསྒྲུབས་པ་བཞིན༔ ཚེ་དང་བསོད་ 
ནམས༔ འཁོར་དང་ལོངས་སྤྱོད༔ གདུལ་བྱ་དང་སྙན་གྲགསཿ མཐུ་དང་རྫུ་འཕྲུལ༔ མངོན་ཤེས་ 
དང་ནུས་པཿ གང་ལའང་རེ་མི་དགོས་པ་འབྱུང་བ་ནི༔ ཡིད་བཞིན་དུ་འགྲུབ་ནས་འབྱུང་བའོ༔ 
མཆོག་གི་འབྲས་བུ་ནི༔ བསྙེན་སྒྲུབ་བསྐྱེད་རྫོགས་ལ་བརྟེན་ནསཿ ཐབས་ཤེས་གང་གི་སྒོ་ནས་ 
བསྒྲུབས་ཀྱང་༔ རང་བཞིན་གདོད་མའི་ངོ་བོ་མངོན་དུ་གྱུར་ཏེ ཡེ་ཐོག་དང་པོའི་ས་གནོན་ནས༔ 
དོན་གྱི་ངོ་བོ་འཁྲུལ་མེད་བརྟན་པ་ཐོབ སྤང་བླང་གི་མཐའ་གཉིས་ཟད༔ ཆོས་རྣམས་ཟད་སར་ 
འཁྱོལ་བ་འབྲས་བུ་ཡིན༔ ཕྱིར་མི་ལྡོག་པའི་ས་ཐོབ་ནས༔ ཆོས་སྐུ་ཙམ་གྱི་འཛིན་པ་མེད༔ ཐམས་ 
ཅད་མཐའ་ལས་འདས་ཤིང་ཀ་དག་ས མཐར་ཐུག་འབྲས་བུའི་མཆོག་ཏུ་འགྱུར༔ ཞེས་གསུངས་ 
པ་དང་༔ ཡང་ལྷ་ལྕམ་གྱིས་ཞུས་པ༔ དུས་གསུམ་མཁྱེན་པའི་སྐུ་དྲིན་ཅན༔ བདག་འདི་ནས་སྐྱེ་ 
ཅི་འདྲའི་ལུས་སུ་སྐྱེས༔ ས་དང་ཡུལ་ཕྱོགས་གང་ལྟར་ལགས༔ ལས་ཀྱི་འབྲེལ་བ་ཇི་ལྟར་ཡོང༔ དར་ 
རྒུད་ལེགས་ཉེས་ལ་སོགས་དང་༔ ཐ་མ་ཆོས་དེ་གང་ལ་སྤྱོད༔ ཅེས་ཞུས་པསཿ
སློབ་དཔོན་གྱིས་གསུངས་པ༔ ཀྱེ་མ་ལྷ་ལྕམ་བདག་ལ་ཉོན༔ ཁྱོད་ཀྱི་སྐྱེ་བའི་རིམ་པ་ནི འདི་ 
ནས་འཕོས་ཏེ་ལོ་འགའི་བར༔ རི་བོ་ཏ་ལའི་ཞིང་ཁམས་སུ༔ གསང་བ་ཡེ་ཤེས་དྲུང་དུ་གནས༔ ཁྱོད་ 
ཀྱི་ཡབ་ནི་ཁྲི་སྲོང་བཙན༔ རི་བོ་རྩེ་ལྔའི་ཞིང་ཁམས་དེར༔ འཇམ་དབྱངས་དྲུང་དུ་ལོ་འགའ་ 
བཞུགས༔ དེ་ནས་མི་རབས་བཅུ་གསུམ་ནཿ ལྷོ་བྲག་གཏམ་ཤུལ་ཞེས་བྱ་རུ༔ མངའ་བདག་མྱང་ 
རལ་ཞེས་བྱར་སྐྱེ སྲིན་མོ་སྤར་རྗེས་བྲག་ལོགས་ནས༔ ཟབ་གཏེར་གསང་བའི་སྒོ་ཕྱེ་ནས༔ ཟབ་ 
མོའི་གཏེར་ཁ་བཅུ་གསུམ་འདོནཿ དེ་དུས་ལྷ་ལྕམ་ཁྱོད་ཀྱི་སྐྱེ་བ་ནི༔ དབུས་ཀྱི་སྒྲགས་མཐའ་གྲོང་ 
གསར་དུ༔ ཕ་ནི་སངས་རྒྱས་མ་ནི་དགེ་མཚོ་མཿ དེ་གཉིས་བུ་མོར་འཁྲུངས་ནས་ནི༔ ཕ་མ་གཉིས་ 
ནི་སྔ་མོར་འཆི དྭ་ཕྲུག་བུ་མོ་བྱ་ཁྱིའི་ལོ ལང་ཚོ་ལྡན་དུས་ཆོས་དང་འཕྲད༔ མིང་ཡང་བསམ་ 
གཏན་སྐྱིད་དུ་གྲགས༔ མངའ་དག་མྱང་རལ་དེ་ཉིད་ཀྱིས༔ བསམ་ཡས་གཏེར་ཁ་ལེན་པའི་དུསཿ 
སྔོན་གྱི་སྨོན་ལམ་འཕེན་ཤུགས་ཀྱིས༔ མངའ་བདག་ཉིད་དང་དེར་མཇལ་ནས༔ རྗེས་སུ་ཁྲིད་ནས་ 
ཇོ་མོར་བླངས༔ སྲས་ཀྱང་མིང་སྲིང་གསུམ་དུ་འབྱུང༔ ཨོ་རྒྱན་བདག་གི་གདམས་པ་ནི༔ ཡང་ཟབ་ 
གནད་བསྡུས་ཉན་ནས་ཀྱང་༔ ཉམས་སུ་བླངས་ནས་རིག་ངོ་རྟོགས༔ མིང་ཡང་རིག་མ་སངས་རྒྱས་
154

༄༅། །ཟབ་གཏེར་ཆོས་ཀྱི་མཛོད་ཁང་།
སྐྱིད་མོར་གྲགས༔ འཁོར་དང་ལོངས་སྤྱོད་ཉིད་ཀྱང་འཕེལ༔ གསང་སྔགས་བསྟན་པ་འཛིན་པ་ 
འབྱུང་༔ དེ་ཡི་སྐྱེ་བའི་ཕྱི་མ་ལ༔ ལྷོ་བྲག་ལ་ཡག་ལུང་པའི་ནང༔ རྫར་ཞེས་བྱ་བའི་ཡུལ་གོང་དུཿ༔ 
ཕ་ནི་མཚུར་པ་སངས་རྒྱས་མིང་༔ མ་ནི་རིན་ཆེན་བཟང་ལྕམ་སྐྱིད༔ དེ་གཉིས་སྲས་འཁྲུངས་སྤྲེལ་ 
ལོ་མ༔ མིང་ཡང་པདྨ་སྒྲོན་ཞེས་འབྱུང་༔ དེ་དུས་མངའ་བདག་མྱང་རལ་ཡང་༔ ཕ་ནི་སྤང་རུས་ 
དཀར་སྟོན་དང་༔ མ་ནི་མཆིམས་བཟའ་སྒྲོན་མ་སྐྱིད༔ དེ་གཉིས་སྲས་སུ་གུ་རུའི་མིང་༔ ཆོས་ཀྱི་ 
དབང་ཕྱུག་ཅེས་བྱ་གཅིག༔ སྤང་གྲོང་ཞེས་བྱའི་ཡུལ་དུ་འབྱུང༔ གནམ་སྐས་ཅན་གྱིས་ཐོག་དྲངས་ 
པའི༔ གཏེར་གནས་མཐའ་དག་ཀུན་ནས་ནི༔ ང་ཡི་ཟབ་གཏེར་མང་བླངས་ནས༔ གདུལ་བྱར་འགྲོ་ 
དོན་བྱེད་པའི་དུསཿ སྔོན་གྱི་ལས་འབྲེལ་ཟབ་མོ་ཡིསཿ ལས་ལྡན་རིག་ནས་ཇོ་མོར་བླངས༔ སྲས་ 
ཀྱང་མིང་སྲིང་གསུམ་དུ་འབྱུང་༔ སངས་རྒྱས་བསྟན་པ་འཛིན་སྐྱོང་ཕྱིར གཙུག་ལག་གུ་རུ་ལྷ་ 
ཁང་བཞེངས༔ འགྲོ་རྣམས་དཀར་པོའི་ཆོས་ལ་བཀོད༔ དེ་ཡི་སྐྱེ་བ་ཕྱི་མ་ལཿ གཙང་གི་གཡས་རུ་ 
ཞེས་པའི་ཡུལ༔ གྲོང་གསར་བྱ་བའི་ཡུལ་གཅིག་ཏུ༔ ཕ་ནི་སྔགས་པ་དགེ་བཟང་དང་༔ མ་ནི་ 
མགྲིན་ཕྱུག་བསམ་གྲུབ་སྐྱིདཿ༔ དེ་གཉིས་སྲས་འཁྲུངས་རིན་ཆེན་གྲགསཿ གདམས་པ་ཟབ་མོ་ 
ཉམས་བླངས་ནས༔ དབང་ཆེན་དྲེགས་པ་ལྕགས་རལ་ཅན བསྙེན་སྒྲུབ་བྱས་པས་ལན་ལྔར་ 
མཇལ༔ ནུས་མཐུ་ཤིན་ཏུ་ཆེ་བ་འབྱུང་༔ དེ་ཡི་སྐྱེ་བ་ཕྱི་མ་ལ༔ གཉལ་སྨད་མགྲིན་ཐང་ཞེས་བྱ་རུ 
ཕ་མ་སྙོམས་ཆུང་སྔགས་བརྒྱུད་ཅན༔ མིང་ཡང་རིན་བཟང་དོལ་ལྕམ་གཉིས་ཀྱི་བུ༔ ལྕགས་མོ་ 
ཡོས་ལོ་ལས་འབྲེལ་མིང་ཅན་གཅིག སྒོ་བཟང་སྐྱེ་མཆེད་རིག་པ་དྭངས་པ་འབྱུང་༔ བཅོ་ལྔའི་ 
དུས་སུ་ང་ཡི་ཟབ་གཏེར་འཕྲད༔ དང་ལུང་བྲག་ནས་མཁའ་འགྲོའི་སྙིང་ཐིག་དང་༔ དྲེགས་པ་ 
ཀུན་འདུལ་གཟའ་ཡི་སྐོར་རྣམས་འདོན༔ དེ་དང་འབྲེལ་ཚད་བདེ་ཆེན་གནས་སུ་འཁྲིད༔ ཐམས་ 
ཅད་བདུད་ཀྱི་དབང་དུ་གྱུར་པ་ཡིས༔ དར་ཆ་བག་ཙམ་བྱུང་ཡང་ཡུན་ཐུང་བསཿ ལྔ་བཅུའི་ཐོག་ 
ཏུ་བར་ཆད་ཡོང་བས་ཏེ༔ འོན་ཀྱང་ཆོས་ཀྱི་འགྲོ་དོན་ཡུན་རིང་གནས༔ དེ་ནས་དབུས་ཀྱི་གྲྭ་ 
ལུང་སྟོད༔ རྔམ་ཤོད་བྱ་བའི་ཡུལ་ཆུང་གཅིག་ལ་ནི༔ ཕ་ནི་བསྟན་པ་མ་ནི་བསོད་ནམས་སྐྱིདཿ 
ཉིད་བུར་འཁྲུངས་ཤེས་རབ་ཅན༔ ཚུལ་རྡོར་མིང་ཅན་སྤྲེལ་ལོ་པ༔ རིག་གནས་ལྔ་མཁས་ཤེས་རབ་ 
ཀློང་ནས་བརྡོལ༔ མདོ་སྔགས་གཉིས་ཀྱི་བཤད་སྒྲུབ་གཙོར་སྟོན་ཅིང་༔ ཕྱོགས་མེད་ཀུན་ལ་བསྟན་
155

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་རབ་བཀྱེ་ནས༔ སངས་རྒྱས་བསྟན་པའི་གདུང་གསོབ་བྱེད་པ་འབྱུང་༔ དེ་འོག་དུས་མཐར་བུམ་
ཐང་ཕྱོགས་སུ་སྐྱེ༔ ཞེས་གསུངས་པ་དང༔
ཡང་ལྷ་ལྕམ་གྱིས་ཞུས་པ༔ དེ་རྣམས་གོང་དུ་སྐྱེ་བ་ཇི་ལྟར་བྱུང་ཞུས་པས༔ སློབ་དཔོན་གྱིས་ 
གསུངས་པཿ ལྷ་ལྕམ་གསོན་དང་ལས་ལྡན་མཿ སྐྱེ་བ་དེ་རྣམས་གོང་དུ་ནི༔ སྐྱེས་རབས་བཤད་ 
པར་འདོད་ནའང་༔ འཁོར་བའི་ཐོག་མ་འདི་ཡིན་བྱ་བའི་མཐའ་མེད༔ ཇི་སྲིད་སངས་རྒྱས་མ་ 
ཐོབ་ཀྱི་བར་དུཿ༔ འཁོར་བའི་ཐ་མ་འདིར་མཐར་ཐུག་གི་མཐའ་མེད་པས༔ སུས་ཀྱང་ཤེས་པ་མེད་ 
པས་མ་གོའམ༔ སེམས་ཅན་རྣམས་ཀྱི་སྐྱེ་བའི་རིམ་བརྒྱུད་ནི༔ བདག་གིས་ཀྱང་སྐྱེ་བའི་མཐའ་མི་ 
ཆོད༔ འོན་ཀྱང་ཁྱོད་ཀྱི་སྐྱེ་བ་གོང་དུའང་དེ་ལས་ཀྱང་མེད་པ་གཅིག་བདག་གིས་ཤེས་ཀྱང་༔ ཡི་ 
མུག་ག་ཆད་ཁྱོད་ལ་བཤད་དོན་མེད༔ ཅེས་གསུངས་པ་དང་༔ ཡང་ལྷ་ལྕམ་གྱིས་མིག་མཆི་མས་ 
གང་ཞིང་དབུགས་རྔམས་ནས་ཞུས་པཿ སློབ་དཔོན་ཆེན་པོ་ལགསཿ སྐྱེ་བ་དེ་རྣམས་རྫོགས་ནས་ 
གང་དུ་སྐྱེ༔ ཞེས་ཞུས་པས༔ སློབ་དཔོན་གྱིས་གསུངས་པཿ༔ སྐྱེ་བ་དེ་རྣམས་རྫོགས་པའི་མཐའ༔ མ་ 
གུ་ཏའི་རྒྱལ་པོའི་ཆེན་མར་སྐྱེས༔ དེ་ནས་མི་ལུས་སྐྱེ་བ་བདུན་གྱི་མཐའ༔ རྒྱལ་པོའི་སྲས་མོ་ལྷ་ 
ལྕམ་ཁྱོད་དུ་སྐྱེསཿ པདྨ་ང་མཇལ་སྨོན་ལམ་བཏབ་པའི་མཐུས ལྷ་ལྕམ་ཁྱོད་ཀྱི་སྐྱེ་བའི་རིམ་པ་ 
དྲུག༔ ལ་ལ་མོར་སྐྱེས་ལ་ལ་ཕོར་སྐྱེས་ཤིང་༔ རིགས་བཟང་ཡ་རབས་སྐྱེ་བ་རིམ་བཞིན་དུ༔ ཕོར་ 
སྐྱེས་གསུམ་ཡང་གཏེར་སྟོན་རིམ་བཞིན་འབྱུང་༔ མོར་སྐྱེས་གཉིས་ཀྱང་གཏེར་ཆོས་གཉིས་ལ་སྤྱོདཿད༔ 
ཅེས་གསུངས་པ་དང༔ ཡང་ལྷ་ལྕམ་གྱིས་ཞུས་པཿ ང་ཡི་སྐྱེ་མཐའ་བུམ་ཐང་སྐྱེ་བའི་དུས༔ ས་ 
ཕྱོགས་ཡུལ་ནི་གང་དང་གང༔ རིགས་དང་ཁུངས་ནི་ཇི་ལྟ་བུ ཕ་མའི་མིང་ནི་གང་ལྟར་ལགས༔ ཞེས་ 
ཞུས་པས༔ སློབ་དཔོན་གྱིས་གསུངས་པ༔ ལྷ་ལྕམ་ཁྱོད་ཀྱི་སྐྱེ་མཐའི་འཁྲུངས་ལུགས་ནི བུམ་ཐང་ 
ཆོས་འཁོར་བྱ་བའི་ཡུལ་གྱི་དབུས༔ དབེན་གནས་གདུགས་ཀྱི་ཤམ་བུ་འདྲ་བའི་ས༔ ས་གཞི་གྲུ་ 
གསུམ་ནགས་མས་བསྐོར་བའི་དབུསཿ བ་རི་བྲང་ཞེས་བྱ་བའི་ཡུལ་ཆུང་དེར༔ ཕ་ནི་མྱོས་པ་དོན་ 
གྲུབ་བཟང་༔ མ་ནི་འབྲོག་མོ་དཔལ་སྐྱིད་འཛོམ༔ དེ་གཉིས་སྲས་འཁྲུངས་རྟ་སྦྲུལ་ལོ པདྨའི་ 
མིང་ཅན་གཅིག་ཏུ་འཁྲུངས༔ སྐུ་ལུས་སྒེག་ཅིང་ཤ་ཁ་དམར༔ སྐུ་སྟོད་ཤ་སྨེ་ལྔ་ཡིས་བརྒྱན༔ རྒྱབ་ 
ཀྱི་སོག་སྒྲོམ་གཉིས་ཀྱི་བར༔ ཤ་འབྲས་དམར་པོ་དེ་ཉིད་ནི༔ གྲི་གུག་པདྨ་འདྲ་བས་བརྒྱན༔ ལག་
156

༄༅། །ཟབ་གཏེར་ཆོས་ཀྱི་མཛོད་ཁང་།
པ་གཡས་པའི་རྒྱབ་ཕྱོགས་ལ༔ རྩ་རི་ཡི་གེ་ཨ་ཡིས་བརྒྱན༔ སྙིང་གར་རིང་བསྲེལ་སྲན་རྡོག་ཙམ 
སྣང་བ་འུར་ཞིང་འདོད་བློ་ཞིག༔ ཚིག་རྩུབ་རྟ་སྐད་ཆོལ་ལེ་སྨྲ༔ ཆོས་དང་ཆོས་མིན་སྣ་ཚོགས་ 
བྱེད༔ གཤེ་སྐུར་མང་ཞིང་འགྲོ་དོན་འུ སུ་དང་འབྲེལ་བ་བླ་མེད་འདྲེན༔ ཞེས་གསུངས་པ་དང་༔ 
ཡང་ལྷ་ལྕམ་གྱིས་ཞུས་པ༔ ང་ཡི་སྐྱེ་མཐའ་དེ་ཉིད་ཀྱིས༔ ཟབ་གཏེར་འདོན་པའི་དུས་ནི་གང༔ 
གཏེར་གྱི་རྣམ་གྲངས་ཇི་ཙམ་འདོནཿ ཞེས་ཞུས་པས༔
ཨོ་རྒྱན་གྱིས་གསུངས་པ༔ ལྷ་ལྕམ་དད་ལྡན་དགེ་སེམས་མ༔ ཟབ་མོ་གཏེར་དང་མཇལ་བ་ནི༔ 
ཉི་ཤུ་རྩ་བདུན་སྤྲེལ་ལོ་ལ༔ གསང་བའི་ཡང་བཅུད་དམ་པ་དེ མེ་འབར་མཚོ་ནས་གདན་འདྲེན་ 
འགྱུར༔ དེ་ནས་ཁ་བྱང་རིམ་རྙེད་ནས༔ ཁྱོད་ཀྱི་དབང་བའི་གཏེར་ཁ་ནི༔ དགོངས་པ་ཀུན་འདུས་ 
དགོངས་པ་བླ་མེད་དང་༔ ནོར་བུ་རྒྱ་མཚོ་སེམས་ཕྱོགས་ཆོས་སྡེ་དང་༔ མུན་སེལ་སྒྲོན་མེ་འཁོར་ 
བ་ཀུན་སྐྱོབ་དང༔ ཡང་གསང་སྙིང་པོ་བླ་མེད་དོན་རྫོགས་དང༌༔ མཁའ་འགྲོ་སྙིང་ཐིག་རྡོར་ 
སེམས་འོད་གསལ་རྒྱུད༔ རྒྱུད་ཆེན་བཅུ་བདུན་ཉི་མའི་གསང་རྒྱུད་དང་༔ རྒྱུད་བུ་ཆུང་དང་ཡང་ 
གསང་སྐོར་དགུ་དང་༔ དེ་རྣམས་རྫོགས་རིམ་ཁྲིད་ཀྱི་སྐོར༔ བསྙེན་སྒྲུབ་ཡི་དམ་སྐོར་དགུ་ནི༔ 
གཤིན་རྗེ་རྟ་མགྲིན་ཕྱག་རྡོར་ཕུར་པ་དང་༔ ཚེ་དཔག་མེད་དང་ཐུགས་ཀྱི་མེ་ལོང་དང་༔ ལྕགས་ 
རལ་ཅན་དང་བླ་མ་ཞི་དྲག་གཉིས༔ ཡང་གསང་བླ་མེད་སྐོར་དགུའོ༔ མཁའ་འགྲོའི་སྐོར་ནི་འདི་ 
ལྟར་རོ ཉེ་ལམ་རྒྱ་མཚོ ཁྲོས་ནག༔ ཕག་དམར༔ རྡོ་རྗེ་རྣལ་འབྱོར་མ༔ དབྱངས་ཅན་མ 
མཁའ་འགྲོའི་ཆོས་བཀའ་ལྔ་ཡིན་ནོ༔ ཆོས་སྐྱོང་སྐོར་ལ་འདི་ལྟ་སྟེ གནམ་ལྕགས་རྡོ་རྗེ་འབར་ 
བའི་རྒྱུད་ལས་ནི༔ མ་ནིང་༔ ཨེ་ཀ་ཙ་ཏི༔ སྲོག་བདུད་ནག་མོ གཟའ་མཆོགཿ༔ འཕུང་བྱེད་ 
དམར་ནག༔ རྡོ་རྗེ་ལེགས་པ༔ བདུད་མགོན་སེང་གདོང་༔ ལྷ་མོ་དཔེ་ཀར་དེ་རྣམས་ཆོས་སྐྱོང་ 
སྐོར་རྣམས་སོ༔ གཞན་ཡང་ཕྲན་ཚེགས་སྐོར་ནི་མང་དུ་ཡོད༔ ཟབ་གཏེར་དེ་རྣམས་མ་ལུས་པཿཔ 
ཁྱོད་ཀྱི་སྐྱེ་མཐས་འདོན་པར་འགྱུར༔ ཞེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ སློབ་ 
དཔོན་ཆེན་པོ་ལགསཿ ཟབ་གཏེར་དེ་རྣམས་འཆང་བ་ཡི སྐྱེས་བུ་ལས་ལྡན་ཇི་ལྟར་ཡོང་༔ ཞེས་ 
ཞུས་པས༔ སློབ་དཔོན་གྱིས་གསུངས་པ༔ གཏེར་ཆོས་འཆང་བའི་སྐྱེས་བུ་ནི༔ ཡར་ལུང་ཕྱོགས་ 
ནས་གྲགས་པའི་མིང་ཅན་འོང་༔ ཀོང་པོའི་ཕྱོགས་ནས་གཞོན་ནུ་དར་མའི་མིང་ཅན་འོང༔ ཁམས་
157

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
ཀྱི་ཕྱོགས་ནས་དཀོན་མཆོག་མིང་ཅན་དང་༔ བསོད་ནམས༔ རྒྱལ་མཚན༔ སེང་གེ༔ བཀྲ་ཤིས༔ 
དཔལ་ལྡནཿ ཁམས་གྱི་ལས་ལྡན་དྲུག་ཡིན་ནོ༔ ཀོང་པོའི་ཕྱོགས་ནས་ཆོས་བདག་ནི༔ ཆོས་འབྱོར༔ 
མགོན་རྡོར༔ རྣམ་རྒྱལ༔ ཀུན་གྲགས༔ བསོད་ནམས་དཔལ་འབྱོར༔ རིན་ཆེན་སེང་གེ རྡོ་རྗེ་ 
དཔལ་ལྡན༔ ཀོང་པོའི་ཕྱོགས་ཀྱི་ཆོས་བདག་བརྒྱད༔ ཤཱཀྱ་བ༔ གང་བཟང་པ༔ ཆོས་ལུང་པ༔ བློ་ 
གྲོས་པཿ སྤྲུལ་སྐུ་བ༔ གཙང་གི་ཆོས་བདག་ཨྰཿ སྒྲུབ་ཉག་དང་ནི་ཀུན་གྲགས་གཉིས༔ དབུས་ཀྱི་ 
ཕྱོགས་ནས་ཆོས་བདག་གོ བློ་གྲོས་དང་ནི་ཀུན་གྲགས་གཉིས༔ ལ་སྟོད་ཕྱོགས་ཀྱི་ཆོས་བདག་གོ 
བསོད་ནམས་མིང་ཅན་ནོར་བུའི་མིང་༔ ཀློང་ཡངས་པ་དང་དཔལ་ལྡན་བཞི༔ ལྷོ་བྲག་ཕྱོགས་ཀྱི་ 
ཆོས་བདག་གོ༔ བཟོད་པ་ཡི་དམ་སྤྲུལ་སྐུ་ཐབས་མཁས་བཞི༔ གཉལ་ལོར་ཕྱོགས་ཀྱི་ཆོས་བདག་ 
གོ རྒྱ་མཚོ་རིན་ཆེན་བཀྲ་ཤིས་གསུམ༔ བུམ་ཐང་ཕྱོགས་ཀྱི་ཆོས་བདག་གོ༔ དེ་རྣམས་མ་ཡིན་ 
ཆོས་ ཆོས་བདག་ནི༔ གཞན་ཡང་ས་ཕྱོགས་ངེས་མེད་ནས༔ ལས་ལྡན་སྐྱེས་བུ་མང་དུ་འབྱུང་༔ 
རྒྱུད་འཛིན་ཞིང་འགྲོ་དོན་སྤེལཿ སངས་རྒྱས་བསྟན་པའི་བསྟན་སྲོག་འཛིན༔ ཞེས་གསུངས་པ་དང 
ཡང་ལྷ་ལྕམ་གྱིས་ཞུས་པ༔ ལས་ལྡན་སློབ་བུ་དེ་ལྟར་ན༔ ང་ཡི་སྐྱེས་མཐའ་དེ་ཉིད་ཀྱིས༔ སྐུ་གསུང་ 
ཐུགས་དང་ཡོན་ཏན་དང་༔ ཕྲིན་ལས་འགྲོ་དོན་གང་དུ་བྱེདཿ སྐུ་ཚེའི་ཚད་ནི་ཇི་ཙམ་གནས༔ 
ཞིང་ཁམས་རྣམ་དག་གང་དུ་སྐྱེ ཞེས་ཞུས་པསཿ
ཨོ་རྒྱན་གྱིས་གསུངས་པཿ ལྷ་ལྕམ་དད་ལྡན་བདག་ལ་ཉོན༔ སྐུ་ཡི་འགྲོ་དོན་སྐྱེས་པའི་ཡུལ་དང་ 
ནི༔ ལྷོ་བྲག་དང་ནི་མོན་ཕྱོགས་ཡོངས་ལ་བྱེད༔ གསུང་གི་འགྲོ་དོན་ལས་ལྡན་བུ་སློབ་དང་༔ ཕྱོགས་ 
མེད་དད་ལྡན་ཀུན་ལ་བྱེད༔ ཐུགས་ཀྱི་འགྲོ་དོན་དད་ལྡན་ཕོ་མོ་དང་༔ སྙིང་རྗེའི་ཡུལ་རྣམས་མ་ 
ལུས་ཀུན་ལ་བྱེདཿ ཡོན་ཏན་འགྲོ་དོན་སྣོད་ལྡན་བུ་ལ་གཏད༔ འགྲོ་བ་ཀུན་གྱི་ཐེ་ཚོམ་སེལ་བར་ 
བྱེད༔ ཕྲིན་ལས་འགྲོ་དོན་ཕྱོགས་མེད་ཀུན་ལ་བྱེད༔ གང་ལ་གང་འདུལ་འབྲེལ་བ་ཕྱོགས་མེད་ 
འདོགས༔ མོན་དང་དབུས་གཙང་ཀོང་ཁམས་སུ༔ གསང་སྔགས་བསྟན་པའི་སྒྲོན་མེ་སྦར སྐྱེས་བུ་ 
དེ་ཡི་སྐུ་ཚེའི་ཚད་ཉིད་ནི༔ དམ་སེལ་ལ་སོགས་སྐྱོན་འཇུག་དེ་ཉིད་ཀྱིས༔ བར་ཆད་བདུད་ཀྱི་ 
རྐྱེན་དབང་མ་སོང་ན༔ ཚེ་ཡང་མཐར་ཕྱིན་བདུན་ཅུ་དོན་དྲུག་ཐུབ༔ བཤགས་སྐོང་ལ་སོགས་ཚེ་ 
ཡི་སྒྲུབ་པ་དང་༔ པདྨ་ང་ཡི་ཡང་ཟབ་སྒྲུབ་པ་བྱས་གྱུར་ན༔ བརྒྱད་ཅུའི་བར་དུ་གནས་པར་འགྱུར་
158

༄༅། །ཟབ་གཏེར་ཆོས་ཀྱི་མཛོད་ཁང་
ཡང་སྲིདཿ༔ སྐྱེས་བུ་དེ་ཡི་སྐུ་ཚེ་མཐར་ཕྱིན་ནས༔ འཁོར་ཡང་དགེ་བཤེས་གདུགས་ཐོགས་བརྒྱ་ 
ཡིས་བསྐོར༔ གཞན་ཡང་ཕྲ་མོ་རིགས་འདུས་རྣམས་ཀྱིས་བསྐོར༔ ལས་ཀྱི་འབྲེལ་བ་ཁྲི་ཕྲག་གཅིག༔ 
སྨོན་ལམ་འབྲེལ་བ་སྟོང་རྩ་གཉིས༔ ཟབ་མོའི་གནད་འབྲེལ་བུ་བཅུ་གཅིག༔ དཀྱིལ་འཁོར་འཛིན་ 
པའི་བུ་བདུན་དང་༔ ཐུགས་ཀྱི་སྲས་མོ་གསུམ་དུ་འབྱུང་༔ ལས་ལྡན་སྦྱིན་བདག་སུམ་ཅུ་སྟེ 
གཞན་ཡང་དད་ལྡན་མང་ཞིག་ཡོང་༔ ཆོས་དང་དབང་འབྲེལ་ཐོབ་པའི་རིགས༔ དམ་ཚིག་ཉམས་ 
སྐྱོན་མ་བྱུང་ན༔ ཕྱི་མ་རིག་འཛིན་ས་ལ་སྐྱེ༔ ཟས་དང་ནོར་འབྲེལ་ཐོབ་པའི་མི༔ ཕྱི་མ་དབང་ 
ཕྱུག་འབྱོར་ལྡན་སྐྱེ༔ མཐོང་ཐོས་དྲན་རེག་བྱུང་བས་ཀྱང་༔ སྐྱེས་བུ་དེ་ཡི་གདུལ་བྱར་སྐྱེ༔ གང་ 
ཞིག་ལུས་འབྲེལ་ཐོབ་པའི་མི ལོག་པའི་ལམ་ལ་མ་གྱུར་ན༔ མོ་ལུས་བོར་ནས་རིག་འཛིན་ཐོབ༔ 
དེ་དང་འབྲེལ་པར་གྱུར་པས་ན༔ སེམས་ཅན་ས་ཀུ་ཙེ་ཡང་ལམ་སྣ་ཟིན༔ ཞེས་གསུངས་པ་དང་༔ 
ཡང་ལྷ་ལྕམ་གྱིས་ཞུས་པ༔ འགྲོ་དོན་སྐུ་ཚེ་དེ་ལྟར་ན༔ མ་འོངས་གཏེར་དང་འཕྲད་པའི་དུས༔ 
བརྒྱུད་འཛིན་གྱི་སྐྱེས་བུ༔ སྲས་པོ་དང་སྲས་མོ དད་ལྡན་གྱི་སྦྱིན་བདག༔ འབྲེལ་ལྡན་གྱི་འཁོ 
གདུལ་བྱའི་ཞིང་༔ ཆོས་དབང་གི་དར་རྒྱས༔ རང་ཐོག་གི་བདེ་སྡུག་མཐོ་དམན༔ ཕྲིན་ལས་ཀྱི་ 
སྙན་གྲགས༔ བར་ཆད་རྐྱེན་ལ་སོགས་ཇི་ལྟར་འོང་༔ ཞེས་ཞུས་པསཿ
སློབ་དཔོན་གྱིས་གསུངས་པ༔ ལྷ་ལྕམ་མ་འོངས་དེའི་དུས་སུ ད་ལྟ་ལྷ་ལྕམ་ཁྱོད་དང་འབྲེལ་ 
བའི་ཆོས་བྱེད་ཕོ་མོ༔ སློབ་དཔོན༔ ནང་གཡོག་འབངས་འཁོར༔ ཞལ་ཏ་མོ་དང་སྙིང་གྲོགས 
གཡོག་མོ་རྣམས་ནི་འབྲེལ་བར་གྱུར་པའི་མོ་རིགས་སོ༔ ཕོ་མོ་ལོག་ལྟ་ཅན་གཤེ་སྐུར་བྱེད་པ་རྣམསཿ 
ལ་ལ་ནི་བརྒྱུད་འཛིན་གྱི་བུ་རུ་སྐྱེ༔ ལ་ལ་ནི་སྲས་དང་སྲས་མོ ལ་ལ་ནི་གྲྭ་པ་དང་བུ་སློབ༔ ལ་ལ་ 
ནི་དད་པ་ཅན་གྱི་སྦྱིན་བདག༔ ལ་ལ་ནི་འཁོར་དང་གཡོགཿ༔ མོ་འབྲེལ་རྣམས་ནི༔ ལ་ལ་ནི་ཇོ་མོ་ 
དང་ཕྱག་རྒྱ༔ འབངས་འཁོར་རྣམས་ནི་གདུལ་བྱའི་ཞིང་དུ་གྱུར་པ་རྣམས་སོ ད་ལྟའི་ལོག་ལྟ་ 
ཅན་རྣམས་ནི ལ་ལ་ནི་བདུད་སྤྲུལ་གྱི་སློབ་མ༔ ལ་ལ་ནི་དམ་ལོག་མཁན༔ ལ་ལ་ནི་འགྲན་ཟླ་ 
མཁན༔ ལ་ལ་ནི་གཤེ་སྐུར་མཁན ལ་ལ་ནི་ལོག་ལྟ་ཅན་རྣམས་སོ༔ འབྲེལ་ལྡན་གྱི་འཁོར་ནི་དམ་ 
ཚིག་དང་དད་པ་ལྡན་པ་དང་༔ མི་ལྡན་པ་གང་ཡང་ཡོང་༔ དེའི་དུས་ཁྱོད་པདྨའི་མིང་ཅན་ཡིན་ 
པས༔ བུད་མེད་རིགས་དང་ལྡན་པ་རྣམས་འདུ་ཞིང་ཁྱོད་ཀྱི་གདུལ་བྱ་ཁོ་ནར་འགྱུར་ཏེ༔ མཐར་
159

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྔ་ཡབ་གླིང་དུ་པདྨའི་ཞིང་ཁམས་སུ༔ ང་དང་འདུ་འབྲལ་མེད་པར་ལྷན་ཅིག་ཏུ་སྡོད་པ་ཡོང་༔ 
དེ་རྣམས་ནི་རིགས་དང་རྟགས་མཐུན་རྣམས་སོ རིགས་ངན་དམ་ཚིག་མི་སྲུང་བ་རྣམས་ནི༔ བར་ 
ཆད་བྱེད་པའི་བདུད་འགའ་རེ་འབྱུང་བས༔ ཚེ་ལ་བར་ཆད་བྱེད་པ་ཡིན་ཏེ མ་ནོར་བརྟག་པར་ 
བྱེད་པ་གལ་ཆེའོ༔ དམ་ཉམས་ཟོག་པོ་གཡོ་སྒྱུ་ཅན་དང༔ ཚེ་འདིའི་མཐུན་འཇུག་མཁས་པ་ 
རྣམས་འབྱུང་སྟེ༔ ཆོས་ཟབ་ཙ་ན་བདུད་ཟབ་པས༔ རྟེན་འབྲེལ་སྒྲིག་པ་ནི་གལ་ཆེའོ༔ དེས་ན་ 
ལས་ལྡན་ཡིན་ངེས་པ་ཡང་༔ རྟེན་འབྲེལ་འཛོམས་མི་འཛོམ་འབྱུང་སྲིད་པས༔ ཞིབ་མོར་བརྟག་ 
པ་གལ་ཆེ ལས་ལྡན་དང་གདུལ་བྱའི་དབང་བྱེད་དུས་ཀྱང་དག་མ་དག་གང་ཡོང་འདྲེས་ 
ཡོང་སྟེ འོན་ཀྱང་གཞན་སྣང་ངང་གིས་འདུལ་བའོ༔ རང་ལ་ཡང་དར་རྒུད་མཐོ་དམན་རེ་འབྱུང་ 
སྟེ སྐྱེ་བ་ཀུན་ཏུ་དགེ་སྡིག་འགའ་རེ་བྱས་པས་ཡིན ཆོས་ཀྱི་དར་རྒྱས་གོང་དུ་བཤད་པ་བཞིན༔ 
མཐར་ཡང་དར་རྒྱས་སུ་འགྲོ་བར་འགྱུར༔ སྙན་གྲགས་ལ་ཡང་གཏམ་ནི་དཀར་ནག་འབྱུང་༔ མ་ 
ངེས་པ་ཡི་ཁ་ཡོག་སྨྲ་བ་དང་༔ གཤེ་སྐུར་ངན་པ་གང་མིན་བཤད་པ་ཡོང་༔ བདུད་ནི་ཆགས་སྡང་ 
བྱེད་པ་མང་དུ་ཡོང་༔ གང་ལའང་བསམ་ཞིང་སྙིང་རྗེ་བསྒོམ༔ རང་གི་སྤྱོད་པ་ཞིབ་མོ་རྩིས་སུ་ 
གྱིས༔ འོན་ཀྱང་སྨོན་ལམ་ཟབ་མོའི་མཐུ་ནུས་ཀྱིས༔ ངན་འབྲེལ་རྣམས་ཀྱང་ཁྱོད་ཀྱི་གདུལ་བྱར་ 
འགྱུར༔ བར་ཆད་བདུད་ནི་གང་ཡོང་མི་ཤེས་པས༔ དམ་སེལ་ལ་སོགས་རྣམས་ལ་འཛེམ་པར་ 
གྱིས༔ ཆགས་སྡང་ངན་ལྟོ་ཡོང་བས་ཞིབ་ཏུ་གྱིས༔ ཕྱག་རྒྱ་རིགས་ངན་མ་བརྟེན་ཐབས་ཀྱིས་སྤོངསཿ 
ཚོགས་སྐོང་བཤགས་སྐོང་བསྐང་གསོ་ཉིད་ལ་འབུངས༔ ཚེ་ཡི་སྒྲུབ་པ་ཉིད་ལ་བརྩོན་པར་བྱ༔ དུས་ 
ངན་སྙིགས་མའི་སེམས་ཅན་རྣམས༔ སངས་རྒྱས་བྱོན་ཀྱང་སྐྱོན་འཚོལ་ཞིང་༔ རང་དོན་ཚགས་སུ་ 
ཚུད་པར་བྱས་ནས་ནི གཞན་དོན་སེམས་ཅན་རྣམས་ལ་སྙིང་རྗེས་ཟུངསཿ རྒྱལ་བ་རྣམས་ཀྱི་ 
མཛད་སྤྱོད་དེ་ལྟར་རོ༔ ཞེས་གསུངས་པ་དང་༔
ཡང་ལྷ་ལྕམ་གྱིས་ཞུས་པ༔ གདུལ་བྱའི་ཞིང་གྱུར་དེ་ལྟར་ན༔ གདུལ་བྱའི་འགྲོ་དོན་རྫོགས་པའི་ 
མཐར༔ བདག་ཀྱང་རྔ་ཡབ་གླིང་དུ་འགྲོ་སྲིད་དམ༔ ལས་ལྡན་གྱི་བུ་རྣམས་ཀྱང་༔ བདག་གར་སྐྱེ་ 
བ་དང་མཉམ་དུ་འགྲོའམ༔ ང་དང་འབྲེལ་བར་གྱུར་པ་རྣམས་ཀྱང་༔ བདག་གི་རྗེས་སུ་ཨེ་སྐྱེསཿ 
བདག་རྔ་ཡབ་ཏུ་འགྲོ་ན༔ རིག་འཛིན་བཞིའི་འབྲས་བུ་གང་ཐོབ༔ ཅེས་ལྷ་ལྕམ་གྱིས་གདོང་མཆི་
160

།ཟབ་གཏེར་ཆོས་ཀྱི་མཛོད་་ཁཁང་
མས་དག་ཅིང་ཞུས་པས༔ སློབ་དཔོན་གྱིས་གསུངས་པ༔ ལྷ་ལྕམ་དགེ་སེམས་མཆོག་གྱུར་མ༔ ཡིད་ 
ལ་བཅགས་པའི་ལྷ་མོ་ཁྱོད དེང་ནས་བཟུང་སྟེ་ལས་འབྲེལ་བཟང་པོ་ཡིས༔ འདི་ནས་བཟུང་སྟེ་ 
ང་དང་ཡང་ཡང་འཕྲད༔ དེ་དུས་དེ་བས་སྔར་ལས་འབྲེལ་ཆེར་འགྱུར༔ གུས་པས་མཆི་མ་འཁྲུགས་ 
པའི་གདུང་བ་ཅན༔ སྙིང་ནས་དད་པས་གསོལ་བ་རྒྱུན་དུ་ཐོབ༔ བདག་གི་ཐུགས་རྗེའི་བརྩེ་བ་ 
ཆེན་པོ་ཡིས༔ བུ་མཆོག་བདག་གིས་བྱིན་གྱིས་ཅིས་མི་རློབ༔ ཉམས་དང་རྨི་ལམ་དངོས་སུ་མཇལ་ 
བ་ཡོང་༔ ཁྱོད་རང་དབང་བའི་གཏེར་རྣམས་གདན་དྲངས་ནས༔ དྲུག་ཅུ་རྩ་བརྒྱད་ཚེ་ཡི་གེགས་ 
སེལ་ཅིང་༔ བརྒྱད་ཅུའམ་ནི་དོན་དྲུག་ཏུ༔ བར་ཆད་མེད་ཅིང་འགྲོ་དོན་མཐར་ཕྱིན་ནས༔ རྔ་ 
ཡབ་གླིང་བྱོན་ཨོ་རྒྱན་ང་དྲུང་དུ༔ ལྷུན་གྲུབ་རིག་འཛིན་སྐུ་ནི་ཐོབ་པར་འགྱུར༔ དེ་དུས་ཁྱོད་དང་ 
འབྲེལ་བའི་ལས་ལྡན་རྣམས ས་ལམ་བགྲོད་པའི་རིམ་པ་མ་ངེས་ཤིང་༔ ངེས་པར་ཁྱོད་དང་ 
མཉམ་དུ་སྡོད་པ་ཡོང་༔ ད་ལྟ་ཁྱོད་ཀྱི་སྨོན་ལམ་སྟོབས་ཆེ་བས༔ དེ་དུས་ཞིང་ཁམས་དེ་རུ་འཛོམ་ 
པ་ཡིན ཁྱོད་ཀྱང་དག་པའི་སྣང་བ་དེར་བཟུང་ནས སྐུ་གསུང་ཐུགས་ཀྱི་མཛད་པ་ཡིས འཇིག་ 
རྟེན་བྱེ་བ་ཕྲག་བརྒྱ་རུ༔ ཁམས་གསུམ་འཁོར་བ་མ་སྟོངས་དེ་ཡི་བར༔ སྤྲུལ་པས་འགྲོ་དོན་དཔག་ 
མེད་བྱེདདཿ ཅེས་གསུངས་པ་དང༔ ཡང་ལྷ་ལྕམ་གྱིས་ཞུས་པ༔ ཨོ་རྒྱན་རིན་པོ་ཆེ༔ དེ་ལྟར་མ་ 
གྱུར་པདྨའི་མིང་ཅན་གྱིས༔ གཏེར་ཆོས་རྣམས་ལ་སྤྱོད་པའི་དུས༔ ཆོས་སྐལ་དེ་རྣམས་མ་གཏོགས་ 
པའི༔ གཞན་གྱི་ཆོས་འབྲེལ་གང་ལྟར་ཡོང་༔ ཤེས་བྱ་ཡོན་ཏན་ཚུལ་སྤྱོད་པའི༔ རྟགས་དང་ ངེས་
ཚིག་ཇི་ལྟར་འོང༔ ཞེས་ཞུས་པས༔
སློབ་དཔོན་གྱིས་གསུངས་པ༔ ལྷ་ལྕམ་ཉོན་དང་སྙིང་གི་སྲས ཁྱོད་ཀྱི་སྐྱེ་མཐའ་དེ་ཉིད་ནི༴ ང་ 
ཡི་ཟབ་གཏེར་སྤྱོད་པའི་དུསསཿ རང་གི་ཆོས་སྐལ་དེ་རྣམས་མ་གཏོགས་པ༔ གཞན་ཡང་བཀའ་ 
གཏེར་གསར་རྙིང་འགའ་ལ་ཡང་༔ ཕྱོགས་མེད་སྤྱོད་ཅིང་ལེན་པ་ཡོང ཁྱད་པར་སྐྱེ་བ་གཉིས་ 
དག་ཏུ༔ རྫོགས་ཆེན་བླ་མེད་ཆོས་སྐོར་ནི༔ ཀློང་གསལ་སྙིང་ཐིག་སྐོར་གསུམ་དང་༔ ཀུན་བཟང་ 
དགོངས་པ་ཀུན་འདུས་དང་༔ ནོར་བུ་རྒྱ་མཚོ་བླ་མེད་དོན་རྫོགས་དང་༔ ང་ཡི་བོད་ཡུལ་སྦས་ 
པའི་གཏེར་ཆོས་རྣམས་ དེ་ལས་ཟབ་པ་མེད་དེ་སྙིང་ཁྲག་འདྲ༔ བསྐྱེད་རྫོགས་གཉིས་ནི་གང་ལ་ 
ཡང་༔ འབད་ཅིང་ཉམས་སུ་བླང་བ་ཡོང་༔ ཤེས་བྱ་ཡོན་ཏན་གང་ཕྱོགས་ནས༔ སྔོན་སྦྱངས་ལས་
161

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས༔
འཕྲོ་ཡོད་པས་མ་བསླབས་ཤེས༔ ཤེས་རབ་ཀྱི་བློ་ཁ་བྱེ་བས་ན༔ མདོ་སྔགས་གཉིས་ཀའི་དོན་ལ་ 
མཁས སྦྱངས་པ་སྔོན་དུ་སོང་བས་རྟོགས་པ་ནང་ནས་འཆར༔ ཤར་གྲོལ་མཚང་རིག་སྤྱོད་པ་ 
ཚུལ་མི་འཆོས༔ ཐབས་ཤེས་གཉིས་ལ་རྩལ་སྦྱངས་བྱས་པ་ཡིས༔ རྩོད་བྱེད་ལན་མེད་རིག་པ་དྲུང་ 
ཐོན་ནསཿ མཐུན་བྱས་གཉིས་ཀྱི་སྤྱོད་པ་མི་མཁས་པ༔ གཏད་མེད་ཉམས་ཀྱི་བརྗོད་ཚིག་ངར་ 
དང་ལྡན༔ ཐབས་ལྡན་དཔའ་བོ་ཡིན་པས་བུད་མེད་འདུ༔ ཚངས་པའི་དབྱངས་ལྡན་གདུལ་བྱའི་ 
ཡིད་ཀྱང་འཕྲོགཿ གཟུགས་བཟང་ལང་ཚོ་ལྡན་ཞིང་ཚིག་ཆོལ་སྨྱ༔ གདུག་རྩུབ་ཆེ་ཡང་དགོངས་ 
པ་གཞན་མི་ལོནཿ༔ ངེས་མེད་ཚུལ་འཆོས་བྱེད་ཅིང་གསང་སྤྱོད་བྱེད༔ རྟགས་དང་ནུས་པ་ལྡན་ 
པའི་འབད་ཚུལ་གྱིས༔ བྱ་བ་གང་ཡང་སྤྱོད་ཅིང་འཆོས་ཚུལ་མེད༔ དེ་དུས་ཡོན་ཏན་རྣམས་དང་ 
ལྡན་གྱུར་ན༔ བར་ཆད་བདུད་ནི་ཅིར་ཡང་རྫུར་ཡོང་བས༔ བརྟག་དཔྱད་སྔོན་ཐོངས་ཤེས་པ་ 
ཞིབ་ཏུ་གྱིས༔ ཞེས་གསུངས་པ་དང
ཡང་ལྷ་ལྕམ་གྱིས་ཞུས་པ༔ བསླབ་བྱའི་རིམ་པ་དེ་ལྟར་ན༔ ཆོས་ཚུལ་བྱེད་པ་ཇི་ལྟར་བྱེད༔ ཅེས་ 
ཞུས་པ་དང་༔ སློབ་དཔོན་གྱིས་གསུངས་པ ལྷ་ལྕམ་ཆོས་ཚུལ་བཞིན་བྱེད་ན་འདི་ལྟར་རོ༔ འཆི་ 
བ་མི་རྟག་སྙིང་ཟུག་དྲག་པོ་ཡིསཿ འཁོར་བའི་རྒྱ་མཚོ་སྡུག་བསྔལ་དྲན་བྱེད་ཅིང་༔ ལོང་མེད་རྒྱུད་ 
ལ་སྐྱེས་པའི་བརྟུལ་ཞུགས་ཀྱིས མཚན་དང་ལྡན་པའི་བླ་མ་གུས་བསྟེན་ནས༔ སངས་རྒྱས་དངོས་ 
སུ་མཐོང་བའི་མོས་གུས་ཀྱིས༔ དེ་ཡི་གསུང་ལས་མི་འདའ་བཀའ་ཉན་ཞིང་༔ ལུས་དང་སྲོག་ལ་མི་ 
ཕངས་འདུན་པ་ཡིས༔ ཅི་ཡོད་ཐམས་ཅད་ཆགས་མེད་ངང་ནས་ནི བླ་མ་མཉེས་ན་རང་གི་སྙིང་ 
ཡང་འབུལ༔ གདམས་པ་མ་ཐོབ་དེ་ཡི་གནས་ཉིད་དུ༔ མཉེས་པར་བྱ་ཞིང་ལོ་ཟླ་མང་དུ་བསྟེན༔ 
གདམས་པ་ཟབ་མོ་མང་དུ་ཉན་བྱས་ནས ཉམས་ལེན་རུས་ཐུག་སེམས་ཀྱི་ཕུ་ཐག་ཆོད༔ བཀའ་ 
བཞིན་སྒྲུབ་ཅིང་ཤེས་པར་བསླབ་ནུས་བྱ༔ དམ་ཚིག་མིག་འབྲས་ལྟ་བུར་བསྲུང་༔ བླ་མའི་བཀའ་ 
ནི་ཕྲ་མོ་མི་གཅོག་ཅིང་༔ ཅི་གསུངས་བཀའ་ལ་ཉན་ཅིང་ཉམས་ལེན་འབུངས༔ དེ་རྣམས་དང་ 
པོར་གཅེས་པའོ༔ རྗེས་ཀྱི་སྒྲུབ་པ་བྱེད་དུས་སྙིང་རུས་བསྐྱེདཿ ཆོས་བརྒྱད་དྲི་མས་མ་གོས་མ་ 
བསླད་བྱ༔ གདམས་པ་ཟབ་མོའི་གནད་ཀྱིས་འཛིན་གྱུར་ཅིང༔ ཉམས་མྱོང་རྟོགས་པས་ངེས་འབྱུང་ 
སྐྱོ་ཤས་སྐྱེ༔ འཁོར་བར་ཞེན་ལོག་གཏིང་ནས་མི་འབྲལ་བྱ༔ རང་དོན་ཚགས་སུ་ཚུད་ནས་གཞན་
162

༄༅། །ཟབ་གཏེར་ཆོས་ཀྱི་མཛོད་ཁང་།
དོན་ཤརཿ རྟོགས་པ་མཐོ་ཞིང་སྤྱོད་པ་ཞིབ་པ་དང་༔ ཞེན་ལོག་ཆེ་ཞིང་ཡིན་ལུགས་ནང་ནས་སྐྱེ༔ 
ཕྱོགས་རིས་མེད་པའི་དག་སྣང་ཀུན་ལ་འབྱོངས༔ ལྟ་སྒོམ་འབྲས་བུ་གཞུང་བཞིན་སྤྱད་བྱས་ནསཿ 
སྟོང་ཉིད་སྙིང་རྗེའི་ལྟ་བ་མཐར་ཕྱིན་ཏེ རང་གཞན་གཉིས་ཀྱི་དོན་ཆེན་འགྲུབ་པར་འགྱུར༔ ཆོས་ 
ལ་གཅེས་ཤིང་ཁག་ཆེ་དེ་ལགས་ཏེ༔ དེ་ལྟར་མི་ལྡན་དུས་སྙིགས་ཆོས་པ་རྣམསཿ ལྟ་སྤྱོད་གཉིས་ 
པོ་གཞུང་བཞིན་མི་སྤྱོད་ཅིང་༔ ཉན་ལོང་མེད་པར་སྒོམ་འདོད་རིངས་པར་འོང་༔ སྒོམ་ལོང་མེད་ 
པར་འཆད་པའི་ཕྱོགས་སུ་རིངས༔ རང་ཉིད་མ་སྨིན་གཞན་ལ་དབང་བསྐུར་རིངས༔ རང་ཉིད་མ་ 
གྲོལ་གཞན་ལ་ཉམས་ཁྲིད་སྟོན༔ མ་བསྒོམས་པ་ཡིས་སྒོམ་རྫུ་བྱེད་པ་དང་༔ མ་རྟོགས་པ་ཡིས་ 
རྟོགས་རྫུ་བྱེད་པ་དང་༔ མ་གྲོལ་བ་ཡིས་གྲོལ་རྫུ་བྱེད་པ་དང་༔ ཉམས་མྱོང་མེད་པར་སྟོང་འུར་ 
འོང་བ་དང་༔ ཕྱི་ཡི་ཚུལ་ནི་མཁས་བཙུན་ང་ཉིད་གྲགས ཁ་ཏོན་བྱས་ནས་ཁ་མཁས་གཟུ་ལུམ་ 
བྱེད༔ རང་ལ་ཡོན་ཏན་མེད་ཀྱང་གཞན་སྐྱོན་འདོགསཿ མིང་ནི་ཆོས་རྗེ་དང་ནི་རིན་པོ་ཆེ༔ རྟོགས་ 
ལྡན་དང་ནི་གྲུབ་ཐོབ་དང་༔ སློབ་དཔོན་དང་ནི་མཁན་པོ་དང་༔ སྒོམ་ཆེན་དང་ནི་ཞིག་པོ་དང་༔ 
དགེ་སློང་དགེ་བཤེས་དགེ་འདུན་གྱི༔ མིང་བཏགས་གཙང་མ་ཐམས་ཅད་རྣམས༔ དར་དང་གོས་ 
དམར་བསྟུམས་པའི་ཆོས་པ་དེ༔ མང་པོ་གཅིག་ནི་བོད་འདིར་འབྱུང་བར་འདུག༔ ལར་དུས་ངན་ 
སྙིགས་མའི་དུས་འདི་༔ བདུད་ཀྱི་བྱིན་རླབས་འཇུག་པའི་རྟགས༔ གང་ཟག་བཟང་ལས་ཟོག་པོ་ 
དགའ གདམས་པ་སྙིང་ནས་བཤད་པ་བས༔ ཞིམ་ཟས་ཁམ་རེ་བྱིན་པ་དགའ༔ རང་གིས་ཉམས་ 
མྱོང་མི་རྟོགས་པར༔ ཕྱི་ཡི་མཐུན་རྐྱེན་འཛོམས་ལ་ལྟ༔ དམུ་རྒོད་ཆོམ་རྐུན་སྣ་མང་བས༔ རི་བོའི་ 
སྒོམ་ཆེན་མི་ཐུབ་ཅིང༔ ལར་སྒོམ་ཆེན་རྣམས་ལ་རྟོགས་པ་མེད༔ དགེ་སློང་རྣམས་ལ་འདུལ་ཁྲིམས་ 
མེད༔ རྟོགས་ལྡན་རྣམས་ལ་དམ་ཚིག་མེད༔ སྔགས་པ་རྣམས་ལ་ནུས་མཐུ་མེད༔ ཕོ་རྒོད་བླ་མ་ 
རྣམས་ཀྱི་གདུལ་བྱ་ནི༔ རང་གི་སྙན་གྲགས་འཚོང་ཕྱིར་སྡུད༔ བུད་མེད་སྡོམ་མེད་ཕག་ཏུ་བཙུན་ 
པ་ཉལཿ སྐྱེས་པ་གཉའ་རལ་ཕག་ཏུ་ཨ་ནེ་ཉལ༔ དགོན་པའི་རྩིག་གསེབ་བཙུན་མའི་བྱི་ཕྲུག་གི༔ 
བམ་རོ་ཕོ་མོས་གང་བ་ཡོང་༔ གསང་སྔགས་ཡིན་ཟེར་ཐབས་ལམ་ཡོན་ཏན་མེད༔ འདུལ་ཁྲིམས་ 
ཡིན་ཟེར་སྡོམ་པ་བསྲུང་སྡོམ་མེདཿད མན་ངག་ཟབ་མོ་ནོར་ཕྱིར་འཚོང་བ་དང་༔ བརྩོན་འགྲུས་ 
མཐུ་གཏད་ངན་སྦྱོར་ཕྱོགས་སུ་བྱེད༔ ཆོས་སྐད་སྐྱེ་བོ་མི་ནག་རྣམས་ཀྱིས་གཏོང་༔ ལྟ་བའི་སྟོང་
163

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྐད་སྐྱེ་དམན་ཐམས་ཅད་མཐོ༔ སློབ་དཔོན་གསང་ནས་རང་གི་ཆེ་བ་འདོན༔ ཆོས་འདོད་མང་ 
ཡང་བླ་མ་འདོད་པ་ཉུང་༔ སྔོན་སྦྱངས་ལས་སད་སྐལ་ལྡན་སྐྱེས་བུ་དེ༔ སྨོན་ལམ་མཐའ་དེ་མ་ 
ལོག་འགའ་རེ་ཙམ༔ ཆོས་བྱེད་མཐར་ཤོར་ཤིན་ཏུ་ཉུང་བར་མཆི ཞེས་གསུངས་པ་དང་༔ ཡང་ 
ལྷ་ལྕམ་གྱིས་ཞུས་པ༔ ཆོས་བྱེད་ཀྱི་བསླབ་བྱ་དེ་ལྟར་ན༔ ཆོས་སྤྱོད་ཉམས་ལེན་གྱི་རིམ་པ་ཇི་ལྟར་ 
ལགས༔ ཞེས་ཞུས་པསཿ
ཨོ་རྒྱན་གྱིས་གསུངས་པ༔ ལྷ་ལྕམ་བུ་མོ་སྙིང་སྲས་མཿ བླ་མེད་གསང་སྔགས་དོན་ལྡན་གྱི ཉམས་ 
ལེན་རིམ་པ་འདི་ལྟར་རོ དང་པོ་སྣང་བ་ཐམས་ཅད་ལྟར་བསྒོམ་པ༔ གཟུགས་སྣང་ཐམས་ཅད་ 
ལྷ་ཡི་རང་བཞིན་བསྒོམ༔ ཡེ་ཤེས་དང་ནི་དམ་ཚིག་གཉིས༔ དབྱེར་མེད་གཅིག་ཏུ་ཤེས་པར་བྱ༔ 
གཉིས་པ་སྒྲ་རུ་གྲག་པ་ནི༔ ཕྱི་ཡི་འབྱུང་བའི་སྒྲ་གྲག་ཐམས་ཅད་དང༔ ནང་སེམས་ཅན་སྐད་དུ་ 
གྱུར་པ་རྣམས༔ བཟླས་པ་སྔགས་ཀྱི་སྒྲ་རུ་བསྐོམ༔ གསུམ་པ་བློ་ཡི་དྲན་རྟོག་འགྱུ་བྱེད་ཀྱི༔ སྤྲོས་པ་ 
ཐམས་ཅད་འཛིན་མེད་སྟོང་པའི་ངང་༔ བདེན་པ་བྱར་མེད་ངང་དུ་འབོལ་ལེ་བསྒོམ༔ བཞི་པ་ 
བསྐོར་བའི་རིམ་པ་ནི༔ རང་ཉིད་གང་དུ་འགྲོ་བའི་དུས་དག་ཏུ༔ གཡས་ཕྱོགས་མདུན་གྱི་ནམ་ 
མཁའ་སྟོང་པ་ལ༔ པདྨ་སྟོང་ལྡན་ཉི་ཟླའི་གདན་སྟེང་དུ༔ རང་གི་རྩ་བའི་བླ་མ་དེ་ཉིད་ནི རྒྱལ་ 
བ་རྒྱ་མཚོའི་ཚོགས་ཀྱིས་བསྐོར་བ་ལ༔ དེའི་མཐར་ཕྱོགས་བཅུའི་སངས་རྒྱས་དཔག་མེད་དང༔ ཡི་ 
དམ་ལྷ་དང་དཔའ་བོ་མཁའ་འགྲོའི་ཚོགས༔ དཔག་ཏུ་མེད་པ་རྣམས་ཀྱིས་བསྐོར་བར་བསམ༔ དེ་ལ་ 
བདག་གིས་གཙོ་བྱས་སེམས་ཅན་རྣམས༔ སྐོར་བ་བྱེད་ཅིང་སྒྲིབ་པ་དག་པར་བསྒོམ༔ དེ་ལྟར་ 
བསྒོམས་པས་ཡོན་ཏན་དཔག་མེད་འཆར༔ ལྔ་པ་འདུག་པའི་རིམ་པ་ནི བདག་ཉིད་གར་སྡོད་ 
ཡུལ་རྣམས་མ་ལུས་པ༔ ཡི་དམ་ལྷ་ཡི་གཞལ་ཡས་ཁང་དུ་བསྒོམ༔ དེའི་ནང་རང་ཉིད་ཡི་དམ་ལྷར་ 
གསལ་ནས༔ སེམས་ཉིད་མ་བཅོས་ཆེན་པོའི་ངང་ལ་ནི༔ འཁོར་བ་མ་སྟོངས་བར་དུ་བཞུགས་པར་ 
བས༔ དེ་ནི་ཟབ་མོའི་འདུག་ཚུལ་ཁྱད་པར་རོ༔ དྲུག་པ་ཉལ་བའི་རིམ་པ་ནི༔ བདག་ཉིད་ཡི་དམ་ 
ལྷར་གསལ་ངང་ནས་ནི༔ བདེ་བའི་མལ་དུ་རང་ཉིད་ཉལ་ནས་ནི༔ འོད་གསལ་རྨི་ལམ་འཛིན་པའི་ 
འདུན་པ་ཡིས༔ བླ་མ་སྙིང་དཀྱིལ་བསྒོམས་ནས་གཞོག་གཡས་འོག༔ སེམས་ཉིད་མ་བཅོས་རྟོག་ 
བྲལ་ངང་གནས་ནི༔ ཆོས་ཉིད་ངང་དུ་ཉལ་ན་འོད་གསལ་འཆར༔ ཟབ་མོ་གཉིད་ཀྱི་ཡོན་ཏན་
164

༄༅། །ཟབ་གཏེར་ཆོས་ཀྱི་མཛོད་ཁང་།
ཡིན༔ བདུན་པ་ལངས་པའི་རིམ་པ་ནི བདག་ཉིད་མལ་ནས་ནངས་པར་ལངས་ཁ་རུ བསྐྱེད་ 
རིམ་ཉིད་ཀྱི་ཚིག་གིས་གསལ་བཏབ་པས༔ རང་ཉིད་དམིགས་མེད་སྟོང་པའི་ངང་ལས་ནི༔ ཐུགས་ 
རྗེ་སྒྱུ་མའི་སྐུ་རུ་བཞེངས་ནས་ཀྱང་༔ གདུལ་བྱ་སེམས་ཅན་དོན་ལ་འཇུག་སྙམ་པ༔ བསྒོམས་ནས་ 
སྟོང་ཉིད་སྙིང་རྗེ་རབ་བརྡལ་བྱ༔ དེ་ཡིས་ཐ་མལ་རྟོག་པ་སྤངས་བྱས་ནས༔ ཡི་དམ་ལྷ་རུ་ལངས་ 
པའི་རང་བཞིན་ནོ༔ བརྒྱད་པ་བཟའ་བཏུང་ཚོགས་འཁོར་དུ་འགྲོ་བའི་རིམ་པ་ནི༔ རང་ཡི་དམ་གྱི་ 
ལྟར་གསལ་བཏབ་ལ༔རང་གི་མདུན་དུ་སྣོད་ནི་ཐོད་པ་མཚན་ལྡན་ཡངས་ཤིང་རྒྱ་ཆེ་བ་གཅིག་ཏུ་
བསམས་ཏེ༔ ཤ་ལྔ་བདུད་རྩི་ལྔའི་ངོ་བོར་དམིགས་ལ༔ ལག་པ་རྡོ་རྗེའི་སྐྱ་བར་བསམས་ནས༔ ཨོཾ་ 
ཨཱཿཧཱུྃ་གསུམ་བརྗོད་ཅིང་དཀྲུག་པར་བྱ རང་གི་མགྲིན་པར་རྩ་བརྒྱུད་ཀྱི་བླ་མ༔ སྙིང་གར་ཡི་དམ་ 
གྱི་ལྷ་ཚོགས་རྣམས་དང་༔ ལྟེ་བར་མཁའ་འགྲོ་དཔའ་བོ་དང་ཆོས་སྐྱོང་༔ གཞན་ཡང་ཏིལ་གྱི་གང་ 
བུ་ཁ་ཕྱེ་བ་ལྟར༔ རང་གི་དམིགས་པའི་ཡུལ་དུ་བསྐྱེད་ལ༔ ཚོགས་ཀྱི་འཁོར་ལོར་དབུལ་བར་བསམ་ 
ཞིང་༔ རང་གི་བཟའ་བཏུང་རྣམས་རོལ་པར་བྱའོ༔ དེ་ནས་ལྷག་མའི་ཟན་བྲུལ་མདུན་དུ་གཏོར་ལཿ༔ 
ཨོཾ་ཨཱཿཧཱུྃ་བརྗོད་དོ རིགས་དྲུག་གི་ལན་ཆགས་རྣམས་ལ་དམིགས་ཏེ་སྦྱིན༔ དེ་ནས་རྒྱལ་བ་རྣམས་ 
མཉེས་པར་བསམ་ཞིང་༔ བསྔོ་བ་སྨོན་ལམ་གྱིས་རྒྱས་བཏབ་བོ༔ དེ་ལྟར་བྱས་པས་ཐ་མལ་གྱི་ཟས་ 
སུ་མི་འགྲོ༔ ཚོགས་གཉིས་ཀྱི་བསོད་ནམས་དཔག་ཏུ་མེད་པ༔ ལོངས་སྤྱོད་ནོར་སྒྲུབ་ཀྱི་མཆོག་ཏུ་ 
འགྱུར་རོ མཆོག་ཏུ་ཟབ་པ་བཟའ་བཏུང་གི་རིམ་པའོ༔
དགུ་པ་ཉམས་གྲིབ་དག་པ་ཁྲུས་ཀྱི་རིམ་པ་ནི༔ རང་རྡོ་རྗེ་སེམས་དཔར་བསྐྱེད་པའི་ཐུགས་ཀརཿ 
ཟླ་བའི་དཀྱིལ་འཁོར་གྱི་སྟེང་དུཿ ཧཱུཾ་ལ་ཡིག་བརྒྱས་བསྐོར་བར་བསམ་ལ བདག་གིས་ཡིག་བརྒྱ་ 
བཟླས་པ་ཡིས༔ དྲི་མེད་དག་པའི་ཆུ་རྒྱུན་བབ་པར་བསམ༔ སྔགས་བཟླས་ཤིང་དྲི་ཆུ་བཏང་བྱས་ 
ལ སྔོན་ལ་ཁྱོར་གང་ཕུད་དུ་བཏང་༔ དེ་ནས་ཁྱོར་གང་བཏུང་བར་བྱས་ནས༔ དེའི་ལྷག་མས་ 
ཁྲུས་བྱ་ཞིང་དག་པར་བྱ༔ ཉམས་ཆག་རྟོག་སྒྲིབ་ཐམས་ཅད་དག་པར་བསྒོམཿ༔ དེ་ལྟར་བྱས་པས་ 
ཉམས་སྒྲིབ་ཐམས་ཅད་དག༔ དབང་པོ་གསལ་ཞིང་ཁམས་ཀྱང་དངས་པར་འགྱུར༔ དེ་ནི་ཟབ་མོ་ 
ཁྲུས་ཀྱི་རིམ་པའོ༔ བཅུ་པ་ལམ་གྱི་རིམ་པ་ནི༔ བརྩོན་འགྲུས་དྲག་པོས་གཞུང་བཞིན་བགྱིས་པས་ 
ན༔ གནས་སྐབས་དང་ནི་མཐར་ཐུག་ཡོན་ཏན་ནི དཔག་ཏུ་མེད་པ་རྡོ་རྗེ་ཐེག་པ་ཡི ལམ་ཟབ་
165

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐབས་དང་རྟེན་འབྲེལ་ཁྱད་དུ་འཕགས༔ བཅུ་གཅིག་གནས་ལུགས་བསྒོམ་པའི་རིམ་པ་ནི རྣམ་ 
གཡེང་འཁྲུལ་པ་མེད་པའི་གནས་རྣམས་སུ༔ གནས་ལུགས་ཉམས་ལེན་ངང་ལ་གནས་དུས་འདིརཿ 
ལུས་ནི་གང་བདེའི་ལུས་གནད་བཅོས་བྱས་ནས༔ སྣང་སྲིད་ཚོགས་དྲུག་ཡུལ་སྣང་འཛིན་རྟོག་དང༔ 
རང་བཞིན་སེམས་ལས་བྱུང་བའི་སྤྲོས་པ་རྣམས༔ ཡིན་ལུགས་ངང་ནས་འཛིན་མེད་རང་གྲོལ་གཏོང༔ 
དེ་ནི་གནས་ལུགས་བསྒོམ་པའི་རིམ་པའོ༔ བཅུ་གཉིས་ཁྲེགས་ཆོད་ཐོལ་རྒལ་ནི༔ མངོན་སུམ་ 
ཉམས་ལེན་བྱེད་པའི་དུས་འདི་རུ མི་འགུལ་གསུམ་ལ་གཞི་བྱས་མི་གཡོ་བར༔ གང་ཤར་སྣང་བ་ 
འཛིན་རྟོག་ཁྲེགས་ཆོད་ཅིང་༔ མི་སྒོམ་མི་ཡེངས་དབྱིངས་ལ་རང་བཞག་ནས༔ སྒྲོན་མ་བཞི་ཡི་ 
གསལ་སྒོ་ཕྱེ་ནས་ཀྱང་༔ སྣང་བཞིའི་ཉམས་ལེན་མཐར་ཕྱིན་ཟད་སར་འཁྱོལ༔ དེ་ནི་ཁྲེགས་ཆོད་ 
ཐོད་རྒལ་རིམ་པའོ༔ བཅུ་གསུམ་ཆོས་དབྱིངས་ངང་གནས་ནི༔ དབྱིངས་རིག་གཉིས་པོ་གཅིག་ 
འདྲེས་ནས༔ ཡེ་ཤེས་བུམ་པ་སྐུ་ཡི་དབང་༔ སྐུ་གསུམ་འབྲས་བུ་དབྱེར་མེད་པ༔ སྐྱེ་མེད་ཆོས་ 
སྐུའི་ངང་ལ་གནས༔ ཆོས་སྐུ་རང་གནས་རིམ་པའོ༔ དེ་ལྟར་ལས་རིམ་བཅུ་གསུམ་པོ༔ ཆོས་དང་ 
སྒྲུབ་པ་གང་དང་གང་བྱེད་ཀྱང་༔ ཐམས་ཅད་ཀུན་གྱི་ཐུན་མོང་ཁྱད་པར་ཅནཿ༔ སྒོས་སུ་ཨོ་རྒྱན་ང་ 
ཡི་རྗེས་འཇུག་རྣམས༔ ཟབ་མོའི་གཏེར་ཆོས་ཉམས་ལེན་དུས་སུ་གཅེས༔ ཞེས་གསུངས་པ་དང་༔ 
ཡང་ལྷ་ལྕམ་གྱིས་ཞུས་པ༔ ཉམས་ལེན་རིམ་པ་དེ་ལྟར་ན༔ བར་ཆད་བསྲུང་ཕྱིར་སྲུང་འཁོར་ཇི་ 
ལྟར་བསྒོམཿ ཞེས་ཞུས་པ་དང
ཨོ་རྒྱན་གྱིས་གསུངས་པ༔ ལྷ་ལྕམ་རིགས་ལྡན་སེམས་ཀྱི་བུ༔ གསང་སྔགས་ཟབ་མོའི་དོན་སྤྱོད་ 
དུས༔ ཕྱི་ནང་བར་ཆད་བསྲུང་བའི་ཕྱིར སྲུང་བའི་འཁོར་ལོ་བསྒོམ་པ་རབ་ཏུ་གཅེས༔ དེ་ལ་ཞི་ 
དྲག་གཉིས་ཡིན་ཏེ༔ དང་པོ་ཞི་བའི་སྲུང་འཁོར་ནི༔ རང་ཉིད་ཐུགས་རྗེ་ཆེན་པོ་སྤྱན་རས་གཟིགས༔ 
སྐུ་མདོག་དཀར་པོ་ཞལ་གཅིག་ཕྱག་བཞི་པ༔ རང་གནས་ལུང་གང་རི་བོ་ཙམ་ཞིག་བསྒོམ༔ དུས་ 
དང་རྣམ་པ་ཐམས་ཅད་དེ་ཉིད་དུཿ གཡོ་འགུལ་འཕོ་འགྱུར་མེད་པ་དེ་ཡི་ངང་༔ སྣང་ལ་རང་ 
བཞིན་མེད་པར་གསལ་བསྒོམས་ལ༔ དེ་ཡི་ཐུགས་ཀར་རིགས་དྲུག་གདོན་བགེགས་རྣམས༔ ཐམས་ 
ཅད་བཀུག་ནས་སྙིང་རྗེ་ཚད་མེད་ཀྱིས༔ སེམས་ཅན་དེ་རྣམས་དོན་དུ་བདག་གིས་བསྒྲུབ༔ བྱའོ་ 
སྙམ་དུ་བྱང་ཆུབ་སེམས་བསྒོམ་མོ༔ དེ་ནི་གདོན་བགེགས་གང་གིས་བདག་མཐོང་ཡང་༔ དགའ་
166

༄༅། །ཟབ་གཏེར་ཆོས་ཀྱི་མཛོད་ཁང་།
དང་མོས་གུས་བསྐྱེད་པའི་ངང་ནས་ནི༔ ཉིད་རང་དོན་དུ་བསྒྲུབ་པ་བྱ་བསམས་ནས༔ དགའ་བའི་ 
བསམ་པས་བར་ཆད་བྱེད་མི་སྲིད༔ གཉིས་པ་དྲག་པོའི་སྲུང་འཁོར་བསྒོམ་པ་ནི༔ བདག་ཉིད་ 
པདྨ་དབང་ཆེན་རྟ་མགྲིན་ནི༔ སྐུ་ཆེ་ཡན་ལག་རགས་ལ་ཁྲོ་ཞིང་རྔམ༔ དོར་སྟབས་བརྐྱང་བསྐུམ་ 
གཟི་བརྗིད་ལྡན་པར་བསྒོམ༔ དེ་ཡི་སྤྱི་གཙུག་རལ་པའི་ཁྲོད་ནས་ནི རྟ་མགོ་ལྗང་ཞུར་རྟ་སྐད་ 
ཐེངས་གསུམ་སྒྲོགས༔ ལྷ་སྲིན་སྡེ་བརྒྱད་དབང་དུ་སྡུད་པར་བསམཿ ཐེངས་གཅིག་བཏོན་པས་བཀའ་ 
དང་དམ་བཏགས་བསམ༔ ཐེངས་གསུམ་བཏོན་པས་བར་ཆད་འབྱུང་པོ་བརླགས༔ ཐམས་ཅད་ 
རྡུལ་ཕྲན་རླུང་ཁྱེར་ཇི་བཞིན་དུཿ༔ མི་དམིགས་ཕྱོགས་བཅུར་འཐོར་བར་བསམས་ནས་ནི༔ བདག་ 
གི་ཐུགས་ནས་མཚོན་ཆའི་གུར་འཕྲོས་པས༔ སྟེང་འོག་ཕྱོགས་མཚམས་མ་ལུས་ཐམས་ཅད་དུཿ༔ རྡོ་ 
་དབྱུག་ཐོ་རལ་གྲི་འཁོར་ལོ་དང་༔ རྒྱ་གྲམ་ལ་སོགས་མཚོན་ཆའི་གུར་གྱུར་ཅིང་༔ གདོན་ 
བགེགས་ཐམས་ཅད་སྐྲག་ཅིང་སྔངས་ནས་ནི༔ ཕྱི་ཡི་རྒྱ་མཚོའི་ཕ་རོལ་བུད་པར་བསྒོམ༔ བསྐལ་ 
པའི་རླུང་གིས་ཀྱང་ནི་མི་ཐར་བསམ༔ དེ་ཡི་ནང་གི་བར་མཚམས་ཐམས་ཅད་དུ༔ བདག་གི་བ་ 
སྤུའི་བུ་ག་ཐམས་ཅད་ནས༔ ཁྲོ་ཆུང་མཚོན་ཆ་ཐོགས་པ་མང་པོ་ནི༔ སྐར་ལྟར་འཁྲུགས་ཤིང་སྲུང་ 
བར་བསྒོམ༔ དེས་ནི་སྒྲུབ་ལ་བར་དུ་གཅོད་མི་ཚུགསཿ ཤིན་ཏུ་ཟབ་པའི་སྲུང་འཁོར་འདི་ཉིད་ནི༔ 
སྒྲུབ་པ་བྱེད་དུས་རྟག་ཏུ་བསྒོམ་པར་བྱ༔ ཞེས་གསུངས་པ་དང་༔ ཡང་ལྷ་ལྕམ་གྱིས་ཞུས་པ༔ སྲུང་ 
འཁོར་བསྒོམ་པ་དེ་ལྟར་ན༔ དུས་དེར་ཉམས་ལེན་གཙོ་བོ་གང་ལ་བྱེད༔ རང་གཞན་གྱི་དོན་བྱེད་ 
པ་ལ་གལ་གང་ཆེ༔ ཐུན་མོང་དུ་ཕྲིན་ལས་གང་གིས་འགྲུབ་ཞུས་པསཿ
ཨོ་རྒྱན་གྱིས་གསུངས་པ༔ ཡིད་ལ་བཅགས་པའི་ལྷ་ལྕམ་ཉོན༔ བདག་དོན་གཙོ་བོར་བྱེད་པ་ 
ན༔ སྐུ་གསུམ་སྒྲུབ་པ་དེ་ཉིད་དང་༔ གསང་ཁྲིད་གདམས་པ་ཉམས་སུ་ལོངས༔ གཞན་དོན་འགྲོ་ 
བའི་དོན་བྱེད་ན༔ ཁྲིད་དང་དབང་ཆོག་དེ་ཉིད་དང་༔ ལས་ཚོགས་རྣམས་ཀྱིས་གཞན་དོན་བྱ༔ 
ང་དང་མཇལ་བར་འདོད་པ་ན༔ གསང་བའི་སྒྲུབ་པ་དེ་ཉིད་དང་༔ ང་ལ་རྒྱུན་དུ་གསོལ་བ་ཐོབ 
དམ་ཅན་མཁའ་འགྲོ་འདུ་འདོད་ན༔ ཚོགས་བསྐོར་བསྐང་གསོ་ཉིད་ལ་འབད༔ ཆོས་སྐྱོང་བྲན་དུ་ 
འདུ་འདོད་ན༔ བསྐྱེད་རིམ་བཟླས་བརྗོད་གཏོར་ཚོགས་གཏོང་༔ བདེ་སྟོང་ལུས་ཉམས་བསྐྱེད་ན་ 
ཕྱག་རྒྱ་བརྟེན༔ ཚེ་རིང་བར་ཆད་མེད་འདོད་ན༔ དམ་ཚིག་ཉམས་པའི་དམ་སེལ་འཛེམས༔ འགྲོ་
167

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་དབང་དུ་སྡུད་འདོད་ན༔བྱང་ཆུབ་སེམས་སྒོམས་ཕྱོགས་རིས་སྤོངས༔ ལོངས་སྤྱོད་ཆེ་བར་ 
འདོད་པ་ནཿ༔ ཚོགས་འཁོར་ཅི་ཡོད་བླ་མར་འབུལ༔ རང་ལུས་སྟོབས་སྐྱེད་འདོད་བསམ་ན༔ བུད་ 
མེད་རིགས་བཟང་བཅུད་ལེན་ཞིང་༔ ཚེ་སྒྲུབ་བཅུད་ལེན་བརྩོན་འགྲུས་བསྐྱེད༔ ཚེ་འདི་བློས་ 
ཐོངས་དོན་དམ་སྒྲུབས༔ འཆི་བ་བྲང་འོག་བསམ་བྱེད་ཅིང་༔ ཅི་ཡང་དགོས་མེད་ཡིད་ལ་བྱ༔ 
འདི་ཕྱིའི་བློ་གཏད་དེ་ཉིད་ནི༔ སྐྱབས་མཆོག་དཀོན་མཆོག་གསུམ་ལ་བྱ༔ ཡོན་ཏན་ནང་ནས་ 
ཤར་བྱེད་ཅིང་༔ རྟོགས་པ་མངོན་གྱུར་དོན་ལྡན་ནཿ ཐུགས་རྗེའི་རྩལ་ཤར་འབྲེལ་ཚད་ཀྱིས༔ གང་ 
རེག་ཐམས་ཅད་དོན་དང་ལྡན༔ དེ་ལྟར་མ་གྱུར་དེ་ཡི་བར༔ དབེན་པའི་གནས་སུ་སྙིང་རུས་སྐྱེདཿ༔ 
དེ་ལྟར་བྱས་ན་རང་གཞན་གྱི༔ དོན་རྣམས་གང་བྱེད་མཐར་ཕྱིན་ནས འགྲོ་བའི་དཔལ་མགོན་ 
བྱེད་པར་འགྱུར བདག་གི་ཞལ་གདམས་དེ་རྣམས་ནི༔ མ་ལུས་ལྷ་ལྕམ་སྙིང་ལ་ཞོག༔ ཅེས་གསུངས་ 
པ་དང་༔ ཡང་ལྷ་ལྕམ་གྱིས་ཞུས་པ༔ ཨེ་མ་ཨོ་རྒྱན་རིན་པོ་ཆེ ང་ཡི་སྐྱེ་མཐའི་བསྟན་པའི་མཐར༔ 
དུས་དང་མི་སྤྱོད་བསྟན་པའི་དར་རྒུད་རྣམས༔ ཇི་ལྟར་ཡོང་བ་བདག་ལ་གསུང་དུ་གསོལ༔ ཞེས་
ཞུས་པ་དང་
གུ་རུས་གསུངས་པ༔ ལྷ་ལྕམ་དད་ལྡན་བདག་ལ་ཉོན༔ ཁྱོད་ཀྱི་སྐྱེ་མཐའི་སྐུ་ཚེའི་སྨད་ལ་ནི༔ 
སྙིགས་མ་ལྔ་བདོ་བསྟན་པའི་མཐར༔ ལོ་ཡང་ལྔ་བཅུ་ཁ་རལ་དུས་ཡིན་ཏེ༔ བོད་དུ་རྒྱ་ནག་ཡུལ་ 
ནས་ནི༔ འགོང་པོ་སྤུན་དགུ་སླེབས་པའི་དུས༔ མི་རྣམས་སྙིང་ལ་འགོང་པོ་ཞུགས་བྱས་ནས༔ ལོག་ 
སྤྱོད་བྱ་བ་སྣ་ཚོགས་བྱེད་པའི་དུས༔ མདོ་སྔགས་གཉིས་ཀྱི་བསྟན་པ་ཉམས་དམའ་བས༔ དར་ 
དར་འདྲ་ཡང་སྒྲུབ་པ་ཤིན་ཏུ་ཉུང་༔ ཕ་ཟེར་བུ་ཡིས་མི་ཉན་ཅིང་༔ རང་མགོ་སིལ་བུར་སྟོང་པའི་ 
དུས༔ དུས་དེར་ཡར་ལུང་མཐིལ་དུ་ནི རྣམ་སྨིན་སྐྱེད་པའི་རྒྱལ་བརྒྱུད་ལ༔ ཧོར་མིན་ཧོར་ 
འདྲའི་ཆས་ཞུགས་ནས༔ དཔོན་མགོ་ཆེ་བཙན་བཅོ་བརྒྱད་འབྱུང་༔ རང་རང་མི་མཐུན་རྩོད་པ་ 
བྱས་པ་ཡིས དབུས་གཡོར་ནང་དུ་དམག་དཔུང་མཚོ་ལྟར་འཁྲུག༔ ལྷ་ས་བསམ་ཡས་གཉིས་ལ་ 
འཐབ་ར་འཆའ༔ གཙང་གི་ཕྱོགས་ནས་མི་བྲན་ལོངས་བྱས་ནས༔ ལྷོ་བྲག་གཏན་བརླགས་བུམ་ 
ཐང་གཉལ་ཐག་གཅོད༔ ལྷོ་སྟོད་དེའུ་ཡུལ་ནི་མན་ཆད་དང་༔ ལྷོ་སྨད་མཁར་ཆུ་ཡན་ཆད་དུ༔ 
དེའི་བར་དུ་ཧོར་ཚང་བྱེད་པ་ཡོང་༔ ཤར་ཀོང་ཕྱོགས་ནས་དུག་མཚོ་རྡོལ་བ་ཡོང་༔ ས་འགག་རེ་
168

༄༅། །ཟབ་གཏེར་ཆོས་ཀྱི་མཛོད་ཁང་
ལ་རྫོང་རེ་བཏབ་པ་ཡོང་༔སྦས་ཡུལ་རྣམས་ནི་རང་རྡོལ་འབྱུང་བའི་དུས༔ སས་གཏེར་མི་ཐུབ་ 
རང་རྡོལ་འབྱུང་བའི་དུསཿ ཡི་མུག་གཅོང་གིས་ཟིན་པའི་དུས་ནི་འདི་ལྟར་རོ༔ དགེ་བཤེས་དམག་ 
དཔོན་བྱེད་པའི་དུས༔ བཙུན་པ་འཁྲུག་དཔོན་བྱེད་པའི་དུས༔ དགེ་སློང་འདུལ་ཁྲིམས་མི་ཐུབ་ 
དུས༔ གསང་སྔགས་དམ་ཚིག་མི་ཐུབ་དུས༔ སྡེ་དགོན་ནང་དམེ་བྱེད་པའི་དུས ཆོས་པ་སྐྱེ་བོར་ 
སྐྱབས་འཆོལ་དུས༔ ལྟ་བ་སྐྱེ་དམན་མཐོ་བའི་དུས༔ ཆོས་སྐད་མི་ནག་བྱེད་པའི་དུས༔ གྲོས་ཤོམ་ 
བུད་མེད་བྱེད་པའི་དུས ཞྭ་གོས་ཡ་མ་ཟུང་ནི་གྱོན་པའི་དུས༔ མཁས་བཙུན་དམངས་སུ་འབེབས་ 
པའི་དུསཿ བུད་མེད་སྦྱར་དུག་ཉོ་བའི་དུས༔ བླ་མ་ཁྱི་ལྟར་འཁྱམ་པའི་དུས༔ གསང་སྔགས་བོན་ 
དུ་གྱེར་བའི་དུས༔ དབང་བསྐུར་སྒོ་གནོན་བྱེད་པའི་དུས༔ མན་ངག་ཁྲོམ་བཤད་བྱེད་པའི་དུསཿ 
ཟོག་པོས་རྫུན་དབང་བསྐུར་བའི་དུས༔ གང་ཟག་སོ་ནམ་བྱེད་པའི་དུསཿ ཆོས་བྱེད་ཆགས་སྡང་ 
རགས་པའི་དུསཿ ཨ་ནེ་བུ་རྫི་བྱེད་པའི་དུས༔ སྐྱེ་བོས་མནའ་ཟོས་བྱེད་པའི་དུས༔ མི་ཕྱེད་གྲི་རུ་ 
འགུམ་པའི་དུས༔ ཡམས་དང་རིམས་ཀྱིས་མི་ཐོག་བུད་པའི་དུས༔ འབྱུང་བའི་དར་རྒུད་མི་སྙོམས་ 
དུསཿ ལོ་ལ་སད་སེར་མང་བའི་དུས༔ དེ་རྣམས་འབྱུང་བའི་སྔ་རྟགས་ནི གནམ་ལྕགས་སྒྲ་ནི་ 
མཁའ་ལ་སྒྲོགས་པ་ཡོང༔ བྱང་ནས་སྐར་མ་ཕོད་ཅན་ལན་ལྔར་ཡོང་ ཡར་ལུང་ཤེལ་རི་བྲག་ 
ཆད་ཡོང་༔ ཟོ་ཐང་གོང་པོ་རི་ལ་མེ་འབར་ཡོང་༔ ཐོད་པ་རི་ལ་དུར་བྱ་འབབ་པའི་དུས༔ དུས་ནི་ 
མི་རུང་སྣ་དགུ་བྱེད་པ་ཡོང་༔ དེ་དུས་བོད་རྣམས་སྙིང་རེ་རྗེ རྒྱལ་ཁྲིམས་རྒྱལ་བརྒྱུད་སྨད་པས་ 
ལན༔ གཙུག་ལག་སྡེ་དགོན་བཅོམ་པས་ལན༔ ཕ་ཚན་ནང་དམེ་འཁྲུག་པ་བྱས་པས་ལན༴ འོན་ 
ཀྱང་གནས་སྐབས་དེ་ཡི་དུས༔ བདེ་བ་འགའ་རེ་འབྱུང་ཡང་སྲིདཿ གང་ཟག་མཁས་བཙུན་ཡོན་ 
ཏན་ཅནཿ༔ གྲུབ་ཐོབ་ལ་སོགས་མང་དུ་འབྱུང་ངེས་ཀྱང་༔ བསྟན་པའི་དར་རྒུད་རྣམས་ཀྱང་དཔྱིད་ 
ཁའི་ཉི་མ་དང་འདྲ་སྟེ མི་ནག་གི་གྲོས་ལོག་དང་༔ སྡེ་པའི་དམག་འཁྲུག་དང༔ སྒོམ་ཆེན་གྱི་རི་ 
འཁྲུག༔ སློབ་དཔོན་གྱི་དམ་སེལཿ ཆོས་པའི་ཆགས་སྡང་༔ སྔགས་པའི་ནང་དམེ༔ མི་རུང་བ་དེ་ 
རྣམས་བྱས་པསཿ འཇིག་རྟེན་སྐྱོང་བ་རྣམས་དང་༔ སངས་རྒྱས་ཀྱི་བསྟན་པ་ལ་དགའ་བའི་ལྷ་ 
འདྲེ་རྣམས༔ ཞལ་རི་རབ་ཀྱི་ནང་དུ་ལོག་པ་དང་༔ ནག་པོའི་བདུད་རྣམས་ཁ་ཕྱིར་བལྟས་པསཿ 
ལོ་རེ་བཞིན་ཇེ་ལོད་ལ་འགྲོ༔ དེ་ཡི་དུས་གཏེར་མིན་གྱིས་གཏེར་སྟོན་དུ་བརྫུས་ནས༔ གཏེར་མིན་
169

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱི་ཆོས་ཀྱིས་འགྲོ་དོན་བྱེད་པ་ཡོང༔ དོན་ལ་བརྟག་པ་ཤིན་ཏུ་གལ་ཆེའོ༔ ཆོས་དང་ཆོས་མིན༔ 
མཚན་དང་ལྡན་མི་ལྡནཿ ལེགས་པར་བརྟག་པ་བྱེད་དགོས་སོ༔ དོན་ལ་མཚན་ལྡན་གྱི་བླ་མ་མ་ 
ནོར་བ༔ རྒྱལ་བའི་ལུང་ཟིན་དེ་ཉིད་བཙལ་ལ༔ གདམས་པ་རྣམས་རྫོགས་པར་ཞུས་ནས༔ དབེན་ 
པའི་གནས་སུ་སྒྲུབ་པ་གཙོ་བོར་བཏོན་ཅིང་༔ ཉམས་ལེན་ལ་འབད་པ་བྱས་ན༔ བླ་མ་དཀོན་མཆོག་ 
གི་བྱིན་རླབས་ཞུགས་ནས༔ ལུས་ངག་ཡིད་གསུམ་གྱི་སྒྲིབ་པ་དག༔ སྐུ་གསུམ་འབྲས་བུ་ཐོབ་པར་ 
འགྱུར་རོ༔ ཞེས་གསུངས་པ་དང་
ཡང་ལྷ་ལྕམ་གྱིས་ཞུས་པ༔ བསྟན་པའི་དར་རྒུད་རྣམས་དེ་ལྟར་ན༔ དེ་རྣམས་ཀྱི་གེགས་སེལ་ 
ཞིང་བསྟན་པ་ལ་ཕན་པའི་ཐབས་ཤིག་ཞུ་ཞེས་ཞུས་པས༔ གུ་རུས་གསུངས་པཿ ལྷ་ལྕམ་དགེ་སེམས་ 
ཁྱོད་ཉོན་ཅིག༔ བསྟན་པ་ལ་ཕན་པའི་ཐབས་ནི་འདི་ལྟར་རོ༔ ལོ་གསར་དཔྱིད་ཟླ་ར་བའི་གཟའ་ 
སྐར་བཟང་བའི་དུས༔ རིན་ཆེན་ལྔ་དང་འབྲུ་སྣ་ལྔ༔ དར་ཟབ་ལྔ སྨན་སྣ་ལྔ་གང་འཛོམས༔ དཀར་ 
གསུམ་མངར་གསུམ༔ བཅུད་ཀྱི་རིགས་ཟས་དེ་རྣམས་བསྡུས་ལ༔ ཁམས་སའི་གའུ་རིགས་ལྔའི་ 
ཕྱག་མཚན་གྱིས་སྤྲས་པ༔ སོལ་མེ་ལ་ལེགས་པར་བསྲེགས་ལ དེའི་ནང་དུ་རྫས་དེ་རྣམས་བླུགས་ 
ནས༔ རྒྱས་བསྡམས་ཤིང་ལུང་པའི་ཤར་ལྷོ་ནུབ་བྱང་མཚམས་བཞི་རུ༔ རི་གང་མཐོའི་རྩེར་ཕྱིན་ 
ནས རྫས་ཀྱི་བུམ་པ་རྣམས་གཏེར་དུ་སྦེད་ཅིང༔ རི་རྣམས་ཀྱི་ལྷ་འདྲེ་ལ་བདེན་པ་བད༔ དཔང་ 
དུ་བཙུགས་ཤིང་བཀའ་ཡང་བསྒོ འདོད་གསོལ་ཡང་བརྗོདཿ རི་དེའི་ལྷ་སྨན་གཟའ་བཙན་བདུད་ 
ཀླུ་ས་བདག་ཁྱེད་སྣང་སྲིད་ལྷ་འདྲེ་རྣམས་ལ༔ ཟབ་མོ་གཏེར་འདི་སྦས་པས འགྲོ་བ་སེམས་ཅན་ 
རྣམས་ལ་ཆར་ཆུ་དུས་སུ་འབེབས་སུ་ཆུག་ཅིག༔ ལོ་ཕྱུགས་རྟག་ཏུ་ལེགས་སུ་ཆུག་ཅིག༔ མི་ནད་ 
དང་ཕྱུགས་ནད་རྒྱུན་ཆད་དུ་ཆུག་ཅིག༔ དུས་ཀྱི་འཁྲུགས་པ་ཞི་རུ་ཆུག་ཅིག མཚོན་གྱི་བསྐལ་ 
པ་ཉམས་སུ་ཆུག་ཅིག༔ བཀྲ་ཤིས་བདེ་ལེགས་དང་ལྡན་པར་མཛད་དུ་གསོལ༔ ཞེས་བརྗོད་ཅིང་ 
སྡེ་བརྒྱད་ཆ་སྙོམས་བྱ༔ ལོ་རེ་བཞིན་དུ་དེ་ལྟར་བྱས་ན༔ ཡུལ་ཕྱོགས་དེ་རུ་སད་སེར་དང་མུ་གེ་ 
མི་འོང་༔ དུས་ཀྱི་དམག་འཁྲུག་རྣམས་ཀྱང་ཞི༔ ནད་དང་རིམས་རྣམས་ཀྱང་མི་འོང་༔ སེམས་ 
ཅན་རྣམས་བདེ་ཞིང་སྐྱིད་པར་འགྱུར ཞེས་ཨོ་རྒྱན་གྱིས་གསུངས་པ་དང་༔ དེ་ནས་ལྷ་ལྕམ་གྱིས་ 
ཕྱག་དང་སྐོར་བ་བྱས་ནས་ཞུས་པ༔ དེ་ལྟར་གུ་རུས་གསུངས་པ་རྣམས༔ ཞུ་ལན་རིམ་པ་སུམ་ཅུ་
170

༄༅། །ཟབ་གཏེར་ཆོས་ཀྱི་མཛོད་ཁང་།
སོ་བཞི་པོ༔ ཁོ་མོས་མི་བརྗེད་ཉམས་སུ་བླང་བར་བྱ༔ ཞེས་ཞུས་ནསཿ རྒྱལ་པོའི་སྲས་མོ་པདྨ་ 
གསལ་ཁོ་མོས༔ ཨོ་རྒྱན་གྱི་ཞབས་སྤྱི་བོར་བླངས་ནས་ཡང་ཞུས་པ༔ རྗེ་གུ་རུ་རིན་པོ་ཆེ བདག་ 
དང་འབྲེལ་ཚད་དོན་དང་ལྡན་པའི་ཕྱིར སྐྱེ་བ་ཀུན་ཏུ་ཁྱེད་ཀྱིས་རྗེས་འཛིན་ཞིང་༔ མཐར་རྔ་ 
ཡབ་གླིང་དུ་སྐྱེ་བའི་སྨོན་ལམ་ཞུ༔ ཞེས་ཞུས་ཤིང་གདོང་མཆི་མས་གང་བས༔ གུ་རུས་གསུངས་པ 
དད་པ་ལྡན་པའི་ལྷ་ལྕམ་ཁྱོད༔ འདི་ནས་བཟུང་སྟེ་ཇི་སྲིད་སངས་རྒྱས་མ་ཐོབ་བར༔ གང་དུ་སྐྱེས་ 
ཀྱང་ང་ཡིས་རྗེས་འཛིན་ནས༔ ལྷ་ལྕམ་ཁྱོད་དང་འགྲོ་བ་ཕོ་མོ་རྣམསཿ ང་ཡིས་བཏབ་པའི་སྨོན་ 
ལམ་དག་པའི་མཐུས༔ གསང་སྔགས་སྨིན་གྲོལ་ཟབ་མོའི་སྒོར་ཞུགས་ནས༔ ད་ལྟའི་དུས་ཀྱིས་གང་ 
འབྲེལ་ཐམས་ཅད་རྣམས མ་འོངས་དུས་སུ་རྔ་ཡབ་དཔལ་རིའི་རྩེ བདག་དང་རིག་འཛིན་ཕོ་ 
མོ་རྣམས་ཀྱི་དྲུང་༔ ལས་ལྡན་ཐམས་ཅད་མ་ལུས་དེར་འཛོམས་ནས༔ བཀའ་ཡི་གཏམ་བརྗོད་ 
བསྐྱེད་རྫོགས་སྨིན་གྲོལ་ལ༔ ཉིན་མཚན་ཀུན་ཏུ་ཆོས་ཀྱི་འཁོར་ལོ་བསྐོར༔ རིག་པའི་གནད་རྟོགས་ 
ནུབ་ཕྱོགས་བདེ་ཆེན་དུ༔ ཐོག་མའི་མགོན་པོ་འོད་དཔག་མེད་དང་ནི༔ དབྱེར་མེད་ཆོས་སྐུའི་ 
ངང་ལ་གནས་གྱུར་ཅིག༔ ཅེས་སྨོན་ལམ་བཏབ་པ་དང་༔ ཡང་ལྷ་ལྕམ་གྱིས་ཞུས་པཿ ཨོ་རྒྱན་པདྨ་ 
དུས་གསུམ་འགྲོ་བའི་མགོན༔ སྐུ་དྲིན་འཁོར་མེད་རྟག་ཏུ་གསོལ་བ་འདེབས༔ བདག་ནི་སྐྱེ་བ་ 
གར་སྐྱེས་གར་འདུག་ཀྱང་༔ འབྲལ་མེད་ཐུགས་རྗེས་བུ་ལ་མ་བཞིན་དུ༔ དེང་ནས་བཟུང་སྟེ་ 
སངས་རྒྱས་མ་ཐོབ་བར༔ སྐད་ཅིག་ཙམ་ཡང་འབྲལ་མེད་ཐུགས་རྗེས་ཟུངས༔ ང་ཡི་ཞུས་ལན་གསེར་ 
གྱི་ཡང་ཞུན་འདི མ་འོངས་ང་ཡི་སྐྱེ་མཐར་འཕྲད་པའི་ཕྱིར༔ ཡི་གེར་བྲིས་ནས་ཟབ་མོའི་གཏེར་ 
དུ་སྦོས༔ ཞེས་ཞུས་པ་དང་༔ ཨོ་རྒྱན་བདག་གིས་ཡི་གེར་བྲིས་ནས་ནི༔ ལྷོ་བྲག་སྨན་མདོའི་བྲག་ 
ལ་སྦསཿ མ་འོངས་དུས་སུ་ང་ཡི་བུ པདྨའི་མིང་ཅན་བརྟུལ་ཞུགས་ཅན༔ སྐྱེས་བུ་དེ་དང་འདི་ 
འཕྲད་ཤོག ཅེས་སྨོན་ལམ་བཏབ་ནས་སྨན་མདོར་སྦས ས་ཡ་མཿ རྒྱ་རྒྱ་རྒྱ༔ མཊཿ་ྭvཐཿ 
གཏེར་རྒྱ༔ སྦས་རྒྱ༔ གཏད་རྒྱ༔ ཐཐམཿ ༸ཀྤྱི༔ བདག་པདྨ་གླིང་པས་ལྷོ་བྲག་སྨན་མདོའི་ 
བྲག་སེང་གེའི་གདོང་པ་ཅན་ནས་གདན་དྲངས་པའོ། །།
171

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྩ་གསུམ་དགོངས་པ་ཀུན་འདུས་ལས༔ དབང་དྲག་གྲོ་བོ་ལོད་མེ་ཡི་ 
ཕྲེང་བ་སྐལ་ལྡན་ཐར་པའི་ལམ་བཟང་ཞལ་གདམས་མན་ངག་ 
བཅུ་གསུམ་ཡེ་ཤེས་སྤྱན་གྱི་རྒྱ་ཅན་བཞུགས་སོ༔
ཏྟུཾ སྱཱ✷རྨ❖༢ ཨེ་མ་ཧོཿ སྐུ་གསུམ་ཆེ་མཆོག་པདྨ་ཧེ་རུ་ཀཿ རྩ་གསུམ་ཀུན་འདུས་ 
རྒྱལ་དབང་པདྨ་འབྱུང༔ ལོག་རྟོག་ཚར་གཅོད་རྡོ་རྗེ་གྲོ་བོ་ལོད༔ སྐུ་གསུམ་བླ་མ་མཆོག་ལ་ཕྱག་ 
འཚལ་འདུད༔ ས་མ་ཡཱ༔ ཨེ་མཿ༔ བསམ་ཡས་མཆིམས་ཕུ་བྲག་དམར་ཀེའུ་ཚང་དུཿ༔ རྡོ་རྗེའི་སྐུ་བརྙེས་ 
རྒྱལ་དབང་པདྨ་ངས༔ རྗེས་འབངས་འཁོར་ལྔ་འདུས་པའི་གྲོགས་རྣམས་ལ༔ རྩ་གསུམ་ཀུན་འདུས་ 
ཡིད་བཞིན་དབང་རྒྱལ་གྱི༔ དབང་ལུང་གདམས་པའི་བཅུད་རྣམས་མ་ལུས་པ༔ ཡོངས་རྫོགས་ 
གནང་ནས་ཞལ་གདམས་འདི་ལྟར་གསུངས༔ ཨེ་མ་ཉོན་དང་དད་ལྡན་འདུས་པའི་གྲལཿ༔ མ་འོངས་ 
ལྔ་བརྒྱ་ཉི་ཤུ་མར་གཤམ་ཚེ༔ ཟབ་ཆོས་འདི་ཉིད་འདོན་པའི་དུས་ཀྱི་སྐབསཿ སྐལ་ལྡན་ལས་འཕྲོ་ 
བློ་ཁ་ཡར་ལོག་གིས༔ མ་འོངས་ཆོས་འདི་སྤྱོད་པའི་རིམ་འཇུག་རྣམས༔ དང་པོ་དལ་འབྱོར་རྙེད་ 
དཀའ་འདི་ལ་སོམས༔ དམྱལ་བ་ཡི་དྭགས་དུད་འགྲོ་ལྷ་ལྷ་མིནཿ ས་གཞིའི་རྡུལ་དང་གངྒཱའི་བྱེ་ 
མར་མཚུངས༔ དལ་འབྱོར་མི་ལུས་སེན་མོའི་རྡུལ་བས་དཀོནཿ༔ རིགས་དྲུག་སེམས་ཅན་མཚན་མོའི་ 
སྐར་མ་ལས༔ དལ་འབྱོར་མི་ལུས་ཉིན་མོའི་སྐར་མས་དཀོནཿ རྒྱ་མཚོ་མེ་དང་རི་བོང་རྭ་སྐྱེས་ 
དང༔ ཆུ་བོ་གྱེན་ལྡོག་མོ་གཤམ་བུ་སྐྱེ་བས༔ དེ་བས་དལ་འབྱོར་རྙེད་དཀའ་ཡང་ཡང་བསྒོམ༔ ཨེ་ 
དཀའ་རིགས་དྲུག་སོ་སོར་གྲངས་ལས་བསམ༔ དལ་འབྱོར་རྙེད་ཀྱང་མི་རྟག་འཆི་བས་མནན༔ 
ཚེ་ལ་ངེས་མེད་རི་གཟར་འབབ་ཆུ་བཞིན༔ སྐད་ཅིག་ཙམ་ཡང་སྡོད་པའི་དབང་མེད་ཅིང༔ འཆི་ 
བའི་རྐྱེན་དང་ཚེ་ཚད་གནས་དང་དུས ངེས་པ་མེད་ཅིང་ནམ་འཆི་ཆ་མེད་ལས༔ ཡང་ཡང་ 
བསམ་པའི་རྟག་འཛིན་འབུར་བཅོམ་བྱ༔ འཆི་བའི་ཚེ་ལ་དམ་པའི་ཆོས་མ་གཏོགས༔ གང་གིས་ 
མི་ཕན་རྒྱུ་འབྲས་བླང་དོར་ལ༔ ཡིད་ཆེས་ཁུངས་བཙུན་དཀར་ནག་ལས་འབྲས་ནི༔ ཕ་མ་གཅིག་ 
གི་བུ་སྲིང་ཆེ་ཕྲ་རྣམས༔ རྒྱུ་འབྲས་དབང་གིས་ཕོ་མོ་སོ་སོར་སྐྱེས༔ ཚེ་བསོད་དབང་ཐང་ན་འཆི་
172

༄༅། །ཟབ་གཏེར་ཆོས་ཀྱི་མཛོད་ཁང་།
དར་གུད་སོགསཿ གཅིག་ཏུ་མ་ངེས་སོ་སོར་བདེ་སྡུག་སྨིན༔ ཕ་མའི་ཁྱད་མེད་ཚེ་སྔོན་ལས་འབྲས་ 
ཡིན༔ དཔྱིད་གསུམ་ཞིང་མ་ས་བོན་གང་བཏབ་རྣམས༔ སྟོན་གསུམ་འབྲས་བུ་སོ་སོཪ་སྨིན ད་དང་
མཚུངས༔ དཀར་ནག་ལས་འབྲས་ལུས་དང་གྲིབ་བཞིན་འགྲོག རྫུན་དང་གཡོ་སྒྱུ་སྦ་གསང་གབ་ 
སྐུང་མེད༔ དགེ་བཅུའི་ལས་ཀྱིས་མཐོ་རིས་བདེ་ལེགས་ཐོབ༔ མི་དགེའི་ལས་བསགས་ངན་སོང་ 
སྡུག་བསྔལ་མྱོདཿ དེ་ཕྱིར་རྒྱུ་འབྲས་སྤང་བླང་འདོར་མེད་འཚལ༔ འཁོར་བ་གང་དུ་སྐྱེས་ཀྱང་ 
སྡུག་བསྔལ་གནས༔ དམྱལ་བ་ཚ་གྲང་ཡི་དྭགས་བཀྲེས་སྐོམ་སོགས༔ དུད་འགྲོ་བཀོལ་སྤྱོད་མི་ལ་ 
སྐྱེ་རྒ་ནཿ འཆི་ཞིང་སྡུག་བསྔལ་ཆུ་བོ་བཞི་ཡིས་མནར༔ ལྷ་ལ་ཕམ་ལྟུང་ལྷ་མིན་འཐབ་ཅིང་རྩོདཿ 
འཁོར་བ་གང་སྐྱེས་སྡུག་བསྔལ་གནས་ཡིན་པས༔ དེ་ཕྱིར་འཁོར་བའི་ཆོས་ལ་ཞེན་ལོག་བྷཻ སྐྱེས་ 
བུ་དམ་པ་ཆོས་ལ་འཇུག་པ་ལ༔ མེད་དུ་མི་རུང་བློ་ལྡོག་རྣམ་པ་བཞི མཁར་ཁང་རྨང་གཞི་འདི་ 
དང་དབྱེར་མ་མཆིས༔ དེ་ཕྱིར་གཅེས་པའི་སྙིང་ནོར་ཞལ་གྱི་གདམས༔ ས་མ་ཡཱ
གཉིས་པ་བླ་སློབ་སྣོད་བཅུད་འཛོམ་མིན་ནི གོང་གི་བློ་ལྡོག་རྣམ་བཞི་མ་སོང་གོང༔ སྔོན་ 
སྨོན་ལས་འཕྲོ་ཡོད་མེད་བླ་མ་བསྟེན༔ བླ་མའི་ཞལ་མཇལ་ཆོས་དང་དབང་བསྐུར་ཚེ༔ བློ་སེམས་ 
འགྱུར་མེད་ཁྱེད་ཤེས་དད་སྐྱེས་ན༔ ཚེ་རབས་ལས་བླ་ཡིན་པས་ཤེས་པར་བྱ༔ དེ་ལས་ལྡོག་ཅིང་ 
ལོག་ལྟ་ཐེ་ཚོམ་དང༔ མ་དག་གཉིས་སྣང་ཤར་ཚེ་བསྟེན་མི་བྱ༔ བླ་མས་སློབ་མ་བྱུང་ཚེ་ཐུགས་ 
བརྩེ་ཞིང༔ ཞི་ཆགས་ལྷུན་སྡུག་བློ་གཏན་དག་སྣང་ཅན༔ དེ་འདྲ་བྱུང་ཚེ་རྗེས་བཟུང་སྨིན་པར་བྱ༔ 
དེ་ལས་ལྡོག་ཅིང་མིང་དམར་སྣ་རྩེ་རྣོ བློ་ཆུང་དད་མེད་འགྱུར་ལྡོག་ཅན་རྣམས་ནི༔ རིང་དུ་སྤང་ 
དགོས་ཞལ་གདམས་གཉིས་པའོ༔ ས་མ་ཡཱ༔ གསུམ་པ་བླ་སློབ་ཕུན་སུམ་ཚོགས་ནས་ཀྱང༔ བླ་ 
མས་དབང་ཁྲིད་ཟབ་མོ་མཆེད་རུང་ཚེ ཆོས་གོས་པད་ཞྭ་ཕྱག་གཉིས་རྡོར་དྲིལ་འཛིན༔ ཁྲི་ཁར་ 
བཞུགས་ཤིང་ཕ་མ་མཁའ་ཁྱབ་ལ༔ བྱང་སེམས་བསྒོམ་ཞིང་ཕ་མ་འགྲོ་བ་རྣམས༔ མ་བསྒྲལ་བསྒྲལ་ 
དང་མ་གྲོལ་གྲོལ་བའི་ཕྱིར༔ གསོལ་བ་འདེབས་ཤིང་ཕྱི་ནང་སྣོད་བཅུད་ཀུན༔ ཡེ་ནས་དག་པ་ 
གསུམ་གྱི་རོལ་པའི་ངང ལམ་དུ་ཁྱེར་ལ་མ་དག་ཆོས་བརྒྱད་སྤང སློབ་མས་དད་གསུམ་འགྱུར་ 
མེད་མོས་གུས་ཀྱིས༔ དག་པའི་འདུ་ཤེས་གསུམ་གྱི་ངང་དུ་ཉན༔ བླ་སློབ་མཆེད་ཉན་ཞལ་གདམས་ 
གསུམ་པའོ༔ ས་མ་ཡཱ དེ་ལྟར་བླ་སློབ་མཆེད་ཉན་མཐར་ཕྱིན་ནས༔ རི་དྭགས་ལྟ་བུར་སྤྱོད་
173

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པས་རི་འགྲིམ་བཅད༔གཅིག་པུར་གཡའ་གངས་རྫ་རི་ནགས་ཁྲོད་ལ༔ དགྲ་མེད་གོང་མའི་བྱིན་ 
གྱིས་བརླབས་པའི་སར༔ ཕྱིན་ནས་དབྱར་ཟོག་ལྟོགས་པས་རྩྭ་ཟོས་ལྟར ངོམས་མེད་དམ་པའི་ 
ཆོས་ལ་སྤྱད་པར་བྱ༔ སྤྱོད་པས་མི་ཕན་རང་རྒྱུད་གྱོང་པོ་འདི རང་རྒྱུད་རང་གིས་རྟུལ་བའི་ཉམས་ 
ལེན་ངང༴ མི་རྟག་འཆི་བ་སྙིང་ནས་བསྒོམ་པར་བྱ༔ ཁྱེད་ཤེས་དད་པས་མཆོག་གསུམ་ངོ་བོ་ཉིད༔ 
རྩ་བའི་བླ་མར་བློ་རྩེ་ལིང་ངེར་གཏད༔ གསོལ་བ་སྙིང་ནས་ཡང་ཡང་འདེབས་པར་བྱ༔ བ་སྤུ་ཟིང་ 
ཞིང་མཆི་མ་དབང་མེད་དུ༔ ཡང་ཡང་འབྱིན་ཅིང་འོ་དོད་གསོལ་བ་ཐོབ༔ བར་ཆད་མེད་ཅིང་ 
མཆོག་དངོས་བདེ་བླག་ཏུ༔ བརྙེས་པར་འགྱུར་བ་ཞལ་གྱི་གདམས་པ་བཞི ས་མ་ཡཱ ཐུན་མོང་ 
རིག་པའི་གནས་ལ་མ་རྨོངས་ཤིང༔ ལུང་རིགས་སྒྲ་ཐབས་རིག་སྟོང་ཨར་ལ་གཏད༔ གཅིག་ཤེས་ཀུན་ 
གྲོལ་ཟབ་མོའི་ཉམས་ལེན་ལཿ དུས་ཀུན་མཐའ་སྐྱོལ་ཞལ་གྱི་གདམས་པའོ༔ ས་མ་ཡཱ༔ ཇི་ལྟར་སྒྲུབ་ 
པ་ཟབ་མོ་བྱེད་པའི་དུས༔ གཉིས་སྣང་འཁྲུལ་པའི་བདུད་འགོང་དམ་སྲི་འདི༔ ཀུན་རྟོག་རང་སྣང་ 
འཁྲུལ་པའི་ལྷ་དང་འདྲེ མ་རིག་ཉོན་མོངས་ངར་འཛིན་ལས་བྱུང་བའི༔ སྡང་དགྲར་གྱུར་པའི་ཕ་ 
མ་འགྲོ་དྲུག་འདི༔ མི་མཐུན་རྐྱེན་བགེགས་ནད་གདོན་བར་ཆད་རྣམས༔ ཚུར་ལ་རང་ཐོག་སིབ་ 
སིབ་སྨིན་པར་བསམ༔ བདག་གཞན་ཀུན་གྱི་དུས་གསུམ་དགེ་རྩ་རྣམས༔ གཅིག་ཏུ་བསྡུས་ཏེ་སྡང་ 
དགྲ་འགྲོ་དྲུག་གི༔ སྟེང་དུ་རླུང་གི་རྒྱུད་ནས་ཕར་ལ་སྨིན༔ གནོད་སེམས་ཀུན་ཞི་བྱང་ཆུབ་སེམས་ 
ལྡན་ཏེ༔ ཐམས་ཅད་མཐའ་བྲལ་སངས་རྒྱས་ཐོབ་པར་ཤོག༔ རང་སེམས་མ་བཅོས་རིག་སྟོང་རྗེན་ 
པའི་ངང༔ ལྟ་མེད་རྟོག་མེད་སྒོམ་མེད་མཐའ་བྲལ་དུ༔ ཡེངས་པ་མེད་འཛིན་ཆོས་སྐུའི་རྒྱལ་ས་ 
ཟུངས༔ བགེགས་ཀུན་གཡུལ་རྒྱལ་བྱམས་པའི་གོ་ཆ་ཆེ༔ འདི་ནི་སྲུང་བའི་ཡ་གྱལ་ཞལ་གདམས་
ཛཿ ས་མ་ཡཱ
དུས་ཀུན་ཕྱི་ནང་འབྱུང་འཇུག་རླུང་འདི་ནི རླུང་ནི་ཚུར་ལ་རྔུབ་པའི་དུས་ཀྱི་ཚེ༔ རྒྱལ་ཀུན་སྐུ་ཡི་ 
ངོ་བོ་ཨོཾ་ཡིག་ནི དཀར་པོ་ཟླ་ཞུན་ལྟ་བུར་ཁོང་ལ་དམིགས༔ ཁོག་ལ་གནས་ཚེ་རྒྱལ་ཀུན་གསུང་གི་ 
ངོར༔ ཨཱཿཡིག་དམར་པོའི་རྣམ་པ་སེམས་ལ་གཟུང༔ གང་ཤར་མི་དམིགས་རིག་པའི་རང་ངོར་བལྟ 
བལྟ་བྱ་ལྟ་བྱེད་སྤྱོད་པ་མཐའ་བྲལ་ངང༔ མ་ཡེངས་མི་སྒོམ་རིག་སྟོང་གཟེར་བུ་ཐོབཿ༔ རླུང་ནི་ཕྱིར་ 
ལ་བྱུང་བའི་དུས་ཀྱི་ཚེ༔ རྒྱལ་ཀུན་ཐུགས་ཀྱི་ངོ་བོ་ཧཱུྃ་ཡིག་ནི༔ མཐིང་ནག་གྲངས་མང་འགྲོ་དོན་
174

༄༅། །ཟབ་གཏེར་ཆོས་ཀྱི་མཛོད་ཁང་།
སྤྲུལ་སྐུའི་ཚུལ༔ གྲངས་མང་འཕྲོས་ཏེ་འགྲོ་དྲུག་གནས་ཀུན་ཁེངས༔ ཁམས་གསུམ་འཁོར་བ་དོང་ 
སྤྲུགས་ཆེན་པོར་བྷཻ ཡེ་སྟོང་ཆོས་སྐུ་སྤྲོས་བྲལ་བློ་འདས་ངང༔ བསྒོམ་མེད་ཚགས་སུ་ཚུད་པའི་ 
རྣལ་འབྱོར་ལ༔ ཚེ་གཅིག་སྐུ་གསུམ་སྒྲུབ་ལ་ལྷུན་གྲུབ་ཀྱི༔ འབྲས་བུ་ཚགས་སུ་ཚུད་ཅིག་ཞལ་གདམས་ 
དྲུགཿ ས་མ་ཡཿ འདི་སྣང་ཕྱི་ནང་སྣོད་བཅུད་བཟང་ངན་ཀུན༔ བདེན་མེད་སྒྱུ་མ་ལྟ་བུར་ཉམས་ 
ལེན་དུ༔ ཡེངས་མེད་རིག་སྟོང་ཟུང་འཇུག་ཆེན་པོ་ལ༔ དུས་ཀུན་མཐའ་རུ་འཁྱོལ་བའི་ཉམས་ 
ལེན་ངང༔ རྣ་བའི་ཡུལ་དུ་སྒྲ་རུ་གྲག་པ་ཀུན༔ བདེན་མེད་བྲག་ཆ་ལྟ་བུར་ཉམས་ལེན་ངང༔ སྒྲ་ 
གྲག་རང་གྲོལ་འཛིན་མེད་ངང་ལ་འཇོག༔ འདི་སྣང་སེམས་ལ་འཁྲུལ་རྟོག་ཅི་ཤར་ཡང འཛིན་ 
མེད་རང་བྱུང་རིག་སྟོང་ཟུང་འཇུག་ངང༔ ཡེངས་མེད་བསྒོམ་མེད་ཀ་དག་ཡེ་གྲོལ་ཀློང དུས་ཀུན་ 
མཐུའ་རུ་བཅོལ་བའི་ཉམས་བླངས་ཚེ༔ སྐྱེ་འཆི་བར་དོ་འཁྲུལ་སྣང་རང་སར་གྲོལ༔ བསླུ་བ་མེད་ 
དོ་ཞལ་གྱི་གདམས་པ་བདུན༔ ས་མ་ཡཱ༔
གང་ཞིག་སྒྲུབ་པ་ཟབ་མོ་ཉམས་བླང་ཚེ༔ ཕྱི་ཡི་མཚམས་བསྡམས་རྒྱལ་ཆེན་ཐོ་རྣམས་འཛུགས༔ 
ཕྱི་ནང་འགྲོས་མཚམས་བཅད་ལ་དམ་པ་རུ ཐོག་མར་དགེ་སྡིག་ཀུན་སློང་གཙོ་བའི་ཕྱིར༔ དགེ་ 
སྡིག་གང་བྱས་སེམས་ཀྱི་ཀུན་སློང་གཙོ འགྲོ་དྲུག་དོན་དུ་དགེ་བའི་བློ་བསྐྱེད་ནཿ རང་དོན་འཁྲི་ 
བས་མ་གོས་ཉམས་ལེན་ངང༔ ཆོས་ཀྱི་ཐོག་མར་སྐྱབས་འགྲོ་གཙོ་བོར་བཤད༔ སྐྱབས་འགྲོ་མེད་ 
ན་མུ་སྟེགས་པ་རུ་གོལཿ སྐྱབས་ཀྱི་དམ་པ་དཀོན་མཆོག་རྣམ་གསུམ་ལ༔ འདི་ཕྱི་ཁྱེད་ཤེས་དད་ 
པས་སྐྱབས་སུ་འཚོལ༔ སེམས་བསྐྱེད་མེད་ན་ཉན་རང་ལྟ་བར་གོལ༔ དེ་ཕྱིར་དགྲ་གཉེན་ཕྱོགས་ 
རིས་མེད་པ་རུ༔ མ་བསྒྲལ་བསྒྲལ་དང་མ་གྲོལ་སྒྲོལ་བའི་ཕྱིར༔ དམ་ཆོས་ཟབ་མོ་ཉམས་སུ་ལེན་ 
ཕྱིར་བསྐྱེད༔ ནང་གི་མཚམས་བཅད་སྨྲ་བཅད་རྡོར་བཟླས་བྱ གསང་བའི་མཚམས་དམ་སེམས་ 
ཀྱི་འཁྲུལ་རྟོག་ཀུནཿ བློ་འདས་གུ་ཡངས་རིག་སྟོང་ཟུང་འཇུག་ངསཿ ཡེངས་མེད་གཟེར་བུ་ཐེབ་ 
པའི་ཉམས་ལེན་བྱ༔ དངོས་གཞི་མེད་ན་ཆོས་རྣམས་སྙིང་མེད་འགྱུར༔ དངོས་གཞི་བསྐྱེད་རིམ་ 
ཡོ་ག་རྣམ་གསུམ་ལྟར༔ བསྐྱེད་རིམ་གཙོ་བོ་ཏིང་འཛིན་རྣམ་པ་གསུམ༔ དང་པོ་ཆོས་ཀུན་ཡེ་དག་ 
དེ་བཞིན་ཉིད༔ རྒྱུ་ལས་མ་གྲུབ་རྐྱེན་གྱིས་མ་བསླད་པའི༔ ཡེ་སྟོང་ཆོས་དབྱིངས་བརྡལ་བ་ཆེན་ 
པོའི་ངང༔ རང་མདངས་མ་འགགས་སྟོང་ཉིད་སྙིང་རྗེའི་ཀློང༔ ཀུན་སྣང་ཁྱབ་པའི་ཏིང་འཛིན་
175

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
ཆེན་པོ་བསྒོམ༔ སྙིང་རྗེའི་མདངས་ལས་རྒྱུ་ཡི་ཡི་གེ་འཕྲོས༔ ཞི་དྲག་སོ་སོའི་ཐུགས་སྲོག་ས་བོན་ 
རྣམས གསལ་ལ་མ་འཛིན་ནམ་མཁའི་འཇའ་བཞིན་བྷཾ༔ དེ་ལས་འོད་འཕྲོས་འབྱུང་ལྔ་གཞལ་ 
ཡས་བརྩེགས༔ ཡི་དམ་ཞི་དྲག་སོ་སོ་ལྷམ་མེར་བསྐྱེད༔ གསལ་ལ་བདེ་སྟོང་འཛིན་མེད་འཇའ་ 
ཚོན་ལྟར༔ མ་ཡེངས་རིག་སྟོང་རྗེན་པའི་ཀློང་དུ་གསལ༔ སྣང་བ་ལྷ་ལ་གྲག་པ་སྔགས་སུ་བསྒོམ 
ཡེངས་མེད་རླུང་བཟུང་འཛིན་མེད་རིག་སྟོང་ངང༔ བལྟ་བྱ་ལྟ་བྱེད་བྲལ་བའི་གུ་ཡངས་ཆེ༔ ནམ་ 
མཁས་ནམ་མཁར་ལྟ་བ་ཇི་བཞིན་དུ༔ སྨྲ་བསམ་བརྗོད་བྲལ་ནམ་མཁའི་རྣལ་འབྱོར་བྱ༔ མཇུག་ 
ཏུ་བསྔོ་བས་རྒྱས་སུ་མ་ཐེབས་ན༔ དགེ་བ་སྟོབས་ཆུང་ཆུད་ཟོས་ཅན་དུ་འགྱུར༔ དེ་ཕྱིར་དགེ་རྩ་ 
མཁའ་ཁྱབ་ཡོངས་ལ་བསྫོ བསྔོ་བྱ་བསྔོ་བྱེད་བསྔོ་ཡུལ་བྲལ་བའི་ངང༔ དམིགས་མེད་ཡེ་སྟོང་ 
ཀློང་དུ་མཉམ་པར་བཞགཿ དགེ་བ་འགྱུར་ཆེ་འབྲས་བུ་ཆུད་མི་ཟ༔ དེ་ཕྱིར་དམ་པ་རྣམ་པ་གསུམ་ 
པོ་ནི མེད་དུ་མི་རུང་ཞལ་གྱི་གདམས་པ་བརྒྱད༔ ས་མ་ཡཱ༔
མ་དག་ཕུང་པོ་དག་པ་རླུང་གིས་སྦྱངས༔ རྣམ་ཤེས་སྐུ་གསུམ་གྲོང་ལ་འཇུག་པའི་ཕྱིར༔ ཐོག་ 
མར་དུག་རླུང་འབུད་པ་འདི་ལྟར་རོ༔ བདག་གིས་འཁོར་བར་ཚེ་རབས་གྲངས་མེད་ནས༔ བསགས་ 
པའི་ལས་ཉོན་རྩ་རླུང་གེགས་སྐྱོན་རྣམས༔ རྩ་གསུམ་འཁོར་ལྔ་ལམ་བརྒྱུད་རོ་རྐྱང་ནསཿ ཕྱིར་ལ་ 
དུད་པ་སྔོ་དམར་རྣམ་པ་རུ༔ གཡས་གཡོན་དབུས་གསུམ་ལན་དགུར་ཕྱིར་ལ་བསལ༔ ཧ་སྤྲུག་བྱ་ 
ཞིང་དམིགས་མེད་མཉམ་པར་གཞག༔ ལུས་ཉིད་ཕག་མོ་དམར་སྐྱ་འོད་གུར་ཀློང༔ རྩ་གསུམ་ 
འཁོར་ལོ་ལྔ་ལྡན་གསལ་ལ་སྟོང༔ མཚན་ཉིད་བཞི་ལྡན་གསལ་བའི་རྩ་མ་དོར ལྟེ་འོག་སོར་བཞི་ 
ཆོས་འབྱུང་ཉི་གདན་དབུས༔ རཾ་ཡིག་དམར་སེར་རེག་བྱ་ཚ་བ་ལཿ༔ མེ་འབར་ཕོ་ཕེ་རང་སྒྲ་སྒྲོགས་ 
པར་བསྒོམ༔ འབྱུང་ལྔའི་རླུང་བརྔུབས་རཾ་ལས་མེ་རླུང་འཐབ མེ་འབར་མགར་བའི་ཞུན་ཟེར་ 
འཚུབས་པ་བཞིན༔ ཤིན་ཏུ་རེག་བྱ་ཚ་བའི་རྣམ་པ་ལ༔ དམིགས་པ་བཟུང་ལ་བདུན་གསུམ་ཉེར་ 
གཅིག་སྦྱང་༔ ཡར་འབར་མགྲིན་པ་མན་ཆད་མེ་ཡིས་གང༔ གོང་བཞིན་དམིགས་པ་བཟུང་ལ་ 
བདུན་གསུམ་སྦྱང༔ སྤྱི་བོར་དབུ་མའི་ཡར་སྣེ་སྣ་ཚོགས་ཀྱི རྡོ་རྗེ་མར་བཀབ་ཟླ་གདན་ངོས་རོལ་ 
ཏུ༔ ཧཾ་ཡིག་དཀར་པོ་མགོ་ཐུར་གདོང་མདུན་བསྟན༔ ཐིག་ལེ་བཅུ་དྲུག་མཐའ་ནས་བསྐོར་བར་ 
བསྒོམ༔ མེ་འབར་ཐིག་ལེ་མར་ཞུ་ཐུག་ལ་ཁར༔ མེ་རྣམས་མར་བྲོས་ཐིག་ལེ་གྱེན་ལ་ལྡོག༔ བྲོས་
176

༄༅། །ཟབ་གཏེར་ཆོས་ཀྱི་མཛོད་ཁང་།
དེད་ལྟ་བུར་ཉམས་བླངས་བདུན་གསུམ་འབད༔ མེ་ཧཾ་ཞུ་འདྲེས་དཀར་དམར་ཆིལ་ཆིལ་བབས༔ 
སྤྱི་བོ་མགྲིན་པ་སྙིང་ཀ་ལྟེ་བ་དང༔ གསང་གནས་ཡན་བབས་དགའ་བཞི་ངོས་སུ་བཟུང༔ གོ་ལྡོག་ 
གནད་བསྣུན་རིག་སྟོང་རྗེན་པའི་ངང འཛིན་མེད་རང་ཤར་རང་གྲོལ་བདེ་བ་ཆེ༔ འགག་མེད་ 
ཡེ་ཤར་ཡེ་གྲོལ་གདོད་མའི་ཀློང༔ འཕོ་བྱ་འཕོ་བྱེད་བྲལ་བའི་ཉམས་ལེན་ལ འདོར་མེད་ཤི་རུང་ 
དྲག་པོས་ཉམས་ལེན་བྱ༔ སྲོག་རྩོལ་འཕོ་བའི་ཞལ་གདམས་དགུ་བའོ༔ ས་མ་ཡཱ༔ ལྟ་བ་ཁྲིགས་ 
ཆོད་བསྒོམ་པ་ཉམས་བླངས་ཚེ༔ རིག་པ་ཐོག་བརྫེས་བཏང་ལ་ཕཊ་ཀྱིས་གཅདཿ རིག་ཐོག་སྟོང་ 
ཐོག་འཛིན་མེད་རང་གྲོལ་ངང༔ ལྷ་མེད་འདྲེ་མེད་བསྒོམ་མེད་ཡེ་སྟོང་ཀློང༔ ལྟ་མེད་རྟོག་མེད་ཡེ་ 
ཤར་ཡེ་གྲོལ་ཆེ༔ རེ་མེད་དྭོགས་མེད་འབྲས་བུ་ས་མཐའ་འཁྱོལ༔ བསླུ་མེད་ཁྲིགས་ཆོད་ཞལ་གདམས་ 
བཅུ་བའོ ས་མ་ཡཱཡ
འབེན་གསུམ་ལ་བརྟེན་བཞུགས་སྟངས་རྣམ་གསུམ་གྱི༔ གཟིགས་སྟངས་གསུམ་གྱིས་སྒྲོན་དྲུག་ 
ལམ་ལ་སྦྱང་༔ ཅོག་གཞག་གསུམ་གྱིས་དབྱིངས་གསུམ་གཏན་ལ་ཕེབས༔ སྣང་བཞི་མཐར་ཕྱིན་ 
གྲོལ་བཞི་ཚད་ལ་ཕེབས༔ ཚེ་གཅིག་འོད་གསལ་འཇའ་ལུས་ཟབ་མོའི་སྐུ༔ བསླུ་མེད་བརྙེས་པར་ 
ཞལ་གདམས་བཅུ་གཅིག་པའོ༔ ས་མ་ཡ༷ མ་དཔེར་ཚན་བཅུ་བ་མི་འདུག མུན་པ་ནག་ཁྲིད་གསལ་ཁུང་ 
མེད་པ་རུ༔ བསྒོམ་ཐག་ཚུགས་ཤིང་ཨང་རག་ལེགས་པར་ཚག༔ ཀུན་སློང་སྐྱབས་སེམས་སྔོན་དུ་ 
བཏང་ནས་ཀྱང༔ ཆོས་སྐྱོང་འཕྲིན་བཅོལ་གནས་བདག་གཏོར་མ་སྦྱིན༔ ལུས་གནད་བསྲངས་ལ་ 
བླ་མར་གསོལ་བ་བཏབ༔ མུན་ཁང་ལ་ཞུགས་ཤར་ངོས་དཀར་ཁུང་ནི༔ རིམ་པར་ཆེ་ཆུང་གསལ་ 
ཁུང་མེད་པར་བྱ༔ གཅེར་བུར་ཕྱུང་ལ་སྟན་ཁར་རྐང་མཐིལ་སྤྲདཿ ལག་གཉིས་རྡོ་རྗེ་ཁུ་ཚུར་འདོམ་ 
བར་གཏད༔ མིག་གཉིས་གྱེན་བསྒྲད་རིག་སྟོང་རྗེན་པའི་ཀློང གོང་བཞིན་ཁྲིད་གཅོད་ཟབ་མོའི་ 
ཉམས་ལེན་བྱ༔ དལ་མེད་བརྩོན་འགྲུས་དྲག་པོས་ཉམས་བླངས་ཚེ དུ་བ་སྨིག་རྒྱུ་རླུང་འབྱུང་བཞི་ 
དབྱིབས༔ ཉི་ཟླ་གཟའ་སྐར་རྩི་ཤིང་ནགས་ཚལ་དང༔ དུད་འགྲོ་གཅན་གཟན་ཁྲོ་བོ་གཤིན་རྗེའི་ 
གཟུགས༔ ཡིག་འབྲུ་ཕྱག་མཚན་མ་ངེས་ཅིར་ཡང་འཆར༔ འཇའ་འོད་ཁ་དོག་མ་ངེས་སྣ་ཚོགས་ 
འབྱུང༔ ཉམ་ང་མེད་པར་ཀུན་ཀྱང་ལྟ་བས་གཅུན༔ ཉིད་མཚན་མེད་ཅིང་འོད་གསལ་འཁོར་ཡུག་ 
ཏུ ཀུན་གྱི་སེམས་ཤེས་མངོན་ཤེས་ཐོགས་མེད་འགྱུར༔ རེ་དོགས་མེད་པར་ཁྲིད་གཅོད་ལྟ་བས་
177

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཅུན༔ རེས་གསལ་རེས་མི་གསལ་ཞིང་ཟ་ཟིང་མང༴ དོན་མེད་བསམ་སྡུག་དབང་མེད་མཆི་མ་ 
ཤོར༔ དེ་འདྲ་བྱུང་ཚེ་ངལ་གསོ་བཅུད་ཅན་ཟས༔ བརྟེན་ཅིང་ཕྱེ་ཕུར་བྱུག་ཅིང་འཕུར་མཉེད་བྱ༔ 
བླ་མར་གསོལ་བ་དྲག་ཏུ་ཡང་ཡང་གདབ ཐུགས་ཡིད་བསྲེ་ཞིང་གོང་བཞིན་ཉམས་ལེན་འབད༔ 
དམ་ཉམས་མཛེ་ཕོ་དམེ་ཡུགས་ཟས་གོས་འཛེམ༔ སྐབས་སུ་རྒྱ་མཚོ་ཨར་ལ་གཏད་པར་བྱ༔ དེ་ 
བཞིན་དལ་མེད་བརྩོན་འགྲུས་ཉམས་བླངས་ཚེ༔ རབ་ཀྱིས་ལོ་གསུམ་འབྲིང་གིས་ཟླ་བཅོ་བརྒྱདཿ 
ཐ་མས་ལོ་གཅིག་འཇའ་ལུས་མཁའ་ལ་སྤྱོདཿ བསླུ་བར་གྱུར་ན་པདྨས་འགྲོ་བ་བསླུས༔ དེ་ཕྱིར་ 
བསླུ་མེད་ཞལ་གདམས་བཅུ་གཉིས་པའོ ས་མ་ཡཱ
དེ་ལྟར་མཐར་ཕྱིན་གྲོལ་བའི་དུས་བབས་ཚེ༔ ཤར་ངོས་གསལ་ཁུང་རིམ་གསལ་ཕྱིར་ལ་ཐོན༔ སྣང་ 
གྲག་ལྷ་སྔགས་རོལ་པས་ལམ་དུ་ཁྱེར༔ མ་རྟོགས་འགྲོ་བ་རྟོག་མེད་ངང་ནས་སྒྲོལ༔ མཁའ་ཁྱབ་ 
འགྲོ་བ་སྒྲོལ་བའི་སྨོན་ལམ་ཐོབ གཉིས་སྣང་ཀུན་རྟོག་ཆོས་བརྒྱད་རིང་དུ་བོར༔ འཁོར་འདས་རོ་ 
སྙོམས་འགྲོ་རྣམས་བྱང་སེམས་ཀྱིས༔ བརྩེ་བའི་རྗེས་བཟུང་བསྡུ་དངོས་རྣམ་བཞི་ཡིས༔ འགྲོ་བའི་ 
དོན་ཀུན་ཕྲིན་ལས་མཐའ་རྒྱས་ཀྱི༔ འགྲོ་དོན་ཐབས་ཀྱིས་སྐྱོངས་ཤིག་ཞལ་གྱི་གདམས༔ ས་མ་ཡཱ 
དེ་ལྟར་ཞལ་གདམས་བཅུ་གསུམ་གདམས་པ་འདི༔ པདྨ་བདག་གི་སྙིང་གི་ཡང་ཏིག་ཡིན༔ སྔ་ 
རབས་རྫོགས་པའི་སངས་རྒྱས་གཤེགས་པའི་ཤུལ༔ མ་འོངས་སངས་རྒྱས་རྣམས་ཀྱི་བྱོན་པའི་ལམཿ 
ད་ལྟའི་སངས་རྒྱས་རྣམས་ཀྱི་ཐུགས་ཀྱི་ཐིག༔ ཡང་ཟབ་དྲག་སྒྲུབ་མེ་ཡི་ཕྲེང་བ་ཡི༔ ཆ་རྐྱེན་ 
མཁའ་འགྲོ་འབུམ་གྱི་སྙིང་ནོར་ཡིན འཆོལ་བར་མ་སྤྱོད་ཉི་ཤུ་མར་གཤམ་གྱི༔ འགྲོ་བའི་དོན་དུ་ 
གཡའ་ལུང་གངས་ར་ཡི༔ མདུན་ཞོལ་མཁའ་འགྲོའི་བྲོ་ར་དགའ་འཁྱིལ་དུ༔ གཏེར་སྲུང་གངས་ 
བཙན་ཀླུ་བདུད་ཁྱེད་ལ་བཅོལ༔ ཐུབ་པར་སྲུངས་ཤིག་བཛྲ་ས་མ་ཡཱ ཞེས་གསུངས་ཏེ་གཏེར་གྱི་ 
གཉེར་བྱང་བཅོལ་བའོ 《》Z⌘ ས་མ་ཡཱ༔ རྒྱ་རྒྱ་རྒྱ༔ བརྡ་ཐིམ༔ མྦིཿ ཁ་ཐཾ༔ གུ་ཧྱ་རྒྱ༔ ཞེས་པ་ 
འདི་ཡང་ཁོ་བོ་སྤྲང་བན་བདུད་འཇོམས་ནམ་མཁའི་རྡོ་རྗེ་སྔོན་ཟབ་མོ་མཐུ་ཡིས་བསྐུལ་ཏེ། གཡའ་ལུང་ཨེ་ཝཾ་འཁྱིལ་
ཀློང་ནས་རིགས་ལྡན་ནོར་བུའི་མིང་ཅན་དང༌། སྐལ་ལྡན་བཅུ་གྲངས་བཅས་པ་མེ་ཡོས་ལོའི་ཟླ་༨པའི་ཉེར་ལྔ་ལ་སྤྱན་
དྲངས་ཤིང་། ཕྱིས་དྨེ་ཝ་ཀོ་དྲའི་ཚལ་དུ་ལྕགས་སྤྲེལ་ཟླ་བ་གསུམ་པའི་ཡར་ཚེས་༡ ལ་བོད་ཡིག་ཏུ་བརྡའ་བསྒྱུར་བའི། 
ཡིག་བྲིས་པ་ནི་གྲྭ་བུདྡྷའི་མིང་ནས་སོར་མོ་རླུང་གི་རྟ་ལ་བསྐྱོན་ཏེ་དག་པར་བྲིས་པའོ། །
178

ཟབ་གཏེར་ཆོས་ཀྱི་མཛོད་ཁང་།
ཊཿ ཕུར་པ་བདུད་དཔུང་ཟིལ་གནོན་ལས༔ ཞལ་གདམས་གསེར་གྱི་ 
ཕྲེང་བ་ཡིད་བཞིན་དབང་གི་རྒྱལ་པོ་བཞུགས་སོ
ཐཱཊྛབསམ་ཡས་མཆིམས་ཕུ་བྲག་དམར་ཀེའུ་ཚང་དུཿ༔ གུ་རུ་རྗེ་འབངས་གྲོགས་ 
བཅས་འདུས་པའི་ཚེ༔ ཕུར་པ་ཨེ་ཁྲོམ་འབར་བ་རྩ་བའི་རྒྱུད༔ བདུད་དཔུང་ཟིལ་གནོན་ཞལ་ཕྱེས་ 
སྨིན་པར་མཛད༔ ས་མ་ཡཱ དེ་ཚེ་མ་ཅིག་མཁའ་འགྲོ་མཚོ་རྒྱལ་མ༔ ཨ་ཙར་ས་ལེ་འདུས་པའི་ 
གྲོགས་བཅས་ཀྱིས༔ འདོད་ཡོན་ཚོགས་ཀྱི་འཁོར་ལོ་རྒྱ་ཆེན་བཤམས༔ གསེར་གྱི་མཎྜལ་རིན་ཆེན་ 
ཕྲ་བཀོད་ནས༔ འབྲས་ཆང་རྒུན་ཆང་སྨྱོས་པའི་ཆང་རྣམས་ཀུན༔ གསེར་སྐྱོགས་དངུལ་སྐྱོགས་ 
བཀང་ནས་ཞལ་དུ་དྲངས༔ ཨེ་མ༔ དུས་གསུམ་མཁྱེན་པའི་རྒྱལ་སྲས་ཐོད་ཕྲེང་རྩལ བདག་དང་ 
མ་འོངས་རྗེས་འཇུག་བུ་རྣམས་ལ ད་ལྟའི་བདུད་དཔུང་ཟིལ་གནོན་ཟབ་མོའི་ཆོས༔ གདུལ་བྱ་ 
འགྲོ་དོན་དར་རྒྱས་གང་ལ་ཆེ༔ འདོན་པའི་སྐྱེས་བུ་དམ་པ་སྐུ་ཚེའི་ཚདཿ བར་ཆད་བགེགས་རྐྱེན་ 
དུས་རྟགས་ཅི་དང་ཅི༔ སྤང་བླང་ཉམས་ལེན་ཟབ་མོ་ཇི་ལྟར་བྱེདཿ ཚིག་ཉུང་དོན་དྲིལ་བསླབ་བྱ་ 
གསེར་གྱི་ཕྲེང༔ རྗེ་བཙུན་མ་ཧཱ་གུ་རུས་གསུང་དུ་གསོལ༔ ཞེས་ཞུས་པས༔ ཞལ་འཛུམ་བག་དང་ 
བཅས་ནི་འདི་སྐད་གསུངས༔ ལེགས་པར་གསོན་དང་པུ་མོ་མཁར་ཆེན་བཟའ༔ སེམས་ལ་ཟུངས་ 
ཤིག་ཨ་ཙར་ས་ལེ་འོད༔ ད་ལྟ་བདུད་དཔུང་ཟིལ་གནོན་ཟབ་མོ་འདི དུས་ནི་ཉི་ཤུ་དམར་ཐག་ 
ཙུམ་པའི་ཚེ༔ རྡོ་རྗེ་སྤྲེལ་ཆུང་ཨ་ཙར་ས་ལེ་ཁྱོདཿ པདྨ་བདག་གི་གསུང་སྤྲུལ་དབྱེར་མེད་པ༔ 
མདོ་ཁམས་ཟལ་མོ་ལྕི་གཞུང་ལྷ་རྩེ་ཕྱོགསཿ བདུད་འཇོམས་དྲག་སྔགས་གླིང་པའི་ མིང་ཅན། 
འབྱུང༔ ཟབ་གཏེར་ཉེར་ལྔའི་བསྟན་པའི་རྒྱལ་མཚན་ཕྱར༔ དེ་ཚེ་བར་ཆད་དངོས་གྲུབ་འདྲེས་མ་ 
འབྱུང༔ དམ་སྲི་ཨིག་ཤ་གོ་བོ་གཤོག་རིང་སོགས༔ གདུལ་བྱ་ཐར་ལམ་སྙན་གྲགས་བར་ཆད་ཚེ 
མི་འདོད་རྐྱེན་ངན་རེས་འབྱུང་རེས་བཟློག་ཚེ སྐུ་ཚེའི་ཚད་ནི་བདུད་ཅུ་དོན་བདུན་ཡིན༔ དེ་ཚེ་ 
སྟོད་སྨད་འཇིང་དུར་ནག་པོ་གཡོ༔ རྒྱལ་བསྟན་ཉི་མ་བྱི་བ་ནག་པོས་བཤིག༔ སྟོད་སྨད་ཆོམ་རྐུན་ 
གཉིས་ཀྱིས་ཕུང་ཞིང་དཀྲུགཿ ཀཱ་མ་རུ་པའི་ས་བོན་བྱི་བས་བཅོམ༔ བྱི་ཕུང་ནག་པོ་བསྟན་པ་
179

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
མཐའ་ལ་འབྱམས༔ ངང་པ་སེར་པོ་བྱང་ཆེན་མཚོ་ལ་གཡེང༔ གངས་དཀར་བུ་ཡུག་དབུས་ཀྱི་ 
ཕྱོགས་ལ་འབེབས༔ སྲན་མ་ནག་པོའི་ས་བོན་སྒང་དྲུག་འཐོར རྒྱལ་བསྟན་ཉི་མ་ཚ་ཟེར་གྲོགས་ 
དང་འགྲོགས༔ བོད་ཀྱི་བདེ་སྐྱིད་ཀླུ་དབང་ཡུལ་དང་མཚུངས༔ ཀེང་རུས་རྒྱལ་མཚན་ལ་གསུམ་ 
རྩེ་ལ་མངོན༔ སྨོན་པ་སྨེ་བདུན་ལུང་གསུམ་མཐིལ་ལ་ལྷུང༔ སྐར་མ་སྨིན་དྲུག་གོ་ཐལ་རླུང་ལ་ཕྱར 
གོ་བོ་སེར་པོ་སྦས་ཡུལ་འཕུང་བའི་དགྲ བསྟན་པའི་རྒྱལ་ཚབ་རིགས་ལྔ་རང་མདོག་ངོམ༔ དེ་ཚེ་ 
བསྟན་པའི་རྒྱལ་ཚབ་མཆོག་ཉིས་ཀྱིས༔ ཆོས་འདི་སྤེལ་ཞིང་སྦས་ཡུལ་དགོངས་ དགུང༌།འདྲ་
འདེགས༔ ཆོས་འདིའི་འདུལ་སྐལ་རོང་ཆེན་གཞི་ལ་འབྱུང༔ དེ་ཚེ་ལས་ཅན་བསྟན་པའི་སྦྱིན་ 
བདག་ནི ལྡན་མ་རྩེ་མང་ཛྙཱ་ན་ཀུ་མཱ་གཉིས དབྱེར་མེད་སྒྱུ་འཕྲུལ་ག་གྷའི་མིང་ཅན་འབྱུང༔ 
བསྟན་པ་ཉེར་ལྔ་སྦས་ཡུལ་དགུང་ལ་འདེགས༔ རྒྱལ་བ་མཆོག་དབྱངས་ལེགས་པའི་བློ་གྲོས་ལྡན 
བི་མ་ནས་སྤྲུལ་ཡོངས་རྫོགས་བསྟན་པའི་བདག༔ འབྱུང་ནས་སེམས་དཔའ་ཉེར་ལྔ་སྐུ་ཚེ་གསོ༔ 
མཐའ་ཡི་དམག་བཟློག་རྒྱལ་བསྟན་དགུང་ལ་འདེགས༔ རྟེན་འབྲེལ་ཡར་ལྡན་འགྲོ་ཀུན་དཔལ་ལ་
འབྱོརསྨོན་ལོག་བདུད་སྤྲུལ་ངན་པའི་རྐྱེན་ཞུགས་ཚེ༔ མི་འདོད་བར་ཆད་སྦས་ལུང་སྨག་གིས་ 
སྒྲིབ༔ དེ་ཚེ་ཀུན་ནས་རྟེན་འབྲེལ་འགྲིགས་པར་འཚལ༔ གོ་བའི་གཞུ་ལ་ཤེས་རབ་མདའ་མོ་དགརཿ 
སྤང་བླང་རིག་པའི་འཁྲུལ་འཁོར་དག་ལ་སྤྱོདཿ བསླུ་བ་མེད་དོ་ཞལ་གདམས་དང་པོའོ༔ ས་མ་ཡཱ 
ཁྱེད་རྣམས་བདག་ཅག་སྨོན་ལམ་མཐུ་བཙན་པས༔ དལ་བརྒྱད་འབྱོར་བཅུ་མི་ལུས་རིན་པོ་ཆེ༔ 
ཐོབ་པར་དཀའ་བ་ཨུ་དུམ་ཝ་ར་བཞིན༔ ཐོབ་དཀའ་འཇིག་སླ་ནམ་འཆི་ཆ་མེད་པ༔ ངེས་མེད་ 
ཞག་དང་ཟ་མ་ཚེ་འཛད་ན༔ ཆོས་ལ་ཕྱི་ཤོལ་མི་ཉན་གསུང་གི་སྲསཿ ཚེ་འདིའི་འདུན་མ་གང་ 
ལྟར་བྱས་ཀྱང་སླ དེ་བས་འཇིག་རྟེན་ཕྱི་མ་ཤུལ་ཐག་རིང༔ གཏན་དུ་བདེ་བའི་འདུན་མ་ད་ལྟར་ 
རན༔ གཏན་བདེ་མ་ལུས་སྒྲུབས་ཤིག་གསུང་གི་སྲས༔ ཚེ་འདིའི་དགྲ་འདུལ་གཉེན་སྐྱོང་ངང་ལ་ 
གཡེང འཁོར་གཡོག་ནོར་རྫས་ས་མཁར་བུ་ནོར་ལ༔ དོན་མེད་འཁོར་བའི་ཆོས་ལ་མི་ཚེ་གཡེངས༔ 
དོན་ལྡན་ཆོས་ལ་སོམས་ཤིག་གསུང་གི་སྲསཿ༔ འཁོར་བའི་བདེ་འབྱོར་ཁ་ཟས་དུག་འདྲེས་འདྲ༔ 
རང་གཞན་གཉིས་འཕུང་གཏན་འདིའི་སྡུག་བསྔལ་རྒྱུ༔ སྲིད་འབྱོར་ཞེན་པ་སྤོངས་ཤིག་གསུང་གི་ 
སྲས༔ ཆོས་ཀྱི་རྩ་བ་བྱང་ཆུབ་སེམས་ཉིད་ཡིན༔ དེ་ཉིད་སྐྱེ་ཐབས་བྱམས་དང་སྙིང་རྗེ་སྟེ འཇིག་
180

།ཟབ་གཏེར་ཆོས་ཀྱི་མཛོད་ཁང་།
རྟེན་འདི་ན་བརྩེ་བ་ཕ་མ་ཡིན༔ སེམས་ཅན་ཐམས་ཅད་བདག་གི་ཕ་མ་བྱས ལན་རེ་མ་ཡིན་སྐྱེ་ 
ཤིའི་ཁ་ལོ་བརྒྱུད༔ དགྲ་གཉེན་རིས་མེད་ཀུན་ལ་བྱང་སེམས་བསྒོམ༔ མ་གྱུར་འགྲོ་བའི་སྡུག་ 
བསྔལ་བདག་སྨིན་བསམ༔ བདག་གི་བདེ་དགེ་འགྲོ་བའི་དོན་ལ་བསྔོ འགྲོ་དོན་ཐུགས་བསྐྱེད་ 
མཛོད་ཅིག་གསུང་གི་སྲས༔ སངས་རྒྱས་བསྟན་པའི་གཞི་མ་ཚུལ་ཁྲིམས་ཡིན༔ དེ་ལ་བསླབ་ལུགས་ 
སྡོམ་གསུམ་བསླབ་ཆོག་འབད༔ སྟོན་པས་གསུངས་པའི་བླང་དོར་བཅའ་ཁྲིམས་རྣམས༔ དུས་ཀུན་ 
རང་རྒྱུད་སྦྱོངས་ཤིག་གསུང་གི་སྲས༔ རྡོ་རྗེ་ཐེག་པའི་རྩ་བ་དམ་ཚིག་ཡིན༔ དེ་ལས་གཡེལ་ན་ 
བསྐྱེད་རྫོགས་སྡོང་པོ་རུལ༔ དེ་ཕྱིར་རྩ་བ་ཡན་ལག་དམ་ཚིག་རྣམས༔ ནམ་ཡང་ཉམས་མེད་ 
སྲུངས་ཤིག་གསུང་གི་སྲས༔ ཆོས་ཀྱི་རྩ་བ་སྡོམ་པ་གསུམ་ལ་རག༔ སྡོམ་གསུམ་མཐའ་རུ་ཁྱོལ་ཅིག་ 
གསུང་གི་སྲས༔ དེ་སྐད་ཞལ་གདམས་རིམ་པ་སེམས་ལ་ཟུངས ས་མ་ཡཱ༔
བྱིན་རླབས་རྩ་བ་མཚན་ལྡན་བླ་མ་ཡིན༔ དེ་ཉིད་མཉེས་ན་དགོས་འདོད་ཐམས་ཅད་འབྱུང༔ བླ་ 
སངས་རྒྱས་མཐོང་ན་བྱིན་རླབས་འཇུག༔ རྟག་པར་གསོལ་བ་ཐོབ་ཅིག་གསུང་གི་སྲས༔ དངོས་ 
གྲུབ་མ་ལུས་འབྱུང་བའི་ཡི་དམ་ལྷ སྣང་སྟོང་ལྷ་ལ་གྲག་སྟོང་གསུང་གི་གདངས༔ རིག་སྟོང་ཡེ་ 
ཤེས་ཐུགས་ཀྱི་འཁོར་ལོར་རྫོགསཿ དཀྱིལ་འཁོར་གསུམ་ལྡན་གསལ་ཐོབ་གསུང་གི་སྲས༔ འཕྲིན་ 
ལས་རྩ་བ་མཁའ་འགྲོ་ཆོས་སྐྱོང་སྟེ དམ་ཚིག་གཙང་ན་རང་བཞིན་ཤུགས་ཀྱིས་འདུ༔ ཆོས་བཞིན་ 
སྤྱོད་ན་བར་ཆད་ངང་གིས་སེལ༔ དམ་ཚིག་ཆོས་བཞིན་སྤྱོད་ཅིག་གསུང་གི་སྲས༔ རང་རྒྱུད་མ་ 
སྨིན་གཞན་དོན་བྱེད་པ་དེ༔ ས་བོན་མེད་པའི་འབྲུ་ཐོག་སྨིན་མི་འགྱུར༔ རང་རྒྱུད་སྨིན་ན་གཞན་ 
དོན་ཤུགས་ཀྱིས་འབྱུང༔ དང་པོ་རང་རྒྱུད་ཐུལ་ཅིག་གསུང་གི་སྲས༔ ངེས་འབྱུང་མེད་ན་ཆོས་ཀྱི་ 
འཇུག་སྒོ་མེད༔ དེ་ཕྱིར་ངེས་འབྱུང་སྐྱོ་ཤས་འདི་ལ་གཟབ༔ ཞེན་ལོག་མེད་ན་ཆོས་ལ་སྟོབས་མི་ 
འབྱིན༔ དེ་ཕྱིར་འཁོར་བའི་ཆོས་ལ་ཞེན་ལོག་བྱོས༔ དག་སྣང་མོས་གུས་སྣང་ཁྲིད་འཇུག་སྐྱོང་སྟེ་ 
དེ་ཕྱིར་དག་སྣང་མོས་གུས་འདི་ལ་གཟབ༔ འདི་གསུམ་སྤྱིར་ལ་གཅེས་སོ་གསུང་གི་སྲས༔ མང་དུ་ 
ཐོས་ཀྱང་ཉམས་སུ་མ་ལོན་ན༔ ཆོས་འདི་གོ་ཡུལ་ཙམ་དུ་མི་ཚེ་ཟད ཤི་དུས་ཆོས་དང་རང་རྒྱུད་ 
སོ་སོར་འབྱེད༔ རང་རྒྱུད་ཆོས་དང་སྲེས་ཤིག་གསུང་གི་སྲས༔ ལྟ་བ་སྣང་སྲིད་སེམས་སུ་རྟོགས་པ་ 
དང༔ བསྒོམ་པ་དམིགས་གཏད་འཛིན་མེད་རང་གྲོལ་ངང༔ སྤྱོད་པ་གཟའ་གཏད་སྤྲོས་པ་བྲལ་བ་
181

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང༔ དུས་ཀུན་འདི་གསུམ་འབྲལ་མེད་ཉམས་ལེན་གྱིས ལྟ་སྒོམ་སྤྱོད་འབྲས་མཐའ་སྐྱེལ་གསུང་ 
གི་སྲས༔རང་སེམས་ལྟ་བ་མཁའ་ལྟར་རྟོགས་ན་ཡང༔ དགེ་སྡིག་སྤང་བླང་ཕྲ་ཞིབ་ཕྲ་བ་མཛོདཿ༔ 
ལྟ་བའི་གནད་འཛིན་གསང་སྔགས་ནང་བཞིན་སྤྱོད ཀུན་སྤྱོད་བྱ་བ་ཉན་ཐོས་ནང་བཞིན་བསླབ༔ 
འགྲོ་དོན་སེམས་བསྐྱེད་བྱང་སེམས་ལུགས་ལྟར་གྱིས༔ ཀུན་ཀྱང་ཞེ་འདོད་སྤོངས་ཤིག་གསུང་གི་ 
སྲས༔ ང་ཡི་སྤྲུལ་པ་བར་སྣང་སྐར་ཚོགས་འདྲ༔ སྤྱོད་པ་ཆ་ལུགས་ཇི་ལྟར་སྣང་གྱུར་ཀྱང༔ ང་ཡིས་ 
བྱིན་བརླབས་སུ་ཡིན་མི་ཚོར་བས༔ ཀུན་ལ་དག་སྣང་སྦྱོངས་ཤིག་གསུང་གི་སྲས༔ ཁྱད་པར་ཟབ་ 
མོ་གཏེར་གྱི་གདམས་པ་འདི༔ དཔེར་ན་དུག་སྦྲུལ་མགོ་ཡི་ནོར་བུ་བཞིན༔ སྤེལ་ལྷོད་འཚོ་ཤེས་ 
ཚངས་པའི་ཐིག་སྟབས་བཞིན༔ ཕུང་འཚེངས་གཉིས་ཀ་འབྱུང་ངོ་གསུང་གི་སྲས༔ དམ་རྫས་ཡིན་ 
ཞེས་ཤ་ཆང་མང་མ་སྤྱོད༴ བསྒྲུབ་བསྟན་ཡིན་ཞེས་བསླུ་བྱེད་ནོར་མ་བསགས༔ འཁོར་བ་སྤེལ་ཞིང་ 
རིགས་བརྒྱུད་བུ་མ་ཚག དམ་ཚིག་མེད་པའི་ཕྱག་རྒྱུ་བདག་མ་བཟུང༔ ང་རྒྱལ་ཅན་ལ་ཡུན་ 
རིང་གྲོགས་མ་བརྟེན༔ སྙིང་གཏམ་ཟབ་མོ་སུ་ལ་བཤད་མི་རུང༔ བསླུ་བྱེད་ཅན་ལ་ནམ་ཡང་སྙིང་ 
མ་གཏདཿ༔ མི་མཚང་ངན་པ་ནམ་ཡང་བཤད་མི་རུང༔ གདམས་ངག་ཟབ་མོ་དམ་མེད་སྤེལ་མི་ 
བྱ༔ ནོར་རྫས་བཟང་པོ་མི་ལ་བསྟན་མི་རུང༔ མི་ཡི་ནོར་རྫས་རང་གིས་བརྔམ་མི་བྱ༔ ང་ཆེ་ང་ 
མཁས་ཁེངས་སེམས་བྱེད་མི་རུང༔ ཁ་མང་མི་ལ་གཏམ་མང་སྒྲོག་མི་བྱ དགྲ་ལ་སྡང་སེམས་མ་ 
ཆེ་ཐབས་ཀྱིས་ཟུང༔ གཉེན་ལ་ནན་པ་མ་ཆེ་རིང་ནས་འཚོ༔ ཆོས་ལ་ཕྱི་ཤོལ་མ་བྱེད་འཕྲལ་དུ་ 
སྒྲུབས༔ ནོར་ལ་སེར་སྣ་མ་ཆེ་ཚོགས་བསག་འབུངས༔ དགེ་ལ་སྙིང་སྟོབས་མ་ཆུང་སྤོབས་པ་སྐྱེདཿ༔ 
ཆོས་ལ་ངོམ་པ་མ་ཆེ་འགྲོ་ལ་བསྔོ༔ དམན་ས་ཟུངས་དང་མཐོ་བ་ཤུགས་ཀྱིས་འབྱུང༔ སྤྱི་ཆོས་ 
གྱིས་དང་རང་ཆོས་ཤུགས་ལ་ཡོང༔ ཀུན་ལ་བྱམས་དང་རང་ལ་ཡོངས་ཀྱིས་བརྩེ༔ རང་རྒྱུད་བཏུལ་ 
ན་སྡང་དགྲ་ངང་གིས་ཐུལ༔ དེ་ལྟར་ཞལ་གདམས་བསླབ་བྱ་ཉེར་གསུམ་འདི༔ ནམ་ཡང་འདོར་ 
མེད་ཟུངས་ཤིག་གསུང་གི་སྲས༔
ཡང་ཅིག་ཞལ་གྱི་གདམས་པ་འདི་སྐད་དོ སྒྲུབ་གནས་འདུ་འཛི་མེད་པའི་ས་ལ་གྱིས འཇིག་ 
རྟེན་ཁེ་གྲགས་ལོགས་འདོད་རླུང་ལ་སྐུར འབྲལ་མེད་མཚན་ལྡན་བླ་མ་གཙུག་ཏུ་བསྐུར༔ དད་ 
པས་འོ་དོད་བོས་ཤིག་གསུང་གི་སྲས ཟབ་མོའི་གདམས་པ་ཀུན་གྱི་ཁྱད་འཕགས་པ༔ བླ་མ་རྡོ་
182

༄༄༅། །ཟབ་གཏེར་ཆོས་ཀྱི་མཛོད་ཁང་།
རྗེ་འཆང་ཉིད་སྒྲུབ་པའི་ཐབས༔ཡེ་གཞི་ཁྱབ་བརྡལ་ཀ་དག་ཀུན་བཟང་མོ མདངས་རྩལ་འགག་
མེད་རང་རྩལ་ལྷ་རུ་ཤར༔ རང་ཤར་རང་གྲོལ་རིག་སྟོང་རྗེན་པའི་ངང༔ མ་ཡེངས་མི་སྒོམ་རིག་ 
སྟོང་ཨར་ལ་གཏད༔ འཛིན་མེད་ཡེངས་མེད་ཡེ་གཞི་ཁྱབ་བརྡལ་ངང ལྟ་མེད་རྟོག་མེད་གུ་ 
ཡངས་ཟང་ཐལ་ཀློང༔ དུས་ཀུན་མཐའ་རུ་སྐྱོལ་དང་གསུང་གི་སྲས མཚན་བཅས་ལྟར་སྣང་ཆོས་ 
ཀྱིས་སངས་མི་རྒྱ༔ མཚན་མེད་ཡིད་དཔྱོད་བྲལ་བའི་ཉམས་ལེན་ནི༔ བློ་འདས་གུ་ཡངས་རིག་ 
སྟོང་ཕྱག་རྒྱ་ཆེ༔ སྣང་བཞི་ཟད་སར་ཁྱོལ་ཅིག་གསུང་གི་སྲས༔ ཆོས་ཟད་ཀློང་ལ་རང་སེམས་ 
མངོན་སངས་རྒྱསཿ ནང་དུ་རང་སེམས་རང་དབང་འདུས་པ་ན༔ ཕྱི་རོལ་ལྷ་འདྲེ་མི་གསུམ་དབང་ 
དུ་འདུས༔ ལྟར་སྣང་རྫས་སྔགས་འཁྲུལ་འཁོར་ངལ་བའི་རྒྱུ༔ རང་སེམས་དབང་དུ་སྡུས་ཤིག་ 
གསུང་གི་སྲས༔ ཕྱི་རོལ་དགྲ་བགེགས་འབྱུང་པོ་བར་ཆད་ཀུན༔ ལོགས་སུ་མ་ཡོད་བདག་འཛིན་ 
ཉིད་ལས་བྱུང༔ བདག་འཛིན་འགོང་པོའི་རྟོད་ཕུར་མ་བུད་ནཿ ཕྱི་རོལ་བདག་འཛིན་དགྲ་ལ་ 
ཐུལ་དུས་མེད༔ བདག་འཛིན་དགྲ་བོ་བརྟུལ་ཅིག་གསུང་གི་སྲསཿ བདག་འཛིན་ཉོན་མོངས་བརྒྱད་ 
ཁྲིའི་དམགས་དཔུང་ལ༔ བདག་མེད་ཤེས་རབ་རིག་སྟོང་རལ་གྲི་ཡིས༔ ཉོན་མོངས་བརྒྱད་ཁྲི་ཐལ་ 
བ་རྡུལ་དུ་རློགས༔ སྐྱེ་མེད་དབང་གིས་འགག་མེད་མཁའ་ལ་གཏོར༔ སྐྱེ་འགག་སྤྲོས་པ་ཆོད་ཅིག་ 
གསུང་གི་སྲས ༔ མཐར་ཐུག་མངོན་པར་རྫོགས་སངས་མ་རྒྱས་པར བསྐྱེད་རིམ་ལུས་ལྷ་མེ་ལོང་ 
གཟུགས་བརྙན་ལྟར གསལ་ལ་འཛིན་མེད་དག་རྫོགས་སྨིན་གསུམ་ངང༔ མ་ཧཱ་ཡོ་ག་སྣང་སྲིད་ལྷ་ 
རུ་གསལ༔ ལུས་ལྟ་བུམ་པའི་དབང་དུ་ཤེས་པར་བྱ༔ ངག་ཏུ་སྔགས་བཟླས་འབྱུང་འཇུག་རླུང་ལ་ 
སྦྱར༔ སྲོག་རྩོལ་རླུང་བཟུང་འབར་འཛག་གནད་ལ་བསྣུན༔ དགའ་བཞིའི་དོན་བསྒོམ་དབབ་ 
ལྡོག་སྦྱང་སྤེལ་བསྒྱུར བདེ་ཆེན་རྡོ་རྗེའི་གསུང་དབང་རྣམ་པར་དག ངག་རླུང་སྔགས་དག་ཨ་ནུ་ 
ས་མཐའ་སྙོགཿག༔ གཟིགས་སྟངས་གསུམ་གྱིས་སྒྲོན་དྲུག་ལམ་ལ་སྦྱང་༔ དབྱིངས་གསུམ་གཏན་ཕེབས་ 
འབེབས་གསུམ་ལ་བརྟེན་ནས༔ སྣང་བཞི་མཐར་ཕྱིན་ཤེར་དབང་དོན་མཆོག་ཐོབ༔ ཨ་ཏི་ཁྱབ་ 
བརྡལ་ཆོས་ཉིད་ཟད་སར་འཁྱོལ༔ ཚིག་དང་བརྡའ་མཚོན་སྤྲོས་པ་ཀ་ནས་དག ཆོས་ཟད་ཀློང་ 
ནས་ཕུང་པོ་འོད་ལུས་ཐོབ༔ ཚིག་དབང་དོན་རྟོགས་སྤྱི་ཏི་ས་མཐའ་སྙོག༔ གཞོམ་ཞིག་དང་བྲལ་ 
རྡོ་རྗེའི་སྐུ་རུ་སྨིན༔ འཕོ་ཆེན་བདེ་བ་ཆེན་པོའི་ས་ཐོབ་བར༔ འདོར་མེད་ཉམས་སུ་ལོངས་ཤིག་
183

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསུང་གི་སྲས༔ འདི་ལྟར་ཉམས་ལེན་བསླབ་བྱ་གསེར་ཕྲེང་འདི༔ འཆོལ་བར་མ་སྤྱོད་མཁའ་ 
འགྲོའི་བཀའ་ཆད་ཡོང་༔ དམ་ལྡན་སློབ་མའི་རིམ་པ་ཐབས་ཀྱིས་བསྟན༔ སྤང་བླང་ཚགས་སུ་ 
ཚུད་ཅིག་གསུང་གི་སྲས༔ ཡིད་བཞིན་ནོར་བུ་བདུད་དཔུང་ཟིལ་གནོན་འདི༔ དགོས་འདོད་ཀུན་ 
འབྱུང་ནོར་བུ་རིན་ཆེན་མཚུངས རྒོལ་བས་མི་འཇིགས་དམག་དཔོན་རིན་ཆེན་ལྟར༔ གང་ 
འདོད་ཐོགས་མེད་རྒྱལ་སྲིད་སྣ་བདུན་བཞིན༔ འདོར་མེད་ཉམས་སུ་ལེན་ཅིག་གསུང་གི་སྲས༔ ཐེག་ 
དགུའི་ཡང་རྩེ་གདམས་པ་ཟབ་མོ་འདི༔ ད་ལྟ་མ་སྤེལ་མ་འོངས་འགྲོ་བའི་དོན༔ བརྡའ་རུ་ཐོབ་ 
ལ་གཏེར་གྱི་གཉེར་བྱང་བཅོལ༔ སྙིགས་མཐར་བསྐལ་ངན་གཞོམ་པའི་རྒྱུ་རུ་གྱུར༔ ས་མ་ཡཱ༔ རྒྱ་ 
རྒྱ་རྒྱ ཞེས་གསུངས་ནས་དག་པ་ཤྲཱིའི་ཤར་ཕྱོགས་ཅིག་ཆར་གསང་བའི་དགའ་ཚལ་དུ་རྡོ་རྗེ་འབར་ 
བ་རྩལ་དང༔ བདུད་མགོན་སེང་གེའི་གདོང་ཅན་ལ་གཉེར་དུ་བཅོལ་ལོ༔ སྲུངས་ཤིག་སྤེལ་ཅིག་ 
རཀྵ་རཀྵ ཋཱཧསཱོནེཨྠ ས་མ་ཡཱཿ རྒྱ་རྒྱ་རྒྱ བརྡ་ཐིམ༔ ཁ་ཐཾ༔ གུ་ཧྱ༔ མཎྜལ་རྒྱ༔ ཞེས་པ་འདི་ཡང་ 
ཅིག་ཆར་གསང་བའི་དགའ་ཚལ་ནས་གསང་གཏེར་ངེས་མེད་དུ་གདན་དྲངས་ཤིང་ལོ་ཤས་གསང་རྒྱར་བསྡམས་ཏེ། ལས་ 
སད་བསྟན་པའི་གྲོགས་མཆོག་གཉེར་གནམ་ལགས་ཀྱིས་བཀའ་བསྐུལ་ལ་བརྟེན་ནས། དེ་ཝའི་ཀོ་ཊའི་ཚལ་དུ་ཆུ་ཕག་
ཁྲུམ་སྨད་ཟླ་བ་༨པའི་ཚེས་༡༠ ཆུ་ནང་འཕྲད་ཀྱི་དུས་ཚེས་ལ་ཁོ་བོ་བདུད་འཇོམས་ནམ་མཁའི་རྡོ་རྗེས་བརྡ་བསྒྱུར་
བའོ། །
184

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །རིག་འཛིན་ཆེན་པོ་འཇའ་ཚོན་སྙིང་པོའི་ཞལ་ཆེམས་ 
རྒྱ་མཚོའི་ཆུ་ཐིགས་བཞུགས་སོ། །
ན་མོ་ལོ་ཀ་ཤྭ་ར་ཡ། འཕགས་པ་སྤྱན་རས་གཟིགས་ལ་ཕྱག་འཚལ་བསྟོད། །སྐྱེས་མཐའ་འཆི་བ་ 
མཐོང་ཚེ་བློ་སྣ་བདེ། །བསགས་མཐའ་ཟད་པ་མཐོང་ཚེ་ཡིད་མ་ཆེས། །དར་མཐའ་གུད་པ་མཐོང་ 
ཚེ་སེམས་མི་དགའ། །བསམ་བློ་བཏང་ན་སེམས་ཀྱི་སྐྱོ་བ་ལང་། །ཨོ་རྒྱན་མཁྱེན་ནོ་པདྨ་རིན་པོ་ཆེ། ། 
ཐུགས་རྗེས་ཟུངས་དང་མཉམ་མེད་སྒམ་པོ་པ། །བྱིན་རླབས་སྩོལ་དང་མི་ཕམ་བློ་གྲོས་ཞབས། །འདུས་ 
པའི་མཐའ་མ་སོ་སོར་འགྲོ་ཙ་ན། །མི་རྟག་འགྱུ་བའི་ཆོས་དེ་མངོན་སུམ་མཐོང་། །བརྩིགས་པའི་ 
མཐའ་མ་ཞིག་རལ་བྱུང་ཙ་ན། །ཁང་ཁྱིམ་རི་མོར་བཟོས་ཀྱང་བློ་རྩ་སྐྱུག །དཀོན་ཆོག་མཁྱེན་ནོ་ 
འཕགས་པ་སྤྱན་རས་གཟིགས། །ཐུགས་རྗེས་ཟུངས་ཤིག་རྒྱལ་དབང་ཀརྨ་པ། །ཁ་ཡི་སོ་བུད་མིག་ 
གིས་གཟུགས་མི་གསལ། །ལུས་ཀྱི་དྲོད་ཤོར་ཟས་ཀྱི་རོ་མི་མྱོང་། །དྲིན་གྱིས་སྐྱོང་བའི་བུ་ཚས་མི་ 
ཉན་ན། །ཤི་བར་མྱུར་མགྱོགས་ཡོང་བའི་ཕོ་ཉར་མཐོང་། །མགོན་པོ་ཚེ་དཔག་མེད་ཀྱིས་བསྐྱབ་ 
ཏུ་གསོལ། །རྒྱལ་བ་སྨན་པའི་རྒྱལ་པོས་ཐུགས་རྗེས་ཟུངས། །བསྐལ་པ་གྲངས་མེད་དུས་ནས་ད་ 
བར་དུ། །ལས་ལུས་རྣམ་གྲངས་མང་ཡང་དོན་མི་འགྲུབ། །སྔོན་ཚེ་ཐོག་མེད་དུས་ནས་ལས་བསགས་ 
ཀྱང༌། །བདེ་འབྲས་ཉུང་ཞིང་སྡུག་འབྲས་ཁོ་ན་བསྒྲུབས། །དམ་པའི་ཆོས་ཤིག་མེད་ན་སྙིང་པོ་མེད། ། 
ད་རེས་དལ་འབྱོར་ཆོས་ལྡན་ལུས་ཐོབ་ཀྱང་། །གཡེང་བའི་དབང་སོང་རང་ལ་ཡིད་མ་ཆེས། །ཚེ་ 
དང་བསྒྲུབ་པ་མཉམ་པའི་རྫ་ཁྲོད་དུ། །གཅིག་པོར་སེམས་ལ་དབང་ཐོབ་བྱེད་རྩིས་ལ། །རྐྱེན་ངན་ 
ལས་དབང་ཆེ་སྟེ་དཀོར་ལ་འབགས། །འདོད་དོན་མ་སྨྱུང་སྤྲང་འཁྱམ་དྲེད་པོར་སོང་། །ད་ནི་མི་རྟག་ 
འཆི་བ་ཡོང་འདུག་པས། །ལས་འདི་སུས་ཀྱང་མི་ཟློག་འགྲོ་དགོས་ན། །སྨད་དཔྱད་རྐྱེན་སེལ་བྱས་ 
པས་ཅི་ལ་ཕན། །ང་ལ་དད་གུས་ཡོད་པའི་མི་ཡོད་ན། །ཁ་ཆེམས་ཚིག་གི་མཐའ་མ་འདི་ལ་ཉོན། ། 
ཆོས་ཀྱི་བྱུང་ཁུངས་མདོ་རྒྱུད་དཔང་དུ་ཚུགས། །བློ་གཏད་དཀོན་མཆོག་བཟང་བས་སྐྱབས་འགྲོ་ 
གྱིས། །ཕ་མ་སེམས་ཅན་ཀུན་ལ་བྱམས་པ་བསྒོམ། །དམ་ཚིག་སྡོམ་པ་མིག་འབྲས་བཞིན་དུ་སྲུངས། །
185

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དམན་ས་ཟུངས་ལ་མི་ཚེ་རི་ལ་སྡོད། །རང་རིག་དྲན་པ་སྐྱོང་ཞིང་རང་ཚོད་ཟུངས། །སྐྱིད་སྡུག་ 
གང་བྱུང་ལམ་ཁྱེར་བློ་སྦྱོང་སྒོམས། །ཅི་བྱས་དམ་པའི་ཆོས་དང་གང་མཐུན་གྱིས། །རྒྱལ་བ་གོང་ 
མའི་རྣམ་ཐར་དྲན་པ་དང༌། །དུས་ངན་ཚེ་ཐུང་འདི་ལ་མཚམས་རང་གཙོ། །གང་དང་འགྲོགས་ 
ཀྱང་དུག་གསུམ་འཕེལ་བའི་རྒྱུ། །འདོད་པ་འདི་ལ་ཆོག་ཤེས་མི་འདུག་པས། །མཐུན་རྐྱེན་གང་ 
འཛོམས་བསྙེན་བསྒྲུབ་འབད་འབུངས་ཐོན། །ཚོགས་གཏོར་ཆོས་སྤྱོད་བརྒྱ་ཕྲག་ལ་སོགས་པ། །སྤྲོས་ 
བཅས་སྤྲོས་མེད་ཟུང་འཇུག་ཉིན་མཚན་སྐྱོངས། །གྲོགས་དང་མཉམ་དུ་མ་སྡོད་གཅིག་པོར་འདུག ། 
མང་ངོ་ཤེས་འདོད་མ་བྱེད་རང་རྒྱུད་ཐུལ། །ཀུན་ལ་དག་སྣང་སྦྱངས་ཤིང་ཁེངས་སེམས་སྐྱུངས། ། 
དུས་ཀུན་ཨོ་རྒྱན་པདྨ་དྲན་པར་ཀྱིས། །སངས་རྒྱས་གཞན་ལས་ཐུགས་རྗེ་བྱིན་རླབས་ཆེ། །ཁ་བ་ 
ཅན་གྱི་ཆོས་སྐལ་མ་ཎི་སྒྲོངས། །མདོ་སྔགས་ཡོངས་ཀྱི་ཉམས་ལེན་འདི་ལ་འདུས། །དྭགས་པོ་ 
བཀའ་རྒྱུད་ཆོས་ཁྲིད་ཡང་ཡང་ཉོན། །བོད་ཀྱི་གྲུབ་ཐོབ་ཕལ་ཆེར་འདི་ལས་བྱུང༌། །སངས་རྒྱས་ 
བསྟན་པའི་གཞི་མ་འདུལ་བ་ཡིན། །ཚུལ་ཁྲིམས་གཙང་མ་བསྲུངས་ན་དངས་རེ་སྤྲོ། །རླུང་སེམས་ 
དབྱེར་མེད་བསྐྱངས་ན་གྲུབ་རྟགས་ཐོན། །ཡངས་དགོས་ཁྱད་པར་རྩ་བའི་བླ་མ་ལ། །གསོལ་འདེབས་ 
ཕུར་ཚུགས་ནུས་ན་མཆོག་ཏུ་གྱུར། །བླ་མ་སངས་རྒྱས་མཐོང་ན་བྱིན་རླབས་ཞུགས། །དེ་ནི་ཉམས་ 
ལེན་ཀུན་གྱི་མཐར་ཐུག་ཡིན། །ཁོ་བོས་ལག་ལེན་མ་འཆུགས་མངོན་སུམ་མཇལ། ། གདམས་ངག་ 
ཚིག་དང་དཔེ་ལ་མ་ལུས་པ། །རང་རིག་རང་གསལ་ཉིན་མཚན་བསྲེས་པ་ཡིན། །ང་ལ་དད་མི་ 
ཡོད་ན་དེ་ལྟར་ཐུགས་ལ་ཞོག །གཞན་ཡང་ཕྱོགས་ཀྱི་ཡོན་བདག་ཕོ་མོ་དང་། །ང་ལ་དད་མོས་ 
ཡོད་པའི་སྐྱེ་འགྲོ་རྣམས། །གསོལ་བ་བཏབ་ན་བྱིན་རླབས་ངེས་པར་ཡོང་། །འགྲོ་བའི་དོན་དུ་དགེ་ 
ལས་མང་དུ་བསགས། །སྨོན་ལམ་རྣམ་པར་དག་པའི་རྒྱས་འདེབས་ཡོད། །དེ་ཡིས་མཐུ་ནུས་རྟེན་ 
འབྲེལ་ངེས་པར་འཆར། །ད་ལྟ་ཆོས་གསུང་དབང་བསྐུར་མང་ན་ཡང༌། །ཉམས་ལེན་ཆོས་ལ་བྱེད་ 
མི་ཉུང་བར་འདུག །ཤི་ནས་གདུང་རུས་དད་རྟེན་ཅི་ལ་ཕན། །གཞན་ཡང་རྒྱལ་ཁམས་སྤྱི་པ་ལ། ། 
བརྗོད་ཚིག་འདི་ལྟར་ཟེར་འདུག་གྱིས། །དེངས་སོང་གཏེར་སྟོན་འཆི་ཁ་རུ། །སྡོམ་པ་དམ་ཚིག་ 
གཙང་འདུག་གྱིས། །དགའ་སྤྲོ་གླུ་ལེན་ཙི་རེ་རེ། །ལུས་གནད་ཟོ་བདེ་བྱས་འདུག་གྱིས། །འཆི་ 
རྟགས་ཕྱི་ནང་གསང་བ་གཟིགས། །འབྱུང་བ་ཐིམ་རིམ་གསལ་འདུག་གྱིས། །རང་སེམས་དབུ་མར་
186

༄༅། །ཟབ་གཏེར་ཆོས་ཀྱི་མཛོད་་ཁང་
ཐིམ་པ་ལ། །རྣམ་རྟོག་འཁྲུལ་པ་དག་སོང་གྱིས། །ཤི་བ་ཞེས་བྱའི་ཐ་སྙད་དེ། །རྨི་ལམ་སྒྱུ་མ་ཡིན་ 
འདུག་གྱིས། །ཕྱོགས་མིས་སྐད་ཆ་འདྲི་འདུག་ན། །ཆོས་མགོ་ཐོན་ནི་ཤི་སོང་སྨྲོས། །འགྲོ་དོན་གྲུབ་ནས་ 
འདས་སོང་སྨྲོས། །གྲུབ་པ་ཐོབ་ནས་གྲོངས་སོང་སྨྲོས། །གདུལ་བྱ་རྫོགས་ནས་གཤེགས་སོང་སྨྲོས། ། 
འབྲེལ་ཚད་ཆོས་ལ་སྦྱོར་སོང་སྨྲོས། །བསགས་ཚད་དགེ་ལ་སྦྱོར་སོང་སྨྲོས། །ང་ལ་དད་ལྡན་བུ་ 
ཡོད་ན། །ཤི་ནས་ཞག་བཞིའི་བར་དུ་ནི། །རོ་ལ་ཐག་ཐུག་མ་སྒུལ་ཅིག །ཕྱི་ནང་རྟེན་འབྲེལ་མང་པོ་ 
ཡོད། །དེ་ནས་མེ་ལྷར་ཞུན་མེར་ཕུལ། །མགུལ་སྲུང་བཏགས་གྲོལ་མཉམ་དུ་བསྲེག །དེ་ཚེ་སྨོན་ 
ལམ་ཅི་བཏབ་འགྲུབ། །དད་མེད་དྲེད་པོ་དམ་ཉམས་ཀྱང་། །མི་རྟག་སྐུལ་ལྕགས་དེ་ཡིས་ཡོང་། །གང་ 
གིས་དྲིན་ཚོར་མི་མཐོང་བ། །མི་དང་མི་མ་ཡིན་ཉིད་ཀྱང་། །ངེས་འབྱུང་ཆོས་ཀྱི་སྐུལ་མ་ཡོང་། ། 
དད་གུས་ཅི་གསུངས་བཀའ་སྒྲུབ་ཚོ། །སྒྲུབ་པ་བྱེད་པའི་སྐུལ་མ་ཡོང་། །ཆོས་གོས་ནམ་མཁའི་ 
མཐོང་ལ་འཆོར། །ཤཱཀྱའི་བཙུན་པ་ཐམས་ཅད་ཀྱང༌། །ང་འདྲ་གྱིས་ལ་ཤོག་ཅིག་སྨྲོས། །ང་ཡི་གདུང་ 
རུས་ཐལ་བ་རྣམས། །ཕལ་ཆེར་ཆུ་ཆེན་གཞུང་ལ་སྐྱོལ། །འགའ་ཞིག་རི་མཐོའི་རྩེ་ལ་སྐྱོལ། །མཆོད་ 
རྟེན་ལྷ་རུ་མ་བཞེངས་ཤིག །དགོངས་རྫོགས་ཤ་ཆང་མ་མང་ཞིག །སྲོག་གཅོད་སྟོན་མོ་མ་བཏང་ 
ཞིག །རྫོགས་རིམ་བསྡུས་ནས་འཆི་བ་ལ། །སྐུ་གསུང་ཐུགས་རྟེན་མི་འབྱོན་ཏེ། །གལ་སྲིད་རིང་ 
བསྲེལ་ལ་སོགས་པ། །རེ་རེ་བྱུང་ཡང་མཁའ་འགྲོས་ཁྱེར། །མི་ཡུལ་བཞག་པའི་སྐལ་བ་མེད། །མཁའ་ 
འགྲོའི་གནས་སུ་འགྲོ་དོན་ཆེ། །ང་དང་སྐྱེ་བ་འདིར་མི་འབྱུང་། །གལ་སྲིད་སྐྱེ་བ་ཡིན་ཟེར་ན། །དེ་ 
ལ་བདེན་པར་མ་འཛིན་ཅིག །ང་ཡི་ཆོས་གོས་རྣམ་གསུམ་འདི། །རྗེས་འཇུག་རྣམས་ཀྱིས་ཅི་ཐོབ་ 
བགོས། །དངོས་གྲུབ་རྟེན་འབྲེལ་སྣ་རེ་ཡོད། །ཆས་ཁང་ཕྲན་ཚེགས་འདི་དག་དང༌། །དཔེ་ཆ་ལྷ་ 
རྟེན་ལ་སོགས་པ། །འགྲོ་དོན་གང་ཆེ་ཚོགས་གང་རྫོགས། །ལེགས་པར་བསམ་སྟེ་མཆོད་སྦྱིན་གྱིས། ། 
བདུན་ཚིགས་གཅིག་གི་བར་དུ་ནི། །གྲྭ་པ་དམ་ཚིག་གཙང་མ་ཡིས། །ཉིན་རེར་ཐོས་གྲོལ་ཚར་རེ་ 
ཀློག །མདོ་ལྔ་ལེའུ་བདུན་མ་འདོན། །སྲོག་གཅོད་མི་མང་བསགས་པ་དང༌། །ཆང་ཐུང་དོན་མེད་ 
ཕོ་ཁྲོམ་བསགས། །ལྷ་སྟོན་ཡིན་ཟེར་དགེ་མ་བཏང་། །དེ་འདྲ་བྱེད་ན་བཀའ་ཆད་ཡོང༌། །ང་ལ་ 
ཉན་པའི་མི་ཡོད་ན། །རབ་ཀྱིས་ཞི་ཁྲོ་ལས་བྱང་བཏགས། །འབྲིང་གིས་ལེའུ་བདུན་དག་བསྟོད་ཀློག ། 
ཐ་མས་ཡིག་དྲུག་འུར་དིར་སྒྲོགས། །ཐམས་ཅད་ཆོས་དང་གང་མཐུན་གྱིས། །ལ་ལས་དགོངས་
187

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྫོགས་ལོ་གསུམ་མཚམས། །ལ་ལས་ཟླ་གསུམ་ཞག་གསུམ་ཙམ། །ཐ་མས་བདུན་ཕྲག་གསུམ་ཙམ་ 
གྱིས། །མཚམས་བཅད་ང་ལ་གསོལ་འདེབས་ན། །ང་ནི་དེ་ཚེ་རྫུ་འཕྲུལ་ཐོབ། །དངོས་གྲུབ་འཕྲལ་ 
དུ་སྟེར་བར་ནུས། །རེམ་ཞིག་ཧུར་ཞིག་དགེ་འདུན་ཚོ། །མཆོད་པས་ཆུང་སྟེ་ཆུང་བ་ལ། །མར་མེ་རྒྱ་ 
ཁབ་ཙམ་ཞིག་དང་། །ཞལ་ཟས་སོར་བཞིའི་ཚད་ཙམ་དང༌། །མཎྜལ་ནས་འབྲུ་བདུན་ཕུལ་ཀྱང་། ། 
བསོད་ནམས་དཔག་མེད་ཐོབ་པར་འགྱུར། །དེ་དུས་ང་ལ་འབོད་ནུས་ན། །བྱིན་རླབས་དངོས་གྲུབ་ 
ཐོབ་པར་འགྱུར། །ཤི་ན་སྡུག་དགོས་ང་མིན་ནོ། །གདོང་དུ་འཚེར་བའི་སྡིག་སྒྲིབ་བསགས་པ་མེད། ། 
ཤུལ་དུ་ཆགས་པའི་ནོར་རྫས་བསགས་པ་མེད། །རྡོ་ཐོག་བྱ་འཕུར་ལྟ་བུའི་སྤྱོད་པ་འདི། །བསམ་ 
རང་བསམ་ན་རང་ཡིད་རང་ལ་ཆེས། །མཁའ་དབྱིངས་ཀློང་ཡངས་སྤྲོས་བྲལ་འདུས་མ་བྱས། །རིག་ 
པའི་རྒྱལ་པོ་དབྱིངས་རིག་སྣང་སེམས་འདྲེས། །ཨེ་མ་ལ་འུར་ཤི་ལུགས་ཡ་མཚན་ཆེ། །ཁ་ཆེམས་ 
ཡི་གེ་རྒྱལ་ཁམས་ཡོངས་ལ་ཤོད། །མངྒ་ལཾ། སྒྲིབ་བྲལ་ཡེ་ཤེས་མཆོག་གི་གཟིགས་པ་ནི། །རྟག་པར་ 
གཡེལ་བ་མེད་པའི་སྐྱབས་མཆོག་རྗེ། །ཁམས་གསུམ་ཟླ་མེད་རྒྱལ་བ་འཇའ་ཚོན་སྙིང་། །སྙིང་ནས་ 
གསོལ་བ་འདེབས་སོ་ཐུགས་རྗེས་གཟིགས། །དོན་དམ་སྐྱེ་འཆི་མཚན་མ་མི་མངའ་ཡང་། །ལྟར་སྣང་ 
གཟུགས་ཀྱི་ཉི་མ་དབྱིངས་ནུབ་ནས། །འཁོར་བའི་མུན་འཁྱམས་ལྟོས་བཅས་བུ་འབངས་རྣམས། ། 
ལམ་སྟོན་ཡེ་ཤེས་སྒྲོན་མེ་སུ་ལ་རེ། །ཆོས་ཉིད་བདེ་ཆེན་དག་པའི་ཀློང་དགོངས་ནས། །འགག་མེད་ 
མཁྱེན་རྩེ་རོལ་པའི་ཐུགས་རྗེའི་འཕྲུལ། །རྨད་བྱུང་བྱིན་རླབས་སྒོ་བརྒྱར་ཆེར་མཛོད་ལ། །བདག་ 
སོགས་མཁའ་ཁྱབ་གདུལ་བྱ་དྲོངས་མཛོད་གསོལ། །ཞེས་རྗེ་དེ་ཉིད་མྱ་ངན་ལས་འདས་ཚུལ་བསྟན་ཚེ།
བཀའ་འབངས་ཀྱི་ཆ་ནས་གཏོགས་པའི་བྱ་བྲལ་སྣ་ཚོགས་རང་གྲོལ་གྱིས་གསུངས་པས་གསོལ་བ་བཏབ་པའོ༐ །མངྒ་ལཾ། །
དགེའོ།།
188

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །བཀའ་རྫོགས་པ་ཆེན་པོ་ཡང་ཟབ་དཀོན་མཆོག་སྤྱི་འདུས་ལསཿ༔ 
ཉང་བན་ཏིང་འཛིན་བཟང་པོའི་ཞུས་ལེན་མཐོང་བས་ 
ཡིད་འཕྲོག་བཞུགས་སོ
༄༅། །ཞུས་ལེན་མཐོང་བའི་ཡིད་འཕྲོག་ནི༔ དཔལ་ལྡན་སངས་རྒྱས་པདྨ་སྐྱེས༔ ཀུན་མཁྱེན་ཡེ་ 
ཤེས་མཛོད་འཛིན་པ༔ སངས་རྒྱས་ཀུན་གྱི་རང་བཞིན་ཅན༔ རྡོ་རྗེ་ཐོད་ཕྲེང་རྩལ་ལ་འདུད༔ རྒྱལ་ 
བ་སྐུ་དངོས་པདྨ་འབྱུང་གནས་དང༔ སྨོན་ལམ་མཐའ་བཙན་དམ་ཚིག་ཟོལ་མེད་པའི མྱང་བན་ 
ཏིང་འཛིན་བཟང་པོ་བདག་འདྲ་ནི༔ ཉེར་གཅིག་ལོན་ནས་ཨོ་རྒྱན་རྗེ་དང་མཇལ༔ ལས་འཕྲོའི་ 
དབང་གིས་རྡོ་རྗེ་གདན་དུ་སླེབས རྒྱ་གར་མཁས་པ་མང་པོས་གདམས་ངག་བསླབས བོད་དུ་ 
ཆོས་མང་བསྒྱུར་ཞིང་ལོ་ཙྪ་བྱས གྱ་བཞིའི་བར་དུ་སློབ་དཔོན་པདྨ་དང ཤས་ཆེར་འགྲོགས་ 
ཤིང་བྱིན་གྱིས་བརླབས་པར་མཛད༔ ཁྱད་པར་བཱི་མ་མི་ཏྲས་སྙིང་ཐིག་ནི ཁོ་བོ་གཅིག་པུར་ 
བཀའ་བབས་གནང་བས་ན༔ ཆོས་རྒྱལ་ཁྲི་སྲོང་ལྡེའུ་བཙན་སྨིན་པར་བྱས༔ རྒྱལ་པོས་བླ་མར་ཁུར་ 
ནས་བཀུར་བསྟིས་མཆོད༔ མི་ཚེ་སྒྲུབ་པའི་རྒྱལ་མཚན་མཐར་ཕྱིན་བཙུགས༔ ནམ་ཞིག་དུས་མཐའི་ 
ཚེ་ན་གཏེར་མང་གི༔ བདག་པོར་ལུང་བསྟན་འབྲེལ་ཚད་དོན་དང་ལྡན༔ མཁའ་མཉམ་འགྲོ་བའི་ 
མུན་སེལ་ཨེ་མ་ཧོ༔ དེ་ལྟར་ཡང་བསམ་ཡས་འཆིང་ཕུའི་དབེན་གནས་སུ༔ རྗེ་འབངས་མང་པོ་ 
དང༔ ཇོ་མོ་མཚོ་རྒྱལ་དང༔ ཁོ་བོ་མྱང་ལ་སོགས་པས་གསང་སྔགས་ཀྱི་ཆོས་མང་པོ་ ཞུས་པའི་ 
དུས་སུ གུ་རུ་རིན་པོ་ཆེའི་ཞལ་ནས ཁྱེད་འདིར་ཚོགས་ཀུན་ལེགས་པར་གསན་འཚལ༔ བོད་ 
ཀྱི་ཆོས་པ་འདི་ཀུན་གྱི་རྒྱུད་ལ་ཆོས་ཡེ་ནས་མ་འབྱོར་བ་ཤས་ཆེ་བར་འདུག༔ དེ་ཡང་ཆོས་བྱེད་ 
ཐམས་ཅད་ལ་འཆི་བ་མི་རྟག་པ་རྒྱུད་ལ་ཡེ་མ་སྐྱེས་པར་འདུག༔ དེ་སྐྱེས་ན་ལེ་ལོ་དང་སྙོམ་ལས་ 
འདི་ཡེ་མི་ཡོང་བ་ཡིན་པ་ལ༔ འཁོར་བའི་མཚན་ཉིད་གཏན་ནས་ཡེ་མ་གོ་བར་འདུག དེ་གོ་ན་ 
དངོས་པོའི་ཞེན་ཆགས་ཡེ་མི་ཡོང་བ་ཡིན་ཏེ དལ་འབྱོར་རྙེད་དཀའ་ཡེ་མ་བསམས་པར་འདུག 
དེ་བསམས་ན་དོན་གྱི་བྱ་བ་འདི་བྱེད་པ་གཅིག་ཡོང་སྟེ རྒྱུ་འབྲས་ཀྱི་རྣམ་གཞག་ཡེ་མ་གོ་བར་
189

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདུག དེ་གོ་ན་མི་དགེ་བ་ལ་འཛེམ་པ་གཅིག་འོང་བ་ལ༔ དགེ་བའི་ཕན་ཡོན་ཡེ་མ་མཐོང་བར་ 
འདུག དེ་མཐོང་ན་ཚོགས་གཉིས་བསག་པ་ལ་གཡེལ་བ་མེད་པ་ཞིག་ཡོང་བ་ཡིན༔ ཟབ་མོའི་
ལམ་ལ་བག་རེ་ཡང་ཡེ་མ་ཉེ་བར་འདུག༔དེ་ཉེ་ན་སྒོམ་བསྒྲུབ་ལ་འབྲལ་མི་ཕོད་པ་ཞིག་ཡོང་བ་ 
ཡིན༔ ཐེག་ཆེན་གྱི་སེམས་བསྐྱེད་ཕྱོགས་སུ་ཡེ་མ་ཉེ་བར་འདུག༔ དེ་ཉེ་ན་རང་དོན་ལ་ལྟ་བ་མེད་ 
པར་གཞན་དོན་བྱེད་པ་གཅིག་ཡོང་བ་ཡིན༔ ཆོས་ཉིད་ཀྱི་དོན་ལ་བློ་ཡེ་མ་ཕྱོགས་པར་འདུག༔ དེ་ 
ཕྱོགས་ན་ཕྲག་དོག་དང་ང་རྒྱལ་འདི་ཡེ་མི་ཡོང་བ་ཡིན༔ རིམ་པ་དགུའི་ཐོས་བསམ་ཡེ་མ་བྱས་ 
པར་འདུག༔ དེ་བྱས་ན་མཐོ་དམན་གྱི་ཁྱད་པར་ཤེས་པ་ཞིག་ཡོང་བ་ཡིན༔ གསང་སྔགས་ཀྱི་ལྟ་ 
བའི་ཕྱོགས་སུ་ཡེ་མ་ཉེ་བར་འདུག༔ དེ་ཉེ་ན་འཁོར་འདས་བླང་དོར་མེད་པ་ཞིག་ཡོང་བ་ཡིན༔ གནས་ 
ལུགས་དོན་གྱི་ལྟ་བ་དེ་རྟོགས་པ་ཡེ་མི་འདུགཿ༔ དེ་ཡོད་ན་ཐ་མལ་གྱི་ཕྱོགས་འཛིན་སྤྱོད་ལམ་ 
འདི་ཡེ་མི་འོང་བ་ཡིན༔ ཐམས་ཅད་ལ་རྫོགས་པའི་སངས་རྒྱས་ཐོབ་པར་འདོད་པ་ཡེ་མི་འདུག
དེ་ཡོད་ན་ཚེ་འདི་ཡི་བྱ་བ་ལ་དགོས་མེད་དུ་བོར་བ་ཞིག་འོང་བ་ཡིན་ཏེ༔ ལར་ཐམས་ཅད་ཀྱང་ 
ཆོས་ཕྱོགས་སུ་མོས་པ་བྱེད་པ་ཙམ་ལས་མེད་པ་མང་བར་འདུག་གསུངས༔
༈ ཡང་གུ་རུ་རིན་པོ་ཆེའི་ཞལ་ནས༔ འཁོར་བ་སྡུག་བསྔལ་གྱི་རྒྱ་མཚོ་ལས་ཐར་པའི་ཆོས་ཤིག་ 
བྱེད་དགོས༔ དེ་མ་བྱས་ན་དལ་འབྱོར་གྱི་མི་ལུས་འདི་ཐོབ་པར་ཤིན་ཏུ་དཀའ༔ ཇི་ལྟར་དཀའ་ 
ན་ཞལ་བའི་ལོགས་ལ་སྲན་མ་གཏོར་བ་མི་ཆགས་པ་དང་འདྲ༔ རྒྱ་མཚོ་ལ་གཉའ་ཤིང་འཕྱོ་བའི་ 
བུ་གར་རུས་སྦལ་གྱི་མགྲིན་པ་མི་ཚུད་པའམ༔ ཁབ་གྱེན་དུ་བསླངས་པའི་མིག་ཏུ་ཉུང་དཀར་འཕངས་ 
པས་མི་ཚུད་པ་ལྟར་མི་ལུས་ཀྱང་ཤིན་ཏུ་དཀོན༔ དེ་དཀའ་བའི་དཔེ་ནི་འགྲོ་བ་རིགས་དྲུག་གི་ལས་ 
ནི་ནས་འབྲུའི་ཕུང་པོ་སྤུངས་པ་དང་འདྲ༔ དམྱལ་བ་ཡི་དྭགས་དུད་འགྲོ་གསུམ་ནི་ནས་ཕུང་གི་རྨང་ 
དང་འདྲ༔ ལྷ་མ་ཡིན་ནི་སྐེད་པ་དང་འདྲ༔ ལྷ་མི་གཉིས་ནི་རྩེ་མོ་དང་འདྲ༔ རིགས་དྲུག་གཞན་ 
གྱི་ལུས་མཐོང་ན༔ མི་ལུས་ཐོབ་པ་མེད་པའི་ཚོད་ཙམ་ཡིན༔ དུད་འགྲོ་ཁ་འཐོར་བའི་ལུས་མཐོང་ 
ན་མི་ལུས་སྲིད་པ་ཙམ་ཡིན༔ རིགས་དྲུག་གི་སེམས་ཅན་ཚོ་རྩིས་ཐོངས་དང་གསུངས༔ ༈ ཡང་གུ་ 
རུ་རིན་པོ་ཆེའི་ཞལ་ནས དཀའ་བ་དེ་ལྟ་བུ་ཞིག་སྔོན་བསགས་ཀྱིས་ཐོབ་ཀྱང་༔ འོན་ལོང་ཞ་ལྐུགས་ 
དབང་པོ་མ་ཚང་ན༔ དམ་པའི་ཆོས་སྤྱོད་པར་དཀའ༔ མཐའ་འཁོབ་ཀླ་ཀློ་མི་ཁོམ་པའི་གནས་སུ་
190

༄༅། །ཟབ་གཏེར་ཆོས་ཀྱི་མཛོད་ཁང་
སྐྱེས་ན༔ ཆོས་བྱ་བའི་སྐལ་བ་མེད༔ མུ་སྟེགས་ལོག་ལྟ་རིགས་ཆད་དུ་སྐྱེས་ནའང༔ སངས་རྒྱས་ཀྱི་ 
བསྟན་ལ་མི་འཇུག༔ དེས་ན་ད་ལྟ་འོ་སྐོལ་ལྷོ་འཛམ་བུ་གླིང་དུ་སྐྱེས སངས་རྒྱས་ཀྱི་བསྟན་པ་ 
ཡོད་པའི་དུས་འདིར་མི་ལུས་ཐོབ༔ དབང་པོ་ཚང༔ བླ་མ་དམ་པ་དང་མཇལ༔ ཅི་བྱེད་རང་ 
དབང་ཡོད་པའི་དུས་འདིར་དམ་པའི་ཆོས་ཤིག་མི་བྱེད་ན༔ མི་ལུས་རིན་པོ་ཆེ་ཆུད་ཟོས་པ་ཡིན༔ 
ཡར་མར་གྱི་ས་མཚམས་ད་རེས་ཡིན་པ་ལ༔ མི་ཚེ་སྟོང་ཟད་བྱེད་པ་ཚོ་སྙིང་རེ་བརྩེ་བ་ཤ་སྟག་ཏུ་ 
འདུག་གསུངས༔ ༈ ཡང་གུ་རུ་རིན་པོ་ཆེའི་ཞལ་ནས༔ མི་ཀུན་ལ་སྨྲས་པ་ཉན་པར་མི་འདུག༔ 
འཆི་བདག་གི་བདུད་ཀྱིས་ཟིན་ཙ་ན་ཐར་པའི་དུས་མི་འོང༔ ཆོས་མེད་དུ་འཆི་བའི་མི་རྣམས་འཆི་ 
ཁར་འགྱོད་ཀྱང་ཕྱིས༔ ལོ་ཟླ་ཞག་དུས་སྐད་ཅིག་ཀྱང་མི་སྡོད༔ ཚེ་ཐང་ཅིག་ཡུད་ཙམ་ཡང་མི་ 
སྡོད་པར་ཟད་དེ་འཚི ལོང་མེད་པར་སྐད་ཅིག་རེར་འདས་ཤིང་འཆི་བ་ལ་ཐག་ཉེ་རུ་སོང༔ ན་ 
ནིང༔ ད་རེས༔ དབྱར དགུན༔ སྟོན དཔྱིདཿ ཟླ་བ་སྔོན་མཿ ཁ་སང༔ དེ་རིང༔ སྔ་དྲོ ཕྱི་དྲོ༔ 
དགོང་མོ༔ སྲོད༔ ཐོ་རངས༔ ནམ་ལངས་དུས་ཚེ་ཡུད་ཀྱིས་ཐུང་དུ་འགྲོ་བ་ནི་མ་ཚོར༔ ཚེ་འདི་ཡི་ 
བྱ་བྱེད་ཤོམ་རའི་རྒྱ་འདིང་༔ དལ་འབྱོར་བརྒྱ་ལ་ལན་གཅིག་ཐོབ་པ་ནི་མི་ཚེ་སྟོང་ཟད་ལ་བཏངཿ༔ 
དེར་མ་ཟད་སེར་མོ་བ་རྣམས་ཀྱང་འཆི་བ་མི་དྲན༔ དྲན་ཀྱང་ཨ་འཐས་འཁྲུལ་པའི་དབང་དུ་བཏང༔ 
དེ་འདྲའི་ཆོས་ནི་རྩིག་པའི་རྨང་མི་བརྟན་པ་དང་འདྲ་འོ་གསུངས༔
༈ ཡང་གུ་རུ་རིན་པོ་ཆེའི་ཞལ་ནས༔ མི་ཀུན་གྱི་ཕ་མྱེས་རྒན་རབས་ཤི་བ་ཡང་མ་མཐོང་བར་ 
འདུག རང་གི་ན་ཟླ་ཁྱིམ་མཚེས་རྒན་གཞོན་འཆི་བར་ཡང་མ་མཐོང་བར་འདུག༔ དུར་ཁྲོད་དུ་ 
བསྐྱལ་བའི་རོ་ཡང་མ་བལྟས་པར་འདུག རང་ལ་འཆི་བ་ཡོང་བ་ཡེ་མི་དྲན་པར་འདུག༔ དེ་ལྟར་ 
བྱས་པས་ཐར་ལམ་རྙེད་པའི་དུས་མི་ཡོང༔ དཀར་པོའི་ཡོན་ཏན་ཐམས་ཅད་ཀྱི་རྩ་བ་ནི༔ འཆི་བ་ 
མི་རྟག་པ་རྒྱུད་ལ་འབྱོར་པ་འདི་ཡིན་པས༔ དུས་གསུམ་དུ་འཆི་བའི་འཇིགས་སྐྲག་མ་བརྗེད་པར་
བྱ་དགོས༔ འདུ་ཤེས་ཐམས་ཅད་ཀྱི་ནང་ནས་མཆོག་ཏུ་གྱུར་པ་འཆི་བ་མི་རྟག་པ་དྲན་པ་དང་མ་ 
བྲལ་བར་བྱ་དགོས༔ ནག་པོའི་ཉེས་སྐྱོན་ཐམས་ཅད་འཕེལ་བའི་རྩ་བ་འཆི་བ་མི་རྟག་པ་མ་དྲན་ 
ཏེ རྟག་པར་འཛིན་པའི་བློ་ཕྱིན་ཅི་ལོག་འདི་ལ་གོམས་པས་འབྱུང༔ དེས་ན་འཆི་བ་མི་རྟག་པ་ 
བྷེ་དགོས༔ འཆི་བ་འདི་གཏིང་ནས་མི་དྲན་ན་ཉེས་པ་ཐམས་ཅད་སྤུངས་པ་བཞིན་དུ་ཡོང༔ དེ་
191

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡང་སོ་སོ་སྐྱེ་བོ་ཐར་ལམ་ལ་མི་འཇུག༔ ཕོ་དྲག་པོ་ང་རྒྱལ་དང་ཁེངས་དྲེགས་ལ་ཞེན༔ ཡོ་བྱད་ 
སེར་སྣས་འཆིང མ་རིག་པ་སྡིག་པ་ལ་ལོངས་སྤྱོད༔ ལེ་ལོ་ཅན་བཏང་སྙོམས་སུ་ལུས༔ ཆོས་མཛད་ 
ཚོ་མི་ཆོས་ལ་འབྱམས༔ སྟོན་ཆེན་ཚོ་འཇིག་རྟེན་ཆོས་བརྒྱད་ལ་ཤོར སྒོམ་ཆེན་ཚོ་ཚེ་འདི་ཡི་ 
དོན་དུ་གཉེར དད་ལྡན་ཚོ་བརྩོན་འགྲུས་བུདཿ༔ དེ་ཐམས་ཅད་འཆི་བ་མི་རྟག་པ་རྒྱུད་ལ་མ་ 
སྐྱེས་པས་ལན་པ་ཡིན མི་རྟག་པ་གཤའ་མ་ཞིག་རྒྱུད་ལ་སྐྱེས་ན་ཐར་ལམ་གྱི་ཡོན་ཏན་ཐམས་ 
ཅད་སྤུངས་པ་བཞིན་དུ་ཡོངཿ ཅིས་ཀྱང་བྱར་མེད་ཀྱི་བློ་སྐྱེ༔ མི་ཆོས་དགོས་མེད་དུ་གོ ཐར་ 
ལམ་ལ་བརྩོན་འགྲུས་མྱུར༔ ཡོ་བྱད་ལ་ཆགས་ཞེན་མེད༔ ཕུང་པོའི་བདག་འཛིན་ཆོད༔ འདུ་ 
འཛི་བདུད་དུ་ཤེས༔ འདོད་ཡོན་བསླུ་བྲིད་དུ་གོ༔ ལོང་མེད་རྒྱུད་ལ་སྐྱེ༔ སྡོམ་པ་དང་དམ་ཚིག་ 
གཙང༔ སངས་རྒྱས་ཀྱིས་དབུགས་འབྱིན༔ མྱུར་དུ་གྲོལ་བ་ལ་སོགས་ཡོན་ཏན་བརྗོད་པས་མི་ལངཿ 
སྔ་རབས་འདས་པའི་དུས་ནས་ད་ལྟའི་བར་གྱི་རྒྱལ་བ་རྒྱལ་སྲས་དང་བཅས་པ རིག་འཛིན་གྲུབ་ 
ཐོབ་ཐམས་ཅད་འཆི་བ་མི་རྟག་པ་རྒྱུད་ལ་སྐྱེས་པས་འཁོར་བ་ལས་ཐར་བ་ཡིན་གསུངས༔ ༈ གུ་
རུ་རིན་པོ་ཆེའི་ཞལ་ནས༔ ཚེ་འདི་ཡི་སྐྱིད་སྡུག་ལེགས་ཉེས་ཐམས་ཅད་སྔོན་གྱི་ལས་ལས་གྲུབ་པ༔ 
ལས་འབྲས་བསླུ་བ་མེད་པ་ལ་འཕྲིག་ཚུད་པ་གལ་ཆེ༔ བཅོམ་ལྡན་འདས་ཀྱིས་རྒྱུ་འབྲས་ཀྱི་ཆོས་ 
ཁོ་ནར་གསུངས་པས རྒྱུ་སྡིག་པ་བྱས་པའི་འབྲས་བུ་སྡུག་བསྔལ་དང༔ རྒྱུ་དགེ་བ་ལས་འབྲས་བུ་ 
བདེ་བ་འབྱུང་བས༔ ཡར་སངས་རྒྱས་ཀྱི་ས་དང༔ མར་ངན་སོང་དུ་ལྟུང་བ་ཡང་རྒྱུ་འབྲས་བསླུ་ 
མེད་ཀྱི་རྟེན་འབྲེལ་ལས་བྱུང་བ་ཡིན་ནོ
༈ གུ་རུ་རིན་པོ་ཆེའི་ཞལ་ནསཿ དུས་ད་རེས་ནས་འཁོར་བ་དང་རྒྱབ་གྱེས་པ་གཅིག་མ་བྱས་ནཿ 
ལས་དང་ཉོན་མོངས་པ་འཛོམས་པའི་རྒྱུ་རྐྱེན་གྱིས༔ འབྲས་བུ་འདུས་བྱས་ཀྱི་ཕུང་པོ་ཞིག་ལེན་ངེས༔ 
དེ་བླངས་ཕན་ཆད་སྡུག་བསྔལ་གྱི་རང་བཞིན༔ རྒས་པ་དང ན་བ་དང་༔ འཆི་བ་གཅིག་འབྱུང་ 
ངེས་པས༔ རིགས་དྲུག་ཏུ་འཁོར་བ་ལས་འོས་མེད འཁོར་བ་ལུ་གུ་རྒྱུད་དུག་ལྔའི་རྦ་ཀློང་འཁྲུགས་ 
ཤིང་༔ ཐོག་མ་མེད་པ་ནས་མཐའ་མ་མེད་པར་སྡུག་བསྔལ་གྱི་རྒྱ་མཚོར་ཚུད་དོ༔ ད་རེས་འཁོར་ 
བ་ལས་མ་ཐར་ན་གར་སྐྱེས་ཀྱང་མེ་འོབས་དང བཙོན་དོང་ལྟ་བུར་ཚུད་པ་དང་འདྲ༔ དགེ་སྦྱོར་ 
མ་བྱས་ན་ལས་གཞན་ཐམས་ཅད་འཁོར་བའི་ས་བོན་ཡིན༔ རི་ཁྲོད་དུར་ཁྲོད་མ་བརྟེན་ན་གཞན་
192

།ཟབ་གཏེར་ཆོས་ཀྱི་མཛོད་ཁང་།
ཐམས་ཅད་འཁོར་བའི་འཁྲིས་ཐག་རང་ཡིན༔ རྟག་ཏུ་ཚོགས་གཉིས་མ་བསགས་ན་ལས་གཞན་ཐམས་ 
ཅད་བདུད་ཀྱི་བློ་བྲིད་དུ་འགྲོ༔ མཚན་ལྡན་གྱི་བླ་མ་མ་བརྟེན་ན༔ གྲོགས་གཞན་འཁོར་བའི་སྡིག་ 
གྲོགས་སུ་འོང༔ དམ་པའི་ཆོས་ལ་མ་ཉན་ན གཞན་སུ་ལ་ཉན་ཡང་མར་འཐེན་གྱི་འདུན་འགྲོས་ 
ཡིན ལར་ཡང་འཁོར་བ་ལས་བློ་མ་ལྡོག་ནཿ ཅི་བྱས་སྡུག་བསྔལ་གྱི་རྒྱུ་བསགས་པ་ལས་འོས་མེད་ 
གསུངས༔ ༈ གུ་རུ་རིན་པོ་ཆེའི་ཞལ་ནསཿ བསྐལ་པར་བསགས་པའི་དགེ་བ་ཁོང་ཁྲོ་གཅིག་གིས་ 
འཇོམས་པ་ཡིན་གྱིས༔ བྱམས་པ་དང་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་སྦྱོངས༔ ནམ་མཁའ་ 
དང་མཉམ་པའི་སེམས་ཅན་ཐམས་ཅད་ཕ་མར་མ་གྱུར་པ་གཅིག་ཀྱང་མེད་པས་སེམས་བསྐྱེད་ 
རྟག་ཏུ་བྷཻ ཕ་མ་སེམས་ཅན་ཐམས་ཅད་སྡུག་བསྔལ་ལས་གྲོལ་དུས་མི་འདུག་པས་ཡང་ཡང་བསམ་ 
མནོ་ཐོངས༔ རང་སེམས་སྟོང་པར་རྟོགས་ཀྱང་སྙིང་རྗེ་རྒྱུད་ལ་མ་སྐྱེས་ན་ཆད་པར་ལྟུང་བས་ཟུང་ 
འཇུག་ཏུ་སྒོམས༔ འཁོར་བའི་ཉེས་དམིགས་ཤེས་ན༔ སློབ་དཔོན་གཞན་ནས་བཙལ་དུ་མེད༔ མི་ 
རྟག་རྒྱུད་ལ་སྐྱེས་ན་སྐུལ་འདེབས་ལོགས་ན་མེདཿ སྣང་སྲིད་སེམས་སུ་ཤེས་ན་བྱང་ཆུབ་ལོགས་ན་ 
མེད བླ་མ་ལ་མོས་གུས་གཏིང་ནས་ཚུད་ན་སངས་རྒྱས་ལོགས་ན་མེད༔ རྣམ་རྟོག་གཞི་རྩ་ཆོད་ 
ན་ཆོས་ཉིད་ལོགས་ན་མེད སེམས་ཅན་ཐམས་ཅད་མགུ་བར་བྱེད་ན་དཀོན་མཆོག་མཆོད་པ་ལོགས་ 
ན་མེད དེ་ལྟར་རྟོགས་ན་འཁོར་འདས་གཉིས་སུ་མེད༔ ལར་ཚེ་ནི་ཐུངཿ༴ རྐྱེན་ནི་མང༔ བརྗེད་ 
ངས་ནི་ཆེ༔ གཉེན་པོ་ནི་ཞན༔ སྐུལ་འདེབས་ནི་ཉུང བརྩོན་འགྲུས་ནི་ཞན༔ ལེ་ལོ་དང་གཡེང་བ་ 
ནི་ཆེ༔ དུས་ངན་གྱི་སེམས་ཅན་རྣམས་ཨ་རེ་འགྱོད་གསུངས་སོ༔
༈ གུ་རུ་ཪིན་པོ་ཆེའི་ཞལ་ནས༔ སངས་རྒྱས་ཀྱི་ཡོན་ཏན་ཐམས་ཅད་རྩ་བ་དད་པ་ལ་རག་ལས་ 
པསཿ འགྱུར་མེད་ཀྱི་དད་པ་ཞིག་གཏིང་ནས་སྐྱེས་ན་ཉེས་སྐྱོན་ཐམས་ཅད་ལས་གྲོལ༔ དད་པའི་ 
ཡོན་ཏན་ནི་སངས་རྒྱས་ཀྱི་ཞིང་རྡུལ་ཕྲ་རབ་དང་མཉམ་པ་ལ་བསྙེན་བཀུར་བྱས་པ་ལས༔ ཐེག་པ་ 
ཆེན་པོའི་ཆོས་ལ་དར་ཅིག་དད་པ་བསོད་ནམས་ཆེ་བ་མདོ་རྒྱུད་དུ་མ་ནས་གསུངས༔ ཕྱི་རབས་ 
ཀྱི་འགྲོ་བ་ལ་ཕན་འདོགས་འདོད་ན་རྒྱུད་ཚོད་དང་སྦྱར་བའི་བསྲུང་སྡོམ་འབོགས༔ བློ་ཚོད་དང་ 
སྦྱར་བའི་གདམས་ངག་སྟོན༔ བརྩོན་འགྲུས་དང་ལྡན་པའི་སྒྲུབ་ལུང་སྦྱིན༔ གང་ཟག་དབང་པོ་ 
དང་བསྟུན་མ་ཤེས་ན་ཆོས་བཤད་པས་སྡིག་པ་གསོག་པའི་ཉེན་ཡོད༔ བཀའ་མདོ་རྒྱུད་ལ་དཔང་
193

༄༅། །ཨོ་རྒྱན་རྗེ་འབངས་ འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པོ་འཆོལ༔ ཉམས་ལེན་བླ་མ་དམ་པའི་གསུང་བཞིན་དུ་སྒྲུབས༔ ངར་འཛིན་གྱི་འགོང་པོ་འདུལ 
སེམས་ཅན་ཐམས་ཅད་ལ་ཚད་མེད་པའི་སྙིང་རྗེ་དུང་དུང་སྐྱེ་བའི་ངང་ནས་སྒོ་གསུམ་ཆོས་སྤྱོད་
དང་མ་བྲལ་བར་བྱེད་དགོས་གསུངས༔
༈ ཡང་གུ་རུ་རིན་པོ་ཆེའི་ཞལ་ནས༔ ཆོས་བྱེད་པ་ནམ་མཁའི་སྐར་མ་ཙམ་ལ་བདུད་ཀྱི་བར་ 
ཆད་མེད་པ་ཉི་ཟླ་ལས་ཀྱང་ཉུང བདུད་ཀྱི་བར་ཆད་མེད་ན་ལོ་གཅིག་གི་སོ་ནམ་ལས་ཀྱང་ཐར་ 
པ་བསྒྲུབ་སླ་སྟེ དེས་ན་བདུད་དངོས་འཛིན་ཅིང་སུན་འབྱིན་དགོས་གསུངས༔ དང་པོ་འཁོར་བ་ 
སྡུག་བསྔལ་གྱི་གྲོང་ཁྱེར་ན་གནས་དུས༔ ཆོས་ལ་དད་པ་ཅུང་ཟད་ཡོད་ཀྱང་བདེན་འཛིན་ལེ་ལོའི་ 
བདུད་ཅེས་བྱ་བ་དེས་ཁྱེར་ཏེ༔ དགྲ་ལ་སྡང་བ༔ གཉེན་ལ་བྱམས་པ༔ ཕན་ཚུན་འགྲན་སེམསཿ 
འཇིག་རྟེན་བྱ་བས་གཡེངས་ཏེ་འཆི་བ་མི་དྲན༔ འཁྲུལ་སྣང་གི་བྱ་བས་ཕྱི་བཤོལ་དུ་ལུས་པ་དེ་ལ་ 
བདུད་བྱ་བ་ཡིན༔ བདུད་དེ་སུན་འབྱིན་ཐབས་ནི༔ དད་པ་མི་ཉམས་པའི་རྒྱུ་བླ་མ་མཚན་ལྡན་ 
བཙལཿ བརྩོན་འགྲུས་མི་ཉམས་པའི་རྒྱུ་འཆི་བ་མི་རྟག་པ་བྷཻ༔ ཆེ་བཞག་ཆུང་བསྐྱུར་བྱས་ནས་ 
ཆོས་ལ་བྲོས་དགོས དེའི་ཚེ་བློ་སྣ་ལོག་པར་སྒྱུར་བའི་བདུད་འབྱུང་སྟེ༔ ལ་ལ་ཉེ་དུ་དང་ཟླ་གྲོགས་ 
སུ་སྤྲུལ་ཏེ་ཁྱོད་ཆོས་མ་བྱེད་ཟེར་ཞིང་ཐབས་སྣ་ཚོགས་ཀྱིས་བར་ཆད་བྱེད་དུ་འོང༔ ལ་ལ་དགྲ་
འཇིགས་པར་སྤྲུལ༔ ལ་ལ་ལ་འགྲན་སེམས་དང་ནོར་རྫས་སུ་སྤྲུལ་ནས་མགོ་བསྐོར་གྱིས་མི་ཚེ་འབུད་ 
པས་སང་འགྲོ་གནང་འགྲོ་ལ་ལུས་ཏེ མཐར་འཁོར་བའི་འདམ་ལ་ཚུད་དུ་འཇུག་པ་ཡོདཿ དེ་འདུལ་ 
བ་ལ་བློ་བླ་མ་དཀོན་མཆོག་ལ་བཀལ་ནས་གྲོས་མི་ལ་མི་འདྲི༔ ཐག་རང་གིས་གཅད་དགོས༔ བླ་ 
མའི་དྲུང་དུ་སླེབས་ཚེ་ཐེ་ཚོམ་མཉམ་འགྲོགས་ཀྱི་བདུད་འབྱུང་བས༔ དེ་ཞུགས་པའི་རྟགས་སུ་བླ་ 
མའི་ཡོན་ཏན་མི་མཐོང༔ སྐྱོན་ཅུང་ཟད་རེས་མཐོང༔ དགོངས་པ་ཅན་གྱི་མཛད་སྤྱོད་ལ་ལོག་ལྟ་ 
སྐྱེ དཀོར་ཟས་ལ་ཅི་ཐོབ་བྱེདཿ ཆོས་ལ་བརྟེན་ནས་དམྱལ་བར་འགྲོ་དགོས་པ་ལ་བདུད་ཟེར་བ་ 
ཡིན༔ དེ་འདུལ་བ་ལ་བླ་མ་སངས་རྒྱས་ཀྱི་འདུ་ཤེས་བསྐྱེད༔ ཆོས་ལ་བརྩོན་འགྲུས་གཏིང་ནས་ 
བསྐྱེད་དགོས༔ དེ་ལྟར་མ་བྱས་ན་དང་པོ་དད་པ༔ བར་དུ་ཆོས་ཀྱི་གོ་བ་ནི་མེདཿ དེའི་ཚེ་ཕྱིར་ 
ལྡོག་གི་བདུད་ཟེར་བ་དེ་ཞུགས་ནས༔ བུད་མེད་དང་ནོར་རྫས་ཚོང་དང་གཡོ་སྒྱུ་གསོག་འཇོག་ 
དྲན་པར་འགྱུར༔ བདུད་དེ་ཞུགས་པའི་རྟགས་སུ༔ ཆོས་གོས༔ མཆེད་གྲོགས༔ ཆོས་སྤྱོད་ལ་
194

༄༅། །ཟབ་གཏེར་ཆོས་ཀྱི་མཛོད་ཁང་།
སོགས་པ་སྤོངཿ ཆོས་ཉན་མི་འདོད༔ སྤྱོད་ལམ་འཇིག་རྟེན་པ་དང་ཆགས་སྡང་བྱེད༔ ནག་ཆང་ 
ལ་སྲེད་པ་ཆེ༔ སངས་རྒྱས་ཀྱི་བསྟན་པ་ལ་རྒྱབ་གཏད་པ་འབྱུང༔ དེ་འདུལ་བ་ནི་དམ་པའི་ཆོས་ 
ལ་སྙིང་རུས་དཀའ་བ་བསྐྱེདཿ ཟབ་མོའི་ཆོས་གང་མོས་ལ་ནན་ཏན་བྱ བུད་མེད་དང་ཆོས་མིན་ 
གྱི་བྱ་བ་རིང་དུ་སྤོངས༔ གོང་མའི་རྣམ་ཐར་བསམ་པ་གལ་ཆེའོ༔ དེ་ཡི་ཚེ་ཐོས་པ་སྣ་དྲེད་ཀྱི་ 
བདུད་ཞུགས་དོགས་འབྱུང༔ དེ་ཞུགས་པའི་རྟགས་ནི༴ ངས་ཆོས་འདི་དང་འདི་ཞུས་ཞེས་ང་རྒྱལ་ 
སྨྲ༔ དོན་མི་ཤེས་པས་གོ་ཡུལ་མེད༔ ཚིག་སྐམ་རེ་ཤེས་པས་གསང་ཚིག་ཁྲོམ་དུ་བཤད༔ ཟབ་དོན་ 
ཅི་བཤད་ཀྱང་ངས་ཐོས་མྱོང་ཟེར་ཏེ་ངེས་ཤེས་མི་སྐྱེ༔ ཆོས་མཐར་མ་ཕྱིན་པ་དེ་ལ་བདུད་ཟེར་བ་ 
ཡིན དེ་འདུལ་བ་ལ་སྔོན་དུ་ཐོས་བསམ་ཡང་ཡང་བྱེད༔ ཆོས་དོན་ཁོང་དུ་བཙུད་དོ༔ དེའི་ཚེ་ 
ཡོན་ཏན་རྙེད་འཚོལ་གྱི་བདུད་འཇུག་སྟེ ཡོན་ཏན་ཤེས་པས་བདུད་ཡོན་བདག་དང་སློབ་མར་ 
བརྫུས་ཏེ་འོང༔ སྒྲུབ་པ་བྱེད་མི་འཇུག༔ རང་མཁས་པར་རློམ་པ་སྟེ་རང་མཐོང་ཆེ༔ ནོར་ལ་སྲེད 
ཡོན་ཏན་འཚང་༔ ཆོས་ལམ་དུ་མི་འགྲོ་བའི་བར་ཆད་བྱེད༔ དེ་འདུལ་ཐབས་ནི་རི་ཁྲོད་བརྟེན་ 
ནས་དམ་བཅའ་ཡུན་བསྲིང ཆོས་མ་གཏོགས་པའི་གཞན་ཐམས་ཅད་་བསྐྱུར དེའི་ཚེ་གྲུབ་མཐའི་ 
བདུད་ཡོང་ཉེ་བསཿ རང་ཕྱོགས་རིས་ཀྱིས་དུག་ལྔར་སོང་ནས དེ་ལ་གྲུབ་མཐའི་ཕྲག་དོག་སྤངཿ 
དག་སྣང་ཕྱོགས་མེད་དུ་སྦྱང་༔ དེའི་ཚེ་ཡི་དམ་ལྷ་བསྒོམ་དུས༔ ལྷ་ལ་ཐེ་ཚོམ་གྱི་བདུད་འཇུག་ 
སྟེ ཡི་དམ་སྤོང་ལེན་དང་བཟང་ངན་གྱི་རྣམ་རྟོག་འཆར ནུས་པས་འདྲེ་འདུལ་འདོད༔ བསྙེན་ 
པར་མ་རྫོགས་པར་ལས་སྦྱོར་རིངས༔ དབང་སྡུད་དང་ངན་སྔགས་སྒྲུབ༔ ཡེ་ཤེས་ཀྱི་ལྷ་དང་ 
འཁོན་པའི་བདུད་འདུལ་བ་ལ༔ ཡི་དམ་གང་བྷཻ་ཡང་ གདོས་རང་མཚན་མེད་པར་བསྒོམ། མ་ 
དབུ་མེད། མཚན་བཅས་དང་མཚན་མར་མི་བྷཻ་པར༔ རིག་པའི་མདངས་ཙམ་དུ་བསྐྱེད༔ སྒོ་ 
གསུམ་དམ་ཚིག་དམ་པར་བྱའོ༔ དེ་ལས་གྲོལ་ན་ཡང་རྩ་དང་རླུང་བསྒོམ་པའི་དུས་སུ༔ ཉམས་ 
ལེན་བགེགས་འཇུག་གི་བདུད་བྱ་བ་འབྱུང་སྟེ དགེ་སྦྱོར་གྱི་བར་ཆད་བྱེད་པར་སྡུག་བསྔལ་དུམ་ 
རེ་ཡང་མི་བཟོད་དེ་འཕྲོ་གཅོད་པ་དང་༔ ཕྱིས་ནས་བསྒོམ་འཚེར་བ་འབྱུང༔ དེ་ལ་འཁོར་བའི་ 
ཉེས་དམིགས་བསམ་ཞིང་གེགས་ལས་གྲོལ་བར་བྱའོ༔ དེ་ལས་གྲོལ་ན་ཡང་བདེ་ཆེན་བོགས་འདོན་ 
གྱི་དུས་སུ་ཌཱཀྐི་བདུད་བབས་བྱ་བ་འབྱུང་སྟེ སྔགས་པར་ཁས་བླངས་ནས་བུད་མེད་ལ་བུ་ཚ་སྤེལ༔
195

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་མ་སོས་པས་མི་དགེ་སྣ་ཚོགས་པ་འབྱུང༔ དེ་ལ་འདོད་ཆགས་ཀྱི་འཁྲི་བ་བཅདཿ༔ མི་ངོ་མི་སྲུང་ 
བར་བྱེདཿ དེ་ལས་གྲོལ་ན་སྟོང་ཉིད་བསྒོམ་ཚེ་སྟོང་པ་དགྲར་ལངས་ཀྱི་བདུད་བྱ་བ་འབྱུང་སྟེ༔ ཐམས་ 
ཅད་མ་གྲུབ་ཟེར་ཞིང་དགེ་སྡིག་འཆོལ་བར་སྤྱོད༔ དཀོན་མཆོག་ལ་དད་པ་མེད༔ སེམས་ཅན་ལ་ 
སྙིང་རྗེ་མེད་པ་འབྱུང༔ དེ་ལ་དགེ་སྡིག་སྤེལ་སྦྱོང་ འཛེམ བྱེད དག་སྣང་མོས་གུས་དང་རྟེན་ 
འབྲེལ་སྟོང་ཉིད་སྙིང་རྗེ་དབྱེར་མེད་ལ་བསླབ་པར་བྱའོ༔ ཡང་སྙིང་རྗེ་དགྲར་ལངས་ཀྱི་བདུད་ནི 
རང་མ་གྲོལ་བར་འགྲོ་དོན་ལ་རིངས་ཤིང་སྒྲུབ་པ་བཤོལ་བ་སོགས་འབྱུང༔ དེ་ལ་སྨོན་སེམས་བསྐྱེད་ 
ཅིང་འཇུག་པ་ལ་ངལ་བསོ་བར་བྱའོ༔ དེ་ལས་གྲོལ་ན་ཡང་ལུང་བསྟན་དགྲར་ལངས་བདུད་ རང་ 
མ་གྲོལ་བར་གྲོལ་དོན་རིང་འབྱུང་༔ འབྱུང་བས༔ ལྷ་དང་བླ་མར་བརྫུས་ཏེ་འགྲོ་དོན་གྱིས་ཟེར་བ་ 
དང འགྲོ་དོན་བྱས་ན་སྒྲུབ་པ་གྱིས་ཤིག་ཟེར་བ་ལ་སོགས་དངོས་ཉམས་རྨི་ལམ་དུ་ལུང་བསྟན་ 
པ་བྱུང་ཚེ༔ དེ་ལ་ཡེ་ཤེས་སེམས་དཔའ་བསྟིམ༔ གསལ་དུ་སོང་ན་ལྷ་དང་བླ་མ་ཡིན༔ མི་གསལ་ 
ན་བདུད་དང་བར་ཆད་ཡིན་ནོ༔ ངེས་པར་སྙེམས་ཐག་གཅད་པར་བྱའོ༔ དེ་ལས་གྲོལ་ཀྱང་བརྟུལ་ 
ཞུགས་དགྲར་ལངས་ཀྱི་བདུད་འབྱུང་བས༔ གྲོང་རྒྱུན་ལ་འཁྱམས༔ སྐྱུར་ལ་དགའ༔ སྨྱོ་བརྫུ་ 
འདེབས༔ བག་མེད་ཀྱི་སྤྱོད་པ་དམ་པའི་ཆོས་དང་མི་མཐུན་པ་འབྱུང་ངོ དེ་ལ་གཅིག་པུར་འདུག 
གཏུམ་མོ་བསྒོམ༔ ཆོས་བརྒྱད་མགོ་སྙོམས་པར་བྱའོ༔ གཞན་ཡང་རྫོགས་པའི་སངས་རྒྱས་མ་ཐོབ་ 
ཀྱི་བར་དུ་བདུད་ཀྱི་བར་ཆད་ནི་ཟད་མེད་དུ་རྗེས་སྙེགས་ཡོང་བར་བཤད་ཀྱང༔ ཟང་ཟིང་སྤངས་ 
ནས་བསྒྲུབ་པ་རྩེ་གཅིག་ཏུ་བྱས་ན༔ བར་ཆད་བདུད་རིགས་གང་གིས་ཀྱང་མི་ཚུགས་སོ༔ དེ་ལྟར་ 
གུ་རུ་རིན་པོ་ཆེས་གསུངས་མ་ཐག་ཏུ རྗེ་འབངས་ཐམས་ཅད་ཀྱིས་ཡི་གེར་མང་དུ་བཏབ་ཅིང༔ 
སློབ་དཔོན་གྱིས་རབ་གནས་མཛད་དེ་གཏེར་ཁ་མང་དུ་སྦས་སོ༔
༈ ཡང་ཇོ་མོ་མཚོ་རྒྱལ་དང་མྱང་བན་ཏིང་འཛིན་བཟང་པོས་ཞུས་པ༔ སློབ་དཔོན་ཆེན་པོ་ 
ལགས༔ གསང་སྔགས་ཀྱི་ཆོས་སྒོར་འཇུག་པ་ལ་བླ་མ་ཁོ་ན་གཅེས་པར་གསུངས་པ་ལ༔ བླ་མའི་མཚན་ 
ཉིད་ཇི་ལྟར་བསྟན་པར་བྱ་ཞུས་པས༔ སློབ་དཔོན་གྱི་ཞལ་ནས༔ བླ་མའི་མཚན་ཉིད་ནི་མང་ཡངཿ༔ 
མདོ་རྒྱུད་ལ་གོམས་ཤིང་མན་ངག་དང་ལྡན་པ༔ བསྒོམ་བསྒྲུབ་ཀྱི་ཉམས་བཟང་བ༔ རང་རྒྱུད་ 
བརྟེན་ཞིངཿ གཞན་རྒྱུད་ཀྱི་ཐབས་ལ་མཁས་པ༔ ཤེས་རབ་ཆེ་ཞིང་སྙིང་རྗེས་ཟིན་པ དད་པ་ཆེ་
196

།ཟབ་གཏེར་ཆོས་ཀྱི་མཛོད་ཁང་།
ཞིང་དམ་པའི་ཆོས་ལ་སྦྱངས་པཿ དེ་ལྟ་བུ་ལ་བརྟེན་ན་ནོར་བུ་རིན་པོ་ཆེ་དང་འདྲ་སྟེ དགོས་ 
འདོད་འབྱུང་ཞིང་བསམ་པ་འགྲུབ་པའོ༔དེ་ཡང་སྔོན་ལ་དབང་མ་ཞུས་ན་དངོས་གྲུབ་མི་ཐོབ་
པས༔ དབང་དང་དམ་ཚིག་བསྲུང་བ་ཞིག་གལ་ཤིན་ཏུ་གལ་ཆེའོ་གསུངས༔ བླ་མ་དང་ཡི་དམ་ 
གཉིས་གང་གཉན་ལགས་ཞུས་པས༔ སློབ་དཔོན་གྱི་ཞལ་ནས༔ བླ་མ་ཡི་དམ་གཉིས་ཐ་མི་དད་དེ༔ 
འོན་ཀྱང་ཡི་དམ་ལྷ་ངོ་སྤྲོད་མཁན་བླ་མ་ཡིན་པས༔དུས་རྟག་ཏུ་བླ་མ་སྤྱི་བོར་ཁུར་བས་བྱིན་རླབས་ 
འཇུག་བར་ཆད་སེལ་བ་ཡིན་ནོ༔ བཟང་ངན་དང་གཉན་མི་གཉེན་འཛིན་པ་བྱས་ན་ལོག་ལྟ་ཡིན་ 
གསུངས༔ འོ་ན་ཡི་དམ་གྱི་ལྷ་བསྒོམ་པ་གཅེས་སམ་མི་གཅེས་ཞུས་པས༔ ལྷ་བྷཻ་པ་ནི་གཅེས་ཏེ་ 
དངོས་གྲུབ་ཐམས་ཅད་ཡི་དམ་གྱི་ལྷ་ལ་བརྟེན་ནས་འབྱུང་བས་ཡི་དམ་གྱི་ལྷ་མེད་ན་ཐ་མལ་པ་
ཡིན༔ ལྷ་ཞི་བ་ཁྲོ་བོ་དང་འཁོར་མང་གི་དཀྱིལ་འཁོར་མཐའ་ཡས་པ་དེ་ཐམས་ཅད་གདུལ་བྱ་གང་ 
འདུལ་དུ་ཡིན་ཞིང༔ཆོས་སྐུའི་ངང་དུ་རོ་གཅིག་པས་སོ་སོའི་ཡི་དམ་གང་ཡིན་ཀྱང་གང་མོས་སུ་
བསྒོམ་པས་ཆོགཿ ལྷ་ཐམས་ཅད་སྐུ་གསུང་ཐུགས་ཀྱི་སྤྲུལ་པས་གང་འཚམས་བསྟན་ཀྱང་༔ དོན་
ལ་ལྷ་གཅིག་བསྒོམ་པ་ཡང་མང་པོ་བསྒོམ་པ་དང་གཅིག༔ འགྲུབ་ན་ཡི་དམ་གཅིག་གྲུབ་པས་ཀུན་ 
གྲུབ་པ་ཡིན༔ བདག་དང་ལྷ་གཉིས་སུ་མེད་པར་རྟོགས་ཤིང༔ ཡི་དམ་ལོགས་ན་མེད་པ་ཆོས་སྐུ་ 
སྐྱེ་མེད་དུ་རྟོགས་ན་ལྷ་ཤིན་ཏུ་ཉེའོ
གཟུང་འཛིན་གྱི་སྐུ་རུ་བྱས་ན་ཡི་དམ་ལྷ་ལ་སྤོང་ལེན་ཡིན་པས་ཉེས་པ་ཆེ༔ བསྙེན་པ་ཡང་གཅིག་
ལ་ཐེམ་པས་ཀུན་ལ་ཐེམ་པ་ཡིན༔ བདེ་བར་གཤེགས་པ་རིགས་དང་སྐུ་མི་འདྲ་བ་སོ་སོར་བསྟན་ 
ཀྱང དོན་ལ་དབྱེར་མེད་ཡིན་པས་དེ་ལྟར་རྟོགས་ན་སངས་རྒྱས་ཀུན་བསྒོམས་པས་ཀྱང་བསོད་ནམས་ 
ཆེ གཅིག་བསྒོམས་ཀྱང་ཁྱད་པར་འཕགས་གསུངས༔ འོ་ན་ལྟ་བ་མཐོ་ན་ཡི་དམ་གྱི་ལྷ་མེད་ཀྱང་ 
རུང་ངམ་ཞུས་པས༔ ལྟ་བ་ཡང་དག་པའི་གདེང་དང་ལྡན་ན་དེ་ཁོ་ན་ཡི་དམ་ཡིན་ཏེ ཡི་དམ་ལྷ་ 
ནི་གཟུགས་ཀྱི་སྐུར་མི་ལྟ་སྟེ ཆོས་ཀྱི་སྐུར་རྟོགས་ན་ཡི་དམ་དང་ལྟ་བ་དབྱེར་མེད་ཡིན་གསུངསཿ
ཡང་ཁྲོ་བོའི་ཞབས་འོག་ཏུ་ཚངས་པ་སོགས་ཕྱོགས་སྐྱོང་བརྫིས་པ་འདི་བསྒོམས་པས་ལྟུང་ ་བ་མི་ 
འབྱུང་ངམ་ཞུས་པས༔ བདག་གཞན་གྱི་ཞེན་པ་སྤངས་པ་དང༔ རྣམ་རྟོག་དབྱིངས་སུ་བརྫིས་པ་དང 
དོགས་པའི་ཁེངས་སེམས་ཟིལ་གྱིས་མནན་པའི་བརྡའམ་རྟགས་སུ་བསྟན་པ་ཙམ་ཡིན༔ མངོན་སུམ་
197

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གདན་དུ་བཏིང་བར་སེམས་པ་ནི་མ་རིག་པའི་འཁྲུལ་པ་ཨ་འཐས་པ་ཡིན་ནོ ལྷ་ཞལ་ཕྱག་མང་པོ་ 
ཡང༔ དབུ་གསུམ་ནི་སྐུ་གསུམ༔ ཕྱག་དྲུག་ནི་ཕར་ཕྱིན་དྲུག༔ ཞལ་བཞི་ནི་ཚད་མེད་པ་བཞི ཕྱག་ 
མཚན་སྣ་ཚོགས་ནི་ཆོས་སྒོ་མང་པོ༔ དེ་ལ་སོགས་པའི་ཡོན་ཏན་གྱི་རྣམ་པ་མང་པོ་ནི་བརྡའམ་རྟགས་ 
སུ་བསྟན་པ་ཡིན༔ དངོས་སུ་སྐུ་དེ་ལྟ་བུའི་རང་རྒྱུད་པ་ཞིག་མེད་དོ༔ ཞལ་གཅིག་ཕྱག་གཉིས་པ་ 
ཡང་ཆོས་སྐུ་མི་འགྱུར་བ་དང༔ ཐབས་ཤེས་ཀྱི་འགྲོ་དོན་དང་༔ ཞབས་གཉིས་ནི་དབྱིངས་རིགས་ 
དབྱེར་མེད་ཀྱི་བརྡའམ་རྟགས་ཏེ༔ གང་ལྟར་བྷཻ་ཀྱང་ཆོས་སྐུ་ལ་བཟང་ངན་དང་ཆེ་ཆུང་མེད་གསུངས༔ 
འོ་ན་ཡི་དམ་ལྷ་ཡི་ཞལ་མཐོང་བ་དང༔ མཚམས་འདིར་མ་དཔེ་དབུ་མེད་ལས་ཕྲེང་གཉིས་ཙམ་
བསྡུས་དོན་ལྟར་བཀོད་འདུགཆོས་གསུང་བ་སོགས་སྒྲུབ་ཐབས་ཀུན་ཏུ་བཤད་འདུག་པར་ཞུས་པས༔
དེ་ནི་ཆོས་སྐུ་ལས་གཟུགས་སྐུ་འབྱུང་བ་ཡིན་མོདཿ༔ ལྷ་དེ་གཟུགས་ཀྱི་སྐུ་རུ་མི་ལྟ་སྟེ ཆོས་ཀྱི་སྐུ་
ཡིན་པས་ཆོས་སྐུ་ལས་གཟུགས་སྐུ་རྣམ་གཉིས་སྐུ་མདོག་ཕྱག་མཚན་རྒྱན་ཆ་ལུགས་མཚན་དཔེས་
སྤྲས་པ༔ ཆུ་ཟླ་ལྟར་སྣང་ལ་རང་བཞིན་མེད་པར་བསྒོམས་པས་བརྟན་པ་ཐོབ་ཙ་ན༔ ལྷའི་ཞལ་
མཐོང་བ་དང་ཆོས་སྟོན་པ་སོགས་འབྱུང་སྟེ དེ་ལ་ཡང་ཞེན་ཆགས་སྐྱེས་ན་བདུད་དུ་འགྲོ་བསཿ 
དགའ་བྲོད་མི་བྱ་བར་སེམས་ཀྱི་རང་མདངས་ཙམ་དུ་ཤེས་པར་བྱ་དགོས༔ དེ་ལྟར་ཡི་དམ་གཅིག་ 
གི་ཞལ་མཐོང་བ་དང་༔ ཐམས་ཅད་ཀྱི་ཞལ་མཐོང་བ་ཡང་འདྲ་སྟེ ཆོས་སྐུ་ལ་མང་ཉུང་མེད༔ 
སེམས་ཀྱི་རྣམ་འཕྲུལ་ཙམ་མ་གཏོགས་ལོགས་ན་མེད༔ ཡི་དམ་དེ་ལྟར་དུ་ཤེས་ན་སྲོག་གི་ཕྱིར་ཡང་
མི་སྤོང༔ བླ་ན་མེད་པའི་བྱང་ཆུབ་མ་ཐོབ་ཀྱི་བར་དུ་མི་འབྲལ་བར་བྱས་པས་དངོས་གྲུབ་ཐམས་ 
ཅད་ཤུགས་ལས་འབྱུང་ངོ༔
བསྐྱེད་རྫོགས་ལ་བརྟན་པ་ཐོབ་པས་ལུས་བོར་མ་ཐག་ཏུ་ལྷའི་བསྐྱེད་རིམ་གྱི་རྣམ་པར་སྨིན་པའི་ 
རིག་འཛིན་ཞེས་བྱ་བ༔ ལུས་མིར་འདུག་ཀྱང་སེམས་ལྷར་སྨིན་ནས་ཡོད་པ་ཡིན་ཏེ དཔེར་ན་སཱ་ 
ཙྪ་བརྐོས་ཕོར་དུ་བཏབ་ནས་མ་བཏོན་པ་དང་འདྲ༔ ཚེ་འཕོས་མ་ཐག་ཏུ་བར་དོར་ལྷ་དེ་ཇི་བཞིན་ 
གྱི་སྐུར་འགྱུར་ཏེ བརྐོས་ཕོར་ནས་སཱ་ཙྪ་བཏོན་པ་དང་འདྲ༔ དཔེར་ན་སཱ་ཙྪ་བརྐོས་ཕོར་དུ་བཏབ་ 
ནས་མ་བཏོན་པ་དང་འདྲ། དབུ་མེད། ཕྱག་རྒྱ་ཆེན་པོའི་རིག་འཛིན་ཞེས་བྱ་བ་ཡིན༔ རྣལ་འབྱོར་ 
པ་ལུས་རྒྱ་ཞིག་པ་ཞེས་བྱ་བ་ལུས་བོར་མ་ཐག་ཏུ་ཡི་དམ་དུ་འགྱུར་བའོ༔ ཡང་ལྷ་འགའ་ཞིག་བྱོལ་
198

༄༅། །ཟབ་གཏེར་ཆོས་ཀྱི་མཛོད་ཁང་
སོང་གི་མགོ་བརྙན་བསྟན་པ་སོགས་ཀྱང་ཡོན་ཏན་གྱི་རྣམ་པ་དེ་དང་འདྲ་ལ༔ བརྡ་མཚོན་ནས་ 
དུད་འགྲོ་གང་ལ་ཡོན་ཏན་གྱི་རྣམ་པ་ཅི་ཡོད་པ་དེའི་བརྡའམ་རྟགས་སུ་བསྟན་པའོ༔ ཡང་ལྷ་ཡབ་ 
ཡུམ་ལས་སྤྲུལ་པའི་སྲས་ཕྲ་མེན་གྱི་མགོ་བརྙན་དུ་བསྟན་པ་ནི༔ འཕུར་པའི་ཟ་བྱེད་གསོད་བྱེད་ 
ལྟ་བུའམ༔ ཡང་དག་གི་ཕྲ་མེན་མ་བརྒྱད་ལྟ་བུ་ནི༔ དཔེར་ན་གསེར་དངུལ་འདྲེས་པ་ལ་ཕྲ་མེན་ 
ཟེར་བ་དང་འདྲ་བས༔ ཡབ་ཀྱི་སྙིང་རྗེ་དང༔ ཡུམ་གྱི་ཤེས་རབ་བམ༔ ཡབ་ཐབས་ཀྱི་རང་བཞིན་ 
དང་ ཡུམ་ཤེས་རབ་ཀྱི་རང་བཞིན་ལས་སྤྲུལ་པས༔ ལྷ་ཡི་ལུས་ལ་བྱོལ་སོང་གི་མགོ་བརྙན་དུ་ 
བསྟན་ཏེ༔ ཡབ་ཡུམ་གཙོ་འཁོར་སྐུ་རྒྱན་ལ་སོགས་སྣང་བ་ནི༔ ཆོས་སྐུ་སྐྱེ་བ་མེད་པའི་ངང་ནས་ 
གཟུགས་སྐུ་འགྲོ་བའི་དོན་དུ་གང་མོས་ཀྱི་ངོ་བོར་དེ་ལྟར་དུ་སྣང་བ་ཡིན་ནོ་གསུངས༔ འོ་ན་ཡི་དམ་ 
ལྷ་ལ་མཆོད་བསྟོད་བྱེད་པ་འདི ཐུགས་དགྱེས་ན་རང་རྒྱུད་འཛིན་པ་དང་འདྲའམ༔ ཐུགས་ 
མཉེས་རྒྱུ་མེད་ན་ནི་བྱས་པ་དོན་མེད་ལྟ་བུ་རུ་མི་འགྲོའམ་ཞུས་པསཿ ཡེ་ཤེས་ཀྱི་ལྷ་ལ་མཆོད་ 
པས་མཉེས་པ་དང༔ བསྟོད་པས་དགྱེས་པ་མེད་དེ༔ རང་རྒྱུད་སྦྱང་ཕྱིར་བསྐྱེད་པ་དང་༔ སྤྱན་ 
འདྲེན་པ་དང༔ མཆོད་བསྟོད་སོགས་ཀྱི་མོས་གུས་ལས་བྱིན་རླབས་དང་དངོས་གྲུབ་འབྱུང་བ་ཡིན་ 
གསུངས
༈ ཡང་གུ་རུ་ཪིན་པོ་ཆེའི་ཞལ་ནསཿ ཆོས་བྱེད་ཀྱི་མི་དེ་གྲོང་ཡུལ་དུ་དཀའ་ཐུབ་རེམ་ཡང་རང་ 
མ་སྨིན་པར་འགྲོ་དོན་འགྲུབ་དཀའ་བས་བསྒྲུབ་པ་ལ་འབད་དོ༔ ངེས་དོན་གྱི་ལྟ་བ་རྟོགས་ཀྱང་ 
སྤྱོད་ལམ་གྱི་ཐབས་ལ་མ་མཁས་ནཿ ཐ་མལ་གྱི་དུག་འགོ་བས་མི་ཡི་སྤྱོད་འགྲོས་བོར༔ ཚུལ་འཆོས་ 
ཀྱིས་དགེ་སྦྱོར་ལ་འབད་ཀྱང་སེམས་ཀྱི་འདུན་པ་ལོག་ན༔ འཇིག་རྟེན་གྱི་ལམ་ལ་གོལ་བས་ཆོས་
བརྒྱད་ཀྱི་བློ་སྣ་བོར༔ ཟབ་མོའི་གདམས་པ་ཐོབ་ཀྱང་བརྩོན་འགྲུས་ཀྱི་གྲོགས་དང་བྲལ་ན་ཉམས་
མྱོང་གི་ལམ་འགགས་པས་གོང་འཕེལ་གྱི་ཐབས་ལམ་བརྟེན༔ མཉམ་བཞག་གི་བསམ་གཏན་ཡོད་ 
ཀྱང་རྐྱེན་ངན་ལམ་དུ་མ་སློང་ན༔ བག་ཆགས་ཀྱི་ཆུ་རྒྱུན་མི་ཆད་པས་རྗེས་ཤེས་ཆོས་ཉིད་དུ་ཁྱེར༔
མཚན་མའི་དགེ་སྦྱོར་ལ་འབད་ཀྱང་བློ་དམིགས་མེད་དུ་མ་གྲོལ་ན༔ འབྲས་བུ་རེ་དོགས་སུ་འགྱུར་ 
བས་གཉིས་འཛིན་གྱི་མདུད་པ་ཁྲོལ༔ མདོ་རྒྱུད་ཀྱི་མཁྱེན་རྒྱ་ཆེ་ཡང༔ སེམས་ཉིད་ཀྱི་གནས་ 
ལུགས་མ་རྟོགས་ན༔ བེམ་རིག་ཐ་མལ་དུ་ལུས་པས་ཉམས་ལེན་དོན་དང་སྤྲོདཿ༔ དངོས་གྲུབ་རེ་
199

༄༅ །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྟོས་བྱས་ཀྱང་དམ་ཚིག་སྣོད་དང་མི་ལྡན་ན༔ ཡི་དམ་ལ་ཕྱོགས་རིས་བྱས་པས་རང་རྒྱུད་གཙང་ 
སེར་འཕྱུག༔ དེ་ལྟར་ཡང་ཡར་ལྟ་བ་ཚིག་ལ་འབྱམས་མི་ཞུགས་པ༔ བར་དུ་ཉམས་ལེན་བཏང་ 
སྙོམས་སུ་མི་ལུས་པ༔ མར་རྒྱུ་འབྲས་ལ་ལྟ་དགོངས་ཟག་ཏུ་མི་འཇུག་པ་ཞིག་དགོས་གསུངས་སོ༔
འོ་ན་ཐེག་པ་རིམ་དགུར་གསུངས་པ་གང་ཟག་གི་བློ་དང་བསྟུན་པ་ཡིན་ནམ་ཞུས་པས༔ གུ་རུ་རིན་ 
པོ་ཆེའི་ཞལ་ནས༔ དང་པོ་འཇིག་རྟེན་ལྷ་མིའི་ཐེག་པ་ལ་བསླབ་པ་ནི དགེ་བ་བཅུ་སློང་ཞིང་མི་ 
དགེ་བ་བཅུ་སྤོང༔ དེ་ནས་ཉན་ཐོས་ཀྱི་ཐེག་པ་བདེན་བཞི་ལ་བསླབ༔ ཆོས་ཀྱི་གཞི་མ་དགེ་འདུན་ 
ཡིན་པས་འདུལ་ཁྲིམས་ཉིས་བརྒྱ་ལྔ་བཅུ་མིག་འབྲས་ལྟ་བུར་བསྲུང་བའོ༔ དེ་ནས་རང་རྒྱལ་གྱི་ཐེག་ 
པ་རྟེན་འབྲེལ་བཅུ་གཉིས་འབྱུང་ལྡོག་ལྟ་བུ་ལ་བསླབ་པའོ༔ དེ་ནས་བྱང་སེམས་ཀྱི་ཐེག་པ་སྨོན་ 
འཇུག་སེམས་བསྐྱེད་ནས་བདག་མེད་རྣམ་གཉིས་དང་བདེན་གཉིས་བློ་གྲོས་ལ་སྦྱང་བའོ༔ བྱ་རྒྱུད་
ཀྲི་ཡ་ནི་དག་པ་མཐའ་བཞི་དང་བྲལ་བའི་དོན་ནོ༔ སྤྱོད་རྒྱུད་ཨུ་པ་ནི་ལྟ་སྤྱོད་གོང་འོག་གཉིས་ 
ལྡན་གྱི་ཚུལ་དུ་སྦྱང་བའོ༔ རྣལ་འབྱོར་རྒྱུད་ཡོ་ག་ནི་མངོན་བྱང་ལྔའི་ཏིང་ངེ་འཛིན་སེམས་དཔའ་ 
ལམ་ལ་སྦྱང་བའོ༔ མ་ཧཱ་ཡོ་ག་ནི་བསྐྱེད་རྫོགས་སྦྱོར་སྒྲོལ་གྱི་དོན་ལ་བསླབ་པའོ༔ ཨ་ནུ་ནི་དབྱིངས་ 
དང་ཡེ་ཤེས་དབྱེར་མེད་ལ་བསླབ་པའོ༔ ཨ་ཏི་བླ་མེད་ནི་ཀ་དག་ལྷུན་གྲུབ་ཁྱབ་བརྡལ་ཆེན་པོ་བློ་ 
ཟད་ཡིན་ནོ༔ དེ་ལྟར་ཆོས་ཐམས་ཅད་བསྡུ་ན་ལྟ་སྒོམ་སྤྱོད་གསུམ་ལ་འདུས་ཏེ ཁས་ལེན་དང་ 
བྲལ་བ་ལྟ་བའི་མཐར་ཐུག༔ ཡིད་ལ་མི་བྱེད་པ་བསྒོམ་པའི་ཡང་རྩེ༔ བླང་དོར་དང་བྲལ་བ་སྤྱོད་ 
པའི་རྒྱལ་པོ ངོས་ལྐོག་མེད་པ་དམ་ཚིག་གི་སྙིང་པོ༔ ལྟ་སྒོམ་སྤྱོད་འབྲས་ཐ་དད་དུ་མི་འཛིན་པ་ 
འབྲས་བུུ་མཆོག་དེ་ཡིན་གསུངསཿ
དེ་ལྟར་གསུངས་མ་ཐག་ཏུ་རྗེ་འབངས་སོ་སོས་ཡི་གེར་བཏབ་པས གཏེར་ཁ་ཕལ་ཆེར་དུ་གསུང་ 
འདི་དག་མང་བར་ཡོད༔ དེ་ནས་ཡང་ཇོ་མོ་མཚོ་རྒྱལ་གྱིས་ཞུས་པ༔ གུ་རུ་རིན་པོ་ཆེ་ལགས༔ 
མྱང་བན་ཏིང་འཛིན་བཟང་པོ་འདི་འདས་མ་འོངས་ཅི་ལྟ་བུར་སྐྱེ་ལགས་ཞུས་པས༔ དུས་གསུམ་
མཁྱེན་པ་པདྨ་འབྱུང་གནས་ཀྱི་ཞལ་ནས༔ སྔོན་ཚེ་འགྲོ་མགོན་སྤྱན་རས་གཟིགས་ཀྱིས་བྱིན་གྱིས་
བརླབས་པ༔ པྲེ་ཏ་བོད་ཀྱི་རྗེ་ལ་སྔ་བ་གཉའ་ཁྲི་བཙད་པོ་དེ་ལྷའི་གནས་སུ་སྐྱེ་བ་མང་རབ་ཅིག་ 
སྤྱད་ནས་འདིར་བཙས་པ་ཡིན་ནོ༔ དེའི་རྟགས་སུ་སྤྱི་བོར་སྨེ་བ་དཀར་པོ་ཚོན་གང་པ་དང་༔ རྐང་
200

| །ཟབ་གཏེར་ཆོས་ཀྱི་མཛོད་ཁང་།
ལག་གི་མཛུབ་མོ་ཀུན་དྲ་བས་འབྲེལ་ནས་ཡོད་དོ༔ འདི་ནས་དག་པའི་ཞིང་ཁམས་མང་དུ་ཉུལ་ 
ཞིང༔ གནས་ཀྱི་སྒོ་ཡང་མང་དུ་འབྱེད་ཅིང་ཟབ་གཏེར་མང་པོ་འདོནཿ༔ དེ་ནས་སྤྲུལ་པ་གསུམ་དུ་ 
གྱེས་ཏེམ་འོངས་ཚེ་ལོ་སུམ་ཅུར་ཉེ་བའི་དུས་སུ༔ ཤཱཀྱ་མུ་ནེའི་ཤར་ཕྱོགས་མྱང་ལུང་ཞེས་བྱ་ 
བར་ལྷ་ཁྲོ་བོ་ལ་མོས་པ་ཞིག་ཏུ་འབྱུང༔ དེ་ཡང་རྫོགས་ཆེན་གྱི་རྣལ་འབྱོར་ཚད་ལྡན་གཅིག་དང་ 
འཕྲད་ནས་འགྲོ་དོན་ནམ་མཁའ་དང་མཉམ༔རིགས་གནས་དང་ཚིག་ཕྱིར་འབྲངས་ན་བར་ཆད་ 
ཀྱིས་ཁྱེརཿ བློ་བྲིད་ཀྱི་བདུད་དང་འཕྲད་ན་ཉེར་ལྔ་ལ་ཚེའི་དུས་བྱེདཿ བར་ཆད་ལས་གྲོལ་ན་ 
ཟབ་ཆོས་འདི་དང་གཏེར་ཕྲན་མང་དུ་ འཕྲད་ཀྱང་། ཕྱུང་ནས་ཀྱང སྔོན་གྱི་རྟེན་འབྲེལ་གྱིས་དམ་ 
ཚིག་དང་འབྲེལ་གང་ཆེ་བས་སྣང་བ་ཐེབ་གཉིས་རེ་མི་ལོག་པ་མི་སྲིད༔ དེའི་ཚེ་བཟོད་པའི་གོ་ 
གྱོན་པདྨ་བདག་ལ་གསོལ་བ་ཕུར་ཚུགས་སུ་ཐོབཿ ལྷ་འདྲེ་མི་གསུམ་གྱིས་བར་ཆད་རྩོམ་དུ་འོང་ 
བས་གཏེར་ཆོས་འཚོ་ཤེས་པ་གལ་ཆེ༔ ཚེ་འཕྲང་གྲོལ་ཞིང་འགྲོ་དོན་མཐར་ཕྱིན་པས༔ སྐྱེ་བ་ཕྱི་ 
མ་རྡོ་རྒོད་ རྡོ་བོད། ཀྱི་ཡུལ་དུ་རྫུ་འཕྲུལ་དང་མངོན་མཁྱེན་ལ་སོགས་ནི་ལྕེའི་དབང་པོས་བརྗོད་ 
དུ་མེད་པ་ཙམ་འབྱུང་སྟེ༔ དེ་ནི་སྐྱེ་མཐའི་སངས་རྒྱས་ཡིན་ནོ་གསུངསཿ
༈ ཡང་གུ་རུ་རིན་པོ་ཆེའི་ཞལ་ནས༔ མྱང་བན་ཏིང་འཛིན་བཟང་པོ་ལ༔ ཨ་ཙ་མ་སྤྱིར་དུས་ 
ངན་པ་ཞིག་མ་འོངས་པ་ན་འོང་སྟེ་གསུངས༔ སློབ་དཔོན་ཆེན་པོ་ལགས༔ དེ་བདག་ཅག་རྣམས་ 
ལ་བཀའ་སྩལ་དུ་གསོལ་ཞུས་པསཿ༔ གུ་རུ་རིན་པོ་ཆེའི་ཞལ་ནས༔ ཀྱེ་མ་ནམ་ཞིག་གི་དུས་སུ་ཐེག་ 
པ་ཆེན་པོ་འདི་དག་ལ་མི་མོས་པའང་མང་དུ་འབྱུང་སྟེ ཏིང་འཛིན་རྒྱལ་པོའི་མདོ་ལས༔ ཕྱི་ 
མའི་དུས་སུ་དགེ་སློང་མང་པོ་དག༔ བཟའ་བཏུང་གླུ་གར་ཉོ་ཚོང་རྟག་ཏུ་བརྟེནཿ ནོར་དང་འབྲུ་ 
ལ་སྙིང་པོར་འདུ་ཤེས་ཤིང༔ དེ་དག་གིས་ཀྱང་ཅི་ཕྱིར་ཅོ་སྤུ་བྲེགསཿ དེ་ཚེ་འཐབ་དང་རྩོད་པ་ 
མང་པོ་འབྱུང༔ འཚོ་བ་མོད་པ་མང་པོ་རབ་ཏུ་བྱུང་༔ བྱིས་པ་དེ་དག་རྟག་ཏུ་ཐ་མལ་གནས 
སྟོང་པ་ཉིད་འདི་ཐོས་ན་སྐྲག་པར་འགྱུར༔ ཞེས་དང༔ ཡང་རྒྱ་གར་དུ་ཡིན་ན་རྒྱལ་བའི་བཀའ་ཚད་ 
མ་དཔང་པོར་བྱས་ཏེ༔ སྟོན་པ་མྱ་ངན་ལས་འདས་ན་དེང་སང་གི་བར་ཆ་ཡོད་རྒྱུས་ཡོད་དང༔ 
ལོ་རྒྱུས་ལྷད་མ་ཞུགས་པས་གྲུབ་ཐོབ་མང ཚེའི་རིག་འཛིན་དང་རྫུ་འཕྲུལ་གྲུབ་རྟགས་མང་བ་
ཡིན༔ པྲེ་ཏ་བོད་འདིར་སྤྲེའུ་བྲག་སྲིན་ལས་ཆད་པའི་གནད་ཀྱིས་མི་རྣམས་བློ་མང༔ ཅོལ་ཆུང་༔
201

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མགུ་སླ༔ འཁང་རྐྱེན༔ ངོ་ཚ་ཆུང༔ དུག་ལྔ་ཧྲག༔ ཆོས་བྱེད་པ་མང་ཡང་མགོ་ཐོན་པ་ཉུང༔ ཁོ་བོ་ 
བོད་ཡུལ་དུ་འོངས་ཀྱང་རྒྱལ་པོ་ཁྲི་སྲོང་ལྡེའུ་བཙན་གྱིས་གོ་མ་ཆོད་པས་རྟེན་འབྲེལ་མང་པོ་འཆུགས
བོན་བློན་ངན་པའི་གཏམ་ལ་ཉན་ཏེ་འཆི་མེད་ཀྱི་ཚེ་ཆུ་མ་འཐུངས༔ ཀླུ་སྲིན་དམ་ལ་མི་ཐོགས་པའི་ 
ཞུ་སྣ་བྱས༔ སྤྲུལ་པའི་ལོཙྪ་བ་འགའ་ཞིག་མཐའ་ལ་སྤྱུགསཿས༔ མ་འོངས་པ་ན་ཀླུ་ཡི་སྤྲུལ་པ་དམ་སྲི་ 
བདུད་བཞི་འབྱུང་སྟེ༔ སྟག་འབྲོ་ འབྲོང་། བརྙབ་པ་ལག་རིང་༔ ཟང་འབྲོ་ འབྲོང་། ཡམ་ཤུད་ 
དམར་པོ༔ གཡུ་འབྲོ་ འབྲོང་། ཐེའུ་རང་སྟོང་འཁྲུགས༔ སྲིན་ཟ་དམ་སྲི་ལྟེ་ཕུར་བཞིས་བོད་ཁམས་ 
ཀྱི་སེམས་ཅན་རྣམས་མི་བདེ་བར་བྱེད༔ དེ་ཡང་རྒྱལ་པོའི་གདུང་རབས་དྲུག་བདུན་ཙམ་ནས་བོད་ 
ཐམས་ཅད་ལོཙྪ་བར་གྲགས་ཏེ༔ མི་ཕལ་ཆེར་རྒྱ་གར་དང་ཐག་བྲན་པ་བཞིན་དུ་རྒྱུགཿ ཐམས་ 
ཅད་རང་གི་ཆེ་བ་ཁོ་ནར་འདོད་དེ༔ ཆགས་སྡང་འགྲན་སེམས་ནི་རླུང་ལྟར་འཚུབས༔ རྒྱ་གར་གྱི་ 
པཎྜི་ཏ་གསེར་འདོད་པ་རྣམས་ཀྱིས་བོད་ལ་ཆོས་གང་དར་བའི་འདོད་པ་དང་བསྟུན་ཏེ་བཅོས་བྱེདཿ 
གཞན་སྡེ་སྣོད་གསུམ་ལ་སོགས་པ་སྔགས་མཚན་ཉིད་ཡོངས་གྲགས་རྣམས་ནི་ད་ལྟར་བསྐྱུར་ཟིན 
རྒྱུད་མན་ངག་ཁྱད་པར་ཅན་རྣམས་ནི་ཨོ་རྒྱན་ལ་སོགས་མཁའ་འགྲོའི་གསང་མཛོད་རྣམས་སུ་
ཡོད་དེ སྐྱེས་བུ་དམ་པ་གྲུབ་ཐོབ་རེ་རེ་ཙམ་མིན་པས་མི་ཐོནཿ རྡོ་རྗེ་གདན་དུ་ཡུད་ཙམ་རེ་ལས་ 
གཞན་ཚད་པས་མི་ཚུགསཿ རྒྱ་གར་ཤར་ཕྱོགས་དང་ཁ་ཆེ་བལ་ཡུལ་རྣམས་སུ་ཆུ་ལྟར་ཉུལཿལ༔ ལོཙྪར་ 
གྲགས་པ་རྣམས་ཀྱང་མཁས་འདོད་ཀྱིས་གཅིག་སྐྱོན་གཅིག་ལ་རྒོལ༔ འགྱུར་ཟིན་རྣམས་ལ་རྒྱུད་ 
ཁུངས་བཅོལ་རེ་ བཅོས་ཆུང་།! བྱས་ནས་མན་ངག་ཅུང་ཟད་རེ་ལ་འདྲ་མིན་མང་ལྟར་དུ་བཅོས༔ 
རྒྱུད་པ་གང་ལེགས་ནས་འདྲེན༔ བོད་རྣམས་གསར་ངས་ཆེ་བས་རྒྱུ་མཚན་ནི་མི་རིགཿ རང་རང་ 
གི་ལོཙྪ་བའི་ཁ་འཛིན་ཅིང་ཕྱོགས་རིས་བྱེད༔ མདོར་ན་མི་གཞན་དང་མི་འདྲ་བའི་ཆོས་ཤིག་ལ་ 
གཙོ་བོར་འདོན་པའི་མཁས་པ་དེ་འདྲ་མང་བར་ཡོང་གསུངས
ཡང་བཟང་པོའི་རིགས་ཕྱི་ནང་གི་སྒྲོ་འདོགས་ཆོད་པ་བསྒོམས་པས་རང་རྒྱུད་གྲོལ་བའི་སྐྱེས་བུ་ 
ཡང་མང་རབ་འབྱུང༔ དེ་ལྟར་ཡང་རྒྱ་གར་གྱི་པཎྜི་ཏ་དང་ད་ལྟའི་ལོ་པཎ་ཚད་མ་འདི་རྣམས་སྨོན་
ལམ་གྱི་མཐུས་བོད་དུ་སྐྱེ་བ་བླངས་ནས་མཁས་གྲུབ་ཚད་ལྡན་བག་ཙམ་རེ་ཡང་འབྱུང༔ ཕལ་ཆེར་
བོང་བུས་སེང་ལྤགས་གྱོན་པའམ༔ ལྡེར་བཟོ་དར་གཏུམས་མང་པོས་གང་ཟག་དམ་པ་ལ་ཆགས་
202

༄༅། །ཟབ་གཏེར་ཆོས་ཀྱི་མཛོད་ཁང་།
སྡང་འགྲན་སེམས་བྱེད་པ་མང་པོ་ཡོང་གསུངས༔ བཙུན་པ་ཡང་ཕྱི་ཚུལ་ནི་དགེ་སློང་ཟོལ་མེད་ལྟར་ 
བྱེད་ཅིང༔ ནང་གི་ཉེར་ལེན་ནི་དུག་ཚེར་ལས་རྣོ་བ༔ སྡིག་པ་ལ་ལྐོག་ནོར་དང༔ བྱི་ཕོ་ལ་ལྐོག་ 
རྒྱུག་བྱེད་པའི སོལ་ནག་ལ་དངུལ་དཀར་བྱུགས་པ་འདྲ་བའི་བཙུན་པ་མང་པོ་ཡོང་གསུངས༔ གྲུབ་ 
ཐོབ་ཀྱང་རང་གཞན་སྨིན་གྲོལ་ནུས་པ་གྲུབ་རྟགས་ལ་ཐོག་རྡུགས་མེད་པཿ མཁའ་འགྲོ་ཆོས་སྐྱོང་ 
བྲན་དུ་འཁོལ་བའི་སྒྲུབ་བརྒྱུད་སྐར་ཚོགས་ལྟར་རྒྱས་པ་ཡང་མང་དུ་འབྱུང་སྟེ ཡང་གྲུབ་ཐོབ་ཏུ་ 
ཁས་ལེན་པའི་བརྟུལ་ཞུགས་ཆང་ལ་བྱེད༔ ཡོན་ཏན་སྤྱོད་ངན་བྱེདཿ ཉམས་ལེན་ཆགས་སྡང་ལ་ 
བྱེད༔ མྱོང་བ་སེར་སྣ་ལ་བྱེད༔ ཉམས་མྱོང་བུད་མེད་ལ་བྱེད༔ གྲུབ་རྟགས་སུ་བྱི་ཕྲུག་འདོནཿ 
འགྲོ་དོན་ཉ་མའི་མགོ་སྐོར༔ འཕྲིན་ལས་རྒྱལ་ཁམས་ལ་སྐྱུར་སྤྲང་བྱེད༔ རྒྱབ་རྟེན་སྨྱོ་བརྫུ་ལ་བློ་ 
བཀལ་བའི་གྲུབ་ཐོབ་ཀྱང་མང་བར་འོང་གསུངས༔ སྒོམ་ཆེན་ཡང་ཚད་དང་ལྡན་པའི་རྟོགས་ལྡན་ 
འགའ་ཙམ་འབྱུང་སྟེ༔ ཕལ་ཆེར་ཤ་ཆང་དང་དད་རྫས་ཀྱིས་འཕོ་བ་བརྒྱངས༔ གྲོང་ལྟག་གི་རི་ལ་ 
ཁང་ཆུང་དཀར་པོ་རེ་བཅོས༔ ཆོས་ཉ་མའི་མགོ་བསྐོར་གླུ་དང་བྲོ་འཁྲབ་པ་ལ་གང་རེམ་བྱེད༔ གསོལ་ 
འདེབས་ཚིག་རྐང་གཅིག་ཤེས་པ་དེ་ཡང་བྱིང་དུ་འཇུག༔ ཐུགས་དམ་གཉིད་ལ་བྱེད ལག་པ་ཕོ་ 
མཚན་ལ་འཆང་ཞིང་སྡོདཿ མི་ཚེ་འབྱིད་ཐབས་དང་ཉི་མ་འཕུལ་ཐབས་བྱེད་མཁན་གྱི་སྒོམ་ཆེན་ 
ཡང་མང་པོ་ཡོང༔ ཧ་ཧ་གསུངས༔
དགེ་བཤེས་ཀྱང་མཚན་ལྡན་གཞུང་དང་མཐུན་པའི་ཐོས་བསམ་ཅན་འགའ་ཙམ་འབྱུང་སྟེ༔ ཚུལ་ 
དང་མི་ལྡན་པའི་ཕྱི་ཚུལ་བག་མ་ལྟ་བུ་ལ༔ ནང་གི་ཉེར་ལེན་མེ་ལྕེ་འབར་བ་ལས་རྣོ་བ༔ དཀོར་གྱི་ 
ལོངས་སྤྱོད་ལ་ནུབ་པ༔ འབྲེལ་ཚད་ཐམས་ཅད་དང༔ ལུང་པ་གཅིག་གི་ཆུ་འཐུངས་ཚད་དམྱལ་ 
བར་ཁྱུ་དེད་བྱེད་པའི་དགེ་བཤེས་མང་པོ་ཡོང༔ འོན་ཀྱང་བོད་ཀྱི་ཆོས་པས་གྲུབ་རྟགས་ཐོན་པ་ 
ཉུང་གསུངས༔ ཨ་ཙ་མ ནམ་ཞིག་གི་དུས་སུ་རྗེ་ཡི་བཀའ་ཁྲིམས་ཉི་མ་ལྟ་བུ་འདི་ནུབ༔ འབངས་ 
ཀྱི་ཆོས་ཁྲིམས་དར་མདུད་ལྟ་བུ་ནི་འཇིགཿ འཛམ་བུའི་གླིང་ན་ཉན་བཤད་ཀྱི་ཆོས་ཐམས་ཅད་ 
མཚོ་ལ་ཁ་བ་བབས་པ་བཞིན་དུ་ནུབ༔ བསམ་གཏན་སྒོམ་པ་རྣམས་ཀྱང་ནམ་ལངས་ཀྱི་སྐར་མ་ 
བཞིན་དུ་མི་གསལ༔ གཞན་ཕན་གྱི་བསམ་པ་བཟང་པོ་ཀུན་ཀྱང་ཁྲོན་པར་རྡོ་བོར་བ་ལྟར་གཏིང་ 
དུ་ནུབ༔ སེམས་ཅན་གྱི་རིགས་ཀྱང་སྟོན་ཐོག་བརྔས་པ་བཞིན་དུ་རྒས་གཞོན་ཐམས་ཅད་འཆི་བ་
203

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མྱུར༔ ཡོངས་སུ་འཛིན་པའི་བཤེས་གཉེན་གྲུ་ཟམ་ལྟ་བུ་རྣམས་ནི་ཆུར་བྱིང༔ སྐྱེས་བུ་ཡོན་ཏན་ 
ཅན་རེ་རེ་ཙམ་བྱོན་པ་ནི་དུས་ཀྱི་རྩི་ཐོག་ཡལ་བ་ལྟར་འགྲོ༔ སངས་རྒྱས་བཅོམ་ལྡན་འདས་ཀྱི་བསྟན་ 
པ་ཡང་དགོང་ཁའི་གྲིབ་སོ་ལྟར་མར་འགྲིབ་ལ་བབས༔ དུས་དེར་ཕན་པའི་ཚིག་སྨྲས་ན་གཤེ་བ་ 
དང་འགྱོད་པར་གོ༔ དམ་པའི་ཆོས་གྱིས་བྱས་ན་ཁྱོད་རང་བྱ་མོད་ཟེར༔ སངས་རྒྱས་ཀྱི་དགོངས་ 
པ་བསྟན་པ་གོ་རྫུས་འདེབས༔ ལས་འབྲས་ཀྱི་ཆོས་བཤད་ན་མི་བདེན་རྫུན་སྟོང་སྐད་ཟེར ལས་ 
སུ་སྲོག་གཅོད་ཟོང་དུ་རྫུན་འཚོང༔ རྒྱབ་རྟེན་དུག་ལ་རེ རྩལ་རིགས་རྐུ་འཕྲོག་ལ་འགྲན༔ དགེ་ 
བ་སྲོག་གཅོད་ཀྱི་སྟོན་མོ་ལ་བྱེད༔ ཕ་ཟེར་ལ་བུས་མི་ཉནཿ༔ དཔོན་ཟེར་ལ་གཡོག་མི་ཉན༔ རྗེ་ལ་ 
འབངས་ཀྱིས་མི་ཉན༔ ངན་པ་ཁ་རྒྱས་སུ་འགྲོ༔ རྒྱན་ཆ་མཚོན་ལ་བྱེད༔ ཆོས་བྱེད་སྐུ་ཚེ་ཐུང 
སྡིག་ཅན་རླུང་རྟ་ད༔ གཙུག་ལག་ཁང་ཧྲལ་ཧྲུལ་མང༔ ནག་ཕྱོགས་ཀྱི་གཞི་བདག་དར་བས་ 
སད་དང་སེར་བ་མང༔ མ་མོ་མཁའ་འགྲོ་འཁྲུགས་པས་ནད་ཡམས་ཀྱི་བུ་ཡུག་འཚུབ༔ མི་ལ་མི་ 
ནད ནོར་ལ་ནོར་ནད༔ ལོ་ལ་ལོ་ནད་ལ་སོགས་པ་ས་རླུང་ལྟ་བུར་འཐོལ༔ རྩི་ཤིང་ཡན་ཆད་ 
བསྐམས་ཤིང་མུ་གེས་མི་ཐོག་བུད༔ བྱི་བས་མི་ཡུལ་འདོན༔ དེའི་ཚེ་ཆོས་བྱེད་མེད་ཅིང་སྡིག་ 
སྤྱོད་དར་བས་ལས་འབྲས་ཁྱད་དུ་གསོད༔ མི་དགེ་བཅུ་ལ་ལོངས་སྤྱོད་པའི་སྟོབས་ཀྱིས་བོད་ཀྱི་ 
བསོད་ནམས་མར་མར་འགྲིབས་ཤིང༔ བན་དྷེ་རྣམས་ཀྱི་སྙིང་ལ་དཔེ་ཀར་ཞུགས་ཏེ་སྡོམ་ལྡན་ནི་ 
ཉུང༔ སྔགས་པ་རྣམས་ཀྱི་སྙིང་ལ་བདུད་འགོང་ཞུགས་པས༔ དམ་མེད་ནང་རྒྱས་བྱེད༔ སྐྱེ་བོ་ 
རྣམས་ཀྱི་སྙིང་ལ་རྒྱལ་པོ་ཞུགས་པས་ནང་འཁྲུགས་ཁོ་ནར་བྱེད༔ བུད་མེད་རྣམས་ཀྱི་སྙིང་ལ་བསེན་ 
མོ་ཞུགས་པས་བྱི་ཤོར་དུག་སྦྱོར་གཡོབ༔ བྱིས་པ་རྣམས་ཀྱི་སྙིང་ལ་ཐེའུ་རང་ཞུགས་པས་རྐུ་ཚ་ 
བས་སུན་ སྐུ་ཚབས་སུན་བཅུག མི་སྨྱོན་ཁྱི་སྨྱོན་མང སེམས་ཅན་གྱི་ཟ་ཐང་འབྲི་བས་འབྱུང་བའི་ 
བཅུད་ཉམས༔ ཕྲུ་སློག་གངས་རི་ལ་ཐུག་པར་འབད་ཅིང་སོ་ནམ་རི་ལ་བྱེད༔ བོད་དུ་སྡུག་པའི་ 
དུས་ལ་བབས་པས་རྒྱལ་བའི་ཐུགས་རྗེའི་དཔྱང་ཐག་ཆད་པའི་ཚེ་ན༔ པདྨ་བདག་གིས་ཀྱང་སྐྱོབ་ 
དཀའ་སྟེ འོན་ཀྱང་གནས་དེ་དག་དུ་ཡང་ཁོ་བོའི་སྤྲུལ་པ་ཡང་མང་དུ་འབྱུང་བར་འགྱུར་རོ༔ ཁྱད་ 
པར་ཟབ་གཏེར་འདི་རྣམས་ཀྱིས་ཕན་ཐོགས་པའི་དུས་སུ་ཚེ་ལོ་ཡང་བཞི་བཅུ་ཁ་རལ་སུམ་ཅུ་ལ་
ཉེ་བར་སོང་ནས་སངས་རྒྱས་ཀྱི་བསྟན་པ་མཐར་ཐུགཿ ནམ་མཁའ་ལ་ཆར་ཆུ་མེད་དེ་མེ་འབར༔
204

༄༅། །ཟབ་གཏེར་ཆོས་ཀྱི་མཛོད་ཁང་།
ས་གཞི་ལོ་ཏོག་ཐམས་ཅད་ལོ་ནད་སྣ་ཚོགས་ཀྱིས་བསྐམ༔ གཟའ་སྐར་ཚེས་གྲངས་མི་མཐུན་ཅིང་ 
འཆུགས་པས་རྟེན་འབྲེལ་གྱིས་ཕན་མི་ཐོགསཿ ནང་རྟགས་མེ་ཆུ་གོ་ལོག་ཏུ་འབྱུང་བས་རྩི་སྨན་གྱིས་ 
མི་ཕན་ཞིང་དུག་ཏུ་འགྲོ༔ ཉི་མ་དང་ཟླ་བ་དམར་ཞིང་རླུང་འཚུབས་ཀྱིས་རྡོ་བ་ཁྱེར༔ ཁ་ཆར་ 
དང་ལྷན་དུ་རྡུལ་དང་ཁྲག་འབབ༔ ལྟས་ངན་གྱི་གཟའ་མང་སྐར་མ་རྟགས་ཅན་མང་པོ་ཡང་ཡང་ 
དུ་འཆར༔ ས་གཡོ་དང་ཐོག་སེར་འཁྲུག༔ གནམ་རྡོ་མང་དུ་ལྷུང༔ ས་འབྲུག་གི་ངུར་སྒྲ་འུར༔ སྐྱེས་ 
པ་ཚེ་ཐུང་བས་མོ་རེང་མའི་ཁྱུ་ཆེ༔ ཡུལ་ཁྲིམས་ཕལ་ཆེར་ཞིག་སྟེ་སིལ་བུར་འགྲོ མིང་སྲིང་དང་ 
ཕུ་ནུ་ཉེ་དྲུང་ཀུན་དམེ་འཁྲུག་འདྲེན༔ ཁྲིམས་ལྡན་གྱི་ཆོས་པ་ཉིན་སྐར་ལས་ཉུང༔ ཟོག་པོ་དང་ 
བསྟན་བཤིག་ནི་དབྱར་གྱི་ཆུ་བཞིན་དུ་སྐྱེ༔ སྟེང་འོག་བར་གསུམ་འཁྲུགས་ཤིང་དབུས་དམག་མཐའ་
ལ་འཐོརཿ མཐའ་ཡི་དམག་དཔུང་དབུས་སུ་ཤོར་ཏེ་དབུས་ཐམས་ཅད་ལྷོ་མོན་ཕྱོགས་སུ་སྲན་མ་ 
འཐོར་བ་ལྟར་འབྲོས༔ ཇོ་བོ་ཤཱཀྱ་ལ་སོགས་ཆོས་འཁོར་རྣམས་ཀྱང་འཇིག་ཏུ་ཉེ༔ སྐྱབས་གནས་ 
ས་བཙན་ལ་འཚོལ༔ བདུད་སྤྲུལ་གྱིས་ལུང་པ་གང༔ ལྷ་མ་ཡིན་གྱིས་ཉིན་མོར་ཡང་ཅ་ཅོ་སྒྲོགསཿ༔ 
རི་བྱ་མང་པོ་ཤོད་དུ་འབབ༔ སྔར་མེད་ཀྱི་གཅན་གཟན་མང་པོ་འུར་རྒྱུག་བྱེད༔ ཀོང་རལ་གསུམ་ 
མྱང་ཉ་དང་མཆིམས་ཀྱི་ལུང་པ་ན་ཧོར་གྱི་དམག་ལུག་ཁྱུ་འགྲིམས་པ་ལྟར་རྒྱུགཿ སྐྱིད་པའི་གོ་སྐབས་ 
མེད་པས༔ རྒན་དང་བྱིས་པ་ལྟོགས་ནད་ཀྱིས་གུམཿ དར་མ་ཀུན་ཀྱང་རང་དབང་མེད་པར་ཁོལ་ 
པོར་འགྲོ༔ བྱོལ་སོང་རྣམས་ཧབ་ཐོབ་ལ་སྤྱོད་ཅིང་ལུང་པ་ཐམས་ཅད་ཁྲག་གིས་གང་བས་སྐྱེ་འགྲོ་ 
ཀུན་བར་ཆད༔ དེ་ལྟ་བུའི་དབང་དུ་འགྲོ་དགོས་པའི་དུས་ཡོང་བར་འདུག་གསུངས་པས༔ 
མཚོ་རྒྱལ་དང་མྱང་བན་ལ་སོགས་པའི་རྗེ་འབངས་ཐམས་ཅད་གདོང་མཆི་མས་གང༔ ལུས་འདར་ 
དབུགས་སྟོད་དུ་འཚངས༔ མྱ་ངན་ཆེན་པོ་བྱས་པས༔ སློབ་དཔོན་གྱི་ཞལ་ནསཿ སྡུག་བསྔལ་དེ་ 
རྣམས་ལས་སྐྱོབ་པའི་ཐབས་ནི་ཁོ་བོ་པདྨའི་ཐུགས་རྗེ་བྱིན་རླབས་ཐམས་ཅད་དུས་དེའི་ཚེ་ཤུགས་ 
ཆེ་བསཿ ས་སྟེང་ཆོས་ཀྱིས་བཀང་ཡོད་པ་ཡང་དེ་རྣམས་ལ་དགོངས་པ་ཡིན༔ ཁྱད་པར་དུ་ཐུགས་ 
སྒྲུབ་ཀུན་གྱི་ནང་ནས་ཡང་གསང་དཀོན་མཆོག་སྤྱི་འདུས་འདི་ཡང༔ མྱང་བན་ཏིང་འཛིན་བཟང་ 
པོའི་སྤྲུལ་པ་གཅིག་གིས་རྙེད་ནས་དུས་ངན་གྱི་སེམས་ཅན་འགའ་ཞིག་ལ་ཕན་པར་ཡོངཿ ཆོས་འདི་
ཞལ་ཕྱེས་པ་ཙམ་གྱིས་མཐའ་དམག་ཕྱིར་བསྲིང་ནུས༔ ས་ཕྱོགས་དེར་ལོ་ཕྱུགས་ལེགས་པ་དང་
205

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རླུང་འཚུབས་ཆུང་བ་དང༔ དད་འདུན་བྱེད་པའི་དུད་འགྲོ་ཡན་ཆད་དག་པའི་ཞིང་དུ་འགྲོའོ༔ གཞན་ 
ཡང་ཟབ་གཏེར་འདི་བྱིན་རླབས་ཀྱི་སོ་མ་ཉམས་པར་དད་ལྡན་རྣམས་ལ་དབང་ལུང་སྟོན་པ་ནི དུས་ 
མཐའི་སྐྱེ་འགྲོ་རྣམས་ཡིད་བཞིན་ནོར་བུ་རྙེད་པ་ལས་ཀྱང་འཚེངས་ཆེའོ༔ དེར་མ་ཟད་འདི་ཉིད་
འཆང་བ་དང༔ མཆོད་བསྟོད་བསྔགས་པ་བརྗོད་ཅིང་བསྙེན་པ་ཐོབ་པ་ཙམ་ཡང་བདེ་བར་གཤེགས་ 
པའི་སྲས་དམ་པར་འགྱུར་རོ ལས་སྒྲིབ་ཐམས་ཅད་དུང་དཀར་ཕྱིས་པ་ལྟར་འགྱུར་རོ༔ ཚོགས་ 
གཉིས་ཀྱི་བྱ་བ་སྐར་ཚོགས་རྒྱས་པ་ལྟར་འགྱུར་རོ༔ རྒྱལ་པོའི་ཆད་པ་ལ་སོགས་འཇིགས་པ་བརྒྱད་ 
ལས་གྲོལ་བར་འགྱུར་རོ༔ མཛེ་ལ་སོགས་རྣམ་སྨིན་གྱི་ནད་ཐམས་ཅད་སྲབ་ཅིང་བྱང་བ་དང༔ གཅོང་ 
ནད་ཞ་གྲུམ་དང་༔ མིག་ནད་ལ་སོགས་པ་ཐམས་ཅད་ལས་གྲོལ་པར་འགྱུར་རོ༔ ཚེ་དང་བསོད་ 
ནམས་ལ་སོགས་པའི་འབྱོར་པ་དྲུག་ལྡན་དུ་འགྱུར་ཞིང༔ བུ་འདོད་པ་ཡང་རིགས་རྒྱུད་འཕྲལ་དུ་
འཕེལ་བར་འགྱུར་རོ༔ མོས་གུས་ཚུལ་བཞིའི་དབང་དང་ལྡན་ཞིང་ལྷ་སྲིན་སྡེ་རྒྱད་དཔུང་དང་ 
བཅས་པ་ཡང་ཕྱི་བཞིན་དུ་འབྲང་བ་དང༔ བཀའ་ཉན་པར་འགྱུར་རོ༔ ཚེ་ཟད་པ་ཉམས་པའང་ 
གསོ་ནུས་ཤིང་བློ་གྲོས་མི་ཟད་པ་དང༔ ཤེས་རབ་ཕྱོགས་མེད་དུ་འབར་བར་འགྱུར་རོ༔ དྲག་པོའི་ 
ལས་ཐམས་ཅད་ཀྱང་འཕྲལ་དུ་འགྲུབ་ཅིང༔ དུས་ཀྱིས་འཆི་བ་ཡང་བར་དོར་རང་ངོ་རང་གིས་ཤེས་ 
ཤིང་བདེ་བ་ཅན་དུ་སྐྱེ་བར་འགྱུར་རོ༔ ཆོས་འདི་ལ་ཐེ་ཚོམ་དང༔ ཡོན་ཏན་འབྱུང་བར་མི་རིགས་ 
པར་ལྟ་བ་ཀུན་ཀྱང་ཐུགས་རྗེས་ཟིན་ཏེ་ལས་ངན་མྱོང་རྗེས་ལམ་སྣ་ཐར་པ་ལ་སྦྱོར་བར་འགྱུར་རོ༔ དེས་
ན་སྒྲུབ་མཆོད་བསྒོམ་པ་ལྟ་ཅི་སྨོསཿ འོན་ཏེ་དུས་ངན་གྱི་སེམས་ཅན་བསོད་ནམས་ཞན་པས་ཟབ་
ཆོས་འདི་ཡང་མཐོང་ཁའི་ཉི་ཞུར་ཙམ་ལས་ཡུན་དུ་མི་གནས་ཤིང༔ ཨོ་རྒྱན་མཁའ་འགྲོའི་གནས་སུ་ 
གཤེགས་པར་འགྱུར་རོ༔ སྨོན་ལམ་དད་ལྡན་པའི་ཆོས་བདག་ཉེར་གཅིག་ལས་མཆེད་དེ༔ འབྲེལ་
ཐོགས་བྱེ་བ་གསུམ་དང་དུང་ཕྱུར་འབྱུང་བར་ཐེ་ཚོམ་མེད་དོདཿ
ཨ་ཏི་ས་མ་ཡཱ༔ རྒྱ་རྒྱ་རྒྱ འདིར་མ་འཐུས་པ་ཁ་བྱང་ཉི་མའི་སྙིང་པོ་ཡང་ཟབ་ནོར་བུའི་ལྡེ་ 
མིག་དང༔ པདྨའི་ཞལ་ལུང་འོད་འཕྲོ་དང༔ ལུང་བསྟན་འོད་ཀྱི་མེ་ལོང་དང་དེ་གསུམ་འདིར་མ་ 
བྲིས༔ གཏེར་གནས་ཀྱང་ཅུང་ཟད་མི་འདྲ་ཡོད༔ གཞན་ལྷག་ཆད་མེད་པར་རྫོགས་སོ ཤོག་སེར་
ཞེང་སོར་ལྔ་དཀྱུས་མཐོ་བཞིར་བྱས་པའི་ཤོག་དྲིལ་ཉི་ཤུ་རྩ་གསུམ་གྱི་ཕྱི་ནང་ཐམས་ཅད་གང་གདའོ༔
206

༄༅། །ཟབ་གཏེར་ཆོས་ཀྱི་མཛོད་ཁང་།
གཏེར་གནས་ནི་མི་མ་གཏོགས་རླུང་གིས་ཀྱང་ཐོས་མི་རུང་བ་ཞིག་ཡིན་ནོ༔ ཨེ་མ་ཧོཿ སངས་རྒྱས་ 
ཀུན་འདུས་པདྨ་འོད་འབར་གྱིས༔ ལེགས་པར་གསུངས་ཤིང་བྱིན་གྱིས་བརླབས་པའི་ཆོས༔ ཡང་ 
ཟབ་དཀོན་མཆོག་སྤྱི་འདུས་ཟབ་གཏེར་འདི སྐལ་ལྡན་ལས་ཅན་རྣམས་དང་འཕྲད་པར་ཤོག༔ 
སྐལ་མེད་ལོག་ལྟ་ཅན་གྱིས་མཐོང་གྱུར་ཀྱང༔ རང་དབང་མེད་པར་ཆོས་ལ་སྦྱོར་བར་ཤོགཿ༔ པདྨའི་ 
བཀའ་གཙང་ཟོལ་མེད་ཆོས་འདི་ལ༔ རང་བཟོ་བྱས་ཤིང་སྐུར་འདེབས་ལས་མ་བསགས༔ ཡང་ 
སྤྲུལ་སྨོན་ལམ་ཤུགས་ཀྱིས་སྟོན་པ་ལ༔ གཏེར་རྫུན་ཡིན་ཞེས་ཡིད་གཉིས་ཐེ་མ་ཚོམཿ ཁོ་བོ་སྦྱངས་ 
པ་སྔོན་སོང་སྐྱེས་བུ་ལ༔ ཕལ་པའི་སྐྱེ་བོའི་བུ་ཡིན་བསམ་མ་བྱེད༔ གསང་གཏེར་དགོངས་པ་ཅན་ 
གྱི་གབ་པ་ལ༔ ཁྲོམ་གཏེར་མི་འདུག་ཅི་ཡིན་ཁར་མི་སྟོནཿ༔ མདོ་སྔགས་འགྱུར་བྱང་རི་རྒྱལ་ལྷུན་ 
པོ་ལ ས་ཆོས་རྡོ་ཆོས་ལ་སོགས་རྩིས་མ་ཆུང༔ དེ་ལྟར་སྤྲེལ་ལོ་ཟླ་བ་བཅུ་གཉིས་ལ༔ རིག་འཛིན་ 
འཇའ་ཚོན་སྙིང་པོ་ཉམས་འུར་ཞིང བྱ་ལྟར་འཕུར་ཞིང་ཉ་ལྟར་འཁྱུགས་ཏེ་བཏོན༔ མ་རིག་མུན་ 
འཁྱམས་འཁོར་བའི་སེམས་ཅན་ལ༔ ཨོ་རྒྱན་སྤྲུལ་པ་ཉི་འོད་འབར་བར་ཤོགཿ གནས་སྐབས་མཐའ་ 
དམག་གདུག་པ་ཟློག་གྱུར་ཅིགཿ རིག་འཛིན་འཇའ་ཚོན་སྙིང་པོ༔ རྔོད་ཧམ་འཕྲང་ལྕགས་ཀྱི་སྒོ་ 
མོ་ནས་གདན་དྲངས་པའོ༔ ས་མ་ཡཱ རྒྱ་རྒྱ་རྒྱ༔ མངྒ་ལཾ༔
207

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨཿ བླ་མའི་ཐུགས་སྒྲུབ་རྡོ་རྗེ་དྲག་རྩལ་ལས༔ ཞལ་གདམས་ 
ལམ་རིམ་ཡེ་ཤེས་སྙིང་པོ་བཞུགས་སོ 
པདྨ་སཾ་བྷ་བའི་སྙིང་ཏིག་གོ
ཨཿ སྩ༧lམཊཊམF་ལ༔ རྩ་གསུམ་ཀུན་འདུས་རྡོ་རྗེ་དྲག་པོ་རྩལ་ལ་ཕྱག་འཚལ་ལོ༔ 
དུས་གསུམ་སངས་རྒྱས་ཐམས་ཅད་ཀྱི་ངོ་བོ༔ རིག་འཛིན་རྩལ་འཆང་ཀུན་གྱི་གཙོ་མཆོག༔ ཡི་དམ་ 
ཞི་ཁྲོ་རྒྱ་མཚོའི་ཁྱབ་བདག༔ དཔའ་བོ་མཁའ་འགྲོ་ཡོངས་ཀྱི་ཚོགས་རྗེ རྡོ་རྗེའི་ཆོས་སྲུང་བ་དང་ 
སྣང་སྲིད་དྲེགས་པ་ཅན་ཐམས་ཅད་ཟིལ་གྱིས་གནོན་པའི་བདག་ཉིད༔ མ་ཧཱ་ག་རུ་པདྨ་སཾ་བྷ་བ་ 
ཞེས་སྐུ་གསུམ་སྟོན་པའི་ཞིང་ཁམས་རབ་འབྱམས་ན་ཡོངས་སུ་གྲགས་པ་ཉིདཿ ཆོས་སྐྱོང་རྒྱལ་པོ་ 
འཇམ་དབྱངས་སྤྲུལ་པ་ཁྲི་སྲོང་ལྡེའུ་བཙན་གྱིས་སྤྱན་དྲངས་ཏེ འཕགས་པ་ཐུགས་རྗེ་ཆེན་པོའི་ 
ཞིང་ཁམས་གངས་ཅན་བོད་ལྗོངས་འདིར་བྱོན༔ མ་རུངས་པའི་འབྱུང་པོ་རྣམས་བཀའ་རྟགས་ཕྱག་
རྒྱའི་ཟིལ་འོག་ཏུ་བཅུགཿ༔ ལུགས་གསུམ་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་རྟེན་དང་
བརྟེན་པར་བཅས་པ་བཞེངས་ཏེ་རབ་ཏུ་གནས་པའི་མེ་ཏོག་འཐོར༔ སངས་རྒྱས་ཀྱི་བསྟན་པ་ཡོངས་ 
སུ་རྫོགས་པའི་བཤད་སྒྲུབ་ཀྱི་སྲོལ་ཆེན་པོ་བཙུགས༔ ཁྱད་པར་རྡོ་རྗེ་ཐེག་པའི་རྒྱུད་ལུང་མན་ངག་ 
གི་ཆོས་ཀྱི་འཁོར་ལོ་འབྱམས་ཀླས་པ་བསྐོར༔ གནས་ཆེན་གངས་བྲག་མཚོ་གསུམ་ཐམས་ཅད་ཞབས་ 
ཀྱིས་བཅགས༔ བྱིན་གྱིས་བརླབས༔ ཟབ་མོའི་གཏེར་ཁ་མིང་ཅན་མིང་མེད་གྲངས་མེད་པ་སྦས་
པས་མ་འོངས་ཕྱི་མ་ཕྱི་མའི་མཐར་ཐུག་པའི་བར་བོད་ཁམས་མཐའ་དབུས་ཐམས་ཅད་ལ་གཞལ་དུ་ 
མེད་པའི་བཀའ་དྲིན་གྱིས་ཁྱབ་པར་མཛད་དོ༔ ས་མ་ཡ༔ དེའི་ཚེ་དེའི་དུས་ན༔ ཚེ་རབས་དུ་ 
མ་ནས་སྨོན་ལམ་ལོག་པར་བཏབ་པའི་འབྲས་བུ་དུས་སུ་སྨིན་པ་བདུད་བློན་གདུག་པ་ཅན་རྣམས་ 
དང༔ བཙུན་མོ་དམར་རྒྱན་མས་ལོག་པའི་བསམ་སྦྱོར་སྣ་ཚོགས་སུ་ཤར་ཏེ༔ མངའ་བདག་རྒྱལ་ 
པོའི་སྤྱན་སྔར་གསོལ་པ༔ མཐའི་མོན་བུ་ངན་སྔགས་མཁན་འདིས་གཡོ་དང་༔ སྒྱུ་དང༔ མིག་ 
འཕྲུལ་སྣ་ཚོགས་པས་རྒྱལ་པོ་བསྐུས་ཏེ མཐར་གྱི་ཆེ་སྟེ་སྐུ་སྲོག་དང་ཕྲལ༔ འབྲིང་སྟེ་མངའ་ཐང་
208

༄༅། །ཟབ་གཏེར་ཆོས་ཀྱི་མཛོད་ཁང་།
འཕྲོགཿ ཐ་མའང་རྒྱལ་བློན་བཙུན་མོའི་བར་དུ་སྙན་ཕྲ་བཅུག་སྟེ་འབངས་ལོག་པར་འགྱུར་ན༔ ཐམས་ 
ཅད་ཀྱིས་མཐོང་བའི་ལམ་དུ་ཆབ་ལ་གསོལ་བར་འཚལ་ཞེས་ནན་ཏན་དུ་ཞུས་པས༔རྒྱལ་པོ་ཐུགས་
མ་བདེ་བར་གྱུར་ཏེ༔ དེ་ལྟར་གྱུར་པའི་རྒྱུ་མཚན་རྣམས་གུ་རུ་རིན་པོ་ཆེར་ཞིབ་ཏུ་གསོལ་ནས༔ 
འདི་ལ་ཐབས་ཇི་ལྟར་བགྱི་ཞེས་སྤྱན་ཆབ་གཡོ་ཞིང་གདུང་ཤུགས་དྲག་པོས་དར་ཅིག་བརྒྱལ་བར་
གྱུར་ཏོ ཅུང་ཟད་ལོན་པ་ན་བརྒྱལ་བ་ལས་སངས་པའི་ཚེ༔ གུ་རུ་རིན་པོ་ཆེས་ཞལ་འཛུམ་མདངས་ 
སུ་བཞད་ཅིང་༔ གསུང་སེང་གེའི་སྒྲ་འཇིགས་པ་མེད་པའི་དབྱངས་ཀྱིས༔ རྒྱལ་པོ་ཆེན་པོ་དེ་ལྟ་བུ་ 
ལ་ཐུགས་མི་བདེ་བ་ཅུང་ཟད་ཀྱང་མི་འཚལ་ཏེ སྔོན་ཡང་དག་པར་རྫོགས་པའི་སངས་རྒྱས་ལ་ 
བདུད་དང་མུ་སྟེགས་ཀྱིས་མཐོ་འཚམས་པ་ནའང༔ སངས་རྒྱས་ཀྱི་ཆེ་བ་འདོན་པ་མ་གཏོགས་དཀོན་ 
མཆོག་གསུམ་ལ་ཅུང་ཟད་ཙམ་ཡང་འཚེ་བར་མ་ནུས་པ་ལྟར༔ རིག་པ་རྩལ་གྱི་དབང་ཐོབ་པས་
སྣང་སྲིད་འདོད་རྒུར་བསྒྱུར་ཞིང༔ འཇའ་ལུས་རྡོ་རྗེའི་སྐུར་གྲུབ་པས་འབྱུང་བ་བཞིས་ཅིར་ཡང་ 
བྱར་མེད་པཿཔ དུས་གསུམ་གྱི་རྒྱལ་བ་དང་སེམས་དཔའ་ཐམས་ཅད་ཀྱི་གདུང་འཚོབ་པ༔ ཨོ་རྒྱན་ 
གྱི་མཁན་པོ་བདག་ལ་ནི་ཁམས་གསུམ་ཐམས་ཅད་དགྲར་ལངས་ཀྱང རྫུ་འཕྲུལ་གྱི་ཆེ་བ་འདོན་ 
པ་མ་གཏོགས་གླགས་རྙེད་པའི་སྐབས་ལྟ་ཅི༔ བ་སྤུའི་རྩེ་མོའང་གཡོ་བར་མི་འགྱུར་རོ༔ 
ཞེས་བཀའ་བསྩལ་པ་ན༔ རྒྱལ་པོ་ཆེན་པོ་ཤིན་ཏུ་དད་ཅིང་རྗེས་སུ་ཡི་རངས་པས་ལྷ་ཕྱག་གྲངས་ 
མེད་པ་བཙལ་ཏེ༔ ཨེ་མ་གུ་རུ་སྤྲུལ་པའི་སྐུ ཁྱེད་ནི་བླ་མ་ཀུན་གྱི་དངོས༔ ཡི་དམ་རྒྱ་མཚོའི་ 
ཁྱབ་བདག་ཆེ༔ མཁའ་འགྲོའི་ཚོགས་རྗེ་ཉིད་ལགས་ན ཇི་ལྟར་རྡོ་རྗེའི་བཀའ་བསྩལ་པ༔ ནམ་ 
ཡང་བསླུ་བ་མེད་པའི་ཕྱིར༔ བདག་སོགས་དད་ལྡན་གདུལ་བྱ་རྣམས༔ ཡི་རང་སྤྲོ་བ་བསྐྱེད་པ་ 
དང༔ སངས་རྒྱས་ཆོས་དང་དགེ་འདུན་གྱི བསྟན་པ་རིན་ཆེན་འཕེལ་བའི་སླདཿ རྫུ་འཕྲུལ་རྣམ་ 
པར་བརྩེ་བ་ཡིས༔ བདུད་བློན་ཚོགས་རྣམས་སྤ་བཀོང་གསོལ༔ ཞེས་གསོལ་བ་བཏབ་པས་དེ་དེ་ 
བཞིན་དུ་བགྱིའོ་ཞེས་དགྱེས་པ་ཆེན་པོའི་ཞལ་གྱིས་བཞེས་ཏེ བོད་ཁམས་གླིང་དགུའི་ལྟེ་བ༔ དཔལ་
གྱི་བསམ་ཡས་བུ་ཚལ་གསེར་ཁང་གླིང་གི་ཁྱམས་སུ་བདུད་ཚོགས་འདུལ་བའི་ཏིང་ངེ་འཛིན་ལ་ 
སྙོམས་པར་བཞུགས་པ་ན༔ པཎྜི་ཏ་དང ལོ་ཙཱ་བ་དང༔ རབ་བྱུང་དང༔ སྔགས་པ་དང༔ རྒྱལ་པོ་ 
དང༔ བློན་པོ་དང༔ བཙུན་མོ་དང༔ དམངས་ཕལ་པ་རྣམས་འདུས་པའི་འཁོར་གྱི་ཁྱམས་ཆེན་
209

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པོའི་གུང་དུཿ༔ གུ་རུ་ཉིད་བཞུགས་བཞིན་དུ་སྐུ་མི་སྣང་བ་དང༔ མེ་འབར་བ་དང༔ ས་གཡོ་བ་ 
དང༔ ཚོམ་བུ་དང་བཅས་པ་ཞི་བ་དང༔ ཁྲོ་བོ་དང༔ འབྲུག་སྟོང་ལྟ་བུའི་སྔགས་ཀྱི་སྒྲ་ནམ་མཁའ་ 
གང་བ་སོགས་གང་ལ་གང་འདུལ་བའི་དཔག་པར་དཀའ་བའི་ཆོ་འཕྲུལ་བྱེ་བ་ཕྲག་བརྒྱ་མངོན་ 
པར་འདུ་མཛད་པ་ནཿ བདུད་རིགས་རྣམས་ནི་སེམས་ཁོང་དུ་ཆུད་དེ་མཐོ་འཚམས་པའི་ནུས་པ་ 
ཟད༔ བར་མའི་འགྲོ་བ་དང་མ་དད་པ་རྣམས་དད་པའི་དབང་པོ་ལྷག་པར་རྒྱས༔ དད་པ་རྣམས་ 
གོང་ནས་གོང་དུ་འཕེལ་ཞིང་ཞལ་གྱི་བདུད་རྩི་འཐུང་བ་ལ་འདུན༔ རྒྱུད་སྨིན་པའི་གང་ཟག་རྣམས་ 
གྲོལ་བ་མཆོག་གི་དངོས་གྲུབ་བརྙེས༔ གྲོལ་བ་རྣམས་གུ་རུ་རིན་པོ་ཆེ་ཉིད་དང་སྟོན་འཁོར་དགོངས་ 
པ་དབྱེར་མེད་དུ་གྱུར་ཏོ
དེ་ལྟ་བུའི་ངོ་མཚར་བསམ་གྱིས་མི་ཁྱབ་པའི་མཛད་པ་ལ་བརྟེན་ནས་མངའ་བདག་རྒྱལ་པོ་ཉིད་
ལྷག་པར་དད་ཅིང་འདུན་པ་དང༔ ཁྱད་པར་མ་འོངས་སྙིགས་མའི་དུས་ཀྱི་གདུལ་བྱ་རྣམས་ལ་དགོངས་ 
ཏེ༔ གུ་རུ་རིན་པོ་ཆེ་ཉིད་དཔལ་གྱི་བསམ་ཡས་བར་ཁང་གཡུ་ཞལ་འབར་བ་ན་བཞུགས་པའི་སྐབས༔ 
གསེར་གྱི་མཎྜལ་ལ་བླ་གཡུ་རིན་པོ་ཆེ་འོད་འབར་བའི་ཚོམ་བུ་དཀར་ཆེན་ཤར་བ་ལྟར་བཀྲམ་སྟེ༔
ཡབ་སྲས་ལྷན་ཅིག་ཏུ་ཕྱག་གྲངས་མེད་པ་བཙལ༔ སྤྲུལ་པའི་ལོ་ཙཱ་བ་བཻ་རོ་ཙ་ན་དང༔ ཐུགས་ཀྱི་ 
གཟུངས་མར་བཀས་གནང་བ་བདག་ཉིད་དང་བཅས་ཆབས་གཅིག་ཏུ་གསོལ་བ་བཏབ་པ་ནི༔ ཕྱོགས་ 
བཅུ་དུས་བཞིའི་སངས་རྒྱས་སྲས་བཅས་ཀྱི སྐུ་གསུང་ཐུགས་ཡོན་ཕྲིན་ལས་ཡོངས་རྫོགས་པ༔ མངལ་ 
གྱིས་མ་གོས་མཚོ་སྐྱེས་རྡོ་རྗེའི་སྐུ མ་ཧཱ་གུ་རུའི་ཞབས་ལ་ཕྱག་འཚལ་ལོ མགོན་པོ་ཁྱེད་ནི་ 
སངས་རྒྱས་ཀུན་དང་མཉམ༔ གངས་ཅན་འགྲོ་ལ་བཀའ་དྲིན་ལྷག་པར་ཆེ༔ བྱེ་བྲག་བདག་ཅག་ 
རྗེ་འབངས་འདུས་པ་ཡི༔ གཙུག་གི་ནོར་བུ་གཉིས་པ་གཞན་མ་མཆིས ཁྱད་པར་རྫུ་འཕྲུལ་ཆེན་ 
པོའི་རྣམ་རོལ་གྱིསཿ མ་དག་བདུད་རིགས་ཚོགས་རྣམས་སྤ་བཀོང་སྟེ སངས་རྒྱས་བསྟན་པའི་ 
རྒྱལ་མཚན་ཕྱོགས་བཅུར་བསྒྲེངས༔ ལས་ཅན་སྨིན་གྲོལ་བྱང་ཆུབ་ལམ་ལ་བཀོདཿ འབྲེལ་ཚད་དོན་ 
ལྡན་ངོ་མཚར་བསམ་ལས་འདས༔ བདག་ཅག་བསགས་པ་རབ་ཏུ་གྱུར་ལགས་ཀྱང༔ མ་འོངས་ 
སྙིགས་མའི་དུས་ལ་བབས་པའི་ཚེ༔ དཀར་ཕྱོགས་མཐུ་ཆུང་ནག་ཕྱོགས་མགོ་འཕང་མཐོ༔ དམ་སྲི་ 
མངོན་སུམ་འགྲོ་བའི་སྙིང་ཞུགས་ཏེ སངས་རྒྱས་བསྟན་དང་བསྟན་པ་འཛིན་པ་དང༔ སེམས་
210

།ཟབ་གཏེར་ཆོས་ཀྱི་མཛོད་ཁ ཁང་
ཅན་བདེ་སྐྱིད་འཕྲོག་ཅིང་འཇོམས་པའི་ཕྱིར༔ ནད་མུག་མཚོན་འཁྲུགས་བསྐལ་ངན་དུས་གཅིག་ 
ལང་༔བོད་ཁམས་སྡུག་བསྔལ་རྒྱ་མཚོ་བརྡོལ་བའི་ཚེ༔ གུ་རུ་ཉིད་ལས་སྐྱབས་གཞན་མ་མཆིས་ 
པས༔ གནས་སྐབས་ཕྱི་ནང་བདུད་སྡེ་ཚར་བཅད་ཅིང ཕྲིན་ལས་རྣམ་བཞི་འབད་མེད་འགྲུབ་པ་ 
དང༔ མཐར་ཐུག་ལྔ་ལྡན་སྙིང་པོ་འོད་ཀྱི་ལུས༔ ཡེ་ཤེས་བླ་མའི་གོ་འཕང་ཐོབ་པའི་ཐབས༔ ཟབ་ 
རྒྱས་གདམས་པ་ཀུན་གྱི་སྙིང་པོའི་བཅུད༔ བདག་ཅག་རྣམས་དང་མ་འོངས་གདུལ་བྱའི་དོན༔ ཐུགས་ 
ཀྱིས་དགོངས་ཏེ་བཀའ་དྲིན་སྩལ་ཏུ་གསོལཿ
ཞེས་གསོལ་བ་བཏབ་ན༔ གུ་རུ་རིན་པོ་ཆེ་ཉིད་སྐད་ཅིག་གིས་རིག་འཛིན་རྡོ་རྗེ་དྲག་པོ་་རྩལ་ 
གྱི་སྐུར་བཞེངས་ཏེ༔ དབང་དང གདམས་ངག་རྣམས་བསྟན་པའི་མཐར༔ བསྙེན་པ་ཕྱག་རྒྱ་ཧེ་ 
རུ་ཀ་ལས༔ ཞལ་ཕྱག་གི་སྤྲོས་བཅས་ཉེ་བསྙེན་དང༔ སྒྲུབ་པ་དང༔ སྒྲུབ་པ་ཆེན་པོའི་ཚུལ་གྱིས་ 
གཙོ་འཁོར་མཐའ་ཡས་པ་སྐད་ཅིག་གིས་སྤྲོ་བ་དང་བསྡུ་བའི༔ ཆོ་འཕྲུལ་ཆོས་ཀྱི་དབྱིངས་རྒྱས་
པར་བཀང་བའི་ཚུལ་དུ་བསྟན་ནས་བྱིན་རླབས་ཀྱི་ཟིལ་ཆེན་པོས་བོད་ཁམས་མཐའ་དབུས་ཐམས་ 
ཅད་དུ་འཇའ་དང༔ འོད་དང༔ མེ་ཏོག་གི་ཆར་དང༔ ས་གཡོ་བ་དང སྒྲ་དང་རོལ་མོ་རང་ 
འཁྲོལ་བ་དང༔ སྐལ་ལྡན་རྣམས་ལ་ཡེ་ཤེས་མངོན་སུམ་ཕེབས་པའི་སྒྱུ་མ་ལྟ་བུའི་རྣམ་པར་འཕྲུལ་ 
བ་འདུ་མཛད་དེ༔ སླར་ཡང་གུ་རུ་ཉིད་པདྨ་སཾ་བྷ་བ་སྐུ་འོད་ཀྱི་རང་བཞིན་ཅན་དུ་ལམ་མེར་སྣང་ 
བའི་ཞལ་ནས་རྡོ་རྗེའི་གསུང་གི་མཐར་ཐུག་པ་ལམ་གྱི་རིམ་པ་སྙིང་པོར་དྲིལ་བ་འདི་ཆོས་ཉིད་རྡོ་ 
རྗེའི་དབྱངས་ཀྱིས་བཀའ་བསྩལ་ཏོ༔ ས་མ་ཡ༔
ཨོཾ་ཨཱཿཧཱུྃཧོཿ ཀ་དག་དབྱིངས་ཀྱི་ངོ་བོ་ཀུན་ཏུ་བཟང༔ ལྷུན་གྲུབ་རིག་པ་པདྨ་སཾ་བྷ་བ༔ དབྱེར་ 
མེད་ཟུང་འཇུག་རྡོ་རྗེ་དྲག་པོ་རྩལ༔ དཀྱིལ་འཁོར་ཀུན་གྱི་གཙོ་མཆོག་ཧེ་རུ་ཀསཿ ཆོས་དབྱིངས་ 
ཁྱབ་བརྡལ་ཐིག་ལེ་ཆེན་པོའི་ཞིངཿ ལྔ་ལྡན་འོད་གསལ་ལོངས་སྐུའི་ཕོ་བྲང་དང༔ མ་ངེས་འགྲོ་ 
འདུལ་སྤྲུལ་སྐུའི་གནས་རྣམས་སུ༔ རིགས་ཅན་གདུལ་བྱའི་འཁོར་ཚོགས་རྒྱ་མཚོ་ལ༔ སོ་སོའི་སྣོད་ 
དང་དབང་པོའི་ཁྱད་པར་བཞིན༔ རྒྱུ་དང་འབྲས་བུའི་ཐེག་པ་བསམ་ཡས་ཀྱི༔ ཆོས་ཀྱི་འཁོར་ལོ་ 
དུས་གསུམ་ཀུན་ཏུ་བསྐོར༔ དེ་རྣམས་ཀུན་གྱི་སྙིང་པོ་གཅིག་འདྲིལ་བ༔ ཐུགས་ཀྱི་ཐིག་ལེ་ཞལ་ 
ཆེམས་མཐར་ཐུག་པ༔ གོ་སླ་ཁྱེར་བདེ་ལག་ལེན་དམར་ཁྲིད་དུཿ ཤིན་ཏུ་ཉེ་བའི་འདུས་པ་རྣམས་
211

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་བསྟན༔ ཡལ་བར་མ་དོར་རྩེ་གཅིག་ཉམས་སུ་ལོངས༔ དེ་ལ་ཤེས་བྱ་རྟོགས་བྱེད་མཐར་ཕྱིན་ 
འབྲས༔ རྣམ་པ་གསུམ་གྱིས་མཚོན་པར་བྱ་བ་སྟེ༔ ཤེས་བྱའི་གཞི་ནི་ཀུན་ཁྱབ་བདེ་གཤེགས་སྙིང༔ 
འདུས་མ་བྱས་པ་གསལ་སྟོང་རིག་པའི་བབས༔ འཁྲུལ་གྲོལ་ལས་འདས་མཁའ་ལྟར་རབ་ཏུ་ཞི འཁོར་ 
འདས་དབྱེ་བསྲི་མེད་པར་གནས་གྱུར་ཀྱང ལྷས་སྐྱེས་ཀུན་བརྟགས་མ་རིག་གདོན་ཆེན་གྱིས༔ 
གཟུང་དང་འཛིན་པའི་བག་ཆགས་བརྟས་པ་ལས༔ སྣོད་དང་བཅུད་དུ་འཛིན་པ་ཐ་དད་པའི 
འགྲོ་བ་རིགས་དྲུག་རྨི་ལམ་བཞིན་དུ་སྣང༔ དེ་ལྟ་ནའང་ངོ་བོའི་བཞུགས་ཚུལ་ལསཿ རྣམ་པར་མ་ 
གཡོས་གཡོ་བར་མི་འགྱུར་ཕྱིར༔ གློ་བུར་དྲི་མ་སྦྱང་ལ་བརྩོན་པར་བྱ རྟོགས་བྱེད་ལམ་གྱི་རིམ་ 
པ་བསམ་ཡས་ཀྱང༔ རྒྱུད་སྦྱོང་ས་བོན་གདབ་དང་བསྐྱེད་བསྲིང་པ གེགས་སེལ་དང་ནི་དེ་ 
བཞིན་བོགས་འདོན་ཏེ༔ རྣམ་པ་ལྔ་ཡིས་ཡང་དག་ལམ་ལ་འཇུག༔ དེ་ལ་དང་པོ་བློ་རྒྱུད་སྦྱང་ 
བའི་ཕྱིར༔ ལམ་གྱི་རྩ་བ་རྡོ་རྗེ་སློབ་དཔོན་ནི༔ དམ་ཚིག་སྡོམ་པའི་ཀུན་སྤྱོད་རྣམ་པར་དག༔ ཐོས་ 
པས་རབ་བརྒྱན་བསམ་པའི་དེ་ཉིད་ཕྱེད༔ སྒོམ་པའི་ཉམས་རྟོགས་ཡོན་ཏན་དྲོད་རྟགས་ལྡན༔ ཐུགས་ 
རྗེས་འཇུག་པས་སློབ་མ་རྗེས་འཛིན་པའི༔ མཚན་ཉིད་ཀུན་ལྡན་མཉེས་པ་གསུམ་གྱིས་བསྟེནཿ མི་ 
མཉེས་བྱ་བ་སྐད་ཅིག་ཙམ་ཡང་སྤང༔ དགོངས་སྤྱོད་ཚུལ་བཞིན་བསླབ་ལ་མཁས་པ་ཡིས༔ ཅི་ 
གསུང་བཀའ་བཞིན་སྒྲུབ་པའི་ཡལ་གམ་བླང༔ དེས་ཀྱང་དད་དང་ངེས་འབྱུང་སྙིང་རྗེ་དང༔ དབང་ 
སྣོན་བློ་ཆེ་བརྟུལ་ཞུགས་ལྡན་པ་ཡི སློབ་མའི་རྒྱུད་དང་སྦྱར་ལ་གདམས་པ་བསྟན༔ སྣོད་དང་མི་ 
འཚམས་གདམས་པ་སྦྱིན་མི་བྱ༔ བློ་རིགས་མཐུན་པར་རིམ་གྱིས་དཀྲི་ཚུལ་ནི དང་པོ་འདུ་ 
འཛིའི་གནས་ལས་ཐག་བསྲིངས་ཏེ༔ དབེན་པར་སོང་ལ་འཇིག་རྟེན་བྱ་བ་བཏང༔ བདེ་བའི་སྟན་ 
འདུག་ལུས་བསྲངས་རླུང་རོ་བསལ༔ དཀོན་མཆོག་གསོལ་གདབ་བླ་མར་མོས་གུས་བསྐྱེདཿ༔ 
དྲན་པ་མངོན་དུ་བཞག་ལ་འདི་ལྟར་བསམ༔ དལ་འབྱོར་ཕུན་སུམ་ཚོགས་པས་བརྒྱན་པའི་རྟེན 
ཤིན་ཏུ་རྙེད་དཀའ་ཨུ་དུམྦར་འདྲ༔ སྙིང་པོ་ལེན་པའི་ཐབས་ལ་རབ་མཁས་ན༔ རྙེད་པ་དོན་ཆེན་ 
ཡིད་བཞིན་ནོར་ལས་ལྷག༔ དེ་ཕྱིར་དུས་དང་གནས་སྐབས་ཐམས་ཅད་དུ༔ དགེ་བའི་བཤེས་དང་ 
དགེ་བའི་གྲོགས་པོ་བསྟེན༔ ཚེ་འདི་བློས་བཏང་ཕྱི་མའི་དོན་གྱི་ཕྱིར༔ མྱུར་དུ་སྙིང་པོ་ལེན་ལ་མ་ 
འབད་ན༔ འདུས་བྱའི་མི་རྟག་ཉི་ཟླའི་འཆར་ནུབ་འདྲ༔ ནམ་འཆི་ཆ་མེད་བར་སྣང་གློག་དང་
212

༄༅། །ཟབ་གཏེར་ཆོས་ཀྱི་མཛོད་་ཁངང་།
མཚུངས༔ ཤི་ཚེ་ཆོས་མིན་ཅིས་ཀྱང་མི་ཕན་པས༔ དམ་པའི་ལྷ་ཆོས་ཚུལ་བཞིན་སྤྱོད་པར་བྱ༔ ལྷ་ 
ཆོས་སྒྲུབ་པའི་རྩ་བ་ལས་འབྲས་ཏེ སྡིག་པ་མི་དགེས་ངན་སོང་གསུམ་དུ་འགྲོ༔ དགེ་བ་བྱས་པས་ 
མཐོ་རིས་ཐར་པ་ཐོབ༔ དེ་བས་སྡིག་པ་བཤགས་ཤིང་སྙིང་ནས་བསྡམ༔ དགེ་བས་རྩ་བ་འབད་པས་ 
དང་དུ་བླང༔ ཕྱག་དང་སྐོར་བས་ལུས་ཀྱི་སྡིག་པ་འདགཿ བཟླས་བརྗོད་བཀའ་བཀླག་ངག་གི་ 
སྒྲིབ་པ་འབྱང༔ དཀོན་མཆོག་གསོལ་གདབ་ཡིད་ཀྱི་ཉེས་པ་ཞི༔ རྟག་ཏུ་དྲན་ཤེས་བག་ཡོད་ཚུལ་ 
བཞིན་བསླབ༔ ཁྱད་པར་ཐར་པའི་གོ་འཕང་བསྒྲུབ་པ་ལ༔ འཁོར་བ་ཐམས་ཅད་མེ་འོབས་སྤུ་གྲིའི་ 
འཚལཿ རལ་གྲིའི་ནགས་ལྟར་ཤེས་ཤིང་དྲན་པ་ཡིས༔ སྡུག་བསྔལ་གསུམ་ལས་མྱུར་དུ་ཐར་འདོད་བློ༔ 
ཤུགས་དྲག་བཅོས་མ་མིན་པ་ཡང་ཡང་བསྐྱེད༔ ནམ་ཞིག་སྲིད་པའི་འབྱོར་པ་མཐའ་དག་ཀུནཿ༔ 
མི་རྟག་མི་བརྟན་བསླུ་བར་རྟོགས་པ་ཡིསཿ ཚངས་དང་བརྒྱ་བྱིན་དཔལ་ལའང་ཆགས་པའི་བློ 
སྐད་ཅིག་ཙམ་ཡང་སྐྱེ་བའི་སྐབས་མེད་འགྱུར དེ་ནས་དཀོན་མཆོག་རྩ་གསུམ་ཆོས་སྲུང་ཚོགས༔ 
བསླུ་མེད་གཏན་གྱི་སྐྱབས་སུ་ངེས་མཐོང་ནས༔ རང་གཞན་འཁོར་བའི་འཇིགས་ལས་བསྒྲལ་བའི་ 
ཕྱིར༔ བྱང་ཆུབ་བར་དུ་གུས་པས་སྐྱབས་སུ་གཟུང༔ རང་ཉམས་ལ་དཔག་མར་གྱུར་འགྲོ་བ་རྣམས 
བདེ་དང་ལྡན་ཞིང་སྡུག་བསྔལ་བྲལ་བའི་ཕྱིར བྱམས་དང་སྙིང་རྗེ་དགའ་བ་བཏང་སྙོམས་ཏེ 
ཚད་མེད་རྣམ་བཞིས་སྨོན་པའི་བྱང་སེམས་བསྐྱེདཿ༔ གཞན་ཕྱིར་རྫོགས་བྱང་ཁོ་ན་དོན་གཉེར་ 
བློས༔ ལུས་དང་ལོངས་སྤྱོད་ཐམས་ཅད་རྩྭ་ལྟར་བཏང༔ འཇིགས་པས་ཉེན་ལ་སྐྱབས་ཀྱི་དབུགས་ 
འབྱིན་བྱ༔ རང་ཡང་ཆོས་སྤྱོད་གཞན་ཡང་དེ་ལ་དགོད༔ སྤོང་བའི་སེམས་པ་རབ་ཏུ་དང་བའི་ 
བློསཿ སྒོ་གསུམ་ཁ་ན་མ་ཐོའི་ཉེས་སྤྱོད་བསྡམཿ༔ ཟག་བཅས་ཟག་མེད་དགེ་ཚོགས་ཅི་ནུས་བསྒྲུབ༔ 
ཐམས་ཅད་སེམས་ཅན་དོན་དུ་འཕེན་པ་བཏང༴ གནོད་པའི་ཡུལ་གྱིས་ནམ་ཡང་མི་བརྫི་ཕྱིར༔ ཁོང་ 
ཁྲོའི་ཉེས་པ་དྲན་པས་བཟོད་པ་བསྒོམཿ
ཆོས་ཀྱི་ཕྱིར་དུ་དཀའ་བ་སྤྲོ་བཞིན་ལེན༔ སྟོང་ཉིད་ཟབ་མོར་སྐྲག་པ་མེད་པར་བྱ༔ སྙིང་སྟོབས་ 
དགེ་བའི་ཕྱོགས་སུ་སད་པ་ཡིས༔ བྱང་ཆུབ་སྤྱོད་ལ་ཞུམ་མེད་གོ་ཆ་གྱོན༔ ཉིན་མཚན་ཀུན་ཏུ་ 
ཡེངས་མེད་བརྩོན་འགྲུས་བརྩམ༔ གཞན་དོན་འགྲུབ་ན་སྐྱོ་ངལ་སྤང་བར་བྱ༔ ཡིད་ནི་ཞི་ལ་མངོན་ 
པར་སེམས་པ་ཡིས༔ འཇིག་རྟེན་པ་ཡི་བསམ་གཏན་གཞིར་བཟུང་སྟེ༔ ལྷག་མཐོང་དང་བཅས་
213

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏིང་འཛིན་རབ་བསྒྲུབས་པས དེ་བཞིན་གཤེགས་པའི་སྤྱོད་ཡུལ་ཉིད་ལ་ཞུགསཿ ཆོས་རབ་རྣམ་ 
པར་འབྱེད་པའི་བློ་གྲོས་ཀྱིསདང་པོར་ཐོས་པས་ཆོས་རྣམས་ཚིག་ལ་འཇུག༔ བར་དུ་བསམ་
པས་དོན་གྱི་གོ་བ་བཙལཿ ཐ་མར་བསྒོམ་པས་དོན་ཉིད་མངོན་དུ་བྱ༔ རང་རྒྱུད་སྨིན་ནས་སྦྱིན་ 
པས་འཁོར་བསྡུས་ལ༔ སྙན་པས་ཡིད་དྲངས་དོན་མཐུན་བག་ཕབས་ཏེ༔ དོན་སྤྱོད་གྲོས་གདབ་ 
གནས་སྐབས་མཐར་ཐུག་ཏུ༔ ཕན་དང་བདེ་བའི་དཔལ་ལ་རབ་ཏུ་དགོདཿ གནད་ཀྱི་སྙིང་པོ་ 
སེམསཅན་ཐམས་ཅད་ཀྱི༔ སྡུག་བསྔལ་མ་ལུས་བདག་གི་ཁུར་དུ་བླང༔ བདག་གི་བདེ་དགེ་འགྲོ་ 
དྲུག་ཀུན་ལ་སྦྱིན༔ རྐྱེན་གྱིས་མི་འཆོར་སྙིང་རྗེ་བྱང་སེམས་སྦྱང༔ ཁྱད་པར་ཕྱི་རོལ་འཛིན་པས་ 
གཟུང་བའི་ཡུལ༔ ཐམས་ཅད་བདེན་མིན་སྒྱུ་མ་ལྟ་བུར་སྣང༔ རྟག་པ་མ་ཡིན་མི་རྟག་དོན་བྱེད་ 
ནུས༔ གཅིག་པུ་མ་ཡིན་སྣ་ཚོགས་འབྱུང་ཞིང་འགྱུར༔ རང་དབང་མེད་དེ་ལས་ཀྱི་ཕྱི་བཞིན་འགྲོ༔ 
རྡུལ་ཕྲན་མ་ཡིན་ཆ་མེད་རྡུལ་མ་གྲུབ༔ གལ་ཏེ་གྲུབ་ན་རགས་པ་བརྩམ་མི་ནུས ཆ་བཅས་ཡིན་ 
ན་ཆ་མེད་དམ་བཅས་འགལ༔ དེས་ན་མེད་སྣང་རྫུན་སྣང་རྟེན་འབྲེལ་ཙམ༔ རྨི་ལམ་སྒྱུ་མ་ཆུ་ཡི་ 
ཟླ་བ་འདྲ༔ དྲི་ཟའི་གྲོང་ཁྱེར་འཇའ་འཚོན་ལྟ་བུར་བལྟ ལྟ་མཁན་སེམས་ལའང་ང་དང་བདག་ 
མེད་དེ༔ དེ་ནི་ཕུང་པོ་ལས་གཞན་ཐ་དད་དང༔ ཕུང་པོ་ལྔ་དང་གཅིག་ཏུ་མ་དམིགས་ཕྱིར དང་ 
པོ་གྲུབ་ན་རྫས་གཞན་ཡོད་པར་འགྱུར༔ དེ་ལྟ་མ་ཡིན་གཉིས་པ་གྲུབ་ཙ་ན༔ ཕུང་པོ་མི་རྟག་ 
བདག་ཉིད་རྟག་པ་འགལ༔ དེ་བས་ཕུང་པོ་ལྔ་ལ་བརྟེན་ནས་ཀྱངཿ ངར་འཛིན་དབང་གིས་དེ་ 
ལྟར་གདགས་པར་ཟད༔ འདོགས་མཁན་རྟོག་པ་འདས་པ་ཞིག་ནས་མེད༔ མ་འོངས་མ་སྐྱེས་ད་ 
ལྟ་བརྟག་མི་བཏུབ༔
མདོར་ན་བདག་གཉིས་གཟུང་འཛིན་གཞི་དང་བཅས༔ མཁའ་ལྟར་རབ་ཞི་སྐྱེ་བ་མེད་ཤེས་ནསཿ 
སྐྱེ་མེད་ཉིད་ཀྱང་བློ་ཡི་ཡུས་ལས་འདས ཐམས་ཅད་མཁྱེན་པའང་ཚིག་གིས་དབུལ་བའི་ཕྱིར 
སྤྲོས་པ་ཀུན་བྲལ་དབུ་མའི་ལམ་ཞེས་བྱ དེ་ལྟར་ཤེས་ནས་འཛིན་པ་བྲལ་བའི་ངང༔ བློ་ཡི་བྱར་ 
མེད་མཉམ་པར་བཞག་པ་ལས༔ རྣམ་རྟོག་ཞི་ཞིང་ངོ་བོའི་ཚུལ་རིག་པས༔ སྤྱན་དང་མངོན་ཤེས་ 
གཟུངས་སོགས་ཡོན་ཏན་འགྲུབ༔ ལམ་དང་ས་རྣམས་རིམ་གྱིས་ཐོབ་པ་ནི༔ ཕ་རོལ་ཕྱིན་པ་རྒྱུ་ཡི་ 
ཐེག་པ་སྟེ འབྲས་བུའི་ལམ་ལའང་སྟོང་ཉིད་སྙིང་རྗེ་གཉིས༔ ཟུང་འབྲེལ་སྤྱོད་པ་ལམ་གྱི་གཞི་རུ་
214

!ཟབ་གཏེར་ཆོས་ཀྱི་མཛོད་ཁཁང་
བཟུང་ དེ་ནས་ས་བོན་གདབ་པའི་རིམ་པ་ནི ངེས་པར་འབྱུང་བས་རྒྱུད་བསྐུལ་ཐེག་ཆེན་རིགསཿ 
བྱང་ཆུབ་སེམས་གཉིས་ཚུལ་ལ་བློ་འབྱོངས་པས༔ མྱུར་དུ་སངས་རྒྱས་སྒྲུབ་འདོད་སྐལ་བཟང་ལ 
རང་རྒྱུད་སྐུ་ གསུང་ཐུགས་དང་ཡེ་ཤེས་ཏེ རྡོ་རྗེ་བཞི་ཡི་ངོ་བོར་གནས་པ་ཉིད༔ གསང་སྔགས་ 
བླ་ན་མེད་པའི་ཐབས་མཁས་ཀྱིས༔ དབང་བསྐུར་རྣམ་བཞིའི་ས་བོན་གདབ་པར་བྱ༔ ལུས་རྩ་ 
དག་པར་བྱེད་པ་བུམ་པའི་དབང སྐུ་ཡི་རྡོ་རྗེ་སྤྲུལ་སྐུའི་ས་བོན་ཡིན༔ ངག་རླུང་དག་པར་བྱེད་ 
པ་གསང་བའི་དབང༔ གསུང་གི་རྡོ་རྗེ་ལོངས་སྐུའི་ས་བོན་ཡིན༔ ཡིད་དང་ཐིག་ལེ་དག་བྱེད་ཕོ་ 
ཉའི་དབང༔ ཐུགས་ཀྱི་རྡོ་རྗེ་ཆོས་སྐུའི་ས་བོན་ཡིན༔ ཀུན་གཞིའི་བག་ཆགས་དག་བྱེད་དོན་གྱི་ 
དབང༔ ཡེ་ཤེས་རྡོ་རྗེ་ཉིད་སྐུའི་ས་བོན་ཡིན༔ དེ་རྣམས་ཀུན་ཀྱང་ཐུན་མོང་གང་ཟག་ལ༔ ལྷག་ 
གནས་དང་བཅས་འཇུག་དང་སྨིན་པ་སྟེ དབང་རྣོན་ཁ་ཅིག་བརྡ་ཐབས་ངོ་སྤྲོད་དང༔ མཆོག་ 
གཞན་ཏིང་འཛིན་ཁོ་ནས་གྲོལ་བར་འགྱུར༔ དབང་གི་སྲོག་ནི་དམ་ཚིག་སྡོམ་པ་སྟེ སྔགས་ཀྱི་ 
འདུལ་བ་མི་འདའི་ཡལ་གམ་ཅན༔ སྤྱི་དང་ཁྱད་པར་ལྷག་པས་བསྡུས་པ་རྣམས༔ ཕྱི་ནང་གསང་ 
བའི་ཚུལ་དུ་དག་པར་བྱ༔ དེ་ལྟར་རྒྱུད་སྨིན་དག་པའི་གང་ཟག་གིས༔ ས་བོན་སྐྱེད་བྱེད་ལམ་གྱི་ 
རིམ་ནི༔ དང་པོ་བུམ་པའི་དབང་དང་རྗེས་འབྲེལ་བ༔ སྣོད་བཅུད་ཐ་མལ་སྣང་ཞེན་སྦྱང་བའི་ 
ཕྱིར༔ ཐུན་མོང་ཁྱད་པར་བསྐྱེད་རིམ་དག་ལ་བསླབ༔ དེ་ལ་བསྒྲུབ་བྱའི་ལྷ་དང་སྒྲུབ་བྱེད་ཐབས༔ 
ཇི་ལྟར་བསྒྲུབ་པའི་ལམ་དང་འབྲས་བུར་བཅས༔ བསྒྲུབ་བྱ་བླ་མ་ཡི་དམ་མཁའ་འགྲོའི་ཚོགས༔ ཞི་ 
དང་ཁྲོ་བོའི་བྱེ་བྲག་བསམ་འདས་ཀྱང བྱིན་རླབས་དངོས་གྲུབ་ཁྱད་པར་མྱུར་འདོད་ན༔ རྩ་ 
གསུམ་ཀུན་འདུས་པདྨ་ང་ཉིད་བསྒོམཿ
དེ་ཡང་ཕྱི་ལྟར་བར་ཆད་ཀུན་སེལ་ཕྱིར༔ སྣང་སྲིད་ཟིལ་གནོན་སྐུ་གསུམ་པདྨ་འབྱུང༔ རིག་འཛིན་ 
རྩལ་འཆང་རྣམ་འཕྲུལ་བཅུ་གཉིས་བཅས༔ སྤྱི་དང་བྱེ་བྲག་ཚུལ་དུ་བསྙེན་པར་བྱ༔ ནང་ལྟར་ 
མཆོག་ཐུན་བསམ་པ་ལྷུན་གྲུབ་ཕྱིརཿ བདེ་བ་ཆེན་པོ་པདྨ་སཾ་བྷ་བ༔ ཡིད་བཞིན་ནོར་བུ་གུ་རུ་ 
བཅུ་གསུམ་བཅསཿ བསྐྱེད་རྫོགས་ཐབས་དང་གྲོལ་བ་ཉེ་བར་བསྙེན༔ གསང་བ་དབྱིངས་དང་ 
རིག་པ་དབྱེར་མེད་པ༔ ཕྱག་རྒྱའི་གཟུགས་ཤར་མཚོ་སྐྱེས་རྡོ་རྗེ་འཆང རྩ་གསུམ་ཀུན་འདྲིལ་ 
སྙིང་པོའི་རྣལ་འབྱོརགྱིས༔ མི་འགྱུར་ལྷན་ཅིག་སྐྱེས་པའི་ཡེ་ཤེས་བསྒྲུབ༔ ཡང་གསང་རིག་འཛིན་
215

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྡོ་རྗེ་དྲག་པོ་རྩལ༔བདེ་གཤེགས་ཀུན་འདུས་ཁྲག་འཐུང་ཡོངས་རྫོགས་ལྷ སྒྲུབ་པ་ཆེན་པོ་ཉེ་ 
རྒྱུའི་སྤྱོད་པ་ཡིས༔ མཐར་ཐུག་སྐུ་དང་ཡེ་ཤེས་མངོན་དུ་བྱ༔ གང་ཡང་སྒྲུབ་བྱེད་ཐབས་ཀྱི་རྀམ་པ་ 
ནི༔ སྔོན་འགྲོ་དངོས་གཞི་རྗེས་ཀྱི་བྱ་བས་འཇུག༔ དེ་ལ་སྐྱབས་སོང་བྱང་ཆུབ་སེམས་བསྐྱེད་ནས༔ 
ཉམས་རྟོགས་ཡོན་ཏན་སྐྱེ་བའི་གེགས་གཅིག་པུ༔ སྡིག་ལྟུང་ལ་འགྱོད་བླ་མ་རྡོ་རྗེ་སེམས༔ སྐྱབས་ 
ཡེ་ 
སུ་བཟུང་ཞིང་ལྷ་བསྒོམ་སྔགས་བཟླས་ཏེ༔ བཤགས་སྡོམ་དྲག་པོས་རང་རྒྱུད་ལེགས་པར་སྦྱདཿ 
ཤེས་བསོད་ནམས་ཚོགས་ལ་རག་ལས་ཕྱིར༔ རྩ་གསུམ་རྒྱ་མཚོར་ཕྱི་ནང་སྣོད་བཅུད་དང༔ ཕུང་ 
ཁམས་སྐྱེ་མཆེད་རང་བྱུང་བྱང་ཆུབ་སེམས༔ མཁའ་ཁྱབ་མཆོད་སྤྲིན་ནམ་མཁའི་མཛོད་དུ་འབུལཿ 
ཁྱད་པར་བྱིན་རླབས་དངོས་གྲུབ་ཀུན་གྱི་གཞི༔ བླ་མའི་རྣལ་འབྱོར་མོས་གུས་གནད་དུ་བསྣུནཿ 
ཚོགས་བསག་གསོལ་གདབ་དབང་བཞིའི་ཡེ་ཤེས་བླང༔ ཐུགས་ཡིད་གཅིག་བསྲེས་དགོངས་པའི་ 
རང་ངོ་བསྐྱང༔ རང་བཞིན་མ་གྲུབ་ལྟར་སྣང་བགེགས་ཀྱི་ཚོགས༔ གཏོར་མ་བྱིན་ལ་བཀའ་བསྒོ་ 
དྲག་ཏུ་བསྐྲདཿ རྡོ་རྗེ་རྒྱལ་ཐབས་ཕྱག་མཚན་མེ་ཕུང་དང སྒོ་གསུམ་ལྷ་སྔགས་གཉུག་མས་བར་ 
ཆད་བསྲུང༔ ཡེ་ཤེས་གཟི་བྱིན་བདག་གནས་ཡོ་བྱད་ལ༔ ལྷག་པར་དབབ་པའི་མཚན་མའི་རྟོག་ 
པ་བསལཿ༔ ཕྱི་ནང་གསང་མཆོད་ཏིང་འཛིན་རོལ་མོ་དང༔ སྔགས་དང་ཕྱག་རྒྱས་བདེ་ཆེན་འདོད་ 
རྒུར་སྤེལ༔ དངོས་གཞི་འཆི་དང་བར་དོ་སྐྱེ་བའི་ཚུལ༔ སྦྱོང་བྱེད་ཟབ་དང་རྒྱ་ཆེའི་ཏིང་འཛིན་ 
ནི༔ སྟོང་ཆེན་དེ་བཞིན་ཉིད་དབྱིངས་མཁའ་ལྟར་དག བདེན་གཉིས་དབྱེར་མེད་དབྱིངས་སུ་ 
མཉམ་པར་བཞག༔ སྙིང་རྗེ་སྒྱུ་མ་ཀུན་སྣང་རིག་པའི་སྤྲིནཿ གསལ་ལ་འཛིན་མེད་མཁའ་ཁྱབ་ 
ཀུན་ཏུ་སྤྲོ ཕྱག་རྒྱ་གཅིག་པ་ཕྲ་མོ་ཡིག་འབྲུའི་ཚུལ༔ ཐམས་ཅད་སྐྱེད་བྱེད་རྒྱུ་ཡི་ས་བོན་ནི མི་ 
འགྱུར་ཡེ་ཤེས་སྙིང་པོ་མཁའ་ལ་ཤརཿ རྩེ་གཅིག་སེམས་བཟུང་གསལ་སྣང་ཚད་དུ་འདོནཿ 
དེ་ལས་འབར་བའི་འོད་སྤྲོས་དངོས་འཛིན་སྦྱངས༔ འབྱུང་བ་རིམ་བརྩེགས་ཡུམ་ལྔའི་མཁའ་ 
ཀློང་དུ༔ ཧེ་རུ་ཀ་དཔལ་དགྱེས་པའི་ཕོ་བྲང་དང་༔ རྡོ་རྗེ་སྲུང་འཁོར་དུར་ཁྲོད་བཀོད་པར་བཅསཿ་ 
པདྨ་ཉི་ཟླ་དྲེགས་པའི་གདན་ལ་སོགས༔ ཕྱི་སྣོད་ཞི་ཁྲོའི་ཞིང་ཁམས་ཆེན་པོར་གསལ༔ ནང་བཅུད་ 
སྐྱེ་བ་བཞིས་བསྡུས་བག་ཆགས་ཀུན༔ སྣང་སྟོང་ཕྱག་རྒྱར་བསྒྲུབ་པའི་རིམ་པ་ནི༔ རྒྱུ་ལས་འབྲས་ 
བུར་བཞེངས་པས་སྒོང་སྐྱེས་སྦྱོང་༔ ཡེ་ཤེས་མངོན་བྱང་ལྔ་ཡིས་མངལ་སྐྱེས་སྦྱོང་༔ སྐད་ཅིག་
216

༄༅། །ཟབ་གཏེར་ཆོས་ཀྱི་མཛོད་ཁང་།
སྔགས་ལས་གྲུབ་པས་དྲོད་སྐྱེས་སྦྱོང༔ སེམས་ཙམ་རྫོགས་པའི་ལྷ་ཡིས་རྫུས་སྐྱེས་སྦྱོང་༔ གང་ཡང་ 
ཕྱག་རྒྱ་གཅིག་སྤྲོས་ཚོགས་སྒྲུབ་ཀྱིས༔ སྐྱེ་བའི་རིམ་པ་གསུམ་པོ་སྦྱོང་བར་བྱེད༔ སྦྱོང་བྱེད་ཁྱད་ 
པར་ལྷ་ཡི་གསལ་སྣང་ནི༔ མངོན་སུམ་གོམས་པ་བརྟན་པོས་གཟུགས་སྣང་སྦྱོང་༔ ང་རྒྱལ་དྲག་ 
པོས་ཞེན་པའི་སེམས་སྦྱོང་སྟེ༔ དག་པ་དྲན་པས་ཐམས་ཅད་ལྷ་རུ་སྦྱོང་༔ ཀུན་ཀྱང་སེམས་འཛིན་ 
རྩེ་གཅིག་བསམ་གཏན་གྱིས༔ རང་གི་སེམས་ཉིད་ལྷ་སྐུར་རྫོགས་པའི་ཕྱིར ཕྱག་རྒྱ་ཕྲ་རགས་ 
གཟུགས་སུ་འདུ་བྱས་པ༔ དམིགས་པའི་རྟེན་དུ་མཁས་པས་བཞག་ནས་ཀྱང༔ ལུས་བསྲངས་རླུང་ 
རོ་བསལ་ཞིང་ཡིད་མིག་རླུང༔ རྩེ་གཅིག་གཏད་དེ་ཡུན་ཐུང་གྲངས་མང་བསྒོམ༔ རིམ་གྱིས་གཡོ་ 
ཐོབ་གོམས་བརྟན་མཐར་ཕྱིན་པར༔ ལེགས་པར་བསླབ་ཕྱིར་ཐུན་ཚོད་བསྲིངས་ཏེ་བྱ༔ བྱིང་རྒོད་ 
ལ་སོགས་ཏིང་འཛིན་སྐྱོན་ཀུན་བསལ སྐབས་སུ་མི་རྟོག་གཉུག་མའི་ངང་དུ་ཀློདཿ རེས་འགར་ལྷ་ 
སྐུའི་རྩལ་སྦྱོང་ལམ་དུ་སློང༔ ལྷ་དང་རང་སེམས་དབྱེར་མེད་དོན་ལ་བལྟ སྤྱོད་ཡུལ་ཐམས་ཅད་ 
ཡེ་ཤེས་རོལ་པར་ཁྱེར༔ དེ་ལྟར་ཏིང་འཛིན་གཟེར་ལ་བརྟེན་ནས་ཀྱང༔ ཡིད་ཀྱི་ཡུལ་དུ་མ་འདྲེས་ 
གསལ་སྣང་རྫོགསཿ དབང་པོའི་ཡུལ་དུ་ཕྱག་རྒྱ་མངོན་སུམ་ཤར༔ ལུས་ཀྱི་ཡུལ་དུ་ཤིན་སྦྱང་ཐོབ་ 
པའི་ལྟས༔ གཞན་སྣང་དབང་བསྒྱུར་ཆོ་འཕྲུལ་ཅིར་ཡང་འཆར༔ ཧེ་རུ་ཀ་དཔལ་སྐུ་ཡི་དངོས་ 
གྲུབ་ཐོབཿ སྔགས་ཀྱི་གཟེར་ནི་མི་འགྱུར་ཐུགས་སྲོག་དང༔ ཡི་གེའི་ཕྲེང་བ་གསལ་བཀོད་བསྙེན་པ་ 
སྟེ ཡབ་ཡུམ་ཞལ་ནས་ཞལ་དང་གསང་བ་ནས༔ འགལ་མེ་ལྟ་བུར་འཁོར་བ་ཉེ་བསྙེན་ཡིན༔ ཧེ་ 
རུ་ཀ་དཔལ་གསུང་གི་དངོས་གྲུབ་ཐོབ༔ འཕྲོ་འདུའི་གཟེར་གྱིས་དོན་གཉིས་མཛད་པ་དང༔ དངོས་ 
གྲུབ་དབང་དུ་བྱ་བ་སྒྲུབ་པ་སྟེ སྣོད་བཅུད་སྣང་གྲགས་རྟོག་ཚོགས་ལྷ་སྔགས་དང༔ ཡེ་ཤེས་ཆེན་ 
པོར་འཆར་བ་སྒྲུབ་པ་ཆེས༔ ཡོན་ཏན་ཕྲིན་ལས་ཀུན་ལ་དབང་འབྱོར་ཞིང༔ དགོངས་པ་མི་འགྱུར་ 
ལྷ་ཚོགས་ཇི་སྙེད་ཀུན༔ རང་རིག་རྩལ་དུ་རྟོགས་ཤིང་གོམས་པ་ལས༔ རླུང་སེམས་ལྷ་སྐུ་དབྱེར་ 
མེད་རོ་མཉམ་པའི༔ ཧེ་རུ་ཀ་དཔལ་ཐུགས་ཀྱི་དངོས་གྲུབ་ཐོབཿ
རྣལ་འབྱོར་ཡན་ལག་དམ་ཚིག་ཕྱག་རྒྱའི་སྐུ༔ རྡོ་རྗེ་གསུམ་གྱི་ངོ་བོར་བྱིན་བརླབས་ཤིང༔ ཡེ་ 
ཤེས་དབང་བསྐུར་སྒྲིབ་པའི་དྲི་སྦྱངས་ཏེ རིགས་དང་རིགས་བདག་མ་འཆོལ་ཕྱག་རྒྱས་གདབ༔ 
གཉིས་སྣང་བསལ་ཕྱིར་དབྱིངས་ལས་ཡེ་ཤེས་པ༔ སྤྱན་དྲངས་རོ་མཉམ་ལྷུན་གྱིས་གྲུབ་པར་བལྟ
217

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྡོ་རྗེ་ཕྱག་དང་ཞབས་ནི་བསིལ་ནས་ཀྱང༔ དགྱེས་པའི་གདན་ལ་བརྟན་པར་བཞུགས་སུ་གསོལ༔ 
རང་ལས་རྣམ་སྤྲུལ་རིག་པའི་ལྷ་མོ་ཡིས༔ བརྡ་ཡི་ཕྱག་འཚལ་དོན་གྱི་ཕྱག་ལེན་བཏབ༔ ཕྱི་ནང་ 
གསང་བའི་དབང་པོར་དགྱེས་རྒུའི་ཡུལ༔ ཉེར་སྤྱོད་འདོད་ཡོན་སྨན་གཏོར་རཀྟ་དང༔ སྦྱོར་སྒྲོལ་ 
ཟུང་འཇུག་མཆོད་པའི་སྤྲིན་ཆེན་པོས༔ བདེ་བ་ཆེན་པོའི་ལོངས་སྤྱོད་ལྷག་པར་སྤེལ༔ ཆེ་བའི་ 
ཡོན་ཏན་བསྔགས་པ་རྡོ་རྗེའི་གླུས༔ སྐུ་དང་ཡེ་ཤེས་ཕྲིན་ལས་ང་རྒྱལ་བསྐྱེད༔ ཏིང་འཛིན་བསྒོམ་ 
པའི་རྗེས་ཀྱི་བྱ་བ་ནི༔ བར་ཆད་བསལ་ཞིང་དངོས་གྲུབ་སྤེལ་བའི་ཕྱིར༔ ཐུན་མཚམས་ཀུན་ཏུ་ 
གཏོར་མའི་མཆོད་པ་འབུལ༔ ཐབས་ཤེས་དབྱེར་མེད་ཀུན་སྤྱོད་ཁྱད་པར་ཅནཿ༔ བདེ་ཆེན་ཚོགས་ 
ཀྱི་འཁོར་ལོས་ཉོན་མོངས་གཅོད༔ སྐལ་ལྡན་མི་དང་དགྱེས་ལྡན་ཡོ་བྱད་མཆོགཿ དངོས་གྲུབ་ལྷ་ 
དང་བསོད་ནམས་ཡེ་ཤེས་ཚོགས༔ ཕྱི་ནང་གསང་བ་བླ་ན་མེད་པ་ཡིས༔ བསྒྲུབ་བྱ་མཉེས་ཤིང་ 
སྒྲུབ་པའི་ཉམས་ཆག་སྐོང་༔ སྒྲོལ་བ་ལམ་ལོངས་སྦྱོར་བ་ཚད་དུ་ཕྱིན༔ ཧེ་རུ་ཀ་དང་སྤྱོད་ཡུལ་ 
མཉམ་པར་འགྱུར༔ ཡེ་ཤེས་ལྷ་ལ་བསྙེན་བསྲིངས་མི་མངའ་ཡང༔ འགྲོ་བའི་དོན་ཕྱིར་ཐུགས་དམ་ 
གནད་བསྐུལ་ནས༔ འཇིག་རྟེན་ཚུལ་སྟོན་རྒྱུད་གསུམ་བཀའ་ཉན་རྣམས༔ ཐ་ཚིག་བསྒྲགས་ཤིང་ 
ལས་ཀྱི་གཉེར་བྱང་གཏདཿ
ཁྱད་པར་བོད་ཁམས་སོ་ཁ་བསྲུང་བའི་ཕྱིར༔ ཆེ་ཞེ་འཁོར་བཅས་བཤལ་ཆུའི་བདུད་རྩིས་བརྔན༔ 
ལས་རྣམས་གསོར་མི་རུང་བའི་མཐའ་སྡུད་ནི རྣམ་བཞིའི་དལ་དུ་རྡོ་རྗེའི་རྟ་བྲོ་བརྡུང་༔ བསྒྲུབ་ 
བྱའི་ལྷ་ལ་ཐུན་མོང་མཆོག་ཉིད་ཀྱི༔ དངོས་གྲུབ་རྒྱུན་དང་དུས་སུ་ལྷག་པར་བླང་༔ དམིགས་མེད་ 
ཐུགས་རྗེའི་བཀའ་དྲིན་གསོབ་པའི་ཕྱིར༔ མཆོད་ཅིང་བསྟོད་པས་གཏང་རག་དག་ཀྱང་དབུལ༔ 
ཆོ་ག་ཡོ་བྱད་ལྷག་ཆད་ཉམས་པ་རྣམས༔ གནོང་ཞིང་འགྱོད་པའི་ཚུལ་གྱིས་རབ་ཏུ་བཤགས༔ རྟག་ 
མཐའ་སྦྱང་ཕྱིར་སྣོད་བཅུད་ལྷར་སྣང་ཀུན འོད་གསལ་སྟོང་ཉིད་ཐིག་ལེ་ཆེན་པོར་བསྡུ༔ ཆད་
མཐའ་བསལ་སླད་ཟུང་འཇུག་སྒྱུ་མའི་སྐུསཿ སྣང་གྲགས་རྟོག་ཚོགས་ལྷ་སྔགས་ཆོས་སྐུར་སྦྱོང་༔ དགེ་
ཚོགས་མི་ཟད་འཕེལ་ཞིང་མཐར་དབྱུང་བ༔ ཡོངས་སུ་བསྔོ་དང་སྨོན་ལམ་ཟབ་མོ་གདབ༔ ཤིས་
བརྗོད་གླུ་དང་མེ་ཏོག་ཆར་འབེབས་པས༔ ཕྱོགས་དུས་གནས་སྐབས་ཀུན་ཏུ་དགེ་ལེགས་སྤེལ༔ གཞན་ 
ཡང་ལམ་གྱི་དྲོད་ཐོབ་རྣལ་འབྱོར་པས༔ འཇིག་རྟེན་ཀུན་ཏུ་ཕན་བདེ་འབྱུང་བའི་ཕྱིར༔ དམ་
218

༄༅། །ཟབ་གཏེར་ཆོས་ཀྱི་མཛོད་ཁཁང་
ཚིག་རྟེན་ལ་ཡེ་ཤེས་སེམས་དཔའི་ཚོགས༔ དབྱེར་མེད་ལྷག་པར་རབ་ཏུ་གནས་པ་ནི༔ མཚན་ 
ཉིད་རྫོགས་ཤིང་བྱ་བ་མཐར་ཕྱིན་རྟེན༔ གནས་དུས་ཡོ་བྱད་སྟོན་འཁོར་ཕུན་ཚོགས་པས༔ བགེགས་ 
དང་དྲི་སྦྱང་བྱང་ཆུབ་སེམས་མཆོག་གཟུང༔ བསྐྱེད་ཅིང་དགུག་བསྟིམ་དབང་བསྐུར་ཕྱག་རྒྱས་ 
གདབ༔ མོས་པ་བཞིན་དུ་ཞལ་བསྒྱུར་མངའ་དབུལ་ལ༔ མཆོད་པའི་གཉེར་གཏད་བཀྲ་ཤིས་ 
བདེན་ཚིག་བརྗོད༔ ལྷ་རྣམས་ཚིམ་བྱེད་མཆོད་སྦྱིན་སྲེག་པའི་ལས༔ དབྱིབས་དང་ཁ་དོག་ཚད་ 
ལྡན་ཡོ་བྱད་བཤམ༔ འདུག་སྟངས་ཆས་གོས་བསམ་པ་རྩེ་གཅིག་པསཿ ལས་མཐུན་མེ་སྦར་སྲིད་ 
ཞིའི་མེ་ལྷ་བསྐྱེད༔མཉེས་བྱེད་འབུལ་ཞིང་ཏིང་འཛིན་སྤྲོ་བསྡུ་བཅས༔ རྣོ་ལ་ངར་གྱིས་གདགས་ 
པ་ཇི་བཞིན་དུ༔ སྔགས་ཀྱི་ལྷག་ཆད་སྐོང་ཞིང་དངོས་གྲུབ་སྟེར༔ ལས་བཞིའི་བྱེ་བྲག་འབད་པ་ 
མེད་པར་འགྲུབ༔ རྡོ་རྗེའི་རྟེན་མཆོག་ཡུན་དུ་གནས་པའི་ཐབས༔ ཚེ་དང་ལུས་ཀྱི་བཅུད་ལེན་ 
སྒྲུབ་པ་ནི༔ ཉམས་ཤིང་འཕོ་བའི་ཐིག་ལེ་བརྟེན་པར་བཅས༔ འཁོར་འདས་བཅུད་ཀྱིས་བསྐྱེད་ 
བསྲིང་མི་འགྱུར་སླད༔ ཏིང་འཛིན་གསལ་ཞིང་ཕོ་ཉ་བཏང་ལ་དགུག མི་ཤིགས་ཐིག་ལེར་རྒྱས་ 
གཏབ་བརྟན་པར་བྱ༔ སྙིང་རྗེའི་ཡུལ་གྱུར་སྲིད་པ་བར་མའི་འགྲོ༔ ངོ་མཚར་ཐུགས་རྗེས་ངན་འགྲོ་ 
ཐར་པའི་ཐབས༔ གནས་ནས་སྤར་ཞིང་ལམ་ལྔ་རྫོགས་པའི་ལུང༔ ཡུལ་དང་ཐབས་དང་མཐར་ 
ཕྱིན་བྱ་བ་སྟེ༔ རྟེན་བསྐྱེད་དགུག་བསྟིམ་བར་ཆད་བགེགས་ཚོགས་སྦྱང༔ རིགས་དྲུག་འཁོར་ 
བའི་བག་ཆགས་ལ་བརྟེན་པའི༔ སྡིག་སྒྲིབ་ཐམས་ཅད་བསྲེག་གཏོར་ལྷག་མེད་བཀྲུ༔ རིག་འཛིན་ 
གྲལ་དུ་རྡོ་རྗེའི་དབང་བསྐུར་ཞིང༔ འདོད་ཡོན་རྒྱ་མཚོ་བདེ་ཆེན་སྤྲིན་དུ་སྤེལ༔ ཟབ་མོའི་ཆོས་ 
བཤད་དག་པའི་ཞིང་ཁམས་སུ དབུགས་དབྱུང་ལམ་ལྔ་ཡོངས་སུ་རྫོགས་པའི་ཕྱིར༔ ཀུན་ཏུ་ 
འཆང་བ་ཆེན་པོའི་སྲས་སུ་བསྐྲུནཿ
སྙིགས་མ་ཡེ་ཤེས་མེས་སྦྱངས་སྐུ་གདུང་གདབ༔ འགྲོ་དོན་ཕྲིན་ལས་རྒྱུན་མི་འཆད་པར་བྱ༔ ཐུན་ 
མོང་དེ་བཞིན་གཤེགས་པའི་སྤྱོད་ཡུལ་གྱིས༔ བསམ་ཀུན་རྫོགས་པར་བྱེད་པའི་ཕྲིན་ལས་ནི༔ སྒོ་ 
གསུམ་བྱེ་བས་ཕན་བདེ་སྒྲུབ་པ་སྟེ རྗེས་སུ་བཟུང་དང་ཚར་བཅད་རྣམ་པ་གཉིས༔ སྲུང་དང་ཞི་ 
དང་རྒྱས་དང་དབང་བསྒྱུར་བ༔ ཏིང་འཛིན་སྔགས་དང་ཕྱག་རྒྱས་གཞི་བཟུང་སྟེ མཆོད་རྟེན་ 
ཁྲུས་དང་མེ་དང་འཁོར་ལོ་དང༔ ཕུར་བུ་བྲོ་གར་རྟེན་འབྲེལ་རྫས་ཀྱིས་བསྒྲུབ༔ ཁྱད་པར་ཚར་
219

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཅོད་ནན་ཏུར་བྱ་བའི་ཚུལ༔ རང་ཉིད་སྲུང་དང་འགལ་རྐྱེན་ཟློག་པ་དང༔ རྫོང་འཕྲང་སྲོག་ 
དང་འབྲས་བུའི་གནད་ལྡན་པས༔ ཁ་སྦྱོར་དབྱེ་བ་གསད་པའི་ཆོ་ག་སྟེ ལས་ཀྱི་མཐའ་ནི་མནན་ 
འཕང་སྲེག་པས་བསྡུ༔ མཆོག་གི་ཕྲིན་ལས་བླ་ན་མེད་པའི་ཕུལ༔ ཉམས་ཆག་ཞི་བ་བམ་གྱི་སྒྲུབ་ 
པ་ནི༔ མཚན་ཉིད་ལེགས་བརྟགས་བཀྲ་ཤིས་གཙང་མའི་བམ༔ བརྟུལ་ཞུགས་ལྡན་པས་རྡོ་རྗེའི་ 
འགྲོས་ཀྱིས་བླང་༔ དཀྱིལ་འཁོར་དབུས་བཞག་ལྷར་གསལ་བསྙེན་ཅིང་བསྒྲུབ༔ འོད་དང་སྒྲ་དང་ 
དྲི་སོགས་རྟགས་བྱུང་ནས༔ ལྷ་ཉིད་འོད་ཞུ་ལྷ་ལ་ལྷ་ཐིམ་ཚུལ༔ ཡུལ་དང་ཡུལ་ཅན་དབྱེར་མེད་ 
བདེ་བ་ཆེའི༔ རྡོ་རྗེའི་ལོངས་སྤྱོད་དགྱེས་རྒུར་སྤྲོ་བས་བསྐང་༔ ཡེ་ཤེས་རྒྱས་བྱེད་བདུད་རྩིའི་ 
སྒྲུབ་པ་ནི༔ སྣོད་བཅུད་ཡེ་ནས་བདུད་རྩི་ཆེན་པོར་དག༔ དེ་ཉིད་རྟོགས་པས་འཆི་མེད་བཅུད་ 
ཀྱིས་ལེན༔ མཆོག་དང་ཐུན་མོང་རྫས་བཙལ་ལེགས་པར་སྦྱར ཁྲོལ་བུ་སྦྱངས་ཤིང་ཕྱེ་མ་ཚུལ་ 
བཞིན་བསྒྲུབཿ༔ ཞི་ཁྲོ་ཡབ་ཡུམ་དགྱེས་པ་ཆེན་པོའི་ལྷ སྦྱོར་ཐབས་དུ་མས་བྱང་ཆུབ་སེམས་སྤྲིན་ 
དབབ༔ གསང་སྒོ་དབྱེ་ཞིང་ཐིག་ལེ་གཅིག་ཏུ་བསྐྱིལ༔ དངོས་གྲུབ་གསོལ་ནས་སྐལ་བར་ལྡན་པའི་ 
ཚོགས༔ བདེ་ཆེན་རྡོ་རྗེའི་རིགས་སུ་མཉམ་སྦྱར་བས༔ ཚེ་དང་སྐོང་དང་ཡིད་འོང་ ་་ནད་སེལ་ 
སོགསཿ ཡོན་ཏན་ཁྱད་པར་བརྒྱ་རྩ་བརྒྱད་འགྲུབ་ཅིང༔ སྣོད་བཅུད་ཐམས་ཅད་ཧེ་རུ་ཀ་ཡི་ཞིང༔ 
ཚོམ་བུ་དང་བཅས་གྲོལ་བ་མཆོག་ལ་སྦྱོར
དེ་ལྟར་མཆོག་དང་ཐུན་མོང་དངོས་གྲུབ་ཀུན༔ ཚུལ་བཞིན་སྒྲུབ་པ་ཡོངས་རྫོགས་ལམ་རིམ་ནི 
སྟོང་ཆེན་སྙིང་རྗེ་སྒྲ་མའི་བསྙེན་པ་དང༔ ཕྲ་རགས་ཕྱག་རྒྱ་གཅིག་པའི་གསལ་སྣང་བརྟན༔ ཕྱག་ 
རྒྱ་སྤྲོས་བཅས་ཉེ་བར་བསྙེན་པའམ༔ དེ་རྣམས་བསྙེན་དང་ཉེ་བསྙེན་སྒྲུབ་པ་ཡིས༔ དྲོད་དང་རྟགས་ 
དང་མཚན་མ་མངོན་གྱུར་ནསཿ ཚོམ་བུ་ཚོགས་ཀྱི་སྒྲུབ་དང་སྒྲུབ་ཆེན་ལ༔ བརྟེན་ནས་རིག་ 
འཛིན་གོ་འཕང་མཐར་ཕྱིན་སླད༔ དབེན་ཞིང་བྱིན་རླབས་ཟིལ་ལྡན་གནས་མཆོག་ཏུ༔ གཟའ་ 
སྐར་ཚེས་བཟང་ཡ་མཚན་ཆེན་པོའི་དུས༔ ཕུན་སུམ་ཚོགས་པའི་ཡོ་བྱད་དང་བཅས་ཏེ༔ སྟོན་ 
འཁོར་མཚན་ཉིད་ཚང་བའི་ཚོམས་བུ་ཡིསཿ ཏིང་འཛིན་གསལ་ཞིང་ཆོ་ག་རྣམ་དག་པསཿ ས་ 
གཞི་བསླངས་ཤིང་དབང་བྱས་སྦྱངས་དང་བསྲུང༔ ཕྱི་ནང་གསང་བའི་རྒྱུད་སྦྱངས་མཚམས་བཅད་ 
ཅིང༔ མ་ཏྲཾ་བསྒྲལ་མནན་རྡོ་རྗེའི་ཞིང་ཁམས་སུ༔ ལྷག་པར་གནས་པའི་སྟ་གོན་ཚུལ་བཞིན་བྱ༔
220

༄༅། །ཟབ་གཏེར་ཆོས་ཀྱི་མཛོད་ཁང་།
དཀྱིལ་འཁོར་བཞེངས་ཏེ་རྫས་དང་སྒྲུབ་པོ་དགོདཿ༔ བསྙེན་པའི་ཆོ་གས་སྣོད་སྦྱངས་སྒྲིབ་པ་བསལཿ 
ཉེ་བར་བསྙེན་པས་བཅུད་སྦྱངས་དངོས་གྲུབ་བསྡུ༔ སྒྲུབ་པས་རྒྱུད་སྦྱངས་དངོས་གྲུབ་དབང་དུ་བྱ༔ 
དུས་དྲུག་ཚོགས་ཀྱི་མཆོད་པས་དགྱེས་པ་བསྐང༔ ལྟ་ཉན་འབྱུང་པོ་ཚར་གཅོད་བྱིན་ཆེན་དབབ༔ 
ལྷ་སྔགས་ཏིང་འཛིན་འཕྲོ་འདུ་རྒྱུན་མི་བཅད༔ ཡིད་གཡེང་སྤངས་ཏེ་རྩེ་གཅིག་བསྒྲུབས་པ་ལསཿ 
བྲིས་སྐུ་བཞད་ཅིང་བདུད་རྩི་སྒྲར་བཅས་ཁོལ༔ མར་མེ་རང་འབར་སྒྲུབ་རྫས་ཞག་ཏུ་འཁྱིལ༔ རྟོགས་ 
པའི་རྩལ་འབར་ཡེ་ཤེས་དབབ་པ་སོགས༔ ངེས་པའི་རྟགས་བྱུང་སྒྲུབ་པ་ཆེན་པོ་ཡིས༔ སྲོད་ལ་ལྷ་ 
དང་ནམ་གུང་སྒྲོལ་བ་དང༔ ཐོ་རངས་སྦྱོར་བ་ལམ་བྱས་དངོས་གྲུབ་བླང་༔ དེ་ལྟར་ཟླ་དྲུག་བཅུ་ 
གཉིས་བཅོ་བརྒྱད་ནས༔ ཕྱི་ནང་བསྐྱེད་རྫོགས་སེམས་ལ་དབང་ཐོབ་པས༔ རླུང་རིག་ལས་རུང་ 
འོད་གསལ་མངོན་དུ་འགྱུར༔ རྣམ་སྨིན་ལུས་ལ་སེམས་ཉིད་ལྷ་སྐུར་སྨིནཿ ཟག་པ་གསུམ་ཟད་ཚེ་ 
ལ་དབང་བ་ཐོབ༔ རིགས་ལྔའི་གདུང་འཛིན་ཕྱག་རྒྱ་ཆེན་པོའི་སྐུས རྒྱལ་ཚབ་ཆེན་པོའི་ས་ལ་ 
ལྷུན་གྱིས་གྲུབ༔ མདོར་ན་རིམ་པས་སྨིན་ཅིང་དམ་ཚིག་བརྟན༔ ལྟ་བས་རྒྱུད་སྦྱངས་ཏིང་འཛིན་ 
རྩེ་གཅིག་བརྟན༔ དཀྱིལ་འཁོར་ལེགས་བཀོད་སྒྲུབ་པའི་རྣལ་འབྱོར་པས༔ སྔགས་དང་ཕྱག་རྒྱ་ 
མཆོད་པའི་དཔུང་བསྐྱེད་དེ༔ སྤྱོད་པས་མཚམས་སྦྱར་དངོས་གྲུབ་མཐུ་ཐོབ་ནས༔ མཆོག་དང་ 
ཐུན་མོང་ཕྲིན་ལས་འབད་མེད་འགྲུབ༔ གཞི་དང་ལམ་དང་འབྲས་བུའི་ཚུལ་ཉིད་དུ༔ རྒྱུད་དོན་ 
དངོས་པོ་ཉམས་ལེན་སྙིང་པོར་བྱ
དེ་ལྟར་བུམ་དབང་ལམ་ཁྱེར་གཙོར་གྱུར་པའི༔ རྣལ་འབྱོར་ཆེན་པོའི་སྒྲུབ་པས་གཞི་བཟུང་སྟེ 
གསང་དབང་ཉེ་བར་བསྙེན་པའི་ལམ་རིམ་ནི༔ རྟེན་དང་བརྟེན་པ་རྗེས་སུ་རྣལ་འབྱོར་ལམཿ༔ ཟབ་ 
པའི་བསྐྱེད་རིམ་རྩ་རླུང་ཐིག་ལེའི་ཁམསཿ གྲུབ་ཙམ་ཉིད་ནས་རང་བྱུང་སྣོད་དང་བཅུད༔ བཅོས་ 
མ་མིན་པའི་དཀྱིལ་འཁོར་ཉིད་ཡིན་པས༔ འབྱུང་བཞིའི་རྟོག་པ་ཡུམ་གྱི་བྷ་ག་རུ༔ ཕུང་པོ་རགས་ 
པ་གཞལ་མེད་ཁང་ཆེན་ཏེ༔ དབང་པོ་སྒོ་ལྔ་ལྔ་ཤ་ཁྲག་དྲོད་དབུགས་སོགས༔ རྒྱན་དང་བཀོད་པ་ 
གཟི་བརྗིད་དཔལ་དུ་འབར༔ རོ་མ་དཔའ་བོ་རྐྱང་མ་དཔའ་མོ་དང དབུ་མ་ཧེ་རུ་ཀ་དཔལ་ཀུན་ 
ཏུ་བཟང༔ འཁོར་ལོའི་གནས་རྣམས་རིགས་མཆོག་ཞི་ཁྲོའི་ཚོགས༔ རྩ་འདབ་ཐམས་ཅད་རིགས་ 
ཀྱི་ཡབ་དང་ཡུམཿ ཕུང་པོ་དམ་ཚིག་ཐིག་ལེ་ཏིང་འཛིན་སེམས༔ རིག་པ་ཡེ་ཤེས་དབྱེར་མེད་ང་
221

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒྱལ་གྱིས༔ འདོད་ཡོན་ལོངས་སྤྱོད་བདེ་ཆེན་སྤྲིན་ལ་རོལ༔ ཆེ་བའི་ཡོན་ཏན་བསྔགས་པ་བསྟོད་ 
པའི་གླུ སྒུལ་སྐྱོད་ཕྱག་རྒྱ་འགྲོ་འདུག་རྡོ་རྗེའི་གར༔ སྲོག་རྩོལ་འབྱུང་འཇུག་བཟླས་པ་རྒྱུན་མི་ 
འཆད༔ བཟའ་བཏུང་གཏོར་མ་ཚོགས་འཁོར་རྟག་ཏུ་རོལཿ སྙོམས་འཇུག་བདེ་བས་ཚིམ་པའི་ 
འོད་གསལ་ལྷ ཐིག་ལེ་ལས་བཞེངས་ནཱ་དར་སྟོང་པར་ཡལ༔ སྟོང་ཉིད་ངང་ལས་སྣང་གྲག་རྟོག་ 
ཚོགས་ཀུན༔ རྡོ་རྗེ་གསུམ་མཆོག་དབྱེར་མེད་ལྷུན་གྱིས་གྲུབ༔ ཟབ་མོའི་བསྐྱེད་རིམ་འདི་ལ་སུས་ 
གོམས་པ༔ རླུང་སེམས་ལས་རུང་སྤྱན་དང་མངོན་ཤེས་འགྲུབ༔ དྲོད་དང་རྟགས་མཚན་རྩོལ་མེད་ 
ངང་གིས་ཤར༔ དེ་ལྟར་བདེ་ཆེན་སྐུ་ལ་རྟེན་བྱས་ནས བརྟན་པ་རྩ་རླུང་ཐིག་ལེའི་རྫོགས་རིམ་ནི༔ 
ལུས་གནད་ལྡན་པས་ཆུན་བཙལ་རླུང་དུག་དབྱུང༔ ངོ་བོ་བདེ་སྟོང་རྣམ་པ་ཡི་དམ་ལྷ༔ རྣམ་འགྱུར་ 
རྙོག་པ་མེད་པ་ཆུ་ཟླའི་གརཿ འཇའ་ཚོན་ལྟ་བུའི་སྐུ་དབུས་དྷཱུ་ཏིའི་རྩ༔ གཡས་གཡོན་རོ་རྐྱང་དེ་ 
གསུམ་ལ་བརྟེན་པའི༔ རྩེ་མོ་རྣམ་བཀོད་འདབ་མ་སུམ་ཅུ་གཉིས༔ རོ་རྣམས་འདུས་པར་བརྒྱད་ 
གཉིས་བཅུ་དྲུག་སྟེ དྲན་པ་རྣམ་པར་བཀོད་ལ་ཚོགས་བརྒྱད་འདབ སྐྱེད་བྱེད་འཁོར་ལོར་ 
དྲུག་ཅུ་རྩ་བཞིར་བཅས༔ གནས་པ་བཞིན་དུ་གསལ་གདབ་གོམས་པ་ན སྐྱོན་ཅན་རླུང་ནི་ཕྱིར་ 
ལ་སངས་ཀྱིས་འབུད༔ སྐྱོན་མེད་སྟེང་འོག་ལྟེ་བར་ནར་གྱིས་དྲངས༔ བུམ་པ་ལྟར་དགང་གཞིལ་ 
ཞིང་མདའ་ལྟར་འཕང༔ རྩོལ་བ་རིམ་བསྐྱེད་རྒྱུན་མི་འཆད་པ་ཡིས ལུས་བདེ་ངག་སྙན་སེམས་ 
གནས་འཆི་མེད་འགྲུབ༔ ཐུན་མཚམས་འཁྲུལ་འཁོར་བྱ་ཞིང་དལ་བར་བཞག སྐབས་སུ་རྡོ་རྗེའི་ 
བཟླས་པས་སེམས་གནས་བསྒྲུབ༔ དེ་ལ་གོམས་ནས་སྤྲུལ་པའི་འཁོར་ལོའི་འོགཿ ཤེས་རབ་སྦས་ 
པའི་རང་གཟུགས་ཙཎྜ་ལི༔ ཨ་ཤད་གསལ་གདབ་རླུང་གིས་བསྐུལ་ལ་སྦར༔ དབུ་མའི་ལམ་ཞུགས་ 
འཁོར་ལོའི་ལྷ་ཚོགས་བསྐུལ༔ སྤྱི་བོའི་ཧཾ་ལས་བདེ་བའི་ཐིག་ལེ་ཡིས༔ དེ་ཉིད་གསོས་བཏབ་སླར་ 
ཡང་ཆེས་ཆེར་འབར༔ རྩ་ཁམས་དྲོད་བདེས་གང་ནས་མི་རྟོག་པའི༔ ཡེ་ཤེས་མངོན་གྱུར་ཆོས་ 
ཉིད་དབྱིངས་སུ་བསྐྱལ༔
ཟབ་པའི་བསྐྱེད་རིམ་བསྙེན་དང་ཉེ་བསྙེན་ནི༔ རླུང་གི་རྣལ་འབྱོར་འཁྲུལ་འཁོར་བཅས་པ་སྟེ༔ 
གཏུམ་མོའི་སྒྲུབ་པས་བདེ་སྟོང་དབྱེར་མེད་པའི སྒྲུབ་པ་ཆེན་པོའི་དེ་ཉིད་མངོན་དུ་འགྱུར༔ ལམ་ 
གྱི་ཡན་ལག་ཉིན་མོའི་རྗེས་ཐོབ་ཀུན༔ མ་དག་སྒྱུ་མའི་དཔེ་བརྒྱད་ལྟ་བུ་དང དག་པ་སེམས་
222

༄༅། །ཟབ་གཏེར་ཆོས་ཀྱི་མཛོད་ཁང་།
ཙམ་སྣང་སྟོང་ལྷ་སྐུར་བལྟ རླུང་སེམས་ཕྱག་རྒྱར་ལྡང་བས་སློབ་པ་དངཿ མི་སློབ་ཟུང་འཇུག་སྒྱུ་ 
མའི་བདེ་བར་རོལ༔ ཆོས་ཀུན་རང་བཞིན་སྟོང་གསལ་ཡིན་ཤེས་ནསཿ གཉིད་དུས་སྙིང་དབུས་མི་ 
ཤིགས་ཐིག་ལེ་ལཿ མཉམ་བཞག་སྟོང་བཞིའི་ཉམས་མྱོང་དྲངས་པ་ལས༔ དཔེ་དང་དོན་གྱི་འོད་ 
གསལ་རྩོལ་མེད་འཆར༔ རྗེས་ཐོབ་འདུན་པའི་སྟོབས་དང་རླུང་སྦྱོར་གྱིས༔ རྨི་ལམ་ངོ་ཤེས་སྤྲུལ་ 
བསྒྱུར་རྩལ་ཆེན་སྦྱང་༔ སྟོང་ཆེན་ངང་བསྡུ་སྙིང་རྗེ་སྒྱུ་མའི་གདངས༔ ཕྱག་རྒྱ་གཅིག་སྤྲོས་མཁའ་ 
ཁྱབ་ཚོམ་བུར་བསྒྲུབ༔ ཚེ་འདིར་གོམས་པ་མངོན་དུ་མ་གྱུར་ན༔ རླུང་སེམས་བསྡུ་ཞིང་འཕོས་ཏེ་ 
ངང་ལ་གཞག༔ བར་དོའི་སྣང་གྲག་རྟོག་ཚོགས་ལྷ་སྔགས་ངང་༔ ཡེ་ཤེས་ཆེན་པོར་བསྲེ་བས་མཚམས་ 
སྦྱར་རོ༔ དེ་ལྟར་རྩ་ཁམས་དམ་ཡེ་དབྱེར་མེད་ལྷ རང་བྱུང་གསལ་གདབ་སྦྱོང་བ་རྣམས་གསུམ་ 
གྱིས༔ སྐུ་གསུང་ཐུགས་ཀྱི་ཡེ་ཤེས་ལམ་དུ་བྱ༔ ཁ་སྦྱོར་དབང་བསྐུར་རྡོ་རྗེའི་བཟླས་པ་དང༔ གཏུམ་ 
མོའི་མེས་མཆོད་འབར་འཛག་གླུ་ཡིས་བསྟོད༔ དྲོད་ཀྱིས་ཁྱབ་པའི་ཚོགས་ཁང་ཉམས་དགའ་ 
བར༔ ཞུ་བདེའི་ལོངས་སྤྱོད་ཚོགས་དང་གཏོར་མར་རོལ༔ མི་རྟོག་ངང་ཐིམ་སྒྱུ་མའི་ལྷ་སྐུར་ལྡངཿ 
ལུགས་ལྡོག་འོད་གསལ་དེ་བཞིན་ཉིད་ཀྱི་དབྱིངས༔ ལུགས་འབྱུང་ཀུན་སྣང་རྒྱུ་ཡི་ཡི་གེའི་སྤྲིན༔ རྨི་ 
ལམ་ཕྱག་རྒྱ་གཅིག་སྤྲོས་རྩལ་སྦྱངས་པས༔ རླུང་སེམས་དབྱེར་མེད་ཚོམ་བུ་ཚོགས་སྒྲུབ་ཀྱིས༔ རྣམ་ 
སྨིན་སྒོ་གསུམ་རྡོ་རྗེ་གསུམ་དུ་འཕོ༔ སྐྱེ་ཤི་བར་དོར་སྐུ་གསུམ་ལྷུན་གྲུབ་པའི མཆོག་གི་དངོས་ 
གྲུབ་རྩོལ་མེད་ངང་གིས་འཆར༔ གང་ཡང་ཉམས་རྟོགས་ཆེས་ཆེར་མཆེད་པ་ནཿ ཤེས་རབ་ཡེ་ 
ཤེས་དབང་གི་ཉམས་ལེན་ནི བདེ་བ་ཆེན་པོ་སྒྲུབ་པའི་རིམ་པ་སྟེ ཡུལ་དང་དུས་དང་ཐབས་ 
དང་མཚོན་བྱ་བ༔ རྣམ་པ་བཞི་ཡིས་དེ་ཉིད་འགྲུབ་པར་འགྱུར
ཡུལ་ནི་ཕྱག་རྒྱ་པད་ཅན་རབ་ཡིན་ལ༔ རི་མོ་དུང་ཅན་གླང་སྣ་རི་དྭགས་འབྲིང དེ་ལ་པད་ 
ཅན་བཞིན་ཟླུམ་པདྨའི་མདོག༔ རུ་སྦལ་ལུས་དབྱིབས་བྲང་མཛེས་ནུ་མ་མཁྲེགས༔ ལྟེ་བར་གྱེན་ 
འགྲེང་གཉེར་མ་གསུམ་ཡོད་པ༔ མཆོག་གྱུར་རཀྟ་འོ་མའི་མདོག་ཏུ་སྣང༔ རི་མོ་ཅན་ནི་ཁྲོ་གཏུམ་ 
ནུ་མ་ཟསཿ ལུས་ཐུང་བྱིན་པ་ཕྲ་ཞིང་གསུས་པ་སྦོམ༔ དུང་ཅན་མ་ནི་བོང་འཚམས་ཡིད་དུ་འོང༔ 
སྐྲ་དང་སྣ་རྩེ་རིང་ཞིང་ནུ་མ་མཁྲེགས༔ གླང་སྣ་ཅན་ནི་ལུས་ཆེ་བྱིན་པ་སྦོམ༔ བཞིན་གྱི་མདངས་ 
གསལ་ཆགས་ལྡན་ཆང་དྲི་བསྣམ༔ རི་དྭགས་ཅན་ནི་དཀར་དམར་རི་དྭགས་མིགཿ སྤྱོད་ལམ་
223

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྙོམས་ཤིང་ནུ་མ་ཟླུམ་ལ་འཁྱིལ༔རིགས་ཅན་རྣམ་ལྔ་གང་ཡང་རུང་བའམ༔ སྒྲུབ་པོ་ལ་གུས་ 
གསང་ཐུབ་ཆགས་པ་ཆེ༔ བདེ་བ་བཟོད་མེད་འདོད་པའི་སྒྱུ་རྩལ་མཁས བཅུ་དྲུག་ཉི་ཤུ་ཉེར་ 
ལྔའི་ན་ཚོད་ཅན༔ ལེགས་པར་བརྟགས་ལ་རྫས་སྔགས་དམིགས་པས་དགུག༔ དེ་ནས་ཉམས་དགའ་ 
བག་ཕེབས་དབེན་གནས་སུ ཐུན་མོང་ཆོས་ཀྱིས་བློ་རྒྱུད་ལེགས་པར་སྦྱང༔ ཟབ་མོའི་དབང་ 
བསྐུར་དམ་ཚིག་ལྷག་པར་འབོགས༔ རིམ་གཉིས་ཉམས་ཀྱི་དྲོད་རྟགས་ངེས་པ་དང༔ གསང་སྔགས་ 
སྤྱོད་ལ་སྐྲག་པ་མེད་པའི་བློ༔ ཟུངས་ཐུབ་བརྟན་པོ་རབ་ཏུ་སྐྱེ་བར་བྱ༔ མདོར་ན་བརྟག་དང་ 
དགུག་དང་སྦྱང་བ་སྟེ སྔོན་འགྲོ་གསུམ་གྱིས་བདེ་བའི་ཉེར་བསྡོགས་བསྒྲུབ ཐབས་ནི་ཁྲུས་བྱས་ 
རྒྱན་སྤྲས་དཀུ་མཉེ་བྱ༔ བཅུད་ཅན་ཟས་བརྟེན་རྩ་རླུང་འཁྲུལ་འཁོར་སྦྱང་༔ འབོལ་བའི་གདན་ 
ལ་ཡབ་ཡུམ་འཁོད་ནས་ཀྱང༔ བལྟ་ཞིང་ཆགས་པའི་གཏམ་དང་མདངས་བསྐྱེད་སོགས༔ བསླབ་ 
པ་གསུམ་གྱིས་བདེ་བའི་ལས་ལ་བསྐུལ༔ ལྷར་གསལ་བྱིན་བརླབས་འདོད་པ་མཉམ་ལྡན་པའི༔ འདུ་ 
ཤེས་གསུམ་གྱིས་ཐ་མལ་སྣང་སེམས་ལྡོག༔ འཁྱུད་དང་སྤྲད་དང་དལ་བུས་བསྲུབ་པ་ཡི༔ སྦྱོར་ 
ཐབས་གསུམ་གྱིས་བདེ་བ་རིམ་གྱིས་དབང༔ འཁོར་ལོའི་ལྷ་མཆོད་སྙོམས་འཇུག་རླུང་སྦྱོར་བཅས༔
སྐྱིལ་ཐབས་གསུམ་གྱིས་བདེ་བ་གོང་དུ་སྤོར༔ གསང་བའི་རྩ་དང་ཐིག་ལེ་རླུང་སེམས་བཅསཿ ཁ་ 
སྦྱོར་གསུམ་གྱིས་ལྷན་སྐྱེས་བདེ་བ་མྱང་༔ ལུས་ངག་འགྱུར་དང་ཏིང་འཛིན་རྩེ་གཅིག་པའི༔ འཁྲུལ་ 
འཁོར་གསུམ་གྱིས་བདེ་བ་མི་ཉམས་གཟུང དུད་འགྲོའི་འགྱུར་དང་རླུང་གདངས་དམིགས་པའི་ 
མདའ བཙན་ཐབས་གསུམ་གྱིས་བདེ་བ་གནས་སུ་ལྡོག༔ སེང་གེ་རྣམ་རོལ་བྲབ་དང་གཞིལ་བ་ 
ཡི༔ སྒྱུ་རྩལ་གསུམ་གྱིས་བདེ་བ་ཁྱབ་པར་དགྲམ༔ སེམས་བཟུང་འཛིན་མེད་མཁའ་སྒྱུར་རྣམ་ 
དག་པའི༔ རྒྱས་འདེབས་གསུམ་གྱིས་བདེ་སྟོང་ཟུང་དུ་ཆུདཿ
གང་ཡང་སྔོན་དུ་རང་ལུས་ཐབས་ལྡན་བསླབ༔ དངོས་གཞིའི་རིགས་ཅན་ལྔ་ལ་རིམ་པ་བཞིན༔ སྟེང་ 
དང་རྒྱབ་དང་འདེགས་དང་མཉམ་པ་དང༔ འོག་ནས་སྦྱོར་བའི་འཁྲིག་ཐབས་གཙོ་བོ་སྟེ གཞན་ 
ཡང་གཡས་གཡོན་མདུན་ནས་རོལ་པ་སོགསཿ འདོད་པའི་རྩེ་འཇོ་མིག་འཕྲུལ་ལྟ་བུ་ཡིས༔ དབབ་ 
ལ་མཁས་པ་དལ་བུ་རུ་སྦལ་འགྲོས༔ བཟུང་ལ་མཁས་པ་རྩེ་གཅིག་ཐེམ་བུ་བཞིནཿ༔ ལྡོག་ལ་མཁས་ 
པ་བཙན་ཐབས་མདའ་ལྟར་འཕང་༔ འགྲེམས་ལ་མཁས་པ་ཡུར་བ་བཞིན་དུ་ཁྱབ༔ ཁྱད་པར་ཟག་
224

།ཟབ་གཏེར་ཆོས་ཀྱི་མཛོད་ཁང་།
མེད་ཐིག་ལེ་སྙིང་གར་སྦས༔ བརྗོད་བྲལ་ཀ་དག་ངང་དུ་ཡུན་རིང་བཞག༔ དེ་ཚེ་བདེ་བ་ཐིག་ལེའི་ 
ཀློང་དུ་སྦ ཐིག་ལེ་འོད་གསལ་དེ་ཡང་མི་རྟོག་ངང་༔ སྦས་ཤིང་གོམས་པས་བདེ་ཆེན་བརྟུལ་ 
ཞུགས་བསྒྲུབ༔ ཐབས་དེས་མཚོན་པའི་བདེ་སྟོང་ཕྱག་རྒྱ་ཆེ༔ འཁོར་འདས་བརྟན་གཡོ་ཀུན་གྱི་དེ་ 
ཉིད་ནི༔ ཉམས་མྱོང་ཡོད་ཀྱང་སྨྲ་རུ་མི་བཏུབ་ལ༔ ཡིད་ཆེས་ལྡན་ཀྱང་འདི་ཞེས་དཔེས་མི་ 
མཚོན༔ མངོན་སུམ་གྱུར་ཀྱང་རྟོག་པས་མ་བསླད་པ༔ ཡེ་ཤེས་སོ་སོར་རང་གིས་རིག་བྱ་བ༔ ནམ་ 
མཁའ་ལྟ་བུར་འདུས་མ་བྱས་པ་སྟེ ཆུ་ཟླ་བཞིན་དུ་གསལ་ཞིང་འཛིན་པ་མེདཿ སྤྲུལ་པའི་གཟུགས་ 
བརྙན་ངོས་གཟུང་ལས་འདས་པ བདེ་སྟོང་དབྱེར་མེད་དཔེ་ཡི་ཚུལ་དུ་འཆར༔ སྒོ་ལྔའི་རྣམ་ 
ཤེས་བདེ་བས་ཚིམ་པ་ལས༔ ཕྱི་རོལ་ཡུལ་ཀུན་བདེ་ཆེན་གཞལ་མེད་ཁང༔ ཡབ་ཡུམ་གཟུགས་ 
སྣང་ཐབས་ཤེས་རང་བྱུང་ལྷ འདུ་ཤེས་རྡོ་རྗེ་གསུམ་གྱི་ཕྱག་རྒྱས་གདབ༔ རྡོ་རྗེ་པདྨ་འདུ་འཕྲོད་ 
བྱེད་པ་ཡིས༔ རླུང་སེམས་ཐིག་ལེ་རྩེ་གཅིག་རང་དབང་བསྐུར༔ རྣམ་ཤེས་གནས་འགྱུར་བདེ་སྟོང་ 
ཡེ་ཤེས་བསྟིམཿ༔ ཟག་མེད་ཚོར་བ་རྨད་བྱུང་མཆོད་པའི་སྤྲིན༔ ཨ་ཧཾ་རང་སྒྲས་ཆེ་བའི་ཡོན་ཏན་ 
བསྟོདཿ ཁ་སྦྱོར་གསུམ་གྱི་ཉམས་མྱོང་ལ་བརྟེན་ནས༔ ལྷ་སྔགས་ཏིང་འཛིན་དམ་ཚིག་རྒྱུན་མི་ 
འཆད༔ བསྐྱིལ་དང་ལྡོག་དང་འགྲེམ་པའི་འཁྲུལ་འཁོར་གྱིས༔ ཚོགས་དང་་གཏོར་མ་རྡོ་རྗེའི་གླུ་ 
གར་སོགསཿ གང་སྣང་བདེ་སྟོང་རོལ་པར་ཡོངས་ཤར་བས༔ འཁོར་འདས་གཞིར་བཞེངས་བདེ་ 
ཆེན་ཐིག་ལེའི་ཀློང་༔ རྣལ་འབྱོར་ཟབ་མོའི་ཆོ་ག་ཡོངས་སུ་རྫོགསཿ༔ སྣོད་བཅུད་ཧེ་རུ་ཀ་དཔལ་ 
ཞིང་དང་སྐུ༔ བདེ་བ་མཆོག་གི་བྱིན་ཆེན་དབབ་པ་ལས༔ དེ་བཞིན་གཤེགས་པ་སྲས་དང་བཙུན་ 
མོར་བཅས༔ མངོན་སུམ་གཤེགས་ནས་མེ་ཏོག་ཆར་ཆེན་འབེབས༔ རྒུད་པ་ཀུན་ཞི་ཕན་བདེ་ངང་ 
གིས་འཕེལ རྣལ་འབྱོར་རྒྱུད་ལ་བདེ་ཆེན་གཟི་འབར་བས༔ ཚེ་དང་ལང་ཚོའི་བཅུད་ལེན་རྩོལ་ 
མེད་འགྲུབ༔ བདེན་ཚིག་མཐུ་བཙན་གཞན་སྣང་ཟིལ་གྱིས་ནོན༔ ཏིང་འཛིན་མི་གཡོ་གྲུབ་པ་ཅིར་ 
ཡང་འཆར༔ འབྲེལ་ཚད་ཉེར་བཞིའི་ཞིང་ན་རོལ་པ་ཡི དཔའ་བོ་རྣལ་འབྱོར་ཚོགས་དང་སྐལ་
བ་མཉམ
མདོར་ན་རིག་མ་འདུ་བྱ་བསྙེན་པ་སྟེ༔ ཉེ་བསྙེན་སྦྱོར་བའི་ཡན་ལག་རྣམ་མང་པོས༔ ཡས་བབས་ 
སྒྲུབ་དང་མས་བརྟན་བསྒྲུབ་པ་ཆེས༔ བདུན་པ་སེམས་པས་རླུང་སེམས་ལས་སུ་རུང རིགས་ཆེན་
225

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འབྱེད་པས་ཟུང་འཇུག་ལྷ་སྐུར་ལྡང༔ དབུགས་ཆེན་འབྱིན་པས་ཡེ་ཤེས་མངོན་དུ་འགྱུར༔ ལུང་ 
ཆེན་ཐོབ་པའི་ཕྱག་རྒྱ་རྟགས་ཀྱི་སྐུས༔ སྤང་ཐོབ་རྩལ་ཆེན་རྫོགས་པའི་མཐར་ཕྱིན་ནས༔ ཧེ་རུ་ཀ་ 
དང་སྤྱོད་ཡུལ་རོ་གཅིག་འགྱུར༔ བདེ་སྟོང་ཉམས་མྱོང་རྒྱུད་ལ་བརྟན་པ་ན༔ མཐར་ཐུག་དོན་གྱི་ 
དབང་གི་ལམ་གྱི་མཆོག༔ འབྲས་བུ་ཤིན་ཏུ་རྣལ་འབྱོར་སྒྲུབ་པ་ཆེ༔ བླ་མེད་རྡོ་རྗེ་ལྟ་བུའི་ཏིང་ངེ་ 
འཛིན༔ རང་བཞིན་རྫོགས་པ་ཆེན་པོར་ལ་བཟླ་བྱ༔ དེ་ལ་ཕྱི་ལྟར་སེམས་སྡེའི་དགོངས་པ་ནི༔ ཕྱི་ 
རོལ་ཡུལ་ཀུན་རྨི་ལམ་ལྟ་བུར་བལྟ༔ ནང་གི་དབང་པོ་བདེན་མེད་སྒྱུ་མར་བཤིགཿ བར་གྱི་རྣམ་ 
ཤེས་སྐྱེ་འགག་གནས་གསུམ་བྲལ༔ གསང་བ་ཀུན་གཞི་གསལ་ལ་མི་རྟོག་ངང་༔ ལྟ་བ་ཀུན་བྱེད་ 
གཉུག་མ་བྱང་ཆུབ་སེམས༔ བསྒོམ་པ་རྩོལ་མེད་གང་ཤར་མ་བཅོས་བཞགཿ སྤྱོད་པ་ལམ་ཁྱེར་ 
འབྲས་བུ་མངོན་དུ་བྱ༔ ནང་ལྟར་ཡེ་ཤེས་ཀློང་ཆེན་རྣམ་པ་ལྔས༔ ཕྱི་ནང་བརྟན་གཡོ་ཀུན་ལ་ཁྱབ་ 
པར་བརྡལ༔ བྱུང་དང་འབྱུང་འགྱུར་འཁོར་འདས་ཆོས་རྣམས་ཀུན༔ མཁའ་ཀློང་དབྱིངས་ལས་ 
རྡུལ་ཙམ་མ་གཡོས་ཕྱིར༔ དབང་པོའི་སྒོ་ལྔ་མ་བཀག་གསལ་ལམ་མེ༔ གཡོ་མེད་མི་རྟོག་ངང་དུ་ 
ཟང་ཐལ་ལེ༔ ཐུར་སེར་འཆིང་བས་ཟག་མེད་བདེ་ཁྲིལ་ལེ༔ དབྱེར་མེད་ཕྱོགས་བྲལ་བསམ་འདས་ 
ངང་དུ་བཞག༔ ཁྱད་པར་གསང་བ་མན་ངག་ཐིག་ལེའི་སྡེ རང་བཞིན་འོད་གསལ་སྙིང་པོ་མངོན་ 
བྱའི་ཕྱིར༔ སྔོན་འགྲོ་ལུས་སྤྱོད་རྡོ་རྗེའི་འདུག་སྟངས་ལ༔ ངག་ནི་ཧཱུྃ་གི་རྣལ་འབྱོར་བཞི་དང་སྦྱར 
སེམས་ལ་བྱུང་གནས་འགྲོ་གསུམ་བརྟགས་དཔྱད་ནས༔ རྣལ་དབབ་སོར་གཞུག་སྤྲོ་བསྡུ་བྲལ་བར་ 
བཞག༔ ལྟ་བས་ཐག་བཅད་སྒོམ་པའི་ཉམས་སུ་བླང་༔ སྤྱོད་པས་བོགས་འབྱིན་འབྲས་བུ་རང་ལ་ 
རྙེད༔ དེ་ལ་ངོ་བོ་ཀ་དག་ཡེ་ཤེས་ནི བལྟར་མེད་བརྗོད་མེད་ཚིག་དང་དཔེ་ལས་འདས༔ བློ་ཡི་ 
ཡུལ་མིན་གདོད་ནས་སྟོང་པའི་བབས༔ འཁོར་བ་མ་གྲུབ་མྱང་འདས་བཏགས་པ་ཙམ༔ རང་བཞིན་ 
ལྷུན་གྲུབ་འགག་མེད་ཡེ་ཤེས་རྩལཿ ནམ་མཁའ་ལས་ནི་ཉི་མའི་ཟེར་བཞིན་དུཿ ཀུན་ལ་ཁྱབ་ཅིང་ 
ཀུན་གྱི་སྲོག་ཏུ་བཞུགས༔ ཀུན་དང་དབྱེར་མེད་འཁོར་འདས་རིས་མེད་དོ
དེ་གཉིས་གཅིག་དང་དུ་མའི་སྤྲོས་ལས་འདས༔ ཟུང་འཇུག་འདུས་མ་བྱས་པས་གནས་ལུགས་ 
ནི༔ བལྟར་མེད་ལྟ་བ་ཀུན་གྱི་རྒྱལ་པོ་སྟེ རྣལ་འབྱོར་དབང་པོ་རང་གི་ཉམས་མྱོང་ལས༔ བལྟ་བའི་ 
ཚུལ་དུ་ངོ་སྤྲོད་མངོན་དུ་བྱ༔ དེ་ནས་སྒོམ་པས་ཉམས་སུ་བླང་བ་ནི༔ སེམས་ཉིད་རིག་སྟོང་ཟུང་
226

༄༅། །ཟབ་གཏེར་ཆོས་ཀྱི་མཛོད་ཁང་
འཇུག་སྐད་ཅིག་མཿ དུས་གསུམ་རྟོག་པས་མ་བསླད་སོ་མ་དེ རྣལ་མར་བཞག་པས་མངོན་སུམ་ 
ལྷུག་པར་མཐོང་༔ ཕྱི་རོལ་ཡུལ་ལ་གཡེང་བའི་རྟོག་པ་ཞིག༔ ནང་དུ་དགུག་པའི་དྲན་འཛིན་རང་ 
སར་གྲོལཿ གཏད་མེད་ངང་ལ་བྱར་མེད་གློད་པ་ཡིས༔ ཆོས་ཉིད་མཉམ་པ་ཆེན་པོ་མངོན་དུ་ 
འགྱུར༔ དེ་ཚེ་རྟོག་པའི་སྤྲོ་བསྡུ་ཇི་སྙེད་ཀྱངཿ ཆུ་དང་རླབས་བཞིན་རང་གསལ་རྗེན་པར་ཐིམཿ 
རླུང་མེད་གཡོ་བ་མེད་པའི་མར་མེ་བཞིན༔ རྩེ་གཅིག་ངང་གནས་གནས་པའི་དེ་ཉིད་རིག༔ རིག་ 
ཀྱང་མི་འཛིན་གསལ་ཡང་འཕྲོ་བ་མེད༔ མི་རྟོག་པ་ལ་ཞེན་པ་བྲལ་བ་ལས མཉམ་གཞག་རྗེས་ 
ཐོབ་ཟུང་དུ་ཆུད་པ་ན༔ སྤྱོད་ལམ་ཐམས་ཅད་ཆོས་ཉིད་རོལ་པའི་ངང༔ ཚོགས་དྲུག་ཡུལ་ལ་མི་ 
ཞེན་གང་དགར་བཏང་༔ འགྲོ་འཆག་ཉལ་འདུག་ཡེ་ཤེས་རོལ་པའི་ངང༔ གཟུང་འཛིན་སྤང་བླང་ 
མཉམ་པ་ཆེན་པོར་བརྡལ༔ མཚན་མའི་བསྒོམ་པར་བྱ་བ་རྡུལ་ཙམ་མེད༔ མི་བསྒོམ་དོན་དང་ 
འབྲལ་བ་མེད་པས་ན༔ སྤྱོད་ཡུལ་ཀུན་ཏུ་ཡེ་ཤེས་རིས་མེད་པ༔ ཆུ་བོའི་རྒྱུན་དང་མར་མེའི་རྩེ་མོ་ 
བཞིན༔ དེ་ཉིད་རིག་པས་རྟག་ཏུ་མཉམ་པར་གཞག༔ མདོར་ན་རང་རིག་གདོད་ནས་སངས་རྒྱས་ 
ཏེ སངས་རྒྱས་ཆེན་པོ་གུད་དུ་བཙལ་བས་མེད༔ བླ་མའི་དྲིན་གྱིས་རྟོགས་པ་ངོ་འཕྲོད་དེ༔ གསལ་ 
སྟོང་རོ་མཉམ་རིག་པའི་སྙིང་པོ་ཅན༔ མ་ནོར་གནསལུགས་མ་བཅོས་གདོད་མའི་བབས༔ ཇི་བཞིན་ 
པ་ལས་འཆོས་པ་མེད་པ་ཡིས༔ སངས་རྒྱས་ས་ལ་ད་ལྟ་ལྷུན་གྱིས་གྲུབ ལྟ་བ་བལྟར་མེད་སྒོམ་པའི་ 
རྩིས་གདབ་བྲལ༔ སྤྱོད་པ་བྱར་མེད་འབྲས་བུ་བླང་དོར་འདས༔ དེ་ནི་ཡེ་ཤེས་སྤྱི་བླུགས་དབང་ 
ཞེས་བྱ༔ དམ་ཚིག་ཡེ་སྲུང་ཕྱལ་བ་ཆེན་པོར་ཟླུམཿ༔ བསྒྲུབ་བྱའི་རྒྱལ་པོ་ཆེ་བ་རང་ལ་རྙེད༔ བསྒྲུབ་ 
ཆོས་ཏིང་འཛིན་ཁོར་ཡུག་རྒྱུན་ཆད་མེད༔ སྒྲུབ་པར་ཕྲིན་ལས་སྣང་སྲིད་ཆོས་སྐུར་བརྡལ སྒྲུབ་ 
པའི་ཡན་ལག་མི་གསུང་མཉམ་གཞག་སྔགས༔ མ་བཅོས་ཚོགས་དྲུག་ལྷུག་པ་མཆོད་པའི་སྤྲིན༔ གསལ་ 
སྣང་ཕྱག་རྒྱ་རིག་རྩལ་རོལ་པའི་གར སེམས་ཀྱི་མཚངས་བཙལ་ཡེ་ཤེས་བསྙེན་པ་སྟེ༔ རང་ཐོག་ 
རྣལ་མར་ངོ་སྤྲོད་ཉེ་བར་བསྙེནཿ
ཐིག་ལེ་ཉག་གཅིག་ཐག་གཅོད་སྒྲུབ་པའི་ངང༔ གྲོལ་ཐོག་གདེང་བཅའ་སྒྲུབ་པ་ཆེན་པོ་ཡིས༔ ཅོག་ 
བཞག་བཞི་ལྡན་ཀ་དག་ཟང་ཐལ་དབྱིངས༔ ཀུན་བཟང་སྙིང་པོའི་ས་ལ་ད་ལྟ་ཕྱིན༔ མདོར་ན་སྣོད་ 
བཅུད་བྱེ་བྲག་ཐ་དད་ཀྱང་༔ ནམ་མཁའི་ངང་དུ་རོ་གཅིག་དབྱེར་མེད་ལྟར༔ དཀར་པོའི་ལམ་
227

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་འབྲས་བུ་བསམ་འདས་ཀྱང༔ རིག་པའི་ངང་དུ་ལྷུན་གྲུབ་ཆེན་པོར་རྫོགསཿ ཡང་གསང་མན་ 
ངག་གནད་ཀྱི་གདམས་པ་ནི༔ མངོན་སུམ་ལམ་བྱེད་ཐེག་པའི་ཟད་ས་སྟེ རིག་རྩལ་སྐུ་གསུམ་ 
ལམ་དུ་སྣང་བའི་ཕྱིར༔ ཕྱི་དུས་མི་ལྟོས་ད་ལྟར་གྲོལ་བའི་ཐབསཿ རིག་པའི་སྣ་ཁྲིད་སྒོ་གསུམ་རུ་ 
ཤན་དབྱེ༔ ཕྱི་ནང་གསང་བའི་བྱ་བ་དགུ་ཕྲུགས་བཏང༔ ལུས་གནད་སེང་གེ་གླང་ཆེན་དྲང་སྲོང་ 
ཚུལ༔ ངག་གནད་འགྲོ་འོང་རླུང་ནི་དལ་བར་བསླབ༔ ཡིད་གནད་ཡུལ་ལ་མི་གཡོ་རྩེ་གཅིག་གཏད༔ 
སྒོ་གནད་སྡོག་ཕབས་ཟུར་གྱིས་གཟིར་བ་ལས༔ སྙིང་དབུས་མི་ཤིགས་ཟག་མེད་འོད་གསལ་གདངས༔
རང་བྱུང་གསང་བ་ཤེལ་སྦུག་ལམ་ལས་འཆར༔རྒྱངས་ཞགས་སྒྲོན་མའི་རྟེན་ལས་ཕྱི་དབྱིངས་སུ
སློང་བྱེད་རྐྱེན་བྲལ་འཆར་དང་སྡུད་པའི་་དུས དག་པ་དབྱིངས་སྒྲོན་འོད་ལྔའི་མུ་ཁྱུད་དབུས༔ 
ཐིག་ལེ་སྟོང་སྒྲོན་མཐིང་གསལ་དྭངས་པ་ལ རྡོ་རྗེ་ལུ་གུ་རྒྱུད་ཀྱི་འགྲོ་འོང་ཅན༔ སྟོང་པའི་དབྱིངས་ 
སུ་རིག་པའི་གཟེར་བཅུག་སྟེ བསམ་གྱིས་མི་ཁྱབ་གཟུང་འཛིན་བྲལ་བའི་ངང་༔ ཡིད་མིག་རླུང་ 
གསུམ་རྩེ་གཅིག་མཉམ་བཞག་པས༔ ནང་དུ་ཤེས་རབ་རང་བྱུང་སྒྲོན་མའི་ཉམས༔ སྟོང་གསལ་ 
བསམ་བརྗོད་སྤྲོས་ལས་འདས་པ་འཆརཿ ཡེ་ནས་ཤར་བའི་དབྱིངས་རིག་རང་བྱུང་ལྷ༔ འབྲལ་ 
མེད་བསྒོམས་པས་སྐུ་གསུམ་རང་དབང་རྫོགསཿ༔ སྔགས་དང་ཕྱག་རྒྱ་ཏིང་འཛིན་རྒྱུན་མི་འཆད༔ 
མ་བཀོད་དཀྱིལ་འཁོར་སྤྲོ་བསྡུ་བྲལ་བར་ཤར༔ འཇའ་ཟེར་ཐིག་ལེས་སྒྲུབ་ཅིང་མཆོད་པ་དང༔ རླུང་
སེམས་རང་དེངས་ཕྲིན་ལས་འབྱམས་སུ་ཀླས༔ གནད་ལས་མི་འདའ་དམ་ཚིག་སྡོམ་པའི་ཕུལ༔ དགེ་
སྦྱོར་སྲང་འཇུག་ཐུན་བཞིའི་མན་ངག་གིས༔ བསྐྱེད་རྫོགས་དབྱེར་མེད་ཁོར་ཡུག་འོད་གསལ་ངང༔
མདོར་ན་སྒོ་གསུམ་སྒོ་ཡུལ་རླུང་རིག་གི གནད་ཀྱི་བསྙེན་པས་ཆོས་ཉིད་རོལ་པའི་རྩལ༔ དབང་ 
པོའི་མངོན་སུམ་སྣང་བ་ཉེ་བསྙེན་ཏེ༔ འོད་དང་ཟེར་ཐིག་སྐུ་ཡི་སྣང་བར་བཅས༔ ཉམས་སྣང་གོང་ 
དུ་འཕེལ་བའི་སྒྲུབ་པ་དང༔ སྣང་སྲིད་སྐུ་དང་ཞིང་དུ་ཡོངས་བརྡལ་བ༔ རིག་པ་ཚད་ཕེབས་སྒྲུབ་ 
པ་ཆེན་པོ་ཡིས༔ ཆོས་ཟད་བློ་འདས་གདོད་མའི་དངོས་གྲུབ་ཐོབ༔
གཞི་ལས་འཕགས་པའི་གཞི་སྣང་ཐིག་ལེར་གྲོལ༔ ལམ་གྱི་ཡན་ལག་མཐའ་རྟེན་མན་ངག་གིས༔ 
ཉམས་ལེན་གཞི་ཐིངས་གྲོལ་ཚད་མངོན་དུ་འགྱུར༔ གལ་ཏེ་ཚེ་འདིར་གྲོལ་བ་མ་ཐོབ་ནཿ༔ འཆི་ཁ་ 
བར་དོར་དབྱིངས་རིག་སྦུབས་སུ་འཇུག༔ ཆོས་ཉིད་བར་དོར་རང་སྣང་རང་ངོར་གྲོལཿ༔ སྲིད་པ་
228

།ཟབ་གཏེར་ཆོས་ཀྱི་མཛོད ང་ཁང་།
བར་དོར་སྤྲུལ་སྐུའི་ཞིང་དུ་བགྲོད༔ དེ་ལྟར་དབང་བཞི་བསྙེན་སྒྲུབ་ཡན་ལག་བཞིའི༔ ལམ་མཆོག་ 
ཕྱི་ནང་གསང་བའི་གེགས་སེལ་ནི༔ དོན་ལ་བར་དུ་གཅད་བྱ་གཅོད་བྱེད་ཀུན༔ ཐམས་ཅད་བདེན་ 
མེད་སྦྲུལ་མདུད་བཞིན་གྲོལ་ཕྱིར༔ སྤང་བླང་གཉེན་པོའི་ཕྱོགས་ལས་རིང་འདས་ཀྱང་༔ དང་པོའི་ 
ལས་ཅན་བློ་རྟོག་སྦྱང་བའི་སླད༔ འབྱུང་བ་ལུས་འཁྲུགས་ནད་ཀྱི་གེགས་སེལ་ནི ཀུན་གཞིའི་བག་ 
ཆགས་བདག་འཛིན་རྒྱུ་ཡིས་བསགསཿ རྣམ་རྟོག་གིས་བསླངས་བཞི་རྒྱ་རྩ་བཞིའི་ནད༔ ཐམས་ 
ཅད་དུག་ལྔ་དེ་ཡང་རང་གི་སེམས༔ སེམས་ཉིད་སྤྲོས་བྲལ་རྗེན་པའི་རང་ངོ་བསྐྱང་༔ རེ་དོགས་ 
འཁུ་འཕྲིག་བཅད་ལ་གང་དགར་བོར ཧཱུྃ་གིས་བསྡུས་ལ་ཐད་ཀར་ཟུག་རྔུད་ དབྱུགས་སྡུད། དབྱུང 
རླུང་རོ་བསལ་ཞིང་ཤེས་པ་རྣལ་དུ་དབབ༔ བར་ཆད་བདུད་དང་བགེགས་ཀྱི་གེགས་སེལ་ནི༔ ཕོ་ 
མོ་མ་ནིང་བགེགས་དང་བདུད་ཆེན་པོ ཇི་ལྟར་སྣང་ཡང་དེ་བཞིན་མ་གྲུབ་སྟེ རང་གི་གྲིབ་མ 
ཤ་ཟར་འཁྲུལ་པ་བཞིན༔ གསལ་སྟོང་ཟུང་འཇུག་གནས་ལུགས་ཕྱིར་ཤོར་བསཿ གཟུང་འཛིན་ 
རགས་པའི་དབང་གིས་དེ་ལྟར་སྣང་༔ ངར་འཛིན་ཞེན་པས་འཁུ་འཕྲིག་སྣ་ཚོགས་སྐྱེ གཞི་རྩ་ 
བཅད་པའི་རྫུན་ཕུག་རང་སར་བརྡིབ༔ སྡུག་བསྔལ་ཀུན་ཞི་ཡིད་བདེ་ཁོང་ནས་འཆར༔ དེས་ཀྱང་ 
མ་ཆོད་ཕུང་པོ་ཚོགས་སུ་འབུལཿལ༔ བདག་འཛིན་བློས་བཏང་སྙེམས་མེད་གང་དགར་ཉལ༔ རྗེས་ 
ཐོབ་བྱང་ཆུབ་སེམས་བསྐྱེད་སྨོན་ལམ་གདབ༔ ཁྱད་པར་ཏིང་འཛིན་སེམས་འཁྲུགས་གེགས་སེལ་ 
ནི༔ བྱིང་རྒོད་ཉམས་གསུམ་དོན་ལ་མ་གྲུབ་ཀྱང༔ རྣམ་པ་མི་འགགས་སྒྱུ་མར་ཤར་བའི་ཚེ བྱིང་ 
ན་ལུས་ཀྱི་ཆུན་བཙལ་འཁྲུལ་འཁོར་བྱ༔ ལྟ་སྟངས་ནམ་མཁར་གཏད་ཅིང་གསལ་ངར་འདོན༔ རྒོད་ 
ན་ཁོང་ཀློད་ཤེས་པ་ལྟེ་བར་གཏདཿ བདེ་གསལ་མི་རྟོག་ཞེན་མེད་ལམ་དུ་བཏང་༔ རྩུབ་པའི་ཉམས་ 
སྐྱེས་བདེན་མེད་རང་གྲོལ་བསྐྱང༔ བར་མའི་ཉམས་ཀུན་དགག་སྒྲུབ་མེད་པར་བཞགཿ ཐམས་ 
ཅད་སེམས་ཉིད་གཅིག་པུ་ཡིན་ཤེས་ནས༔ བླང་དོར་མེད་པར་རིག་པའི་ངང་བསྐྱང་ངོ་༔ 
ཐུན་མོང་མོས་གུས་སྙིང་རྗེ་ཤེས་རབ་སོགས༔ ཇི་ལྟར་བསྒོམས་ཀྱང་བོགས་མེད་ལེ་ལོ་དང༔ 
རྒྱལ་ཕྲག་དོག་གཏི་མུག་མུན་གཏིབས་ན༔ ཕལ་ཆེར་དམ་ཚིག་ཉམས་ལས་བྱུང་བའི་ཕྱིར༔ ཉམས་ 
པ་མཐོལ་བཤགས་སླན་ཆད་སྙིང་ནས་བསྡམ༔ ཉམས་དང་མི་འགྲོག་ཉམས་པའི་ཟས་མི་ཟུ གནས་ 
སུ་མི་སྡོད་སྒོ་གསུམ་རྣལ་དུ་དབབ༔ ལྷག་པར་ཉམས་བཤགས་སྐོང་བའི་ཆོ་ག་ནི༔ བླ་མ་ཡི་དམ་
229

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
མཁའ་འགྲོ་གང་རུང་གི སྒྲུབ་པའི་དཀྱིལ་འཁོར་བཤམས་ཤིང་མཆོད་ཚོགས་བཀྲམ༔ ཏིང་ 
འཛིན་གསལ་བརྟན་བཟླས་པས་ཐུགས་དམ་བསྐུལ༔ ཚོགས་རྟེན་སྤྱན་དྲངས་གུས་ཕྱག་འཚལ་ཞིང་༔ 
རྡོར་སེམས་བསྒོམ་བཟླས་སྨྲེ་བཤགས་གསང་མཐོར་བརྗོད༔ ལྟ་བའི་ངང་བཞག་ཐུན་མོང་ཉེས་པ་ 
མཐོལ༔ཉེར་སྤྱོད་སྨན་རཀ་གཏོར་མ་མར་མེ་དང་༔ སྦྱོར་སྒྲོལ་ཟབ་མོའི་ཚོགས་ཀྱིས་དགྱེས་པ་
བསྐང༔ སྒོ་གསུམ་བྱ་བྱེད་ཉམས་ཆག་ཀུན་ཞི་ཞིངཿ རྡོ་རྗེ་བཞི་ཡི་ཡེ་ཤེས་མངོན་དུ་འགྱུར༴ གཞན་ 
ཡང་བཟོད་མེད་མོས་གུས་རྩལ་དུ་བཏོན༔ ཕྱོགས་རིས་བྲལ་བའི་སྙིང་རྗེ་བྱང་སེམས་བསྐྱེད༔ ཤེས་ 
རབ་ཟབ་མོའི་དོན་གྱི་གནད་གསང་བཙལཿ ལྟ་བས་ལ་བཟླ་སྤྱོད་པས་ཤན་དབྱེ་བས༔ བདེན་ 
གཉིས་ཕྱོགས་ལྷུང་གེགས་ཆེན་རང་གྲོལ་ནས ལམ་གྱི་ཡོན་ཏན་རྩོལ་མེད་ངང་གིས་འཆར༔ དེ་ 
ནས་བོགས་འདོན་ཕྱི་ནང་གསང་བ་ནི༔ ཕྱི་རོལ་ཡུལ་རྐྱེན་ཅི་དང་ཅི་ཤར་ཡང་༔ ལམ་ཁྱེར་ཤེས་ 
པས་བྱང་ཆུབ་གྲོགས་སུ་འགྱུར༔ དགྲ་ལ་བཟོད་པ་བསྒོམ་ཞིང་སྙིང་རྗེ་བསྐྱེདཿ གཉེན་ལ་བདེན་ 
མེད་བསྒོམ་ཞིང་ཞེན་པ་བཅད༔ བར་མ་ཀུན་ལ་བཟང་པོའི་ལས་འབྲེལ་བཞག༔ ཀུན་ཀྱང་ཀུན་ 
རྫོབ་མི་རྟག་སྒྱུ་མར་བསམ༔ ཅིས་ཀྱང་དགོས་མེད་ཞེ་བཅད་དྲག་ཏུ་བྱ༔ བདེ་སྡུག་རྐྱེན་ལ་གཏོང་ 
ལེན་གནད་ཀྱིས་བཟུང༔ གང་བྱུང་ཆོག་ཤེས་ཡིད་བདེ་རྒྱུན་དུ་བསྟེན༔ དོན་དམ་སྣང་གྲགས་ 
རྟོག་པའི་ཆོས་རྣམས་ཀུན༔ རང་བཞིན་མ་གྲུབ་བདེན་མེད་ངང་ལ་གཞགཿ རྗེས་ཐོབ་རྨི་ལམ་སྒྱུ་ 
མའི་དཔེ་བརྒྱད་དང་༔ བསོད་ནམས་ཚོགས་ཆེན་ཞེན་མེད་ལམ་དུ་ཁྱེར༔
འཁོར་བའི་ཆོས་ཀུན་མ་དག་རྟེན་འབྲེལ་ཏེ༔ མྱ་ངན་འདས་པའང་དག་པའི་རྟེན་འབྱུང་ཙམ༔ 
དེ་ཕྱིར་ལམ་གྱི་སྣང་བ་ཐམས་ཅད་ཀུན༔ རྒྱུ་རྐྱེན་རྟེན་འབྲེལ་ལེགས་པའི་ཕྱོགས་སུ་བསྒྲིགཿ ནང་ 
དུ་བསྐྱེད་རིམ་སྣང་སྟོང་ཆུ་ཟླ་དང་༔ གང་སྣང་ལྷ་དང་དེ་ཡང་རང་གི་སེམསཿ སེམས་དང་ལྷ་ 
སྐུར་རོ་མཉམ་སྣང་སྲིད་ཀུན༔ ལྷ་སྐུར་གཞིར་བཞེངས་ཐུག་ཕྲད་ཏིང་འཛིན་སྤེལ༔ བྲིས་སྐུ་མེ་ལོང་ 
གཟུགས་བརྙན་མཚར་བ་ཉིད ཆུ་སྣོད་དྭངས་པར་འཕོས་ལ་བརྟེན་བྱས་ཏེ ཡིད་མིག་རླུང་གསུམ་ 
གཏད་པའི་གསལ་སྣང་དང་༔ མཚན་དུས་རྨི་ལམ་ལྷ་སྐུར་ལྡང་ལ་བསླབ༔ ཁྱད་པར་འཁོར་བའི་ 
སྣང་ཞེན་དག་པ་ལསཿ མཐར་ཐུག་མྱང་འདས་ཡོན་ཏན་རྫོགས་པ་དང༔ གནས་སྐབས་རིམ་གཉིས་ 
གཞི་རུ་སྨིན་པའི་ཚུལ ལེགས་པར་ཤེས་པས་ལམ་མཆོག་མངོན་དུ་འགྱུརཿ འཁྲུལ་འཁོར་ཟབ་
230

༄༅། །ཟབ་གཏེར་ཆོས་ཀྱི་མཛོད་ཁང་
མོས་རྩ་ཡི་མདུད་པ་བཀྲོལ༔ བར་རླུང་ཐད་ཀར་འཛིན་པའི་ཉམས་ལེན་གྱིས༔ རླུང་སེམས་རང་ 
དེངས་ཤེས་པ་རྣལ་དུ་ཕེབས༔གཏུམ་མོའི་འབར་སྣང་མཉམ་རྗེས་ཀུན་ཏུ་བརྟན༔ ཐིག་ལེ་ཞུ་ང 
སྙིང་གའི་དབུས་སུ་བསྟིམ༔ དེ་ལ་བརྟེན་བྱས་འཛིན་མེད་སྒྱུ་མའི་ངང་༔ ཚོགས་དྲུག་ཡུལ་དུ་གང་ 
ཤར་སྣང་བ་ཡིསཿ བདེ་ཆེན་འདྲེན་པའི་ཏིང་འཛིན་རང་རྩལ་སྤེལ༔ ཁྱད་པར་སྦྱང་གཞི་འཁྲུལ་ 
སྣང་བག་ཆགས་ཀུན༔ སྦྱོང་བྱེད་རྡོ་རྗེའི་རྣལ་འབྱོར་ཟབ་མོའི་མཐུས ལེགས་པར་རྒྱས་བཏབ་ 
བརྩེ་གཅིག་བསྒོམས་པ་ཡིས༔ སྦྱངས་པའི་འབྲས་བུ་ཡེ་ཤེས་རིས་མེད་ཤརཿ༔ གསང་བ་དུག་ ལྔའི་ 
རྣམ་རྟོག་ཇི་སྙེད་ཀུན༔ རིག་པའི་གནད་ཀྱིས་བཟུང་ལ་ལམ་དུ་བཏང་༔ འདོད་ལ་ཆགས་པའི་ 
རྟོག་པ་ཤར་བའི་ཚེ༔ དགག་སྒྲུབ་མི་བྱ་རིག་སྟོང་རྗེན་པར་ཀློད༔ བདེ་ལ་ཞེན་མེད་ཉམས་མྱོང་ 
ཁོང་ནས་སད༔ སོ་སོར་རྟོག་པའི་ཡེ་ཤེས་དེ་ལ་བྱ༔ ཞེ་སྡང་གཏུམ་པའི་རྣམ་རྟོག་ཤར་བའི་ཚེ 
དེ་རྗེས་མི་འབྲང་མ་བཅོས་ལྷུག་པར་བསྐྱང་༔ གསལ་ལ་འཛིན་མེད་མྱོང་ཞེན་རྩིས་གདབ་བྲལ༔ 
མེ་ལོང་ལྟ་བུའི་ཡེ་ཤེས་དེ་ལ་བྱ གཏི་མུག་མུན་པའི་འཐིབ་པོ་བྱུང་བའི་ཚེ༔ དེ་ཉིད་ངང་དུ་ 
བསྐྱངས་ལ་སྤང་བླང་དོར༔ རྩེ་གཅིག་མི་རྟོག་སྤྲོས་བྲལ་རྗེན་པར་ཤར༔ ཆོས་ཀྱི་དབྱིངས་ཀྱི་ཡེ་ 
ཤེས་དེ་ལ་བྱ༔ ང་རྒྱལ་ཁེངས་པའི་འཛིན་པ་ལྡང་བ་ནཿ བླང་དོར་མི་བྱ་ངར་འཛིན་རང་ངོར་བཞག༔ 
ཅིར་ཡང་མི་རྟོག་མཉམ་པའི་ཀློང་གྱུར་ན༔ མཉམ་པ་ཉིད་ཀྱི་ཡེ་ཤེས་དེ་ལ་བྱ༔ ཕྲག་དོག་འགྲན་ 
སེམས་ཟུག་རྔུ་ཤར་བའི་ཚེ ཤར་མཁན་རང་གི་ཐོག་ཏུ་གང་དགར་བོར༔ བདག་གཞན་འཛིན་ 
མེད་རིག་སྟོང་སྐྱུ་མར་རྫོགསཿ བྱ་བ་གྲུབ་པའི་ཡེ་ཤེས་དེ་ལ་བྱ༔ དེ་ལྟར་ཤེས་ན་དུག་ལྔའི་རྟོག་ 
པཀུན༔ ཡེ་ཤེས་ལྔ་ཡི་ངོ་བོར་བོགས་སུ་ཐོནཿ༔ རྟོག་པའི་ཕུང་པོ་བརྒྱད་ཁྲི་བཞི་སྟོང་ཡང་༔ སྦྲུལ་ 
མདུད་བཞིན་དུ་བཞིན་དུ་ཡེ་ཤེས་ཆེན་པོར་གྲོལ༔ མདོར་ན་རྣམ་རྟོག་ཉོན་མོངས་ལྷ་དང་འདྲེ 
སྡུག་བསྔལ་ནད་འཆིའི་རེ་དོགས་ཅི་བྱུང་ཡང༔ སྤང་བླང་མེད་པར་ངོ་བོར་རོ་སྙོམས་ཤིང༔ རང་ 
རྩལ་སྦྱངས་པས་ཀུན་ཀྱང་བོགས་སུ་འཆར༔
ཁྱད་པར་བྱེད་བཅིངས་མུན་པའི་རྣལ་འབྱོར་གྱིས༔ སྟོང་གཟུགས་གསལ་བརྟན་སྲོག་རྩོལ་གཡོ་ 
མེད་འཆིང་ ཞུ་བདེ་དྲངས་ཤིང་ཀུན་ཀྱང་རོ་མཉམ་དུ༔ མི་འགྱུར་ཐབས་ཀྱིས་བདེ་ཆེན་མཆོག་ 
ལ་སྦྱོར༔ གཞན་ཡང་ཐུན་མོང་གནད་ཀྱི་མན་ངག་ནི༔ སྐྱོན་རྣམས་ཐམས་ཅད་བདག་འཛིན་ལས་
231

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བྱུང་བསཿ༔ ཀུན་རྫོབ་བྱང་ཆུབ་སེམས་ཀྱི་གཅེས་འཛིན་བཤིག༔ དོན་དམ་སྤྲོས་བྲལ་ལྟ་བས་དྲུངས་ 
ནས་ཕྱུང་༔ བདེན་གཉིས་དབྱེར་མེད་རྟེན་འབྲེལ་ལམ་དུ་ཁྱེར༔ ཡོན་ཏན་ཉམས་སུ་བླངས་ལས་
བྱུང་བའི་ཕྱིརམཁའ་མཉམ་འགྲོ་ལ་ཚད་མེད་སྙིང་རྗེ་བསྒོམ༔ དཔལ་ལྡན་བླ་མར་བཟོད་མེད་ 
མོས་གུས་བསྐྱེད༔ཟག་བཅས་ཟག་མེད་དགེ་ཚོགས་བརྩོན་པས་བསྒྲུབ ཁྱད་པར་སེམས་ཉིད་ 
རིག་སྟོང་ལམ་ཁྱེར་ལ༔སྐད་ཅིག་ཙམ་ཡང་མ་ཡེངས་མི་སྒོམ་པས༔ ཐབས་ཤེས་ཕྱོགས་རེའི་ལམ་ 
ལ་མ་གོལ་བར༔ ཐབས་ཀྱི་གྲོགས་སུ་ཤེས་རབ་ལྟ་གདེང་བསྐྱེད༔ ཤེས་རབ་གྲོགས་སུ་བསོད་ནམས་ 
སྣ་ཚོགས་སྤེལཿ དེ་ལྟར་འགལ་མེད་ལམ་དུ་ཁྱེར་བ་ཡིས༔ ཡོན་ཏན་དབྱར་གྱི་མཚོ་བཞིན་གོང་ 
དུ་འཕེལ༔ ས་དང་ལམ་གྱི་རིམ་པ་མ་ལུས་ཀུན ཐབས་དང་ཤེས་རབ་ཟུང་དུ་འབྲེལ་བས་འགྲུབ 
སྦྱངས་པའི་འབྲས་བུ་མངོན་དུ་གྱུར་པ་ནི༔ རང་དོན་མཐར་ཕྱིན་ཞི་བ་ཆོས་ཀྱི་སྐུ གཞན་དོན་ 
ལྷུན་གྲུབ་ཟུང་འཇུག་ལོངས་སྤྱོད་རྫོགས༔ གང་འདུལ་ཐབས་མཁས་སྣ་ཚོགས་སྤྲུལ་པའི་ཚུལ༔ སྣང་ 
ཆ་སོ་སོར་མ་འདྲེས་མངོན་བྱང་ཆུབ༔ སྟོང་ཆ་དབྱིངས་སུ་རོ་གཅིག་རྡོ་རྗེའི་སྐུ༔ སྐུ་ལྔ་ཐོབ་ནས་ 
གསུང་ལྔས་དོན་མཚོན་པ༔ བརྗོད་བྲལ་རྣམ་དག་ཆོས་སྐུ་དོན་གྱི་གསུང་༔ སྐུ་ཡིས་མཚོན་པ་ 
ལོངས་སྐུ་བརྡ་ཡི་གསུང་༔ ཚངས་པའི་དབྱངས་ལྡན་སྤྲུལ་སྐུ་ཚིག་གི་གསུང་༔ སོ་སོར་དེར་སྣང་ 
མངོན་བྱང་རིག་པའི་གསུང་༔ གྲགས་སྟོང་གཉིས་ཡེ་ཤེས་རྡོ་རྗེའི་གསུང་༔ སྐུ་ཡི་སྙིང་པོ་ཐུགས་ནི་ 
ཡེ་ཤེས་ཨྰཿ ཆོས་ཀྱི་དབྱིངས་ལས་མེ་ལོང་ལྟ་བུར་ཤར༔ བྱ་གྲུབ་སོར་རྟོག་མཉམ་པ་ཉིད་དུ་ཟླུམཿ 
སྐུ་ཡི་ཡན་ལག་ཞིང་ཁམས་གཞལ་ཡས་ཁང༔ འོད་ཟེར་གདན་ཁྲི་རྒྱན་གྱི་ཡོན་ཏན་རྫོགས༔ ཞི་ 
རྒྱས་དབང་དྲག་ལྷུན་གྲུབ་ཕྲིན་ལས་ཀྱིས ནམ་མཁའ་ཇི་སྲིད་རྒྱུན་ཆད་མི་མངའ་བར༔ ཇི་སྙེད་ 
མཁའ་ཁྱབ་སེམས་ཅན་ཐམས་ཅད་དོན༔ ཇི་ལྟ་བ་བཞིན་རྩོལ་མེད་ངང་གིས་འབྱུང་༔ དེ་ལྟར་ 
གཞི་ལ་ལམ་གྱིས་མཚམས་སྦྱར་བས༔ གློ་བུར་དྲི་མ་བག་ཆགས་བཅས་སྤངས་ཏེ༔ འབྲས་བུ་མངོན་ 
གྱུར་རང་དང་གཞན་གྱི་དོནཿ༔ མྱུར་དུ་རྫོགས་བྱེད་རྒྱུ་འབྲས་ཐེག་པའི་བཅུད༔ 
ཁྱད་པར་ནང་རྒྱུད་སྡེ་གསུམ་དགོངས་པའི་མཐིལ༔ ཀུན་དང་མཐུན་ལ་ཀུན་ལས་ཁྱད་པར་འཕགསཿ 
ཀུན་གྱི་སྤྱི་འདྲིལ་ཡེ་ཤེས་སྙིང་པོའི་ལ༔ མིག་འཕྲུལ་ལྟ་བུར་འབྲས་བུ་མངོན་བྱེད་ཐབས༔ མཐོང་ 
བ་ཙམ་གྱིས་བྱིན་རླབས་ཟིལ་ཆེན་འབེབས ཐོས་པས་དོན་གོ་ཉམས་རྟོགས་ཀློང་ནས་བརྡོལ༔ གཡེང་
232

༄༅། །ཟབ་གཏེར་ཆོས་ཀྱི་མཛོད་ཁང་
བ་སྤངས་ཏེ་ཟླ་བ་དྲུག་བསྒོམས་པས༔ རྡོ་རྗེ་གསུམ་གྱི་ཡེ་ཤེས་རང་ཤར་བ༔ ཀུན་བཟང་རྡོ་རྗེ་ 
སེམས་དཔའ་པདྨ་འབྱུང་ དོན་ལ་དབྱེར་མེད་གཅིག་ཏུ་ལྷུན་རྫོགས་ཕྱིར རབ་འབྱམས་རྒྱུད་ 
སྡེ་ཀུན་གྱི་འཕྲོ་གཞི་དང༔ སྙིང་པོའི་དོན་དང་མན་ངག་ཉིད་ཡིན་ཀྱང༔ རྣམ་པ་འཛམ་གླིང་གདུལ་ 
བྱ་དྲང་བའི་སླདཿ༔ དྷ་ན་ཀོ་ཥར་བརྫུས་ཏེ་བྱུང་བ་དང་༔ མངལ་དུ་སྐྱེས་སོགས་སྣང་ཚུལ་ཐ་དད་ 
པའི༔ མཛད་པའི་ཆོ་འཕྲུལ་ཅིར་ཡང་སྟོན་པ་ན༔ མཱ་ར་ཏཱི་ཀར་ཚེ་དཔག་མེད་མགོན་དང་༔ ཡང་ 
ལེ་ཤོད་དུ་དཔལ་ཆེན་ཧེ་རུ་ཀས༔ ཆོས་ཉིད་རང་སྒྲས་བདག་ལ་བསྩལ་བ་ཡི གདམས་པ་ཀུན་ 
གྱི་ཡང་ཞུན་འདི་ཁོ་ནཿ༔ དགའ་རབ་ཤྲཱིསིཾ་རིག་འཛིན་བརྒྱད་ལ་སོགས༔ གྲུབ་མཆོག་རྣམས་ལས་ 
ལམ་རིམ་མནོས་པ་དང་༔ ཕན་ཚུན་ཆོས་ཀྱི་བགྲོ་བ་ཆེན་པོ་ཡིས༔ དགོངས་ཉམས་བསྡུར་བའི་ 
མདོ་བྱང་འདི་ལས་མེད༔ ཨོ་རྒྱན་རྒྱ་གར་བོད་ཡུལ་ལ་སོགས་སུ༔ བླ་རྫོགས་ཐུགས་གསུམ་སྒྲུབ་ 
སྡེ་བརྒྱད་ལ་སོགསཿ ཟབ་ཅིང་རྒྱ་ཆེའི་ཆོས་འཁོར་འབྱམས་ཀླས་པཿ ཀུན་གྱི་དོན་བསྡུས་མ་ནོར་ 
འདི་ཡིན་ནོ༔ མདོར་ན་རྗོད་བྱེད་ཚིག་ཉུང་བརྗོད་བྱ་འདྲིལ༔ གོ་སླ་ཁྱེར་བདེ་གཞན་ལ་མ་ལྟོས་ 
པར༔ དབང་པོ་དམན་འབྲིང་མཆོག་གི་ལམ་རྫོགས་པའི༔ མཐར་ཐུག་ཞལ་གདམས་འདི་ལས་ 
གཞན་མ་མཆིས༔ དེ་ཕྱིར་བདག་ཉིད་པདྨ་སཾ་བྷ་བའི༔ ཐུགས་ཀྱི་ཐིག་ལེ་ལྔ་ལྡན་འོད་གསལ་ 
དབྱིངས༔ མི་ཤིགས་དྭངས་མ་ཆོས་ཉིད་རང་སྒྲའི་རྒྱུདཿ༔ དུས་གསུམ་སངས་རྒྱན་ཀུན་གྱི་གཤེགས་ 
ཤུལ་འདི༔ མངའ་བདག་ཡབ་སྲས་གདམས་པའི་སྣོད་ལྡན་ཅིང༔ བཻ་རོ་ཙ་ན་བདག་དང་དགོངས་ 
པ་མཉམ ཐུགས་ཀྱི་གཟུང་མ་ཞབས་ཏོག་ཕུལ་ཕྱིན་པའི སྣོད་ལྡན་སྐལ་ལྡན་མཚན་ལྡན་ཚོགས་ 
ལ་གཏད༔ ཡར་བར་མ་དོར་སྙིང་གི་དབུས་སུ་ཟུངས༔ འདི་ལྟོས་འདིར་ཞུགས་འདི་ཉིད་བཤད་ 
དང་སྒྲུབས༔ འདི་ལ་བརྟེན་ནས་མཐའ་ཡས་གདུལ་བྱ་ཀུན༔ ཡེ་ཤེས་སྙིང་པོ་ཚེ་འདིར་འགྲུབ་པར་
ཤོགཿ
ཅེས་ཐུགས་ཀྱི་སྙིང་པོ་གསང་བའི་མཛོད་བརྟོལ་ནས་གསུང་ཚངས་པའི་དབྱངས་ཀྱིས་བཀའ་
བསྩལ་ཏེ་རྫུ་འཕྲུལ་ཡི་རྣམ་པར་རོལ་པ་དང བཀོད་པ་མཐའ་ཡས་པ་དང་བཅས་ཏེ་སྐུ་གསུང་ 
ཐུགས་མི་ཟད་པ་ལྷུན་གྲུབ་སྟུག་པོ་བཀོད་པའི་རྒྱན་དམ་པར་བཞུགས་སོ༔ ས་མ་ཡ༔ དེ་ལྟར་བཀའ་ 
བསྩལ་པ་རྣམས་བདག་ཉིད་མཚོ་རྒྱལ་གྱིས་མི་བརྗེད་གཟུངས་སུ་བཟུང་ནས་བསམ་པ་དང་བསྒོམ་
233

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པས་ཡིད་ལ་བྱས་ཏེ༔ སླར་ཡང་མངའ་བདག་ཡབ་སྲས་དང་༔ ལོ་ཙཱ་བ་ཆེན་པོ་དང་བཅས་ཕན་ 
ཚུན་དགོངས་པ་བསྡུར་ཏེ ཚིག་དོན་ལྷག་ཆད་མེད་པར་མཁའ་འགྲོ་གསང་བའི་ཡི་གེར་བྲིས༔ སོ་ 
སོའི་མགུལ་གྱི་གའུར་འཆང་སྟེ་གནས་སོ༔ ནམ་ཞིག་གི་ཚེ་བདག་ཅག་རྗེ་འབངས་ཀུན་ཀྱང་གྲོས་
མ་བྱས་པར་དགོངས་པ་གཅིག་ཏུ་མཐུན་པར་གུ་རུ་རིན་པོ་ཆེའི་སྤྱན་སྔར་ཕྱིན་ཏེ༔ ལྷ་ཕྱག་དགུ་ 
ཕྲུགས་སུ་བཙལ་ཏེ་གསོལ་བ་བཏབ་པ་ནི༔ ཨེ་མ་གུ་རུ་རིན་པོ་ཆེ ཁྱེད་ནི་སངས་རྒྱས་ཐམས་ 
ཅད་དང་༔ དབྱེར་མེད་དཀྱིལ་འཁོར་ཀུན་གྱི་གཙོ༔ ཀུན་ཏུ་འཆང་བ་ཉིད་ལགས་ན༔ འཛམ་ 
གླིང་བྱེ་བ་ཕྲག་བརྒྱ་དང་༔ ཁྱད་པར་གངས་ཅན་བོད་ཡུལ་འདིར སངས་རྒྱས་ལས་ཀྱང་ལྷག་པ་ 
ཡི༔ བཀའ་དྲིན་མཛད་པ་བསམ་མི་ཁྱབ༔ བྱེ་བྲག་བདག་ཅག་རྗེ་འབངས་ལ༔ སྣོད་ལྡན་སྐལ་ 
ལྡན་མཚན་ལྡན་དུ༔ རྡོ་རྗེའི་གསུང་གིས་རྗེས་གནང་ཞིང་༔ ཤིན་ཏུ་དགྱེས་པའི་མདངས་ཕྱུངས་ 
ཏེ སྔོན་ཆད་ཟབ་ཅིང་རྒྱ་ཆེ་བའི༔ གདམས་ངག་བྱེ་བ་ཕྲག་བརྒྱའི་གཞུང༔ ཇི་སྙེད་གསུངས་ 
པའི་སྙིང་པོའི་ཕུལཿ༔ རྒྱུ་འབྲས་ལམ་མཆོག་ཡོངས་རྫོགས་པ༔ མ་བྱུང་འབྱུང་བར་དཀའ་བའི་ 
བཅུད༔ སྙིང་གི་ཟུངས་སུ་བསྩལ་ལགས་ན༔ ཕྱོགས་དུས་བདེ་གཤེགས་ཐམས་ཅད་ཀྱི༔ དགོངས་ 
ཉམས་གསང་བའི་ཡང་ཞུན་འདི༔ ད་ལྟ་སྤེལ་ལམ་གཏེར་དུ་སྦ འགྲོ་དོན་གདུལ་བྱ་ཇི་ལྟར་འབྱུང་ 
དུས་གསུམ་ཀུན་གྱི་གཟིགས་པ་ཡི༔ མ་ཧཱ་གུ་རུས་བཀའ་སྩལ་གསོལཿ ཅེས་གསོལ་བ་བཏབ་པ་ནཿ 
དལ་ཅིག་དགོངས་པ་མི་གཡོ་བའི་ཏིང་ངེ་འཛིན་ལ་བཞུགས་ཏེ༔ དེ་ལས་བཞེངས་པ་ན་འདི་སྐད་
ཅེས་བཀའ་བསྩལ་ཏོ
ཉོན་ཅིག་སྣོད་ལྡན་འདུས་པའི་ཚོགས༔ བདག་ཉིད་པདྨ་འབྱུང་གནས་ནི༔ གདོད་ནས་མ་འཁྲུལ་ 
རིག་པའི་གཤིས༔ ཀུན་བཟང་ཐོག་མའི་མགོན་པོར་རྫོགས༔ དེ་ནས་ལྔ་ལྡན་འོད་ཀྱི་ལུས༔ རྣམ་ 
པར་གྲོལ་བའི་ཞིང་ཁམས་སུ༔ དུས་གསུམ་དུས་མེད་རྟག་པ་ཡི༔ ལོངས་སྤྱོད་ཆེན་པོར་རང་དབང་ 
འབྱོར༔ གདུལ་བྱའི་ཡུལ་དང་ཉེར་འཚམས་པར༔ ཁ་ཅིག་ཆགས་བྲལ་རབ་བྱུང་དང་༔ ལ་ལར་ 
འཁོར་ལོས་སྒྱུར་བའི་ཚུལ༔ བསམ་གྱིས་མི་ཁྱབ་སྣང་བ་ན༔ མི་མཇེད་འཇིག་རྟེན་འཛམ་གླིང་ 
འདིར༔ སྙིགས་མ་ལྔ་བདོའི་དུས་ཀྱི་མཐར༔ ཉོན་མོངས་ཤུགས་དྲག་གཉེན་པོ་ཞན༔ རྩོལ་བཅས་ 
ཐག་པས་གདུལ་དཀའ་ཚེ༔ དྷ་ན་ཀོ་ཤའི་པད་གླིང་དུ༔ མཚོ་སྐྱེས་འཆི་མེད་རྡོ་རྗེ་དང་༔ རྫུས་
234

༄༅། །ཟབ་གཏེར་ཆོས་ཀྱི་མཛོད་ཁང་
སྐྱེས་ཐོག་བབས་ཚུལ་ཉིད་དུཿ༔ རང་བྱུང་སྤྲུལ་པའི་སྐུ་རུ་འོང་༔ ཞི་བས་མི་འདུལ་གདུག་པའི་ 
དཔུང་༔ ཚར་གཅོད་རྡོ་རྗེ་དྲག་པོ་རྩལ༔ ཡེ་ཤེས་ཧཱུྃ་ལྔའི་སྣང་གླུ་ཅན༔ རིག་འཛིན་མཁའ་འགྲོའི་ 
གཙོ་བོར་བཞེངསཿ ཨོ་རྒྱན་རྒྱ་གར་ཡུལ་ཀུན་ཏུ༔ བསྟན་ལ་རིམ་གྱིས་ཞུགས་པའི་ཚུལ༔ དགེ་ 
སློང་པདྨ་སཾ་བྷ་བ༔ མཚན་དང་རྣམ་ཐར་བསམ་ལས་འདས༔ གདུལ་དཀའི་ཚོགས་རྣམས་སྤ་ 
བཀོང་ཞིང་༔ བར་ཆད་འབྱུང་པོ་གཟིར་བའི་སླད༔ སྣང་སྲིད་ཟིལ་གནོན་ཐོད་ཕྲེང་རྩལ༔ བོད་ཀྱི་ 
ཡུལ་དུ་ལྷག་པར་སྣང་༔ མདོར་ན་གདུལ་བྱའི་གང་ཟག་དང་༔ འདུལ་བྱེད་སྟོན་པ་འདུལ་ཐབས་ 
སོགས༔ འདོད་རྒུར་བསྒྱུར་བའི་ཆོ་འཕྲུལ་གྱིས༔ འགྲོ་འདུལ་འཕྲིན་ལས་བསམ་མི་ཁྱབ༔ ཁྱད་ 
པར་གངས་ཅན་བོད་ཡུལ་འདིར༔ སྔོན་ནས་འབྲེལ་བའི་མཐུ་བཙན་པས༔ ཆོས་ཀྱི་རྒྱལ་པོ་ཆེན་པོ་ 
ཡིས༔ གུས་པས་སྤྱན་དྲངས་གསོལ་བཏབ་ལྟར༔ མཐའ་དབུས་ཐམས་ཅད་ཞབས་ཀྱིས་བཅགསཿ༔ 
ལྷ་སྲིན་གདུག་པའི་རྩུབ་འགྱུར་བཏུལ༔ བསམ་ཡས་གཙུག་ལག་མཐར་ཕྱིན་ཞིང་༔ བཀྲ་ཤིས་ལྷག་ 
གནས་མེ་ཏོག་འཐོར རྒྱ་ཆེའི་མདོ་རྒྱུད་འབྱམས་ཀླས་དང་༔ ཟབ་པའི་མན་ངག་སྙིང་པོ་སོགས༔ 
སྐད་ཅིག་རེར་ཡང་རྫུ་འཕྲུལ་གྱིས༔ ཆོས་ཀྱི་འཁོར་ལོ་གྲངས་མེད་བསྐོརཿ གནས་ཆེན་གངས་ 
བྲག་མཚོ་གསུམ་རྣམས༔ བྱིན་གྱིས་བརླབས་ཤིང་ཟབ་གཏེར་སྦས༔ ད་ལྟར་བཞུགས་དང་འབྱུང་ 
འགྱུར་གྱི བོད་ལ་བཀའ་དྲིན་ཆེ་བར་བྱས བྱེ་བྲག་ཕྱི་ནང་བདུད་སྡེའི་དཔུང་༔ འཇོམས་བྱེད་ 
རྡོ་རྗེ་དྲག་པོ་རྩལ༔ གཉེན་པོ་སྟོབས་ཀྱི་ལྷར་བཞེངས་ནས༔ སྨིན་གྲོལ་ཡན་ལག་མཐའ་རྒྱས་ 
གདམས༔ དེ་རྣམས་ལས་ཀྱང་ཕུལ་བྱུང་བ༔ བསྐྱེད་རྫོགས་རབ་འབྱམས་ཐམས་ཅད་ཀྱི༔ རྒྱབ་ 
ཡིག་དམར་བྱང་གནད་བསྡུས་པ༔ ཡེ་ཤེས་སྙིང་པོའི་ལམ་འབྲས་བཅས༔ བདག་གིས་མ་འོངས་ 
དུས་ཤེས་པསཿ ད་ལྟར་སྤེལ་བའི་གནས་མེད་ཀྱི རང་རང་ཉམས་སུ་ལེན་པ་དང་༔ སྐལ་ལྡན་ 
གཞན་ལ་ཅི་རིགས་སྟོནཿ༔ ནམ་ཞིག་རང་བྱུང་པདྨ་བདག༔ སྲིན་པོའི་གདུལ་བྱ་འདུལ་བའི་ཕྱིར༔ 
ཆོ་འཕྲུལ་ཆེན་པོས་གཤེགས་ནས་ཀྱང་༔ ལོ་སྐོར་གཅིག་གི་མཐར་སོན་ཚེ
བདག་ཉིད་ཀུན་བཟང་ཐོད་ཕྲེང་གི ཚོགས་བརྒྱད་དག་པའི་རང་གདངས་ལསཿ༔ ཡེ་ཤེས་རྣམ་ 
པ་བརྒྱད་ཀྱི་སྐུ སྤྲུལ་པའི་མཚན་མཆོག་རྣམ་བརྒྱད་ལས༔ མཐའ་གྲོལ་ཡེ་ཤེས་ཧེ་རུ་ཀཿ འཆོལ་ 
བའི་ཁྲོ་རྒྱལ་ཆེན་པོ་ནི༔ དཔལ་ཆེན་རྡོ་རྗེ་གྲོ་ལོད་ཀྱིས༔ དམ་སྲི་གདུག་པ་འདུལ་བའི་ཕྱིར༔ རོལ་
235

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་ཆོ་འཕྲུལ་བསྟན་པའི་གནས༔ སྟག་ཚང་མིང་ཅན་བཅུ་གསུམ་ལས༔ ཤར་ཕྱོགས་མདོ་ཁམས་ 
ཡུལ་གྱི་དབུས༔ འབྲི་རྫ་ཟལ་མོ་སྒང་གི་རྒྱུད༔ སྦས་ཡུལ་གངས་རིས་བསྐོར་བའི་འདབས༔ རང་ 
བྱུང་ཤེལ་གྱི་ཕུག་པའི་བྱང་༔ བོད་ཁམས་བཀྲ་ཤིས་འབྱུང་བའི་གནས༔ རིན་ཆེན་ཆུ་མིག་དཀར་ 
མོའི་མགོ༔ རྨུ་སྟག་མི་ཟན་བཏུལ་བའི་འགྲམ༔ སེང་གེ་དྲེགས་པས་བསྒྱིངས་པའི་སྤོ༔ བསམ་ 
འགྲུབ་བྲག་གི་ཀེའུ་ཚང་ནི༔ རྣམ་ཐར་སྒོ་གསུམ་གཞལ་མེད་ཁང་༔ ཞི་ཁྲོའི་ལྷ་ཚོགས་ཕྱག་རྒྱ་ 
དང་༔ རྒྱ་བོད་ཡི་གེ་དབྱངས་གསལ་ཕྲེང་༔ ནྟཱ་ཀི་གསང་བའི་རི་མོ་སོགས༔ རྣམ་པ་དུ་མས་ 
མཚན་པ་དེར༔ ཨོ་རྒྱན་བདག་གིས་ཟླ་བ་གཅིག༔ རྡོ་རྗེ་ཁྲོས་པའི་ཏིང་འཛིན་བསྒོམས༔ བར་ 
ཆད་འབྱུང་པོ་ཚར་བཅད་ནས༔ བོད་ཡུལ་བཀྲ་ཤིས་འབྱུང་བར་བྱས༔ དེ་ལྟ་བུ་ཡི་གནས་ཀྱི་ 
མཆོག༔ ཐོས་པས་ལས་ཀྱི་སྡིག་པ་འདག མཐོང་བའི་ཉོན་མོངས་སྒྲིབ་པ་ཞི༔ ཕྱག་བསྐོར་མཆོད་ 
པ་བྱེད་པ་ཡིས༔ ཚེ་དང་བསོད་ནམས་ཡེ་ཤེས་རྒྱས༔ རྩེ་གཅིག་བསྒོམ་དང་བསྒྲུབ་པ་ཡིསཿ དངོས་ 
གྲུབ་རྣམ་གཉིས་མྱུར་དུ་ཐོབཿ འབྲེལ་ཚད་དོན་དང་ལྡན་པ་སྟེ ཡོན་ཏན་བསྔགས་པ་བརྗོད་མི་ 
ལངས༔ དེ་ཡི་གནས་ཀྱི་རྩེ་མོ་རུ༔ དབུས་སུ་ཞི་ཁྲོ་ཡོངས་རྫོགས་པ༔ བདེ་གཤེགས་འདུས་པའི་ 
གསང་ཕུག་ནི བལྟར་ཡོད་བགྲོད་དུ་མེད་པར་བཞུགས༔ གཡས་སུ་ཨོ་རྒྱན་བདག་ཉིད་དང་༔ 
གཡོན་དུ་ཐུགས་ཀྱི་དགྱེས་སྡེ་མོའི༔ གསང་བའི་ཉམས་མྱོང་བསྐྱང་བ་དང་༔ རྡོ་རྗེའི་རྟོགས་པ་ 
སྤེལ་བའི་སར༔ ཟབ་མོའི་གཏེར་ཀ་དུ་མ་དང་༔ ཁྱད་པར་ཕྱི་མའི་སྙིང་པོ་རུཿ གཟུགས་སྐུ་རྟགས་ 
ཀྱི་མཚན་མ་དང༔ ཟབ་མོའི་བརྡ་རིས་གསུང་གི་རྟེན༔ བདག་ཉིད་དྲག་རྩལ་ཧེ་རུ་ཀའི༔ ཕྱག་ 
མཚན་ཐུགས་ཀྱི་རྡོ་རྗེར་བཅས༔ ཡེ་ཤེས་དྷ་ཀི་མཚོ་རྒྱལ་མས༔ བཅུ་གསུམ་རིམ་པའི་རྒྱ་དང་ནི༔ 
རིག་འཛིན་དགའ་རབ་རྡོ་རྗེ་ཡིས༔ རོ་ལངས་གསེར་དུ་བསྒྱུར་བ་སོགས༔ རིན་ཆེན་དུ་མའི་སྙིང་ 
པོ་རྣམསཿ སྨོན་ལམ་ཟབ་མོའི་མཚམས་སྦྱོར་བཅས༔ མགོན་པོ་མིག་གསུམ་དྲག་པོ་དང་༔ གིང་ 
བཙན་རྡོ་རྗེ་ལེགས་པ་ལ༔ ལས་ཀྱི་གཉེར་དུ་གཏོད་ལ་སྦོས༔
མ་འོངས་ཕྱི་མ་ཕྱི་མའི་དུས༔ རྩུབ་འགྱུར་སུམ་ཅུ་ཁ་རལ་ཚེ༔ ཆོས་རྒྱལ་ཡབ་སྲས་བྱིན་རླབས་ 
ལསཿ མ་ངེས་འགྲོ་འདུལ་རིག་པ་འཛིན༔ སྒྱུ་མ་ལྟ་བུའི་སྐྱེས་བུ་ཟུང་༔ ཁམས་དབུས་ཤར་དང་ལྷོ་ 
རུ་འབྱུང་༔ ཁྱད་པར་སྔོན་གྱི་སྨོན་ལམ་མཐུ་བཙན་པས༔ རྡོ་རྗེའི་གནས་དེར་ལྷན་ཅིག་ཚོགསཿ
236

༄༅། །ཟབ་གཏེར་ཆོས་ཀྱི་མཛོད་ཁང་།
ད་ལྟའི་ ་ངང་ཚུལ་ཐམས་ཅད་ཀུན༔ རྨི་ལམ་བཞིན་དུ་ཡད་ཡུད་དྲན༔ དགའ་དང་སྐྱོ་བའི་ཉམས་ 
འབར་ཞིང་༔ སྣང་བ་བན་བུན་གཟའ་གཏད་བྲལཿ༔ སྒྱུ་མ་ལྟ་བུའི་སྤྱོད་པ་དང༔ མ་འགགས་རྫུ་ 
འཕྲུལ་རོལ་པ་ཡིས༔ ཀུན་གྱིས་མཐོང་བར་སྤྱན་དྲངས་ཏེ༔ རྩོད་པ་བྲལ་ཞིང་ཡིད་ཆེས་པས༔ ཨོ་ 
རྒྱན་བསྟན་ལ་བྱ་བ་བྱེད༔ བོད་ཁམས་སྡུག་བསྔལ་ཞི་བ་དང་༔ ཀུན་ལ་ཕན་བདེ་ཐེངས་གཅིག་ 
འབྱུང་༔ དེ་ཚེ་ཐོག་མའི་སྐལ་ལྡན་ནི རྣམ་པར་སྣང་མཛད་ལོ་ཙཱ་བསཿ བྱིན་བརླབས་ཞི་བའི་བློ་ 
གྲོས་ཀྱིས༔ ཟབ་རྒྱས་ཚིག་དོན་གཏན་ལ་འབེབས༔ མཚོ་རྒྱལ་ཁྱོད་ཀྱིས་བྱིན་བརླས་པས༔ འདི་ 
ཉིད་ཉམས་བླངས་ཡེ་ཤེས་སྙེད༔ པདྨའི་མིང་ཅན་བརྟུལ་ཞུགས་ལྡན༔ དབུས་ཀྱི་ཕྱོགས་སུ་བསྟན་ 
པ་སྤེལ༔ བདག་དང་རིགས་གསུམ་སེམས་དཔའ་ཡིས༔ བྱིན་བརླབས་རིག་པ་འཛིན་ལྔ་དང་ 
ཟབ་མོའི་ལམ་འདི་འཕྲད་པ་ན༔ བར་ཆད་ཞི་ཞིང་བོད་ཁམས་བདེ༔ ཐུགས་ཀྱི་བཀའ་བབས་མི་ 
བརྒྱད་དང་༔ མཆོག་གི་རིག་འཛིན་ཉི་ཤུ་ལྔ འཛིན་དང་སྤེལ་བ་བཅུ་དྲུག་སྟེ༔ རིགས་ལྡན་ 
མཁའ་འགྲོ་ལྔ་ཕྲག་ཟུང་༔ དེ་དག་རྣམས་ཀྱིས་ཉམས་བླངས་ན༔ མཆོག་ཐུན་དངོས་གྲུབ་ཁྱད་ 
པར་འཐོབ༔ གཞན་ཡང་ལས་ཅན་བརྒྱ་རྩ་སྟེ དངོས་གྲུབ་ཐོབ་པ་སྟོང་རྩ་བརྒྱད༔ འབྲེལ་ཐོགས་ 
འབུམ་ཚོ་བཅོ་བརྒྱད་སོགས༔ མི་དང་མི་མ་ཡིན་པ་ཡི༔ གདུལ་བྱའི་སྐྱེ་བོ་བསམ་མི་ཁྱབ༔ འདུལ་ 
བྱེད་ཐབས་ཀྱི་ཁྱད་པར་ལས༔ འགའ་ཞིག་ནད་གདོན་བར་ཆད་ཞི ལ་ལ་མངའ་ཐང་དཔལ་ 
འབྱོར་རྒྱས༔ ལ་ལས་སྣང་སྲིད་དབང་དུ་འགྱུར༔ གཞན་དག་དྲག་པོའི་བརྟུལ་ཞུགས་ཀྱིས༔ གདུག་ 
པ་ཅན་རྣམས་ཚར་གཅོད་བྱེད༔ ཁྱད་པར་མཆོག་གི་ཕྲིན་ལས་ནི བསྐྱེད་རིམ་གསལ་སྣང་ 
བརྟན་པ་ལས༔ དམིགས་གཏད་ནུས་མཐུ་རྩོལ་མེད་འབྱུང་༔ རྫོགས་རིམ་རླུང་སེམས་ལས་རུང་ 
བས༔ མངོན་ཤེས་རྫུ་འཕྲུལ་སྣ་ཚོགས་འཆར༔ ཐབས་ལམ་ཟབ་མོའི་ཉམས་ལེན་གྱིས༔ བདེ་བ་ 
ཆེན་པོའི་བརྟུལ་ཞུགས་གྲུབ༔
མཐར་ཐུག་འོད་གསལ་རྫོགས་པ་ཆེ༔ རྡོ་རྗེ་སྙིང་པོའི་གསང་ལམ་ནས༔ གནས་ལུགས་མངོན་གྱུར་ 
ཡེ་ཤེས་སུ པདྨ་བདག་དང་སྐལ་མཉམ་པ༔ མཐའ་དབུས་ཀུན་ཏུ་འབྱུང་བ་ཡིས༔ སྙིང་པོའི་ 
བསྟན་ལ་བྱ་བ་བྱེད༔ དེ་ཡང་བྱང་ཆུབ་སེམས་དཔའ་རྣམས༔ གང་འདུལ་རྣམ་ཐར་ཚད་མེད་ 
པས༔ ཁ་ཅིག་རྒྱ་ཆེར་བཤད་པ་དང འགའ་ཞིག་ཟབ་དོན་སྒྲུབ་པ་དང ལ་ལས་མ་ངེས་འགྲོ་
237

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདུལ་ཕྱིར གཞན་ཕན་སྤྱོད་པ་ཅིར་ཡང་སྟོནཿ ཀུན་ཀྱང་པདྨ་བདག་ཉིད་དང་༔ ཟབ་མོའི་ལམ་ 
འདིར་ཡིད་ཆེས་པས༔ འབྲེལ་ཚད་དོན་དང་ལྡན་འགྱུར་ཞིང་༔ བསམ་པ་ཐམས་ཅད་ངེས་པར་ 
འགྲུབ༔ ཡེ་ཤེས་སྙིང་པོའི་ལམ་རིམ་འདི༔ རིན་ཆེན་གསེར་གྱིས་བྲིས་ནས་ཀྱང་༔ བདུད་རྩི་ལྔ་ 
ཡིས་རབ་ཏུ་བྱུགས༔ ཐབས་དང་ཤེས་རབ་དམ་རྫས་བཅས༔ གང་གི་མགུལ་དུ་གདགས་པའམ 
སྤྱི་བོའི་གཙུག་ཏུ་འཆང་བས་ཀྱང་༔ མཐོང་ཐོས་དྲན་རེག་གྲོལ་བ་དང་༔ དགོངས་ཉམས་ཡེ་ཤེས་ 
རྩོལ་མེད་འཆར༔ དེ་བཞིན་ཀློག་དང་འཛིན་པ་དང༔ ཁ་དོན་འཆད་ཉན་བྱེད་པ་ཡང་༔ པདྨ་ 
བདག་གིས་བྱིན་བརླབ་ན༔ ཚུལ་བཞིན་ཉམས་ལེན་སྨོས་ཅི་དགོསཿ གཞན་ཡང་བོད་ཁམས་ 
ཐམས་ཅད་ལ༔ བདེ་སྐྱིད་བཀྲ་ཤིས་འབྱུང་འདོད་ནཿ མེས་དབོན་གསུམ་གྱིས་བཞེངས་པ་ཡི༔ 
གཙུག་ལག་ཁང་རྣམས་ཐམས་ཅད་དང༔ སྒྲུབ་པའི་གནས་རྣམས་ཉམས་པ་གསོ༔ དགེ་འདུན་ 
རྣམས་ཀྱིས་བརྟན་བཞུགས་དང་༔ ནུས་ལྡན་རབ་གནས་ཡང་ཡང་འཐོར༔ ཕྱག་མཆོད་བཀུར་སྟི་ 
རྒྱ་ཆེར་བྱ༔ སྐུ་གསུང་ཐུགས་ཀྱི་རྟེན་བཞེངས་ལ༔ དུས་སྟོན་བཙུགས་ཤིང་སྡེ་སྣོད་བཤད༔ གནས་ 
ཆེན་བྱིན་འབེབས་ཆོ་ག་དང་༔ བདུད་རྩི་སྨན་གྱི་སྒྲུབ་པ་དང་༔ ཚོགས་མཆོད་རྡོ་རྗེའི་གླུ་གར་བྱ 
ཞིབ་པར་བོད་ལ་སྙིང་བརྩེ་བས༔ མཁན་ཆེན་བྱང་ཆུབ་སེམས་དཔའ་དང་༔ བདག་དང་ཆོས་ཀྱི་ 
རྒྱལ་པོ་ཡི སྙིང་པོའི་ཞལ་གདམས་ཇི་ལྟ་བར༔ བླ་ཡི་མཆོད་གནས་སྡེ་གཉིས་དང་༔ རྒྱལ་བློན་ 
འབངས་དང་བཅས་པ་ཡིསཿ ཆོས་བརྒྱད་ལྟར་སྣང་མ་ཡིན་པར ཐེ་ཚོམ་མེད་པའི་ངེས་ཤེས་ 
དང༔ ཕྱིར་མི་ལྡོག་པའི་བརྩོན་འགྲུས་ཀྱིས༔ འབད་པས་རྩལ་དུ་བཏོན་བྱས་ནཿ༔ སེམས་བསྐྱེད་ 
བསམ་པའི་ཁྱད་པར་བཞིན༔ བོད་ཡུལ་སྤྱི་དང་བྱེ་བྲག་གི༔ དུས་ཀྱི་རྒུད་པ་ཞི་བ་དང་༔ སྣོད་ 
བཅུད་འབྱོར་པ་འཕེལ་བ་དང་༔ བཤད་སྒྲུབ་བསྟན་པ་ཡུན་བསྲིངས་ནས བཀྲ་ཤིས་བདེ་ལེགས་ 
ཕུན་ཚོགས་འགྱུར༔ ཞེས་བཀའ་བསྩལ་པ་ན༔
བདག་ཅག་རྣམས་ཤིན་ཏུ་དད་ཅིང་རྗེས་སུ་ཡི་རང་བས་བཟོད་དུ་མེད་པའི་མོས་གུས་ཀྱི་ཉམས་ 
འབར་བ་དང་བཅས༔ ཕྱག་དང་མཆོད་པ་འབུལ་ཞིང་རྡོ་རྗེའི་གླུས་མགྲིན་གཅིག་ཏུ་བསྟོད་པ་ནི 
ཨེ་མ་ཧོཿ ཀུན་བཟང་ཐོག་མའི་མགོན་པོ་འོད་དཔག་མེད༔ ཐུགས་རྗེའི་སྐུར་བཞེངས་མཚོ་སྐྱེས་རྡོ་ 
རྗེ་འཆང་༔ ཡོན་ཏན་ཡོངས་རྫོགས་པདྨ་སཾ་བྷ་བ༔ གདུལ་དཀའི་འགྲོ་འདུལ་རྡོ་རྗེ་དྲག་པོ་རྩལ༔
238

༄༅། །ཟབ་གཏེར་ཆོས་ཀྱི་མཛོད་ཁང་།
སྣང་སྲིད་ཟིལ་གནོན་རིག་འཛིན་པདྨ་འབྱུང་༔ བདེ་སྟོང་ཟུང་འཇུག་ཐིག་ལེ་གཅིག་ཉིད་ལས༔ སེམས་ 
ཅན་ཀུན་གྱི་དབང་པོའི་ཁྱད་པར་བཞིན༔ ཞི་དང་ཁྲོ་དང་རྗེས་སུ་ཆགས་པའི་སྐུ རོལ་པ་ཆེན་ 
པོའི་5ཆོ་ ་འཕྲུལ་མཁའ་ལྟར་ཁྱབ༔ མོས་པ་དང་ནི་བློ་ཡི་བྱེ་བྲག་དང་༔ རྗེས་སུ་མཐུན་པར་ཆོས་ 
འཁོར་རྒྱུན་མི་ཆདཿ འོད་གསལ་དབྱིངས་ལས་མ་གཡོས་ཡེ་ཤེས་ཀྱི ཐུགས་རྗེའི་འཇུག་པས་བོད་ 
ལ་ལྷག་པར་དགོངས༔ བཀའ་དྲིན་མཉམ་མེད་གུ་རུ་རིན་པོ་ཆེར༔ ལུས་དང་ལོངས་སྤྱོད་ལྟོས་པ་ 
མེད་པར་འབུལ༔ བྱང་ཆུབ་བར་དུ་ནམ་ཡང་མི་འབྲལ་བར༔ ཐུགས་དམ་ཞལ་བཞེས་དགོངས་ 
པས་རྗེས་སུ་ཟུངས༔ བོད་ཁམས་མཐའ་དབུས་ཀུན་ཏུ་བདེ་བ་དང༔ སངས་རྒྱས་བསྟན་པ་ཡུན་ 
དུ་གནས་པ་དང༔ བདག་ཅག་ལས་དང་སྨོན་པས་གར་སྐྱེས་ཀྱང་ གུ་རུའི་ཕྲིན་ལས་ཡོངས་སུ་ 
སྤེལ་བ་ལསཿ མཐོང་ཐོས་དྲན་རེག་འབྲེལ་ཚད་དོན་ལྡན་ཅིང་༔ ཀུན་བཟང་དགོངས་ཀློང་ཕྱམས་ 
གཅིག་གྲོལ་བར་ཤོག༔ ཁྱད་པར་རྡོ་རྗེའི་གསུང་གི་སྙིང་པོ་རྣམསཿ དུས་སུ་བབས་ཚེ་བཏོན་ཅིང་ 
སྤེལ་བ་དང་༔ འཆད་ཉན་སྒོམ་སྒྲུབ་ཟབ་མོ་ལ་བརྟེན་ནས༔ རྒྱལ་བ་ཀུན་གྱི་ཕྲིན་ལས་ཡོངས་ 
རྫོགས་ཤོག༔
ཅེས་བསམ་པ་ཐག་པས་སྨོན་ལམ་དུ་གསོལ་བ་ནཿ༴ གུ་རུ་རིན་པོ་ཆེས་ཀྱང་དེ་དེ་བཞིན་དུ་གྱུར་ 
ཅིག་རྡོ་རྗེའི་གསུང་གིས་བདེན་ཚིག་བསྩལ་བ་དང་ལྷན་ཅིག༔ སངས་རྒྱས་དང་བྱང་ཆུབ་སེམས་ 
དཔའ་ནམ་མཁའ་གང་བས་མེ་ཏོག་གི་ཆར་ཕབས༔ བཀྲ་ཤིས་ཀྱིས་མངའ་གསོལ༔ རིག་པ་འཛིན་ 
པ་དང་༔ གྲུབ་པ་དང༔ མཁའ་འགྲོ་དང་༔ སྲུང་མ་དང་༔ ལྷ་དང་༔ ཀླུ་དང་༔ དཀར་ཕྱོགས་སྐྱོང་ 
བའི་གཞིའི་བདག་པོ་རྣམས་ཀྱིས་ཀྱང་མངོན་པར་བསྟོད་ཅིང་བསྟན་པ་སྐྱོང་བ་དང་༔ སྤེལ་བ་ 
དང༔ འཛིན་པར་ཁས་བླངས་ཏེ་མི་སྣང་བར་གྱུར་ཏོ༔ ས་མ་ཡ༔ དེ་ནས་ཇི་ལྟར་བཀའ་བསྩལ་ 
པའི་རྗེས་སུ་འབྲངས་ཏེ༔ བདག་ཅག་རྗེ་འབངས་རྣམས་ཀྱིས་ཐོས་བསམ་སྒོམ་གསུམ་གྱིས་ཡིད་ 
ལ་བྱས་ཏེ་དཔེ་རྒྱུད་མགུལ་དུ་འཆང་༔ སྙན་བརྒྱུད་ཅི་རིགས་པ་གཞན་ལའང་སྟོན་ཅིང་གནས་པ་
ན༔ ནམ་ཞིག་གུ་རུ་རིན་པོ་ཆེ་སྲིན་པོའི་ཁ་གནོན་དུ་གཤེགས་ནས་ལོ་སྐོར་གཅིག་གི་མཐར་སོན་པའི་ 
དུས༔ དབྱིངས་ཀྱི་མཁའ་འགྲོ་ཨེ་ཀ་ཛ་ཊཱིས་ཀྱང་རྗེས་སུ་བསྐུལ་བ་ལ་བརྟེན་ནསཿ རྡོ་རྗེའི་ལུང་ 
གིས་མངོན་པར་བསྔགས་པའི་གནས་སུ་འགྱུར་བའི་བཀའ་རྟགས་གསུམ་སོ་སོར་སྦས་ནས་བཀའ་
239

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྲུང་བདུད་མགོན་ནག་པོ་དང་༔གཏེར་སྲུང་གིང་བཙན་དམར་པོ་ལ་བཅོལ་གདམ་དུ་བགྱིས་པ་
ན༔ དེ་དག་གིས་ཀྱང་སྐལ་མེད་བྱུང་ན་དབང་པོ་བསྣུབ་པ་དང༔ སྐལ་ལྡན་ལ་ཚུལ་བཞིན་དུ་གཏད་ 
ཅིང་ཕྲིན་ལས་སྤེལ་བའི་གཡར་དམ་མདོངས་གསོལ་དུ་བཞེས་སོ༔ དེའི་ཚེ་སྨོན་ལམ་དུ་གདབ་པ༔ 
དུས་གསུམ་ཀུན་མཁྱེན་ཀུན་ཏུ་འཆང་༔ བདེ་ཆེན་པདྨ་སཾ་བྷ་བའི ཞལ་གདམས་ལམ་རིམ་སྙིང་ 
པོ་དང་༔ རྡོ་རྗེ་དྲག་རྩལ་ཧེ་རུ་ཀའི༔ སྨིན་གྲོལ་བསྐྱེད་རྫོགས་ཡན་ལག་བཅས༔ མི་འགྱུར་བྲག་ 
གི་སུལ་དུ་སྦས༔ རིམ་པ་མང་པོའི་རྒྱས་བཏབ་ནས གཏེར་བདག་སྲུང་མར་གཉེར་གཏད་པ༔ 
ནམ་ཞིག་བོད་ཁམས་མཐའ་དབུས་ཀུན༔ སྡུག་བསྔལ་རྒྱ་མཚོར་གཡེང་བའི་ཚེ༔ མངའ་བདག་ 
ཡབ་སྲས་ཐུགས་བསྐྱེད་ལས༔ རྣམ་འཕྲུལ་ཟུང་དང་འཕྲད་ནས་ཀྱང་༔ ཟབ་མོའི་ལུང་བཞིན་སྤེལ་ 
བའི་མཐུས བསྟན་འགྲོའི་རྒུད་པ་ཞི་བ་དང༔ ཕན་བདེ་རྒྱ་ཆེར་འབྱུང་བར་ཤོགཿག༔ ཅེས་བསམ་པ་ 
ཐག་པའི་སྨོན་ལམ་དུ་བགྱིས་པ་ན༔ གུ་རུ་རིན་པོ་ཆེའི་ཡེ་ཤེས་ཀྱི་སྐུ་སྐད་ཅིག་གིས་གློག་འཁྱུགས་པ་ 
ལྟ་བུའི་རྫུ་འཕྲུལ་གྱིས་མངོན་པར་སྣང་བར་མཛད་དེ༔ རྡོ་རྗེའི་བདེན་ཚིག་གིས་སླར་ཡང་དབུགས་
དབྱུང་བ་དང༔ རབ་ཏུ་གནས་པའི་མེ་ཏོག་འཐོར་བ་རིན་པོ་ཆེའི་འཆར་དུ་སྣང་བར་གྱུར་ཏོ༔ ས་ 
མ་ཡ༔ རྒྱ་རྒྱ་རྒྱ གཏེར་རྒྱ༔ སྦས་རྒྱ༔ གཏད་རྒྱ༔ མནྟྲ་གུ་ཧྱ་ས་མ་ཡཿ
༈ ཨོཾ་སྭ་སྟི་སརྦ་སིདྡྷི། མཁས་པའི་གཙུག་རྒྱན་གྲུབ་པའི་འཁོར་ལོས་སྒྱུར། །པདྨ་འོད་གསལ་ 
མདོ་སྔགས་གླིང་པ་ལ། །ཡེ་ཤེས་ཌཱ་ཀིས་ཁ་བྱང་དངོས་སུ་ཕུལ། །སྔ་ཕྱིར་གསལ་སྣང་གཟིགས་པས་ 
ངེས་པ་འཁྲུངས། །གཏེར་ཆེན་ཆོས་ཀྱི་རྒྱལ་པོ་མཆོག་གྱུར་གླིང་། །མདོ་སྨད་བསྟན་འགྲོའི་དཔལ་ 
དུ་ཆག་ཕེབས་ཤིང་། །ཟད་པར་དུས་ཀྱི་ཁུག་པ་རྫོགས་པ་དང་། །རབ་ཚེས་ཤར་ལ་ཉེ་བའི་གནས་ 
དུས་ཀྱི། །རྟེན་འབྱུང་ཕུན་ཚོགས་ངང་གིས་འགྲིགས་པ་ན། །གུ་རུའི་ལུང་བཞིན་ཡབ་སྲས་ལྷན་རྒྱས་ 
པས། །རོང་མེ་དཀར་མོ་སྟག་ཚང་གནས་ཀྱི་སྒོ། །སྣང་བར་མཛད་ཅིང་བསམ་འགྲུབ་ཀེའུ་ཚང་ 
ཚང་གི །གསང་ཕུག་གཡས་གཡོན་སེང་གེ་གཡུ་མཚོ་ནས། །ངོ་མཚར་ཟབ་གཏེར་ནོར་བུའི་མཛོད་ 
ཕྱུང་པའི། །ཡང་ཟབ་བླ་མ་རྡོ་རྗེ་དྲག་རྩལ་གྱི། །སྐུ་གསུང་ཐུགས་རྟེན་ཁྱད་པར་འཕགས་པ་ནི། ། 
གཡོན་ངོས་མཁའ་འགྲོ་གསང་བའི་ཕུག་པ་ནས། །བོད་ཁམས་སྤྱི་ཁྱབ་སྐྱོབ་པའི་མགོན་དུ་བྱོན། ། 
བླ་སྒྲུབ་སྐོར་བཞིའི་རྒྱབ་ཆོས་ལམ་གྱི་རིམ། །མདོ་རྒྱུད་སྙིང་པོའི་དགོངས་པའི་བཅུད་འདི་ཡང་། །
240

༄༅། །ཟབ་གཏེར་ཆོས་ཀྱི་མཛོད་ཁང་།
རིག་འཛིན་ཆེ་མཆོག་གསེར་ཞལ་རྒྱས་པ་ཡིས། །མདོ་རྒྱས་འཚམས་པའི་མཁའ་འགྲོའི་བརྡ་བསྒྱུར་ 
ཅིང༌། །སྐལ་བཟང་སྣོད་ལྡན་བློ་གྲོས་མཐའ་ཡས་སྡེས། །སྒོ་གསུམ་གུས་པས་སྲི་ཞུ་ལྷུར་བླངས་ཏེ། ། 
སྙིང་པོའི་བསྟན་པའི་བཙས་དང་ཕྱིར་རབས་ཀྱི། །སྐལ་ལྡན་ཡོངས་ཀྱི་སྙིང་བཅུད་རིན་ཆེན་དབྱིག ། 
ས་སྟེང་ཉི་ཟླའི་སྒྲོན་མེ་སྦར་བྱས་པའི། །དགེ་བས་གསང་ཆེན་ངེས་པས་ཐེག་པ་ལས། །ཁམས་གསུམ་ 
སྐྱེ་རྒུ་རྩོལ་མེད་དབུགས་དབྱུང་ཞིང༌། །དུས་ཀྱི་རྒུད་པ་ཀུན་ཞི་གངས་ཅན་གྱི། །མཐའ་དབུས་ 
བདེ་སྐྱིད་རྫོགས་ལྡན་དཔལ་འབར་ཤོག །ཅེས་པའང་རྩོད་བྲལ་རིག་འཛིན་གྲུབ་པའི་རྒྱལ་པོ་ལྷན་ 
རྒྱས་པས་རྗེས་སུ་བཟུང་བ། པདྨ་གར་དབང་བློ་གྲོས་མཐའ་ཡས་གཡུང་དྲུང་གླིང་པས་བཀྲ་ཤིས་ 
ཟླ་གམ་དབང་ཕུག་ཏུ་བྲིས་པ་དགེ་ལེགས་འཕེལ། སྔ་འགྱུར་ཡོ་ག་རྣམས་གསུམ་ཐུན་མོང་གི ། 
རྒྱབ་ཆོས་བླ་མེད་ལམ་གྱི་རིམ་པ་ཀུན། །འདུས་གསལ་པདྨ་སཾ་བྷའི་ཞལ་སྐྱིན་དངོས། །དུས་གསུམ་ 
འབྱོན་དཀའ་ཡེ་ཤེས་སྙིང་པོ་འདི། །ཀུན་མཁྱེན་བླ་མའི་བྱིན་བརླབས་རང་བྱུང་གི །མཁྱེན་རྒྱས་ 
འཇམ་དབྱངས་ལེགས་པའི་བློ་གྲོས་ནས། །གཞན་ཕན་ལྷག་བསམ་བཟང་པོས་ཡོན་སྦྱར་ཏེ། །མི་ 
ཟད་ཆོས་ཆར་འཇོ་བའི་ཕྱི་མོར་བསྒྲུབས། །ཐོས་པས་གོ་ཞིང་བསམ་པས་ཉམས་སུ་མྱོང་། །བསྒོམ་ 
པས་མཆོག་གི་གོ་འཕང་ལ་སྦྱོར་ཏེ། །གསང་ཆེན་བསྟན་པ་འཇིག་རྟེན་མཐའ་དག་ཏུ། །རྒྱས་པའི་ 
བཙས་སུ་རྟག་ཅིང་ཁྱབ་པར་ཤོག །ཅེས་པའང་སྔར་གྱི་ཕྱི་མོའི་ཞུ་དག་དང་ཆབ་ཅིག་བློ་གྲོས་མཐའ་ 
ཡས་ཀྱིས་ཆེད་དུ་བརྗོད་པ་སིདྡྷི་རསྟུ། །
241

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །ཞུ་ལན་སྨན་མཆོག་བདུད་རྩིའི་ཕྲེང་བ་བཞུགས་སོ། །
༄༅། །གསང་བའི་བདག་པོ་ཕྱག་ན་རྡོ་རྗེ་ལ་ཕྱག་འཚལ་ལོ། །དུས་གསུམ་སངས་རྒྱས་ཐམས་ཅད་ 
ཀྱི་ཐུགས་ཀྱི་ངོ་བོ། གངྒཱ་ཀླུང་གི་བྱེ་མ་སྙེད་ཀྱི་སངས་རྒྱས་རྣམས་ཀྱིས་བྱིན་གྱིས་བརླབས་པའི་གསང་ 
བདག་རྡོ་རྗེ་འཆང་ཆེན་པོ་ཁྱེད་ནི། གླང་པོ་ཆེའི་རྣ་བ་ཅན་ཡིན་པས། ཐེག་པའི་ཡང་རྩེ་ཞིག་ 
བསྟན་ཏུ་གསོལ། ཁྱེད་ནི་བཟང་པོའི་རྒྱན་དང་ལྡན་པ་ཡིན་པས། ལྟ་བ་མི་མཐུན་པ་ཟང་ཟིང་བ་ 
ཐམས་ཅད་སྤངས་པའི་ཡང་དག་པའི་ལྟ་བ་ཞིག་བསྟན་ཏུ་གསོལ། ཁྱེད་ནི་རྣམ་པར་གནོན་པ 
ཡིན་པས། ལྟ་སྒོམ་སྤྱོད་གསུམ་ལ་ཐེ་ཚོམ་གྱི་དྲྭ་བ་གཅོད་པའི་ཆོས་ཤིག་བསྟན་ཏུ་གསོལ། ཁྱེད་ནི་ 
རིན་པོ་ཆེའི་འབྱུང་ཁུངས་ཡིན་པས། ཞི་གནས་དང་ལྷག་མཐོང་ཟུང་དུ་འབྲེལ་བའི་ཏིང་ངེ་འཛིན་
བསམ་གྱིས་མི་ཁྱབ་པ་རྒྱུད་ལ་སྐྱེ་བའི་ཆོས་ཤིག་བསྟན་ཏུ་གསོལ། ཁྱེད་ནི་བདེན་པའི་སྤྲིན་ཡིན་
པས། ཉོན་མོངས་པ་རྣམ་པར་རྟོག་པའི་མེ་འབར་བ་གསོད་པའི་ཆོས་ཀྱི་ཆར་ཆེན་པོ་དབབ་པའི་
གདམས་པ་ཞིག་བསྟན་ཏུ་གསོལ། ཁྱེད་ནི་འབར་བའི་མེ་ལྕེ་ཅན་ཡིན་པས།དངོས་པོ་དང་མཚན་
མར་འཛིན་པའི་བུད་ཤིང་སྲེག་པའི་གདམས་པ་ཟབ་མོ་ཞིག་བསྟན་ཏུ་གསོལ། ཁྱེད་ནི་གཟུགས་
མཛེས་པ་ཡིན་པས། ཟད་མེད་ཀྱི་བདེ་བ་སྐྱེ་བའི་གདམས་ངག་མཐོང་བས་མིག་མཆི་མས་གང་ 
བའི་གདམས་པ་ཞིག་བསྟན་ཏུ་གསོལ། ཁྱེད་ནི་ཡིད་བཞིན་གྱི་ནོར་བུ་རིན་པོ་ཆེ་ཡིན་པས། དབང་ 
པོ་རྣོན་པོའི་རྟེན་གྱི་གང་ཟག་གིས་ཐེ་ཚོམ་ཆོད་ཅིང་དོན་རྟོགས་པ། བླུན་པོ་བ་གླང་རྫིས་ཀྱང་
ཚིག་ཟིན་ཅིང་དོན་རྟོགས་པའི་ཆོས་ཁ་གསལ་ལ་ཚིག་ཉུང་བ་དོན་རྒྱ་ཆེ་བ་སངས་རྒྱས་ཀྱི་ཆོས་ཀྱི་ 
སྐུ་མྱུར་དུ་རྟོགས་པའི་ཆོས་ཅན། མ་ཏི་བྷ་དྲ་ཤྲཱིས་ཞུས་པ་དང་། བདག་ལས་ཀྱི་རྡོ་རྗེས་གསོལ་བ་ 
བཏབ་པའི་དོན་དུ་གདམས་པ་ཐུན་མོང་མིན་པ་ཞིག་བསྟན་ཏུ་གསོལ། ཞེས་ཞུས་པ་དང་། བདག་ 
ལ་རོ་ཐུན་མོང་མིན་པ་སོ་ཕྲག་ནས་བབས་ལྕེའི་སྟེང་དུ་འཁྱིལ་ཏེ་མིད་ཚད་བྱུང་བས། དེ་བླ་མ་ 
ཁྱོད་ཀྱི་ཐུགས་རྗེ་ཡིན་པ་འདྲ། སྐུ་གཟུགས་མི་སྟོན་པའི་གཞོམ་མེད་ཀྱི་སྒྲ་འདི་སྐད་གསུང་། ལས་ 
ཀྱི་རྡོ་རྗེ། མ་ཏི་བྷ་དྲ་ཤྲཱི་ལ་ངའི་གསང་ཚིག་འདི་རྣམས་རྣ་བར་སྐྱོལ། ཡབ་ཀུན་ཏུ་བཟང་པོའི་
242

༄༅། །ཟབ་གཏེར་ཆོས་ཀྱི་མཛོད་ཁང་།
དགོངས་པ། ཡུམ་ཀུན་ཏུ་བཟང་མོའི་སྙིང་གཏམ། རྡོ་རྗེ་འཛིན་པ་བདག་གི་གསང་ཚིག་ཐེག་ 
པའི་ཡང་རྩེ། སྨན་མཆོག་ཆེན་པོའི་སྒྲུབ་པ་ལ་སེམས་ཉིད་འོད་གསལ་གྱི་རྩད་ཆོད་གསུང་། ལས་ 
ཀྱི་རྡོ་རྗེ་བདག་གིས་ཞུས་པ། འོད་གསལ་གྱི་ངོ་བོ་ཇི་ལྟ་བུ་ལགས་ཞུས་པས།
ལས་ཀྱི་རྡོ་རྗེ། འོད་གསལ་གྱི་ངོ་བོ་རང་བཞིན་ཐུགས་རྗེ་གསུམ་དུ་འདུས་གསུངས། ལས་ཀྱི་རྡོ་ 
རྗེས་ཞུས་པ། འོད་གསལ་བསྒོམ་པའི་དུས་སུ། གོལ་ས་མཆིས་སམ་མ་མཆིས་ཞུས་པས། ཁྱོད་ཀྱི་ 
དྲི་བ་དེ་ཤིན་ཏུ་ལེགས། གང་ཟག་གིས་མ་གོ་ན་གོལ་ས་ཡོད། དེ་ལ་བཞི་ཡོད། གོལ་ལུགས། གོལ་ 
རྟགས། ཉེས་སྐྱོན། གོལ་བའི་འབྲས་བུའོ། །ངོ་བོའི་གོལ་ལུགས་ནི། སྤྱིར་ངོ་བོ་ཞེས་བྱ་བ་སྟེ། རང་ 
གི་རིག་པའི་གནས་ལུགས་ཅིར་ཡང་གྲུབ་པ་མེད་པའི་སྟོང་གསལ་དུ་ཡེ་གདོད་མ་ནས། ད་ལྟའི་ 
ཤེས་པ་བཅོས་ལྷད་དང་བྲལ་བ་འདི་ག་ལྟར་ཡོད་པ་ཡིན་ཏེ། དེ་གའི་སྟེང་དུ་མི་འཇོག་པར་གང་ 
ཟག་གིས་སྟོང་ཉིད་དུ་བསྒོམས་པས་སྟོང་འཛིན་གྱི་བློ་དང་མ་བྲལ་བས། སྟོང་བ་ཕྱང་ཆད་བྱ་བར་ 
གོལ་བ་ཡིན་གསུངས། གོལ་བའི་རྟགས་སུ་ཡར་སངས་རྒྱས་མེད། མར་དམྱལ་བ་མེད། ཐམས་ 
ཅད་མ་གྲུབ་པ་སྟོང་བ་ཉིད་ཡིན་ཟེར་དུ་འོང་། གོལ་བའི་ཉེས་སྐྱོན་ནི་ཐམས་ཅད་སྟོང་བར་འདུག་ 
སྙམ་པའི་བློས། ཡར་མོས་གུས་དག་སྣང་། སྐྱབས་འགྲོ་སེམས་བསྐྱེད། བྱམས་སྙིང་རྗེ་ལ་སོགས་ 
པའི་ཆོས་སྤྱོད་ཐམས་ཅད་བོར་ནས། ཚེ་འདིའི་བྱ་བ་ལ་འཇུག མར་མི་དགེ་བའི་ཆོས་ལ་འཇོལ་ 
ཉོག་ཏུ་སྤྱོད། དེར་བདེན་པ་ལོག་པར་སྤྱད་པས་འགྲོ་ས་རྡོ་རྗེ་དམྱལ་བ་ལས་མེད། དེ་ལྟར་ལོག་
པར་སྤྱད་ ་པའི་འབྲས་བུས་ནི། ཡར་དགེ་བའི་ཕྱོགས་སུ་བདེན་པ་ལོག་པས་མུ་སྟེགས་ཀྱི་ཆད་པར་ 
ལྟ་བར་སྐྱེ། མར་རྒྱུ་འབྲས་ཀྱི་ཕྱོགས་སུ་བདེན་པ་ལོག་པས་སྡུག་བསྔལ་གྱི་རྒྱ་མཚོར་འཁྱམས། ལས་ 
ཀྱི་རྡོ་རྗེ། སྟོང་ཉིད་རྟོགས་ཟེར་བ་མང་བར་གདའ་སྟེ། དོན་དམ་པའི་གནས་ལུགས་རྟོགས་པ་ཉུང་ 
བར་གདའ། ལས་ཀྱི་རྡོ་རྗེ། རང་བཞིན་ལ་གོལ་ས་བཞི་ཡོད་དེ། དེ་ལ་དང་པོ་རང་བཞིན་གྱི་གོལ་ 
ས་ནི། རིག་པ་སྟོང་བའི་རང་མདངས་སྐུ་དང་ཡེ་ཤེས་སུ་གསལ་བ་འདི་ལ། སྐུ་ལ་ཞལ་ཕྱག་དང་། ཡེ་
ཤེས་ལ་ཁ་དོག་གམ་མཚན་མའི་རིགས་ཅན་དུ་གྲུབ་པ་མེད་དེ། སྟོང་བའི་རང་མདངས་གསལ་
བའི་ཆ་ཙམ་དུ་གསལ་སྟོང་དབྱེར་མེད་དུ་བཞུགས་པ་ལ་གང་ཟག་གིས་གསལ་སྟོང་དབྱེར་མེད་ 
ཟུང་འཇུག་ཏུ་མ་ཤེས་པས། རིག་པ་སྣང་བར་གོལ་བ་བྱ་བ་ཡིན་གསུངས། གོལ་བའི་རྟགས་སུ་ཆོས་
243

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
སྐད་ཐམས་ཅད་ཡ་བྲལ་དུ་འོང༌། ཟུང་འཇུག་གི་ཆོས་སྐད་བསྟན་ན། ཁོའི་བློར་མི་ཤོང༌། གོལ་ 
བའི་ཉེས་སྐྱོན་ནི། ཐམས་ཅད་སྣང་བ་དངོས་པོ་ཅན་དུ་འདུག་སྙམ་པའི་བློས་སེམས་ཆོས་ཕྱོགས་ 
ཀྱི་ཆོས་ལ་བློ་མི་འཇུག གྲུབ་མཐའ་ཁ་འཛིན་ཆེས་པས། ཐམས་ཅད་མཁྱེན་པའི་ལམ་དང་བྲལ། 
སྣང་བ་ཨ་འཐས་པས་གྲོལ་རྒྱུ་མེད་པ་ཡིན། གོལ་བའི་འབྲས་བུ་ནི། ཕྱི་སྣང་བའི་འོད་གསལ་ལ་ 
ཆགས་པས། གཟུགས་ན་སྤྱོད་པའི་ཁམས་སུ་སྐྱེ། ནང་རིག་པ་གསལ་སྟོང་དུ་མ་ཤེས་པས། བློ་ཕྱོགས་ 
གཅིག་ཏུ་འཁོར་ཏེ་གྲོལ་བའི་དུས་མ་མཆིས། ལས་ཀྱི་རྡོ་རྗེ། འོད་གསལ་ཟིན་ཟེར་བ་མང་བར་ 
གདའ་སྟེ། གསལ་སྟོང་ཟུང་འཇུག་ཏུ་འབྱོངས་པ་ཉུང་བར་གདའ།
ལས་ཀྱི་རྡོ་རྗེ། ཐུགས་རྗེ་ལ་ཡང་གོལ་ས་བཞི་ཡོད། གོལ་ལུགས་ནི། རིག་པ་སྟོང་གསལ་གྱི་རང་ 
མདངས་མི་འཆར་དགུ་འཆར་གྱི་རྣམ་རྟོག་འདི། ཇི་ལྟར་ཤར་ཀྱང་རིག་སྟོང་ལས་མ་འདས་ཏེ། གང་ 
ཟག་གིས་དེ་ལྟར་མ་གོ་བས། རིག་པ་སྟོང་བར་གོལ་བ་བྱ་བ་ཡིན་གསུངས། གོལ་རྟགས་སུ་ལུས་ 
ངག་ཡིད་གསུམ་ཚེ་འདིའི་བྱ་བ་འབའ་ཞིག་ལ་སྤྱོད། གོལ་བའི་ཉེས་སྐྱོན་ནི། གང་ཟག་གི་རྟོག་པ་ 
ཆོས་སྐུར་མ་ཤར་བའི་བློས་གང་ཤར་རྣམ་རྟོག་གི་དྲྭ་བས་བཅིངས་ནས་དགེ་སྦྱོར་དྲེད། བག་ཆགས་
ངན་གོམས་གཙོ་ཆེ་བས་ཚེ་འདི་ཁོ་ན་སྒྲུབ། གཉིས་འཛིན་ཐེ་ཚོམ་རེ་དོགས་ཀྱི་སྒྲོག་གིས་བཅིངས་ 
པས་རང་གིས་རང་བཅིངས་པ་ཡིན། གོལ་བའི་འབྲས་བུ་ནི། རྣམ་རྟོག་གི་གོལ་ས་མ་ཤེས་པས་བག་ 
ཆགས་སུ་ཨ་འཐས། རྒྱུ་འབྲས་ཀྱི་ཉེས་དམིགས་མ་ཤེས་པས་ཡེངས་མ་ལམ་ལ་མི་ཚེ་ཟད། ཤི་ 
ནས་ཁམས་གསུམ་དུ་གོལ་བ་ཡིན། ལས་ཀྱི་རྡོ་རྗེ། རྟོག་པ་མེད་ཟེར་བ་མང་བར་ ་གདའ་སྟེ། ཤར་ 
གྲོལ་གྱི་མཚང་རྟོགས་པ་ཉུང་བར་གདའ་གསུངས། ལས་ཀྱི་རྡོ་རྗེས་ཞུས་པ། གོལ་ས་གསུམ་པོ་ 
དེ་མ་ཆོད་ན་དོན་མི་འདུག་པས་གོལ་ས་གསུམ་པོ་ཇི་ལྟར་གཅོད་ཞུས་པས། གསང་བདག་གིས་གསུངས་ 
ནས། ལས་ཀྱི་རྡོ་རྗེ། རིག་པའི་ངོ་བོ་སྟོང་བ་འདི། སུས་ཀྱང་མ་བཅོས་པ། རྒྱུ་མེད་པ། རྐྱེན་མེད་པ། 
ཡེ་གདོད་མ་ནས་གནས་པ་ཡིན་གསུངས། འདི་ལ་བཅས་བཅོས་མ་བྱེད་པར་ཁོ་རང་གང་འདུག་གི་
སྟེང་དུ་ཞོག་དང་གོལ་ས་མེད་པ་དེ་ཀ་དག་གི་ཀློང་དུ་འཚང་རྒྱ་བ་ཡིན་གསུངས། དེ་བཞིན་དུ་ 
རང་བཞིན་འོད་གསལ་བ་འདི། ཡེ་ནས་སྟོང་བ་དང་དབྱེར་མེད་དུ་ལྷུན་གྱིས་གྲུབ། དེའི་རྩལ་ 
ཐུགས་རྗེ་འགག་མེད། གང་ཤར་ཀྱང་རང་བཞིན་གྱིས་མ་གྲུབ་པས་གསུམ་ག་ཟུང་འཇུག་ཆེན་པོར་
244

༄༅། །ཟབ་གཏེར་ཆོས་ཀྱི་མཛོད་ཁང་།
ཤེས་པར་གྱིས་དང་། དབྱེར་མེད་དུ་འཚང་རྒྱ་བ་ཡིན་གསུང་། ལས་ཀྱི་རྡོ་རྗེ་བདག་གིས་ཡང་ཞུས་ 
པ༑ ལྟ་སྒོམ་སྤྱོད་གསུམ་གྱི་གོལ་ས་གང་ལགས་ཞུས་པས། གསང་བདག་གི་གསུང་ནས། ལས་ཀྱི་ 
རྡོ་རྗེ་ཡང་ཉོན་ཅིག དང་པོ་ལྟ་བའི་གོལ་ས་ལ་ལྔ་སྟེ། ལྟ་བ་ཉིད་ཀྱི་གོལ་ས། གནས་ཀྱི་གོལ་ས། 
གྲོགས་ཀྱི་གོལ་ས། ཉོན་མོངས་ཀྱི་གོལ་ས། ཕྱོགས་འཛིན་གྱི་གོལ་སའོ། །
དང་པོ་ལྟ་བ་ཉིད་ཀྱི་གོལ་ས་ནི། ཆོས་སྤྱིའི་ལྟ་བ་སྟོང་བ་མཐའ་བྲལ་དུ་འདོད་པ་ལས། གསང་ 
སྔགས་འདིའི་ལུགས་ཀྱི་རྣལ་འབྱོར་བ་མངོན་སུམ་རྗེན་པར་འདོད། དེ་གཉིས་ཡང་དོན་དམ་པ་ 
རྟོགས་ན་དབྱེ་བ་མེད་དེ། མ་རྟོགས་ན་སྤྱིའི་ལྟ་བ་ནི། ཡིད་དཔྱོད་ཀྱི་ཚིག་གི་ལྟ་བ་ལ་དོན་རང་ཐོག་ 
ཏུ་མི་འབེབས་ཏེ། གོལ་བའི་ལྟ་བ་ཡིན། མངོན་སུམ་གྱི་ལྟ་བ་ལ་ཡིད་མི་ཆེས་པར་ཡིད་དཔྱོད་ 
ཚིག་གི་ལྟ་བ་ལ་གདེང་དུ་བྱས་ནས། ཐམས་ཅད་གཏད་མེད་ཡིན། བྱར་མེད་མཐའ་བྲལ་ཡིན་ 
ཟེར་ནས་དགེ་སྡིག་ཆོས་ལ་འཇོལ་ཉོག་ཏུ་སྤྱོད་ཅིང་། ལས་ལ་བཟང་ངན་མེད། དགེ་བ་བྱས་པས་ 
ཕན་མ་བཏགས། སྡིག་པ་བྱས་པས་གནོད་མ་བསྐྱལ། ཐམས་ཅད་མཉམ་ཉིད་ཟང་ཐལ་ཡིན་ཟེར་ 
ནས་ཐ་མལ་ཉིད་དུ་སྡོད་དེ། དེ་རྣམས་ནག་པོ་ཁ་འབྱམས་ཀྱི་ལྟ་བ་ཞེས་བྱ་སྟེ། ལྟ་བ་ཐམས་ཅད་ 
ཀྱི་གོལ་བའི་རྩ་བ་ཡིན། མ་ཏི་བྷ་དྲ་ཤྲཱི་མངོན་སུམ་གཉིས་མེད་རང་གསལ་གྱི་ལྟ་བ་དང་རྒྱུ་འབྲས་ 
ཟབ་མོ་ཟུང་འཇུག་ཏུ་སྤྱོད་དགོས། གནས་ཀྱི་གོལ་ས་ནི། སྤྱིར་གནས་སྐབས་ཀྱི་ལྟ་བ་རྟོགས་པའི་ 
གང་ཟག་དེས་མཐར་ཐུག་གི་ལྟ་བ་ཀློང་དུ་འགྱུར་བར་བྱེད་པ་ལ་རི་ཁྲོད་ལ་སོགས་པ་དབེན་ཞིང་
དྭངས་པའི་གནས་སུ་འགྲོ་དགོས། གནས་སྐབས་ཀྱི་ལྟ་བ་ཡོད་ཀྱང་དེ་སྐྱོང་བ་ལ་རི་ཁྲོད་འགྲིམ་དགོས། 
གནས་ངན་པས་ལྟ་བ་གོལ་བ་ཡིན། མ་ཏི་བྷ་དྲ་ཤྲཱི། གནས་སྐབས་ཀྱི་ལྟ་བ་རི་ཁྲོད་དུ་སྐྱོང་དགོས། 
གྲོགས་ཀྱི་གོལ་ས་ནི། གནས་སྐབས་ཀྱི་ལྟ་བ་ཡོད་པའི་གང་ཟག་དེ། ཆོས་དང་མཐུན་པ་ཉོན་མོངས་ 
པ་མི་འཕེལ་བའི་གྲོགས་དང་འགྲོགས་དགོས། གྲོགས་ངན་དང་འགྲོགས་ན་ངན་པའི་སྤྱོད་པས་ 
མི་གོས་པ་མི་སྲིད། དེས་ཚེ་འདིར་ཁྲིད་ནས་ལྟ་བ་སྐྱོང་དུ་མི་སྟེར། ཉོན་མོངས་པ་འཕེལ་བ་གོལ་ 
བའི་རྩ་བ་ཡིན། ལས་ཀྱི་རྡོ་རྗེ་དང་མ་ཏི་བྷ་དྲ་ཤྲཱི། དེར་མ་གོལ་བར་འདོད་ན། འབྲེལ་མེད་ཀྱི་ 
གྲོགས་ལ་འཕྲེང་ཐག་ཆོད་ལ་གཅིག་པུར་སྡོད་གསུངས། བཞི་པ་ཉོན་མོངས་པའི་གོལ་ས་ནི། གནས་ 
སྐབས་ཀྱི་ལྟ་བ་ཡོད་པའི་གང་ཟག་དེས། ཉོན་མོངས་པ་འབུར་འཇོམས་ལམ་དུ་མི་སློང་། ཕྱི་རོལ་
245

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
་རྐྱེན་གང་ཡང་རུང་བས་ཉོན་མོངས་པ་སློང༌། དེར་སྐད་ཅིག་མས་ཀྱང་ལས་གསོག་པས། ཡུན་ 
དུ་ལོན་ན་ལས་ངན་པ་སྤྱོད། ཚོགས་དྲུག་གི་སྣང་བ་ལ་དུག་ལྔས་ལས་ངན་སོ་སོར་གསོག དེ་ཡང་ 
གནས་སྐབས་དང་མཐར་ཐུག་ཏུ་དེ་དག་གི་འབྲས་བུ་འབྱུང་བས། ཉོན་མོངས་པ་གང་སྐྱེས་ཀྱང་ 
སྐད་ཅིག་མ་ལ་དྲན་པས་བཟུང་ནས་ཤེས་པ་ལྷོད་ཀྱིས་གློད། ཉོན་མོངས་པ་དེ་ལས་གྲུབ་པའི་སེམས་ 
ཅན་ཐམས་ཅད་ལ་བྱམས་པ་དང་སྙིང་རྗེ་བསྒོམ། ཉོན་མོངས་པ་ལམ་དུ་སློང་བར་བྱིན་གྱིས་རློབ་ 
པའི་གསོལ་བ་གདབ། ཁྱད་པར་བླ་མ་ལ་སྙིང་ཐག་པ་ནས་གསོལ་བ་གདབ། ཉོན་མོངས་པའི་ས་བོན་ 
དེ་སྔགས་ཀྱིས་སྦྱངས་ནས་ཡི་དམ་དུ་བསྒོམས་ལ་སྙིང་པོ་བགྲང་། དེའི་རྗེས་ལ་ལྟ་བའི་ངང་དུ་གློད་ 
ལ་བསྔོ་བ་སྨོན་ལམ་རྒྱ་ཆེར་གདབ། དེ་ལྟར་ལམ་དུ་སློངས་ན་ཡོན་ཏན་ནི་གནས་སྐབས་དང་མཐར་ 
ཐུག་ཏུ་དེ་དག་གི་འབྲས་བུ་ཐོབ། དེ་ལྟར་ལམ་དུ་མ་སློངས་ན་ཉོན་མོངས་པའི་འདམ་དུ་སོང་ནས་ 
ལྟ་བ་ཀློང་དུ་མི་འགྱུར་ཏེ། གོལ་བའི་རྩ་བ་ཆེན་པོ་ཡིན། ལས་ཀྱི་རྡོ་རྗེ་དང་མ་ཏི་བྷ་དྲ་ཤྲཱི་མ་གོལ་ 
བར་འདོད་ན། ཉོན་མོངས་པ་གང་སྐྱེས་པའི་གཉེན་པོ་བསྟེན། ལམ་དུ་སློངས་པར་གྱིས། ལྔ་པ་ 
ཕྱོགས་མཐུན་གྱི་གོལ་ས་ནི། གནས་སྐབས་ཀྱི་ལྟ་བ་ཡོད་པའི་གང་ཟག་ཐམས་ཅད་ཀྱང་གྲུབ་མཐའ་ 
རང་གཞུང་གི་ལྟ་བ་ཤ་སྟག་ཏུ་གོལ་ནས་ལུང་སྐྱབས་དང༌། བདག་གཞན་དང་། མཐོ་དམན་དང་། 
ཕྱོགས་རིས་དང་། བཟང་ངན་དུ་ཕྱེ་ནས་སངས་རྒྱས་ཀྱི་ལྟ་བ་མཐའ་བྲལ་ཆེན་པོ་ལ་གང་ཟག་གིས་ 
སྤར་ཚོད་བློ་ཚོད་བྱེད་པ་གོལ་བའི་རྩ་བ་ཡིན། ལས་ཀྱི་རྡོ་རྗེ་དང་མ་ཏི་བྷ་དྲ་ཤྲཱི། དེར་མ་གོལ་
བར་འདོད་ན། ལྟ་བ་མཐའ་བྲལ་སྟོང་ཡངས་ཆེན་པོར་ཤེས་པར་གྱིས།
དོན་གཉིས་པ་སྒོམ་པའི་གོལ་ས་ལ་བཞི། སྒོམ་ངོ་བོའི་གོལ་ས། གནས་ཀྱི་གོལ་ས། གྲོགས་ཀྱི་གོལ་ 
ས༑ སྐྱོན་གྱི་གོལ་ས། ཉོན་མོངས་ཀྱི་གོལ་སའོ། །དང་པོ་སྒོམ་ངོ་བོའི་གོལ་ས་ནི། བླ་མས་ངོ་བོ་ 
རང་བཞིན་ཐུགས་རྗེ་གསུམ་རྗེན་པར་ངོ་སྤྲད་ཀྱང་མ་སློབ་མས་མ་གོ་སྟེ། ངོ་བོ་རང་བཞིན་ཐུགས་ 
རྗེ་གསུམ་ལ་འཕྲིག་མ་ཚུད་དེ། གསལ་སྟོང་དབྱེར་མེད་དུ་མ་ཤེས་པས་གོལ་ཏེ། དེ་ཡང་བླ་མའི་ 
གདམས་ངག་གི་ལུགས་ལྟར་ཉམས་སུ་བླངས་པས་ལུས་སེམས་ཀྱི་བདེ་བ་བག་ཙམ་ལ་ཞེན་ནས་འདོད་ 
ཁམས་ཀྱི་མིར་གོལ། སེམས་གང་དུའང་མི་རྟོག་པ་ཙམ་དུ་ཆགས་ན། གནས་གཙང་མའི་ལྷར་གོལ། 
གསལ་ལ་རྟོག་པ་མེད་པ་ཙམ་ལ་ཆགས་ན། གཟུགས་ཁམས་ཀྱི་ལྟར་གོལ། བདེ་བ་ལ་མི་རྟོག་པར་
246

།ཟབ་གཏེར་ཆོས་ཀྱི་མཛོད་ཁང་།
ཆགས་ན། འདོད་ཁམས་ཀྱི་ལྷར་གོལ། སྟོང་བ་ལ་མི་རྟོག་པར་ཆགས་ན། གཟུགས་མེད་ཀྱི་ལྷར་ 
གོར། དེ་དག་ནི་ཁམས་གསུམ་དུ་གོལ་བ་ཡིན། དབང་པོའི་ཡུལ་རྒྱུན་དུ་འགགས་ན། ནམ་མཁའ་ 
མཐའ་ཡས་སྐྱེ་མཆེད་དུ་གོལ། གཉིད་འཐུག་པོ་ལོག་པ་ལྟར་བྱུང་ཚོར་མེད་པར་འགགས་ན། ནི་ 
ཡང་མེད་པའི་སྐྱེ་མཆེད་དུ་གོལ། ཤེས་ངོ་ལ་གསལ་སྣང་འགགས་ན། རྣམ་ཤེས་མཐའ་ཡས་སྐྱེ་ 
མཆེད་དུ་གོལ། གསལ་ངོ་ལ་བདེ་བའི་མདངས་ཙམ། སྣང་ངོ་ལ་ཅི་ཡང་མེད་པ་རྒྱུན་ཆགས་སུ་ 
སྐྱེས་ན། ཡོད་མིན་མེད་མིན་གྱི་སྐྱེ་མཆེད་དུ་གོལ། འདི་དག་ནི་ཞི་གནས་ཕྱོགས་གཅིག་ཏུ་ལྷུང་ 
བ་ཞེས་བྱ་སྟེ། འདི་ནས་ཤི་འཕོས་ནས་ཁམས་གསུམ་དང་རིགས་དྲུག་ཏུ་འཁོར། ལས་ཀྱི་རྡོ་རྗེ་ 
དང་མ་ཏི་བྷ་དྲ་ཤྲཱི། སྒོམ་གྱི་གོལ་ས་གཅོད་མ་ཤེས་ན། གླེན་སྒོམ་གྱི་ཁམས་ལྡོག་འཁོར་བས་དགོས་ 
པ་མེད། གཞན་ཡང་ལུས་སེམས་སོ་སོ་སྐྱེ་བོས་མཐོང་བ་ལྟར་འདོད་ན། ཐ་མལ་རང་རྒྱུད་དུ་གོལ། 
ཡོད་མེད་ཕྱོགས་གཅིག་ཏུ་འཛིན་ན། མུ་སྟེགས་རྟག་ཆད་དུ་གོལ། སེམས་ལས་མ་གཏོགས་ཡུལ་ 
གུད་དུ་འདོད་ན། ཉན་ཐོས་རང་རྒྱལ་དུ་གོལ། སྣང་བ་སེམས་སུ་འདོད་ན་སེམས་ཙམ་དུ་གོལ། 
སྣོད་བཅུད་ལྷ་རུ་འདོད་ན་སྔགས་སུ་གོལ། གོལ་བའི་མཐའ་མ་ཆོད་པའི་སྒོམ་གྱིས་ཅི་བྱེད་གསུངས། 
འོ་ན་གོལ་ས་གཅོད་པའི་ཐབས་ཤིག་ཞུ་དང་བྱས་པས།
གསང་བདག་གི་ཞལ་ནས། དེར་མ་གོལ་བར་འདོད་ན། མ་ཏི་བྷ་དྲ་ཤྲཱི་བཞིན། དང་པོར་ཐོས་ 
པས་རྒྱ་བསྐྱེད། བར་དུ་ངོ་སྤྲོད་ཀྱི་གདམས་པས་གནད་དུ་བསྣུན་པར་བྱ། ཐ་མར་ཉམས་སུ་ལེན་ 
པའི་དུས་སུ་གོང་གི་གོལ་ས་དེ་རྣམས་བསམ་གཏན་ལ་ཞེན་ཅིང་ཆགས་པ་ཡིན་མོད། དཔེ་ནི་རི་ 
བོང་ཁྲ་ཚང་དུ་ཉལ་བ་དང་། མདའ་མཁན་གྱི་བསམ་གཏན་དང་འདྲ་བས་གོལ་དུ་མེད། ཉམས་ 
ཀྱི་སྣང་བ་ལ་ཅི་ཤར་ཡང་གང་ཤར་གྱི་ཐོག་ཏུ་བཅས་བཅོས་དང་རེ་དོགས་དགག་སྒྲུབ་མེད་པར་གློད་ 
ལ་ཞོག་དང༌། གང་ཤར་ལ་འཛིན་པ་མེད་ན་གོལ་སར་ལྷུང་དུ་མེད་གསུངས།གཉིས་པ་གནས་དང་ 
གྲོགས་ཀྱི་གོལ་ས་བསྟན་པ་ནི། སྒོམ་ཡོད་པའི་གང་ཟག་དེ། གནས་མི་མེད་མཚན་ཉིད་དང་ལྡན་ 
པར་བསྒོམ་དགོས། གནས་དགོན་འདུ་འཛི་ཅན་དང༌། ཉོན་མོངས་པ་གྲྭ་རྒྱས་པའི་སར་བསྡད་ན། 
གྲིབ་དང༌། དཀོར་དང༌། ཆགས་སྡང་དབང་གིས་གོལ་འགྲོ། གྲོགས་ངན་དང་འགྲོགས་ན། སྒོམ་ 
འཕེལ་འཕྲོ་འཆད། རང་སྡུག་རང་གིས་ཉོས་པ་ཡིན། ལས་ཀྱི་རྡོ་རྗེ་དང་མ་ཏི་བྷ་དྲ་ཤྲཱི། ཆོས་
247

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཤའ་མ་གཅིག་བྱེད་ན་གནས་ངན་དང་གྲོགས་ངན་གྱི་འཁྲི་བ་བཙན་ཆོད་དུ་སྤོང་བ་ཟབ་བོ་གསུངས
གསུམ་པ་སྒོམ་སྐྱོན་གྱི་གོལ་ས་བསྟན་པ་ནི། སྒོམ་སྐྱོང་བའི་དུས་སུ། བྱིང་བ། རྒོད་པ། འབྱམས་པ་ 
གསུམ་ཡིན་ཏེ། བྱིང་བ་ལ་གནས་ཀྱིས་བྱིང་བ། གྲོགས་ཀྱིས་བྱིང་བ། དུས་ཀྱིས་བྱིང་བ། ཟས་གོས་ 
ཀྱིས་བྱིང་བ། འདུག་སྟངས་ཀྱིས་བྱིང་བ། སྒོམ་གྱིས་བྱིང་བའོ། །དང་པོ་གནས་ཀྱིས་བྱིང་བ་ 
ནི༑ ནགས་རོང་དམའ་བའམ། ཡུལ་དགོན་ཉམས་པ་དང་གྲིབ་ཅན་དུ་བསྡད་པས་ཤེས་པ་རྨོངས། 
ཐིག་ལེ་མི་གསལ། རིག་པ་འཐུམ། གཉིད་ཆེ། ལུས་ལྕི། དེ་ལ་ཁྲུས་དང་བཤགས་པ་བྱ། གནས་ 
དྭངས་ཤིང་མཐོ་བའི་སར་འགྲོ། འདུག་ས་གསལ་བར་བསྒོམ། གློ་དཀར་གྱི་བསེར་བུ་འབུག དམིགས་ 
པ་གངས་ཀྱི་རྩེ་མོ་དང་། ལུས་གཅེར་བུར་བསྡད་ནས་བསྒོམས་པས་སེལ་ལོ། །
གཉིས་པ་གྲོགས་ཀྱིས་བྱིང་བ་ནི། མི་གྲིབ་ཅན་དང་ལྷན་ཅིག་ཏུ་བསྡད་པས་འབྱུང་བ་ཡིན། བཤགས་ 
པ་དང་ཁྲུས་བྱ། མི་དམ་ཉམས་དང་གྲིབ་ཅན་བསྲུངས་པས་སེལ་ལོ། །གསུམ་པ་དུས་ཀྱིས་བྱིང་བ་ 
ནི༑ དཔྱིད་དང་དབྱར་གྱི་དུས་སུ་འཐིབས་ཤིང་བྱིང་ན་གངས་རི་ལ་སོགས་པ་མཐོན་པོར་ཕྱིན་ལ་ 
བསྒོམས་པས་སེལ་ལོ། །བཞི་པ་ཟས་གོས་ཀྱིས་བྱིང་བ་ནི། མིའི་ཟས་གོས་གྲིབ་ཅན་གྱིས་བྱིང་ 
འགྲོ་བས། སྒྲུབ་པའི་དུས་སུ་མིའི་ཟས་གོས་གྲིབ་ཅན་ལ་འཛེམས་པས་སེལ་ལོ། །ལྔ་པ་འདུག་ 
སྟངས་ཀྱིས་བྱིང་བ་ནི། ལས་དང་པོ་པས་འགྲོ་འདུག་དང་ཉལ་པོ་ལ་སོགས་པ་བྱས་ན་བྱིང་འགྲོ་ 
བས་སྒོམ་པའི་དུས་སུ་བཞུགས་སྟངས་གསུམ་མམ། རྡོ་རྗེ་སྐྱིལ་ཀྲུང་བཅས་ལ་ཤེས་པ་ཧུར་འདོན་ 
དབང་པོ་ལ་མདངས་བཏོན་ལ་སེང་ཡེར་རེ་བསྒོམས་པས་སེལ་ལོ། །དྲུག་པ་སྒོམ་གྱིས་བྱིང་བ་ནི། 
བསྒོམ་པའི་དུས་སུ་ཤེས་པ་སྨད་ནས་བསྒོམས་པས་མུར་མུན་ཐོམ་མེ་མཆིས་པ་ཞིག་འོང་། དེ་བྱིང་ 
བ་ཡིན་པས་སྒྲོན་མེའི་གསལ་ཚོད་སྦྱར་བའི་དབང་པོ་མཁའ་ལ་བཏེག་པས་སེམས་ཉིད་གསལ་ 
ཧྲིག་གེས་རིག་པ་ལ་ངར་བཏང་བས་སེལ་ལོ། །ལས་ཀྱི་རྡོ་རྗེ། སྒོམ་གྱི་བགེགས་སེལ་གང་ཟག་ 
བརྩོན་འགྲུས་ཅན་མིན་པས་མི་སེལ། ཉོན་མོངས་པའི་གོལ་ས་ནི། སྒོམ་སྐྱོང་བའི་གང་ཟག་ལ་ཉོན་ 
མོངས་པའི་དགྲ་རྐུན་མང་བས་རྩ་བ་དུག་ལྔ་པོས་བསྐྱེད་ནས། ཉོན་མོངས་པ་བརྒྱད་ཁྲི་བཞི་སྟོང་ 
འཆར་བས། དེས་སྒོམ་གནས་སུ་མི་སྟེར་འཁོར་བར་འཁྲིད། དེ་དག་ལ་མ་བུ་གཅིག་པ་སྟོར་བ་ལྟ་ 
བུའི་འདུ་ཤེས་ཀྱིས་མ་ཡེངས་པར་བྱས་ནས། པང་དུ་དུག་སྦྲུལ་བྱུང་བ་བཞིན་དུ་སྤངས་ཤིང་ཤེས་
248

༄༅། །ཟབ་གཏེར་ཆོས་ཀྱི་མཛོད་ཁང་
བཞིན་གྱི་དྲན་པས་བཟུངས་ལ་ལྟ་བའི་སྐབས་ཀྱི་ལམ་ཁྱེར་དེ་ལྟར་ཉམས་སུ་བླང་ངོ༌། །དེ་ལྟར་ 
མ་བྱས་ན་སྐད་ཅིག་མ་ལ་ལས་ངན་གསོག་གོ །དེ་ལྟར་མ་གོལ་བར་འདོད་ན། ཤེས་བཞིན་གྱི་མེལ་ 
ཚེ་དང་མ་བྲལ་བར་སྤོང་ལེན་ལ་བརྩོན་པར་གྱིས་གསུང་། ལར་ལྟ་སྒོམ་ལ་བརྟན་པ་མ་ཐོབ་ཀྱི་བར་ 
ལ༑ རི་དྭགས་རྨས་མ་བཞིན་དུ་གཅིག་པུར་བྱོལ་ཞིག ཉོན་མོངས་པ་ལ་དུག་སྦྲུལ་མཐོང་བ་ལྟར་ 
འབྲོས་པ་གནད་ཆེ། རྒོད་པའི་སྐྱོན་ལ་གཉིས། གནས་དང་རྐྱེན་གྱིས་རྒོད་པའོ། །གནས་ཀྱིས་རྒོད་ 
པ་ནི། གནས་མཐོ་ཞིང་དྭངས་པར་བསྒོམས་པས་རིག་པ་དྭངས་ནས་ཤེས་པ་མི་གནས་པ་རྣམ་རྟོག་ 
རྒོད་ཅིང་འཕྲོ་བར་འོང༌། གང་འཕྲོས་པ་ལ་རང་དགར་བཏང་ན་ཉོན་མོངས་པའི་དབང་དུ་འགྲོ་ 
བས་རིག་པས་མཚམས་སུ་ཕབ་ལ་གཏད། དེས་མ་མནོན་ན་ཉན་ཐོས་ཀྱི་གཟིགས་སྟངས་སམ་ལྟ་ 
སྟངས་ལ་འཇུན། རེས་འགའ་སྟན་ལ་ཤེས་པ་གཏད་ལ་འཇུན། ནུབ་མོ་རྐང་མཐིལ་གྱི་རྩ་བཞག་ 
གོར་ལྟ་བུའི་ནང་དུ་ཐིག་ལེ་ནག་པོའི་ནང་དུ་སེམས་ཞུགས་ལ་ཉལ་ལོ། །རྣམ་རྟོག་སིབ་ཀྱིས་བྱུང་ 
བ་དང་། ངོས་བཟུངས་ལ་ཕཊ་བྱ་སྟེ། རླུང་བཟུངས། དེའི་རྗེས་ལ་ལྷོད་ཀྱིས་གློད་ལ་བཞག ཡང་ 
ན་རྟོག་པ་རྐྱང་དེད་བྱས་ལ་མ་རྙེད་པའི་ངང་ལ་བཞག་པས་སེལ་ལོ། །
གཉིས་པ་རྐྱེན་གྱིས་རྒོད་པ་ནི། ཕྱི་རོལ་གྱི་རྐྱེན་གང་ཡང་རུང་བ་རྟོག་པས་བླངས་ནས་ཉོན་མོངས་ 
པའི་ཕྱོགས་སུ་བློ་རྒོད་ཅིང་འཕྲོ་ན། ཅི་བྱེད་དགོས་པ་མི་འདུག་སྙམ་པའི་འདུན་པ་བཏང་ལ། བྱམས་ 
པ་དང་སྙིང་རྗེ་ཞེན་ལོག་ཐབས་ཤེས་རབ་མོས་གུས་ཀྱིས་ཉམས་སུ་བླངས། དེས་ན་ལྟ་བའི་སྐབས་ 
ཀྱི་ལམ་སློང་བ་ལ་ནན་ཏན་བྱའོ། ། དོན་གསུམ་པ་འབྱམས་པའི་སྐྱོན་ལ་གཉིས་ཏེ། མ་གོ་བས་ 
འབྱམས་པ་དང་། རྐྱེན་གྱིས་འབྱམས་པའོ། །དང་པོ་མ་གོ་ནས་འབྱམས་པ་ནི། སྒོམ་ཐུན་དུ་གཅོད་ 
མ་ཤེས་པས་ཇི་ཙམ་བསྒོམས་ཀྱང་བོགས་མེད། གདམས་པ་དང་བླ་མ་ལ་ལོག་ལྟ་སྐྱེ། ཉམས་རྟོགས་ 
དང་གོ་ཤན་མ་ཕྱེད་པས། བླུན་སྒོམ་དུ་སོང་། དེ་ལ་བླ་མ་ལ་གསོལ་བ་གདབ། གདམས་པ་ལ་ངེས་ 
ཤེས་བསྐྱེད། སྒོམ་ཐུན་དུ་བཅད་ལ་གྲངས་མང་བར་བྱའོ། །བྱ་བ་དང་མ་འདྲེས་པར་སེང་ཡེ་རེ་ 
བསྒོམ། གསལ་དུས་སུ་འཕྲོ་བཅད་ལ་བསྒོམ། དེས་འབྱམས་པ་ཆོད་ནས་ཉམས་ལེན་གོང་ནས་ 
གོང་དུ་འཕེལ་བར་འགྱུར། གཉིས་པ་རྐྱེན་གྱིས་འབྱམས་པ་ནི། ཕྱི་རོལ་གྱི་རྐྱེན་གྱིས་དུག་ལྔ་ 
ཚོགས་དྲུག་གི་སྣང་བར་འབྱམས་ཏེ། གཡེངས་ནས་དྲན་པས་མ་ཟིན་པའོ། །དེ་ལ་གཉེན་པོས་འཕྲལ་
249

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དུ་སླེབས་པར་བྱས་ནས་སྣང་བའི་འཛིན་པ་དུམ་བུར་བཅད། སྒྱུ་མ་ལྟ་བུར་ཤེས་པར་བྱའོ། །ལས་ཀྱི་ 
རྡོ་རྗེ་གོལ་ས་དེ་དག་ཆོད་པར་འདོད་ན། ཕག་སྣ་ལ་གཏུན་པོ་ཐོང་གསུངས། ཡང་གསང་བའི་ 
བདག་པོ་ལ། ལས་ཀྱི་རྡོ་རྗེས་ཞུས་པ། གསང་སྔགས་པ་ཉོན་མོངས་ལམ་དུ་འཁྱེར་བ་མ་ལགས་ 
སམ་ཞུས་པས། གསང་བདག་གི་ཞལ་ནས། ཉོན་མོངས་ལམ་དུ་འཁྱེར་བ་ཨ་ཅང་ཆེ་སྟེ། དུག་གིས་ 
ལྟོ་ཡོང་བ་རྨ་བྱ་ལས་མེད། ཉོན་མོངས་མ་སྤངས་པར་ལམ་དུ་འཁྱེར་ནུས་པའི་གང་ཟག་དེ། ཨུ་ 
དུམ་ཝ་རའི་མེ་ཏོག་ལས་ཀྱང་དཀོན།གང་ཟག་དབང་པོ་རབ་ལ་ཉོན་མོངས་པ་གྲོགས་སུ་འཆར་ 
ཏེ༑ ཐ་མ་ལ་དུག་ཏུ་འགྱུར་བས་སྤོང་བ་ཟབ། དང་པོ་སྤངས་པ་ཇི་ཙམ་ན་ཀློང་དུ་གྱུར་ནས་ཉོན་
མོངས་དང་འདོད་པའི་ཡོན་ཏན་ཐམས་ཅད་སྒྱུ་མར་ཤར་ནས་ཞེན་ཆགས་གང་ཡང་མི་སྐྱེ། བྱུང་ 
ཡང་དགག་མི་དགོས། གནོད་པ་མེད། མ་བྱུང་ཡང་སྒྲུབ་བློ་མི་སྐྱེ། རེ་བ་མེད། དེ་ཙ་ན་ལམ་དུ་ 
སློངས་པའི་ཚད་ཡིན། མངོན་ཞེན་མ་ལོག་གི་བར་དུ་ཉོན་མོངས་ལམ་དུ་འཁྱེར་བས་སྦྲང་བུ་རྩིའི་ 
བཅུད་ལ་འཁོར་བས་འབྱར་བ་དང་འདྲ། ལས་ཀྱི་རྡོ་རྗེ་དང་མ་ཏི་བྷ་དྲ་ཤྲཱི། ས་ལམ་གྱི་ཆོད་ལུགས་ 
དེ་ལྟར་གྱིས་དང་གསུངས།
དོན་གསུམ་པ་སྤྱོད་ལམ་གྱི་གོལ་ས་ལ་གཉིས། སྤྱོད་པ་དུས་མིན་གྱི་གོལ་ས་དང་། སྤྱོད་པ་སྤྱིའི་ 
གོལ་ས་གཉིས། དང་པོ་དུས་མིན་གྱི་གོལ་ས་ནི། བུང་བ་ལྟ་བུའི་སྤྱོད་པ་ཐོས་བསམ་སྒོམ་གསུམ་ 
སྔོན་དུ་འགྲོ་བས་ཏེ། ལས་དང་པོ་པའི་སྤྱོད་པ་ཡིན་པ་ལ། བརྟུལ་ཞུགས་ཀྱི་དུས་སུ་སྤྱད་ན་ལོག་ 
པའོ། །རི་དྭགས་ལྟ་བུའི་སྤྱོད་པ་ནི། ཉམས་ལེན་གྱི་དུས་ཀྱི་སྤྱོད་པ་ཡིན་པ་ལ། བརྟུལ་ཞུགས་ཀྱི་དུས་ 
སུ་སྤྱད་ན་ཏིང་ངེ་འཛིན་གཞན་གྱི་དབང་དུ་འགྱུར་བས་ལོག་པའོ། །ལྐུགས་པ་ལྟ་བུའི་སྤྱོད་པ་ནི། 
ཉམས་ལེན་གནད་དུ་བསྣུན་པའི་སྤྱོད་པ་ལ། བུང་བ་ལྟ་བུའི་དུས་སུ་སྤྱད་ན་ཚིག་གི་དོན་མ་ཕྱེད་ 
པས་ལོག་པའོ། །ཐི་བྱ་ཚང་དུ་འཇུག་པ་ལྟ་བུའི་སྤྱོད་པ་ནི། རང་ཉམས་སྐྱེས་པའི་དུས་སུ་སྤྱོད་ 
པ་ལ། ཏིང་ངེ་འཛིན་ལ་བར་ཆད་དུ་འགྱུར་ལ། དྲོད་མེད་ནས་ལོག་པའོ། །སྨྱོན་པ་ལྟ་བུའི་སྤྱོད་པ་ 
ནི༑ ཉམས་བསྟེན་པའི་དུས་སུ་སྤྱོད་པ་ལ། ཉམས་བག་རེ་སྐྱེས་པའི་དུས་སུ་སྤྱད་ན། དོན་གྱི་ 
མཐའ་མི་རྙེད་པས་ལོག་པའོ། །སེང་གེ་ལྟ་བུའི་སྤྱོད་པ་ནི། ལྟ་བ་ཀློང་དུ་གྱུར་པའི་དུས་སུ་སྤྱོད་ 
པ་ལ། ཉམས་ལེན་གྱི་དུས་སུ་སྤྱད་ན་ལོག་པའོ། །དེ་ཉིད་ཀྱི་སྟེང་དུ་མ་གྱུར་ཅིང་སྣང་བ་གཞན་
250

༄༅། །ཟབ་གཏེར་ཆོས་ཀྱི་མཛོད་ཁང་།
གྱིས་ལོག་པར་འགྱུར་བས་ལོག་པའོ། །ཁྱི་ཕག་ལྟ་བུའི་སྤྱོད་པ་ནི། དབང་གི་དུས་སུ་སྤྱོད་པ་ལ། 
དུས་མིན་གྱི་ཚེ་སྤྱད་ན་ཌཱ་ཀིའི་ཆད་པ་འོང་བས་ལོག་པའོ། །སྤྱོད་པ་མ་ལོག་པར་སྤྱད་ན་རང་ 
སྣང་ཆོས་ཉིད་དུ་འཆར་བས། གཞན་སྣང་མ་དད་པ་བསྒྱུར་ནུས། གསང་བ་གོལ་ནས། རྫུ་འཕྲུལ་ 
གང་ཡང་སྒྲུབ་ནུས་ཏེ། སྣང་བ་འབྱུང་བ་ལ་དབང་བསྒྱུར་ནུས་པའོ། །གོང་གི་སྤྱོད་པ་དེ་རྣམས་ 
ལོག་ན་སྤྱོད་པའི་གོལ་སར་ཤེས་པར་བྱ་སྟེ་འབྲས་བུ་མི་འབྱུང་ངོ་། །ལས་ཀྱི་རྡོ་རྗེ་དང་མ་ཏི་བྷ་དྲ་ 
ཤྲཱི། སྤྱོད་པ་ཆོས་སྤྱིའི་གཞུང་དང་མཐུན་པར་གྱིས།
གཉིས་པ་ཆོས་སྤྱིའི་སྤྱོད་པའི་གོལ་ས་ནི། འཕྲལ་གྱི་སྤྱོད་པ་གཟོ་ཡང་ཆོས་དང་མི་མཐུན་ན། 
སངས་རྒྱས་ཀྱི་ལམ་དུ་མི་འགྲོ་བས་ཚུལ་འཆོས་ཞེས་བྱ་སྟེ། སྤྱོད་པའི་གོལ་ས་ཡིན། ལས་ཀྱི་རྡོ་རྗེ། 
ལར་སྤྱོད་པའི་དུས་སུ་མ་གོལ་བར་འདོད་ན། སྤྱོད་པ་ཇི་ལྟ་བུ་བྱེད་ཀྱང་སངས་རྒྱས་ཀྱི་ལམ་དུ་ 
འགྲོ་བ་ཞིག་གྱིས་དང་གསུང༌། དོན་བཞི་པ་འབྲས་བུའི་གོལ་ས་ལ་གཉིས་ཏེ། གནས་སྐབས་དང་ 
མཐར་ཐུག་གོ །དང་པོ་གནས་སྐབས་ཀྱི་གོལ་ས་ནི། གདམས་པ་ཟབ་མོ་ཉམས་སུ་བླངས་པའི་ཐུན་ 
མོང་གི་འབྲས་བུ་ལ་མཆོག་ཏུ་བཟུང་ནས། ང་རྒྱལ་དང་རློམ་པ་སྐྱེས་ན་མཐར་ཐུག་གི་འབྲས་བུ་འགག་ 
པའི་གོལ་ས་ཡིན། འབྲས་བུ་ཐོབ་ཀྱང་རེ་དོགས་མ་ཞིག་ན་འབྲས་བུ་རྒྱུར་གོལ་བ་ཡིན། ལས་ཀྱི་ 
རྡོ་རྗེ་དང་མ་ཏི་བྷ་དྲ་ཤྲཱི། རེ་དོགས་ཀྱི་རྒྱུ་གཞི་མེད་དུ་ཤེས་པར་གྱིས་དང་གསུང་།ཡང་ལས་
ཀྱི་རྡོ་རྗེས་ཞུས་པ། མངོན་སུམ་དུ་རིག་པའི་གནད་འདི་རྟོགས་ན། སེམས་བསྐྱེད་དགོས་སམ་མི་ 
དགོས་ཞུས་པས། གསང་བདག་གི་ཞལ་ནས། ཐེག་པ་ཆེན་པོའི་གསང་སྔགས་སེམས་བསྐྱེད་ཀྱིས་ 
ཁྱད་པར་ཕྱེ་བ་ཡིན་མོད། འཆི་བ་དང་མི་རྟག་པ་ལས་རྒྱུ་འབྲས་འཁོར་བའི་ཉེས་དམིགས་དུས་ 
བཞིར་མ་དྲན་ན། ཚེ་འདི་པར་ད་ལྟ་རང་འགྲོ། སེམས་ཅན་ཐམས་ཅད་ལ་བྱམས་པ་དང་སྙིང་ 
རྗེ་དུས་རྟག་ཏུ་མ་བསྒོམས་ན། མིང་ཐེག་པ་ཆེན་པོར་ཁས་ལེན་ཀྱང་ཉན་ཐོས་དང་རང་རྒྱལ་དུ་ 
གོལ་ཟིན། རྒྱུ་འབྲས་ཆ་ཕྲ་མོ་ལ་སྐད་ཅིག་གིས་འདོར་ལེན་མ་ཤེས་ན། རྟོགས་པ་མཐོ་ཡང་མི་དགེ་ 
བ་སྣ་ཚོགས་འབྱུང་། ལས་ཀྱི་རྡོ་རྗེ་ཆོས་གཤའ་མ་ཞིག་བྱེད་ན་རྟོགས་པ་དང་གོང་གི་དེ་རྣམས་ 
འབྲེལ་བ་ཞིག་དགོས་གསུང་། ཡང་ལས་ཀྱི་རྡོ་རྗེས་ཞུས་པ། ལམ་ཉམས་སུ་ལེན་པ་ལ་བར་ཆད་ 
གང་ཆེ་ཞུས་པས། གསང་བདག་གི་ཞལ་ནས། དང་པོ་ལམ་ལ་འཇུག་པའི་དུས་སུ་བློ་ཕྱིན་ཅི་ལོག་
251

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏུ་འཁྲིད་པའི་རྐྱེན་གང་བྱུང་ཡང་བར་ཆད་ཡིན། ཁྱད་པར་དུ་སྐྱེས་པ་ལ་བུད་མེད་བདུད་དུ་ཆེ། 
བུད་མེད་ལ་སྐྱེས་པ་བདུད་དུ་ཆེ༔ ཐུན་མོང་དུ་ལྟོ་གོས་བདུད་དུ་ཆེ་གསུངས། ཡང་ཞུས་པ། ད་ 
ལྟའི་གསང་སྔགས་པ་ཕལ་ཅིག་ཕྱག་རྒྱ་མ་བསྟེན་པ་བོགས་ཆེ་ཟེར་བ་གདའ་བ་དེ། ཇི་ལྟར་ལགས་ 
ཞུས་པས། གསང་བདག་གི་ཞལ་ནས། ལམ་གྱི་བོགས་འདོན་པའི་ཕྱག་རྒྱ་མ་གསེར་ལས་ དཀོན། 
བུད་མེད་ངན་པ་མོས་གུས་བྱི་ཕོ་ལ་བྱེད། དག་སྣང་སྙིང་སྡུག་ལ་བྱེད། ཚོགས་གསོག་བྱི་ཕོ་ལ་འབུལ། 
ཞེན་ལོག་ལྷ་ཆོས་ལ་བྱེད། ཉན་ན་ཁྱི་ལ་ཡང་སྤྱོད། དད་པ་ཁ་ནས་སྐྱེ། ལྡེག་ལྡོག་ན་སྙིང་ནས་ལྡོག 
སེར་སྣ་མིག་སེར་ཆེ། ཡར་འགྲོ་བའི་ལས་མི་གསོག་པར། མར་འདྲེན་པའི་ལྕགས་ཀྱུ་བྱེད། ཆོས་ 
འཕེལ་བའི་བོགས་འདོན་པ་མི་ཡོང་བར་ཆགས་སྡང་དང་སྡུག་བསྔལ་གྱི་སྣ་བསུ་བྱེད། ཆགས་པས་ 
གྲོལ་དུ་རེ་ནས་བསྟེན་པར་གདའ་སྟེ། ཉོན་མོངས་འཕེལ་བའི་རྒྱུར་སོང་། ཁམས་རྒྱས་པའི་རྟེན་ ཡོང་ 
དུ་རེ་ཙ་ན། ཉམས་གྲིབ་ཀྱི་ཐུམ་པོ་ཁྱེར་ཡོང་། དམ་ཚིག་མི་བསྲུང་བའི་བུད་མེད་འཕྱོན་མ་བདུད་མོ་ 
ཡིན་གསུངས།
བསྟེན་དུ་རུང་ཙམ་དེ་གང་ལགས་ཞུས་པས། གསང་བདག་གི་ཞལ་ནས། གོང་གི་སྐྱོན་དེ་རྣམས་ 
ལས་ལོག་པ་ཞིག་ཡིན། ཁྱད་པར་དུ་ཆོས་ལ་མོས་པ། བློ་ཆེ་བ། ངང་རྒྱུད་རིང་བ། དད་པ་དང་ 
སྙིང་རྗེ་ཆེ་བ། ཕ་རོལ་ཏུ་ཕྱིན་པ་དྲུག་རྒྱུད་ལ་ཚང་བ། བླ་མའི་བཀའ་སྩལ་མི་གཅོག་པ། སྒྲུབ་པ་ 
པོ་ལ་གུས་པ། སྔགས་ཀྱི་དམ་ཚིག་མིག་འབྲས་བཞིན་དུ་བསྲུང་བ། དབང་གི་དུས་མིན་པར་གཡེམ་ 
མི་འཆོར་བ། གཙང་སྦྲ་ལ་གནས་པ་ཞིག་བྱུང་ན་ལམ་གྱི་གྲོགས་སུ་འགྲོ་སྟེ། དེ་ལྟ་བུ་ཤིན་ཏུ་ 
དཀོན་པས། དེ་ལྟ་བུ་ཡང་ཆགས་པ་ཅན་དྲངས་པའི་དོན་ཡིན་ཅིང་། དབང་པོ་རབ་ཀྱི་ཆོས་སྐལ་ 
ཡིན། ཐ་མལ་པ་རྣམས་ལ་ཉོན་མོངས་པ་རང་དགར་འགྲོ་བས་དེ་ལས་ལྡོག་དགོས་སྔགས་ཀྱི་སྒོར་ 
ཞུགས་ནས་དམ་ཚིག་མ་བསྲུང་ན། སངས་རྒྱས་པ་ལ་རེ་བ་མ་བྱེད་ཨང༌། ཡང་ལས་ཀྱི་རྡོ་རྗེས་ 
ཞུས་པ། ཆོས་སྤྱོད་པ་ལ་ལྟོ་གོས་དང་ལུས་ཀྱི་བདག་འཛིན་འདི་གས་ལན་འདུག་པས། འདི 
གསུམ་བློས་ཐོང་བའི་གདམས་པ་ཞིག་ཞུ་བྱས་པས། གསང་བདག་གི་ཞལ་ནས། ལས་ཀྱི་རྡོ་རྗེ། 
ལུས་འདི་རྣམས་ཀྱང་འཇིག་པ་ཡིན། ཚེ་ཚད་ཀྱང་སྔོན་ནས་བསྐོས་ཚར་ཏེ་ཡོད། རྒན་གཞོན་ལ་ 
ངེས་པ་མེད། ཐམས་ཅད་འཆི་བ་ལས་མ་འདས་པས། གཟུགས་ལེགས་ཀྱང་དེ་ལ་ཆགས་པས་མ་ཤི་
252

༄༅། །ཟབ་གཏེར་ཆོས་ཀྱི་མཛོད་ཁང་།
བར་འདུག་པ་ངས་མ་མཐོང་། ལུས་ཀྱི་གཅེས་འཛིན་ཐམས་ཅད་བློས་ཐོང་ལ་རི་ཁྲོད་འགྲིམ། གོས་ 
ནི་དུག་པོ་གྱོན་ཀྱང་ཆོག ལྟོ་ནི་རྡོ་དང་ཆུས་ཀྱང་འོང་སྟེ། མི་རྣམས་ཀྱིས་ཆོས་བྱེད་མ་ནུས་པ་ 
ཡིན། ད་བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ནས་དགེ་བ་བྱས་ན་སྟོབས་ 
ཆེ་བ་ཡིན་ཏེ། དེ་ཡང་ཤིན་ཏུ་དཀོན་པར་འདུག ངའི་གསང་ཚིག་གི་ཆོས་འདི་རྣམས་མཁའ་ 
འགྲོའི་སྙིང་གཏམ་ཡིན། རྡོ་རྗེ་འཛིན་པ་བདག་གི་གསང་ཚིག་འདི་ནི། ཕྱི་ལྟར་གྱི་ལྷ་མོ་དབྱངས་ 
ཅན་མ། ནང་གི་ལྷ་ཡེ་ཤེས་གསང་བའི་དབང་ཕྱུག་མས་བྱིན་གྱིས་བརླབས་པའི་མ་ཏི་བྷ་དྲ་ཤྲཱི་ལ་ 
བདག་གིས་བསྟན་ཏོ། །གདམས་པ་འདི་ལོ་གསུམ་གྱི་བར་ལ་གཞན་ལ་མི་སྨྲ་བར་རྒྱས་གདབ་བོ། ། 
གདམས་པ་འདིའི་མིང་ནི་ཞུ་ལན་སྨན་མཆོག་བདུད་རྩིའི་འཕྲེང་བ་ཞེས་བྱ་སྟེ། སྨན་འདི་དང་པོ་ 
གདུལ་བྱ་རྣམས་ཀྱི་དང་ཁར་མི་འགྲོ་བའི་དཔེ་ཡོད། དང་ཁར་སོང་ཡང་སྐྱུག་པའི་དཔེ་ཡོད། སྨན་ 
སྦྱོར་འདི་འཁོར་བའི་གཅོང་ནད་སེལ་བ་ལ་འདི་ལས་ལེགས་པ་མེད་གསུངས། སྨན་འདི་དང་པོར་
གསོལ་ནས་བར་དུ་མི་སྐྱུག་པར་ཞུ། དེ་ལྟར་བྱས་ན་འཁོར་བའི་གཅོང་ནད་དམ་པོ་འདི་གྲོལ་བར་ 
འགྱུར་རོ། །
ཡང་གསང་བའི་བདག་པོ་ལ། ལས་ཀྱི་རྡོ་རྗེས་ཞུས་པ། མ་ཏི་བྷ་དྲ་ཤྲཱི་འདིའི་རྒྱུད་ཚོད་གང་ལགས། 
འཚང་ནམ་རྒྱ། ཡི་དམ་གང་གིས་རྗེས་སུ་བཟུངས། སྐྱེ་བ་སྔ་མ་གར་འཁྲུངས་ཞུས་པས། གསང་ 
བའི་བདག་པོའི་ཞལ་ནས། བློ་བཟང་གྲགས་པ་འདི་ནི་ཚོགས་གཉིས་རྒྱ་ཆེན་པོ་བསགས་པའི་གང་ 
ཟག་ཡིན་ཏེ། སྐྱེ་བ་སྔ་མ་སྐྱེ་བ་བདུན་གྱི་བར། པཎྚི་ཏའི་ཚུལ་བསྟན་ནས་སེམས་ཅན་གྱི་དོན་ 
མཛད། འདི་གའི་སྐྱེ་བ་སྔ་མ་ཁ་ཆེའི་གྲིབ་སྟན་གྱི་ཡུལ་དུ་པཎྚི་ཏ་མ་ཏི་བྷ་དྲ་ཤྲཱི་ཞེས་བྱ་བར་སྐུ་
འཁྲུངས་ཏེ་ཕུན་སུམ་ཚོགས་པའི་འཁོར་ལྔ་བརྒྱ་འདུས། སོ་སོ་སྐྱེ་བོའི་སྣང་ངོར་སྦྱོར་ལམ་ལ་གནས་ 
པར་གྲགས། ཁོ་བོ་ཕྱག་ན་རྡོ་རྗེས་ཀྱང་འདིའི་ཡོན་ཏན་དཔག་པར་མི་ནུས་ཤིང་། ལྷག་པའི་ལྷ་ཕྱི་ 
ནང་གི་ལྷ་མོས་རྗེས་སུ་བཟུངས་ཤིང༌། རིགས་གསུམ་མགོན་པོས་ཀྱང་རྗེས་སུ་བཟུངས་ཏེ། ལྷག་ 
པའི་ལྷ་ཡིན། འཚང་ནམ་རྒྱ་ངས་མི་སྟོན། འཇམ་དཔལ་དང་སྤྱན་རས་གཟིགས་ཀྱིས་ལུང་སྟོན་ 
པར་འགྱུར་རོ། །མཐོང་ཐོས་དྲན་རེག་གསུམ་གྱིས་ཕན་ཡོན་ཐོབ་པའི་གང་ཟག་ཡིན་པས། ཁོའི་ 
རྒྱུད་ཚོད་གཞན་གྱིས་རྟོགས་པར་མི་ནུས་སོ། །ཡང་གསང་བདག་ལ། ལས་ཀྱི་རྡོ་རྗེས་ཞུས་པ། ཁ་
253

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་ཅན་གྱི་ལྗོངས་སུ་བསྟན་པ་ཇི་ཙམ་གནས་ཞུས་པས། ད་ཕྱིན་ཆད་ད་ལྟ་ལུང་གི་དུས་ཡིན། དེའི་ 
ནང་ནས་ཀྱང་མདོ་སྡེའི་དུས་ཡིན། འདུལ་བ་དང་བཅས་པ་ལ་ལོ་སྟོང་ཚོ་གཅིག་དང་བརྒྱ་ཚོ་གསུམ་ 
གནས་གསུང་། ཡང་གསང་བདག་ལ། ལས་ཀྱི་རྡོ་རྗེས་ཞུས་པ། བོད་ཁ་བ་ཅན་འདིར་བདེ་སྡུག་ཅི་ 
འོང་ཞུས་པས། ནག་པོའི་ཕྱོགས་རྣམས་རྒྱས་ཤིང་དཀར་པོའི་ཕྱོགས་རྣམས་ཕམ་པས་མཐའ་མི་ 
ཐམས་ཅད་དབུས་སུ་ལྷགས། དེའི་སྟོབས་ཀྱིས་མཐའི་ལྷ་འདྲེ་ཐམས་ཅད་ཀྱང་དབུས་སུ་ལྷགས། 
དབུས་ཀྱི་མི་ཐམས་ཅད་མཐའ་འཁོབ་ཏུ་ལྷགས། དབུས་ཀྱི་ལྷ་འདྲེ་ཐམས་ཅད་མཐའ་འཁོབ་ཏུ་ 
ལྷགས། དེའི་སྟོབས་ཀྱིས་ལྷ་འདྲེ་ལྷ་འདྲེར་མ་འཆམས། མི་མང་པོ་ལ་མུ་གེ་དང་ཡམས་ནད་འབྱུང་། 
སེམས་ཅན་ལ་བདེ་སྐྱིད་མེད། ཁྱེད་སྡེ་གོག་འཛིན་པའི་སློབ་དཔོན་རྣམས་སྙིང་རེ་རྗེ་་གསུངས། 
མཐའ་ནས་དམག་ལྷགས་ཏེ་འཇོམས་པའི་དུས་ནི་ད་ལྟ་ཡིན་མོད། དབུས་ཀྱི་སྡེ་པ་དང་རབ་བྱུང་ 
རྣམས་ཀྱིས་བསྟན་པ་སྤྱིའི་རིམ་གྲོ་བག་ཙམ་བྱས་པའི་སྟོབས་ཀྱིས་ཕྱིར་ནུར། ད་དུང་ཡང་བཟློག་
ཐབས་བྱས་ན་ཕྱིར་ནུར་སྲིད། སེམས་ཅན་གྱི་ལས་ཀྱི་དབང་གིས་ལོ་བཅུ་མ་འགྱངས་པར་འབྱུང་། 
དགེ་འདུན་སྡེ་འཁྲུགས་ན་ནི། མྱུར་དུ་འབྱུང་བའི་རྟགས་ཡིན། ཐེག་པ་མཆོག་གི་མི་རྟོག་པ་ལ་སོགས་ 
པའི་ཏིང་ངེ་འཛིན་བསྐྱངས་པས་ལྷག་མཐོང་གི་མྱོང་བ་སྐྱེས་ཏེ་ཐབས་ཟབ་མོ་སྙིང་རྗེ་ཁྱད་པར་དུ་ 
བྱས་པས་མྱུར་དུ་སྐྱེ། སྔགས་ཀྱི་བཟླས་ཐབས་ཟབ་མོས་ལུས་ལ་གནད་དུ་བསྣུན་པས་སེམས་ཐོག་ 
ཏུ་རྟོགས་པ་རང་དབང་མེད་པར་སྐྱེ་བའི་དོན། སྙིང་རྗེ་ཆེན་པོ་ཐབས་ཟབ་མོ་འཁྲིད་མཆོག་བསམ་ 
གྱིས་མི་ཁྱབ་པ་ཡོད་པས་སྐྱེ་བར་འགྱུར་རོ། །
ཐོས་པ་མེད་ན་གོལ་ས་གསང་སྔགས་ཁོ་ན་མང་བས་ལས་དང་པོ་པའི་སྐབས་སུ་ཐོས་པ་ཤིན་ཏུ་ 
གལ་ཆེ་གསུང་། ད་ལྟའི་བསམ་གཏན་པ་བྱིན་བྱིངས་ཀྱིས་གྱིས་སེམས་བསྐྱེད་ལུགས་འདིས་ཀྱང་ལྷག་
མཐོང་གི་མྱོང་བ་བག་རེ་སྐྱེ་བ་ལས་འོས་ཅི་ཡོད། གསང་སྔགས་ཟབ་མོའི་གཟུངས་སྔགས་བཟླས་ 
པས་ཐུན་མོང་གི་དངོས་གྲུབ་བག་རེ་འབྱུང་གི་ཡོད། དེ་བས་མཆོག་གི་དངོས་གྲུབ་རྒྱུན་ཆགས་ 
གཏིང་ནས་སྐྱེ། དེས་ན་ཐམས་ཅད་ལ་དག་པའི་སྣང་བ་སྐྱེད་དགོས། ལྷག་མཐོང་རྣམ་དག་གི་མྱོང་ 
བ་སྐྱེ་བར་བྱེད་པ་ལ། བླ་མ་ལྷག་མཐོང་རྣམ་དག་སྐྱེས་པ་ཞིག་ལ་བརྟེན་དགོས། ལྷག་མཐོང་རྣམ་ 
དག་མི་སྐྱེ་ན། ངའི་གསང་ཚིག་ཏུ་ལྟོས། གོལ་ས་རྣམས་གཅོད་དགོས་པ་ལགས་སོ། །ཞི་གནས་མེད་པ་
254

༄༅། །ཟབ་གཏེར་ཆོས་ཀྱི་མཛོད་ཁང་
ལ་ལྟ་བའི་གོ་ཡུལ་གཅིག་བཀབ་པས་ལྷག་མཐོང་གིས་ཟིན་པར་འདོད་པ་རྣམས་ནི་རྒྱལ་བ་རྣམས་ཀྱིས་
མ་གསུངས་སོ། །དེ་ལྟ་བུ་མི་འབྱུང་གསུངས། ལྷག་མཐོང་གི་མྱོང་བ་ཐོན་པའི་ཐབས་ཁྱད་པར་ཅན་ 
གསང་སྔགས་ཀྱི་གདམས་པ་ཐུན་མོང་མིན་པ་སྦྱོར་དྲུག་དང་རྫོགས་ཆེན་ཡིན་གསུངས། སྤྱིར་ཐར་པ་ 
དང་ཐམས་ཅད་མཁྱེན་པའི་རྒྱུའི་གསལ་བའི་དབྱེ་བ་བསམ་གྱིས་མི་ཁྱབ་མོད། རིགས་བསྡུ་ན་གསུམ་ 
དུ་འདུས། ངའི་གསང་ཚིག་རྣམས་ལ་མང་དུ་ཡོད། ཆོས་བྱས་པ་ལམ་དུ་སོང་མ་སོང་གི་ཁྱད་པར་ 
བྱང་ཆུབ་ཀྱི་སེམས་ཐུན་མོང་མིན་པ་རྒྱ་ཆེ་ཆུང་གི་ཁྱད་པར་ཡིན། བྱང་ཆུབ་ཀྱི་སེམས་ཀྱི་ངོ་བོ་ 
སྙིང་རྗེ་ཆེན་པོ། བྱེད་ལས་སེམས་ཅན་གྱི་དོན་སྒྲུབ་པ་སྟེ། ཐུན་མོང་མིན་པ་ཡིན། དེ་གསུམ་གྱི་གོ་ 
ཡུལ་དང་མྱོང་བ་རྣམ་དག་སྐྱེས་པའི་ཚད་རང་དོན་གྱི་འཁྲི་བ་ཆོད་ནས། གཞན་དོན་འབའ་ཞིག་
སེམས་ཤིང་སྒྲུབ་པ་ཞིག་འོང་གསུངས། རྫོགས་པ་ཆེན་པོ་འདི་ལྟ་བ་རྣམ་དག་ལགས་སམ་ཞུས་ 
པས། རྫོགས་པ་ཆེན་པོ་ཡང་ལྟ་བ་མཐོན་པོ་ཡིན་མོད། ལྟ་བའི་ཕྱོགས་ལ་སློབ་དཔོན་ཀླུ་སྒྲུབ་དང་ 
ཟླ་གྲགས་ཀྱིས་བཀྲལ་བ་འདི་འཁྲུལ་མེད་ཡིན། དེ་ལ་མ་བརྟེན་པའི་ལྷག་མཐོང་སྐྱེ་བ་མི་སྲིད་
གསུངས། ད་ལྟ་དབུས་གཙང་ན་སངས་རྒྱ་བའི་ལམ་མ་ནོར་བ་ལུང་རིགས་ཀྱི་སྟོབས་ཀྱིས་སྒྲོ་འདོགས་
ཆོད་ནས་གཞན་ལ་ལམ་རྣམ་དག་འཁྲིད་ཐུབ་པ་ཡང་བསམ་གྱིས་མི་ཁྱབ། འཁྲིད་ཐུབ་པ་རྣམས་
ཀྱིས་འཁྲིད་པའི་ངེས་པ་ཡང་མེད། འཁྲིད་མི་ཐུབ་པས་ཁྲིད་ན་སློབ་དཔོན་དང་བཅས་པ་ཐམས་ 
ཅད་ངན་སོང་དུ་འགྲོ་བས་སྙིང་རེ་རྗེ་གསུངས།
ཡང་གསང་བདག་ལ། ལས་ཀྱི་རྡོ་རྗེས་ཞུས་པ། བློ་བཟང་གྲགས་པའི་སྐུ་ཚེའི་ཚད་ཇི་ཙམ། 
འཁོར་ཁྱད་པར་ཅན་ཇི་ཙམ། གནས་གང་དུ་འགྲོ་དོན་འཕེལ། སྐྱེ་བ་ཕྱི་མ་གང་དུ་འགྲོ་དོན་བྱེད་ 
བསྟན་དུ་གསོལ་ཞུས་པས། གསང་བའི་བདག་པོའི་ཞལ་ནས། གནས་གཞི་གཅིག་ཏུ་མ་བཞུགས་ 
ན་འགྲོ་དོན་འཕེལ། སྐུ་ཚེའི་ཚད་བཞི་བཅུ་ཞེ་ལྔ་ལས་མི་ཐུབ། སྒྲུབ་པ་འབའ་ཞིག་མཛད་ན་བདུན་ཅུ་ 
དོན་གཅིག་ཐུབ། འགྲོ་དོན་བྱེད་ན་སྒྲོལ་མ་དཀར་མོའི་སྒྲུབ་པ་དང་ཚེ་དཔག་མེད་ཀྱི་སྒྲུབ་པ། འཇམ་ 
དཔལ་དང་འབྲེལ་བ་ཡོད་པས་འཇམ་དཔལ་གཤེད་དམར་གྱི་སྒྲུབ་པ་མཛད་ན་སྐུ་ཚེ་རིང་། དེ་ 
མ་མཛད་ན་གཅིག་ན་དོན་གསུམ། ནག་པོའི་ཕྱོགས་ཀྱིས་བར་ཆད་འབྱུང་ཉེན་ཡོད། གོང་གི་སྒྲུབ་ 
པ་དེ་ཤིན་ཏུ་གཅེས། འཁོར་ཁྱད་པར་དུ་འཕགས་པ་གསུམ་འབྱུང༌། ཚོགས་ཀྱི་ལམ་ལ་འཇུག་
255

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་འཁོར་མང་དུ་འབྱུང་།ལམ་ནི་ཚེ་སྔ་མའི་ལུང་བསྟན་ལས་འཕགས་པས་ཚད་མི་ཟིན། གོང་ 
དུ་བསྟན་པའི་ཡི་དམ་ལྷ་མྱུར་དུ་ཞལ་གཟིགས། གཟིགས་ལུགས་རྣམ་པ་གསུམ། རབ་དངོས་སུ་ 
ཞལ་གཟིགས། འབྲིང་ཉམས་ལ་གཟིགས། ཐ་མ་རྨི་ལམ་དུ་ཞལ་གཟིགས་པའོ། །ཡི་དམ་ལྷ་ཞལ་ 
གཟིགས་པའི་སྔོན་ལ་ཆོ་འཕྲུལ་གདུག་རྩུབ་ཆེ་བར་འབྱུང་ངོ༌། །བདུད་ཆེ་རིགས་ཉིད་ཡི་དམ་དུ་
སྤྲུལ་ནས་འབྱུང་། དེ་ལ་རང་ཉིད་ཀྱིས་ཏིང་ངེ་འཛིན་བརྟན་པ་དང་ཡེ་ཤེས་པ་སྤྱན་དྲངས་ནས་ 
དེ་ལ་བསྟིམས་པས། ཡི་དམ་ཡིན་ན་གཟི་བརྗིད་ཆེར་བསྐྱེད་འོང༌། བདུད་ཡིན་ན་ཡལ་ཏེ་འགྲོ། 
དེ་ལ་སོགས་པ་བསམ་གྱིས་མི་ཁྱབ་པ་འདུག་ནའང་། ངེད་ལ་དེ་ག་གོ་བདེ་བ་དང་སླ་བར་བྱུང་། 
ཇི་ཙམ་དུ་ཡི་དམ་ལྷའི་ཞལ་གཟིགས་ཀྱང་སྤྲོ་དགའ་མི་འཚལ། དེ་བྱས་ན་བདུད་ཀྱིས་འཁྱེར་བ་ 
འདུག་གསུང་། ཡང་ཞུས་པ། བློ་བཟང་གྲགས་པ་འདི་ཉིད་སྐྱེ་བ་རྟིང་མ་གར་འཁྲུངས་ཞུས་པས།
དགའ་ལྡན་དུ་བྱམས་པའི་དྲུང་དུ་བྱང་ཆུབ་སེམས་དཔའ་འཇམ་དཔལ་སྙིང་པོ་ཞེས་བྱ་བར་སྐྱེ། 
དེ་ནས་དགའ་ལྡན་ནས་འཛམ་བུའི་གླིང་གཞན་དུ་སེམས་ཅན་གྱི་དོན་ལ་དགོངས་ཏེ། ཆོས་རྒྱལ་ 
ཉིད་དུ་སྐྱེ་བ་བཞེས་ཏེ་སེམས་ཅན་གྱི་དོན་དཔག་ཏུ་མེད་པ་འབྱུང་།
གསུམ་པ་འཛམ་བུའི་གླིང་འདིར། རྒྱ་གར་ཤར་ཕྱོགས་སུ་རི་ཙ་བྱ་བའི་གཙུག་ལག་ཁང་དུ་པཎྜི་ཏ་ 
ཛྙཱ་ན་ཤྲཱི་ཞེས་བྱ་བར་འཁྲུངས། འཁོར་ཉིས་སྟོང་དུ་འདུ་ཞིང་། འཁོར་རྣམས་ཀྱང་ཚོགས་ལམ་ཆེན་ 
པོ་དང་། སྦྱོར་ལམ་ལ་གནས་པ་ཤ་སྟག་འབྱུང་ངོ་། །གསང་བདག་ཉིད་ཀྱིས་གསུངས་པའི་ཚིག་ 
རྣམས་གཞན་གྱི་བློར་མི་ཤོང་སྲིད་པས་སྦེད་པར་མཛད་པར་ཞུ། ཁྱེད་ཀྱི་སྐུའི་ཆེ་བ་དང་ཡོན་ཏན་
འགའ་ཞིག་གསུང་ནའང་། ཡི་གེ་ལ་འདེབས་ལོང་མ་བྱུང་བས་ཕྱོགས་ཙམ་ཡི་གེར་བཀོད་པ་ཡིན་ 
ལགས། དྲི་བ་རྣམས་ལའང་གང་དྲིས་དྲིས་ལ། དེ་ཡང་ཁོ་རང་རང་རྒྱུས་ཆེ་གསུངས་ནས། ཕྱོགས་ 
འདི་ཙམ་ལས་མི་གདའ་བས་དེ་བཀོད་པ་ལགས་སོ།། ༎
མངྒ་ལཾ། བྷ་ཝནྟུ།
༈ སྐབས་འདིར་བརྗོད་པར་བྱ་བ་ནི། སྤྱིར་གྱི་གྲུབ་ཐོབ་རྣམས་ཀྱི་མཛད་ཚུལ་དང༌། གདམས་ 
ངག་རྣམས་ལུགས་རྣམ་དག་མང་དུ་ཡོད་མོད། དེ་བཞིན་དུ་རྗེ་བཙུན་འདིའི་སྙན་བརྒྱུད་རྣམས་ 
ཀྱི་ལྟ་བའི་སྐབས་རྣམས་ལ་ཡང་། ཕྱག་རྒྱ་ཆེན་པོ་དང་མཐུན་པའི་ལུགས་གཅིག་དང་། དབུ་མ་
256

༄༅། །ཟབ་གཏེར་ཆོས་ཀྱི་མཛོད་ཁཁང
ཆེན་པོ་དང་མཐུན་པའི་ལུགས་གཅིག་དང༌། རྫོགས་པ་ཆེན་པོ་དང་མཐུན་པའི་ལུགས་གཅིག་སྟེ། 
མི་མཐུན་པ་གསུམ་གསུངས་པ་ནི། གདུལ་བྱའི་དབང་གིས་དགོངས་པ་ཅན་དུ་ངེས་ཤིང་། ཁྱད་ 
པར་དུ་སྨན་མཆོག་བདུད་རྩི་འདི། རྗེ་ཙོང་ཁ་པ་ཉིད་ལ་གནང་བའི་གདམས་པའི་མཆོག་ཡིན་ཏེ།
མཁའ་འགྲོ་རྣམས་ཀྱིས་ཀྱང་། བདུད་རྩི་སྨན་མཆོག་ཆོས་ཀྱི་མཆོག །ཅེས་སོགས་གསུངས་ལ། རྗེ་ 
ཙོང་ཁ་པ་ཉིད་ཀྱིས་ཀྱང་། འཕགས་པ་ལག་ན་རྡོ་རྗེའི་གསང་ཚིག ལྷག་ཆད་ནོར་གསུམ་གྱི་སྐྱོན་ 
དང་བྲལ་བ། བདུད་རྩི་སྨན་མཆོག་ཅེས་སོགས་ཀྱི་བསྔགས་པ་མང་དུ་གསུངས་ཡོད་པ་ལ། དུས་ 
ཕྱིས་ཀྱི་རྣལ་འབྱོར་པ་ཞིག་གིས་ཆོས་འདི་ཉིད་དཔལ་རྫོགས་པ་ཆེན་པོའི་ཞུ་ལན་གསེར་ཕྲེང་དང་འོ་ 
མ་དང་ཆུ་བསྲེས་པ་ལྟར་བྱས་ཏེ། དེ་ཡང་འགལ་འདུ་དང་དཀའ་བའི་གནས་རྣམས་ལ། བརྟག་ 
དཔྱད་ཆེར་མ་ཞུགས་ལགས། རྫོགས་ཆེན་ལ་མོས་པ་ཞིག་གིས་བསླད་པར་ངེས་སོ། །དེའི་རྒྱུ་ 
མཚན་ཡི་དམ་གྱི་ཞལ་ནས་ཀྱང་། རྫོགས་པ་ཆེན་པོ་ཡང་ལྟ་བ་མཐོན་པོ་ཡིན་མོད། ཁྱོད་རང་ཀླུ་ 
སྒྲུབ་དང་ཟླ་གྲགས་ཀྱིས་བཀྲལ་བའི་ལུགས་བཞིན་གྱིས། ཞེས་སོགས་དུ་མ་ཞིག་གསུངས་ལ། གོང་ 
གི་ལྟ་བ་མཐོན་པོ་ཡིན་མོད་ཅེས་པའི་ཚིག་འདི་ལ། དཔྱད་གཞི་བྱ་བར་རིགས་ལ། འདིའི་ངོ་བོ། 
རང་བཞིན། ཐུགས་རྗེ་ཞེས་པ་རྣམས་ལྟ་སྒོམ་སྤྱོད་གསུམ་དང་སྦྲེལ་ན། ཀླུ་སྒྲུབ་ཟླ་གྲགས་ཀྱི་ཞི་ལྷག 
མཉམ་རྗེས་སོགས་དང་མི་འདྲ་བ་དུ་མ་ཞིག་འདུག་པ་འདི་ལྟར་ན། གོང་གི་ཡི་དམ་གྱི་གསུང་ཡང་
འགལ་བ་ཅན་དུ་འགྱུར་ལ། རྗེ་ཙོང་ཁ་པ་ཉིད་ཀྱིས་ཐུགས་ངེས་པ་ཆེན་པོ་དེ་ལྟ་བུ་འདྲེན་པ་ལ་ 
འགལ་འདུ་དང་བྲལ་ཞིང་། ལྟ་སྤྱོད་ཀྱི་སྐབས་ཀྱང་ཞིབ་ཞིབ་འདྲ་ལ་རྩིང་བར་མ་སོང་བ་དགོས་ 
མོད། དེ་སོགས་ཀྱི་དཔྱད་གཞི་བྱ་རྒྱུ་མི་འདུག་པས། ཕྱིས་འབྱུང་ཆོས་འདིར་འཇུག་འདོད་རྣམས།
དཔེ་ཆ་མཐོང་བ་ཙམ་དང་གསུང་བ་པོ་དང་ཞུ་བ་པོ་བཟང་ཟེར་བ་ཙམ་ལ་དག་པ་སྦྱར་ནས་གཞན་ 
གྱིས་བསླད་པ་མི་གོ་བར་མ་བྱེད། སྤྱིར་བསྟན་པ་འགལ་མེད་དུ་རྟོགས་ཤིང་། གཞུང་ལུགས་ 
གདམས་ངག་ཏུ་འཆར་བ་དགོས་མོད། དེ་ལ་འགལ་འདུ་དང་བཅས་བཞིན་དུ་མ་ཡིན་ཏེ། རྣལ་
འབྱོར་པས་ཉམས་མྱོང་ལ་བཅར་ནས་སྒོམ་དུས་ཐེ་ཚོམ་གྱི་སྒྲོག་གིས་འཆིང་ཞིང་སྐྱོན་གྱི་སྒོ་དུ་ 
འབྱུང་བས་སོ། །འདིར་མ་ཕྱི་ལྷད་མེད་གཏན་མ་རྙེད་པས། རྗེ་ཕྱག་རྡོར་བས་མཛད་པའི་མཛད་ 
པ་ལ་སྐྱོན་སེལ་བའི་ཕྱིར་ཡིག་ཆུང་འདི་བཀོད་པའོ། ། ། །
257

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨོཾ་སྭ་སྟི། རྒྱལ་བསྟན་པད་ཚལ་ཕན་བདེའི་དྲི་བསུང་ཅན། །བཤད་སྒྲུབ་འདབ་རྒྱས་རྣམ་གྲོལ་སྦྲང་ 
རྩིའི་བཅུད། །འགྲོ་ཀུན་སྤྱོད་ཕྱིར་སྐུ་འབུམ་བྱམས་པ་གླིང་། །ཆོས་སྡེ་ཆེ་ནས་ཆོས་སྦྱིན་ཆར་འདི་
སྤེལ། །
258

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཐུགས་རྗེ་ཆེན་པོ་འཁོར་བ་ལས་སྒྲོལ་ལས༔ ལྷ་སྲས་དམ་འཛིན་ལ་ཆེད་དུ་ 
གདམས་པའི་ཞལ་གདམས་གནད་གསུམ་མན་ངག་བཞུགས་སོ༔
ཨོཾ མཙྪ+ཀསཡཏ༔ ཨོཾ་མ་ཎི་པདྨེ་ཧྰུྃ སྟོན་པ་སངས་རྒྱས་ཤཱཀྱའི་རྒྱལ་ 
པོ་དང་༔ འགྲོ་རྣམས་ཐུགས་རྗེས་འཛིན་པའི་སྤྱན་རས་གཟིགས༔ སྲིད་གསུམ་ཟིལ་གནོན་པདྨ་ 
ཐོད་ཕྲེང་རྩལ༔ འགྲོ་བའི་མགོན་མཆོག་གསུམ་ལ་གུས་པས་འདུད༔ དེ་ཡང་དཔལ་ར་ས་འཕྲུལ་ 
སྣང་གཙུག་ལག་གི་སྟེང་ཁང་སངས་རྒྱས་རབ་བདུན་གྱི་དྲུང་དུ༔ མ་ཧཱ་གུ་རུ་པདྨ་འབྱུང་གནས་ 
ཀྱིས་མངའ་བདག་ཁྲི་སྲོང་ལྡེའུ་བཙན་ཡབ་སྲས་རྗེ་འབངས་དང་བཅས་པ་རྣམས་ལ༔ ཐུགས་རྗེ་ 
ཆེན་པོ་འཁོར་བ་ལས་སྒྲོལ་རྩ་བ་གསུམ་གྱི་སྒྲུབ་ཆེན་བསྐྱེད་རྫོགས་ཟབ་མོས་སྨིན་གྲོལ་ལ་བཀོད་ 
ཅིང་༔ དེའི་ཚེ་བདག་འདྲ་མཚོ་རྒྱལ་གྱིས་མ་ཧཱ་གུ་རུའི་བཀའ་བཞིན་ཆད་ལྷག་མེད་པར་ཡི་གེར་
བཀྲ་ཤིས་མཐིང་ཤུན་གྱི་ལེབ་ལ་རིན་པོ་ཆེ་བསོ་ན་སྦྱངས་མས་བྲིས་ཏེ༔ མ་ཧཱ་གུ་རུའི་ཕྱག་བཟོ་ 
ཡིན་པའི་གཏེར་གྱི་བུམ་པ་དབང་གི་མདོག་ཅན་གྱི་ནང་དུཿ དམ་རྫས་ས་སྟེང་ན་དཀོན་པ་དང་ 
ལྷན་དུ་བཅུག དེའི་ཚེ་འཕྲུལ་སྣང་གཙུག་ལག་ཁང་དུ་མ་ཧཱ་གུ་རུ་དང༔ མངའ་བདག་ཁྲི་སྲོང་ 
ལྡེའུ་བཙན་ཡོན་མཆོད་འཛམ་གླིང་དབང་དུ་བསྡུ་བའི་བཀའ་བགྲོ་བ་མཛད་པའི་སྒོ་སྲུང་དུཿ བློན་
པོ་ཞང་སྨུ་རིངས་བཞག་པའི་ཚེ༔ ལྷ་སྲས་མུ་རུག་བཙད་པོ་ཕྱི་ནས་ནང་དུ་འོངས་པ་ལ༔བློན་པོ་
སྨུ་རིངས་ཀྱིས་རྗེ་མངའ་བདག་བཀའ་བཙན་པས་སྒོ་མ་ཕྱེ་བ་ལས༔ ལྷ་སྲས་ཁྲོས་ཏེ་སྒོ་བཀྲོལ་ནས་
བློན་པོ་ལ་རལ་གྲིས་བསྣུན་ཏེ་བསད་པས་ཁྲིམས་ཀྱི་ཆད་པ་ལ་ལོ་དགུར་བྱང་ཀོང་ལ་བཅུག་པར་ 
བབ་པའི་ཚེ༔ ལྷ་སྲས་ཀྱིས་མ་ཧཱ་གུ་རུའི་དྲུང་དུ་ཉིད་ཀྱི་བླ་གཡུ་རྒྱལ་མོ་ཤེས་རབ་འཛུམ་ཤོར་དང་༔
ལྷ་བྱེ་བ་བཀྲ་ཤིས་ཀྱིས་སྣ་དྲངས་པའི་གསེར་གཡུའི་མཎྜལ་ཕུལ འབྲས་ཆང་དང༔ རྒུན་ཆང་ 
དང་༔ ཨ་མྲི་ཏ་སོགས་གསེར་དངུལ་གྱི་སྐྱོགས་སུ་དྲངས་ནས་ཞུས་པ༔ ཀུན་མཁྱེན་མ་ཧཱ་གུ་རུ་ 
རིན་པོ་ཆེ༔ བདག་རྒྱལ་ཁྲིམས་གཉན་པས་ཡབ་ཀྱི་ལོ་དགུར་བྱང་ཀོང་དུ་སྨྱུག་པར་གདའ་བས༔ 
ད་ལྟ་ནི་འཇིག་རྟེན་གྱི་གཡེང་བ་དང་༔ དམག་ཇག་སོགས་ཀྱི་ཉམས་སུ་མཐིལ་ཕྱིན་པ་ལོང་བར་
259

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དཀའ་བ་འདུག་ཀྱངཉིད་ཀྱི་ཐུགས་རྗེ་དང་སྔོན་གྱི་སྨོན་ལམ་གྱི་མཐུས༔ བདག་མ་འོངས་པའི་ 
དུས་ན་ཐེག་ཆེན་པོའི་ཆོས་འདི་ལྟ་བུ་དང་འཕྲད་ཅིང་སྤྱོད་ཅིང་གསུང་བ༔ ཆོས་འདི་དང་བདག་ 
ནམ་འཕྲད ད་ལྟ་ཉམས་ལེན་གྱི་མཐིལ་གང་ལ་བགྱིད༔ བྱ་བའི་འདུན་སྟབས་ཇི་ལྟར་བགྱིད 
བདག་ཆོས་འདི་དང་ཕྲད་དུས་སྐྱེ་བ་གང་དུ་ལེན༔ ཡུལ་གང་ཚུལ་ཇི་ལྟར་འབྱུང་
ཞེས་ཞུས་པས༔ མ་ཧཱ་གུ་རུས་གསུངས་ནས༔ ཀྱེེ་ལྷ་སྲས་གསོན་ཅིག༔ ཡབ་རྒྱལ་པོའི་ཁྲིམས་ 
གཉན་པས་ཁྱོད་བྱང་ཀོང་དུ་སྨྱུག་ན༔ ཁྱོད་རང་གི་ལུས་རྒྱན༔ དཀོར་ནོར ཆོས་སྐལ་དང་༔ རྟེན་ 
དང་བཅས་པ་རྣམས་ར་ས་གོང་མའི་བྲག་ལ་གཏེར་དུ་སྦའོ༔ ཐུགས་རྗེ་ཆེན་པོའི་བསྒྲུབ་ཐབས་བསྐྱེད་
རྫོགས་རྩ་གསུམ་སྙིང་གི་ཐིག་པ་འདི་ཉིད་དམ་རྫས་ས་སྟེང་ན་དཀོན་པ་དང་ལྷན་དུ་འཕྲུལ་སྣང་
གཙུག་ལག་ཁང་འདི་ཉིད་དུ་གཏེར་དུ་སྦའོ ད་ལྟའི་མི་ལོ་མང་རབས་འདས་པའི་ཚེ༔ དུས་ཀྱི་ 
མཐའ་ལ་ཐུག་པ༔ སངས་རྒྱས་ཀྱི་བསྟན་པ་ཉམ་དམའ་བ༔ དྲག་སྤྱོད་རྩུབ་འགྱུར་བཞི་བཅུའི་ 
དུས༔ བོད་ཁམས་ཐམས་ཅད་སྡེ་གཅིག་ཏུ་མི་གནས་པར་སིལ་བུར་འགྲོ་ཞིང་༔ ལྷ་སྲིན་འཁྲུགས་ 
པས་ནད་ཡམས་མང་ཞིང་༔ ལོངས་སྤྱོད་དབུལ་བ་དང་མུ་གེ་འབྱུང་༔ ད་ལྟའི་སྡིག་བློན་གདུག་པ་ 
ཅན་རྣམས་ཚེ་འཕོས་ནས་བོད་ཁམས་ཐམས་ཅད་འཁྲུག་རྩོད་ཀྱིས་འགེངས༔ མི་ཕྱེད་གྲིར་འགུམས༔ 
སེར་ལྤགས་གོན་པ་ལ་ལས་ཀླུངས་འཇོམས་ཤིང་སྐྱེ་འགྲོ་སྡུག་ལ་གཏོད༔ བདུད་སྤྲུལ་ཡང་སྤྲུལ་དང་ 
བཅས་པ་དར་ནས་བོད་ཁ་བ་ཅན་གྱི་རྒྱལ་ཁམས་སུ༔ མདོ་སྔགས་ཚུལ་གང་དང་མི་མཐུན་པའི་ 
ཆོས་ལུགས་འགྱུར་ལྡོག་དང་བཅས་པ་འབྱུང་༔ ཕལ་ཆེར་ཚུལ་ལུགས་ཤིས་ཤིས་འདྲ་བ༔ ལེགས་ 
ལེགས་འདྲ་བ་མང་པོ་འབྱུང་བས་ཕལ་ཆེར་དེ་རྣམས་ཀྱི་དབང་དུ་འགྲོ དེ་དུས་ལས་དང་སྐལ་
བར་ལྡན་པ་རྣམས་ཀྱི་དོན་དང་༔ བདུད་སྤྲུལ་རྣམས་ཐབས་སྣ་ཚོགས་ཀྱིས་འདུལ་དགོས་པས་སྙིང་ 
རུས་བསྐྱེད་པ་གལ་ཆེ༔ དུག་ལྔ་སེམས་ཅན་གནོན་པའི་ཕྱིར༔ བསམ་གཏན་ལ་མཉམ་པར་བཞག་ 
པ་གལ་ཆེ༔ སྡེ་བརྒྱད་བྲན་དུ་བཀོལ་བའི་ཕྱིར༔ རྡོ་རྗེ་སློབ་དཔོན་མཆོད་པ་གལ་ཆེ༔ སྟོང་གསུམ་ 
དབང་དུ་བསྡུ་བའི་ཕྱིར༔ དཀོན་མཆོག་གི་མཆོད་པ་བཟང་བ་གལ་ཆེ འཕྲིན་ལས་དམིགས་སུ་ 
འགྲུབ་པའི་ཕྱིར༔ ཆོས་སྐྱོང་དང་མཁའ་འགྲོ་མཆོད་པ་གལ་ཆེ༔ སྔོན་གྱི་ལན་ཆགས་གཞལ་བའི་ 
ཕྱིར༔ སྦྱིན་པ་ཕྱོགས་མེད་དུ་གཏོང་བ་གལ་ཆེ༔ སེམས་ཅན་ཐུགས་རྗེས་གཟུང་བའི་ཕྱིར༔ སྙིང་རྗེ་
260

༄༅། །ཟབ་གཏེར་ཆོས་ཀྱི་མཛོད་ཁང་
རྒྱང་ཐག་བསྲིང་བ་གལ་ཆེ༔ མདོར་ན་ཕྱིའི་སྤྱོད་ལམ་དུ་ལས་འབྲས་ལ་ཞིབ་པ་གཙོ་ཆེ༔ ནང་གི་ 
སྤྱོད་ལམ་ལྟ་སྒོམ་སྤྱོད་པ་གདེང་དང་ལྡན་པ་གཙོ་ཆེ༔བར་གྱི་སྤྱོད་ལམ་ཟིན་ཏིག་གནད་ལ་ 
མཁས་པ་གཙོ་ཆེ བདག་ནི་འདས་པ་དང་མ་འོངས་པ་ཤེས་པའི་ཕྱིར༔ བཀའ་ཆེམས་སུ་བསྙད་ 
པའི་ཕྱིར༔ དེ་ལྟ་བས་ན་པདྨ་འབྱུང་གནས་བདག་གིས་ཀྱང་༔ ཡབ་སྲས་རྗེ་འབངས་རྣམས་ལ་ 
སོགས་པའི་འགྲོ་བ་རྣམས་ཀྱི་དོན་དུ་བོད་ཁ་བ་ཅན་གྱི་རྒྱལ་ཁམས་སུ་ལོ་མང་དུ་བསྡད་དོ༔ དགོས་ 
པའི་ཞལ་ཏ་དང་༔ བརྩེ་བའི་བསླབ་བྱ་རྣམས་ནི་སྤྱི་དགོས་བྱེ་བྲག་དང་བཅས་པ་བཀའ་ནན་དང་ 
བཅས་པ་ཡང་ནས་ཡང་དུ་བགྱིས༔ ཁྱད་པར་དུ་ལྷ་སྲས་ཉིད་རྒྱུན་དུ་ཉམས་ལེན་སྐྱབས་འགྲོར་ 
ཐུན་དུ་མི་བཅད༔ དུས་དང་རྣམ་པ་ཀུན་ཏུ་བློ་གཏད་བླ་མ་ཡི་དམ་ལ་སྐྱབས་སུ་སོང་༔ སེམས་ 
བསྐྱེད་ཐུན་དུ་མ་བཅད༔ བདག་གཞན་རྗེ་ཕོད་ཀྱི་སྙིང་རྗེ་མ་བྲལ་བར༔ སྙིང་རྗེའི་རྩིས་ཟུངས༔ 
རང་ཉིད་འཕགས་པ་ཞལ་གཅིག་ཕྱག་བཞི་པ་ལོངས་སྤྱོད་རྫོགས་སྐུ་ཤེལ་དཀར་ལྟར་དངས་པ༔ 
དེའི་ཐུགས་ཀར་ཐིག་ལེ་མཐིང་ག་མཐའ་འཇའ་ཚོན་སྣ་ལྔའི་མུ་ཁྱུད་ལྔ་ལྡན༔ དཀྱིལ་དུ་ཐིག་ལེ་སྔོ་ 
སྐྱ་ཡུང་འབྲུ་ཙམ་རེག་བྱ་ཚ་བ་གཡས་སྐོར་དུ་འཁོར་བ་བསྒོམ༔ སྣ་ནས་རླུང་ཕྱིར་རྒྱུ་བའི་ཚེ་ཡི་ 
གེ་དྲུག་པ་བཟླས་པར་བསམ༔ ནང་དུ་རྔུབ་དུས་ཧྲཱིཿབསམ་ལ་རྡོ་རྗེའི་བཟླས་པ་མཛོད་ཅིག༔ ཉིན་ 
རེ་བཞིན་ནམ་མཁའ་སྤྲིན་བྲལ་ཉི་མའི་ཟེར་མེད་པའི་མཐོངས་སུ་དབྱིངས་ཐིག་ལུ་གུ་རྒྱུད་ལ་ལྟོས་ 
ཤིག༔ མཚན་དུས་རྒྱ་མཚོ་ཨར་གཏད་ནས་སྒྲོན་མར་ལྟོས་ཤིག༔ རྡོ་རྗེའི་མཛུ་གུ་ཆུང་གིས་རྣ་བའི་ 
སྒོ་གཉིས་དགོག་ལ་ཆོས་ཉིད་ཀྱི་རང་སྒྲར་ཉོན་ཅིག༔ 
འདི་ནི་བསྐྱེད་རྫོགས་མདོ་སྔགས་ཐམས་ཅད་ཀྱི་སྙིང་པོ་ཡིན་པས༔ རང་འཕགས་པའི་སྐུར་གསལ་ 
བས་བསྐྱེད་རིམ༔ རླུང་འབྱུང་འཇུག རྡོ་རྗེའི་བཟླས་པས་གསང་སྔགས་ཀྱི་བཟླས་བརྗོད༔ ཡིད་
ཐིག་ལེར་གཏད་པས་འཕྲོར་མེད་པས་རྫོགས་རིམ་འདི་ནི་མདོ་སྔགས་བསྐྱེད་རྫོགས་དབང་བཞི་
ཐམས་ཅད་ཀྱི་ཡང་སྙིང་ཡིན་པས༔ འགྲོ་ཉལ་ཟ་འཆག་ཐམས་ཅད་ཀྱི་དུས་བསྒོམས་ལ་གོམས་ 
འདྲིས་འཚལ་ལོ༔ ཚེ་འདི་ཕྱི་བར་དོ་གསུམ་དུ་གདམས་པ་འདི་ལས་ལྷག་པ་མེད་དོ༔ རྒྱུན་དུ་ 
ཉམས་སུ་ལོངས་ཤིག༔ བློ་ཡི་ཐག་པ་ཆོད་པར་མཛོད་ཅིག༔ ཀྱཻ་ལྷ་སྲས་ཁྱོད་ཉིད་ཟབ་པའི་ཆོས་ 
འདི་ལ་སྤྱོད་པའི་དུས་སྐྱེ་བ་ཐ་མར༔ གཙུག་ལག་འདི་ནས་ནུབ་ཀྱི་ཕྱོགས༔ ནུབ་ན་རི་བོ་འབྲས་
261

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱི་པད་ཤོས་འདྲ་བ༔ ཆུ་བོ་དབང་གི་ཕྱོགས་ན་འབབ་པ༔ མགར་གྱི་ལྷ་ཁང་སྣང་རྩེར་སྐྱོ་ཡི་ལྷ་ 
ཁང་དང་ཉེ་བའི་སར༔ རྗེ་དབོན་གྱི་ཚུལ་ཅན་རུས་སྒེར་རྩོད་པ་ཅན་ནམ་མཁའི་མིང་ཅན་སྤྲེའུ་ 
ལོ་པ་ཐ་མལ་གྱི་ཆ་ལུགས་ཅན༔ ནང་གསང་སྔགས་ཀྱི་རྣལ་འབྱོར་པར་སྐྱེ་བ་བླངས་ཏེ་ཐེག་པ་ཆེན་ 
པོའི་ཆོས་ཉིད་དང་ཕྲད་དེ༔ ངའི་གསུང་སྤྲུལ་ཞིག་པོ་གླིང་པ་གར་གྱི་དབང་ཕྱུག་རྩལ་ཞེས་བྱ་བར་ 
འགྱུར༔ དེའི་དུས་གསང་གཏེར་གྱི་སྒོ་ཕྱེ་ནས༔ ཐ་མལ་གྱི་ལུས་སུ་ཞུགས་ཏེ༔ བསྟན་པ་ཉམ་ཐག་ 
པའི་དུས་དེར་ངའི་གཏེར་ཆོས་ཀྱི་བསྟན་པ་ནི་དམའ༔ འདྲེ་ངན་དང་བདུད་ཀྱིས་བྱིན་བརླབས་ 
པའི་བླ་མ་ཆོས་རྗེ་ཆེ་བཙུན་དུ་མིང་བཏགས་པ་བུ་ཡུག་ལྟར་འཚུབ་ཅིང་༔ འགྲོ་བ་རྣམས་ལོག་ལམ་ 
སྡུག་བསྔལ་ལ་འགོད་པ་འབྱུང་༔ འོན་ཀྱང་བསྟན་པའི་འཕེལ་འགྲིབ་དང་༔ སྔོན་གྱི་སྨོན་ལམ་གྱི་ 
དབང་གིས་ཐེག་པ་ཡང་དག་པའི་ཆོས་འདི་བཀའ་བཙན་ཞིང་བརྟན་པར་མཆིས༔ ཀྱཻ་ལྷ་སྲས་ད་
ལྟ་ནི་ཁྱོད་ཀྱི་བླ་མ་བདག་ཉིད་ཡིན་ཏེ༔ དུས་དེར་བདག་གི་ཞལ་ཚབ་ཏུ་བཙུན་པ་མཆོག་དབྱངས་ 
སྐྱེ་བ་ཀརྨ་པའི་མིང་ཅན་དང་༔ ད་ལྟའི་ཛྙཱ་ན་གྷོ་ཥའི་སྐྱེ་བ་རཏྣའི་མིང་ཅན་སོགས་ཡང་གསང་གི་ 
ཞལ་གདམས་སུ་གསུངས་པ་བཞིནཿ བློ་གཏད་ཀྱི་བླ་མར་ཁུར་ཅིགཿ སྐྱེས་བུ་དམ་པ་རྣམས་ཀྱི་ 
བཀའ་ཆེམས་དཔང་པོར་ཞོག་ལ་ཆོས་ལུགས་ཞིབ་མོས་ཆོས་འཚོ་ཤེས་པ་དང་༔ འགྲོ་བ་སྐྱོང་མཁས་ 
པཿ འགྲོ་དོན་གྱི་སྐབས་བསྟུན་པ་ལ་བཟོ་བར་བགྱིས་དང༔ བསྟན་པ་དར་རྒྱས་སུ་འབྱུང་༔ སྤྱིར་ 
པདྨ་ང་ཉིད་ལ་བློ་སྙིང་བྲང་གསུམ་གཏོད་ལ་གསོལ་བ་ཐོབ༔ བསྐྱེད་རྫོགས་ཀྱི་བསྒྲུབ་པ་ལ་ཉམས་ 
ལེན་གྱིས༔ མཆོར་འདོད་དང་སྟོང་ལྡིར་མ་ཆེ་བར་དམའ་ས་ཟུངས ཟས་ནོར་ལ་འཛིན་ཆགས་ 
མ་ཆེ འཇིག་རྟེན་གྱི་ཁེངས་གྲགས་ལོ་འདོད་གྲགས་པ་མ་སྒྲུབས༔ གདམས་པ་ཟབ་མོ་ཉམས་སུ་ 
ལོངས༔ རང་གི་གཟུངས་མ་བུ་དང་བུ་མོ༔ གྲྭ་དང་ཡོན་བདག་ཐམས་ཅད་ཐབས་མཁས་པའི་སྒོ་ 
ནས་དགེ་བའི་ལས་ལ་འཁོད་ཅིག༔ ཁྱོད་ཉིད་མངོན་པར་སངས་རྒྱས་པའི་ཚེ་འཁོར་གྱི་འདུས་པ་ 
དང་པོར་སྐྱེས་ནས་བྱང་ཆུབ་ཐོབ་པར་གདོན་མི་ཟའོ
ཞེས་བཀའ་རྒྱ་ཞལ་གདམས་ནན་བཏགས་དང་བཅས་ཏེ་གསུངས ལྷ་སྲས་ཀྱི་ཁར་ཞལ་ཆབ་ 
བླུགས་བྱིན་གྱིས་བརླབས་པར་མཛད་དོ༔ ཨེ་མཿ༔ མ་ཧཱ་གུ་རུའི་བཀའ་ཆེམས་དགོངས་པའི་མཐིལཿ 
ལྷ་སྲས་དམ་འཛིན་ཉིད་ལ་གསུངས་པའི་དོན༔ གནད་གསུམ་མན་ངག་གུ་རུའི་ཐུགས་བཅུད་འདི༔
262

༄༅། །ཟབ་གཏེར་ཆོས་ཀྱི་མཛོད་ཁང་།
རྡོ་རྗེ་གདན་དང་རི་བོ་པོ་ཏ་ལ༔དབྱེར་མེད་ར་ས་འཕྲུལ་སྣང་གཙུག་ལག་ཁང་༔ སྟེང་ཁང་བློ་ 
འབུར་ནུབ་ཏུ་མཚོ་རྒྱལ་ངས༔ མཐིང་ཤུན་ལེབ་ལ་ཟིན་བྲིས་ཡི་གེར་བཏབ༔ དཔལ་མགོན་ཆོས་སྐྱོང་ 
བཀའ་སྲུང་རྣམས་ལ་གཏདཿ༔ མ་འོངས་བསྐལ་པ་རྩུབ་འགྱུར་བཞི་བཅུའི་མཐར༔ ཆོས་བདག་ 
གསུང་སྲས་ཉིད་དང་ཕྲད་པར་ཤོག༔ གུ་རུ་དྷེ་ཝ་ཌཱཀྐི་ནི ས་མ་ཡཿ གཏེར་རྒྱ༔ སྦས་རྒྱ༔ ཟབ་རྒྱ 
དྷ་ཐིམ༔ བདག་འདྲ་གར་གྱི་དབང་ཕྱུག་རྩལ་གྱིས་མཐིང་ཤུན་སྔོན་པའི་ལེབ་ནས་དག་པར་ཕབ་ 
པའོ མངྒ་ལཾ
263

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈༙ རྩ་གསུམ་གསང་ཐིག་དགོངས་འདུས་ལས༔ ཞལ་གདམས་ 
གསང་ཐིག་སྙིང་པོ་བཞུགསཿ
ཨོཾ ཨེམརྦྦཉྙཱཎཀུམལླཱ?ཏབཛདཿ སྐྱབསུའཇུཐ་ྎཤ༣ལཐུབ་ཐ དེ་ནས་ཞུས་ལན་བཀའ་བསྩལ་པ༔ 
ཨེ་མ་མ་འོངས་བོད་འབངས་རྗེས་འཇུག་རྣམས༔ པདྨའི་གསང་གཏམ་སྙིང་ལ་ཞོགཿ དགོན་ 
འདུལ་ཁྲིམས་བཟུང་ནུས་མཁན་པོ་དམ་པ་ཡིན༔ མིང་གཟུགས་མཁན་འཛིན་མཁན་དེ་དགོས་དོན་ 
ཆུང་༔ དོན་བརྒྱུད་མཁན་པོ་མཆོག་ཏུ་གཅེས༔ བསྟན་ཁྲིམས་རྣམ་དག་སྤེལ་ཅིག་རྗེས་འཇུག་ 
མཁན་འཛིན་ཚོ༔ རྒྱུད་ཞི་དུལ་འབྱོངས་ན་དགེ་སྦྱོང་དམ་པ་ཡིན༔ མིང་གཟུགས་དགེ་སློང་དགོས་ 
པ་ནིཿ དོན་གྱི་དགེ་སློང་མཆོག་ཏུ་གཅེས༔ བྱང་སེམས་རྣམ་དག་སྦྱོངས་ཤིག་རྗེས་འཇུག་དགེ་ 
མིང་ཚོ༔ གྲུབ་མཐའ་གཉིས་བཀྲལ་ན་དགེ་བཤེས་དམ་པ་ཡིན༔ མིང་གཟུགས་ཚིག་གི་དགེ་ 
བཤེས་དགོས་པ་ཅི༔ དོན་རྒྱུད་དགེ་བའི་བཤེས་གཉེན་མཆོག་ཏུ་གཅེས༔ ཚིག་རློམ་མཐའ་གཉིས་ 
མ་ཆིངས་རྗེས་འཇུག་མཚན་ཉིད་ཚོ༔ བསླབ་སྡོམ་གསུམ་ལྡན་ན་རབ་བྱུང་དམ་པ་ཡིན༔ མིང་ 
གཟུགས་གྲྭ་བཙུན་དགོས་པ་ཅི བསླབ་གསུམ་རྣམ་དག་སྲུངས་ཤིག་རྗེས་འཇུག་རབ་བྱུང་ཚོ༔ བརྡ་ 
ཐིམཿ ཞེས་གསུངསཿ ཡང་བཀའ་བསྩལ་པ༔ ཐུགས་མཁྱེན་བརྩེ་ནུས་གསུམ་ལྡན་པའི་སྐྱེས་ 
མཆོག་རྣམས༔ གྲུབ་གཉིས་མཐའ་ཁ་འཛིན་བསྟན་ལྷད་མ་ཞུགས་པར༔ མཐའ་ཉག་གཅིག་ཡིན་ 
ངེས་ཆོས་ཉིད་གསང་བའི་གཤིས༔ གཞུང་མ་འདྲེས་སོ་སོར་འཛིན་སྐྱོང་སྤེལ་གསུམ་གཅེས༔ བོད་ 
རྒྱལ་བསྟན་ཚུགས་པའི་ཐོག་མར་གཞུང་བཟང་ཡིན༔ དོན་དེ་ལྟར་སྐྱོང་མཁས་བསྟན་པའི་རྒྱལ་ 
ཚབ་ཡིན༔ དུས་མ་འོངས་བོད་སྐྱོང་བསྟན་འཛིན་རྗེས་འཇུག་ཀུན༔ དོན་ཡལ་བར་མ་དོར་བསྟན་ 
གཉིས་བསྟན་པ་གཅེས༔ བརྡ་ཐིམ༔ ཚེ་བློས་བཏང་སྒྲུབ་ནུས་བྱ་བཏང་དམ་པ་ཡིན༔ མིང་ 
གཟུགས་འདུར་རྒྱུག་མཁན་དེ་དགོས་དོན་ཅི༔ སྟོང་ཟད་རྒྱལ་ཁམས་མ་བསྐོར་བར༔ དོན་བརྒྱུད་ 
བྱ་བཏང་མཆོག་ཏུ་གཅེས༔ རྗེས་འཇུག་ཀུན་གྱི་སྙིང་ལ་ཞོགཿ༔ གྲུབ་རང་དབང་འབྱོར་ན་རྣལ་ 
འབྱོར་དམ་པ་ཡིན མིང་གཟུགས་ཁ་བཤད་སྟོང་སྐད་དགོས་དོན་ཅི༔ དོན་བརྒྱུད་གྲུབ་རྩལ་རང་
264

།ཟབ་གཏེར་ཆོས་ཀྱི་མཛོད་ཁང་
དབང་མཆོག་ཏུ་གཅེས༔ རྗེས་འཇུག་ཀུན་གྱི་སྙིང་ལ་ཞོག༔ ཞུན་བརྡར་རང་ལ་ཆོད་ཅིག་རྗེས་ 
འཇུག་ཀུན༔ ཟབ་སྣང་བཞི་ཟད་ན་སྒོམ་ཆེན་དམ་པ་ཡིན༔ མིང་གཟུགས་རྨོངས་འགྱིང་སྒོམ་པ་ 
དགོས་དོན་ཅི༔དོན་བརྒྱུད་མཆོག་གི་སྒོམ་ཆེན་འཛིན་པ་གཅེས༔ མ་འོངས་རྗེས་འཇུག་ཀུན་གྱི་ 
སྙིང་ལ་ཞོགཿ༔ བསྟན་དགྲ་བོ་སྒྲོལ་ནུས་སྔགས་འཆང་དམ་པ་ཡིན༔ མིང་གཟུགས་བཟའ་དཔོན་
མཁན་དེ་དགོས་དོན་ཅི༔དོན་བརྒྱུད་ལས་བཞི་དབང་འབྱོར་མཆོག་ཏུ་གཅེས༔ བསྙེན་སྒྲུབ་ཚད་
དུ་སྐྱོལ་ཅིག་རྗེས་འཇུག་སྔགས་འཆང་ཀུནཿདོན་དེ་ལྟར་སྒྲིམས་ཤིག་གངས་ཅན་རྗེས་འཇུག་རྣམས༔ 
བུ་སྙིང་ཡོད་ཀུན་གྱི་ཙིཏྟར་སྟིམས་ཤིག་དོན་ཆེན་ཡིན བརྡ་ཐིམ༔ ས་མ་ཡཱ༔ ཨཻ༔ རྒྱ 
མ་འོངས་རིག་འཛིན་པདྨའི་རྗེས་འཇུག་ལས་ཅན་གཏེར་སྟོན་ཚོ ཐོག་མར་ལུང་བྱང་འཕྲད་ 
པའི་ཚེ༔ སྙེམས་བྱེད་ཐེ་ཚོམ་སྤོང་བ་གཅེས བར་དུ་གསང་གཏེར་ཐོན་པའི་དུས༔ གསང་སྒོ་ 
གཞན་དུ་འཆོལ་མི་ཉན༔ དེ་ནས་སྨིན་གྲོལ་འཆད་པའི་དུས༔ ཡོངས་ལ་ཁྲོམ་བསྒྲག་བྱ་མི་ཉནཿ 
བརྡ་ཐིམ༔ བཛྲ་ས་མ་ཡཱཿ ཐིཾ་ཐིཾ་ཐིཾ་ཐིཾ་ཐཿ རྒྱ་རྒྱ་རྒྱ་རྒྱ་རྒྱ
ཨེ་མ་ཧོ༔ དེ་ནས་ཞུས་ལེན་བཀའ་བསྩལ་པ༔ གསང་ཆེན་དབེན་ཁྲོད་འགྲིམས་དུས་སུ༔ འཁོར་ 
འདབ་གྲོགས་ངན་སྤངས་ནས་ནི༔ རང་ཉིད་གཅིག་པུར་སྡོད་ཅིག་ཨང་༔ རྡོ་རྗེ་སྤུན་དང་འགྲོགས་ 
དུས་སུ༔ སྐྱོན་ལྟ་ལོག་སྒྲུབ་སྤངས་ནས་ནི༔ དག་སྣང་ཕྱོགས་མེད་སྐྱོངས་ཤིག་ཨང་༔ ཟབ་དོན་ 
གསང་དབང་བསྐུར་བ་ཞུ་དུས་སུ བག་མེད་དུག་ལྔ་སྤངས་ནས་ནི༔ ཟབ་དོན་སྙིང་ལ་སྟིམས་ 
ཤིག་ཨང་༔ བརྡ་ཐིམ༔ ཞེས་དང་༔ ཡང་ཞུས་ལན་བཀའ་བསྩལ་པ༔ ཨེ་མ་ཧོཿ དཔལ་ལྡན་ 
དང་མཇལ་དུས་སུ༔ མ་གུས་དཔའ་འགྱིང་སྤངས་ནས་ནི༔ སྒོ་གསུམ་གུས་བཏུད་གསོལ་ཐོབ་ཨངཿ 
བརྡ་ཐིམཿ ཡོན་བདག་བཀུར་བསྟི་བགྱི་དུས་སུ༔ ཆགས་སྲེད་ཞེན་པ་སྤངས་ནས་ནི འདོད་ཡོན་ 
སྒྱུ་མར་ལྟོས་ཤིག་ཨང་༔ ཀུན་གྱིས་བསྟོད་བཀུར་ཞུ་དུས་སུ༔ ང་རྒྱལ་རློམ་སེམས་སྤངས་ནས་ནི༔ 
ཁེངས་དྲེགས་དུག་རོ་ཐོན་ཅིག་ཨང་༔ མང་པོའི་ཁྲོད་དུ་འགྲོ་འདུག་དུས༔ ཚིག་རྩུབ་ལོང་གཏམ་ 
སྤངས་ནས་ནི སྨྲ་བཅད་བཟླས་བརྗོད་བརྩོན་ཅིག་ཨང་༔ སྙན་གྲགས་འགྲོ་དོན་རྒྱས་དུས་སུ༔ ཆེ་ 
འདོད་ཆོས་བརྒྱད་སྤངས་ནས་ནི༔ རོ་སྙོམས་ལྟ་སྤྱོད་སྐྱོངས་ཤིག་ཨང༔ རྟག་ཏུ་ཚོགས་དྲུག་སྣང་ 
ཆ་ལ༔ བཟང་ངན་བདེ་སྡུག་མ་ངེས་ཀུན༔ གཉིས་འཛིན་བདེན་ཞེན་སྤངས་ནས་ནི༔ མཉམ་ཉིད་
265

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རང་གྲོལ་ཐོངས་ཤིག་ཨང༔ ལོངས་སྤྱོད་འབྱོར་སྟོབས་རྒྱས་དུས་སུ༔ གསོག་སེམས་སེར་སྣ་སྤངས་ 
ནས་ནི༔ ཚོགས་གཉིས་དགེ་རྩ་སྤེལ་ཅིག་ཨང་༔ བརྡ་ཐིམ༔ མཛེས་འདོད་རྒྱན་དང་འཇམ་འདོད་ 
གོས༔ མཛའ་འདོད་གྲོགས་དང་སྐྱིད་འདོད་ཡུལ༔ ཞིམ་འདོད་ཟས་དང་སྙན་འདོད་གཏམ༔ དེ་ 
རྣམས་ཆོས་བྱེད་བཙན་དུག་ཡིན རྟག་ཏུ་སྤོངས་ཤིག་རྗེས་འཇུག་ཀུན༔ མ་རྗེད་སྙིང་ལ་སྟིམས་ 
ཤིག་ཨང་༔ བརྡ་ཐིམ༔ ས་མ་ཡཿ བརྡ་ཐིམཿ ཞེས་གདམས་སོ དེ་ནས་ཞུས་ལེན་བཀའ་བསྩལ་ 
པ༔ གཏན་གྱི་བསླུ་མེད་མཆོག་གསུམ་ངེས༔ ཡིད་གཉིས་ཐེ་ཚོམ་སྤངས་ནས་ནི རྟག་ཏུ་སྐྱབས་ 
གནས་བཅོལ་ཅིག་ཨང་༔ འབྲལ་མེད་ངེས་པར་ལས་འབྲས་ལ༔ བག་མེད་ཁྱད་གསོད་སྤངས་ནས་ 
ནི༔ བླང་དོར་སྙིང་ནས་སྒྲིམས་ཤིག་ཨང་༔ བརྡ་ཐིམ༔ ཞེས་གདམས་སོ༔
ཡང་ཞུས་ལན་བཀའ་བསྩལ་པ༔ དལ་འབྱོར་ཕུན་ཚོགས་འཛོམས་དུས་འདིར༔ འཁོར་དོང་ 
ཁྱིམ་ནག་རབ་སྤངས་ནསཿ བསླབ་གསུམ་རྣམ་དག་སྲུངས་ཤིག་ཨང༔ ངེས་འབྱུང་བྱང་སེམས་ 
སྦྱང་དུས་སུ༔ དགྲ་གཉེན་ཆགས་སྡང་རབ་སྤངས་ཏེ༔ བཟོད་སྲན་གོ་ཁྲབ་གྱོན་ཅིག་གསུངས 
ཟབ་ལམ་རིམ་གཉིས་བསྒོམ་དུས་སུ༔ གཏི་མུག་སྒྱིད་བསྐྱུར་རབ་སྤངས་ཏེ བརྩེ་གཅིག་བསམ་ 
གཏན་སྒྲིམས་ཤིག་གསུངས༔ སྨིན་གྲོལ་ཉམས་ཁྲིད་བྱ་དུས་སུ༔ བྱ་བྱེད་ཕྱི་བཤོལ་རབ་སྤངས་ཏེ 
བརྩོན་པ་མཐའ་རུ་ཐོན་ཅིག་གསུངས༔ དབུ་ཕྱག་རྫོགས་གསུམ་བསྒོམ་དུས་སུ༔ ཚིག་ཡུལ་ཡིད་ 
དཔྱོད་རབ་སྤངས་ཏེ༔ ཤེས་རབ་གཏན་ལ་ཕོབ་ཅིག་ས་མ་ཡ༔ བརྡ་ཐིམ༔ ཞེས་གདམས་སོ༔ ཡང་ 
ཞུས་ལན་གསང་ཐིག་བཀའ་བསྩལ་པ༔ ཨེ་མ་རྗེས་འཇུག་བུ་རྣམས་གསོན༔ སྙིང་ལ་སྟིམས་ཤིག་ 
ས་མ་ཡཿ ཨེ་མ་ཧོ མཁྱེན་བརྩེ་ནུས་གསུམ་གདེང་ཐོབ་པར༔ ཆོས་བརྒྱད་གཞན་དོན་སྤངས་ 
ནས་ནི༔ རང་དོན་མཚམས་སྒྲུབ་འབད་པ་གཅེས༔ ཏིང་འཛིན་རང་དབང་མ་ཐོབ་པར༔ ཉམས་ 
སྣང་བདེན་ཞེན་སྤངས་ནས་ནི༔ འ་འོལ་མངོན་ཤེས་མ་འཆད་ཨང༔ གྲུབ་རྩལ་གདེང་ཚད་མ་ 
ལྡན་པར གྲུབ་རྫུའི་སྨྱོ་སྤྱོད་སྤངས་ནས་ནི༔ རྟོགས་གོམས་ཉམས་མྱོངས་གྱིས་ཤིག་ཨང་༔ བརྡ་ 
ཐིམ བཛྲ་ས་མ་ཡཱ ཐྭ་ཐྭ་ཐྭ་ཧྲཱིཿ རྒྱ་རྒྱ་རྒྱ
ཡང་ཞུས་ལན་བཀའ་བསྩལ་པ༔ ཨེ་མ་མ་འོངས་རྗེས་འཇུག་བོད་རྗེ་ཚོ༔ བསྟན་ཁུར་བསྐྱེད་ཆེ་ 
ན་ཆོས་རྒྱལ་དམ་པ་ཡིན༔ མིང་གཟུགས་རྒྱལ་ས་འཛིན་པས་དགོས་དོན་ཅི༔ གངས་ལྗོངས་བསྟན་
266

༄༅། །ཟབ་གཏེར་ཆོས་ཀྱི་མཛོད་ཁང་།
ལུགས་སྤེལ་ཅིག་བོད་རྗེ་ཚོ ཁྲིམས་གཞུང་བཟང་བཟུང་ན་ཆོས་བློན་དམ་པ་ཡིན འབངས་ཁ་ 
འགྱིང་རྨོངས་པས་བློན་མིང་དགོས་དོན་ཅི༔རྒྱལ་ཁྲིམས་གཞུང་གཙང་ཟུངས་ཤིག་བོད་བློན་ཚོ༔ 
རྗེ་སྤྱི་བོར་ཁུར་ན་འབངས་བཟང་སྐྱེ་བོ་ཡིན༔ ཁ་བློ་ནག་འཚུབས་པས་འབངས་རུལ་དགོས་དོན་ 
ཅི༔ རྗེའི་ཞབས་འདེགས་འབུངས་ཤིག་བོད་འབངས་སྐྱེ་བོ་ཚོ༔ བློ་རིག་རྩལ་ཡོད་ན་བྱ་བ་གང་ 
སྒྲུབ་ཤེས༔ དོན་སྙིང་མེད་སྟོང་ཟད་རིག་རྩལ་དགོས་དོན་ཆུང་༔ བསྟན་དོན་བྱ་བ་སྒྲུབས་ཤིག་ 
བོད་འབངས་ཚོ སེམས་དགེ་ཕྱོགས་དཀར་ན་དལ་འབྱོར་སྙིང་ཡོད་ཡིན༔ སྒོ་གསུམ་བདུད་ལས་ 
སྤོངས་ཤིག་བོད་འབངས་ཚོ མཆོད་སྦྱིན་གཏོང་ནུས་ན་ནོར་ཡོད་སྙིང་པོ་ཡིན༔ ཚོགས་ཆེན་དགེ་ 
རྩ་སྤེལ་ཅིག་བོད་འབངས་ཡོན་བདག་ཚོ བློ་མི་རྟག་དྲན་ན་བསམ་མནོ་གཏོང་ཤེས་ཡིན༔ དོན་ 
ཆེན་ཡལ་བར་མ་དོར་བསྟན་དོན་སྙིང་པོ་ལོངས༔ ཞེས་གསུངས་སོ༔ བརྡ་ཐིམ༔ བཛྲ་ས་མ་ཡཱ ཐྭ་ 
ཐྭ་ཤྲཱི་ཐྭ་ཐྭ༔ རྒྱ་རྒྱ་རྒྱ་རྒྱ་རྒྱ དུས་བབས་རྟེན་འབྲེལ་གསང་ཆེན་བརྡ་རིས་ལས༔ ཁོ་བོ་སངས་རྒྱས་ 
དབང་འདུས་ཀྱིས། གསང་ཆེན་བསྟི་གནས་མཁན་ལུང་གངས་ལྷ་རུ། སྐུལ་བྱང་ཡང་ཡང་བྱུང་བ་བཞིན། བདེ་ཆེན་ 
གསང་བའི་སྦས་ཕུག་ཏུ་གཏན་ལ་ཕབ་པའོ། །
267

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཧཱུཾཿ ཀློང་གསལ་རྡོ་རྗེ་སྙིང་པོ་ལསཿ རྒྱལ་ཚབ་ཀྱི་ཞལ་གདམས་ 
སྙིང་གི་ཐིག་ལེའི་དབུའོ
སྙིང་གི་ཞལ་གདམས་ནི དཔལ་ཡིད་ཀྱི་ཐིག་ལེའི་དྲུང་དུ༔ ༣༴ ཨེ་མ་ཧོཿ ཕྱོགས་བཅུའི་
བདེ་གཤེགས་ཀུན་འདུས་རིག་འཛིན་ངས༔ རིག་རྩལ་གདུང་སེམས་ཅན་ལ་གདམས་སོ་རྒྱ༔ ལྟོས་ 
ཤིག་སོམས་ཤིག་ཡིད་ལ་ཞོག་ཅིག་ཐིམཿ ཐོག་མེད་ལན་ཆགས་སྨིན་པ་གོའམ་སོམས༔ མདུན་ནས་ 
དད་དང་རྒྱབ་ནས་མ་དད་དང་༔ འཁོར་ངན་བྱུར་གྱིས་ནོན་ན་རྨི་ལམ་སོམས༔ བཟོ་མ་སྔ་ལ་ 
ཆག་ཚད་གཏན་ལ་ཕོབ༔ དུས་ངན་སྐྱེ་བོ་རི་མགོའི་ཉི་མ་ལ༔ ཞིམ་པོ་བྱིན་ཚན་ཆེ་ན་སྐྱུག་ཁ་ 
ཡོང་༔ ཅལ་ཅོལ་མ་བརྟགས་ཕུང་འདྲེན་ནང་དབྱེན་འོང་༔ བསྒྱུར་ཁ་མེད་པ་ཕ་ཝང་བཞིན་དུ་ 
གྱིས༔ སུ་དང་ལྟ་སྤྱོད་མ་བསྟུན་རང་གར་སྡོད༔ རང་གིས་ཐག་ཆོད་གཞན་ལ་དྲོས་མ་དྲི༔ ཆོག་ 
པོའི་ཅང་ཤེས་ཁ་ལ་གསེར་སྲབ་ཆུག རྐྱེན་ཐེག་རུང་བའི་གདན་ལ་ལུས་གནད་གཅུན༔ བསྟེན་མ་ 
ཤེས་ན་ལྷ་ཡིས་འཁུ་ལྡོག་བྱེད ངག་འཇམ་ཚིག་གི་བཞིན་བཟང་མི་ལ་སྟོན༔ ཕན་སེམས་རེ་བའི་ 
ཚིག་རྩུབ་འཁྲི་བ་ཆོད༔ ཕན་དེ་བཟང་ཡང་མ་ཕན་རང་གར་ཞོགཿག རྒྱལ་སྲས་སྤྱོད་པའི་སེམས་ 
བསྐྱེད་སྨོན་ལམ་ལས༔ དངོས་ཕན་མེད་ཀྱང་རེ་བཅས་ཡུས་མ་ཆེ༔ རང་སེམས་ཕོབ་ལ་གཞན་ 
བྱས་ལེ་མ་དདཿ ཤ་མར་མ་མང་འདུན་པ་རེ་ལ་སྡུས༔ གཞན་ནོར་མ་རློམས་ནང་ནོར་འདི་ལ་ 
གྱིས རྐྱེན་ལ་མ་ལྟ་ཞལ་གདམས་འདི་ལ་ལྟོས༔ སུ་ལ་མ་རེ་ཨོ་རྒྱན་ང་རང་སོམས༔ བཛྲ་ས་མ་ 
ཡ༔ རྒྱ་རྒྱ་རྒྱ༔ ཞེས་མཁའ་ཀློང་གི་རི་ཁྲོད་དུ་སྒྲུབ་པ་མཛད་དུས༔ ཡི་གེ་རིག་འཛིན་བདུད་འདུལ་རྡོ་རྗེའི་ཕྱག་ 
བྲིས་ཅི་ལྟ་བ་བཞིན་ཤོག་གུ་དང་བཅས་པ་དེ་བཞིན་དུ་འདུག༔ མགོ་རྒྱབ་གཉིས་ལ་དཔལ་ཡིད་ཀྱི་ཐིག་ལེའི་དྲུང་དུ་ཞུ་ 
བ་ཟེར་བ་ཡང་འདུགཿ ཅེས་བདག་ཉིད་ཀློང་གསལ་སྙིང་པོས་དག་པར་ཕབ་པསཿས༔ བཀའ་སྲུང་གིས་འཁུ་ལྡོག་དང་ལྷ་ 
འདྲེ་འཚུབས་པའི་རྐྱེན་ཤར་བ་རྣམས་ལ་ཞལ་གདམས་འདི་ཕན་འདོགས་ཆེ་བ་རང་བྱུང་ངོ་3
268

༄༅། །ཟབ་གཏེར་ཆོས་ཀྱི་མཛོད་ཁང་།
ཨྃ རྡོ་རྗེ་སྙིང་པོ་ལསཿ ཞལ་གདམས་རྒྱས་པ་ཐེག་པའི་ 
རྣམ་དབྱེ་བཞུགས་སོ༔
ཨོཾ དྱུཌྜཧཱུྃཐ༔ ཨེ་མ༔ ཐེག་ཆེན་ཡེ་ཤེས་སྙིང་པོ་ཟབ་ལམ་གྱི༔ མཐར་ཐུག་རྫོགས་པ་ 
ཆེན་པོའི་མན་ངག་འདི༔ ཆོས་སྐུའི་དགོངས་པས་ཆོས་ཀྱི་འཁོར་ལོ་བསྐོར༔ ལོངས་སྐུས་སེམས་ 
དཔའི་འཁོར་ལ་ཆོས་འཁོར་བསྐོརཿ སྤྲུལ་སྐུས་སྡེབ་སྦྱོར་ཚིག་གིས་ལེགས་བསྟན་པ༔ སྐུ་གསུམ་ 
ལམ་འདིར་མན་ངག་གཅིག་ཏུ་དབབ༔ འདུལ་བ་མདོ་སྡེ་ལུས་སྤྱོད་གཙོ་བོར་སྟོན༔ ཕྱི་རྒྱུད་ཐ་ 
དག་ངག་སྤྱོད་གཙོ་བོར་སྟོནཿ མན་ངག་བླ་མེད་སེམས་སྤྱོད་གཙོ་བོར་སྟོན༔ ལམ་འདིར་དབྱེར་ 
མེད་མཁན་པོའི་རང་བཞིན་སྐྱོངས༔ ཚུལ་ཁྲིམས་བསླབ་པའི་ཞི་དུལ་གཞི་བཟུང་སྟེ༔ ཏིང་འཛིན་ 
བསླབ་པའི་ཉམས་ཀྱི་རྩལ་སྟོན་པའི༔ ཤེས་རབ་བསླབ་པའི་ལྟ་བའི་བོགས་འདོན་དུ༔ ཐེག་མཆོག་ 
ལམ་གྱི་བསླབ་གསུམ་བླ་ན་མེད༔ མི་རིག་བཞི་ལ་རྒྱུད་བཞིའི་དགོངས་པ་དང་༔ ཁྱད་པར་རྩོད་ 
དུས་བླ་མེད་ཀྱིས་འདུལ་བའི༔ དགོངས་པ་བླ་མེད་བླ་མེད་སྨིན་གྲོལ་གྱི༔ རིམ་གཉིས་ལམ་གྱི་ 
འཇུག་པ་འདི་ལ་རྫོགསཿ ཐེག་པ་རིམ་དགུའི་ཕྱི་ནས་ཁོག་དབུབ་སྟེ༔ རྣལ་འབྱོར་ཡོ་ག་གསུམ་གྱི་ 
གཞུང་བསྲངས་ནས༔ ཨ་ཏི་དབྱིངས་ཀྱི་ཡེ་ཤེས་རྩལ་སྟོན་པའི༔ ཐེག་མཆོག་ཡོན་ཏན་ཐ་དག་ 
འདི་ལ་རྫོགསཿ རྡུལ་ཚོན་བུམ་པའི་དབང་གིས་བསྐྱེད་རིམ་དང་༔ ལུས་དཀྱིལ་གསང་བའི་ 
དབང་གི་རྩ་རླུང་དང་༔ གསང་དཀྱིལ་ཤེས་རབ་ཡེ་ཤེས་ཐབས་ལམ་དང་༔ སེམས་དཀྱིལ་ཚིག་གི་ 
དབང་གིས་གྲོལ་ལམ་རྫོགས༔ བསྐྱེད་པ་སེམས་གསུམ་ཨ་ནུ་མངོན་བྱང་ལྔ ཨ་ཏི་སྣང་སྲིད་ 
གཞིར་བཞེངས་བསྐྱེད་པ་སོགས༔ ཟབ་གསང་ལམ་གྱི་མཆོག་འདིར་བླ་ན་མེད༔ རྩ་བའི་སྔགས་ 
དང་རྐྱེན་སྔགས་ལས་སྔགས་གཅེས༔ གསང་ཆེན་རྡོ་རྗེའི་བཟླས་པར་བསྙེན་ཅིང་བསྒྲུབ༔ ཐུགས་ 
སུ་གཏོགས་པ་དམ་ཚིག་ཕྱག་རྒྱ་དང་༔ ཡེ་ཤེས་མངོན་སྣང་ལས་ཀྱི་ཕྱག་རྒྱ་དང་༔ དམིགས་པ་ 
དམིགས་མེད་ཆོས་ཀྱི་ཕྱག་རྒྱ་དང་༔ སྐུ་གསུམ་ཕྱག་རྒྱ་ཆེན་པོ་དབྱེར་མེད་རྫོགས༔ དུས་གསུམ་ 
སངས་རྒྱས་ཁམས་གསུམ་སེམས་ཅན་ཡང་༔ རྟོགས་དང་མ་རྟོགས་ཁྱད་དེ་རྟོགས་པར་བྱ༔ རྟོགས་
269

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐབས་གསང་ཆེན་མན་ངག་འདི་ཁོ་ནཿ རྣམ་རྟོག་དྲན་རིག་མི་རྟོག་ཡེ་ཤེས་འདི བསོད་ནམས་ 
ཚོགས་ནི་བསྒོམ་སྒྲུབ་བརྩོན་པ་ཅན༔ ཡེ་ཤེས་བསམ་གཏན་ཤེས་རབ་ཆོས་ཉིད་འདིའོ༔ ཞི་གནས་ 
མཚན་མ་ཞི་བའི་དབྱིངས་སུ་གནས༔ ཞི་གནས་ལྷག་མཐོང་རྣམ་པ་གཅིག་ཆར་མཐོང་༔ ཐབས་ 
ཞེས་བྱ་བ་མཁས་ཤིང་རྟོགས་པ་དང་༔ ཤེས་རབ་ཤེས་ཤིང་རིག་པ་གནད་འདིར་འདུས༔ མཉམ་ 
གཞག་གནས་པ་བརྟན་ཅིང་རྗེས་ཐོབ་ཀྱི གང་གི་དོན་གྱི་བོགས་འདོན་ཙམ་བསྐྱེད་དེ༔ དབྱིངས་ 
ནི་ཆོས་ཉིད་མཉམ་ཉིད་དངས་པ་ལ༔ ཡེ་ཤེས་རང་བཞིན་མངོན་དུ་གྱུར་པའོ༔ ཆོས་ནི་རྣམ་པར་ 
དཀར་བ་སྣ་ཚོགས་པ༔ ཆོས་ཉིད་ལྷུན་མཉམ་མི་གཡོ་ཀུན་ཀྱང་སྡུད༔ གཞི་ནི་མ་རྩོལ་འཁོར་ 
འདས་མཉམ་པ་ཉིད༔ ལམ་ནི་མ་འགགས་ཆོས་ཉིད་ཡངས་པ་ཆེ འབྲས་བུ་རང་གྲོལ་བདེ་བ་ 
ཆེན་པོའི་དབྱིངས༔ ལྟ་བ་མ་བཅོས་ཕྱོགས་ལྷུང་བྲལ་བ་ལ༔ སྒོམ་པ་མཉམ་ཉིད་འཁོར་ཡུག་རོལ་ 
པ་ཆེ སྤྱོད་པ་སྤང་བླང་འཛིན་མེད་བཏང་བཞག་བྲལ༔ འབྲས་བུ་རེ་དོགས་རང་གྲོལ་གདིང་ 
དང་ལྡན༔ ལྷན་སྐྱེས་མཉམ་པ་ཉིད་དུ་ས་བཅུ་རྫོགསཿ བདེ་ཀློང་རང་གྲོལ་ལམ་ལྔ་མཐའ་རུ་ཕྱིན༔ 
གཟུང་དང་འཛིན་པ་ཆོས་ཀྱི་དབྱིངས་སུ་གཅིག༔ གྲུབ་མཐའ་ཐ་དག་ཆོས་ཉིད་ཀློང་དུ་ནུབ༔ མཁའ་ 
ཀློང་ཡངས་པ་ཆོས་རྣམས་ཀུན་གྱི་མ ཀ་དག་གདོད་མའི་ཀློང་དུ་ཨེ་མ་ཧོ༔ མ་མོ་གཟའ་དང་རྡོ་ 
རྗེ་ལེགས་པས་སྲུངས་ཤིགཿ ས་མ་ཡྰ༔ གཏེར་རྒྱ༔ སྦས་རྒྱ༔ ཟབ་རྒྱ གསང་རྒྱ༔ གཏད་རྒྱ རྒྱ་རྒྱ་རྒྱ༔ ཞེས་ཁེ་ 
མི་འགྱུར་རྡོ་རྗེའི་སྒྲོམ་ནས་ཀློང་གསལ་སྙིང་པོས་སྤྱན་དྲངས་པའི་ཤོག་སེར་ལས་ཁོལ་རིགས་གསང་སྔགས་སྒྲུབ་ཁང་
རྩེར་དག་པར་ཕབ་པའོ༔ སརྦ་མངྒ་ལཾ
270

།ཟབ་གཏེར་ཆོས་ཀྱི་མཛོད་ཁང་།
ཀློང་གསལ་རྡོ་རྗེའི་སྙིང་པོ་ལས༔ རྩ་བ་གསུམ་གྱི་ཁ་བསྐང་ཞལ་
བཞུགས་སོགདམས་
གནད་ཤིན་ཏུ་ཟབ་བོ༔ གདམས་ནི 352 ཀློང་གསལ་རྡོ་རྗེའི་སྙིང་པོ་ཡིས༔ ཡི་དམ་རྩ་གསུམ་ 
གདམས་པ་ཡི སྐལ་ལྡན་འཇུག་པ་གཅིག་པའི་གནད༔ ཀུན་གྱི་ཁ་བསྐང་འདི་ལྟ་སྟེ ཉོན་མོངས་ 
དུག་ཏུ་མ་གོ་ནནཿ ཐར་བར་དཀའོ་རྗེས་འཇུག་རྣམས༔ འཁོར་བ་བཙོན་རར་མ་གོ་ན༔ ཐོན་པར་ 
དཀའོ་རྗེས་འཇུག་རྣམས༔ ཉེ་འབྲེལ་ལྕགས་ཀྱུར་མ་གོ་ན༔ གྲོལ་བར་དཀའོ་རྗེས་འཇུག་རྣམས༔ 
བརྩེ་སེམས་བདུད་དུ་མ་གོ་ན༔ ཆོད་པར་དཀའོ་རྗེས་འཇུག་རྣམས༔ འཁོར་བའི་གནས་ལས་མ་ 
ཐོན་ན༔ ཐར་ལམ་མི་ཟིན་རྗེས་འཇུག་རྣམས༔ གསུངས་སོ༔ སྔོན་སྦྱངས་ལས་འཕྲོ་མེད་ན་དལ་ 
འབྱོར་ཐོབ་པར་དཀའ༔ རིགས་དྲུག་གྲངས་མེད་ནང་ནས་དལ་འབྱོར་ཐོབ་པ་དཀའ༔ ཡིད་
བཞིན་དབང་རྒྱལ་ལས་ལྷག་དལ་འབྱོར་ཚང་བར་དཀའ༔ དལ་འབྱོར་སྙིང་པོ་མ་ལོན་བརྒྱ་ལམ་ 
རྙེད་པར་དཀའ༔ དལ་འབྱོར་རྟག་པར་འཛིན་ན་ཕྱི་མ་འགྲུབ་པ་དཀའ༔ དལ་འབྱོར་ཆུད་ཟོས་ 
སོང་ན་ལམ་སྣ་ཟིན་པ་དཀའ༔ ཞེས་གསུངས་སོ འདུས་བྱས་མྱུར་དུ་འཇིག་པ་སྒྱུ་མར་གོ་བར་ 
གྱིས ཤ་རུས་སོ་སོར་མཐོང་བས་མི་རྟག་དྲན་པར་གྱིསཿ མི་རྟག་སྒྱུ་མའི་ཀློང་ནས་སྙིང་པོ་ལོན་ 
པར་གྱིསཿ དོ་དགོང་ཙམ་ཡང་རྟག་པའི་ཚད་བཟུང་ཞིག་པར་གྱིས༔ ཞེས་གསུངས་སོ༔ འཆི་ 
བདག་བདུད་ཀྱིས་ཚེ་ལ་རྐུ་ཡང་སྲུང་ཐབས་མེད༔ འཆི་བདག་བདུད་ཀྱིས་སྲོག་ལ་འཇབ་ཀྱང་
འཛིན་ཐབས་མེད༔ འཆི་བདག་རྒྱལ་པོའི་ཁྲིམས་རར་བབས་ལས་བཤོལ་ཐབས་མེད༔ འཆི་ 
བདག་ཇག་པས་འུར་རྒྱུག་བྱེད་ལ་ཟློག་ཐབས་མེད༔ གསུངས་སོ༔ འཆི་བདག་དྲུང་དུ་དམ་ཆོས་ 
མ་གཏོགས་ངོ་སོ་མེད༔ འཆི་བདག་འཕྲང་ལ་དགེ་སྦྱོར་མ་གཏོགས་ཐར་ལམ་མེད༔ འཆི་བདག་ 
དུས་སུ་བླ་མ་མ་གཏོགས་ལམ་སྣ་མེད༔ འཆི་བདག་ལམ་དུ་ཚོགས་གཉིས་མ་གཏོགས་རྒྱགས་ཕྱེ་ 
མེདཿ དེ་ལྟར་གོ་བར་གྱིས་ཤིག་གསུངས་སོ༔ ཆོས་མེད་འགྲོ་རྣམས་རིགས་དྲུག་གནས་སུ་སྡུག་རེ་ 
བསྔལ༔ ཞེ་སྡང་ཅན་རྣམས་དམྱལ་བའི་གནས་སུ་ཚ་གྲང་སྤྱོད༔ སེར་སྣ་ཅན་རྣམས་ཡི་དྭགས་
271

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
གནས་སུ་བཀྲེས་སྐོམ་འགྱུར༔ལོག་ལྟ་ཅན་རྣམས་དུད་འགྲོའི་གནས་སུ་བཀོལ་ཞིང་གསོད༔ ཕྲག་
དོག་ཅན་རྣམས་ལྷ་མིན་གནས་སུ་འཐབ་ཅིང་རྩོད༔ ལེ་ལོ་ཅན་རྣམས་ལྷ་ཡི་གནས་སུ་གཡེང་ཞིང་ 
ལྟུང་༔ གསུངས་སོ༔ སྲིད་པའི་སྡུག་བསྔལ་བླ་མ་མ་གཏོགས་བསྐྱབ་པར་དཀའ༔ མཚན་ཉིད་ལྡན་ 
པའི་བླ་མ་དམ་པ་མཇལ་བར་དཀའ མཇལ་བ་ཙམ་གྱིས་ཐེག་ཆེན་ཆོས་ནི་ཐོབ་པར་དཀའ༔ ཐོས་ 
པ་ཙམ་གྱིས་ཆོས་ཀྱི་བདུད་རྩི་མྱོང་བར་དཀའ༔ མྱོང་བ་མེད་ན་ཉོན་མོངས་རྟོག་པ་ཐུལ་བར་ 
དཀའ༔ ཉོན་མོངས་མ་ཐུལ་རིགས་དྲུག་བག་ཆགས་སྦྱོང་བར་དཀའ༔ གསུངས་སོ༔ སྔོན་ལས་ 
འཕྲལ་རྐྱེན་བླ་མ་མ་གཏོགས་སྐྱོབ་མི་ནུས༔ འཁོར་བའི་གཡང་ལས་བླ་མ་གཏོགས་སྐྱོབ་མི་ནུསཿས༔ 
འདྲེ་དང་གདོན་ལ་བླ་མ་མ་གཏོགས་སྐྱོབ་མི་ནུས༔ ངན་སོང་སྡུག་བསྔལ་བླ་མ་མ་གཏོགས་སྐྱོབ་ 
མི་ནུས༔ གསུངས་སོ༔ བླ་མའི་སྐུ་ནི་རྒྱུད་སྡེའི་དཀྱིལ་འཁོར་ཡིན༔ བླ་མའི་གསུང་ནི་མདོ་རྒྱུད་ 
འབྱུང་གནས་ཡིན༔ བླ་མའི་ཐུགས་ནི་ཡེ་ཤེས་སྙིང་པོ་ཡིན༔ གསུངས་སོ སངས་རྒྱས་ཀུན་གྱི་རྒྱལ་ 
ཚབ་བླ་མ་ཡིན༔ དམ་ཆོས་ཀུན་གྱི་འབྱུང་གནས་བླ་མ་ཡིན༔ དགེ་འདུན་འདུས་པའི་བདག་ཉིད་ 
བླ་མ་ཡིན འཁོར་བའི་སྡུག་བསྔལ་ལས་ཐོན་པ་ལ་བླ་མ་དཀོན་མཆོག་ལ་སྐྱབས་སུ་འགྲོ་དགོས༔ 
སྙིང་པོ་བྱང་ཆུབ་མ་ཐོབ་ཀྱི་བར་དུ་སྐྱིད་སྡུག་ཐམས་ཅད་བླ་མ་དཀོན་མཆོག་ལ་བཀལ་དགོས༔ སྔོན་ 
ལས་འཕྲལ་རྐྱེན་གྱི་དབང་དུ་མི་འགྲོ་བ་བླ་མ་དཀོན་མཆོག་ལ་སྐྱབས་སུ་འགྲོ་དགོསཿ དེ་ལྟར་ 
དཀོན་མཆོག་གསུམ་གྱི་སྐྱབས་འོག་ཏུ་ཚུད་ན༔ ཆོས་མིན་ཡེ་མི་འོང་རྗེས་འཇུག་རྣམས༔ ཞེས་
གསུངས་སོ༔
དེ་ལྟར་དཀོན་མཆོག་གསུམ་གྱི་སྐྱབས་འོག་ཏུ་མ་ཚུད་ན་བདུད་ཀྱི་ཕོ་ཉས་ཟིན་ནས་ཆོས་ལ་ཕྱིར་
བཤོལ་འཇུག༔ བདུད་ཀྱི་ཞགས་པས་ཟིན་ན་ལོག་པའི་བསོག་འཇོག་དྲན༔ བདུད་ཀྱི་མཚོན་གྱིས་ 
ཐེབ་ན་རང་ཆེ་ང་རྒྱལ་རྔམས༔ བདུད་ཀྱི་དུག་གིས་ཐེབས་ན་རྣམ་གཡེང་ལེ་ལོས་ཁྱེར དམ་པའི་ 
ཆོས་ཤ་སྟག་ཅིག་མ་བསྒྲུབས་ན་བདུད་ཀྱི་དབང་དུ་སོང་བ་ཁོ་ན་ཡིན་ནོ༔ གསུངས་སོ༔ སྐྱིད་སྡུག་ 
ལེགས་ཉེས་འདི་ཕྱི་ཐམས་ཅད་ཀྱི་མཆོག་ཏུ་བླ་མ་དཀོན་མཆོག་ལ་སྐྱབས་སུ་འགྲོའོ༔ དེ་ལྟར་ 
འཇུག་ན་ཐེག་པ་ཆེན་པོའི་བྱང་ཆུབ་ཏུ་སེམས་བསྐྱེད་དགོས་པས༔ སེམས་བསྐྱེད་ཞིང་བཟང་པོ་ 
དང་འདྲ་སྟེ་སྟོན་གྱི་འབྲས་བུ་འཕེལ༔ སེམས་བསྐྱེད་ཡིད་བཞིན་དང་འདྲ་སྟེ་དགོས་འདོད་
272

།ཟབ་གཏེར་ཆོས་ཀྱི་མཛོད་ཁང་།
འབྱུང་༔ སེམས་བསྐྱེད་ཆུ་དང་འདྲ་སྟེ་དགེ་བའི་ས་བོན་སྨིན་པའི་གྲོགས་བྱེད༔ ཡོན་ཏན་ཐམས་ 
ཅད་ཀྱི་གཞི་སེམས་བསྐྱེད་གལ་ཆེ་བ་ཡིན༔ གསུངས་སོ༔ དང་པོ་མ་གྱུར་འགྲོ་བ་ཐམས་ཅད་ 
བདག་གི་གདུལ་བྱར་གྱུར་པའི་སྨོན་པས་སེམས་བསྐྱེད་ཅིང་༔ མ་གྱུར་འགྲོ་བ་ཐ་དག་བདག་གིས་ 
འདུལ་ནུས་པའི་ནུས་པ་ཐོན་པའི་སྨོན་པ་སེམས་བསྐྱེད༔ དེ་འདུལ་བའི་ཕྱིར་ཐེག་པ་ཐ་དག་ཁོང་ 
དུ་ཆུད་ཅིང་མྱུར་དུ་འགྲུབ་པའི་སྨོན་པ་སེམས་བསྐྱེད་དེ་གལ་ཆེའོ༔ མ་གྱུར་འགྲོ་བ་ཐ་དག་ཀུནཿ༔ 
བདག་གི་གདུལ་བྱར་སྨོན་པའི་ཕྱིར༔ བྱམས་པ་ཆེན་པོའི་ལམ་ཁྱེར་བྱ༔ དེ་ཉིད་འདུལ་བའི་སྨོན་ 
ལམ་གྱིས འབྲས་བུ་སྙིང་རྗེ་ལམ་ཁྱེར་བྱ དགྲ་གཉེན་གཉིས་མེད་བཏང་སྙོམས་སུ༔ བྱང་ཆུབ་ 
སེམས་ཀྱི་རྒྱས་གདབ་བོ༔ འཇུག་པ་སེམས་བསྐྱེད་བདག་བས་གཞན་གཅེས་ཀྱི་ལམ་ཁྱེར་ནི༔ དང་
པོ་དགེ་བ་ཐ་དག་མར་གྱུར་འགྲོ་བ་ཐམས་ཅད་ལ་བསྔོ༔ གཉིས་པ་དེ་རྣམས་ཐ་དག་བདག་གི་ 
སྔོན་དུ་སངས་རྒྱས་པར་སྨོནཿ༔ གསུམ་པ་དེ་རྣམས་སངས་རྒྱས་མ་ཟིན་གྱི་བར་དུ་བདག་གིས་དེ་
རྣམས་ཀྱི་དོན་དུ་འགྲོ་བའི་དོན་སྒྲུབ་པར་དམ་དུ་བཅས་ནས༔ མ་གྱུར་འགྲོ་བ་ནམ་མཁའི་མཐའ་
དང་མཉམ་པའི་སེམས་ཅན་ཐམས་ཅད་བདག་གིས་བསྒྲལ་ནུས་པའི་ནུས་པ་སྒྲུབ་ཕྱིར་ཐེག་པ་ཆེན་ 
པོར་འཇུག་པའོ༔ དེ་ལྟར་སེམས་བསྐྱེད་འདི་དཀར་པོའི་དགེ་བ་བྱང་ཆུབ་ཀྱི་ལམ་དུ་འགྲོ་བའོ༔ 
དེ་ཉིད་ཀྱི་ཡན་ལག་ཏུ༔ མ་ཆགས་རྩོལ་མེད་སྦྱིན་པའི་སྙིང་པོ་བླངས༔ ཞེན་འཛིན་དྲི་མེད་ཚུལ་ 
ཁྲིམས་ངོ་བོ་བསྲུང༔ གྲོགས་མེད་གཅིག་པུར་འདུ་འཛིའི་རྐྱེན་དང་ཕྲོལ༔ འཁོར་ཡུག་རོལ་པས་ 
མ་ཡེངས་བརྩོན་པ་ཡིས༔ བྱང་ཆུབ་སེམས་ཉིད་རྒྱ་ཆེར་རབ་བསྐྱེད་དེ༔ ཡེ་ཤེས་སྙིང་པོ་ཤེས་ 
རབ་ཕར་ཕྱིན་བསྒྲུབ༔ ས་མ་ཡ༔
ད་ནི་ཚོགས་གཉིས་རྫོགས་པར་བྱེད་པའི་ཞལ་གདམས་ནི༔ ཆུ་ཐིགས་རྒྱ་མཚོ་ཆེར་སྣང་ཞིང་༔ 
བྱང་ཆུབ་སེམས་བསྐྱེད་བསྔོ་སྨོན་དང་༔ རྡུལ་ཕྲན་རི་བོ་ཆོས་ཉིད་བཞིན༔ ཚོགས་གཉིས་འབྲས་ 
བུའི་ས་བོན་བཅས༔ མཆོད་སྦྱིན་དཔག་བསམ་ཤིང་བཞིན་དང་༔ མཆོད་སྦྱིན་མི་ཟད་གཏེར་ཡང་ 
ཡིན༔ མཆོད་སྦྱིན་ཡིད་བཞིན་དབང་རྒྱལ་དང་༔ མཆོད་སྦྱིན་ནམ་མཁའི་མཛོད་ཀྱང་ཡིན༔ 
མཆོད་སྦྱིན་ཞིང་ས་དངོས་པོ་བཞིན༔ ཞིང་ས་དཀོན་མཆོག་བླ་མ་བཟང་༔ ཞེས་གསུངས་སོ༔ 
གྲངས་མེད་ཀྱི་ས་བོནཿ ཚེ་རབས་ཀྱི་རྒྱགས་ཕྱེ༔ བསོད་ནམས་ཀྱི་གཏེར་ཆེནཿ བསོགས་པ་མཐར་
273

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐུག་སྟེ་ཤིན་ཏུ་གཅེས་སོ༔ ས་མ་ཡ༔ སྒྲིབ་སྦྱོང་གི་ཆ་ནི༔ མི་དག་པའི་ས་བོནཿ༔ སྡིག་པ་རྣམ་པར་ 
སྨིན་ནས་འབྲས་བུ་སྡུག་བསྔལ་འབྱུང་བས༔ བག་ཆགས་ལས་ཀྱི་སྒྲིབ་པ་དང་༔ ཤེས་བྱའི་སྒྲིབ་ 
པར་གྱུར་པ་དེ་སྦྱོང་བ་གལ་ཆེ་བ་ནི༔ སྒྲིབ་པས་བྱང་ཆུབ་ཀྱི་ལམ་སྒྲིབ་པའི་ཕྱིར་སྦྱོང་བ་གཅེས༔ 
སྒྲིབ་པས་མཐོ་རིས་ཀྱི་ཐེམ་སྐས་སྒྲིབ་པའི་ཕྱིར་སྦྱོང་བ་གཅེས་སོ༔ སྒྲིབ་པས་ད་ག་པའི་སྣང་བ་སྒྲིབ་ 
པའི་ཕྱིར་སྦྱོང་བ་གཅེས༔ སྒྲིབ་པས་ཡེ་ཤེས་ཀྱི་ཞལ་སྒྲིབ་པའི་ཕྱིར་སྦྱོང་བ་གཅེས༔ སྒྲིབ་པས་ཤེས་ 
བྱའི་རྟོག་ཚོགས་སྒྲིབ་པའི་ཕྱིར་སྦྱོང་བ་གཅེས༔ སྒྲིབ་པས་ཡེ་ཤེས་རང་མདངས་སྒྲིབ་པའི་ཕྱིར་སྦྱོང་ 
བ་གཅེས༔ སྒྲིབ་པས་ཡེ་ཤེས་མཚན་མ་སྒྲིབ་པའི་ཕྱིར་སྦྱོང་བ་གཅེས༔ སྒྲིབ་པས་སྔགས་ཀྱི་ནུས་པ་ 
སྒྲིབ་པའི་ཕྱིར་སྦྱོང་བ་གཅེས༔ སྒྲིབ་པ་སྦྱངས་ནས་ཡེ་ཤེས་ཀྱི་ཡོན་ཏན་རྒྱས་པ་ཤེས་པར་གྱིས་ཤིག་ 
གསུངས་སོ༔ དེ་དག་ཐམས་ཅད་ཀྱི་སྙིང་པོ་ནི༔ འཕྲལ་བདོའི་དབོན་གྱིས་མི་འདྲེན་པའི གཏན་ 
བདེའི་སྐྱབས་མགོན་བླ་མ་བརྟེནཿ ལས་ངན་གོལ་སར་མི་གཏོང་བའི༔ ཐེག་པ་ཆེན་པོའི་བླ་མ་ 
བརྟེན༔ ཚོགས་གཉིས་འབྲས་བུའི་ཤུགས་བསྐྱེད་པའི ཡིད་བཞིན་ལྟ་བུའི་བླ་མ་བརྟེན༔ སྔོན་ 
ལས་འཕྲལ་རྐྱེན་དྲི་མའི་ཚོགས༔ དག་བྱེད་རིགས་འདུས་བླ་མ་བརྟེན༔ ཐེག་པ་སྣ་ཚོགས་ཐབས་ 
ཚུལ་གྱིས༔ མཁན་པོ་མཚན་ལྡན་བླ་མ་བརྟེན༔ འཁོར་བའི་ཆུ་བོ་ལས་བསྒྲལ་བའི༔ དེད་དཔོན་ 
མཚན་ལྡན་བླ་མ་བརྟེན༔ ཉོན་མོངས་སྒྲིབ་པའི་ནད་ཞི་བའི༔ སྨན་པ་མཚན་ལྡན་བླ་མ་བརྟེན༔ 
གསུངས་སོ༔ མཆོད་སྦྱིན་ས་བོན་ཐེབས་ན་བསོད་ནམས་ཚོགས་ལ་དབང་༔ སྨོན་པའི་ས་བོན་ 
ཐེབས་ན་ཡེ་ཤེས་ཚོགས་ལ་དབང་༔ སྔགས་ཀྱི་ས་བོན་ཐེབས་ན་ཐེག་པ་ཀུན་ལ་དབང་༔ དབང་གི་ 
ས་བོན་ཐེབས་ན་དོན་གཉིས་ཀུན་ལ་དབང་༔ གསུངས་སོ༔
ད་ནི་ལམ་དང་པོའི་ཞལ་གདམས་གསུངས་པ་ནི༔ དབང་གི་གཞི་ཇི་ལྟར་སྨིན་ན་ཞིང་ས་ལྟ་བུའི་
ཚུལ་དུ་སྨིན༔ ལམ་ཇི་ལྟ་བུའི་ཚུལ་གྱིས་སྨིན་ན་མངལ་སྐྱེས་ཀྱི་ཁམས་སྦྱངས་པའི་ཚུལ་གྱིས་སྨིན
འབྲས་བུ་ཇི་ལྟ་བུའི་ཚུལ་གྱིས་སྨིན་ན་རྡོ་རྗེ་འཆང་གི་སྐུར་སྨིན་པའོ༔ དང་པོ་གཞི་ནི་ཕུང་པོ་ཁམས་ 
ཞིང་ས་བཟང་པོ་ལྟ་བུ་དང་༔ རྒྱུད་སྡེའི་སྙིང་པོ་ས་བོན་ལྟ་བུ༔ ལམ་དབང་གི་ཆུས་སྨིན་ཏེ་འབྲས་ 
བུ་རྡོ་རྗེ་འཆང་གི་སྐུར་འགྲུབ་པའོ༔ གཉིས་པ་ནི༔ སྦྱང་གཞིའི་ཁམས་ཉི་ཟླའི་རང་མདངས་སུ་ 
བར་དོ་འཇུག་པ་ལྟར༔ ས་བོན་རྒྱུད་སྡེའི་སྙིང་པོའི་ལམ་བསྐྱེད་པའི་རིམ་པས་འབྲས་བུ་གྲུབ་པའོ༔
274

།ཟབ་གཏེར་ཆོས་ཀྱི་མཛོད་ཁང་
ས་མ་ཡཱ༔ དང་པོ་འབྲས་བུ་ཇི་ལྟ་བུའི་ཚུལ་གྱིས་སྨིན་པ་ནི༔ ཀུན་གཞི་མ་བཅོས་རང་བྱུང་གི་
དཀྱིལ་འཁོར་གྱི་གཞི་ལསཿ ས་བོན་རང་བྱུང་ཡེ་ཤེས་ཀྱི་སྙིང་པོ་དེ་བླ་མེད་ཀྱི་ལྷས་བྱིན་གྱིས་ 
བརླབས་ཤིང་༔ འབྲས་བུ་ལྷ་དང་གཉིས་སུ་མེད་པར་གྱུར་པའོ༔ ས་མ་ཡ༔ དེ་ལྟར་དང་པོས་བུམ་ 
དབང་སྟོན༔གཉིས་པས་གསང་བ་ཤེས་རབ་བརྡས་སྟོན༔ གསུམ་པས་ཚིག་དབང་སྟོན་པ་དབང་ 
དོན་ནོ༔ ད་ལམ་གཉིས་པའི་ཞལ་གདམས་གསུངས་པ་ནི༔ གྲོལ་བས་ཇི་ལྟར་གྲོལ་ན་རང་རྒྱུད་ 
གྲོལ་བའོ་ ལམ་འདིའི་སྒོར་གྲོལ་ན་བླ་མའི་མན་ངག་གིས་གྲོལཿ འབྲས་བུ་ཅིས་གྲོལ་ན་རང་བྱུང་ 
ཡེ་ཤེས་ཀྱིས་གྲོལཿ ས་མ་ཡཿ རྒྱ་རྒྱ་རྒྱ༔ རང་བྱུང་ཡེ་ཤེས་རང་མདངས་ནི༔ རིག་པ་ཙམ་གྱིས་ 
རྣམ་པར་གྲོལ༔ ཉོན་མོངས་བདག་འཛིན་རང་གྲོལ་གྱིས༔ ཅིར་སྣང་ཆོས་ཉིད་རང་གྲོལ་ལོ༔ 
གསུངས་སོ༔ ཡང་རྟོགས་པའི་ཏིང་འཛིན་ཡེངས་པར་མ་ཤོར་བར་སྐྱོང་བ་གཅེས༔ མྱོང་བའི་ཡེ་ 
ཤེས་ཡལ་བར་མ་ཤོར་འཛིན་པ་གཅེས༔ བདེ་གསལ་མི་རྟོག་ཞེན་པར་མ་ཤོར་ཕྲོལ་བ་གཅེས གནས་ 
ལུགས་སྟོང་གསལ་འཛིན་པར་མ་ཤོར་བསྐྱེད་པ་གཅེས༔ ཡེངས་མེད་རྩོལ་བྲལ་རིས་སུ་མ་ཤོར་ 
ལྷོད་པ་གཅེས༔ འདུ་འཛི་རང་བྱུང་ཡེ་ཤེས་གེགས་ཏེ་སྤང་བར་བྱ༔ རྣམ་གཡེང་རང་བྱུང་ཡེ་ཤེས་ 
གེགས་ཏེ་བརྩོན་འགྲུས་གཅེས༔ བྱིང་རྨུགས་རང་བྱུང་ཡེ་ཤེས་གེགས་ཏེ་བསལ་བ་གཅེས༔ ལོངས་ 
སྤྱོད་རང་བྱུང་ཡེ་ཤེས་གེགས་ཏེ་ཆོག་ཤེས་གཅེས༔ ཆོས་བརྒྱད་བརྩོན་འགྲུས་རང་བྱུང་ཡེ་ཤེས་ 
གེགས་ཏེ་ཞེན་མེད་གཅེས༔ འདུ་འཚོགས་རང་བྱུང་ཡེ་ཤེས་གེགས་ཏེ་གཅིག་པུ་གཅེས༔ རྩོལ་སྒྲུབ་ 
རང་བྱུང་ཡེ་ཤེས་གེགས་ཏེ་རྩོལ་མེད་གཅེས༔ རྒྱལ་བའི་བཀའ་ཡི་དམ་ཚིག་ཏུ༔ ཁྱིམ་པའི་རྟགས་ 
སྤངས་ཆོས་རྟགས་འཛིནཿ ས་མ་ཡཱ
རྒྱལ་བའི་དམ་ཚིག་མི་དགེ་དུག་ལྟར་སྤངས༔ རྒྱལ་བའི་དམ་ཚིག་དགེ་བཅུ་རྒྱུད་དང་བསྲེ༔ 
རྒྱལ་བའི་དམ་ཚིག་ཤཱཀྱའི་རྟགས་མི་འབྲལ༔ ས་མ་ཡཱ༔ བླ་མའི་དམ་ཚིག་བསྟན་པ་ཚུགས་མི་བཅག 
བླ་མའི་དམ་ཚིག་བསྒོམ་བཟླས་ཐུན་མི་བཅགཿ༔ བླ་མའི་དམ་ཚིག་སྨིན་གྲོལ་ལམ་མི་བཅག༔ བླ་ 
མའི་དམ་ཚིག་ཏིང་འཛིན་མདངས་མི་བཅགཿ བླ་མའི་དམ་ཚིག་སྒྲུབ་པའི་ཟེར་མི་བཅག༔ བླ་མའི་ 
དམ་ཚིག་བག་ཡོད་ཚུལ་མི་བཅག༔ བླ་མའི་དམ་ཚིག་ཉམས་ལེན་གྲངས་མི་བཅག༔ བླ་མའི་ 
དམ་ཚིག་རྣམ་གྲངས་གནད་མི་བཅག༔ གསུངས་སོ༔ ཡི་དམ་དམ་ཚིག་གཞིར་བཞེངས་དཀྱིལ་
275

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཁོར་བསྒོམ༔ ཡི་དམ་དམ་ཚིག་སྣང་སྲིད་ལྷར་ཤེས་བྱ༔ ཡི་དམ་དམ་ཚིག་སྣང་སྲིད་སྒྱུ་མར་ 
བལྟ༔ ཡི་དམ་དམ་ཚིག་སྣང་སྲིད་ཕྱག་རྒྱར་སྦྱང༔ ཡི་དམ་དམ་ཚིག་གནས་ཡུལ་བློ་ཡང་བསྲེ 
ཡི་དམ་དམ་ཚིག་མཁའ་ཀློང་གཉིས་མེད་སྦྱོར༔ ས་མ་ཡ༔ མཁའ་འགྲོའི་དམ་ཚིག་རྩ་རླུང་དཀྱིལ་ 
འཁོར་ཡལ་མི་གཏོང་༔ མཁའ་འགྲོའི་དམ་ཚིག་དུས་དང་མཆོད་གཏོཪ་རྒྱུན་མི་བཅད༔ མཁའ་
འགྲོའི་དམ་ཚིག་སྤྱི་དང་བྱེ་བྲག་མི་ཉམས་བསྲུང་༔ མཁའ་འགྲོའི་དམ་ཚིག་ཆོས་སོགས་སྦྱིན་པ་ 
རྣམ་བཞིར་འབད༔ མཁའ་འགྲོའི་དམ་ཚིག་སྣང་སྲིད་སྒྱུ་མའི་རོལ་པར་ཁྲིད༔ མཁའ་འགྲོའི་དམ་ 
ཚིག་དུས་གནད་ཡན་ལག་མཉམ་པར་སྦྱོར༔ མཁའ་འགྲོའི་དམ་ཚིག་རོལ་པ་དབྱེར་མེད་འོད་ 
གསལ་སྦྱངས༔ མཁའ་འགྲོའི་དམ་ཚིག་བསྲེ་འཕོའི་ཆོས་ཉིད་ཀློང་དུ་བཙུདཿ༔ གསུངས་སོ༔ ས་མ་ 
ཡ༔ བར་དོའི་ཞལ་གདམས་ནི དེ་རིང་མི་རྟག་འཁྲུལ་འཁོར་སྒྱུ་མའི་བར་དོ་ཡིན༔ དོ་དགོང་ 
བག་ཆགས་ངེས་མེད་རྨི་ལམ་བར་དོ་ཡིན༔ རྟག་ཏུ་བདེན་པར་མ་གྲུབ་བར་དོའི་རང་བཞིན་ཡིན༔ 
ཅིར་སྣང་སྣ་ཚོགས་མ་ངེས་ལྷུན་གྲུབ་བར་དོ་ཡིན གང་ཡང་སྲིད་པའི་བར་དོ་སྒྱུ་མའི་བྲིད་རྡོ་ 
ཡིན༔ བར་དོ་སྒྱུ་མའི་རྟོག་པར་རང་གྲོལ་ནས༔ མི་གཡོ་མཉམ་པའི་གདེང་ཆེན་ཐོབ་པར་དོན་ 
བསྡུས་ཤིག ས་མ་ཡ༔ རྒྱ་རྒྱ་རྒྱ༔ དྲག་པོ་གསུམ་གྱིས་སྲུངས་ཤིག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་ 
རྒྱ གཏད་རྒྱ རྒྱ་རྒྱ་རྒྱ ཞེས་ཁེ་མི་འགྱུར་རྡོ་རྗེའི་སྒྲོམ་ནས་ཀློང་གསལ་སྙིང་པོས་སྤྱན་དྲངས་པའི་ཤོག་སེར་ལས༔ 
ཁོལ་རི་ཞེས་གསང་སྔགས་སྒྲུབ་ཁང་རྩེར༔ ཞལ་བཤུས་པའི་ཡི་གེའི་མཐུན་རྐྱེན་སྐལ་ལྡན་པདྨ་ཀུན་བཟང་སྟོབས་ཆེན་
གྱིས་བགྱིས་པའོ༔
276

།ཟབ་གགཏེར་ཆོས་ཀྱི་མཛོད་ཁང་།
ཨཿ མཁའ་འགྲོ་གསང་བའི་ཆོས་སྐོར་ལས༔ ཞལ་ཆེམས་ 
གསེར་གྱི་ཕྲེང་བ་ཞེས་བྱ་བ་བཞུགས་སོ
ཆོས་རྣམས་གདོད་ནས་མ་གྲུབ་སྟོང་པ་ཉིད༔ སྟོང་པའི་རང་བཞིན་དག་པའི་འཇའ་སྐུར་ 
སྣང་༔ འབྲེལ་ཚད་དོན་ལྡན་འགྲོ་དོན་རྒྱུན་ཆད་མེད༔ མཚོ་རྒྱལ་བདེ་ཆེན་དབྱིངས་ཀྱི་མ་མར་ 
འདུདཿ དེ་ཡིས་སྔོན་ནས་སྒྲུབ་པ་བྱས་པའི་ཚུལ ཞལ་ཆེམས་གསེར་ཕྲེང་རིམ་པ་གསལ་བར་ 
བསྟན༔ ས་མ་ཡཱ༔ དེ་ལ་དབྱིངས་རྣམ་པར་དག་པའི་ངང་ནས་ལྷུན་གྲུབ་བདེ་བ་ཆེན་པོའི་གཟུགས་ 
ཀྱི་སྐུ༔ ཆོས་སྐུའི་སྟོན་པ་སངས་རྒྱས་སྣང་བ་མཐའ་ཡས་ཀྱི་ཐུགས་ཡེ་ཤེས་སྒྱུ་འཕྲུལ་ཕྱི་རོལ་འཛམ་
གླིང་བྱེ་བ་ཕྲག་བརྒྱར་ཨུ་རྒྱན་པདྨ་དེ་ཉིད་དུ་སྤྲུལ་ནས༔ གངས་ཅན་པ་བྱེ་བ་ཕྲག་བརྒྱའི་འགྲོ་
དོན་དུས་ལ་བབས་ཚེ༔ རྒྱལ་བའི་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མ་རྗེ་བཙུན་སྒྲོལ་མ་ 
ཉེར་གཅིགཿ བཅོམ་ལྡན་འདས་མ་རྡོ་རྗེ་ཕག་མོ་རྣམས་ཀྱིས་མཚོ་རྒྱལ་དེ་ཉིད་དུ་སྤྲུལ་ནས་བོད་ 
ཁམས་མུན་པའི་གླིང་ལྟ་བུར་སངས་རྒྱས་ཀྱི་བསྟན་པ་རིན་པོ་ཆེ་ཉི་མ་ལྟ་བུར་གསལ་བའི་གྲོགས་སུ་ 
སྤྲུལ་པ་དང་༔ ཁྱད་པར་དུ་བསྐལ་པ་བཟང་པོ་འདི་དང༔ སྔོན་དང་མ་འོངས་པའི་བསྐལ་པ་ 
གསུམ་ལས་འབྱུང་བར་དཀའ་བ་གསང་སྔགས་རྡོ་རྗེ་ཐེག་པ་ཡིད་བཞིན་གྱི་ནོར་བུ་རིན་པོ་ཆེ་ལྟ་
བུ༔ དབུལ་པོའི་མལ་འོག་ནས་གསེར་རྙེད་པ་བཞིན༔ དཀའ་ཚེགས་ལ་མི་ལྟོས་པར༔ སྐལ་པ་ལྡན་
པས་ཚེ་འདིར་བྱང་ཆུབ་བརྙེས་པའི་ཐབས་ཟབ་མོ་ལམ་གནད་ཁྱད་པར་ཅན་གྱི་སྒོ་དབྱེ་བའི་
གྲོགས་སྔགས་ཀྱི་གཟུངས་མ་བགྱིས་སོ ལོ་བཅུ་གསུམ་བར་དུ་གུ་རུའི་ཞབས་འབྲངས་ཤིང་༔ ཕྱི་ 
ནང་གི་ཆོས་མཐའ་དག་དང༔ ཁྱད་པར་རྡོ་རྗེ་ཐེག་པའི་ཟབ་རྒྱས་ཀྱི་གདམས་ངག་རྒྱ་ཆེར་གསན༔
དེ་ནས་རྡོ་རྗེ་ཕུར་པའི་དབང་བསྐུར་ཞིང་དེ་བསྒྲུབས་པས་ཡི་དམ་ལྷས་ཞལ་གཟིགས་ཤིག་དངོས་ 
གྲུབ་ཐོབ༔ གྲུབ་རྟགས་ཀྱང་མང་པོ་མཛད་དོ༔ དེ་ནས་སྤ་གྲོ་སྟག་ཚང་༔ མོན་ཁ་ནེ་རིང་༔ ཏི་སྒྲོ་ 
བྲག་དཀར་སོགས་དབེན་གནས་རྣམས་སུ་བཞུགས་ཤིང་གཞན་ཕན་ཕྲིན་ལས་ཀྱིས་རྗེ་འབངས་ 
སྐལ་ལྡན་དང་༔ འགྲོ་བ་རྣམས་ལ་རང་རང་གི་དབང་སྐལ་གྱི་ཆོས་བསྟན༔ སེམས་ཅན་འབུམ་
277

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཕྲག་བཅུ་གཉིས་ཀྱི་དོན་མཛད་དེ མཐར་སློབ་དཔོན་རྣམ་གསུམ་དང་༔ ཆོས་རྒྱལ་ཁྲི་སྲོང་༔ 
ཡབ་སྲས་སོགས་རིམ་བཞིན་གླིང་འདིའི་འགྲོ་དོན་རྫོགས་ཚེ༔ ཁོ་མོ་ནི་གཞན་འགྲོ་བའི་ལོ་གྲངས་ 
སུམ་བརྒྱའི་བར་དུ་གངས་ཅན་འདིར་བསྟན་འགྲོའི་དོན་མཛད༔ སེམས་ཅན་མ་སྨིན་པ་རྣམས་ 
སྨིན་པར་བྱས༔ མ་གྲོལ་པ་རྣམས་གྲོལ་བར་བྱས༔ འབྲེལ་ཚད་དོན་དང་ལྡན་པའི་སྤྱོད་པ་རྒྱ་ཆེན་ 
དང་༔ ཟབ་གཏེར་སྦས་ཤིང་གཏེར་ཞབས་བསྡམས་པ་སོགས་ཀྱིས་སངས་རྒྱས་ཀྱི་བསྟན་པ་ལ་བྱ་
བ་རྒྱ་ཆེར་བསྐྱངས་ནས་བགྲང་བྱ་སུམ་བརྒྱ་དང་བཅུ་ལོན་པའི་ཚེ ཤམ་པོ་གངས་ཀྱི་ར་བའི་རྩེ་
མོ་ནས་ཟག་ཕུང་འོད་སྐུར་བསྒྱུར་ནས་དྭངས་མ་ཡེ་ཤེས་སྒྱུ་མ་ལྟ་བུ་འཇའ་ཡི་སྐུའི་རང་བཞིནཿ
ཡབ་བདེ་མཆོག་འཁོར་ལོ་པདྨའི་དྲུང གནས་ཟངས་མདོག་དཔལ་གྱི་རིའི་གསང་སྔགས་གླིང་དུ་ 
བཞུད་པ་ཡིན་ནོ༔ དེ་ཡང་སྟེས་དབང་དང་སྟབས་ལེགས་ཙམ་གྱིས་མ་ཡིན་ཏེ༔ བོད་ཀྱི་མ་མ་ 
མཚོ་རྒྱལ་བདག་གི་རྗེས་འབྲང་འདོད་པ་རྣམས་ཀྱིས་ཞལ་ཆེམས་གསེར་ཕྲེང་འདི་ལ་ལྟོས་ཤིག
བདག་སྐྱེ་བ་དམན་པ་བུད་མེད་ཀྱི་ལུས་སུ་གྱུར་ཀྱང་༔ ཐབས་དགེ་བའི་བཤེས་གཉེན་གུ་རུ་པདྨ་ 
ལྟ་བུའི་གཟུངས་མར་གྱུར་ཚེ༔ དེ་ས་གསུམ་ན་འགྲན་ཟླ་བྲལ་བའི་རིགས་སྔགས་འཆང་ཆེན་པོ༔
རྫུ་འཕྲུལ་ཡ་མ་ཟུང་སྟོན་ནུས་པའི་སྣང་སེམས་དབང་དུ་བསྒྱུར་བས་ས་གསུམ་ན་གནས་པའི་འཁོར་ 
སྒྱུར་མཐུ་དང་ལོངས་སྤྱོད་ལྡན་པ་འབུམ་ཕྲག་གིས་ཀྱང་ཡོན་ཏན་ལེགས་པའི་ཕྱོགས་ཆ་རྡུལ་ཕྲ་
རབ་ཙམ་མཚོན་དུ་མི་ནུས་པ་ཞིག་ཡིན་ལ༔ དེར་ང་འཇིག་རྟེན་གྱི་བྱ་བ་ལ་ཞེན་པ་ནི པདྨས་ཆུ་ 
ཤིང་གི་སྡོང་པོ་ལྟར་གསུངས་སོ ཚེ་འདིའི་སྣང་བ་ནི་མདང་གི་རྨི་ལམ་ལྟར་གསུངས༔ སྐྱིད་སྡུག་ 
ལེགས་ཉེས་ནི་སོ་ཀའི་ཉི་ཞུར་ལྟར་གསུངསཿ
ཁྱད་པར་ཆོས་ལ་འཇུག་པའི་རྩ་བ་འཆི་བ་མི་རྟག་པ་བསྒོམ་པ་འདི་གལ་ཆེ ཁྱེད་ཀྱིས་མི་ལོ་ 
བཅུ་གཉིས་ཀྱི་བར་ཉིན་ཞག་ཕྲག་གཅིག་ཆ་དྲུག་ཏུ་བགོས་པའི་ཕྱེད་ཆ་གཅིག་ཙམ་ལ་མ་གྲོན་པར་
འཆི་བ་མི་རྟག་པ་ཁོ་ན་བསྒོམ་གསུངས་བཞིན༔ བདག་གིས་དེ་ལྟར་བསྒོམས་པས་བློ་ཆོས་སུ་སོང་ 
བ་ཡིནཿ ཆོས་ལམ་དུ་འགྲོ་བའི་ཆེད འཇིག་རྟེན་ཁེ་དྲེགས་དང་ཆོས་བརྒྱད་ཐམས་ཅད་བསྐྱུར 
དོན་མེད་ཀྱི་བྱ་བ་དང་ངག་འཁྱལ་ཐམས་ཅད་སྤོངས༔ ཆོས་མ་ཡིན་པའི་བྱ་བ་ལ་ཡིད་ཀྱི་འཇུག་ 
པ་མཐའ་དག་བཀག་ནས་གཉིད་ཚད་ལ་ཞོགཿ ལྟོ་སྲང་དུ་འཛུདཿ དྲན་ཤེས་ཀྱི་ཁྲིམས་རར་
278

༄༅། །ཟབ་གཏེར་ཆོས་ཀྱི་མཛོད་ཁང་།
བརྟེནཿཆོས་ཐམས་ཅད་ཀྱི་རྩ་བ་ཐེག་པའི་རྒྱལ་པོ་འོད་གསལ་རྫོགས་པ་ཆེན་པོ་སྒོམས་གསུངས་ 
བཞིན༔འཇིག་རྟེན་གྱི་བྱ་བ་འགྲོ་འདུག་ཟ་ཉལ་སྤྱོད་ལམ་རྣམ་པ་བཞིའི་གཡེང་བ་ཀུན་སྤངས་ཏེ 
ཡང་དག་པའི་སེམས་བག་ཡོད་ཀྱི་སྒྲོགས་སུ་བཙུད་ནས་མི་ལོ་བཅུ་དྲུག་གི་བར་ཁམས་ཀྱི་ཟས་
རགས་པ་འབྲུ་ཙམ་རེས་ལོ་རེ་དང་༔ དྭངས་བསིལ་གྱི་ཆུ་སྙིམ་པ་གང་རེས་ཟླ་བ་རེའི་འཚོ་བ་བྱས་ 
ནས༔ ཉིན་ཐུན་གསུམ་གྱི་ཕྱེད་ཆ་གཅིག་ལ་སྤྱོད་ལམ་བཞི༔ མཚན་ཐུན་གསུམ་གྱི་ཕྱེད་ཆ་གཅིག་ 
ལ་མལ་དུ་མནལ་བ་ཙམ་ལསཿ༔ སྒྲུབ་པ་སྙིང་རུས་སྡོད་སྲན་བཙུགས་ནས་བསེ་རུ་ལྟ་བུར་གནས་ 
པས༔ འཇིག་རྟེན་ལས་འདས་པའི་ཡོན་ཏན་མཐའ་དག་བརྙེས་ནས་གྲུབ་པའི་ས་གོང་མ་མཐོན་ 
པོར་གཤེགས་པ་ཡིན་ནོ༔ དང་པོ་མཁར་ཆེན་རྒྱལ་པོ་ལོངས་སྤྱོད་དང་ལྡན་པས༔ ཁོ་མོའི་ལུས་ལ་ 
གསེར་གྱི་རྒྱན་ཆ་དང་༔ དར་གྱི་ན་བཟའ་རིན་ཐང་ཆེ་བ་མང་པོ་ཡོད་པ་རྣམས་ཀྱང༔ གུ་རུས་
སྣང་བ་སྒྱུ་མར་རྟོགས་པའི་གནད་གསང་མང་དུ་གསུངས་པས༔ ཞེན་འཛིན་སོག་ཕོན་ཡན་གྱི་ཐག་པ་ 
ཆད་པ་ལྟར་གྱུར་ནས༔ རྒྱུ་རྫས་ཀྱི་དངོས་པོ་རྣམས་གཞན་ལ་བྱིན༔ ཟས་ནོར་ལ་གཙིགས་ཆེན་ 
བྱེད་པའི་ཁྱིམ་བདག་གཅིག་ལ་མཁོ་བའི་ཡོ་བྱད་ཀར་ཤ་པ་ཎ་བཅུའི་གྲངས་ལས་གཞལ་བའི་ 
དངོས་པོའང་བདག་ལ་མེད༔ རྟག་ཏུ་གནས་དབེན་པ་ཁོ་ནར་བརྟེན༔ པདྨས་གནས་དབེན་པའི་ 
ཡོན་ཏན་གསུངས་པའི་དབེན་གནས་རྣམས་རང་གནས་སུ་འདུ་ཤེས་ཤིང་༔ བྲག་ཕུག་འཁོར་སྒྱུར་
གྱི་ཕོ་བྲང་ལས་ཀྱང་ལྷག་པའི་ཆོག་ཤེས་སྐྱེས༔ སྣང་བ་གང་ལའང་དེར་འཛིན་མེད་པའི་ཕན་བྱེད་ 
ཀྱི་ལྷ་རྣམས་སྨོས་ཅི་དགོས༔ གནོད་པར་བྱེད་པའི་བགེགས་རིགས་རྣམས་ཀྱིས་ཀྱང་དམ་ཆོས་སྒྲུབ་ 
པའི་གྲོགས་བྱེད༔ ན་དགའ་ཤི་སྐྱིད་སོགས་རྐྱེན་ངན་ལམ་སློང་གི་གདམས་པས་བྱང་ཆུབ་ལམ་གྱི་
བར་ཆད་ཐམས་ཅད་ཟླ་བ་སྤྲིན་དང་བྲལ་བཞིན་དུ་གྱུར༔ དགེ་ལེགས་བཀྲ་ཤིས་ཀྱི་སྣང་བ་དང་༔
ལྷ་འདྲེ་མི་གསུམ་གྱི་འདུ་བ་སོགས་མ་འབད་ཀྱང་ནམ་མཁར་སྤྲིན་བཞིན་ཏུ་འཁྲིགས་ཏེ བསྟན་ 
པ་དང་འགྲོ་བའི་དོན་དངོས་དང་བརྒྱུད་དེ་རྒྱ་ཆེ་ལ་རྒྱུན་རིང་བ་བྱུང་བ་ཡིན་ནོ༔ བུ་མོ་བདག་ལ་ 
དང་པོ་འགྲན་སེམས་མེད་ ཐེག་པ་ཆེན་པོའི་གཞན་ཕན་གྱི་བློ་གྲོས་བྱང་ཆུབ་འདོད་པ་ཡིན༔ བར་ 
དུ་མིག་སེར་མེདཿ ཉམས་རྟོགས་དང་ཡོན་ཏན་ཐམས་ཅད་རྒྱས་པའི་གྲོགས་གང་ཡིན་པ་དེ་བདུད་ 
རྩི་ལྟ་བུར་བཏུང་བ་ཡིན༔ ཐ་མར་རློམ་སེམས་མེད༔ རང་ཆེ་སར་གྱུར་ན་གཞན་གྱིས་བཀུར་སྙམ་
279

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་བློ་ངན་དུག་ལྟར་སྤངས་ནས༔སེམས་ཅན་ལ་བསྔོ་བ་དང་སྨོན་ལམ་གྱི་རྒྱས་ཐེབས་པར་བྱས་ 
སོ༔ བོད་ཀྱི་མ་མ་བདག་ལ་གངས་ཅན་པའི་བུ་རྒྱུད་རྣམས༔ དམ་པའི་ཆོས་མེད་པར་ཉོན་མོངས་ 
སྡུག་བསྔལ་པའི་བཀྲེས་སྐོམ་གྱིས་ཤིན་ཏུ་ཕོངས་པ་ལས༔ ཁྱད་པར་དུ་པདྨའི་ཟབ་ཆོས་བདུད་ 
རྩིའི་མཆོག་གྱུར༔ ལྷ་མིའི་བགོ་སྐལ༔ འཕྲད་པ་དོན་ལྡན་དུ་ཉམས་སུ་ལོངས་ལཿ རང་འཁོར་ 
བའི་འཇིགས་པ་ལས་གྲོལ་བའི་ཐབས་ལ་བརྩོན་པར་གྱིས་ཤིག༔ བུ་སྡུག་ལུས་ཀྱིས་ཡན་ལག་གི་ན་
ཚ་ཙམ་གྱི་དོན་དུའང་མིའི་སྙིང་ཚལ་བར་གས་ཀྱང་ཕངས་སེམས་མེད་ལ་བློ་བདེ་དང་ལྡན་ཡང་༔ 
རྗེས་འཇུག་ཁྱེད་རྣམས་ཀྱིས་ཚུལ་བཞིན་དུ་དམ་པའི་ཆོས་མ་བསྒྲུབས་ན་ལས་ཉོན་གྱི་དྲི་མ་ཆུས་
མི་འདག༔ སྡུག་བསྔལ་གྱི་ཟུག་རྔུ་ཕྱག་གིས་མི་སེལ༔
ཁོ་མོའི་རྟོགས་པ་ནི་བཙན་ཐབས་སུ་སྤོ་མི་ནུས༔ བདག་ཀྱང་དང་པོ་སྤྲུལ་པའི་ལོ་རྒྱུས་སོགས་ 
སྐྱེ་བའི་ཡོན་ཏན་ཆེ་བ་དང་༔ བར་དུ་དགེ་བའི་བཤེས་གཉེན་སློབ་དཔོན་པདྨ༔ པཎ་ཆེན་བི་མ་ 
ལ༔ མཁན་པོ་བྷོ་དྷི་ས་ཏྭ་ལྟ་བུའི་ཞབས་ཟིན་ཀྱང་ཆོས་མ་བསྒྲུབས་ན་མི་ཕན་པས༔ དཀའ་སྤྱད་
སྙིང་རུས་ཀྱི་ལོ་རྒྱུས་མདོ་ཙམ་འདི་ལ་བལྟས་ནས༔ ཚེ་དེར་ཐོད་པ་བོར་ཆོག་ཅིག་སུས་བསྒྲུབས་ 
པ་དེ་ཁོ་མོའི་བུ་ཡིན་ནོ ད་ནི་ལོ་རེ་བཞིན་དུ་སྙིགས་མའི་འབྱུང་བ་རྣམས་ཁམས་འཕེལ༔ སེམས་ 
ཅན་གྱི་ཉོན་མོངས་པ་ཇེ་རགས་སུ་འོང་༔ ལས་མི་དགེ་བ་མཐུ་བརྟས་ནས་དགེ་སེམས་ཉག་གཅིག་ 
ཀྱང་རླུང་གསེབ་ཀྱི་མར་མེ་ལྟར་འགྱུར་ན༔ ཐར་པ་བྱང་ཆུབ་སྒྲུབ་པ་ནི་ཉིན་མོའི་སྐར་མ་བཞིན་
དཀོན་ནོ༔ བུ་ཁྱེད་རྣམས་ཀྱིས་དད་པ་མོས་གུས་ཀྱི་གཞི་ཡོད་ན་ཁོ་མོའི་བྱིན་རླབས་ཀྱི་རྩི་ནི་ངེས་ 
པར་འཐོས་ཀྱི༔ ཤིན་ཏུ་སྙིགས་མའི་དུས་ཀྱང་པདྨའི་སྤྲུལ་པ་རྣམས་ཀྱིས་ཟབ་གཏེར་རིན་པོ་ཆེའི་ 
མཛོད་ཁང་ལྟ་བུ་ནས༔ རང་གི་དབང་སྐལ་གྱི་ཆོས་ལ་ནན་ཏན་བྱས་ཏེ་མི་ལུས་དོན་དང་ལྡན་པ་ 
ཅི་ནས་ཀྱང་གལ་ཆེ༔ སྤྱིར་བདེ་བར་གཤེགས་པའི་གསུང་རབ་ཐམས་ཅད་འོ་མའི་རྒྱ་མཚོ་ལྟ་བུ་ 
ལསཿ༔ བྱེ་བྲག་གསང་ཆེན་རྡོ་རྗེ་ཐེག་པ་མར་གྱི་སྙིང་པོ་བཞིན་ཚེ་གཅིག་གིས་རྣམ་པར་གྲོལ་བའི་ 
ལམ་བཟང་རྨད་དུ་བྱུང་བ༔ བོད་ཁམས་ཀྱི་འགྲོ་བ་མགོན་མེད་པ་ལ་དགོངས་ནས་གཏེར་དུ་སྦས་ 
སོ དེ་ལྟར་སློབ་དཔོན་པདྨའི་རྡོ་རྗེའི་གསུང་ཤོ་ལོ་ཀ་གཅིག་འདོན་པ་ཙམ་ཡང་༔ ཐར་པ་རིན་པོ་
ཆེའི་ལྕགས་ཀྱུས་བཟུང་བ་ཡིན་ནོ༔ སྙིགས་མའི་དུས་ཆོས་དང་ཆོས་མིན་ཆུ་དང་འོ་མ་འདྲེས་པ་
280

༄༅། །ཟབ་གཏེར་ཆོས་ཀྱི་མཛོད་ཁང་
ལྟར་འགྱུར་བས༔ བྱིན་རླབས་ཀྱི་རྣོ་ཚད་ལག་ཏུ་བླངས་པས་ཤེས་སོ སུམ་བརྒྱ་ལོན་ཀྱང་བཅུ་ 
དྲུག་གཞོན་ནུའི་ཚུལ༔ སྒེག་གཟུགས་ལྷ་ཡི་བུ་མོ་ཟིལ་གྱིས་གནོན༔ ཀ་ལ་པིངྐའི་སྒྲ་སྙན་ཡིད་འོང་ 
གིས༔ ས་གསུམ་སྐྱེ་དགུའི་བློ་ཡིད་དབང་མེད་འཕྲོག རང་བྱུང་འོད་གསལ་དྭངས་མའི་མེ་ལོང་ 
ཏོགཿ༔ ཤེས་བྱ་ཆོས་རྣམས་མ་འདྲེས་རི་མོ་བཀྲ༔ བསམ་བཞིན་དག་པའི་ཟློས་གར་ཡོངས་བཟུང་ 
ནས༔ འབྲེལ་ཚད་ཐར་པར་སྒྲོལ་བའི་མ་མ་ང༔ དུས་གསུམ་ལས་འདས་གཤེགས་དང་བཞུད་པ་ 
མེད༔ དད་མོས་དྭངས་པའི་ཆུ་སྣོད་རྫིང་བུ་རུ༔ གསང་གསུམ་སྒྱུ་མའི་ཟླ་བ་ལེགས་པར་འཆརཿ 
ཁམས་གསུམ་སྒྲིབ་པའི་ཉོན་མོངས་ག་བུར་རྡུལ༔ ཟག་མེད་ཡེ་ཤེས་རླུང་གིས་རང་བསངས་ཏེ སྲིད་ 
གསུམ་ཀ་དག་ཆོས་སྐུའི་རྒྱལ་ས་རུ སྐུ་གསུམ་ཡོངས་འདུས་མཁའ་འགྲོ་བདག་གིས་བགྱིད ཁྱད་ 
པར་འགྲོ་བ་མགོན་མེད་ཉམ་ཐག་རྣམས༔ གང་ལ་གང་འདུལ་དེར་མཐུན་དོན་བྱེད་པས༔ རྒྱལ་ 
བ་ཐབས་ལ་མཁས་པའི་མཛད་པ་བཞིན༔ འགྲོ་ཕན་འཕྲིན་ལས་རྒྱ་མཚོ་ལྷུན་གྲུབ་ཤོག༔ ས་མ་ཡཱ༔ 
རྒྱ་རྒྱ་རྒྱ གཏེར་རྒྱ སྦས་རྒྱ༔ གཏད་རྒྱ༔ གཡུ་བུན་ཟངས་ཀྱི་བུ་མོ་བྱའི་གདོང་པ་ཅན་ལ་གཏད་དོ༔ ཟབ་རྒྱ 
གསང་རྒྱ༔ ཞེས་སྐུ་ཞབས་རིན་པོ་ཆེ་འཇིགས་མེད་ཡེ་ཤེས་བསྟན་འཛིན་རྒྱ་མཚོའི་ངོར༔ ལྷག་པའི་ལྷ་འདིར་བསྙེན་ 
སྒྲུབ་རྟགས་ཐོན་དུ་སོང་བའི་སྔགས་འཆང་ཆོས་དབྱིངས་རྡོ་རྗེས་གཏན་ལ་ཕབ་པའི༔ ཡི་གེ་པ་ནི་མཆོག་སྤྲུལ་ཉིད་ཀྱིས་
བགྱིས༔ སརྦ་མངྒ་ལཾ
281

༄༅། ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །ཇོ་བོ་རྗེའི་ཞལ་གདམས་འཐོར་བུ།
ཁུ་རྔོག་འབྲོམ་གསུམ་གྱིས་ཇོ་བོ་ལ་ལམ་གྱི་ཆོས་ཐམས་ཅད་ཀྱི་མཆོག་གང་ལགས་ཞུས་པས།རྗེ་
བོའི་ཞལ་ནས་། མཁས་པའི་མཆོག་བདག་མེད་ཀྱི་དོན་རྟོགས་པ་ཡིན། བཙུན་པའི་མཆོག་སེམས་ 
རྒྱུད་ཐུལ་བ་ཡིན། ཡོན་ཏན་གྱི་མཆོག་ཕན་སེམས་ཆེ་བ་ཡིན། གདམས་ངག་གི་མཆོག་རྟག་ཏུ་རང་ 
སེམས་ལ་ལྟ་བ་ཡིན། གཉེན་པོའི་མཆོག་གང་ཡང་རང་བཞིན་མེད་པར་ཤེས་པ་དེ་ཡིན། སྤྱོད་པའི་ 
མཆོག་འཇིག་རྟེན་པ་དང་མི་མཐུན་པ་དེ་ཡིན། དངོས་གྲུབ་ཀྱི་མཆོག་ཉོན་མོངས་པ་ཇེ་ཆུང་ལ་ 
སོང་བ་དེ་ཡིན། གྲུབ་རྟགས་ཀྱི་མཆོག་འདོད་པ་ཇེ་ཆུང་ལ་སོང་བ་ཡིན། སྦྱིན་པའི་མཆོག་མ་ཆགས་ 
པ་ཡིན། ཚུལ་ཁྲིམས་ཀྱི་མཆོག་སེམས་ཞི་བ་ཡིན། བཟོད་པའི་མཆོག་དམན་ཆ་གཟུང་བ་ཡིན། 
བརྩོན་འགྲུས་ཀྱི་མཆོག་བྱ་བ་ཐོང་བ་ཡིན། བསམ་གཏན་གྱི་མཆོག་བློ་མ་བཅོས་པ་ཡིན། ཤེས་རབ་ 
ཀྱི་མཆོག་གང་ལ་ཡང་ངར་འཛིན་མེད་པ་ཡིན། དགེ་བའི་བཤེས་གཉེན་གྱི་མཆོག་མཚང་ལ་རྒོལ་ 
བ་ཡིན། གདམས་ངག་གི་མཆོག་མཚང་ལ་ཐོག་ཏུ་འབེབས་པ་ཡིན། གྲོགས་ཀྱི་མཆོག་དྲན་པ་དང་ 
ཤེས་བཞིན་ཡིན། སྐུལ་མའི་མཆོག་དགྲ་བགེགས་དང་ན་ཚ་སྡུག་བསྔལ་ཡིན། ཐབས་ཀྱི་མཆོག་ 
བཅས་བཅོས་མེད་པ་ཡིན། ཕན་བཏགས་པའི་མཆོག་ཆོས་ལ་བཙུད་པ་ཡིན། ཕན་ཐོགས་པའི་ 
མཆོག་ཆོས་ལ་བློ་སྣ་འགྱུར་བ་ཡིན་གསུངས།
282

༄༅། །ཟབ་གཏེར་ཆོས་ཀྱི་མཛོད་ཁཁང་
༄༅། །འབྲོམ་སྟོན་པ་རྒྱལ་བའི་འབྱུང་གནས་ཀྱི་མི་ཆོས་གནད་ཀྱི་ 
ཕྲེང་བ་བཞུགས།
ཁོ་བོས་བྱང་གི་ཕྱོགས་ནས་གཙོ་བོའི་བུ། །ཁོ་བོས་ས་མཐའ་བསྐོར་བས་མཐོང་མ་མྱོང༌། །གནའ་
གཏམ་མང་དུ་ཐོས་པས་བཤད་པ་ཚང༌། །ཡིན་མིན་མགོ་ལྟག་ཕྱེད་པས་གྲུང་པོར་གྲགས། །གནས་ 
དང་ཕྱོགས་རྣམས་གང་དུ་འགྲོ་ཡང་རུང༌། །གཞི་དང་གནས་མལ་གང་དུ་བྱེད་ཀྱང་རུང༌། །གྲོགས་ 
དང་འགྲོགས་ལུགས་སུ་ལ་འཚོལ་ཡང་རུང་། །གཞན་དང་བསྟུན་པ་མི་ཆོས་རྩ་བ་ཡིན། །དེ་ཡི་སྟེང་ 
ནས་འདུན་མ་བཤད་ཀྱི་ཉོན། །བྱ་བྱེད་ཡོངས་ཀྱི་མགོ་ལྟག་ཕྱེ་ཡི་ཉོན། །ལྷ་ཞི་ཀླུ་ཞིའི་གདམས་ 
པ་བཤད་ཀྱི་ཉོན། །ཆོས་ལ་མི་ཆོས་ཟབ་པ་འདི་ལྟར་ལེགས། །སུ་ཡི་དོན་དུ་དཀའ་སྤྱད་བྱེད་ན་ཡང་། ། 
བྱ་ཤེས་ཀོ་ལོང་སྡུག་ཡུས་ཆུང་བར་མཛོད། །ལས་དང་བྱ་བ་ཇི་ལྟར་བྱེད་ན་ཡང༌། །མཛད་སྤྱོད་ 
ཐམས་ཅད་མི་དང་མཐུན་པར་མཛོད། །རང་ལ་ཡོན་ཏན་ཇི་ཙམ་ཡོད་ན་ཡང་། །གཞན་ལ་ཁྱད་ 
གསོད་བརྙས་པ་ཆུང་བར་མཛོད། །རང་ཉིད་ནོར་ལ་ཆགས་ཞེན་ཆེ་ན་ཡང་། །གཞན་གྱི་ནོར་ལ་ 
ཧབ་ཤ་ཆུང་བར་མཛོད། །རང་ཉིད་ལས་ཐབས་འདུན་མ་མཁས་ན་ཡང༌། །སྤྱི་ཡི་ཁྲིམས་ལ་ས་ཆོད་ 
ཆུང་བར་མཛོད། །རང་ཉིད་བསགས་པའི་ནོར་རྫས་ཡིན་ན་ཡང་། །མང་པོའི་གསེབ་ཏུ་ལྐོག་ནོར་ 
ཆུང་བར་མཛོད། །རང་ཉིད་ཀུན་གྱིས་ཚད་མར་ཁུར་ན་ཡང་། །ངའོ་སྙམ་པའི་ང་རྒྱལ་ཆུང་བར་ 
མཛོད། །རང་ཉིད་ཀུན་ལས་ཁྱད་པར་འཕགས་ན་ཡང༌། །ཆེ་བའི་ང་རྒྱལ་ཅུང་ཟད་མེད་པར་ 
མཛོད། །རང་ཉིད་དགེ་བའི་བཤེས་སུ་གསོལ་ན་ཡང༌། །མཁས་དམན་ཀུན་ལ་བརྙས་པ་ཆུང་བར་ 
མཛོད། །རང་གི་གོང་ན་ཆེ་བ་གཞན་མེད་ཀྱང་། །འོག་ཏུ་ཞུགས་ལ་འཇུག་པ་བདེ་བར་མཛོད། ། 
གཞན་གྱི་ཚོགས་དཔོན་ཇི་ལྟར་ངན་ན་ཡང༌། །གུས་པའི་ཚུལ་གྱིས་ཕྱག་དང་ཕྱག་ལན་མཛོད། ། 
རང་དང་མཉམ་པའི་གང་ཟག་སུ་བྱུང་ཡང༌། །མགོ་ཡང་མཐོ་བའི་བཀུར་སྟི་གུས་པར་མཛོད། ། 
མཛེ་སྤྲང་ལ་སོགས་སུ་ཡིས་ཆོས་ཞུས་ཀྱང༌། །ཀུན་གྱི་དབུས་སུ་གདམས་ངག་ལྷུག་པར་སྟོན། །
283

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གལ་ཏེ་མཐོ་འཚམས་ཁ་ཚོད་ལྟ་ན་ཡང་། །ཧ་ཅང་ཕུལ་དུ་ཕྱིན་པས་ལྷག་པར་སྟོན། །ཚོགས་དང་ 
བསྙེན་བཀུར་སོགས་ཀྱིས་མཆོད་འོས་ཀྱང་། །དེ་ལ་མ་ལྟ་ཀུན་ལ་ཐང་མོ་རྡོལ། །ངེས་པར་གང་ལ་ 
གསང་བར་འོས་པ་རྣམས། །ལྐུགས་པའི་ཚུལ་གྱིས་ཁ་རོག་དབེན་སར་བཞུགས། །དེ་ཡང་རགས་པ་ 
སྤྱི་ཡི་རྣམ་གཞག་ཡིན། །ད་དུང་སྙིང་གཏམ་ལགས་པས་གསན་མཛོད་དང༌། །འགྲོགས་ལུགས་དགྲ་ 
ལ་འཚོལ་དང་ཟབ་པ་ཡིན། །སྙིང་གཏམ་བུ་ལ་གསོང་དང་བརྟན་པ་ཡིན། །ཁ་འདོན་གྲེ་བར་བསྐྱིལ་ 
དང་བཙུན་པ་ཡིན། །མཚང་གཏམ་བར་དུ་གསོང་དང་མཁས་པ་ཡིན། །གཞན་མཚང་ལྷོད་ལ་ཞོག་ 
དང་དགེ་བ་ཡིན། །བློ་གཏད་སྙིང་གིས་སྐྱོངས་དང་ངོ་མཚར་ཆེ། །སྙིང་གཏམ་ལགས་པས་ད་དུང་ 
གསན་མཛོད་དང་། །འཕྲད་མ་ཐག་ཏུ་སྙིང་གཏམ་འཆད་པ་མཚང༌། །མ་བརྟགས་པ་ལ་བློ་གཏད་ 
བྱེད་པ་མཚང་། །བརྟགས་ནས་འཁྲུལ་ན་ད་རུང་བྱེད་པ་མཚང་། །བག་མེད་མི་ལ་བྱ་བྱེད་འཚོལ་ 
བ་མཚང་། །ཤ་མི་ཚ་ལ་ཕུག་བསྲེ་ཆོལ་བ་མཚང༌། །དད་པ་མེད་ལ་སློབ་མར་བསྟེན་པ་མཚང་། ། 
སྙིང་རྗེ་མེད་ལ་བླ་མར་ཁུར་བ་མཚང༌། །ཁྲེལ་གཞུང་མེད་ལ་གྲོགས་པོར་བསྟེན་པ་མཚང་། །མི་ 
ཉན་པ་ལ་ཁ་ཏ་བྱེད་པ་མཚང་། །མི་ཤེས་པ་ལ་གྲོས་ཕུགས་འདྲི་བ་མཚང༌། །མཚང་དུ་ཤེས་ནས་ད་ 
རུང་མི་འདོར་ན། །རང་ཉིད་སྨྱོན་པ་ཡིན་པར་ཤེས་པར་བྱ། །སྙིང་གཏམ་ལགས་པས་ད་དུང་གསན་ 
མཛོད་དང་། །བཟའ་བཏུང་ཟ་དུས་ཐམས་ཅད་བཀའ་སློབ་བདེ། །ཞག་གསུམ་འགྲོགས་ནས་རང་ 
མཚང་སྟོན་པ་མང་། །ཉེ་རིང་ཡོངས་ལ་ལོ་གཅིག་མ་བརྟེན་པར། །བྱ་བྱེད་བཅོལ་ན་མྱུར་དུ་ནོངས་ 
པར་འགྱུར། །རང་ལ་བརྟེན་པའི་མཚང་གཏམ་ངན་པ་ཡིན། །གཅིག་གི་སེམས་ལ་ཤར་ན་གཏོར་ 
འགོང་ཡིན། །གཏམ་དེ་གཉིས་ལ་གྲགས་ན་འཕུང་བྱེད་ཡིན། །གསུམ་ལ་གྲགས་ན་གཏམ་ངན་རླུང་ 
ཁྱེར་ཡིན། །མི་མངོན་དབྱིངས་སུ་ཡལ་ན་མཁས་པ་ཡིན། །ངག་མཚང་ཐབས་ཀྱིས་ཤེས་ན་གད་མོ་ 
འཆོར། །དགོས་པ་རང་གིས་བསུས་ན་བདུད་རིགས་དགའ། །འཕུང་བྱེད་གྲོགས་སུ་བསྒྱུར་ན་མཚང་ 
རེ་ཆེ། །སྙིང་གཏམ་ལགས་པས་ད་དུང་གསན་མཛོད་དང་། །ཟས་ལ་ཞེན་པ་མ་ཆེ་མི་ལ་བྱིན། །ནོར་ 
ལ་སེར་སྣ་མ་ཆེ་ཆོས་ལ་མཆོད། །བཞིན་ལ་འགྱུར་ལྡོག་མ་མང་འཛུམ་གྱིས་བསུས། །དགྲ་ཟུན་ 
བཤའ་རལ་མ་མང་སྤྱི་སྙོམས་སྟེན། །འཁོར་ལ་བསྟོད་ར་མ་མང་བློ་ཁོག་སྡོམས། །མྱུར་དུ་སྨད་ར་མ་
284

༄༅། །ཟབ་གཏེར་ཆོས་ཀྱི་མཛོད་ཁང་།
མང་ཐབས་ཀྱིས་སྤོང༌། །སུ་ལ་ཁས་ལེན་མ་མང་ལག་ལེན་སྐྱོངས། །གང་ལའང་ཉེས་ཁ་མ་འདིང་ 
གྲོས་ཁ་སྐྱེད། །ཉེས་ན་འགྱོད་ཐལ་མ་བྱེད་ཕྱིས་འབྱུང་སྡོམས། །སྙིང་གཏམ་ལགས་པས་ད་དུང་ 
གསན་མཛོད་དང༌། །སྡུག་ཁ་དགྲ་ཡི་གཡབ་མོ་ལེགས་པར་ཆོད། །བྱ་མང་བྱུར་གྱི་སྣ་འདྲེན་ལེགས་ 
པར་ཆོད། །བློ་མང་འདུན་མའི་དཀྲུག་ཤིང་ལེགས་པར་ཆོད། །གཤིས་ངན་དགྲ་བོའི་ཚོགས་པ་ 
ལེགས་པར་ཆོད། །རྣམ་རྟོག་སྡུག་འདྲེའི་ཕོ་ཁྲོམ་ལེགས་པར་ཆོད། །འཁོར་ངན་གཏམ་གྱི་གཞི་མ་ 
ལེགས་པར་ཆོད། །གྲོགས་ངན་འགྱོད་པའི་རྩ་བ་ལེགས་པར་ཆོད། །ཡུལ་ངན་སྡུག་གི་འཁོར་བ་ 
ལེགས་པར་ཆོད། །མི་ཆོས་རྐང་བའི་ཐི་གུ་ལེགས་པར་ཆོད། །སྙིང་གཏམ་ལགས་པས་ད་དུང་གསན་ 
མཛོད་དང༌། །དུས་ངན་སྙིགས་མ་ལྔ་རུ་བདོ་བའི་དུས། །ཆོས་པ་ཡོངས་ཀྱི་བགེགས་འདྲེ་ཆགས་ 
སྡང་གནོད། །གང་དུ་ཕྱིན་ཀྱང་ཆགས་སྡང་ཆུང་བར་མཛོད། །ཇི་ལྟར་བགྱིས་ཀྱང་དམན་ཆ་བླང་ 
བར་འཚལ། །ཐག་རིང་བལ་བོའི་ཐང་ནི་ཚད་པ་ཆེ། །ཁ་སྐོམ་བཏུང་བའི་ཚོགས་ལ་གཟབ་པར་ 
འཚལ། །ལ་སྟོད་ལྷོ་ཡི་ཕྱོགས་ནི་དགྲ་འཇིགས་ཆེ། །ཞེ་སྡང་ངན་སྔགས་ཚོགས་ལ་གཟབ་པར་འཚལ། ། 
ཉང་ཤབ་བྱང་གི་ཕྱོགས་ནི་སྨྲེ་མཆུ་མང༌། །ལོང་གཏམ་ཚིག་གི་ཚོགས་ལ་གཟབ་པར་འཚལ། །པུར་ 
རྒྱལ་བོད་ཀྱི་ཡུལ་ནི་ཁྲེལ་གཞུང་ངན། །ཡིད་འབྱུང་ཁོང་ཁྲོའི་ཚོགས་ལ་གཟབ་པར་འཚལ། །དེང་ 
དུས་སྐྱེ་བོའི་ཚོགས་ནི་གསར་འགྲོགས་ཆེ། །བསླུ་བྲིད་འཁོར་གྱི་ཚོགས་ལ་གཟབ་པར་འཚལ། །སྙིང་ 
གཏམ་ལགས་པས་ད་དུང་གསན་མཛོད་དང་། །ཡི་དམ་ལྷ་ལ་རེ་ལྟོས་མ་ཤོར་བར། །དུང་ངན་མི་ལ་ 
རེ་ལྟོས་ཆུང་བར་མཛོད། །འགྲོགས་པའི་མི་ལ་ཁྲེལ་གཞུང་མ་ཆུང་བར། །ལེགས་ཉེས་གང་ལ་བཤད་ 
གཞུང་ཉུང་བར་མཛོད། །དཀར་པོ་ཆོས་ལ་ཕྱི་བཤོལ་མ་འདིང་པར། །དམ་པའི་ཆོས་ལ་སྦྱོར་བ་ 
ཐོབ་པར་མཛོད། །འདུན་མ་ཡོངས་ལ་སྐྱིད་འདོད་མ་ཆེ་བར། །བླ་མའི་ཕྱོགས་སུ་སྒོམ་གསུམ་གུས་ 
པ་མཛོད། །མདོར་ན་མཐོ་བ་ཐམས་ཅད་ཞྭ་བཞིན་ཁུར། །དམའ་བ་རལ་གྲིའི་སོ་བཞིན་ཀུན་ནས་ 
སྐྱོངས། །མཉམ་པ་རྨོས་དོར་བཞིན་དུ་དགའ་བར་འགྲོགས། །བྱ་བ་གང་ལའང་རང་འདོད་ཆུང་ 
བར་མཛོད། །འདུན་མ་ཡོངས་ལ་སྤྱི་སྙོམས་ཆེ་བར་མཛོད། །འདི་ལྟར་ཁྱོད་ལ་བསླབ་བྱ་གདམས་ 
པ་འདི། །བྱིའུ་སྒོ་ངའི་འདུ་ཤེས་མ་ཤོར་བར། །ལེགས་བཤད་འདི་དག་ལཉྫའི་ཡི་གེར་བཀོད། །
285

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དབེན་པའི་གནས་སུ་ལྟད་མོ་ཆེ་བར་ལྟོས།།ཡུན་དུ་བསྲིངས་ན་ཤིན་ཏུ་འཕྲོད་པར་གདའ། །འདི་
ནས་བཟུང་སྟེ་སྐྱེ་བ་ཐམས་ཅད་དུ། །འཕྲིན་ལས་མཉམ་དུ་འགྲོ་བ་འདྲེན་བྱེད་ཅིང། །ཀུན་ཏུ་བཟང་ 
བོའི་སྨོན་ལམ་ཇི་ལྟ་བ། །དགའ་བའི་སྨོན་ལམ་གཅིག་ཏུ་གདབ་པར་བགྱི། །ཞེས་གསུངས་སོ།། །།
286

།ཟབ་གཏེར་ཆོས་ཀྱི་མཛོད་ཁང་
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། །
དེ་སྙེད་རྒྱལ་ཀུན་ངོ་བོ་པདྨ་ཡི། །
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། ། 
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ། །
མདངའཚོ
མི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
287

ཨཱཿ ཟབ་གཏེར་ཆོས་ཀྱི་མཛོད་ཁད་།
The text collections of lotus bom.
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང༌།
+gjj£+; 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察臼考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ། 
རྩོམ་སྒྲིག་འགན་འཁུར་བ། ཀུན་ཐར་མཚོ། 
རྒྱབ་ཤོག་མཛེས་བཟོ།ཀུན་ཐར་མཚོ།
དཔེ་སྐྲུན། ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།
པར་ཁང་།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།
དེབ་ཚད།170mm230mm1/16
དཔར་ཤོག202
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས།༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས།01-3000
དཔེ་རྟགས། ISBN: 978-988-12632-3-0
དཔེ་རིན། 245.00

图书在版编目(CIP)数据
伏藏深法宝库:藏文/(唐)莲花生大师等著。——中国世界语出版社, 2016. 4
ISBN:978-988-12632-4-7
I. ①伏 H. ①莲II. ① 藏传佛教—藏文一藏语IV
中国版本图书馆CIP数据核字(2016) 第263247号
伏藏深法宝库
作者莲花生大师等著 
责任编辑 格他磋 
主 编 叶察自考 
封面设计 格他磋
技术设计叶察自考
出版发行中国世界语出版社
印刷 四川嘉创印刷有限责任公司
开170mm×230mm 1/16
印 张202
字数404 T
版2016年4月第1版
印次2016年4月第1次印刷
印数 01-3.000
标准书号ISBN: 978-988-12632-4-7
定价 245. 00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

གསང
a༼/ HnAELLS
ཧཱུཾ། ཀུན་ཏུ་བཟང་མོ་ཡེ་ཤེས་ཁྲོས་པའི་རྩལ། །དབྱིངས་ཀྱི་རྒྱལ་མོ་ཨེ་ཀ་ཛཱ་ཊཱི་མ། ། 
ཡེ་ཤེས་ལས་དང་འཇིག་རྟེན་མ་མོའི་ཚོགས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧྲཱིཿ དྲང་སྲོང་ཁྱབ་འཇུག་ཆེན་པོ་རཱ་ཧུ་ལ། །སྤྲུལ་པ་རྣམ་བརྒྱད་གདོང་མོ་མཆེད་བཞི་དང་། །
གཟའ་དང་རྒྱུ་སྐར་དྲེགས་པ་སྡེ་བརྒྱད་བཅས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧཱུཾ། དམ་ཅན་སྐྱེས་བུ་ཆེན་པོ་ཐིག་ལེ་རྩལ།།དགྱེས་སྡེ་བརྟན་མ་འཛིན་གིང་ཕོ་ཉའི་ཚོགས། །
སྐུ་མཆེད་སུམ་བརྒྱ་དྲུག་ཅུའི་ཚོགས་དང་བཅས། །གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
འཇམ་མགོན་མི་ཕམ་པས་སོ། །

ཟབ་གཏེར་ཆོས་ཀྱི་མཛོད་ཁང་།
The store house of profound
& treasury Dharma.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་༡༡༣༩ 
འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary 
of the coming of Padmasambhava 
in the Southwest Land of the
Rakshasa.
བླླ&#Ł+U#&I&##] 1139 #
Lt
LIE

Q931
རྒྱུ་དང་འབྲས་བུ་གསང་སྔགས་ཐེག་པ་ཆེ། 
ང་ལ་མ་ནོར་རིག་འཛིན་བརྒྱུད་པའི་ལུང༌། ། 
ཌཱ་ཀིའི་ཞལ་གྱི་དྲོད་རླངས་ཐོ་ལེ་བ། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །
ཀུན་མཁྱེན་མི་ཕམ་རྒྱ་མཚོས།
ISBN 978-988-12632-4-7
9 789881 263247
༼Ë:245.00Ê(Ł1-10}#)

