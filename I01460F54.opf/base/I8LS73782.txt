༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: |18LS73782
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/
Date:2016
Volume:16
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ།།
གྲུབ་བརྙེས་རིག་འཛིན་རྣམས་ཀྱི་ཟབ་མོའི་དོ་ཧ་མཛོད།
༠༠
319
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས།
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

མཚོ་སྐྱེས་པདྨའི་དཔེ་ཚོགས།
Guru Padma Publication Series
མ་འོངས་རྗེས་འཇུག་སྐྱེས་བུ་སྟོབས་ལྡན་རྣམས 
ཨ་ཙ་ར་པདྨ་འབྱུང་གནས་ཀྱི་ཡིག་རིས་ལ་བསླུ་ཚིག་མེད་པས།
ཇི་ལྟར་འདོད་པ་བཞིན་འཆི་ཁར་མི་འགྱོད་པའི་འདུན་པར་
འབུངས་ཤིག །རང་མགོ་རང་གིས་ཐོན་པར་གྱིས་ལ་གཞན་
གྱི་མགོ་ཐོན་ལའང་སེམས་བསྐྱེད་དང་ལྡན་པས་བརྩོན་འགྲུས་
སྐྱེད་ཅིག །ཅེས་གསུངས་སོ། །
གཏེར་ཆེན་སངས་རྒྱས་གླིང་པ།
伏藏深法宝库

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
མཚོ་སྐྱེས་པདྨའི་དཔེ་ཚོགས།

གུ་རུ་པདྨ་སམྦྷ།

༄༅། །དཔེ་སྐྲུན་གསལ་བཤ
༄༅། །དཔེ་སྐྲུན་གསལ་བཤ
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ། །
གསང་ཆེན་སྨིན་བྱེད་དབང་གི་རིམ་པ་མནོས་ཟིན་པའི་སྔགས་རིག་པ་འཛིན་པ་དག་གིས་བསྙེན་ 
སྒྲུབ་ལས་གསུམ་ལ་འཇུག་པའི་སྔོན་ནས། ཆེས་གལ་ཆེན་གྱིས་བསླབ་བྱའི་ཡུལ་ནི། བསྐྱེད་རྫོགས་
རང་གཞུང་སོགས་ལ་ཐོས་བསམ་གྱིས་གོམས་འདྲིས་གནད་སྨིན་བྱ་བ་གལ་ཆེ་ཞིང་། དེ་དག་གི་
གཞུང་ལུགས་ཀྱང་རྙིང་ཕྱོགས་ལ་མཚོན་ན་རྒྱ་ཆེ་ཞིང་དཔངས་མཐོ་བ་བཞུགས་མོད། སྤྲོས་པ་
ལྷུར་ལེན་པ་ལ་དེ་ཙམ་དུ་མི་དགྱེས་པར། ཐུན་མིན་ཟབ་པ་ཀུ་སཱ་ལིའི་ལུགས་ཀྱིས་གདན་ཐོག་ 
གཅིག་ན་དངོས་གྲུབ་ཐོབ་པར་འདོད་པའི་རྣལ་འབྱོར་ཕོ་མོ་ཚོར། སྟབས་བདེ་ཞིང་ལམ་མྱུར་བ། 
ཐབས་མང་ལ་གནད་འཕིག་པའི་སྒོས་ཆོས་ནི། ཌཱ་ཀྐིའི་ཞལ་གྱི་དྲོད་རླངས་ཐོ་ལེ་བ། །མཚོ་སྐྱེས་ 
རྒྱལ་བའི་བསྟན་པ། ཞེས་པ་བཞིན། ཉེ་བརྒྱུད་གཏེར་མའི་ཆོས་སྐོར་འདི་དག་བརྒྱུད་པས་བར་མ་ 
ཆོད་པ་དང་། གཞན་ལག་མ་བརྒྱུད་པས་ཉམས་བསླད་མེད་པ་སོགས་ཀྱིས། ཨོ་རྒྱན་ཆེན་པོ་ 
དངོས་བཞུགས་ཀྱི་འདྲ་འབགས་སུ་ངེས་ལ། སྨོན་ལམ་གཏད་རྒྱས་བཏབ་པའི་སྦས་ཆོས་ཟབ་མོ་ 
འདིའི་རང་ལམ་ནི། ལྟ་སྒོམ་སྤྱོད་གསུམ་གང་གི་ཆ་ནས་བྱིན་རླབས་ཀྱི་ཚན་ཁ་གཞན་དང་མི་ 
འདྲ་བས། རྟེན་འབྲེལ་གྱི་གལ་གནད་མ་འཆུགས་པར་ཉམས་སུ་བླངས་ན། སྙིགས་དུས་ཚེ་ཐུང་ 
གཅིག་ལའང་རིག་འཛིན་གོང་མ་རྣམས་ཀྱི་རྗེས་ཤུལ་ཟིན་ཐུབ་པ་ཨོ་རྒྱན་རྡོ་རྗེ་འཆང་གི་ཐ་ཚིག་ 
འཁྲུལ་མེད་ཡིན་ཕྱིར། རྗེས་འཇུག་སྐལ་ལྡན་བགྲང་གིས་མི་ལང་བས་ཀྱང་དེ་དེ་བཞིན་གྲུབ་པའི་ 
རྟགས་མཚན་མངོན་དུ་གྱུར་ནས་ས་བླ་མཐོན་པོར་གཤེགས་པའི་རིག་འཛིན་གྱི་ཕྲེང་བ་བར་མ་ཆད་ 
པར་བྱོན་དང་འབྱོན་གྱིན་ཡོད་པ་གསལ་དུ་ཞུ་མི་དགོས་སོ། །
གཅིག དུས་བསྟུན་དཔར་སྐྲུན་གྱི་གཏམ། རིན་ཐང་གི་ལྟ་བའི་མགོ་རྟིང་ལོག་པའི་དུས་རབས་འདིར། 
ཕྱི་ནང་གི་རྐྱེན་སྣ་ཚོགས་ཀྱི་དབང་གིས། གནའ་དེང་གི་མིའི་ལྟ་ཚུལ་ལམ་ཀུན་སྤྱོད་ཀྱི་བར་ལ་ཧེ་
1

༄༅། །དཔེ་སྐྲུན་ ་གསལ་
བག་ཆེན་པོ་ཞིག་འབྱུང་གིན་ཡོད་པས། ཡ་མཚན་གྱི་གནས་འོས་པ་རྣམས་ལ་ཡ་མཚན་དུ་མི་འཛིན་
ལ༑ ཕྱིའི་རྣམ་པའི་རྗེས་སུ་རྒྱུག་པར་སྤྲོ་བ་ནི་ད་ལྟའི་མིའི་སྣང་ཚུལ་ཞིག་རེད། སྤྱི་པ་ནང་བཞིན། 
རང་རེའི་རྙིང་དགོན་འགའ་རེས་ཀྱང་རང་ཚུགས་འཆོར་བའི་བཟོ་ལྟ་འདྲ་བོ་མངོན་གྱིན། གནའ་ 
དེང་མི་མཚུངས་པར་རང་ལུགས་ཐུན་མོང་མདོ་ལུགས་ལྟ་བུའི་ཕྱག་བཞེས་གནང་གིན་འདུག་པ་
དང་། སློབ་གཉེར་པ་ཕོན་ཆེན་བསྡུས་ཚད་ཀྱི་གཞུང་དང་དེང་གི་བསམ་བློ་གསར་བའི་ཚིག་གི་ 
བསླུ་བྲིད་ཕྱོགས་སུ་ལྷུང་དྲགས་པ་ལས། དཔེར་ན། ད་ལྟ་ལད་ཟློས་རང་བཞིན་ཅན་གྱི་རྩོམ་གསར་ 
ཕུང་སུམ་པ་ཞིག་དར་བའི་ཤུགས་རྐྱེན་གྱིས། སྲོལ་རྒྱུན་མེ་ལོང་མའི་སྲོག་གཏིང་ནས་ཟ་སྟེ་འགྲོ་བ་ 
བཞིན། བཀའ་གཏེར་སྤྱི་དང་། ལྷག་ཏུ་སྔ་འགྱུར་བསྟན་པའི་རྩ་ལག་མཁན་སློབ་ཆོས་གསུམ་གྱིས་ 
གཙོས་རིག་འཛིན་བརྒྱུད་པའི་ཕ་ཆོས་གཙང་མ་དང་། དེ་ལས་ཟབ་མོ་གཏེར་གྱི་ཆོས་སྐོར་རྣམས་ 
ལ་དེ་ཙམ་སྤྲོ་སྣང་མེད་ཚོད་འདྲ་བོ་ལྷགས་ཡོང་བ་མཐོང་གིན་འདུག
རྙིང་མ་རྙིང་མའི་ཕ་ཆོས་ལ་སློབ་སྦྱོང་དང་དར་སྤེལ་གཙིགས་ཆེན་བྱེད་མ་ཐུབ་ན་ཕྱོགས་གཅིག་
ནས། ནོར་བུ་རང་ལ་ཡོད་དུས། །ནོར་བུས་ནོར་ཉམས་མ་ཆོད། །ནོར་བུ་དགྲ་ལག་ཤོར་ཚེ། ། 
འགྱོད་ཀྱང་བྱ་ཐབས་དཀའ་འོ། །ཞེས་པ་བཞིན། འཛམ་གླིང་གོ་ལ་ཅན་གྱི་དུས་རབས་འདིར། 
གཞན་གཡོ་དང་སྒྱུ་ལ་སྤྱངས་ཤིང་འཇབ་བུ་ལ་མཁས་པའི་དམིགས་ཡུལ་ཅན་མང་པོས། ངེད་ཅག་
གཞན་ཞིག་ལ་མགོ་འཁོར་ཏེ་གཡེངས་པའི་གྲུ་ཟུར་ནས། རང་གི་གཅེས་པའི་ཕུགས་ནོར་དེ་ཉིད།
སྡེ་པ་ཚོས་ཆབ་སྲིད་ཀྱི་དགོས་མཁོ་སོགས་སུ་བཀོལ་ཏེ་མགོ་རྙོག་དང་དཀྱོག་བཤད་ཀྱིས། ཕྱི་
ནང་གི་རྒྱལ་ཁབ་མང་པོ་ཞིག་ཏུ། མིའི་རིགས་ཀྱིས་འཐེན་འཁྱེར་བྱེད་པའི་རིག་གནས་ཀྱི་འཚོང་ 
རྫས་ཤིག་ཏུ་བསྒྱུར་ཚར་རྗེས། དེ་དག་གི་དགོས་མཁོར་རང་ལུགས་སྔ་འགྱུར་རྣམ་དག་གི་ཆོས་འབྱུང་དང་། བརྒལ་ 
ལན། དོགས་སེལ། ལོ་རྒྱུས་སོགས་བརྡ་འཕྲིན་གྱི་ལམ་ནས་གང་ལ་གང་འཚམས་ཀྱིས་ཁྱབ་བསྒྲག་དང་། དཔར་བསྐྲུན་བྱ་བ་ནི་ 
ཆེས་གལ་ཆེན་དུ་མཐོང་། རང་ཅག་འགྱོད་པའི་ཤུགས་རིང་འདོན་ཡང་དེ་དུས་འཕྱིས་ཚར་བ་ཨེ་ཡིན་ 
སྙམ་ཞིང་། ཤེས་ལྡན་དག་གིས་དཔྱད་པར་ཞུ།
གང་ལྟར། གནས་བབ་དེའི་རིགས་ལ་ཤུགས་སྣོན་དང་ཕན་ཐོགས་ཅུང་ཟད་ཙམ་རེ་ཨེ་ཡོང་སྙམ་
2

༄༅། །དཔེ་སྐྲུན་གསལ་བཤད།
ཁུལ་གྱིས། སྐབས་འདིར་ཡང་། རྙིང་མའི་ཕ་ཁྱིམ་དྲོན་མོ་ལ་གཞི་བཅས་ནས་བཞུགས་པ་རྣམས་དང་།
མིན་ཀྱང་ཨོ་རྒྱན་ཆེན་པོའི་རིང་ལུགས་སུ་དགྱེས་པའི་བསྒྲུབ་བརྒྱུད་གཞན་གྱི། ད་ལྟའི་དང་། ཕྱིས་ 
འབྱུང་གི་རིག་འཛིན་ཕོ་མོའི་སྡེ་སྤྱི་ལ་ཞབས་འདེགས་ཅུང་ཟད་སྒྲུབ་སྙམ་གྱི་བློས། ཨོ་རྒྱན་རྗེ་ 
འབངས་འདུས་པའི་ཞལ་ཆེམས་རྒྱ་མཚོ་ལྟ་བུ་ལས། ཆིག་བརྒྱུད་དམིགས་བསལ་བ་མ་ཡིན་པའི་ 
རིགས་ཏེ་གྲོལ་ལམ་དང་འབྲེལ་ཆེ་ཞིང༌། དྲང་ངེས་ཅི་རིགས་དང་། ཐབས་ལམ་སྐོར་ནས་ཀྱང་རྟེན་འབྲེལ་གྱི་ 
རྫས་དོད་ཙམ་ཡོད། གཙོ་བོ་སློབ་དཔོན་པདྨ་ལས་བརྒྱུད་པའི་བསྐྱེད་རྫོགས་རྩ་རླུང་གེགས་སེལ་ 
བོགས་འདོན་ཞུ་བ་ཞུས་ལེན་གྱི་རིགས་ཅུང་ཟད་ལྟ་བདེ་བའི་ཕྱིར་གཅེས་བཏུས་མཁོ་འདོན་བྱས་ 
ཡོད་པ་ལགས་ན། རྣམ་པ་ཚོར་ཟབ་ཆོས་ཉམས་བཞེས་ཀྱི་ཐད་ལ་ཕན་ཅུང་ཟད་རེ་ཐོགས་པའི་རེ་ 
སྨོན་ལྕི་ལ། སྔ་འགྱུར་རྩ་གསུམ་ལྷ་དང་སྲུང་མས་དེ་དེ་བཞིན་དུ་འགྲུབ་པའི་མཐུན་འགྱུར་དང་ 
ཤིས་པ་སྩོལ་ཅིག་གུ། དེ་ཡང་ཇི་སྐད་དུ། འཇམ་པའི་དབྱངས་དངོས་ཀུན་མཁྱེན་མི་ཕམ་རྒྱ་ 
མཚོས། དུས་ཀྱི་སྙིགས་མ་མུན་ལྟར་བདོ་ན་ཡང་། །རྒྱལ་དབང་པདྨའི་ཕྲིན་ལས་ཟླ་ལྟར་གསལ། ། 
གསང་སྔགས་སྙིང་པོའི་འོད་ཟེར་ཉི་མ་ལྟར། །གསལ་བས་ས་གསུམ་བཀྲ་ཤིས་འབྱུང་བར་ཤོག ། 
ཅེས་པ་བཞིན། རང་ཉིད་ལ་བཀའ་ཆད་དང་འཁུ་ལྡོག་ཙམ་ལ་རྒྱུ་མཚན་དུ་མ་བྱས་པར། པདྨའི་ 
བསྟན་ལ་ཞེན་ཆགས་ཕྲན་བུ་རེ་ཡོད་ཁུལ་གྱིས་དཔར་བསྐྲུན་བགྱིས་པ་ལགས་སོ། །
གཉིས། ཞལ་གདམས་ཕྱོགས་བསྒྲིགས་ཀྱི་ཆེ་བ། གཏེར་ནས་ལེན་མཁན་དག་མཁས་གྲུབ་གཉིས་ལྡན་ 
ཡིན་པའི་ཆེ་བ། བླངས་ཟིན་གཏེར་ཆོས་རྣམས་རང་བཟོ་དང་གཞུང་དཀྲུགས་སྣོན་འཕྲི་སོགས་
ཀྱིས་བཅོས་བསྒྱུར་མ་བྱས་པས་བྱིན་རླབས་རང་སོར་གནས་པའི་ཆེ་བ། གཏེར་སྣ་རེ་རེ་ཕྱོགས་སུ་ 
བསྒྲིགས་པ་ཙམ་མ་ཡིན་པར་རིས་མེད་མཁས་གྲུབ་རྣམས་ཀྱི་གསུང་གཞི་གཅིག་ཏུ་འདུ་ཐུབ་པས།
བྱིན་རླབས་ཀྱི་དྲོད་རླངས་འཐིབས་པའི་ཆེ་བ། དེ་དག་ཀྱང་ལོ་རྒྱུས་དང་རྣམ་ཐར་རྐྱང་བ་ཙམ་
མ་ཡིན་པར། ཡིད་བཞིན་ནོར་བུ་ལྟ་བུའི་ཟབ་པའི་ཞལ་གདམས་ཞུས་ལན་སྐོར་དང༌། ཡང་ཟབ་
མན་ངག་གི་རིམ་པ་རྣམས་ཀྱིས་གཏམས་ཡོད་པས། གཅིག་ཤེས་ཀུན་གྲོལ་གྱི་ལྟ་བ་རྟོགས་པའི་ཆེ་
བ༑ དེ་འང་ལྟ་བ་ཡས་འབིབས་དང་སྤྱོད་པ་མས་འཛེགས་ཀྱི་ཐབས་མཆོག་རྣམས་ཡར་ལྡན་དུ་
3

༄༅། །དཔེ་སྐྲུན་གསལ་བཤད།
ཚང་བས་མདོ་སྔགས་ཟུང་དུ་འཇུག་པའི་ཆེ་བ། ཆོས་སྒོ་བརྒྱད་ཁྲི་བཞི་སྟོང་གི་ཟབ་གནད་མཐའ་ 
དག་འདིར་འདུ་བས། བཀའ་དང་དགོངས་འགྲེལ་གྱི་གཞུང་ཀུན་ཚང་བའི་ཆེ་བ། ཐེག་པ་གཞན་ 
གྱི་རིང་ལམ་བཞིན་དཀའ་ཚེགས་སོགས་ཡུན་རིང་ལ་ལྟོས་མི་དགོས་ཤིང་། ལམ་མྱུར་ལ་འགལ་ 
རྐྱེན་མེད་པར་བདེ་བླག་ཏུ་ཚེ་གཅིག་གིས་འཇའ་ལུས་ཆོས་སྐུར་གཤེགས་པའི་ཉིང་དགོས་བསྟན་
པས། བྱིན་རླབས་ཆོད་ཁམ་ཆེ་ཞིང་ཐབས་རྨད་དུ་བྱུང་བའི་ཆེ་བ། གལ་ཏེ་ས་ལྒང་འདིར་རྐྱེན་སྣ་ 
ཚོགས་ཀྱིས་བསྟན་པ་གཞན་ བཀའ་དང་བསྟན་བཅོས་སོགས། ཀུན་རྩ་བརླག་ཏུ་འགྱུར་ཡང་། 
གཏེར་གྱི་ཆོས་འདི། གཏེར་སྟོན་དག་གི དགོངས་པ་ཆོས་ཉིད་གཉུག་མའི་སྒྲོམ་དུ་ཉལ་བས། 
ནམ་ཡང་གཞོམ་གཞིག་འཇིག་ཀུན་བྲལ་བའི་ཆེ་བ། འདི་དད་པའི་སྒོ་ནས་ལྟ་ཀློག་དང་འབྲི་མཆོད་ 
ཉམས་བཞེས་བྱེད་མཁན་དག་ལ་འགལ་རྐྱེན་དང༌། བར་གཅོད་འབྱུང་པོ་སོགས་ཀྱིས་རྟག་ཏུ་ 
འཚེ་མི་ནུས་པས། ཚངས་པའི་འཁོར་ལོ་དང་ཆོས་མཚུངས་པའི་ཆེ་བ། གཞན་ཡང་དཔེ་ཚོགས་ 
འདིར། སྣོད་བཅུད་སྐྱེ་འཇིག་གི་བྱུང་བ་བརྗོད་པ་དང་། དུས་གསུམ་འགྱུར་ལྡོག་གི་རྣམ་གཞག་ 
ལུང་དུ་སྟོན་པ་སོགས་སྣང་སྲིད་གཏན་ལ་འབེབས་པའི་ལེགས་བཤད་ཀྱི་སྐོར་དང༌། གཏེར་དང་
གཏེར་འདོན་དག་གི་དགག་སྒྲུབ་དོགས་སེལ། དག་ཞིང་དང་ས་སྤྱོད་སོགས་ཉུལ་བའི་གཟིགས་ 
སྣང་། སངས་རྒྱས་ཀྱི་བསྟན་པའི་བར་ཆད་བསལ་ཐབས། ཁོར་ཡུག་དང་སྐྱེ་འགྲོར་བརྟན་འཇགས་ 
ཞི་བདེ་སྐྲུན་ཐབས། ལུགས་གཉིས་བླང་དོར་གྱི་བསླབ་བྱའི་ཉིང་ཁུ། མཆོག་དང་ཐུན་མོང་གི་དངོས་ 
གྲུབ་སྒྲུབ་ཚུལ་སོགས་སྣ་ཚོགས་བསྟན་པས། འདོད་འབྱུང་ཡིད་བཞིན་ནོར་བུ་དབང་གི་རྒྱལ་པོ་ 
ལྟ་བུའི་ཆེ་བ་སྟེ། ཞིབ་པར་བཀའ་གཏེར་རྣམས་གོང་བསྒྲིགས་ནས་ཤེས་པར་བྱའོ། །
གསུམ། སྔགས་ཀྱི་སྟོན་པ་དེའི་ཕྲིན་ལས། བླ་མའི་མཆོག་གུ་རུ་པདྨ་ལ་བྱས་ན་ལམ་གཞན་དང་སངས་ 
རྒྱས་གཞན་ལས་ལྷག་པའི་བྱིན་རླབས་སྟོབས་ལྡན་ཡོད་པ་ནི། སྤྱིར་སྙིགས་མའི་དུས་ཀྱི་ལྷ་སྐལ་ཡིན་
པས་དང་། བྱེ་བྲག་བོད་ཡུལ་འདིར་སངས་རྒྱས་ཀྱི་བསྟན་པ་རིན་པོ་ཆེའི་རྨང་གཞི་ཐོག་མར་ཚུགས་ 
པའི་བདག་རྐྱེན་གྱི་གཙོ་བོ་སློབ་དཔོན་ཆེན་པོ་ཁོང་གི་ཐུགས་རྗེ་ཁོ་ན་ཡིན་པས་རྟེན་འབྲེལ་གྱི་གལ་ 
གནད་དང་། མ་ཟད་སློབ་དཔོན་ཆེན་པོ་འདི་རྒྱལ་བ་ཀུན་གྱི་ཐུགས་སྲས་མཆོག་ཏུ་ངེས་པས་རྩ་
4

༄༅། །དཔེ་སྐྲུན་གསལ་བཤད།
གསུམ་ཀུན་འདུས་ཀྱི་ངོ་བོ་ཡིན་པ་སོགས་ཀྱིས་སོ། ། གཞན་དུ། ལྷོ་གླིང་གཅིག་པུ་འདིར་ཡང་། 
སྤྲུལ་པའི་གཏེར་ཆེན་བརྒྱ་རྩ་དང༌། འགྲོ་འདུལ་གཏེར་ཕྲན་སྟོང་རྩ། ཡང་གཏེར་བྱེ་བ་ས་ཡ་ 
སོགས་བྱོན་དང་འབྱོན་འགྱུར་ཇི་སྙེད་རྣམས་ཀྱང་ཁོང་གི་རྣམ་འཕྲུལ་ཉག་གཅིག་ལས་མ་འདས་ཤིང་། 
ཚེ་ལོ་ཡར་འཕེལ་
དུས་ཀྱི་དབང་དུ་ན། ཚེ་ལོ་བཅུ་བའི་བར་དུ་གསང་སྔགས་བསྟན་པ་ནས།
བརྒྱད་ཁྲིའི་སྐབས་སུ་འང་། བྱམས་པ་འཇིག་རྟེན་དུ་འབྱོན་ཚེ། སློབ་དཔོན་ཉིད་རྒྱལ་སྲས་འགྲོ་ 
བ་ཀུན་འདུལ་བྱ་བར་གྱུར་ཏེ་སྐལ་ལྡན་རྣམས་ལ་གསང་སྔགས་ཀྱི་ཆོས་འཁོར་བསྐོར།གཞན་
ཡང་བསྐལ་བཟང་གི་སངས་རྒྱས་སྟོང་དང༌། འཁོར་ལོས་སྒྱུར་རྒྱལ་སྟོང་ལ་སོགས་པ་འང་། སློབ་ 
དཔོན་ཆེན་པོ་འདིའི་རྣམ་པར་འཕྲུལ་པ་ཁོ་ན་ཡིན་པར་གསུངས་པ་དང༌། ཉེ་བའི་གདུལ་ཞིང་ 
འདིའི་དབང་དུ་ན། དཔལ་མཉམ་མེད་ཇོ་བོ་རྗེ་དང་། རྗེ་བདག་ཉིད་ཆེན་པོ་བློ་བཟང་གྲགས་པ། 
འཇམ་དབྱངས་ས་སྐྱ་པཎྜི་ཏ་སོགས་ཕལ་མོ་ཆེའང་སློབ་དཔོན་ཆེན་པོ་ཁོང་དང་ཐུགས་རྒྱུད་གཅིག་ 
པའི་བྱིན་རླབས་ཡིན་ཏེ། ཨོ་རྒྱན་བཀའ་ཐང་བསྡུས་པ་ལས། ཐུབ་པའི་ལུང་བསྟན་མདོ་ཁམས་ 
སྒང་ཞིག་ཏུ ཨ་ཏི་ཤ་ཡི་སྤྲུལ་པ་བློ་བཟང་གྲགས༔ སྐྱེས་བུ་དེར་བྱོན་བོད་ལ་བདེ་སྐྱིད་འཆརཿ 
དེ་དུས་དཀར་ཕྱོགས་རྣམས་ཀྱང་སྤོབས་པ་མཐོ༔ ཞེས་དང༌། དེ་དུས་ང་ཡི་སྤྲུལ་པ་ས་སྐྱ་ཞེས 
སྟོད་ཀྱི་ཕྱོགས་སུ་ཡབ་མིང་འཇམ་དཔལ་དང་༔ ཡུམ་མིང་སྒྲོལ་མ་ཞེས་བྱའི་སྲས་སུ་འཁྲུངས༔ འགྲོ་ 
མགོན་འཕགས་པ་ཀུན་དགའ་རྒྱལ་མཚན་ཞེས༔ ང་ཡི་ལྷ་ཁང་རྣམས་ཀྱང་ཞིག་གསོས་བྱེད གསང་ 
སྔགས་བསྟན་པ་དར་ཞིང་རྒྱས་པར་བྱེད༔ ཅེས་དང་།
བཀའ་གདམས་གླེགས་བམ་ལས། བླ་མ་དྲི་མ་མེད་པས། རྒྱལ་བུ་དཀོན་མཆོག་འབངས་ལ་ 
གསུངས་པ། འདི་ནས་སྐྱེ་བ་གཞན་གྱིས་མ་ཆོད་པར། །བོད་ཁམས་མགོན་མེད་ཡུལ་དུ་ཐུགས་ 
རྗེས་ཟུང༌། །བོད་ནི་རྒྱལ་པོ་དག་ལ་ཚད་མར་འཛིན། །མི་དབང་མཛོད་ལ་བོད་ཁམས་བདེ་བར་ 
སྐྱོངས། །ཨོ་རྒྱན་ཡུལ་དུ་ཇི་སྐད་སྨྲས་པ་བཞིན། །བདག་ཀྱང་གནས་དེར་ལྷ་འདྲེ་འདུལ་དུ་འགྲོ། ། 
ཞེས་གསུངས་པ་དེ་ཨོ་རྒྱན་རིན་པོ་ཆེ་དང་། སྤྲུལ་པ་གཅིག་ནི་རྒྱ་གར་གནས་ལ་འགྲོ། ། ཞེས་ 
གསུངས་པ་དེ་ཇོ་བོ་རྗེ་དང་། སྤྲུལ་པ་གཅིག་ནི་བལ་པོའི་མཐིལ་དུ་འགྲོ། །ཞེས་གསུངས་པ་དེ་པཎྜི་
5

༄༅། །དཔེ་སྐྲུན་
ཏ་པདྨ་བཛྲ་དང་། སྤྲུལ་པ་གཅིག་ནི་མདོ་ཁམས་སྨད་ལ་འགྲོ། །ཞེས་གསུངས་པ་དེ་རྗེ་བདག་ཉིད་ 
ཆེན་པོ་ཡིན་པར་ལུང་བསྟན་པ་ལྟ་བུའོ། ། མདོར་ན། ཚིག་བདུན་གསོལ་འདེབས་ཀྱི་རྣམ་བཤད་པདྨ་ 
དཀར་པོ་ལས། བསིལ་ལྡན་གྱི་ཡུལ་འདིའི་གསར་རྙིང་རིས་མེད་ཀྱི་བསྟན་འཛིན་ཕལ་མོ་ཆེ་གུ་རུའི་ 
རྣམ་འཕྲུལ་དུ་ལུང་བསྟན་ཅིང་། གང་ཟག་མཁས་གྲུབ་དམ་པ་ཕལ་ཆེ་བ་ལ་ཞལ་བསྟན་ཅིང་བྱིན་
གྱིས་བརླབས་ལ་གདམས་པ་གནང་བ་སོགས་ཚད་མེད་དེ་སོ་སོའི་རྣམ་ཐར་སོགས་ལས་གསལ།
དམིགས་བསལ་བོད་གངས་ཅན་འདིར་ཨོ་རྒྱན་གྱི་སྤྲུལ་པ་འདི་ལྟར་མང་བའི་རྒྱུ་མཚན་ཡང་། སྔོན་
ཆོས་རྒྱལ་ཁྲི་སྲོང་ལྡེའུ་བཙན་གྱིས་གསོལ་བ་བཏབ་པའི་རྟེན་འབྲེལ་དང༌། གཞན་སློབ་དཔོན་རིན་པོ་
ཆེས་བོད་འབངས་ཐུགས་རྗེས་སྐྱོང་བའི་བཀའ་མི་འགྱུར་བའི་དན་རྟགས་དང༌། བོད་འབངས་
རྣམས་ཀྱིས་གུ་རུ་རིན་པོ་ཆེ་མི་བརྗེད་པའི་དྲན་ཐོར་སློབ་དཔོན་ཉིད་ཀྱི་བྱིན་རླབས་དང་སྨོན་ལམ་
གྱི་སྟོབས་ལས་བྱུང་བ་ཁོ་ནར་ངེས་པ་སོགས་ཞིབ་ཆ་ཕྱེ་དགོས་སོ། །
ཞེས་དེབ་ཕྲེང་འདིའི་དཔེ་སྐྲུན་གསལ་བཤད་ཀྱི་ས་བཅད་མ་སྟོངས་ཙམ་དུ་གཙོ་སྒྲིག་པས་བྲིས། 
ཉེས་འགལ་ཅི་མཆིས་རྩ་གསུམ་ལྷ་ལ་སྙིང་ནས་མཐོལ་བཤགས་དང་བཟོད་གསོལ་ཞུས་པ་ཡིན།
བཞི། མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་བུ་ཕལ་ 
པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ཤོར་གྱིས་ལྷག་ཆད་
ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང་། མ་ཚད་ཉེ་ལམ་མིག་ལའང་འོད་ 
རླབས་ཀྱིས་ཤུགས་ཆེན་གཙེས་དྲགས་པའི་སྟེང་། དཔེ་རྙིང་ལ་ལ་ཤིན་ཏུའང་ཁ་མི་གསལ་བས་དང་། 
བརྡ་རྙིང་དང་སྐུང་ཡིག་མང་བ། མགྱོགས་བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོབ་པ་ 
སོགས་ཀྱིས་ད་དུང་རྨང་གཞིའི་སྐྱ་ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་ 
མེད་ཡིན་པས། ཤེས་ལྡན་ཀློག་པ་པོ་ཚོས་ཕྲན་ལ་གུ་ཡངས་བརྩེ་གཟིགས་ཀྱི་སྒོ་ནས། ཡིན་ངེས་
དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང༌། རྣམ་པ་ཚོའི་ཤེས་ཡོན་གྱི་མཛུབ་སྟོན་འོག 
ཟབ་གཏེར་ཆོས་ཀྱི་མཛོད་ཁང་འདི། མ་འོངས་པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་
6

༄༅། །དཔེ་སྐྲུན་གསལ་བཤད།
ཏུ་འགྱུར་ཐུབ་པར་སྙིང་ནས་སྨོན་པ་ཡིན་ནོ། །ཞེས་ཡི་གེ་སྒྲིག་སྦྱོར་པས།
S
7

།དཀར་ཆག
དཀར་ཆག
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་ 
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
༄༅། །སྔ་འགྱུར་ཞལ་གདམས་གསུང་མགུར་གྱི་སྐོར་ལས་འོད་གསལ་རིན་པོ་ཆེའི་མཛོད་བཞུགས་སོ། །
འཇམ་དབྱངས་མཁྱེན་བརྩེའི་དབང་པོས་བསྡུ་བསྒྲིགས་མཛད།
༄༅། །རྫོགས་པ་ཆེན་པོ་སེམས་ཕྱོགས་ཀྱི་མན་ངག་ཆོས་ཐམས་ཅད་མཐའ་བཞི་རྣམ་གྲོལ་དུ་
གཏན་ལ་དབབ་པ་ཞེས་བྱ་བའི་རྡོ་རྗེའི་གླུ།
ཤཱཀྱའི་དགེ་སློང་རྡོ་རྗེ་དཔལ་བཟང་པོ།༼༣༽
༄༅། །དཔལ་ཞྭ་དམར་པ་རྟོགས་ལྡན་མཁའ་སྤྱོད་དབང་པོའི་རྫོགས་པ་ཆེན་པོ་
སྙན་བརྒྱུད་རིན་པོ་ཆེའི་རྡོ་རྗེའི་མགུར།༼༧༽
༄༅། །རྫོགས་པ་ཆེན་པོ་སེམས་སྡེ་བཅོ་བརྒྱད་ཀྱི་དགོངས་བཅུད་རིག་འཛིན་གྲུབ་ཐོབ་
རྣམས་ཀྱི་རྡོ་རྗེའི་མགུར་གླུ་བཞུགས།༼༨༽
༄༅། །བྱང་གཏེར་རིག་འཛིན་ཆེན་པོ་རྒོད་ཀྱི་ལྡེམ་འཕྲུ་ལ་སློབ་དཔོན་རིན་པོ་ཆེས་གནང་བའི་
ཞལ་གདམས་བརྡ་དོན་ལམ་ཟབ་པདྨའི་སྙིང་གཏམ་བཞུགས་སོ། །
༄༅། །གྲུབ་ཆེན་ཐང་སྟོང་རྒྱལ་པོ་ལ་མཁའ་འགྲོ་སྡེ་ལྔས་ཕུལ་བའི་གླུ་དང་། 
རྗེ་དེ་ཉིད་ཀྱི་ཞལ་གདམས་རྡོ་རྗེའི་མགུར་བཅས་བཞུགས།༼༡༥༽
༄༅། །ཟབ་མོ་ལེགས་བཤད་ཅེས་བྱ་བ། ཆོས་རྗེ་ཟླ་བ་གྲགས་པས་གཏེར་སྟོན་
1

།དཀར་ཆག
རཏྣ་གླིང ་ལ་གནང་བ་བཞུགས་སོ། །༼༢༠༽
༄༅། །ཞལ་གདམས་མཐོང་གྲོལ་བཞུགས་སོ༔ གཏེར་ཆེན་རཏྣ་གླིང་པ། ༼༢༢༽ 
༈ འོད་གསལ་རྫོགས་པ་ཆེན་པོའི་མན་ངག་མཐར་ཐུག་རིན་པོ་ཆེ་གསལ་བའི་མཛོད་ཅེས་བྱ་ 
བ་བཞུགས་སོ། ། གཏེར་ཆེན་རཏྣ་གླིང་པ།༼༢༥༽
༄༅། །གཏེར་ཆེན་ཆོས་ཀྱི་རྒྱལ་པོ་འགྲོ་འདུལ་རཏྣ་གླིང་པའི་དག་སྣང་
སྙན་བརྒྱུད་ཡང་ལེ་ཤོད་མ་ཞེས་བྱ་བ།
༼༣༣༽
༈ རྫོགས་པ་ཆེན་པོའི་ཞལ་གདམས་མཐའ་བྲལ་ཀློང་ཡངས་བཞུགས་སོ། །༼༣༤༽
༄༅། །མཁས་པ་བྱེ་མ་མའི་ཞལ་ཆེམས་བཞུགས་སོ༔ ཐེམ་མེད༔ ༼གསེར་ཡིག་ཅན༽
ཀུན་མཁྱེན་ཀློང་ཆེན་རབ་འབྱམས།༼༣༧༽
༄༅༅ རིག་འཛིན་བཞི་ཡི་ཞལ་ཆེམས་འདས་རྗེས་ཀྱི་ཡི་གེ་ཤིན་ཏུ་གསང་བའོ༔ ༼༤༢༽
༄༅། །སློབ་དཔོན་ཆེན་པོ་བི་མ་མི་ཏྲའི་ཞལ་གདམས་བསམ་གཏན་
མིག་གི་སྒྲོན་མེ་བཞུགསཿ༼༤༥༽
༄༅། །འོད་གསལ་རྫོགས་པ་ཆེན་པོ་ལྟ་བ་ཀློང་ཡངས་ལས༔ བརྒྱུད་པ་གསུམ་གྱི་ཞལ་ཆེམས་ 
བསྟན་པའི་སྙིང་པོ་བདེ་གཤེགས་སྲས་གཅིག་མཁའ་འགྲོའི་སྲོག་ཏིག་ཆེན་མོ་བཞུགས་སོ༔ ༔
གཏེར་ཆེན་རྡོ་རྗེ་གླིང་པ།༼༤༦༽
༈ཡང་ཏིག་ནམ་མཁའ་ཀློང་ཡངས་ཀྱི་རྒྱུད་ལས་ཕྱུང་བའི་ལྟ་སྒོམ་སྤྱོད་པའི་
གནད་དང་ཁྱད་ཆོས་ཀྱི་སྐོར།༼༦༦༽
༄༅། །རྫོགས་པ་ཆེན་པོ་ཡང་ཏི་ཡོ་གའི་རྒྱུད་ཀྱི་སྙིང་པོ་རྒྱལ་དང་རིག་འཛིན་སྤྲུལ་པ་མཁའ་ 
འགྲོའི་རྟོགས་པ་བརྗོད་པའི་རྡོ་རྗེའི་གླུ་བཞུགས་སོ། །
༈ རྫོགས་པ་ཆེན་པོ་སྤྱི་ཏི་ཡོ་གའི་རྡོ་རྗེའི་བླ་མ་རྣམས་ཀྱི་རྟོགས་པ་ 
བརྗོད་པ་བཞུགས་སོ། །༼༧༦༽
༄༅ ༔ གདམས་པ་མར་གྱི་ཡང་ཞུན་ཞེས་བྱ་བ་བཞུགས་སོ། ། གུ་རུ་རྡོ་རྗེ་གླིང་པ། ༼༧༩༽ 
འཱུ རྫོགས་པ་ཆེན་པོ་ཆིག་ཆོད་ཀུན་གྲོལ་ལས༔ རྒྱུད་ཀྱི་སྙིང་པོ་སེམས་ཉིད་ངོ་སྤྲོད་ཐོས་པ་རང་
2

༄༅། །དཀར་ཆག
གྲོལ་བཞུགས་སོ༔ ཆོས་རྒྱལ་རིན་ཆེན་གླིང་པ།༼༨༣༽
༈ ཨོ་རྒྱན་དྲི་མེད་ཀུན་དགའི་ཟབ་གཏེར་ལས་བྱུང་བའི་ཐུགས་རྗེ་ཆེན་པོ་ཡེ་ཤེས་འོད་མཆོག་གི་
༼ ༩༥༽ཞལ་གདམས་བཞུགསཿ
༄༅ ༔ གཏེར་ཆེན་ཆོས་ཀྱི་རྒྱལ་པོ་མངའ་བདག་ཉང་ཉི་མ་འོད་ཟེར་ལ་རྫོགས་པའི་སངས་རྒྱས་
དང་རིག་པ་འཛིན་པ་རྣམས་ཀྱིས་བསྩལ་བའི་ཞལ་གྱི་གདམས་པ་བཞུགས༔༼༡༠༠༽
༄༅ གཏེར་ཆེན་རིན་པོ་ཆེ་གུ་རུ་ཆོས་ཀྱི་དབང་ཕྱུག་ལ་གུ་རུ་མཚན་བརྒྱད་དང་པདྨ་ཐོད་ཕྲེང་
རྩལ་གྱིས་གནང་བའི་ཞལ་གདམས་བཞུགས༔༼༡༠༦༽
༈ ཆོས་དབང་རིན་པོ་ཆེ་ཉིད་ཀྱིས་ཐེག་པ་རིམ་དགུའི་ཆོས་ཚུལ་ལ་གསན་བསམ་བསྒོམ་གསུམ་
མཛད་ཚུལ་དོན་གྱི་རྣམ་པར་ཐར་པ་འདི་སྐད་ཅེས་བཀའ་བསྩལ་ཏོ། ། ༼༡༠༨༽
༈ ཆོས་དབང་རིན་པོ་ཆེ་ཉིད་ཀྱི་དོན་གྱི་རྣམ་པར་ཐར་པ་བརྡ་དོན་
ལྷུན་གྱིས་གྲུབ་པའི་མགུར་ནི།༼༡༠༩༽
༈ ན་མོ་གུ་རུ གུ་རུ་རིན་པོ་ཆེ་ཆོས་ཀྱི་དབང་ཕྱུག་གིས་རྒྱང་རོའི་
ཞང་སྟོན་རྡོར་མགོན་ལ་གད་མས་པ།༼༡༡༠༽
༈ གུ་རུ་ཆོས་དབང་གི་ཞལ་གདམས་སྙིང་པོ་དོན་གསུམ་ཞེས་བྱ་བ།༼༡༡༡༽
༈ གུ་རུ་ཆོས་ཀྱི་དབང་ཕྱུག་གིས་བུ་སློབ་སྤྱི་ལ་གསུངས་པའི་
དམ་ཆོས་རྩ་བ་བདུན་པའི་དབྱངས།༼༡༡༢༽
༈ གུ་རུ་ཆོས་ཀྱི་དབང་ཕྱུག་གིས་ལྷོ་བྲག་མཁར་ཆུར་ཉམས་ལེན་ལ་
བྱོན་པའི་ཚེ་གསུངས་པའི་བྱར་མེད་བཞི་པའི་དབྱངས།༼༡༡༢༽
༈ གུ་རུ་རིན་པོ་ཆེ་ཆོས་ཀྱི་དབང་ཕྱུག་དགོངས་པ་གཞན་དོན་དུ་གཤེགས་པ་ལ་མངོན་པར་ 
ཕྱོགས་པའི་ཚེ། རང་གཞན་གྱི་དོན་གཉིས་ལྷུན་གྱིས་གྲུབ་པའི་རྨད་དུ་བྱུང་བའི་རྣམ་པར་ཐར་ 
པའི་རྡོ་རྗེའི་མགུར་འདི་གསུངས་སོ། ། ༼༡༡༣༽
འྀ༔ ཟབ་མོ་གསང་བ་འདུས་པ་ལས༔ གྲུབ་ཆེན་རྣམས་ཀྱི་དགོངས་ཉམས་བཞུགས༔ ༔
ཆོས་རྒྱལ་དྲི་མེད་ལྷུན་པོ་ཐུགས་རྗེ་རང་བྱུང་རྩལ།༼༡༡༥༽
3

༄༅།།དཀར་ཆག
༈ གྲུབ་ཆེན་ཨོ་རྒྱན་པའི་རྫོགས་པ་ཆེན་པོ་སྙན་བརྒྱུད་ཀྱི་རྩ་བ་བཞུགས་སོ། ། 」༼༡༢༢༽ 
༈ རྗེ་རང་བྱུང་རྡོ་རྗེའི་རྫོགས་པ་ཆེན་པོ་ཀརྨ་སྙིང་ཏིག་གི་རྩ་བ་ 
རྡོ་རྗེའི་ཚིག་རྐང་བཞུགས་སོ། ། ༼༡༢༣༽
ཨོཾ༔ ཟབ་ཆོས་ཞི་ཁྲོ་དགོངས་པ་རང་གྲོལ་ལས༔ རིག་པ་ངོ་སྤྲོད་གཅེར་མཐོང་རང་གྲོལ་ཞེས་བྱ་བ་ 
བཞུགས་སོ༔ གྲུབ་ཐོབ་ཀརྨ་གླིང་པ།༼༡༢༥༽
འཱུ༔ པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གྲོལ་ཐིག་དགོངས་པ་རང་གྲོལ་གྱི་ 
ཀ་དག་བཞུགས་སོ༔ འབྲི་གུང་ཆོས་རྒྱལ་རིན་ཆེན་ཕུན་ཚོགས།༼༡༣༤༽
༄༅ བསྟན་པ་ཐམས་ཅད་ཀྱི་དགོངས་དོན་འགྲོ་བ་ཀུན་གྲོལ་གྱི་རྒྱུད་ཀྱི་རྒྱལ་པོ་བཞུགས་སོ༔
གཏེར་ཆེན་དྲི་མེད་ལྷུན་པོ།༼༡༤༦༽
འིུ༔ བསྟན་པ་ཐམས་ཅད་ཀྱི་དགོངས་དོན་འགྲོ་བ་ཀུན་གྲོལ་གྱི་རྒྱུད་ཀྱི་རྒྱལ་པོའི་བསྡུས་དོན་རིན་ 
པོ་ཆེའི་འཕྲུལ་སྒོ་ཞེས་བྱ་བ་བཞུགས་སོ གཏེར་ཆེན་དྲི་མེད་ལྷུན་པོ།༼༡༥༦༽
༄༅། །ཨོ་རྒྱན་རིན་པོ་ཆེས་མཁའ་འགྲོ་མཚོ་རྒྱལ་ལ་ཞལ་གདམས་སྙིང་པོར་དྲིལ་བའི་ཉམས་ཀྱི་གླུ༔
ཨོ་རྒྱན་དྲི་མེད་ཀུན་དགའ།༼༡༦༡༽
༈ རིག་འཛིན་བརྒྱད་ཀྱི་དགོངས་པའི་གདེངས་བཞུགས་སོ༼༡༦༣༽
༈ མངའ་རིས་གློ་བོ་པ་མཁས་གྲུབ་རྒྱ་མཚོའི་གཙུག་རྒྱན་ལྷ་རིགས་སྔགས་འཆང་ཆེན་པོ་འཇམ་
དབྱངས་རིན་ཆེན་རྒྱལ་མཚན་པས་ཆོས་དང་རིགས་ཀྱི་སྲས་
སྤྱི་ལ་ཞལ་གདམས་སུ་བསྩལ་བ།༼༡༦༦༽
༈ ལེགས་ལྡན་རྡོ་རྗེའི་མགུར་དང་། འབྲུ་གུང་རིན་ཆེན་ཕུན་ཚོགས་ཀྱི་མནལ་ལམ་དུ་ཀུན་མཁྱེན་ 
ཀློང་ཆེན་པ་མཇལ་བའི་སྐབས་ཀྱི་ཞལ་གདམས་དང་། འབྲུ་གུང་པ་རང་གི་རྡོ་རྗེའི་མགུར་ཏེ་ཚན་
ཆུང་གསུམ་བཅས་བཞུགས།༼༡༧༥༽
༄༅། །རྫོགས་པ་ཆེན་པོ་སེམས་ཕྱོགས་བརྒྱུད་པ་གསུམ་གྱི་བླ་མ་དམ་པ་རྣམས་ཀྱི་རྟོགས་བརྗོད་
དང་ཞལ་གདམས་རིན་པོ་ཆེ་འོད་ཀྱི་སྙེ་མ་ཞེས་བྱ་བ་བཞུགས་སོ། ། ༼༡༧༧༽
4

༄༅། །དཀར་ཆག
༄༅། །ཞིག་པོ་བ་བདུད་རྩིའི་གསུང་ལྟར་ལྟ་སྒོམ་སྤྱོད་པའི་ལམ་ཁྱེར་བཞུགས་སོ། ། ༼༡༩༩༽ 
༈ བཀའ་བརྒྱད་རྫོང་འཕྲང་ལསཿ སྙིང་པོ་བྱང་ཆུབ་ཀྱི་མན་ངག་བཞུགས་སོ། ། 
གཏེར་བཞད་རྩལ།༼༢༠༠༽
༈ རྫོགས་པ་ཆེན་པོ་ཀློང་ཆེན་རབ་འབྱམས་རྒྱལ་པོའི་རྒྱུད་སྙིང་བཞུགས། ༼༢༠༣༽ 
༄༅ ༔ རྫོགས་ཆེན་ལྟ་བ་ཀློང་ཡངས་ལས༔ མཁས་པ་ཉི་ཤུ་རྩ་ལྔ་དང་༔ བཻ་རོ་ཙ་ནའི་རྡོ་རྗེའི་གླུ་ 
དབྱངས་རྒྱལ་ཐབས་སྤྱི་བླུགས་ཀྱི་དབང་སྙན་བརྒྱུད་གཏད་རྒྱ་བཞུགས་སོ༔ ༼༢༠༦༽
༄༅། །སངས་རྒྱས་ཀྱི་འདས་རྗེས་གསུམ་བཞུགས་ལགས་སོ༔ 
རྒྱལ་དབང་ཀློང་ཆེན་རབ་འབྱམས། ༼༢༡༡༽
༄༅། །རྫོགས་པ་ཆེན་པོ་ཀརྨ་སྙིང་ཐིག་གི་གདམས་ངག་གི་རྩ་བ་རྡོ་རྗེའི་ཚིག་རྐང་བཞུགས་སོ 
རང་བྱུང་རྡོ་རྗེ།༼༢༡༥༽
༄༅། །ཡོ་ག་གསུམ་གྱི་རིག་འཛིན་རྣམས་ཀྱི་རྡོ་རྗེའི་གླུ་ཡི་སྐོར་བཞུགས་སོ། ། ༼༢༡༦༽ 
༄༅། །ལུང་ཨུ་ཡོ་གའི་རིག་འཛིན་རྣམས་ཀྱི་དགོངས་ཉམས་རྡོ་རྗེའི་གླུ།༼༢༡༩༽
༄༅། །སེམས་སྡེ་བཅོ་བརྒྱད་ཀྱི་དགོངས་པ་རིག་འཛིན་རྣམས་ཀྱིས་ 
རྡོ་རྗེའི་གླུར་བཞེངས་པ་བཞུགས་སོ། ། ༼༢༢༡༽
༄༅། །ཨོ་རྒྱན་པདྨ་སཾ་བྷ་ཝས་གྲུབ་བརྙེས་རྗེ་འབངས་ཉེར་ལྔ་ལ་
གནང་བའི་ཞལ་གདམས་བཞུགས་སོ། །༼༢༢༣༽
༄༅༅། །རྫོགས་པ་ཆེན་པོའི་སྤྱི་ཆིངས་བཞུགས། །
དཔལ་རོང་ཟོམ་ཆོས་ཀྱི་བཟང་པོ།༼༢༢༧༽
༈ རིག་འཛིན་པདྨ་གླིང་པའི་ཞལ་གདམས་ཚན་གཉིས་བཞུགས།༼༢༣༠༽
༈ མཆོག་གཏེར་སངས་རྒྱས་གླིང་པའི་ཞལ་གདམས།༼༢༣༤༽
འྀ༔ རྫོགས་ཆེན་སྙིང་པོ་བསྡུས་པ་ལས༔ བེ་རོ་ཙ་ནའི་ཞལ་གདམས་བཞུགས་སོ༔
པདྨ་ཀུན་སྐྱོང་གླིང་པ།༼༢༣༥༽
5

།དཀར་ཆག
འུ༔ གུ་རུ་རིན་པོ་ཆེའི་ཞལ་ཐེམས་གནད་ཀྱི་སྙིང་པོ་བཞུགས་སོ 
ལོང་པོ་འཛིམ་གྱི་སྔགས་འཆང་བསམ་གཏན་གླིང་པ།༼༢༣༦༽
༄༅། །རིག་འཛིན་ཞིག་པོ་གླིང་པ་ལ་བི་མ་ལ་དང་དབྱེར་མེད་པའི་གནས་བརྟན་ 
ལྡང་མ་ལྷུན་རྒྱམ་གྱི་ཡེ་ཤེས་ཀྱི་སྐུས་དངོས་སུ་བསྩལ་བའི་ཞལ་གདམས།༼༢༣༨༽
༄༅། །རིག་འཛིན་ཞིག་པོ་གླིང་པའི་ཞལ་གདམས།༼༢༤༠༽
༈ རྫོགས་ཆེན་པ་གར་གྱི་དབང་ཕྱུག་རྩལ་གྱི་གདམས་མགུར་ཚན་གསུམ།༼༢༤༡༽
༄༅། །རྒྱབ་ཡིག་གནད་ཆིངས་རྡོ་རྗེའི་གླུ་རྣམ་པ་ལྔ་བཞུགས།
ཕྲེང་པོ་གཏེར་ཆེན་པྲ་ཛྙཱ་རིསྨི།༼༢༤༤༽
༄༅། །འགྲོ་འདུལ་ལས་འཕྲོ་གླིང་པའི་རྫོགས་པ་ཆེན་པོའི་ཞལ་གདམས་
སྤྲིངས་ཡིག་དང་དེ་ཉིད་ཀྱི་ཞལ་ཆེམས་བཞུགས།༼༢༥༡༽
༈ ལས་འཕྲོ་གླིང་པའི་གཏེར་བྱོན་བི་མའི་ཞལ་གདམས་སྙིང་ཏིག་གནད་འདྲིལ་
དང་དེ་ཉིད་ཀྱི་ཉམས་མགུར་བཞུགས།༼༢༥༣༽
༄༅། །གྲུ་ཤུལ་བདེ་ཆེན་གླིང་པའི་ཉམས་མགུར་དང་དེ་ཉིད་ཀྱིས་སློབ་མ་ལ་
སྤྲིངས་པའི་གདམས་པ་ངེས་དོན་སྤྲིངས་ཡིག་བཞུགས།༼༢༥༥༽
༈ རྩེ་ལེ་མཚུངས་མེད་བསྟན་འཛིན་རྡོ་རྗེའི་ཞལ་གདམས།
ཕའི་སྙིང་ཁྲག་བུའི་སྲོག་ཐིག་བཞུགས་སོ། །༼༢༥༩༽
ཧཱུཾཿ བླ་སྒྲུབ་ཧཱུྃ་ནག་སྙིང་ཐིག་སངས་རྒྱས་ལག་བཅང་གསེར་ཆོས་གཅིག་བརྒྱུད་མ་བཞུགས་སོ
རིག་འཛིན་འཇའ་ཚོན་སྙིང་པོ།༼༢༦༡༽
༄༅། །རིག་འཛིན་འཇའ་ཚོན་སྙིང་པོས་རང་ལ་རང་གིས་གྲོས་སུ་
བཏབ་པའི་དམ་ཆོས་བསླབ་བྱ་བརྒྱ་རྩ་བཞུགས་སོ། ། ༼༢༦༦༽
༄༅། །གཏེར་སྟོན་རིག་འཛིན་འཇའ་ཚོན་སྙིང་པོ་དགུང་གྲངས་དྲུག་ཅུ་རྩ་གཅིག་ལ་ཉེ་བའི་ཚེ་
འདའ་ཀར་ཞལ་ཆེམས་སུ་གནང་བའི་རྡོ་རྗེའི་ཚིགས་སུ་བཅད་པ།༼༢༧༢༽
༄༅། །ཉམས་ལེན་གྱི་སྐོར་ཐར་པའི་ལམ་བཟང་ཞེས་བྱ་བ་བཞུགས་སོ། །
6

༄༅། །དཀར་ཆག
རྫོགས་ཆེན་སྤྲུལ་སྐུ་ཀུན་བཟང་ནམ་མཁའ་རང་གྲོལ།༼༢༧༦༽
༄༅། །སྤྲུལ་པའི་གཏེར་ཆེན་རྡོ་རྗེ་གླིང་པའི་ཞལ་གདམས།༼༢༨༣༽
༄༅། །རྒད་པོ་མཁར་བཙུགས་དང་རྒན་མོ་མཛུབ་ཚུགས་ཀྱི་གདམས་ངག་
བཞུགས་སོ༔ ༔ ཤུ་བྷཾ༼༢༨༤༽
༄༅ རྒན་མོ་མཛུབ་བཙུགས་ཀྱི་གདམས་པ་བཞུགས། ༼༢༨༦༽
༈ ཕྱི་བཤད་རིན་པོ་ཆེ་སྤུངས་པ། ནང་བཤད་གསང་སྔགས་ལམ་རིམ། རྒད་པོ་མཁར་ཚུགས་དང་། རྒན་མོ་མཛུབ་ 
ཚུགས་སོགས་ཀྱི་གདམས་པ་འདི་རྣམས། ཨོ་རྒྱན་རིན་པོ་ཆེས་གཉགས་ཛྙཱ་ན་ཀུ་མཱ་ར་སོགས་ལ་བརྒྱུད་པའི་བཀའ་མ་ 
དང་། གཏེར་ཆེན་ཉང་དང་། རྡོ་རྗེ་གླིང་པ་སོགས་ཀྱི་གཏེར་བྱོན་ཏེ་བཀའ་གཏེར་ཐམས་ཅད་ཚིག་རིས་གཅིག་ཁོ་ནར་
ཡོད་པ་ཤིན་ཏུ་ཡིད་ཆེས་ཤིང་ངོ་མཚར་བ་སློབ་དཔོན་རིན་པོ་ཆེའི་གསུང་འཁྲུལ་མེད་དོ། །
7

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་ 
གཅེས་བཏུས་རིག་འཛིན་གསང་ལམ་བགྲོད་པའི་ 
ལམ་ཡིག་བཞུགས་སོ། །
༄༅། །སྔ་འགྱུར་ཞལ་གདམས་གསུང་མགུར་གྱི་སྐོར་ལས་འོད་གསལ་རིན་པོ་ཆེའི་མཛོད་བཞུགས་སོ། །
1

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །རྫོགས་པ་ཆེན་པོ་སེམས་ཕྱོགས་ཀྱི་མན་ངག་ཆོས་ཐམས་ཅད་ 
མཐའ་བཞི་རྣམ་གྲོལ་དུ་གཏན་ལ་དབབ་པ་ 
ཞེས་བྱ་བའི་རྡོ་རྗེའི་གླུ།
བླ་མ་གྲུབ་ཐོབ་རྣམས་ལ་ཕྱག་འཚལ་ལོ། །ཡོད་མེད་གཉིས་དང་གཉིས་ཀ་མིན། །གཉིས་ཀའི་ 
བདག་ཉིད་ཡིན་པའང་མིན། །མཐའ་བཞི་ལས་ནི་རྣམ་གྲོལ་བ། །སེམས་ཀྱི་ཆོས་ཉིད་རྒྱལ་གྱུར་ 
ཅིག །རྟོགས་ལྡན་ཆོས་ཀྱི་རྗེས་འབྲང་ཞིང༌། །ངེས་པའི་དོན་ལ་ཐུགས་གཞོལ་བ། །རིགས་མཐུན་ 
འགའ་ཡིས་བསྐུལ་བའི་ངོར། །མཐའ་བཞི་རྣམ་གྲོལ་གཏན་དབབ་བྱ། །ཡིན་དང་རྟོགས་དང་ 
དབང་ཐོབ་གསུམ། །མ་འཛོམས་གྲོལ་བ་མི་སྲིད་ཅིང༌། །འཛོམས་ན་མི་གྲོལ་ག་ལ་སྲིད། །དེ་བས་ 
འདི་དོན་དོན་གཉེར་རིགས། །སེམས་ཉིད་གཤིས་ཀྱི་འདུག་ཚུལ་ནི། །དོན་དམ་བྱང་ཆུབ་སེམས་ 
ཡིན་ཏེ། །ཡོད་མེད་གཉིས་དང་གཉིས་མེད་ཀྱི། །མཐར་ནི་གར་ཡང་ལྷུང་མེད་ཕྱིར། །རྒྱ་ནི་གང་ 
དུའང་མ་ཆད་པས། །སྨྲ་བསམ་བརྗོད་ལས་འདས་པའི་དོན། །མཐའ་བཞི་ལས་ནི་རྣམ་གྲོལ་ཀྱང་། ། 
སྟོང་སྣང་རིག་གསུམ་མ་འདྲེས་ལ། །ཡོངས་སུ་རྫོགས་ཕྱིར་འཁྲུལ་གྲོལ་གྱི། །རྐྱེན་དུའང་རང་ཉིད་ 
འཆར་བས་ན། །ཟག་བཞིའི་རྒྱར་འཐུམས་འགྲོ་རྣམས་ཀུན། །རྟེན་འབྲེལ་བཅུ་གཉིས་ལུགས་འབྱུང་ 
དུ༑ ༑བརྒྱུད་ནས་ཁམས་གསུམ་གནས་སུ་འཁོར། །དཔེར་ན་རྒྱལ་བུ་དམངས་འཁྱམས་བཞིན། ། 
འདི་ལ་རྣམ་མཁྱེན་ཡེ་ཤེས་ཀྱིས། །ལོག་སྲེད་ཞེན་ཆགས་རིམ་བརྒྱུད་དང་། །བློ་གྲོས་ཅན་དང་ 
བཞིར་གཟིགས་ནས། །སྟོན་པ་སྤྲུལ་གསང་ལོངས་སྤྱོད་རྫོགས། །ཆོས་ཀྱི་སྐུ་ཡི་ཚུལ་བསྟན་ནས། ། 
བཀྲི་དྲང་འདོད་པ་རང་རྐྱེན་དང༌། །ལྡེམ་དགོངས་སྦྱོར་དང་དོན་དམ་ངེས། །གདུལ་བྱའི་བློ་དང་ 
འཚམས་པར་བསྟན། །དེ་ལྟར་བསྟན་པའི་མདོ་རྒྱུད་ལ། །བརྟེན་ནས་གང་ཟག་སྣ་ཚོགས་ཀྱིས། ། 
ངེས་པའི་དོན་དུ་འདུ་ཤེས་ནས། །གྲུབ་མཐའ་སྣ་ཚོགས་བཟུང་མོད་ཀྱང་། །ངེས་པའི་གྲུབ་མཐའ་ 
གཅིག་ལས་མེད། །འོན་ཀྱང་དྲང་དོན་ལྡེམ་དགོངས་ཀྱི། །ངེས་དོན་སྣོད་དུ་མ་གྱུར་པས། །ལོག་ལྟ་ 
མཐར་འཛིན་མཆོག་འཛིན་རྣམས། །མཐུན་འཇུག་ཐབས་དང་ཐབས་འཛུད་བསྲེ། །ཆ་མཐུན་སྦྱོར་
3

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བའི་སྤྱོད་པ་ཡིས། །གཞན་སེལ་དང་ནི་དོན་གཉེར་གྱི། །དགོས་ཕྱིར་གཉིས་ཕྱིར་བསྟན་པ་རྣམས། ། 
ཐུགས་རྗེ་ཐབས་ཀྱི་བྱེ་བྲག་ཏུ། །ཐམས་ཅད་མཁྱེན་པ་ཉིད་ཀྱིས་གསུངས། །དེས་ན་མུ་སྟེགས་རྟག་ 
ཆད་ཀྱང་། །བྱང་ཆུབ་ཐོབ་པའི་བརྒྱུད་རྒྱུ་ཡིན། །སངས་རྒྱས་བསྟན་ཞུགས་ལྟ་ཅི་སྨོས། །འོན་ཀྱང་ 
མཐར་ཐུགས་ངེས་པའི་དོན། །རྟོགས་ན་བྱང་ཆུབ་ཐོབ་པ་ནི། །དངོས་རྒྱུ་ནུས་པ་ཐོགས་མེད་ཡིན། ། 
དེ་དོན་གཏན་ལ་འབེབས་འདོད་ན། །དངོས་པོར་སྨྲ་བ་སྡེ་ལྔ་དང༌། །དངོས་མེད་སྨྲ་བ་སྡེ་གསུམ་ 
དང་། བདེན་པ་གཉིས་སྨྲ་སྡེ་བཞི་དང་། །གཉིས་མེད་སྨྲ་བ་སྡེ་གཉིས་དང༌། །ཀུན་ཡིན་ལྷུན་གྲུབ་ 
སྨྲ་བ་དང༌། །གང་ཡིན་ཀ་དག་སྨྲ་བ་དགག །དངོས་པོ་གཉིས་ཀྱིས་བསྡུས་པའི་ཆོས། །མཐའ་བཞི་ 
ལས་ནི་རྣམ་གྲོལ་བས། །འདི་མིན་ཁོ་ན་མ་ཡིན་པར། །སྐྱོན་རྟགས་བརྒྱད་ཀྱིས་བསྒྲུབ་པ་ཡིས། ། 
སྐྱོན་ཅན་ཀ་དག་ལྷུ་གྲུབ་ཀྱི། །མཐའ་གཉིས་ཞོར་ལ་ཁེགས་པ་ཡིན། །ཡིན་ལུགས་གཏན་ལ་དབབ་ 
པའི་ལེའུ་སྟེ་དང་པོའོ།། །། ཡིན་དོན་རྟོགས་པར་བྱེད་པའི་ཐབས། ། འགའ་ཞིག་ལྟ་བ་ལྷས་ 
སྟོན་ཞེས། །འདོད་ལྷ་གྲུབ་པས་རྟོགས་པར་འདོད། །འགའ་ཞིག་རླུང་སེམས་དབུ་མ་རུ། །ཆུད་པའི་ 
རྟེན་འབྲེལ་གྱིས་རྟོགས་ཟེར། །འགའ་ཞིག་རྟོགས་ལྡན་བླ་མ་ལ། །རྩེ་གཅིག་མོས་གུས་བྱས་པ་ཡིས། ། 
བླ་མའི་རྟོགས་པ་འཕོ་བར་འདོད། །དེ་རྣམས་མི་རིགས་མ་ཡིན་ཡང༌། །སྤྱིར་ནི་ཐོས་བསམ་བསྒོམ་ 
པ་ཡི། །ཤེས་རབ་གསུམ་གྱིས་རྟོགས་པ་རུ། །མདོ་རྒྱུད་ཐམས་ཅད་དགོངས་པ་མཐུན། །བྱེ་བྲག་ལྟ་ 
བ་རྟོགས་ཐབས་བཞི། །ལུང་དང་གཏན་ཚིགས་དཔེ་དང་གསུམ། །དོན་གྱིས་རྟོགས་པའི་ཐབས་སུ་ 
གསུངས། །རང་མཚན་རྟོགས་པར་བྱེད་པའི་ཐབས། །ཆུ་བོ་བཞི་རྫོགས་བླ་མ་ཡི། །སྙན་བརྒྱུད་ཞལ་ 
གྱི་མན་ངག་ཡིན། །ཐབས་ཆེན་རྒྱུད་དང་བྱེ་བྲག་རྫོགས། །མཁའ་ཁྱབ་བྱང་ཆུབ་སེམས་ཀྱི་ལུང་། ། 
རྒྱལ་བའི་བཀའ་རྣམས་དཔང་པོར་བཞག །སྒྲ་མཐུན་དོན་དཔག་གཏན་ཚིགས་དང༌། །ཚད་མ་ 
བཀའ་གཞུང་གཏན་ཚིགས་ཀྱིས། །སྨལ་གཞིགས་བརྟགས་ལ་གཏན་ལ་དབབ། །ཐུན་མོང་དང་ནི་ 
ཐུན་མིན་གྱི། །དཔེ་ཡིས་མཚོན་ལ་ངེས་པར་བྱ། །སྒོ་བརྒྱ་བཞི་ཕྲུག་དཀྱིལ་འཁོར་དུ། །ནང་ནས་ 
ཕྱིར་དང་འཁྲུལ་ཚུལ་བསྟན། །ཕྱི་ནས་ནང་འདེད་གྲོལ་ཚུལ་བསྟན། །བསྒོམ་དང་མ་བསྒོམས་ 
མངོན་སུམ་གཉིས། །གཅིག་ཐོག་གཅིག་ནི་ཕབ་པ་ཡིས། །འཁྲུལ་གྲོལ་གཉིས་ཀྱི་གཞི་རྩ་བཅད། ། 
དབང་པོ་རྣོ་རྟུལ་ཁྱད་པར་གྱིས། །རྟོགས་པའི་རིམ་གསུམ་ཚད་ལ་དབབ། །གལ་ཏེ་ཚད་ལས་མ་
4

༄༅། །ཟབ་གཏེར་ཆོས་ཀྱི་མཛོད་ཁང་།
ཕེབས་ན། །གོམས་པའི་ཐབས་ལ་འབད་པ་གཅེས། །མིང་དོན་ཉམས་ཀྱི་བརྡ་ཕྲལ་ལ། །མ་རྟོགས་ 
པ་ཡི་འགྲོ་འཕྲང་བཅད། །སོར་རང་ལྷུག་པ་ངང་གནས་པས། །མི་གནས་པ་ཡི་འགྲོ་འཕྲང་བཅད། ། 
སྟེང་སྒོ་འཁོར་ལོ་འཇུ་འདུལ་གྱིས། །རྣམ་རྟོག་གཡོ་བའི་འགྲོ་འཕྲང་བཅད། །འོག་སྒོ་བྱང་སེམས་ 
འདུལ་སྦྱངས་པས། །བརྐམ་ཆགས་སྲིད་པའི་འགྲོ་འཕྲང་བཅད། །ཤེས་བྱ་རྒྱ་ཆད་མན་ངག་གིས། 
དོན་སྤྱིའི་རློམ་སེམས་འགྲོ་འཕྲང་བཅད། །བར་ཆད་གསུམ་བྲལ་དགོན་གནས་སུ། །གཅིག་ཕུར་ 
ཡེངས་མེད་གདེང་ལྡན་པས། །བསམ་གཏན་ཆོས་དྲུག་གནད་དུ་བསྣུན། །གྲོང་ཡུལ་བྱ་བྱེད་སེམས་ 
སྤངས་ལ། །དམིགས་མེད་སྙིང་རྗེ་སེལ་མེད་ཅིང་། །བླང་དོར་མེད་པའི་གདེང་ཐོབ་བྱ། །ཕྱི་ནང་ 
གནས་ངན་སྨོན་པ་དང་། །མཚན་མ་ཡིད་བྱེད་ངོ་བོ་ཉིད། །རྣམ་པར་གཡེང་བ་དྲུག་སྤང་བྱ། །རྟོག་ 
དང་མཚན་མ་རྒྱུ་བ་དང་། །ཚོར་བ་དང་ནི་བྱུང་ཚོར་ལྔ། །རེ་རེའང་གཉིས་ཏེ་སྒྲིབ་པ་བཅུའི། ། 
དབང་དུ་ནམ་ཡང་མི་གཏང་བར། །ཏིང་ངེ་འཛིན་གྱི་ངང་གནས་བྱ། །ཡིད་བྱེད་བསམགཏན་རོ་ 
ལ་ཆགས། །སྣང་འགོག་ཚོགས་བརྒྱད་ཡིད་རྗེས་འབྲང༌། །ཡིན་དོན་མ་རིག་དོན་སྤྱི་བསྒོམ། །སྙན་ 
རྒྱུད་གདམས་བྲལ་བློ་བདེ་འཆར། །བྱ་རྩོལ་བརྒྱད་པོ་བོར་བའི་ཐབས། །སེམས་འདི་ལས་སུ་རུང་ 
བྱ་ཞིང༌། །གཞན་པ་ངོས་གཟུང་ལ་བཟླའོ། །ལྟ་སྒོམ་འབྲེལ་བའི་སྤྱོད་པ་ནི། །བདག་གཞན་དོན་ 
གཉིས་འགྲུབ་པར་བྱེད། །རྟོགས་ཐབས་གཏན་ལ་དབབ་པའི་ལེའུ་སྟེ་གཉིས་པའོ།། །།
ཡིན་དོན་རྟགས་ནི་གོམས་པའི་ཚེ། །སེམས་ལ་རང་དབང་ཐོབ་པ་ཡིས། །རྟགས་དང་ཚད་དང་ 
དགོས་ཆེད་ནི། །ཚད་མ་གསུམ་གྱིས་ངེས་པ་ཡིན། །བླ་མ་ལ་ནི་སངས་རྒྱས་ལས། །ལྷག་པའི་འདུ་ 
ཤེས་སྐྱེ་བ་དང༌། །མ་རྟོགས་པ་ཡི་སེམས་ཅན་ལ། །སྙིང་རྗེ་ཁ་མི་ཐུབ་ཏུ་སྐྱེ། །རྒྱུ་འབྲས་ལས་ལ་ 
ཡིད་ཆེས་ཤིང་། །འཇིག་རྟེན་ཆོས་བརྒྱད་མགོ་སྙོམས་འགྱུར། །རྟོགས་པའི་དོན་དང་འབྲལ་མི་ 
ཤེས། །ཡང་དག་དོན་ལ་མཆོག་མི་འཛིན། །དྲན་པ་ཆེད་དུ་བརྟེན་མི་དགོས། །བྱིས་པའི་བློ་ཅན་ 
རྗེས་མི་འབྲང༌། །གནས་སྐབས་འཇིགས་པ་ལྔ་བྲལ་ཞིང་། །མཐར་ཐུག་ས་ལམ་ཀུན་བསྒྲོད་ནས། ། 
སྤངས་རྟོགས་ཡོན་ཏན་བསམ་མི་ཁྱབ། །རྒྱུན་གྱིས་བརྒྱན་པའི་སྐུ་གསུམ་གྱི། །དོན་གཉིས་མ་ 
བཙལ་ལྷུན་གྱིས་གྲུབ། །འདི་ལས་བསྒྲུབ་བྱ་གཞན་ཡོད་མིན། །དབང་ཐོབ་ཚུལ་གཏན་ལ་དབབ་ 
པའི་ལེའུ་སྟེ་གསུམ་པའོ།། ། རྒྱལ་བའི་གསུང་རབ་རྒྱ་མཚོ་ཆེན་པོ་རུ། །ངེས་པ་དོན་གྱི་
5

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འོ་མ་བྲིམ་པ་རྣམས། །བདག་བློ་རྣམ་དཔྱོད་ངང་མཐུས་བསྡུས་པ་འདི། །རིགས་མཐུན་གདུལ་བྱ་ 
ངང་ཕྲུག་གསོས་གྱུར་ནས། །ཡིན་རྟོགས་དབང་ཐོབ་རྩལ་གསུམ་རབ་རྫོགས་ཤིང༌། །ཐབས་མཁས་ 
ཐུགས་རྗེའི་འདབ་གཤོག་རབ་འཕེལ་ཏེ། །མཐའ་ཡས་ཞིང་ཁམས་བར་སྣང་ཁམས་ཀུན་ཏུ། །ངེས་ 
པ་དོན་གྱི་ངང་སྐད་སྒྲོག་བྱེད་ཤོག །གལ་ཏེ་འདི་ལ་འགལ་བ་སྲིད་གྱུར་ན། །ཤེས་རབ་ཆོས་དང་ 
ཡེ་ཤེས་སྤྱན་ལྡན་རྣམས། །རང་བཞིན་དོན་ལ་དགོངས་ནས་བཟོད་མཛད་ཅིང༌། །བདག་ནི་རྟག་ 
ཏུ་ཐུགས་རྗེས་གཟུང་བར་རིགས། །འདི་བརྩམས་ངལ་བའི་དགེ་བ་གང་ཡིན་དེས། །མ་བསྒྲལ་མ་ 
གྲོལ་དབུགས་མ་ཕྱུང་བ་དང༌། །ཡོངས་སུ་མྱ་ངན་མ་འདས་སེམས་ཅན་ཀུན། །ཀུན་ཀྱང་མཐའ་ 
བཞི་རྣམ་གྲོལ་ཆེད་དུ་བསྔོ། །ཤཱཀྱའི་དགེ་སློང་རྡོ་རྗེ་དཔལ་བཟང་པོས་སེམས་རྟོག་པ་འཕྲོས་པ་འདིས། །འགྲོ་བ་
དཔག་ཏུ་མེད་པའི་ལྟ་ངན་གྱི་དྲི་མ་བསལ་ནས་ངེས་པའི་དོན་ལ་སྦྱོར་བར་གྱུར་ཅིག །
to

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །དཔལ་ཞྭ་དམར་པ་རྟོགས་ལྡན་མཁའ་སྤྱོད་དབང་པོའི་རྫོགས་པ་ 
ཆེན་པོ་སྙན་བརྒྱུད་རིན་པོ་ཆེའི་རྡོ་རྗེའི་མགུར།
རྗེ་བླ་མ་སངས་རྒྱས་ཀུན་གྱི་དངོས། །དཔལ་ཀུན་ཏུ་བཟང་པོའི་ཡེ་ཤེས་སྐུ། །དེ་མཐོང་དང་དྲན་པ་ 
ཙམ་གྱིས་ཀྱང༌། །དངོས་འཛིན་གྱི་གདུང་བ་རང་སར་ཞི། །ཆོས་ཟབ་མོ་རང་བཞིན་རྫོགས་པ་ཆེ། ། 
ཚིག་དཔེ་ཡིས་མི་མཚོན་དོན་བརྒྱུད་ཀྱི། །བརྡ་ཐབས་དང་བྱིན་གྱིས་བརླབས་པ་ལས། །ངེས་དོན་ 
གྱི་གཏེར་ཁ་རང་ལ་རྡོལ། །ཕྱི་སྣང་བ་འཁོར་འདས་ལམ་གྱི་ཆོས། །ཐམས་ཅད་ཀུན་རང་སེམས་ 
གཅིག་པུས་འཕྲུལ། །རྨི་ལམ་གྱི་འཁྲུལ་པ་ཇི་བཞིན་དུ། །ཡུལ་མེད་རང་གསལ་དུ་མཁྱེན་པར་ 
མཛོད། །ནང་སེམས་ཉིད་སྟོང་པ་གདོད་མའི་བབས། །སྐྱེ་འགག་དང་འགྲོ་འོང་གནས་པ་བྲལ། ། 
གཅིག་པུ་དང་དུ་མའི་རྫས་སུ་མེད། །རྟེན་མེད་ཀྱི་ནམ་མཁར་མཁྱེན་པར་མཛོད། །མ་བརྟགས་སུ་ 
ཉམས་དགའ་སྣ་ཚོགས་ཤར། །བརྟགས་ཙ་ན་འདི་ཞེས་གཟུང་དུ་མེད། །སྣང་སྟོང་གི་ངོ་བོ་ཆུ་ཟླ་ 
ལྟར། །དབྱེར་མེད་ཟུང་འཇུག་ཏུ་མཁྱེན་པར་མཛོད། །མཐར་ཐུག་གི་དོན་ལ་མཉམ་བཞག་ཚེ། ། 
བསམ་བློ་དང་ཚིག་གི་ཡུལ་ལས་འདས། །མྱོང་ཞེན་གྱི་འཛིན་པ་དབྱིངས་སུ་དག །མཚན་འཛིན་ 
རང་གྲོལ་དུ་མཁྱེན་པར་མཛོད། །ལས་དང་པོ་ཉམས་ལེན་གྱི་འཕྲང་ལ་གཅུར། །བར་དུ་ཉམས་ 
མྱོང་གི་རྫོང་ལ་སླེབས། །ཐ་མ་རྟོགས་པའི་ཀློང་དུ་གྲོལ། །མཐར་ཐུག་བྱར་མེད་གདེང་ཆེན་རྙེད། ། 
རྒྱལ་ཐབས་སྤྱི་བླུགས་ཀྱིས་སྣང་བ་གྲོལ། །རིག་པ་རང་གསལ་གྱི་རང་ངོ་འཕྲོད། །ཡེ་ཤེས་སྤྱི་བླུགས་ 
ཀྱིས་གཏན་ལ་འབེབས། །ངེས་ཤེས་གདེངས་ཐོབ་ཀྱི་དབང་གིས་སྨིན། །བུ་དགའ་འོ་སྐྱིད་དོ་རིག་ 
པ་འཛིན། །ལམ་འཁྲུལ་མེད་རྫོགས་པ་ཆེན་པོ་ཡི། །གནད་སྙིང་པོ་སྙན་བརྒྱུད་ཀྱི་གདམས་ངག་ 
གིས། །དུས་ད་རེས་བཙན་ས་ཟིན་པར་མཛོད། །ཅེས་གསུངས་སོ། །
7

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །རྫོགས་པ་ཆེན་པོ་སེམས་སྡེ་བཅོ་བརྒྱད་ཀྱི་དགོངས་བཅུད་ 
རིག་འཛིན་གྲུབ་ཐོབ་རྣམས་ཀྱི་རྡོ་རྗེའི་མགུར་གླུ་བཞུགས།
༈ མི་འགྱུར་མི་དམིགས་ཆོས་ཀྱི་དབྱིངས་ཉིད་ལས། །རིག་པ་མི་འགྱུར་མ་བསླད་མཉམ་བཞག་ 
ན༑ ༑ཅི་ལའང་མི་རྟོག་གང་ལའང་མི་བསམས་ཏེ། །མཆོག་ཏུ་གསང་བའི་རྨད་བྱུང་སེམས་ཉིད་ 
འདི། །རྣ་བས་ཉན་པ་ལ་སོགས་སྤྱོད་ཡུལ་ཡོད་མ་ཡིན། །ཀུན་གཞི་མི་འགྱུར་དབྱིངས་ཆེན་ལ། ། 
རིག་པ་མི་འགྱུར་མ་ཡེངས་བཞག །བསྒོམ་པ་འདི་ལས་མེད་པར་འཁུམས། །ཁམས་གསུམ་རང་སར་ 
གྲོལ་བས་བཙལ་ཞིང་སྒྲུབ་མི་དགོས། །རེ་ཞིང་དོགས་པ་མེད་པས་བདག་ཉིད་སངས་རྒྱས་ཡིན། ། 
གྷི་ཏ་མ་ཀོ་ལ་ཧོཿཧོ༔ ཞེས་གསུངས་སོ། །གཞན་ཡང་། ཨཱརྱ་དེ་བས། བཟང་ངན་བླང་དོར་མེད་པས་ 
ཡེ་ཤེས་ཟང་ཐལ་ཏེ། །ཡེ་ཤེས་ཉིད་ལ་ཉིད་སྤྱོད་གསེར་གླིང་འདྲ། །ཞེས་སོ། །རྩལ་ཆེན་གྱི་དགོངས་ 
བཅུད་དེ་ལྔ་པའོ། ། སྦྲི ༈ སེམས་སྒོམ་གྱི་དགོངས་པ། དབྱིངས་ཀློང་རྡོལ་གླུའི་བསམ་གཏན། རྒྱ་ 
ཆགས་དཔལ་གྱི་རིའི་ནགས་སུ་སྐྱ་རེངས་གསུམ་པ་ཤར་ཙམ་ན། ནཱ་ག་རྫུ་ནས་འདི་སྐད་དོ། །སྣང་བ་ 
ཐམས་ཅད་ཡེ་ནས་དབྱིངས་ཆེན་ལ། །རིག་པ་འཕོ་འགྱུར་མེད་པའི་ངུར་བཏབ་ནས། །དབྱིངས་ཉིད་ 
མི་འགྱུར་རིག་པ་མི་བསླད་དེ། །མ་ཡེངས་མི་འགྱུར་མཁའ་ལྟར་དག་པ་ལ། །མ་ཡེངས་མ་བཅོས་ 
ཡོངས་ཀྱི་འོད་གསལ་ལས། །སྒོམ་པ་མིང་དུ་བཏགས་པ་གུད་ན་མེད་པར་འཁུམས། །བདག་གི་ཕུང་ 
པོ་གདོས་བཅས་འདིས། །དབྱེ་བ་མེད་པའི་ས་ལ་མཆི། །གྷི་ཏ་མ་ཀོ་ལ་ས་ཧོ། །ཞེས་གསུངས། 
གཞན་ཡང་ཤེལ་ཕྲེང་དགོར་པོ་ཞེས་བྱ་བའི་མན་ངག་ལས། སྣང་སྲིད་ཐམས་ཅད་ཆོས་ཉིད་ཡེ་ 
ནས་ཡིན། །དེས་ན་ཆོས་ཉིད་དེ་ཉིད་དེ་ལ་སྤྱོད། །ཅེས་སོ། །སེམས་སྒོམ་གྱི་དགོངས་བཅུད་དེ་ 
དྲུག་པའོ། ། 《ཧྲཱིཿ ༈ རྨད་བྱུང་གི་དགོངས་པ། འབྱུང་ལྔ་ཡེ་ཤེས་ཀློང་རྡོལ་གླུའི་བསམ་གཏན་མ། ། 
དམར་རེངས་དང་པོ་ཤར་ཙམ་ན་རྒྱ་མཚོའི་འགྲམ་དུ་ཁྱིའི་རྒྱལ་པོ་ཕྱི་མས་འདི་སྐད་དོ། །ཆོས་ཉིད་ 
བྱང་ཆུབ་སེམས་ནི་འབྱུང་བ་ལྔ་ཡིན་ཏེ། །མ་བཅོས་རང་བཞིན་གསལ་བས་མཁའ་ལྟར་གནས། ། 
འགྲོ་བའི་གཟུང་འཛིན་སྲེག་པས་མེ་ལྟར་གནས། །དམིགས་མེད་གདོད་ནས་དག་པས་རླུང་ལྟར་
8

༄༅། །ཟབ་གཏེར་ཆོས་ཀྱི་མཛོད་ཁང་།
གནས། །གཟུང་འཛིན་སྐྱོན་དང་བྲལ་བས་ཆུ་ལྟར་གནས། །ཅིས་ཀྱང་སྐྱོན་མེད་སྲ་བས་ས་ལྟར་ 
གནས། །འབྱུང་བ་ལྔ་ཉིད་ཡེ་ནས་ཆོས་ཉིད་བྱང་ཆུབ་སེམས། །གདོད་ནས་དག་པས་ནམ་མཁའ་ 
འདྲ་བ་ལ། །དམིགས་པ་མེད་པར་མ་ཡེངས་གནས་པ་ལས། །སྒོམ་པ་འདི་ལས་མེད་པར་རྟོགས། ། 
བདག་གི་ཕུང་པོ་གདོས་བཅས་འདི། །དབྱེ་བ་མེད་པའི་ས་ལ་མཆི། །གྷི་ཏ་མ་ཀོ་ལ་ས་ཨ་ཧོཿ ཞེས་ 
གསུངས་སོ། །གཞན་ཡང་། རྡོ་རྗེ་བརྩེགས་པ་ལས། རྣམ་རྟོག་ཡེ་ཤེས་ངང་དུ་གསལ། །དེས་ན་མ་ 
སྤངས་རང་ཞིར་ཞོག །ཅེས་སོ། །རྨད་བྱུང་རྒྱལ་པོའི་དགོངས་བཅུད་དེ་བདུན་པའོ། །
༈ ཡིད་བཞིན་ནོར་བུའི་དགོངས་པ་དངོས་གྲུབ་ཀློང་རྡོལ་གླུའི་བསམ་གཏན། དམར་ 
རེངས་གཉིས་པ་ཤར་ཙམ་ན་གནོད་སྦྱིན་མོ་བྱང་ཆུབ་འདི་སྐད་དོ། །ཆོས་ཉིད་བྱང་ཆུབ་སེམས་ 
ལ་བླང་ཞིང་བལྟར་མེད་དོ། །ལྟ་བའི་གཟུགས་སུ་ཡོངས་ལ་སྣང་། །ཅིས་ཀྱང་བཅོས་སུ་མེད་པ་ 
བཅད་དུ་མེད། །སེམས་ཀྱི་རང་བཞིན་ཅིའང་མི་གནས་ཏེ། །རིག་པ་བྱང་ཆུབ་སེམས་ཀྱི་རང་ 
བཞིན་ཡིན། །ཇི་ལྟར་ལྷད་ཀྱང་དབྱིངས་ལ་འགྱུར་བ་མེད། །དབྱིངས་ཉིད་རིག་པས་མི་བཙལ་ཏེ། ། 
སེམས་ཉིད་མཁའ་ལྟར་དག་པའི་དངོས། །མ་བཅོས་རང་བཞིན་མེད་པ་ལས། །བསྒོམ་པ་འདི་ 
ལས་མེད་པར་བདག་གིས་རྟོགས། །བདག་གིས་ཕུང་པོ་གདོས་བཅས་འདི་བསྙིལ་ནས། །ཀུན་ 
བཟང་ཐུགས་ཀྱི་འོད་ཟེར་བདག་ལ་ཤར། །གྷི་ཏ་མ་ཀོ་ལ་ས་ཨ་ཧོ། ཞེས་གསུངས་སོ། །གཞན་ཡང་། 
རཱ་ཧུ་ལ་ཆེན་པོས། འཁོར་བ་མ་སྤངས་ངང་གིས་གསལ་བ་ལ། །ཡེ་ཤེས་ཉི་མ་དེ་ཡི་ཚུལ་དུ་འཆར། ། 
ཞེས་སོ། །ཡིད་བཞིན་ནོར་བུའི་དགོངས་བཅུད་དེ་བརྒྱད་པའོ། ། ཧྲཱིཿ ༈ རྩེ་མོ་བྱུང་རྒྱལ་གྱི་ 
དགོངས་པ། རྩོལ་མེད་ཀློང་རྡོལ་གླུའི་བསམ་གཏན། ཤིང་ནལ་བྱི་ས་ལའི་རྩར། དམར་ རེངས་ 
གསུམ་པ་ཤར་ཙམ་ན། སྨད་འཚོང་མ་བུདྡྷ་མ་ཏི་འདི་སྐད་དོ། །ཨེ་མ་ཧོ་ཆོས་ཉིད་བྱང་ཆུབ་ 
སེམས། །བརྟག་ཏུ་མེད་དོ་དཔྱད་དུ་མེད། །བཙལ་ཞིང་གཉན་པོས་བཅོས་སུ་མེད། །སེམས་ལས་ 
སངས་རྒྱས་ལོགས་ན་མེད། །བཙལ་བས་མི་རྙེད་སེམས་ལས་སངས་རྒྱས་མེད། །སེམས་ཀྱི་རང་ 
བཞིན་མ་བཅོས་སངས་རྒྱས་ཡིན། །གདོད་ནས་མ་བཙལ་བྱང་ཆུབ་སྙིང་པོ་ལ། །ཏིང་འཛིན་མ་ 
ལྷད་ངང་གིས་གསལ་བ་ལས། །སངས་རྒྱས་དགོངས་པ་འདི་ལས་མེད་པར་འཁུམས། །བདག་གི་ 
ཕུང་པོ་གདོས་བཅས་འདི་བསྙིལ་ནས། །ཀུན་བཟང་ཐུགས་ཀྱི་འོད་ཟེར་བདག་ལ་ཤར། །གྷི་ཏ་ཀོ་
9

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་ས་ཨ་ཧོཿ ཞེས་གསུངས་སོ། །གཞན་ཡང་གུ་རུ་ཆེན་པོ་ནས།ཐམས་ཅད་ཡེ་ཤེས་གསལ་བའི་ 
རྒྱན། །དེ་ལྟར་རྟོགས་པས་དག་པ་ཡིན། །ཞེས་སོ། །རྩེ་མོ་བྱུང་རྒྱལ་དགོངས་བཅུད་དེ་དགུ་པའོ། ། 
ཧྲཱིཿ ༈ སྤྱི་གཅོད་ཀྱི་དགོངས་པས། གསང་བ་ཀློང་རྡོལ་གླུའི་བསམ་གཏན། ཤིང་རྩྭ་གྲོ་དྷའི་རྩ་ 
བར་སྲོད་ཐུན་ལ་འཇམ་དཔལ་བཤེས་གཉེན་ཕྱི་མ་འདི་སྐད་དོ། །ཀུན་གཞི་ཡངས་པའི་དབྱེ་ཐང་ 
ལ༑ ༑དག་པའི་ཀློང་ནས་ཉི་མ་ཤར། །ཤར་བའི་དུས་ན་ནུབ་པ་མེད། །ཤར་ནས་མ་བཅོས་གསལ་ 
བ་ལས། །སངས་རྒྱས་ཆོས་ཉིད་སྔ་ཕྱི་གསུམ། །གང་དུ་བཙལ་ཡང་རྙེད་ཐབས་མེད། །ཀུན་གཞི་ 
ཡངས་པའི་ཆོས་ཉིད་ལ། །རིག་པ་ཡེ་ཤེས་ཅི་ཤར་བ། །མ་བཅོས་ནུབ་པ་མེད་པ་ལས། །བསྒོམ་དུ་ 
འདི་ལས་མེད་པར་འཁུམས། །མྱང་ན་སེམས་ཀྱི་བདུད་རྩི་མྱོང་། །བལྟ་ན་རིག་པའི་ཡེ་ཤེས་ལྟོས། ། 
པདྨ་ཀོ་ལ་ཤ་ཨ་ཧོ། ཞེས་གསུངས་སོ། །གཞན་ཡང་ལུང་ཕྱི་མ་ལས། ཉམས་སུ་མྱོང་བའི་བདེ་ཆེན་ 
ནི༑ ༑ཐམས་ཅད་གསལ་བ་ཞེ་ཕུག་ཡིན། །ཞེས་སོ། །རྫོགས་པ་སྤྱི་གཅོད་ཀྱི་དགོངས་བཅུད་དེ་ 
བཅུ་པའོ། ། སྟྲྀ ༈ སྤྱི་ཆིངས་ཀྱི་དགོངས་པ་ཆེ་འང་ཀློང་རྡོལ་གླུའི་བསམ་གཏན། དཔག་བསམ་ 
ཤིང་གི་གྲིབ་མ་ལ། ཐོ་རངས་ཁར་ཨཱརྱ་པ་ལོ་འདི་སྐད་དོ། །བྱང་ཆུབ་སེམས་ནི་ནམ་མཁའ་ལྟ་ 
བུའི་ཀློང་། །གསལ་ལ་རྟོག་པ་མེད་པའི་ཡེ་ཤེས་ནི། །ཕྱི་དང་ནང་མེད་ཀུན་ལ་གསལ་བར་སྣང་། ། 
གདོད་ནས་དག་པས་ནམ་མཁའི་ཀློང་འདྲ་ལ། །རྣམ་རྟོག་སྲེག་པའི་ཡེ་ཤེས་མངོན་ཤར་བས། །སྐྱེ་ 
འགག་ཡངས་དོག་རང་བཞིན་མེད་པ་ལས། །སངས་རྒྱས་དགོངས་པ་འདི་ལས་མེད་མཇལ། །ཟ་ན་ 
སེམས་ཉིད་བདུད་རྩི་ཟོ། །གོན་ན་ཆོས་ཉིད་གོས་སུ་གྱོན། །ཨེ་མ་ཀོ་ལ་ཤ་ཨ་ཧོཿ ཞེས་གསུངས་སོ། ། 
གཞན་ཡང་ལུང་གི་རྒྱལ་པོ་ལས། སེམས་ཀྱི་དེ་ཉིད་མ་བཅོས་གསལ། །དེ་ལྟར་ཡིན་པས་རྟོགས་པ་ 
མེད། །ཅེས་སོ། །སྤྱི་ཆིངས་ཀྱི་དགོངས་བཅུད་དེ་བཅུ་གཅིག་པའོ། ། ༈༙ ༈ བདེ་བ་ཕྲ་བཀོད་ཀྱི་ 
དགོངས་པ་ཕྲིན་ལས་ཀློང་རྡོལ་གླུའི་བསམ་གཏན། རིན་པོ་ཆེའི་གླིང་དུ་ནམ་གུང་ཡོལ་ལ། ཨོ་ 
རྒྱན་གྱི་མཁན་པོ་དྷ་ཧེ་འདི་སྐད་དོ། །སེམས་ཉིད་སངས་རྒྱས་ཡིན་པ་ལས། །སེམས་ལས་སངས་ 
རྒྱས་ལོགས་ན་མེད། །སེམས་ཉིད་ཡེ་ནས་སངས་རྒྱས་ཡིན་པ་ལས། །རིག་པ་མི་འགྱུར་རང་བཞིན་ 
མེད་པ་འདི། །ཟབ་མོའི་ཆོས་དབྱིངས་མི་བརྗེད་དོན་དམ་གསལ། །རྒྱ་མཚོ་ཆེ་ལྟར་ཆོས་དབྱིངས་ 
ཟབ་མོ་ལས། །རིག་པ་མི་འགྱུར་བཟོད་ཅིང་ནང་ནས་འཆར། །ཀུན་གཞི་གཏན་ནས་སྦྱོང་བའི་ཉི་
10

༄༅། །ཟབ་གཏེར་ཆོས་ཀྱི་མཛོད་ཁང་།
ཆེན་པོ། །མཁའ་ལྟར་དག་པས་ཡོངས་ལ་ཁྱབ་པར་བརྡལ། །ཆོས་ཉིད་ཡེ་ནས་དག་པས་སྦྱང་དུ་ 
མེད་པ་ལ། །རིག་པ་མི་འགྱུར་གདོད་ནས་གསལ་བར་གནས། །ཕྱིན་ཅི་ལོག་གིས་མ་ལྷད་གསལ་ 
བར་གནས། །བདེ་བར་གཤེགས་པའི་དགོངས་པ་འདི་ལས་མེད་པར་མཇལ། །ཆོས་ཉིད་ནམ་ 
མཁའ་ཆེན་པོ་ལ། །རྣལ་འབྱོར་ཁྱུང་ཆེན་གཤོག་པ་ལྡིང༌། །ཀརྨ་ཀེ་ལ་ཤ་ཨ་ཧོ། ཞེས་གསུངས་སོ། ། 
གཞན་ཡང་། རྒྱ་ལུང་ཆེན་པོ་ལས། སེམས་ཉིད་མི་རྟོག་ནམ་མཁའི་ངང་དུ་གནས། །དེས་ན་མ་ 
བཅོས་རྟོག་མེད་ངང་དུ་ཤར། །ཞེས་སོ། །བདེ་བ་ཕྲ་བཀོད་ཀྱི་དགོངས་བཅུད་དེ་བཅུ་གཉིས་པའོ། ། 
སྟྲྀ ༈ སྲོག་གི་འཁོར་ལོའི་དགོངས་པ། རང་བྱུང་ཀློང་རྡོལ་གླུའི་བསམ་གཏན། ནྱཱ་གྲོ་དྷའི་དགོན་ 
པར་སྲོད་ཡོལ་གྱི་དུས་སུ། དྲང་སྲོང་བྷི་ཤ་ཏི་འདི་སྐད་དོ། །མ་བཅོས་མཁའ་ལ་གཟའ་སྐར་ཀུན་ 
འཕྱོ་བས། །གདོད་ནས་དག་པས་མཁའ་ནི་མི་བརྗོད་དེ། །བྱང་ཆུབ་སེམས་ནི་མཁའ་ལྟར་དག་པ་ 
ལ༑ ༑མཚན་མའི་རྣམ་རྟོག་སྒྱུ་མས་ཅི་བསླད་ཀྱང༌། །རྣམ་དག་སེམས་ཉིད་དབྱིངས་ལ་འཕོ་ 
འགྱུར་མེད། །ཆོས་དབྱིངས་བརྡལ་བ་ཆེན་པོའི་དཀྱིལ་འཁོར་ལ། །རིག་པ་ཡེ་ཤེས་དུ་མས་བཏབ་ 
པ་ནི། །གསང་བའི་འོད་ཀྱིས་དཀྱིལ་འཁོར་གསལ་བར་འཆར། །ཤར་བ་ཉིད་ཀྱི་དོན་དེ་མ་ཡེངས་ 
ལས། །སངས་རྒྱས་རྣམས་ལ་དགོངས་པ་འདི་ལས་མེད། །རིག་པ་ཡེ་ཤེས་རླུང་ཆེན་གྱིས། །རྣམ་ 
པར་རྟོག་པའི་མུན་པ་གཡེངས། །ཨ་ཀ་ཤ་ཀོ་ལ་མ་དྷ་ཨ་ཧོ། ཞེས་གསུངས་སོ། །གཞན་ཡང་ཀློང་ 
ཆེན་འཁྱིལ་པ་ཞེས་བྱ་བའི་མན་ངག་ལས། སེམས་ལ་ཐམས་ཅད་རྫོགས་པ་ལྷུན་གྲུབ་སྟེ། །བཅོས་ 
ལྷད་དགག་སྒྲུབ་མེད་པ་ཡེ་ཤེས་གསལ། །ཞེས་སོ། །སྲོག་གི་འཁོར་ལོའི་དགོངས་བཅུད་དེ་བཅུ་ 
གསུམ་པའོ། ། སྤྲི༔ ༈ རིན་ཆེན་ཀུན་འདུས་ཀྱི་དགོངས་པ། སྐྱེ་མེད་ཀློང་རྡོལ་གླུའི་བསམ་གཏན། 
རྒྱས་པའི་དགོན་གནས་སུ་ནམ་སྨད་ལ་སྲས་མོ་གོ་མ་དེ་བཱི་འདི་སྐད་དོ། །སངས་རྒྱས་ཀུན་གྱི་ཐུགས་ 
ཉིད་ཡི་གེ་ཨ་ཡིན་ཏེ། །ཨ་ཡི་རང་བཞིན་ཡེ་ནས་དངོས་པོ་མེད། །བདེ་གཤེགས་ཀུན་གྱི་འབྱུང་ 
གནས་ཨ་ཡིན་ཏེ། །བདེན་གཉིས་ལ་སོགས་སྣང་སྲིད་ཅིར་སྣང་ཡང༌། །ཨ་ཡི་དངོས་གཞི་ཡེ་ནས་ 
བྱང་ཆུབ་སེམས། །འཕོ་འགྱུར་འདུ་འབྲལ་བརྟགས་ནས་སངས་རྒྱས་ཏེ། །སྨྲ་བསམ་ཡུལ་ལས་ 
འདས་པའི་བྱང་ཆུབ་དབྱིངས་ཉིད་ལ། །ཨ་ལྟར་སྐྱེ་བ་མེད་པའི་བྱང་ཆུབ་སེམས། །མ་བཅོས་མ་ 
ཡེངས་མཉམ་པར་བཞག་པ་ལ། །བདག་གི་དགོངས་པ་འདི་ལས་མེད་པར་མཇལ། །ཆོས་ཉིད་
11

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དབྱེ་ཐང་ཆེན་པོ་ལ། །རིག་པའི་ཡེ་ཤེས་རྟ་ཕོ་རྒྱུག །ཀ་པ་ལ་ཀ་མ་ས་ཤ་ཨ་ཧོ༔ ཞེས་གསུངས་སོ། ། 
གཞན་ཡང་བདུད་རྩི་འཁྱིལ་པ་ལས། ཐམས་ཅད་ཉིད་དུ་མེད་པའི་བྱང་ཆུབ་སེམས། །ཡིན་པར་ 
བདག་ཅག་རྣམས་ཀྱིས་རྟོགས། །ཞེས་སོ། །རིན་ཆེན་ཀུན་འདུས་ཀྱི་དགོངས་བཅུད་དེ་བཅུ་བཞི་ 
པའོ། ། 《ཉྭ ༈ སྐྱེ་མེད་རང་རིག་གི་དགོངས་པ། ཆོས་སྐུ་ཀློང་རྡོལ་གླུའི་བསམ་གཏན། ཙནྡན་ 
སྡོང་པོའི་རྩར་གུང་ཐུང་ལ། ཁ་ཆེའི་རྒྱལ་པོ་རབ་སྣང་འདི་སྐད་དོ། །བྱང་ཆུབ་སེམས་ནི་ཡེ་ནས་ 
ཆོས་ཀྱི་སྐུ། །མཁའ་དང་འདྲ་བར་ཀུན་ལ་ཁྱབ་པར་སྣང༌། །སྣང་བ་ཉིད་ཀྱང་སྟོང་པ་སྟེ། །སྟོང་ 
པའི་ཆོ་འཕྲུལ་ཅི་སྣང་བ། །བསམ་དུ་རྡུལ་ཙམ་མེད་པ་ལ། །བརྗོད་བྲལ་མེད་པར་མ་ཡེངས་ཞོག ། 
ཆོས་ཉིད་སེམས་ཀྱི་བདུད་རྩི་ཡིས། །ཁམས་གསུམ་འགྲོ་བའི་ནད་པ་གསོས། །ཀ་པ་ལ་ཀོ་ཤ་ཨ་ཧོ། 
ཞེས་གསུངས་སོ། །གཞན་ཡང་གློ་རབ་འབོགས་ལས། གཉིས་མེད་བདེ་ཆེན་ངང་གིས་གསལ། །དེ་ 
བཞིན་མ་བཅོས་རྣལ་མར་ཞོག །ཅེས་སོ། །སྐྱེ་མེད་རང་རིག་གི་དགོངས་བཅུད་དེ་བཅོ་ལྔ་པའོ། ། 
སྟྲྀ ༈ བདེ་བ་རབ་འབྱམས་ཀྱི་དགོངས་པ། སྐུ་གསུམ་ཀློང་རྡོལ་གླུའི་བསམ་གཏན། གྲོང་ཁྱེར་ 
དཔལ་ཡོན་དུ་སྲོད་ཀྱི་དུས་སུ་རྒྱལ་པོ་དེ་བ་རཱ་ཛ་འདི་སྐད་དོ། །སྣང་སྲིད་ཆོས་རྣམས་མངོན་དུ་ 
ལྟོས་པ་རྣམས། །ཡང་དག་ཉིད་དུ་བཅོམ་པར་བྱ། །སྣང་སྲིད་ཐམས་ཅད་ཡེ་ནས་ཀུན་ཏུ་བཟང་ 
པོའི་ངང་། །འདི་ལས་གཞན་མེད་མ་ཡེངས་མཉམ་བཞག་པས། །བསྒོམ་པར་བྱ་བ་འདི་ལས་མེད་ 
པར་རྟོགས། །ལུས་ནི་སྒྱུ་མའི་ཕུང་པོ་མིང་ཙམ་སྟེ། །སེམས་ནི་ཡེ་ཤེས་ཆེན་པོར་སོན། །ཙནྡྲ་དེ་བ་ 
ཀོ་པ་ལ་ཨ་ཧོ། ཞེས་གསུངས་སོ། །གཞན་ཡང་དྲི་མེད་བཤེས་གཉེན་གྱི་མན་ངག་ལས། དུག་ལྔ་ཡེ་ 
ཤེས་ལྔ་རུ་གསལ། །དེ་ལྟར་རྟོགས་ན་རིགས་མཆོག་ཡིན། །ཅེས་སོ། །བདེ་བ་རབ་འབྱམས་ཀྱི་ 
དགོངས་བཅུད་དེ་བཅུ་དྲུག་པའོ། ། སྦྲི ༈ ནམ་མཁའ་རྒྱལ་པོའི་དགོངས་པ། གྲོལ་བ་ཀློང་རྡོལ་ 
གླུའི་བསམ་གཏན། མེ་ཏོག་ཚལ་དུ་ནམ་གྱི་ཆ་སྟོད་ལ། དྷརྨ་རཱ་ཛ་འདི་སྐད་དོ། །སེམས་ཀྱི་རང་ 
བཞིན་ཡེ་ནས་མཛོད་ཆེན་ལས། །གང་ལྟར་རྟོགས་ཤིང་ཇི་ལྟར་སྣང་བ་ཀུན། །འབྱུང་འཇུག་འབྱུང་ 
བ་མེད་ན་ཀུན་ཏུ་བཟང་། །གཉིས་སུ་མེད་པའི་རིག་པ་དེ། །ཀུན་ཏུ་བཟང་པོའི་སེམས་ལ་གནས། ། 
རིག་པའི་དབྱིངས་ལས་མ་ལྷད་པས། །བསྒོམ་ཞིང་བདེ་བ་གནས་པ་འདི་ལ་མེད། །ཀྱེ་མ་མ་རྟོགས་ 
སྙིང་རེ་རྗེ། །བདག་ཉིད་རང་སར་གྲོལ་བ་ཨ་ལ་ལ། །དྷོ་ཧ་ཀོ་པ་ཤ་ཨ་ཧོཿ ཞེས་གསུངས་སོ། །
12

༄༅། །ཟབ་ གཏེར་ཆོས་ཀྱི་མཛོད་ཁང་།
གཞན་ཡང་འཕགས་པ་དྲང་སྲོང་མིག་གི་མན་ངག་ལས། གཡེང་མེད་རྩེ་གཅིག་བསམ་དང་བྲལ། ། 
དེས་ན་ཡེ་ཤེས་ཟང་ཐལ་ཡིན། །ཞེས་སོ། །ནམ་མཁའ་རྒྱལ་པོའི་དགོངས་བཅུད་དེ་བཅུ་བདུན་ 
པའོ། ། ནྲྀ ༈ རྗེ་བཙུན་དམ་པའི་དགོངས་པ། ཤེས་རབ་ཀློང་རྡོལ་གླུའི་བསམ་གཏན། དབེན་པ་ 
ཆེན་པོའི་གནས་སུ་བུདྡྷ་གུཔྟ་འདི་སྐད་དོ། །ཆོས་རྣམས་ཐམས་ཅད་མ་བཅོས་ཀུན་ཏུ་བཟང་པོ་ལ། ། 
གསལ་ལ་འགྱུར་བ་མེད་པ་རྒྱལ་སེམས་ངང་དེ་ལ། །མཚན་མའི་རྣམ་པར་རྟོག་པས་མ་ལྷད་དེ། ། 
རྣམ་རྟོག་རང་བྱུང་རང་ཞིར་གནས་པ་ལས། །བསྒོམ་པ་འདི་ལས་གུད་ན་མེད་པར་འཁུམས། ། 
སེམས་ཀྱི་མེ་ལོང་མ་བལྟས་ན། །རྣམ་རྟོག་དྲི་མས་གོས་ཏ་རེ། །པྲཛྙཱ་ཀོ་པ་ལ་ཨ་ཧོཿ ཞེས་གསུངས་ 
སོ༑ ༑གཞན་ཡང་། སྒོམ་ལུང་ཆེན་མོ་ལས། བཅོས་ལྷད་མེད་པར་ཀ་ནས་དག་པ་ལ། །གཉིས་སུ་ 
འཛིན་པ་ཡོང་ཡེ་ངང་གིས་མེད། །ཅེས་སོ། །རྗེ་བཙན་དམ་པའི་དགོངས་བཅུད་དེ་བཅོ་བརྒྱད་ 
པའོ། ། 《ཧྲཱིཿ ༈ སེམས་སྡེ་སྤྱི་ཡི་དགོངས་པ། རིན་པོ་ཆེ་ཀློང་རྡོལ་གླུའི་བསམ་གཏན། ཤྲཱི་སེདྷས་ 
བསམ་གཏན་གྱི་ཁང་པར་ཚོགས་ཀྱི་མཆོད་པའི་དུས་སུ་བླངས་པ་འདི་སྐད་དོ། །ཇི་ལྟར་བསམ་ 
ཡང་བསྒོམ་དུ་མེད། །ཇི་ལྟར་སྨྲས་ཀྱང་དཔྱད་དུ་མེད། །ཡེ་ཤེས་ཆེན་པོའི་དབྱིངས་ཉིད་ལས། ། 
བཙལ་བ་མེད་འོད་ཤར་ཏེ། །བསམ་དུ་མེད་པའི་ཆོས་ཉིད་ལ། །ཡེངས་པ་མེད་པར་མཉམ་པར་ 
བཞག །བསྒོམ་པ་འདི་ལས་མེད་པར་འཁུམས། །རིག་པ་ཡེ་ཤེས་མདུང་རྩེ་ཡིས། །རྣམ་རྟོག་དགྲ་ 
བོ་རྡུལ་དུ་རློག །རཏྣ་གོ་པ་ལ་ཨ་ཧོཿ ཞེས་གསུངས་སོ། །སེམས་སྡེ་སྤྱི་ཡི་དགོངས་བཅུད་དེ་བཅུ་ 
དགུ་པའོ། ། སྟྲི རྫོགས་པ་ཆེན་པོ་སེམས་སྡེ་བཅོ་བརྒྱད་ཀྱི་དགོངས་བཅུད་རིག་འཛིན་གྲུབ་ 
ཐོབ་རྣམས་ཀྱིས་རྡོ་རྗེའི་གླུར་བཞེངས་པ་རྫོགས་སོ། །བྷུ་བྷཾ། །
1313

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
།བྱང་གཏེར་རིག་འཛིན་ཆེན་པོ་རྒོད་ཀྱི་ལྡེམ་འཕྲུ་ལ་སློབ་དཔོན་ 
རིན་པོ་ཆེས་གནང་བའི་ཞལ་གདམས་བརྡ་དོན་ 
ལམ་ཟབ་པདྨའི་སྙིང་གཏམ་བཞུགས་སོ། །
༄༅། །ན་མོ་གུ་རུ། སྣ་ནམ་རྡོ་རྗེ་བདུད་འཇོམས་ཀྱི་རྣམ་འཕྲུལ་རིག་འཛིན་ཆེན་པོ་རྒོད་ཀྱི་ལྡེམ་
འཕྲུ་ཅན་དེ་ཉིད་ལྕགས་ཕོ་ཁྱིའི་ལོ་དགུང་གྲངས་སུམ་ཅུ་རྩ་བཞི་པར་ཕེབས་པའི་ཚེ། ཕྱི་རོལ་གྱི་ 
རྟེན་ཅིང་འབྲེལ་འབྱུང་ཡང་འབྲུ་བཅུད་བསྡུ་བའི་སྐབས་སུ་བབས་པ་ན། གནས་ཆེན་རི་བོ་བཀྲ་ 
བཟང་གི་གནས་སུ་ཐུགས་དམ་བཅད་རྒྱ་དམ་པོར་བཞུགས་པའི་ཚེ། རྨི་ལམ་གྱི་ཚུལ་གྱི་དག་ 
པའི་སྣང་བར་སློབ་དཔོན་ཆེན་པོ་པདྨ་འབྱུང་གནས་ཀྱི་ཞལ་མཇལ་ནས་ཉེ་བར་གདམས་པ་ནི་འདི་ 
ལྟར་རོ། །ཁྱོད་རིགས་ཀྱི་བུ་ཡིན་པས་འགྲོ་སྡོད་ཀྱི་རྟོག་པ་ཐུགས་ཕྲད་དུ་གཏན་ལ་ཕོབ། ཁྱོད་ཀྱི་ 
གདུལ་བྱ་བོད་ན་རྒྱ་ཆེར་སྨིན་པ་ལྷོ་མོན་མཚམས་སུ་སྨིན་པར་འགྱུར། ཕྱི་ནང་གི་རྐྱེན་ཐམས་
ཅད་འཁྲུལ་པ་ཡིན་པས་ཇི་ལྟར་སྣང་བ་སྤྲིན་དང་ན་བུན་ལྟ་བུར་ཤེས་པར་གྱིས། སྡུག་བསྔལ་གྱི་ 
རྟོག་པ་བྱུང་ན་རེ་དོགས་ཀྱི་འཕྲང་བསྐྱུར་ལ་མ་བཅོས་པའི་ཤེས་པ་རང་ལུང་དུ་ཆམ་མེར་ཞོག 
གཡེང་བྱེད་ཀྱི་རྐྱེན་མང་ན་བློ་ནང་དུ་ཁུག་ལ་བྱ་བྱེད་ཀྱི་འདོར་ལེན་སྤོངས། ཅི་ཤར་གྱི་རིག་པ་ 
མ་བསླད་པ་འཛིན་མེད་བྱུང་རྒྱལ་དུ་སྐྱོངས། རྐྱེན་སྣང་ཐེ་ཚོམ་གྱིས་སེམས་ཀྱི་རྒྱུད་དཀྲུགས་ཏེ་
ཅི་ཡང་བྱེད་མི་ཤེས་པར་ཤེས་པ་རྫི་འཁོར་ན་རིག་པ་རང་ལུགས་ཀྱི་ངང་ནས་བླ་མ་ལ་གསོལ་བ་
ཐོབ། རྗེས་སུ་ཤར་བའི་བློ་ཡི་རྣམ་རྟོག་གིས་མ་བསླད་པ་དེ་སྒྲོ་འདོགས་གཅོད་པའི་སྙིང་གཏམ་ 
ཡིན་ནོ། །ཞེས་གསུངས་ཏེ་སློབ་དཔོན་ཆེན་པོ་ཉིད་གསེར་གྱི་རྡོ་རྗེ་རྩེ་ལྔ་པའི་རྣམ་པར་ཧྲིལ་གྱིས་གྱུར་པ་ཕྱག་ཏུ་ 
བཞེས་པ་དང་མནལ་སད་དོ། །དེ་ནས་རྗེས་འཇུག་རྣམས་ལ་བླ་མའི་རྣལ་འབྱོར་གྱི་ཚུལ་དུ་འབོགས་པའི་བརྡ་དོན་ 
ལམ་་་ྲང ཟབ་གྱི་རྒྱུན་བར་མ་ཆད་པར་བྱུང་ཞིང་བྱིན་རླབས་ཀྱི་ཚན་ག་མཆོག་དང་ལྡན་པ་ཉིད་དུ་གསུངས་སོ། །མངྒ་ལཾ།
14

༄༅། །ཟབ་གཏེར་ཆོས་ཀྱི་མཛོད་ཁང་།
།གྲུབ་ཆེན་ཐང་སྟོང་རྒྱལ་པོ་ལ་མཁའ་འགྲོ་སྡེ་ལྔས་ཕུལ་བའི་གླུ་དང་། 
རྗེ་དེ་ཉིད་ཀྱི་ཞལ་གདམས་རྡོ་རྗེའི་མགུར་བཅས་བཞུགས།
།པདྨའི་རྣམ་འཕྲུལ་གྲུབ་ཆེན་ཐང་སྟོང་རྒྱལ་པོ་ཞེས་འཛམ་གླིང་བརྟུལ་ཞུགས་གྲུབ་པའི་ 
གཙུག་རྒྱན་དེ་ཉིད་གཙང་རྒྱས་སྡེའི་ཐང་ཀར་གསང་སྤྱོད་ལ་བཞུགས་པའི་སྐབས། ཡེ་ཤེས་ཀྱི་ 
མཁའ་འགྲོ་སྡེ་ལྔས་འཁོར་དམ་ཚིག་དང་ཤ་ཟའི་མཁའ་འགྲོ་བསམ་གྱིས་མི་ཁྱབ་པ་དང་བཅས་པ་ 
མགྲིན་གཅིག་ཏུ་བསྡེབས་ནས་གླུའི་དབྱངས་སྙན་པོས་དོན་གྱི་རྣམ་ཐར་དང་མཐུན་པར་མཚན་ལྔ་
པོ་འདི་གསོལ་ལོ། །རྒྱས་སྡེ་ཐང་ན་བཞུགས་པ་ཡི། །ཡ་མཚན་ཆེ་བའི་མི་འདི་ལ། །འདིར་འཚོགས་ 
བུ་མོ་རྣམ་ལྔ་ཡིས། །དོན་དང་མཐུན་པའི་མིང་རེ་འདོགས། །ཁྱབ་གདལ་ཆེན་པོའི་ཐང་ཆེན་ན། ། 
སྟོང་ཉིད་རྟོགས་པའི་རྣལ་འབྱོར་པ། །འཇིགས་མེད་རྒྱལ་པོ་ལྟ་བུར་བཞུགས། །དེ་ཕྱིར་ཐང་སྟོང་ 
རྒྱལ་པོར་ཐོགས། །མཉམ་ཉིད་སྤྲོས་བྲལ་ལུང་པ་ན། །སྣང་སྟོང་དབྱེར་མེད་ལྟ་བ་ཅན། །སྤང་བླང་ 
བྲལ་བའི་སྨྱོན་པ་ལ། །ལུང་སྟོང་སྨྱོན་པ་ཞེས་སུ་ཐོགས། །རོ་བརྒྱ་ལྡན་པའི་ཟས་སྐོམ་དང༌། །མི་ 
གཙང་ངན་སྐྱུགས་གང་བྱུང་ལ། །ཕན་གནོད་བྲལ་བའི་བཅུད་ལེན་མཁན། །ཟས་རྣམས་བཅུད་ 
ལེན་མཁན་དུ་ཐོགས། །སྣ་ཚོགས་རྐྱེན་རྣམས་གང་བྱུང་ཡང༌། །རྨི་ལམ་བྲག་ཆ་ལྟར་རྟོགས་ནས། ། 
ཆོས་བརྒྱད་ཟིལ་གནོན་རོ་སྙོམས་པ། །རྐྱེན་རྣམས་རོ་སྙོམས་མཁན་དུ་ཐོགས། །འཁོར་འདས་ཆོས་ 
རྣམས་ཐམས་ཅད་ཀུན། །སྣང་ཡང་ཆུ་ནང་ཟླ་བ་ལྟར། །སྐྱགས་གཏད་མེད་པར་རབ་མཁྱེན་པའི། ། 
ཆོས་རྣམས་སྐྱགས་གཏད་མེད་པར་ཐོགས། །འགྲན་ཟླ་བྲལ་བའི་རྣལ་འབྱོར་པ། །ཚད་མེད་ཕྲིན་ 
ལས་རྒྱས་བྱའི་ཕྱིར། །བདེ་བའི་ཐང་ལ་འགྲོ་བ་རྣམས། །ད་ལྟ་འདྲེན་པའི་དུས་ལ་བབ། །ཅེས་སོ། །
རྗེ་གྲུབ་ཐོབ་ཆེན་པོས་རོང་གཡག་སྡེར་ཇོ་གདན་པའི་དགེ་བའི་བཤེས་གཉེན་གསུམ་གྱིས་ 
གཙོས་ཁྲོམ་ཚོགས་རྣམས་ལ་ལམ་གྱི་རིམ་པའི་ལུས་ཡོངས་སུ་རྫོགས་པ་ཞལ་གདམས་རྡོ་རྗེའི་མགུར་ 
གྱི་ཚུལ་དུ་བསྩལ་བ་ནི། ན་མོ་ལོ་ཀེ་ཤྭ་ར་ཡ། ཁྱེད་འདིར་འཚོགས་ཀྱི་སྐལ་ལྡན་ཕོ་མོ་རྣམས། ། 
སྙིང་ནས་དམ་པའི་ཆོས་ཤིག་བྱེད་འདོད་ན། །དཔེ་དང་རྒྱུ་ཡི་སྒོ་ནས་རྙེད་དཀའ་བའི། །དལ་
15

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འབྱོར་མི་ལུས་རིན་ཆེན་ཐོབ་དུས་འདིར། །ཐོས་བསམ་སྒོམ་ལ་འབུངས་ཤིག་སྐལ་ལྡན་ཚོ། །ཕྱིས་ 
ནས་དལ་འབྱོར་རྙེད་པར་དཀའ་བ་ཡི། །ལན་ཅིག་རྙེད་པ་ཆུད་ཟོས་མ་བྱེད་པར། །འདུས་བྱས་ 
ཐམས་ཅད་གློག་དང་སྤྲིན་བཞིན་དུ། །ཅུང་ཟད་ཙམ་ཡང་རྟག་པའི་གདེང་མེད་པས། །མི་རྟག་ 
འཆི་བ་སོམས་ཤིག་སྐལ་ལྡན་ཚོ། །ཉེ་བའི་གཉེན་དང་མཐུན་པའི་བཤེས་ལ་སོགས། །ཚེ་འདིའི་ 
གྲོགས་པོ་བསླུ་བྲིད་མཁན་རྣམས་ནི། །འཇིག་རྟེན་ཆོས་བརྒྱད་སློབ་པའི་སློབ་དཔོན་ཡིན། །ཁམས་ 
གསུམ་འཁོར་བར་འཁྲིད་པའི་ས་མཁན་ཡིན། །གྲོགས་མེད་གཅིག་པུར་སྒོམས་ཤིག་སྐལ་ལྡན་ཚོ། ། 
བརྩིགས་པའི་མཁར་དང་བསགས་པའི་ནོར་ལ་སོགས།།ཟས་ནོར་ལོངས་སྤྱོད་དངོས་པོ་འདི་
རྣམས་ནི། །ཉོན་མོངས་དུག་གསུམ་སྐྱེ་བའི་རྩ་བ་དང༌། །ཐར་པའི་སྲོག་རྩ་གཅོད་པའི་མཚོན་ཡིན་ 
པས། །ནོར་གྱི་གསོག་འཇོག་མ་བྱེད་སྐལ་ལྡན་ཚོ། །གྲོང་དང་དགོན་པ་འདུ་འཛིའི་གནས་ལ་ 
སོགས། །བག་མེད་སྤྱོད་པའི་གནས་ཁང་འདི་རྣམས་ཀུན། །ཕྲག་དོག་ཆགས་སྡང་སྐྱེད་པར་བྱེད་ 
པ་དང་། །ཁམས་གསུམ་འཁོར་བ་འཆིང་བའི་ཞགས་པ་ཡིན། །རི་ཁྲོད་དབེན་པ་བརྟེན་ཅིག་སྐལ་ 
ལྡན་ཚོ། །ཐོགས་མེད་དུས་ཀྱི་དྲིན་ཅན་ཕ་མ་རྣམས། །དམྱལ་མེ་འབར་བས་རྟག་ཏུ་བསྲེག་གྱུར་ 
ཅིང༌། །བཀྲེས་སྐོམ་གསོད་གཅོད་སྐྱེ་རྒ་ན་འཆི་སོགས། །སྡུག་བསྔལ་དྲག་པོའི་ནད་ཀྱིས་གཟིར་ 
གྱུར་པའི། །འཁོར་བའི་སྡུག་བསྔལ་སོམས་ཤིག་སྐལ་ལྡན་ཚོ། །མི་དགེའི་ལས་ནི་ཆེ་འབྲིང་ཆུང་ 
གསུམ་གྱི། །འབྲས་བུ་ངན་སོང་གསུམ་དུ་སྐྱེ་འགྱུར་ཞིང༌། །ཟག་བཅས་དགེ་བ་ཆེ་འབྲིང་ཆུང་ 
གསུམ་གྱི། །འབྲས་བུ་བདེ་འགྲོ་གསུམ་དུ་སྐྱེ་འགྱུར་བས། །རྒྱུ་འབྲས་བསླུ་མེད་སོམས་ཤིག་སྐལ་ 
ལྡན་ཚོ། །ཟག་པ་མེད་པ་ཆེ་འབྲིང་ཆུང་གསུམ་ལས། །འབྲས་བུ་མྱང་འདས་གསུམ་པོ་ཐོབ་འགྱུར་ 
ཏེ༑ ༑ཁམས་གསུམ་འཁོར་བའི་སྡུག་བསྔལ་ལས་གྲོལ་ནས། །མཐར་ཐུག་རྣམ་མཁྱེན་སངས་རྒྱས་ 
ཐོབ་འགྱུར་བས། །དགེ་འགྱུར་ཁྱད་པར་བརྩིས་ཤིག་སྐལ་ལྡན་ཚོ། །འཁོར་བར་འཁྱམས་པའི་ 
སེམས་ཅན་འདི་རྣམས་ཀྱིས། །ཐོག་མེད་དུས་ནས་བདག་ལ་ཕན་བྱས་ཤིང་། །བདག་གི་ཕྱིར་དུ་ 
ལས་ངན་བསགས་པ་ཡིས། །འཁོར་བར་ལྷུང་ནས་སྡུག་བསྔལ་མྱོང་འགྱུར་བས། །བྱང་ཆུབ་སེམས་ 
མཆོག་སྐྱེད་ཅིག་སྐལ་ལྡན་ཚོ། །བདག་ཉིད་གཅེས་པར་འཛིན་པའི་རང་འདོད་འདིས། །ཐོག་མེད་ 
དུས་ནས་འཁོར་བའི་སྒྲོག་ཏུ་བཅུག །ལས་དང་ཉོན་མོངས་སྡུག་བསྔལ་དྲག་པོས་གཟིར། །ད་ནི་
16

༄༅། །ཟབ་གཏེར་ཆོས་ཀྱི་མཛོད་ཁང་།
བདག་གི་གཅེས་འཛིན་བཏང་བྱས་ནས། །གཞན་ཉིད་གཅེས་པར་ཟུངས་ཤིག་སྐལ་ལྡན་ཚོ། ། 
གཞན་གྱིས་བདག་ལ་མི་རིགས་གནོད་བྱས་ན། །ཁྲོས་པའི་ཚུལ་གྱིས་གནོད་ལན་མི་འཇལ་ཞིང་། ། 
བཟོད་པ་བརྟེན་པའི་གཉེན་དུ་ཤེས་བྱས་ནས། །གུས་པའི་ཚུལ་གྱིས་མཆོད་ཅིང་བསྟོད་ལ་སོགས། །
གནོད་ལན་ཕན་པ་སྒྲུབས་ཤིག་སྐལ་ལྡན་ཚོ། །དྲིན་ཅན་ཕ་མ་སེམས་ཅན་ཐམས་ཅད་ཀྱི། །ནད་ 
དང་སྡུག་བསྔལ་བདག་གིས་ལེན་པ་དང༌། །བདག་གི་བདེ་དགེ་མ་ལ་གཏོང་བ་སོགས། །གཏོང་ 
ལེན་གཉིས་པོ་རྒྱུན་དུ་བསྒོམ་པ་ཡི། །བསམ་སྦྱོར་རྒྱུན་དུ་སྐྱེད་ཅིག་སྐལ་ལྡན་ཚོ། །འགྲོ་དྲུག་ 
འཁོར་བའི་འཇིགས་ལས་བསྐྱབ་ཕྱིར་དུ། །འཇིག་རྟེན་ལྷ་ལ་སྐྱབས་མགོན་མ་རེ་བར། །བསླུ་མེད་ 
སྐྱབས་གནས་དཀོན་མཆོག་གསུམ་པོ་ལ། །ལུས་ངག་ཡིད་གསུམ་གུས་པས་སྐྱབས་འགྲོ་ཞིང༌། ། 
དཀོན་མཆོག་སྐྱབས་འོག་ཞུགས་ཤིག་སྐལ་ལྡན་ཚོ། །ཐོས་བསམ་སྒོམ་གསུམ་དགེ་བ་གང་བྱེད་ 
རྣམས། །བདག་གི་དོན་དུ་ནམ་ཡང་མི་བྱེད་ཅིང་། །འགྲོ་ཀུན་ཐར་པའི་བདེ་བ་ཐོབ་ཕྱིར་དུ། །སྣང་ 
ལ་རང་བཞིན་མེད་པར་ཤེས་བྱས་ནས། །བྱང་ཆུབ་སེམས་གཉིས་བསྐྱེད་ཅིག་སྐལ་ལྡན་ཚོ། །གླིང་ 
བཞི་རི་རབ་ཉི་ཟླས་བརྒྱན་པ་འདི། །འདོད་ཡོན་ལྔ་དང་རིན་ཆེན་བདུན་ལ་སོགས། །ལུས་དང་ 
ལོངས་སྤྱོད་དགེ་རྩ་ཅི་མཆིས་རྣམས། །འགྲོ་བའི་དོན་ཕྱིར་དཀོན་མཆོག་གསུམ་པོ་ལ། །དད་ 
འདུན་གུས་པས་ཕུལ་ཅིག་སྐལ་ལྡན་ཚོ། །སོ་སོར་ཐར་དང་བྱང་སེམས་གསང་སྔགས་ཀྱི། །རྩ་བ་ 
ཡན་ལག་དམ་ཚིག་སྡོམ་པ་རྣམས། །མཁན་སློབ་སྤྱན་སྔར་ཁས་ལེན་དམ་བཅས་ཀྱང་། །ཉོན་ 
མོངས་དབང་གིས་སྡོམ་གསུམ་ཉམས་པ་རྣམས། །འགྱོད་ཚངས་བཤགས་པ་གྱིས་ཤིག་སྐལ་ལྡན་ཚོ། ། 
བདེ་མཆོག་ལ་སོགས་རང་ལུས་ཡི་དམ་དུ། །རྣམ་པ་གསལ་བར་གྱུར་པ་བསྒོམས་བྱས་ནས། །ཁྱེར་ 
སོ་གསུམ་དང་རྟག་ཏུ་ལྡན་པ་ཡིས། །ཅིར་སྣང་ཐམས་ཅད་ལྷ་རུ་ཤེས་བྱས་ནས། །ཐ་མལ་རྣམ་རྟོག་ 
སྤོངས་ཤིག་སྐལ་ལྡན་ཚོ། །སྤྱི་གཙུག་བདེ་ཆེན་འཁོར་ལོའི་ཕོ་བྲང་དུ། །བླ་མ་ཡི་དམ་སངས་རྒྱས་ 
བྱང་སེམས་སོགས། །ཐམས་ཅད་འདུས་པའི་དཔལ་ལྡན་བླ་མའི་སྐུ། །རྣམ་པ་གསལ་བར་འབྲལ་ 
མེད་བཞུགས་པ་ལ། །རྩེ་གཅིག་གསོལ་བ་ཐོབ་ཅིག་སྐལ་ལྡན་ཚོ། །ཉེས་པ་ཐམས་ཅད་འབྱུང་བའི་ 
རྩ་བ་ནི། །བདག་ཏུ་འཛིན་པའི་རྩ་བ་འདི་ཡིན་ཞིང་། །བདག་ཅེས་བྱ་བ་བདེན་པར་མ་གྲུབ་པར། ། 
ཐམས་ཅད་རྟོག་པས་སྒྲོ་བཏགས་ཡིན་པས་ན། །བདག་འཛིན་འགོང་པོ་ཐུལ་ཅིག་སྐལ་ལྡན་ཚོ། །
17

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཚོགས་དྲུག་ཡུལ་དུ་སྣང་བ་ཅི་ཤར་ཡང༌། །རྨི་ལམ་ཡུལ་གྱི་སྣང་བ་ཇི་བཞིན་དུ། །རང་སེམས་ 
འཁྲུལ་པའི་སྣང་བ་ཡིན་པས་ན། །སྣང་ཡང་རང་བཞིན་མེད་པར་ཤེས་བྱས་ནས། །ངོ་བོ་བདེན་ 
འཛིན་སྤོངས་ཤིག་སྐལ་ལྡན་ཚོ། །ཅིར་སྣང་ཐམས་ཅད་རང་གི་སེམས་ཡིན་པས། །སེམས་ཉིད་ 
གདོད་ནས་སྐྱེ་བ་མེད་པས་ན། །གཞི་མེད་རྩ་བྲལ་ཕྱག་རྒྱ་ཆེན་པོའི་ངང་། །རྟག་ཆད་བྲལ་བའི་ 
དབུ་མ་ཆེན་པོའི་ལམ། །དེ་ཉིད་ངང་ལ་ཞོག་ཅིག་སྐལ་ལྡན་ཚོ། །བདེ་སྡུག་ཕན་གནོད་བསྟོད་སྨད་ 
ཅི་བྱུང་ཡང་། །རང་སེམས་འཁྲུལ་པའི་ཆོ་འཕྲུལ་ཡིན་པས་ན། །སྣང་ཡང་བདེན་པ་མེད་པར་ཤེས་ 
བྱས་ནས། །དགག་སྒྲུབ་སྤོང་ལེན་བདེན་འཛིན་མ་བྱེད་པར། །གང་བྱུང་གྲོགས་སུ་འགྲོགས་ཤིག་ 
སྐལ་ལྡན་ཚོ། །དེ་ལྟར་ཉམས་སུ་བླངས་པའི་དགེ་རྩ་དང་། །རང་གཞན་ཀུན་གྱི་དགེ་བ་ཅི་ཡོད་ 
རྣམས། །འཁོར་གསུམ་ཡོངས་སུ་དག་པའི་ཤེས་རབ་ཀྱིས། །རྒྱ་ཆེན་སེམས་ཅན་ཡོངས་ལ་བསྔོ་བ་ 
དང་། །དེ་ལྟར་གོ་བར་གྱིས་ཤིག་སྐལ་ལྡན་ཚོ། །རྒྱུ་འབྲས་སྤང་བླང་ཤེས་པའི་དུས་འདི་རུ། །དགེ་ 
བ་འདི་རྣམས་ཉམས་སུ་མ་བླངས་ན། །གཏིང་མཐའ་མེད་པའི་འཁོར་བའི་མེ་འོབས་སུ། །བསྐལ་པ་ 
དུ་མ་ཉིད་དུ་ལྷུང་གྱུར་ན། ། རང་གཞན་དོན་གཉིས་ཤིན་ཏུ་འགྲུབ་པར་དཀའ། །བསམ་མནོ་ 
ལེགས་པར་ཐོངས་ཤིག་སྐལ་ལྡན་ཚོ། །ད་ལྟ་འདི་རྣམས་ཉམས་སུ་བླངས་གྱུར་ན། །ཁམས་གསུམ་ 
འཁོར་བའི་སྡུག་བསྔལ་ལས་གྲོལ་ནས། །བདེ་ཆེན་ཐར་པའི་གླིང་དུ་ཕྱིན་གྱུར་ཏེ། །མཐར་ཐུག་རྒྱལ་ 
བའི་གོ་འཕང་ཐོབ་པ་དང་། །རང་གཞན་དོན་གཉིས་འགྲུབ་བོ་སྐལ་ལྡན་ཚོ། །གཞན་གྱིས་བདག་ 
ལ་སྙིང་གཏམ་སྟོན་པ་དཀོན། །རང་གིས་རང་ལ་གྲོས་ཤིག་མ་བཏབ་ན། །ཕྱིས་ནས་དལ་འབྱོར་མི་ 
ལུས་རྙེད་པར་དཀའ། །དེ་བས་ད་རེས་རང་ལ་གྲོས་བཏབ་ནས། །རྙེད་ལ་སྙིང་པོ་ལོངས་མཛོད་ 
སྐལ་ལྡན་ཀུན། །ཞེས་གསུངས་པས།
ཇོ་གདན་ལ་སོགས་པའི་ཁྲོམ་དེར་ཚོགས་པ་རྣམས་དད་གུས་ཆེན་པོ་སྐྱེས་ནས་གསོལ་བ་འདེབས་ 
སོ༑ ༑འཆི་མེད་གྲུབ་པའི་རིག་འཛིན་ཆེན་པོ་དེ་ཉིད་དགུང་ལོ་བརྒྱ་དང་ཉེར་ལྔར་ཕེབས་པ་ཤིང་
མོ་སྦྲུལ་ལོ་ཆོ་འཕྲུལ་ཟླ་བ་ཚེས་བཞིའི་ཉིན། སྐྱེ་མེད་ངང་ལས་འགག་མེད་རྩལ་རྫོགས་ཏེ། །བརྗོད་ 
མེད་སེམས་འདི་མ་རིག་རིག་པ་ཡིན། །སྤྲོས་པ་ཐམས་ཅད་སྤྲོས་མེད་ངང་དུ་ཐལ། །བློ་འདས་ཡིན་ 
ན་འཁོར་འདས་དགོད་རེ་བྲོ། །ཞེས་རྡོ་རྗེའི་གསུང་གི་ཐ་མར་བསྩལ་ནས་སྐུ་ལུས་མ་སྤངས་པར་
18

༄༅། །ཟབ་གཏེར་ཆོས་ཀྱི་མཛོད་ཁང་།
མཁའ་སྤྱོད་དུ་གཤེགས་པ་ན། ཐུགས་སྲས་ཤེས་རབ་དཔལ་ལྡན་པས། གྲུབ་ཆེན་ད་ལྟ་བཞུགས་ 
བཞིན་དུ། །སྐུ་ནི་མི་སྣང་འོད་དུ་ཡལ།ཞེས་སོགས་གདུང་དབྱངས་མཛད་པས། འོ་དོད་འབོད་ 
པའི་ལྷང་ལྷང་གཙེར་གཙེར་རོ། །རྣལ་འབྱོར་ཆོས་ཀྱི་དབྱིངས་སུ་འགྲོ་བ་ལ། །འཆི་བ་ཞེས་བྱ་བྱིས་ 
པ་སེམས་སྡུག་བྱེད། །དེ་ཉིད་རང་གི་སེམས་སུ་མ་ཤེས་ན། །འཁྲུལ་པའི་སྡུག་བསྔལ་མཛད་པའི་ 
གནས་སྐབས་མེད། །དེས་ན་ཕྱི་ནང་དངོས་པོའི་སྣང་བ་ཀུན། །རྨི་ལམ་སད་པ་བཞིན་དུ་རང་གི་ 
སེམས། །ཡིན་པར་ཤེས་པར་གྱིས་ལ་ང་ཉིད་ཀྱི། །བཀའ་བཞིན་བསྒྲུབས་ན་འདི་ཕྱི་ཀུན་ཏུ་ཕན། །
ཞེས་ཞལ་གདམས་སུ་བསྩལ་ནས་སླར་མྱ་ངན་ལས་འདའ་བའི་ཚུལ་བསྟན་ཏོ། །
19

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །ཟབ་མོ་ལེགས་བཤད་ཅེས་བྱ་བ། ཆོས་རྗེ་ཟླ་བ་གྲགས་པས་ 
གཏེར་སྟོན་རཏྣ་གླིང་པ་ལ་གནང་བ་བཞུགས་སོ། །
ན་མོ་པདྨ་ཀཱ་ར་ཡེ། དྲིན་ཆེན་རྩ་བའི་བླ་མ་དང་། །རྗེ་བཙུན་པདྨ་ཐོད་ཕྲེང་རྩལ། །དབང་ཆེན་ 
པདྨ་ཧེ་རུ་ཀའི། །ཞབས་པད་དྲི་མེད་སྤྱི་བོས་འདུད། །དལ་དང་འབྱོར་པ་རྙེད་དཀའ་ཞིང་། །རྙེད་ 
དཀའི་དལ་འབྱོར་མྱུར་དུ་འཇིག །དེ་ཕྱིར་ཚེ་འདི་བློས་བཏང་ནས། དམ་པའི་ཆོས་ལ་འབད་པར་ 
རིགས། །ཆོས་ཀུན་རྨི་ལམ་སྒྱུ་མ་ལྟར། །སྣང་ལ་རང་བཞིན་མེད་མོད་ཀྱང༌། །འཁྲུལ་ངོར་རྒྱུ་འབྲས་ 
མི་བསླུ་བས། །སྡིག་སྤང་དགེ་སྒྲུབ་ཤིན་ཏུ་གཅེས། །གནད་དོན་ཟབ་མོ་མ་རིག་པས། །འཁོར་བར་ 
འཁྱམས་པའི་སེམས་ཅན་རྣམས། །བདེ་འདོད་སྡུག་བསྔལ་མི་འདོད་ཀྱང༌། །བཟོད་དཀའི་སྡུག་ 
བསྔལ་སྣ་ཚོགས་ཀྱིས། །རང་དབང་མེད་པར་གཟིར་བ་ལ།སྙིང་རྗེ་ཆེན་པོ་རབ་བསྐྱེད་དེ། །དེ་ 
ཀུན་འཁོར་བ་སྡུག་བསྔལ་གྱི། །རྒྱ་མཚོ་ཆེ་ལས་རབ་བསྒྲལ་ནས། །སངས་རྒྱས་ས་ལ་འགོད་པའི་ 
ཕྱིར། །བྱང་ཆུབ་ཆེན་པོར་སེམས་བསྐྱེད་ཅིང༌། །སྟོང་ཉིད་སྙིང་རྗེའི་སྙིང་པོ་ཅན། །བསྒོམ་པ་ཐེག་ 
ཆེན་ལམ་གྱི་སྲོག །རྒྱལ་བའི་གསུང་རབ་ཀུན་གྱི་བཅུད། །སངས་རྒྱས་ཀུན་གྱི་ལམ་པོ་ཆེ། །རྩོད་པ་ 
ཀུན་ལས་གྲོལ་བའི་ཆོས། །ཡིན་ཕྱིར་འབད་ནས་བསྒོམ་པར་བྱ། །སྤྲོས་བཅས་ལ་སོགས་དབང་བཞི་ 
ཡིས། །རྒྱུད་ནི་རབ་ཏུ་སྨིན་བྱས་ནས། །དབང་པོ་ཡང་རབ་དེ་ཉིད་དུ། །གྲོལ་བར་འགྱུར་གྱིས་དེ་ 
ལས་གཞན། །བསྐྱེད་རིམ་ལ་སོགས་དབང་བཞིའི་ལམ། །བསྒོམས་པས་ཚེ་འདི་གྲོལ་བ་ནི། །རྡོ་རྗེ་ 
ཐེག་པའི་ཁྱད་ཆོས་ཡིན། །དེ་ཕྱིར་རིམ་གཉིས་གཙོ་བོར་བསྒོམ། །རྫོགས་རིམ་ཆེན་པོའི་མཐར་ 
ཐུག་པ། །ཁྲེགས་ཆོད་ཐོད་རྒལ་དུ་འཇུག་སྟེ། །དེ་ཡང་སེམས་ཉིད་གཉུག་མའི་དོན། །བླ་མའི་དྲིན་ 
གྱིས་ངོ་འཕྲོད་ནས། །རིག་པ་ཀ་དག་སྤྲོས་བྲལ་དང་། །ལྷུན་གྲུབ་འོད་གསལ་རང་ཤར་གཉིས། ། 
ཟུང་འཇུག་ཆེན་པོར་ཉམས་སུ་བླང༌། །དེ་ཡིས་འཇའ་ལུས་རྡོ་རྗེའི་སྐུ། །དབང་རྣོན་བརྩོན་འགྲུས་ 
ལྡན་རྣམས་ལ། །ལོ་ཟླ་ཙམ་གྱིས་འགྲུབ་པར་གསུངས། །འདི་ནི་སྙིང་ཏིག་ཟཔ་མོའི་དོན། །ཡིན་ཕྱིར་ 
སྒྲུབ་ལ་ནན་ཏན་མཛོད། །དེ་ལྟར་ཟབ་མོའི་ལེགས་བཤད་འདི། །ཨོ་རྒྱན་པདྨའི་ཐུགས་ཀྱི་སྲས། །
20

༄༅། །ཟབ་གཏེར་ཆོས་ཀྱི་མཛོད་ཁང་།
སྤྲུལ་སྐུ་གཏེར་སྟོན་རཏྣ་ལ། །ཟླ་བ་གྲགས་པའི་དཔལ་གྱིས་ཕུལ། །དེ་ལས་བྱུང་བའི་དགེ་བ་དེས། ། 
སྒྱུ་མས་རྨོངས་པའི་འགྲོ་བ་རྣམས། །མ་རིག་གཉིད་ལས་སངས་གྱུར་ཏེ། །ཀུན་མཁྱེན་ཡེ་ཤེས་ཐོབ་ 
པར་ཤོག །མངྒ་ལཾ། ༈ ཆོས་རྗེ་ཟླ་བ་གྲགས་པ་ལ་བསྟོད་པ་ཚིག་རྐང་བརྒྱད་པ་ཞེས་བྱ་བ་ 
བཞུགས་སོ། ། རྟ་བདུན་འོད་ལྟར་བརྩེ་ཆེན་ཁྱོད། །གདུལ་བྱའི་མ་རིག་མུན་སེལ་ཞིང༌། །ཕྲིན་ 
ལས་རྒྱ་མཚོའི་ཆུ་གཏེར་གྱིས། །བདག་སོགས་ཚིམ་མཛད་སྐུ་དྲིན་ཆེ། །སྒོ་གསུམ་དད་བྱེད་གཙུག་ 
གི་རྒྱན། །དབང་གི་རྣམ་འཕྲུལ་ཟླ་བ་ཡི། །སྐུ་གསུང་ཐུགས་ཡོན་ཕྲིན་ལས་ལ། །བློ་དམན་བད་ག་ 
གིས་རབ་ཏུ་བསྟོད། །ཅེས་པའི་ཚིག་རྐང་བརྒྱད་པ་འདི། །རྗེ་ཉིད་ཀྱི་གསུང་སྒྲོས་གོང་མ་གནང་བའི་དྲིན་དུ། 
སྔགས་འཆང་བའི་རྣལ་འབྱོར་པ་གཏེར་སྟོན་རཏྣའི་མིང་ཅན་བདག་གིས་བསྟོད་པ་འདིའི་དགེ་བ་དྲི་མེད་རྒྱ་ཆེན་ 
དེས། འགྲོ་ཀུན་བདེ་བ་ཆེན་པོར་བགྲོད་པར་གྱུར་ཅིག །དགེའོ། །
21

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །ཞལ་གདམས་མཐོང་གྲོལ་བཞུགས་སོ༔ ༔
༄༅༔ཆ།ཊ། །ཨྰཿ9 ༈ སྐུ་གསུམ་ཡོངས་རྫོགས་རྩ་བ་གསུམ་ལ་འདུད༔ མཐའ་ 
ཡས་སྤྲུལ་པ་བདག་འདྲ་ཐོད་ཕྲེང་གིསཿ རྩ་བ་གསུམ་གྱི་མཛོད་རྡོལ་བཅུད་ཕྱུང་སྟེ མ་འོངས་ 
དོན་དུ་དཀར་ཆག་ཡི་གེར་བཏབ༔ མན་ངག་ཡིག་ཚོགས་མི་གཙོ་ཟབ་ཁྱད་གཙོ དུས་མཐར་ 
ཐུག་པའི་གདུལ་བྱ་མོས་བྱེད་ཉུང་༔ སྤྲོས་བཅས་མང་དུ་ཚེ་ཡི་མཐའ་ལ་ཐུག༔ བསྒྲུབ་ལམ་རིང་ན་ 
རྣལ་འབྱོར་བློས་མི་འཁྱོར༔ ཚེ་ཐུང་ནད་མང་ལྔ་བརྒྱའི་ཐ་མ་དེར ཕྲད་ཆོག་མཐོང་གྲོལ་ཨོ་རྒྱན་ 
ང་ཡི་སྙིང་༔ ཚེགས་ཆུང་དོན་ཆེ་ཡིག་ཚོགས་ཉུང་བསྡུས་ནས༔ ཟབ་དོན་གབ་ཕྱིར་སྤེལ་བའི་ 
གནས་མེད་པས༔ རྒྱ་གསུམ་བཏབ་ནས་ཁྱུང་ཆེན་བྲག་ལ་ཐིམ༔ ལྕོ་འདུས་བྱབ ཁྱོ་ཀྱི་ཇུསཕྲུཞུགཙ 
སྤྱོད་པ་ངེས་མེད་རབ་འབྱམས་བློ་གྲོས་ཅནཿ ་ཁེས་་ནི་ཐུད་མདཇམ།5དགྱ་མས་གྲུབ་རྩའ ངའི་
སྨོན་བཙན་འདི་དང་ཁྱོད་འཕྲད་ཤོག༔ ས་མ་ཡ༔ རྒྱ་རྒྱ་རྒྱ༔ ཁཐཾ༔ གླུ་ཧྱ༔ ཨ་སིང༔ རྡ་ཐིམ༔ 
༄༅ ༔ འོ་སྐལ་ལྡན་གང་ཞིག་ལྟ་སྒོམ་ཉམས་སུ་ལེན་ཅིང་བསྒྲུབ་པའི་དུས་སུ༔ གྲུབ་མཐའི་རྩ་བ་ 
ལྟ་བ་ཡིན་པས༔ འདིར་མ་གོལ་ཞིང་ཕུགས་ཆོད་པ་གལ་ཆེ་སྟེ རྣལ་འབྱོར་པ་གང་ཞིག་ལྟ་བ་ 
ཕྱོགས་ཅན་དང་རིས་ཅན་དུ་བཟུང་ནས་དོན་གནད་དུ་མ་ཆུད་པར་ཁ་ལྟར་འབྱམས་པསཿ མི་ 
ཚེར་བསྒོམས་ཀྱང་དོན་མེད་དུ་སོང་བས༔ འདིར་གོལ་མེད་གནད་ཀྱི་མེ་ལོང་སྟོན་ཏེ༔ ལྟ་བ་ཞེས་ 
པ་ཆོས་ཉིད་གཤིས་ཀྱི་གནས་ལུགས་སྐྱེ་འགག་གནས་གསུམ་དང་བྲལ་བ༔ རྒྱ་ཆད་ཕྱོགས་ལྷུང་
མེད་པའི་སྟོང་ཉིད་མངོན་དུ་གྱུར་ཏེ༔ ཡིད་མཚན་མ་མཚོན་བྱ་དང་མཚོ་བྱེད་མེད་ཅིང་རང་ 
བཞིན་གྱིས་རྣམ་པར་དག་པ༔ ཡེ་གདོད་མ་ནས་ལྷུན་གྱིས་གྲུབ་པ་དེ་ཡིན་ཞིང་༔ དེ་མངོན་དུ་ 
བྱེད་པ་ལ་རྩོལ་བས་ལྟ་བའམ༔ བསྒོམ་པས་ལྷག་ཏུ་གྲོལ་རྒྱུ་མེད་པས༔ གཤིས་ཀྱི་ངོ་བོ་དེ་ཁོ་ན་ 
ལ་རེ་བས་མ་བཅིངས༔ དོག་པར་མ་ལྷུང་༔ རྒྱ་ཆད་ཕྱོགས་ལྷུང་མེད་པར༔ རང་ངོ་རང་གིས་རིག་ 
ཅིང་དེ་ལས་མི་འགྱུར་བ་ནི་ལྟ་བ་ལ་གདེང་ཐོབ་པ་ཞེས་བྱ་སྟེ ལུས་རྒྱ་ནམ་གྲོལ་རིག་པ་ཆོས་
ཉིད་དུ་ལ་བཟླའོ༔ དེ་ལྟར་རྟོགས་ནས་ལས་ལ་བཟང་ངན་མེད་པས་སྡིག་ཅན་ཡིན་ཀྱང་ཚེ་གཅིག་
22

༄༅། །ཟབ་གཏེར་ཆོས་ཀྱི་མཛོད་ཁང་།
གིས་གྲོལ་ལོ༔ ལྟ་བ་སྟོང་ཉིད་མཐའ་བྲལ་དུ་མ་རྟོགས་ན༔ བསྐལ་པར་བསྒོམས་ཀྱང་མྱང་འདས་ 
ཀྱི་ས་ལམ་ཐོབ་མི་སྲིད་དོ༔ འདི་ལྟར་རྟོགས་ན་བྱ་རྩོལ་ལ་རང་བཞིན་མེད་པར་རྟོགས་པས༔ ཆོས་ 
ལ་བྱ་རྒྱུ་མེད་པས་སངས་རྒྱས་དངོས་ཞེས་བྱའོ༔དེ་ཡང་གནས་ལུགས་དེའི་སྟེང་དུ་འཇོག་པ་ནི་
བསྒོམ་པ་ཞེས་བྱ་སྟེ༔ འགའ་ཞིག་གིས་བསྒོམས་ཀྱང་བློས་བསྒོམ་ཕྱང་ཆད་དང་རིས་ཅན་དུ་བསྒོམ་ 
ན་གོལ་ཞེས་བྱ་སྟེ༔ དེ་གོལ་མེད་དུ་ཇི་ལྟར་བསྒོམ་ན ལུས་སེམས་ཁང་ལྷོད་དེ་མཚན་མའི་རྟོག་ 
པ་མ་ཞུགས་པར ད་ལྟར་གྱི་ཤེས་པ་ཐུག་འཕྲད་ཀྱི་སྟེང་དུ་བཅོས་བསླད་དང་བྲལ་ཏེ་ཤེས་པ་ཁོང་ 
ལྷོད་དེ༔ ཡེངས་པའང་ངང་གིས་མེད་པར་དོན་ལ་ཁོ་རང་གི་ངོ་བོ་ལ་ཡིད་དཔྱོད་བཅོས་བསླད་
མེད་པར་རང་དྭངས་སུ་འཇོག་པ་ཁོ་ན་ཡིན་པསཿ༔ འགྱུ་བྱེད་ཀྱི་དྲན་རྟོག་ཤར་ཡང་ཞེན་མེད་ 
ལྷུག་པ་འཛིན་མེད་རང་གྲོལ༔ གང་ཤར་ཐུག་ཕྲད་ཡིད་དཔྱོད་བློ་འདས དེའི་ངང་ན་ཡང་འགྱུ་ 
རྟོག་གི་རྗེས་ཕྱིར་ཡང་མི་འབྲང་༔ ཆེད་དུ་འགེག་ཀྱང་མི་འགེག༔ བཀག་ཀྱང་སྟོང་པའི་རང་རྩལ་ 
ལས་མི་ཁེགས་པས་མ་བཅོས་རང་ལུགས་སུ་འཇོག་པ་ཁོ་ན་ཡིན་ནོ༔ དོན་ལ་ལུས་ཡན་པ༔ སེམས་ 
འཛིན་མེད༔ ངག་བརྗོད་བཟླས་གཉིས་འཛིན་གྱི་བློ་དང་བྲལ་བ༔ ཧུར་རེ་ཡེར་རེ་ཧྲིག་གེ་ངར་ 
དང་ལྡན་པར་བྱ་སྟེ༔ བྱིང་རྨུགས་འཕྲོ་རྒོད་ལ་སོགས་ཀྱི་ཕྱོགས་སུ་མི་ལྷུང་བར་བྱ་སྟེ༔ ཞི་གནས་
གདེང་པོའི་ངར་མེད་རྟོག་པ་འོག་འགྱུས་སུ་མི་གཞུགཿ༔ བློས་འཛིན་བཅས་ཀྱི་བློ་བསྒོམ་ཡང་སྤང 
ཕྱང་ཆད་དང་ཧད་པོར་ཡང་མི་བཏང་སྟེ༔ རིག་པ་གང་ཤར་གྱི་ངོ་བོ་ལ་བཅོས་བསླད་མེད་པར་
སིང་ངེ་ཡེ་རེ་བྱས་ལ་སྙོམས་བྱེད་རྟོག་པ་གང་སྐྱེས་ཏེ་མཚོ་ལ་ཁ་བ་བབས་པ་ལྟར་གཞི་མེད་རྟེན་
མེད་ཀྱི་ངང་དུ་འཇོག་པ་ནི་བསྒོམ་པ་ཞེས་བྱ་སྟེ འདི་ལས་ཟབ་པ་ཨོ་རྒྱན་དངོས་སུ་མཇལ་ཡང་ 
གུད་དུ་བསྟན་རྒྱུ་མེད་པས༔ མ་འོངས་ངའི་རྗེས་འཇུག་རྣམས༔ རྒྱུད་ལ་ཁོལ་ལ་ཉམས་སུ་ལོངས་ 
ཤིགཿ དེ་ལྟར་གོང་མ་གཉིས་ཉམས་སུ་ལེན་ཞིང་རྗེས་ཐོབ་ཀྱི་སྤྱོད་ལམ་ནི སྤྱོད་ལམ་དུ་སྤྱོད་ 
ཀྱང་༔ ཞེན་འཁྲིས་ཆགས་སྡང་སྤྱད་རྒྱུ་སྤྱད་ལོ་གཉིས་འཛིན༔ བཅོས་བསླད་གཡོ་སྒྱུ་བཟང་ 
འདོད༔ བྱ་བྱ་པོ་བྱེད་བྱེད་པོ༔ དེ་རྣམས་ནི་འཛིན་སྤྱོད་བློས་བྱས་ཞེས་བྱ་སྤྱོད་པའི་གོལ་ས་ཡིན་ 
པས༔ འདིར་མ་གོལ་བར་བྱེད་ན༔ སྤྱོད་པ་བཅོས་བསླད་མཚན་མ་དང་བྲལ་བ༔ ཕྱིའི་སྤྱོད་པ་ 
དམིགས་མེད་ངང་ནས་ཆོས་སྤྱོད་དང་གཞན་ཕན་ལ་བརྩོན་པ༔ ནང་གི་སྤྱོད་པ་གཉིས་འཛིན་
23

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་བྲལ་བ༔ མ་བཅོས་ལྷུག་པར་སྤྱོད་ཀྱང་བདེ་སྡུག་རོ་སྙོམས་པའོ༔ གསང་བའི་སྤྱོད་པ་གསང་ 
སྔགས་ཀྱི་ལམ་ལ་རྟགས་ཐོབ་པ༔ རྩ་རླུང་ཐིག་ལེ་ལས་སུ་རུང་བ༔ ཐབས་ལ་དཔའ་མ་ཞུམ་པཿ༔ 
གཙང་སྨེའི་རྟོག་པ་ཐོག་ཏུ་གྲོལ་བ༔ ཉམས་མྱོང་དགའ་བཞི་མངོན་དུ་གྱུར་པ༔ རོལ་པའི་ཆགས་ 
ལམ་ལ་རྟགས་ཐོན་པའོ༔ འབྲས་བུ་ནི་ལྟ་བའི་དུས་ཀྱི་དབང་ཐོབ་བྲི་གང་ཡང་མེད་པ་དེ་མངོན་
དུ་གྱུར་ནས་རང་གི་ངོ་བོ་རང་གིས་ཐོབ་པ་ཞེས་བྱ་སྟེ འབྲས་བུ་སྤང་ཐོབ་མེད་པ་སྐུ་གསུམ་རང་ 
གནས་སུ་ཐོབ་པའོ ༄༅།ཕྱ།༢།༔ ཨེ་མ་མ་འོངས་སྐལ་ལྡན་རྣམས༔ གདམས་པའི་གཏེར་
ཁ་མང་སྦས་ཀྱང་༔ རྒྱུད་ཚིག་དགོངས་པའི་དོན་གབ་སྟེ འདི་ཉིད་ང་ཡི་ལྟོ་ཕྱུང་ནས༔ ཤིན་ཏུ་ 
ཡང་ཟབ་རྨད་ཀྱི་ཆོས༔ ཡེ་ཤེས་མཚོ་རྒྱལ་ཁྱོད་ལ་གཏད༔ ད་ལྟར་སྤེལ་བར་བློས་མ་ཐོངས༔ མ་ 
འོངས་ལས་ལྡན་རྣམས་དང་འཕྲད༔ རང་གཞན་འགྲོ་ཕན་འབྱུང་བར་ཤོགཿ ས་མ་ཡཿ རྒྱ་རྒྱ་རྒྱ 
ཁ་ཐམཿ སྤྲུལ་སྐུ་རཏྣ་གླིང་པས་ཁྱུང་ཆེན་བྲག་ནས་གདན་དྲངས་པའོ༔ ༔
24

༄༅། །ཟབ་གཏེར་ཆོས་ཀྱི་མཛོད་ཁང་།
༈འོད་གསལ་རྫོགས་པ་ཆེན་པོའི་མན་ངག་མཐར་ཐུག་རིན་པོ་ཆེ་ 
གསལ་བའི་མཛོད་ཅེས་བྱ་བ་བཞུགས་སོ། །
ན་མོ་གུ་རུ། མཐར་ཐུག་རིན་པོ་ཆེ་གསང་བའི་མཛོད་ཅེས་བྱ་བ། སྐུ་གསུམ་གདོད་མའི་མགོན་པོ་ 
ཀུན་ཏུ་བཟང་ལ་ཕྱག་འཚལ་ལོ། །བདེ་ཆེན་རྒྱ་མཚོ་གཏིང་ཟབ་བརྗོད་དཀའ་བ། །ཀུན་གྱིས་ 
གནས་མིན་རྡོ་རྗེ་སྙིང་པོའི་རྩེ། །གང་གིས་མ་བྱས་གདོད་ནས་ཡེ་སངས་རྒྱས། །འཁྲུལ་གྲོལ་ཀ་དག་ 
ལྷུན་གྲུབ་ཆེན་པོའི་དབྱིངས། །བྱར་མེད་བློ་བྲལ་ཡེངས་པའི་རྫོགས་པ་ཆེ། །དེ་དོན་ཕུལ་ཕྱིན་ 
རྟོགས་པ་རབ་དཀའ་བས། །དེ་ཕྱིར་བདག་གིས་ཇི་ལྟར་རྟོགས་པའི་དོན། །མ་ནོར་སྐལ་བཟང་ 
ལམ་འདིར་འཇུག་དོན་དུ། །ཁོ་བོའི་ཡིད་ཁར་གང་དེར་གསལ་བའི་གནད། །མཐར་ཐུག་རིན་ཆེན་ 
གསང་བའི་མཛོད་འདིར་ཉོན། །སྤྲོས་མེད་གདོད་མའི་ཡེ་ཤེས་ཀ་དག་ཉིད། །སྟོང་གསལ་འགག་ 
མེད་ཀུན་ཁྱབ་ཆེན་པོ་སྟེ། །འདི་ལ་བཅིངས་གྲོལ་སྒྲུབ་བྱེད་གང་ཡང་མེད། །འདི་ནི་ཡེ་ཐོག་ཉིད་ 
ནས་སངས་རྒྱས་ཏེ། །འདི་ལ་འདོད་བློའི་སངས་རྒྱས་མ་ཚོལ་ཅིག །ཡེ་ནས་ལྷུན་གྲུབ་ཆོས་ཀྱི་སྐུ་ 
ཉིད་དོ། །དེ་ཡང་བློ་གྲོས་མིག་དང་ལྡན་པ་ཡི། །ཆོས་མཛད་འགས་ནི་ཀུན་གཞི་སངས་རྒྱས་ཞེས། ། 
སྨྲ་བ་རྣམས་ཀྱིས་གནད་དོན་མ་རིག་སྟེ། །ཅི་ཕྱིར་ཀུན་གཞི་འཁོར་འདས་ཀུན་གྱི་གཞི། །མ་རིག་ 
ལ་སོགས་དྲུག་དང་འདྲེས་པའི་ཕྱིར། །དེ་ལ་དྲི་བྲལ་ཡེ་ཤེས་རུང་མ་ཡིན། །ཀུན་གཞི་བཅིངས་གྲོལ་ 
ཉོན་མོངས་ཡིད་ཅན་དང་། །ཡེ་ཤེས་མཐའ་བྲལ་བློ་འདས་ཆེན་པོ་ཉིད། །དེ་ཉིད་གཅིག་ཅེས་ 
རྨོངས་གཏམ་མ་བྱེད་ཅིག །སེམས་ཉིད་ཀུན་བཟང་ཡེ་ནས་བདལ་བ་ལ། །བསྒོམ་དང་མི་སྒོམ་བློ་ 
ཡི་གཟེབ་ཉིད་དེ། །ཡིན་ལ་ཡིན་བཞིན་དེ་ཉིད་མི་འཇོག་པར། །བསྒོམ་ཞེས་རྟོག་པའི་ཡོ་ལང་མ་ 
བྱེད་ཅིག །རང་ངོར་བལྟ་ཞིང་རང་སར་ཀློད་ཅིག་ཅེས། །སྨྲ་བ་རྣམས་ཀྱི་བློ་ཡི་གཟུང་འཛིན་ཅན། 
འདི་ལ་མཐོང་འདྲིས་ཀློད་གྲོལ་ཅི་ཞིག་ཡོད་། །ནམ་མཁའ་རིས་སུ་མ་བཅད་གྲོགས་དག་ཀུན། །ལྟ་ 
ན་རྟོག་པ་བསྒོམ་ན་འཆིང་བའི་རྒྱུ། །གང་ཡིན་ཡིན་གྱིས་བློ་ཡི་གཟུང་འཛིན་ཁྲོལ། །བྱར་མེད་ཁྱབ་ 
བདལ་རྒྱ་ཡན་ཆེན་པོའི་ཀློང་། །གཏེར་སྟོན་རཏྣ་གླིང་པས་རྟོགས་ནས་སོང་། །ཀ་དག་བློ་ལ་འདས་
25

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་རང་བཞིན་ལ།།གཞི་ལམ་འབྲས་བུ་སངས་རྒྱས་སེམས་ཅན་མེད། །བྱས་མེད་བྱུང་མེད་སྤངས་ 
དང་ཐོབ་པ་མེད།།ལྷུན་གྲུབ་ཀློང་ཡངས་ཆེན་པོར་འུབས་ཆུབ་བོ། །བློ་འདས་རོལ་པ་ཆེན་པོའི་
ངང་ཉིད་དུ། །དགེ་དང་སྡིག་པའི་ལས་འབྲས་མིང་མེད་དེ། །མཐའ་བྲལ་ཀློང་ཡངས་ཆེན་པོའི་ 
ངང་ཉིད་ལས།།རེ་དོགས་བྱས་པས་སངས་རྒྱས་ཐོབ་མིན་ནོ། །སེམས་ཀྱིས་སེམས་བལྟ་མི་མཐོང་ 
རྟོག་པས་སྒྲོག།རྟོག་པས་རང་ངོར་བལྟས་ཀྱང་རེ་དོགས་ཉིད། །ལས་མེད་ཕྱལ་པོར་བཞག་ཀྱང་
ཞི་གནས་མུ། །མ་བསྒོམས་བསྒོམ་མེད་ངང་དུ་ལྷུག་པར་ཞོག །སྟོང་གསལ་རང་བབ་ཆེན་པོའི་ 
སེམས་ཉིད་ལས། །གནས་ལུགས་བློ་འདས་ཆེན་པོའི་མཚང་རིག་ན། །ས་ལམ་རྒྱུན་གྱི་རྒྱུ་དཀའ་ཅི་ 
ཞིག་དགོས། །ཅོག་བཞག་རང་བབ་ཆེན་པོར་བཞག་འཚལ་ལོ། །ཡུན་དུ་བསྒོམས་ཀྱང་རྟོག་པ་ཅི་ 
མང་ཐལ། །ཇི་ཙམ་འབད་ཀྱང་གཟུང་འཛིན་རགས་སུ་སོང༌། །དེ་འདྲའི་སྒྲུབ་པ་ངལ་བ་དོན་མེད་ 
པས། །བྱར་མེད་ངང་དངས་ཆེན་པོར་བཞག་འཚལ་ལོ། །སེམས་ཉིད་སྟོང་པའི་རང་བཞིན་མཐའ་ 
ལས་འདས། །ལྟ་སྒོམ་བློ་ཡིས་གཟུང་འཛིན་ཅི་དགར་རོལ། །རེ་དོགས་བྱས་ཆོས་མང་ཡང་གཟུང་ 
འཛིན་སྒྲོག །ང་ནི་གདོད་མའི་གཞི་ལ་ཨེ་མ་ཧོ། །སེམས་ཉིད་རང་བྱུང་ཡེ་ཤེས་སྙིང་པོ་ཅན། ། 
འདུས་མ་བྱས་ཤིང་སྨྲ་བསམ་བརྗོད་ལས་འདས། །ཕྱོགས་ལྷུང་བྲལ་ནས་ནམ་མཁའ་ལྟ་བུའི་ངང་། ། 
རྟག་ཆད་གཉིས་སྤངས་ལྟ་བ་དེ་ཁོ་ན། །མ་བཅོས་ཅོག་གཞག་རྒྱ་ཡན་ཆེན་པོའི་ཀློང་། །ཡིད་ 
དཔྱོད་བྲལ་བ་མངོན་སུམ་སྙིང་པོའི་མཆོག །གཉིས་འཛིན་བློ་དང་མུ་བཞི་མཐའ་དང་བྲལ། །བསྒོམ་ 
པའི་མཐར་ཐུག་ཁོ་བོས་དེ་ལྟར་ཤེས། །རྟོག་འཛིན་བློ་བྲལ་ཤུགས་འབྱུང་ངང་ནས་ཡང༌། །གང་ 
བྱུང་བློ་བདེ་གཏད་མེད་ཉམས་མི་སྐྱིལ། །གཏད་མེད་གཏེར་སྟོན་གཏོད་མེད་ངང་ལ་ཉལ། །བཅོས་མ་ 
མ་ཡིན་སྤྱོད་པ་གུ་ཡངས་སོ། །ཁ་ཅིག་འདི་ན་རེ་དོགས་ཡོ་ལང་ཅན། །ཡུན་དུ་བསྒོམས་ཀྱང་ད་ 
རུང་དེ་ཀའི་སྟེང་། །ན་ལྟར་སོ་ནས་བསྒོམ་རྒྱུ་ཡོད་མི་སྲིད། །ངལ་བ་དོན་མེད་ཐེ་ཚོམ་ཅི་ཞིག་བྱ། ། 
རྟོག་དཔྱོད་མེ་དང་འདྲ་བའི་ཤེས་རབ་ཅན། །གནས་ལུགས་ཤེལ་སྒོང་ལྟ་བུ་མ་མཐོང་ནས། །རེ་ 
དོགས་བྱས་ཡུས་ཅན་གྱི་ཆོས་པ་དེ། །ཚོང་པ་སྟོང་ལོག་གསེར་གླིང་འཁོར་བ་འདྲ། །སྣང་སྲིད་ 
འཁོར་འདས་སྣོད་བཅུད་འདི་དག་ཀུན། །ལེགས་པར་བརྟགས་ན་ཆོས་སྐུའི་རོལ་པ་ཉིད། །རིགས་ 
དྲུག་འཁྲུལ་པའི་སྡུག་བསྔལ་མིང་མེད་ནས། །དུཿཁ་སྣ་ཚོགས་སྤྱོད་འདི་ཡ་མཚན་ཆེ། །ཡེ་སྟོངས་
26

༄༅། །ཟབ་གཏེར་ཆོས་ཀྱི་མཛོད་ཁང་།
བཅོས་སླད་མེད་པའི་རང་བཞིན་ལ། །ལྟ་སྒོམ་སྤྱོད་པ་ལ་སོགས་བློ་འཛིན་རྣམས། །གུ་ཡངས་ཕྱམ་ 
བསྒྱུར་བློ་བྲལ་ཆེན་པོའི་ཀློང་། །གང་ཡིན་ཡིན་གྱིས་སྤང་བླང་དོར་འཚལ་ལོ། །བྱར་མེད་བློ་འདས་ 
གནད་མཚང་མ་རིག་པས། །མི་ཤེས་བཞིན་དུ་མཁས་པར་རློམ་པ་ཡི། །མཚན་མོའི་མི་འདྲ་ཆོས་ 
པའི་གཟུགས་རྣམས་ཀྱང་། །ངལ་བར་བྱས་ཀྱི་གཏད་སོ་ཅི་ཞིག་ཡོད། །དེ་བས་ཡང་གསང་རྡོ་རྗེ་ 
སྙིང་པོའི་རྩེ། །ཆོས་རྣམས་ཀུན་གྱི་ཕུལ་བྱེད་སྙིང་པོའི་ལམ། །ཁོང་གི་སྙིང་དང་མིག་བས་གཅེས་ན་ 
ཡང༌། །རྗེས་འཇུག་སྐལ་ལྡན་ལམ་འདིར་འཇུག་ཕྱིར་བཤད། །སེམས་དང་ཆོས་སྐུ་ཀུན་གཞི་ཡེ་ 
ཤེས་སོགས། །གོལ་མེད་གནས་ལུགས་གོང་བཞིན་རྟོགས་བྱས་ན། །ཀུན་གྱིས་གནས་མིན་ལྷུན་གྲུབ་ 
འོད་གསལ་མཆོག །དབེན་པའི་གནས་སུ་བྱ་བ་སྤངས་ཏེ་བསྒྲུབ། །མི་མེད་ལུང་སྟོང་གངས་རྩེ་རི་ 
ཁྲོད་དུ། །རིགས་དྲུག་ལུས་ངག་ཡིད་ཀྱིས་སྤྱོད་པ་བྱ། །དེ་རྗེས་ལྷ་ཁང་ནང་གི་འདེར་སོ་ལྟར། ། 
དམིགས་གཏད་བྱ་དགུ་མེད་པར་ཡུན་དུ་བཞག །འདི་ལ་བརྩོན་འགྲུས་ལྡན་པས་འབད་པ་ན། ། 
ལུས་ངག་ཡིད་ལ་ཞེན་འཛིན་གཏད་ཁ་མེད། །ཕྱལ་ཕྱལ་ཁྲོལ་ཁྲོལ་རྩིས་གདབ་མེད་པར་འགྲོ། ། 
འདི་ཡི་ཡོན་ཏན་འཁོར་བར་ལྡོག་མི་སྲིད། །དེ་རྗེས་དྭངས་ཤིང་མཐོ་བའི་དབེན་གནས་སུ། །ལུས་ 
ངག་ཡིད་གསུམ་བྱ་བ་ཕྱི་ནང་གསང༌། །དགུ་ཕྲུག་བཏང་ལ་འདུ་འཛི་རྣམ་གཡེང་བསྐྱུར། །སྐུ་ 
གསུམ་བཞུགས་སྟངས་གསུམ་དང་མ་བྲལ་བར། །ཉིན་དུས་རྐྱེན་བྲལ་དག་པའི་མཁའ་ལ་གཏད། ། 
མཚན་མོ་ཨར་ལ་གཏད་ཅིང་དྭངས་སུ་གཞུག །མུན་པར་འོད་གསལ་ཕྲ་འུར་སྣང་བ་དང༌། | 
གསལ་བུག་མིང་འབག་བསྒོམ་འཁར་ལ་སོགས་ཏེ།།ཡང་གཅེས་སྦས་པའི་ཁྲིད་ལྟར་ཉམས་སུ་
བླང་། །སྐུ་དང་ཡེ་ཤེས་ཐིག་ལེའི་རང་མདངས་ནི། །རང་ལུས་འབྱུང་བའི་ལུས་ཀྱི་བུམ་པའི་ནང་། ། 
ཙིཏྟ་རིན་ཆེན་གསལ་བའི་གཞལ་ཡས་ན། །གདོད་མའི་རྒྱལ་བ་རང་གསལ་ཀུན་ཏུ་བཟང་། །སུས་ 
ཀྱང་མ་བྱས་རང་བྱུང་ཐིག་ལེའི་སྐུ། །གཞི་སྣང་མ་འགགས་ཡེ་ཤེས་འོད་ལྔའི་ཚུལ། །སྨྲ་བསམ་ 
བརྗོད་མེད་ཉག་གཅིག་ལུ་གུ་རྒྱུད། །དབྱིངས་དང་རིག་པ་ཐིག་ལེའི་སྐུར་གནས་པ། །བུམ་ནང་ 
མར་མེའི་འོད་མདངས་ཁར་ཐོན་བཞིན། །འོད་རྩའི་རྒྱལ་པོ་ཤེལ་སྦུག་ཅན་ལ་བརྒྱུད། །སྟོང་པའི་ 
མཁའ་ལ་སྟོང་པའི་རང་མདངས་གསལ། །མི་འགུལ་སྒྲོན་མ་བཞི་ཡིས་ཉམས་སུ་བླངས། །དབྱིངས་ 
རིག་རྣམ་པར་དག་པའི་སྒྲོན་མ་ནི། །རྨ་བྱའི་མདོངས་ལྟར་འོད་ལྔར་གསལ་བ་དང་། །ཟ་འོག་གུར་
27

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཁྱིམ་ལྟ་བུའི་རྒྱབ་ཡོལ་ནང་། །ཐིག་ལེ་སྟོང་པའི་སྒྲོན་མ་མུ་ཁྱུད་འོད། །ཁ་དོག་ལྔ་ལྡན་ཐིག་ལེ་ཐིག་ 
ཕྲན་ཅན། །དེ་དབུས་རིག་པ་རང་བྱུང་སྒྲོན་མ་ནི། །རྟ་རྔ་མདུད་འདྲ་ལྕགས་ཐག་མེ་ཏོག་ཕྲེང༌། ། 
རླུང་གི་སྤུར་བྱེད་ལས་རླུང་མ་དག་པས། །འགྲོ་འོང་འཁྲུག་དང་འགྱུ་བའི་རྣམ་པ་ཅན། །དབྱིངས་ 
ནི་རྒྱབ་ཡོལ་རིག་པ་ལྷ་སྐུའི་ཚུལ། །རྒྱང་ཞག་སྒྲོན་མ་མིག་གི་ལམ་བརྒྱུད་དེ། །རྫི་མ་ལ་བརྒྱུད་ 
དབྱིངས་ཀྱི་ནང་དུ་གསལ། །ཤེས་རབ་རང་བྱུང་སྒྲོན་མ་ཐམས་ཅད་ཀྱི། །ཇི་བཞིན་རྟོགས་དང་ 
གནས་ལུགས་གོ་འབྱེད་ཅིང༌། །ཁྲེགས་ཆོད་ཐོད་རྒལ་ཀུན་གྱི་མཚན་ཉིད་རིག །དོན་ལ་ཐམས་ 
ཅད་ཤེས་ཤིང་འཆགས་པ་སྟེ། །སྒྲོན་མ་བཞི་ཡིས་ཀུན་ལ་ཁྱབ་པར་སྣང༌། །འདི་ཡི་གནས་ལུགས་ 
ཇི་བཞིན་མ་ནོར་བར། །ལུས་ངག་ཡིད་གསུམ་མི་འགུལ་ཉམས་བླངས་པས། །རླུང་སེམས་དལ་ 
དབབ་སྡོད་པ་གསུམ་དུ་འགྱུར། །མངོན་སུམ་དུས་ནས་སེམས་དང་ལས་རླུང་གི །འཕེལ་འགྲིབ་ 
འགྲོ་འོང་འགྱུ་བར་སྣང་བ་ལས། །གང་འཕེལ་དུས་སུ་རླུང་སེམས་བབས་ཀྱིས་ཞི། །འཁྲུལ་རྟོག་ 
གཟུང་འཛིན་རྣམས་ཀྱང་རང་འགག་འགྱུར། །ཚད་ཕེབས་དུས་ན་གདོས་བཅས་དངས་མར་སྨིན། ། 
སྙིགས་མ་ཟད་པས་འབྱུང་བས་བར་མི་ཆོད། །རྐང་པའི་རྗེས་མེད་ལུས་ཀྱི་གྲིབ་མ་མེད། །རང་གི་ 
མཐོང་རྟོགས་འོད་ལུས་ཟག་པ་ཟད། །ཤ་ཡི་སྤྱན་ལ་ནམ་མཁའི་འཇའ་ཚོན་འདྲ། །ཡེ་ཤེས་སྤྱན་ལ་ 
མེ་ལོང་བྱད་བཞིན་ཏེ། །ཆུ་བུར་མིག་ལ་ཤ་ཁྲག་ལུས་སུ་སྣང་། །འདི་དུས་འཕོ་བ་ཆེན་པོའི་སྐུ་ཐོབ་ 
ཅེས། །བསྐལ་མང་བཞུགས་ཀྱང་ཅི་སྲིད་དབང་ཐོབ་ཅིང་། །ལྷག་མེད་འདི་ཡང་ཅུང་ཟད་ཙམ་ 
གྱིས་གྲོལ། །བདག་ཅག་རྣམས་ཀྱི་བླ་མ་མཆོག་གྱུར་པ། །ཨུ་རྒྱན་རྗེ་དང་བཱི་མ་ལ་བཞིན་ནོ། །དེ་ 
ནས་ཆོས་ཉིད་ཟད་པའི་དུས་དག་ནི། །མེ་ལོང་བྱད་དང་ཆུ་ཟླ་ཇི་བཞིན་ཏེ། །སྣང་སེམས་སྣོད་ 
བཅུད་སྐུ་གསུམ་ངོ་བོར་སྨིན། །འོད་ཀྱི་ནང་ན་ལག་སོར་བཀྲ་ཙམ་མངོན། །ཤེལ་ལ་བལྟས་པས་ 
འཇའ་འོད་ཇི་བཞིན་ནོ། །འདི་དུས་སྐྱེ་འཇུག་གཉིས་ལ་རང་དབང་ཐོབ། །མ་དག་ཚོགས་དྲུག་ 
ཡུལ་སྣང་མིང་མེད་པས། །ངོ་བོ་ཆོས་སྐུར་སྨིན་པས་ཀ་དག་ཐིག་ལེའི་ངང་། །རང་བཞིན་ལོངས་ 
སྐུར་སྨིན་པས་ཐམས་ཅད་དག་པའི་ཞིང༌། །འོད་གསལ་སྐུ་སོགས་དག་པའི་ཞིང་ཁམས་ལ། །མ་ 
དག་འཁྲུལ་པའི་གཟུང་འཛིན་སྤུ་ཙམ་མེད། །དེ་ཚེ་སྐྱེ་བའི་ལུས་སུ་དབང་ཐོབ་པས། །ད་རུང་ 
གཟུགས་སྐུས་འགྲོ་དོན་བསྒྲུབ་དགོངས་ན། །འོད་ཀྱི་དབྱིངས་ན་ལག་སོར་སྣང་ཙམ་ལས། །རང་
28

།ཟབ་གཏེར་ཆོས་ཀྱི་མཛོད་ཁང་།
སྣང་ཙམ་དུ་རིག་པ་རྗེན་པར་སྣང༌། །རང་སྣང་ངོ་ལ་ཡུད་ཙམ་བཟུང་བ་ཡི། །སྣང་བ་རང་ལོག་ 
ཚད་ཕེབས་སྐུ་ལ་ཉེ། །དངོས་ནི་མིན་ཏེ་མཚན་མའི་རིས་མ་གྲུབ། །ཚད་ཕེབས་དངོས་ནི་ཀུན་གྱིས་ 
མཐོང་བར་སྣང༌། །ཚད་ཕེབས་དངས་མའི་ལུས་ཀྱང་ལས་འདས་ཤིང་། །ཟད་པ་ཀ་དག་དབྱིངས་ 
སུ་མ་ཐིམ་པས། །དེས་ན་འདི་དུས་སྐྱེ་འཇུག་གཉིས་ལ་དབང་། །འདི་ཡི་གནད་གོ་དེང་སང་ཁོ་བོ་ 
ཙམ། །འོན་ཀྱང་གཟུང་འཛིན་གཉིས་སྣང་མཚན་མ་དང༌། །ཉིན་མཚན་ལ་སོགས་མ་དག་མིང་ 
མེད་ཅིང་། །ས་མཚམས་འདི་ན་འགྲོ་དོན་སྤྱོད་པ་ནི། །འདི་དུས་འགྲོ་བ་སེམས་ཅན་ལྔ་བརྒྱ་འམ། ། 
སུམ་སྟོང་དག་ལ་རིག་པ་བཅུག་ནས་ཀྱང༌། །དེ་དག་ཐམས་ཅད་སྐད་ཅིག་གྲོལ་བར་ནུས། །ཅི་ 
ཕྱིར་ཞེ་ན་ཀུན་ཀྱང་སངས་རྒྱས་ཀྱི། །ངོ་བོ་ཀ་དག་རིག་པ་གཅིག་པ་དང་། །རང་སྣང་དག་པས་ 
གཞན་སྣང་འཛིན་སེམས་དག །འདི་དུས་བེམ་པོ་དག་ལ་རིག་པ་བཅུག །དེ་ཡང་འགུལ་དང་སྒྲ་ 
འབྱིན་དོན་བྱེད་ནུས། །དཔེར་ན་ནམ་མཁའ་དག་ལ་ཆོས་སྒྲ་འབྱིན། །དཔག་བསམ་ཤིང་དང་རང་ 
བྱུང་ཆོས་སྒྲ་དང་། །ཡིད་བཞིན་ནོར་བུའི་དགོས་འདོད་འབྱུང་བ་སོགས། །ཀུན་ཀྱང་ཐོག་མའི་ཡེ་ 
ཤེས་ངང་ཉིད་ལས། །འཛིན་སེམས་འཐས་པས་སྣོད་བཅུད་ཀུན་གྲུབ་ཀྱང༌། །གདོད་མའི་ཆོས་སྐུ་ 
ཡིན་ཕྱིར་དེ་ལྟར་རོ། །གལ་ཏེ་ཞིང་གི་འགྲོ་དོན་གདུལ་བྱ་རྫོགས། །ཟད་པའི་དབྱིངས་སུ་འཇུག་ 
པར་འདོད་པ་ནས། །འོད་ཀྱི་ནང་ན་ལག་སོར་བཀྲ་ཙམ་དུས། །ལག་སོར་ལ་ནི་རིག་པ་མི་གཏད་ 
པར། །ཇི་བཞིན་ངང་ལ་རང་ལུགས་བཞག་པ་ཡིས། །བློ་ཟད་ཆོས་ཟད་སྣང་སེམས་འཛིན་པ་ཟད། ། 
ཉམས་ཀྱི་འཕེལ་ཟད་གཉིས་སྣང་རྟོག་ཚོགས་ཟད། །ཟླ་བ་ཉ་རྫོགས་སྟོན་འབྲས་དུས་སུ་སྨིན། །མ་ 
རིག་སངས་པས་དོན་ལ་ཡེ་ཤེས་རྒྱས། །ཐོབ་དོན་ཐོབ་ཅིང་ཕྱིན་སར་ཕྱིན་པས་ན། །ལྷུན་གྲུབ་སྦུབས་ 
སུ་རང་ངོ་ཐིམ་པ་དེ། །ཆོས་ཉིད་ཟད་པའི་དུས་ཞེས་མིང་དུ་བཏགས། །ངོ་བོ་སྟོང་པ་ཀ་དག་ 
གདོད་མའི་དབྱིངས། །རང་བཞིན་ལྷུན་གྲུབ་རང་གསལ་ཡེ་ཤེས་ངང༌། །ཐུགས་རྗེའི་རང་རྩལ་མ་ 
འགགས་ཕྱོགས་ལྷུང་བྲལ། །མངོན་སུམ་དག་ནས་ཆོས་ཉིད་ཟད་པའི་བར། །ཟླ་བ་ཡར་གྱི་ངོ་ 
བཞིན་ལྷུན་གྲུབ་ཀྱི། །འོད་གསལ་སྐུ་དང་ཞིང་ཁམས་རབ་རྒྱས་ནས། །ཟད་པའི་མཐའ་རྫོགས་ 
གདོད་མའི་གཞི་དབྱིངས་ཀློང༌། །ལྷུན་གྲུབ་སྦུབས་སུ་ཇི་ལྟར་ཐིམ་པའི་དུས། །ཤེལ་ཉིད་ཉི་མར་ 
བཞག་ཚེ་ཁ་དོག་སོགས། །རྐྱེན་དང་འཕྲད་ཚེ་སྣ་ཚོགས་འཆར་བ་དག །གྲིབ་མར་བཞག་ཚེ་ཤེལ་
29

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འོད་ནང་དུ་ཐིམ། །ཤེལ་གྱི་ངོས་ལ་འཆར་གཞི་མ་འགགས་ཀྱང་། །འཆར་གཞི་མ་འགགས་འཆར་ 
རྟོག་མི་མངའ་ལྟར། །གདོད་མའི་དབྱིངས་སུ་རང་གསལ་ཐིམ་པའི་དུས། །སྐུ་དང་ཞིང་ཁམས་འོད་ 
གསལ་སྦུབས་ཐིམ་ཚེ། །ཤེལ་འོད་ནང་དུ་ཐིམ་པ་ཇི་བཞིན་དུ། །ལྷུན་གྲུབ་སྦུབས་སུ་རང་གསལ་ 
ནང་དུ་འཁྱིལ། །ངོ་བོའི་ཆ་ལ་འཆར་ནུབ་ཐིམ་པ་མེད། །ངོ་བོ་སྟོང་ཞིང་རང་བཞིན་གསལ་བ་ 
དང་། །ཐུགས་རྗེའི་ཆ་ལ་འཆར་གཞི་མ་འགགས་པ། །གདོད་མའི་དབྱིངས་སུ་ཡེ་ཤེས་འོད་འཁྱིལ་ 
པས། །རྣམ་གྲོལ་ལྷུན་གྲུབ་སྐུ་དང་ཞིང་ཁམས་རྣམས། །ཕྱི་རུ་མི་མངོན་མི་གསལ་མི་སྣང་ཡང་། ། 
ནང་གསལ་རྒྱུན་ཆད་མེད་ཅིང་རྟག་པ་ཉིད། །འདི་ཡི་དུས་ན་ཡེ་ཤེས་དབྱིངས་སུ་ཐིམ། །ཤེས་རབ་ 
མཁར་འཁྱིལ་རིག་པ་རང་ས་ཟིན། །ཕྱི་གསལ་ནང་ཐིམ་ནང་གསལ་ཕྱི་ནང་མེད། །འདི་དུས་དག་ 
པའི་རང་མདངས་གཞི་རུ་གནས། །ཆོས་སྐུ་འགྱུར་མེད་རྡོ་རྗེ་ལྟ་བུའི་སྐུ། །ཡེ་ཤེས་འགག་མེད་ 
གཡུང་དྲུང་ལྟ་བུའི་ཚེ། །ཏིང་འཛིན་རྒྱུན་ཆད་མེད་པ་ཆུ་བོའི་གཞུང་། །དགོངས་པ་གསལ་འགྲིབ་ 
མེད་དེ་ཉི་ཟླའི་ཀློང༌། །ངོ་བོའི་ཆ་ནས་ཆོས་ཉིད་མི་གཡོ་བ། །རྟག་པ་རྒྱུན་གྱི་ཏིང་འཛིན་ངང་ལ་ 
བཞུགས། །རང་བཞིན་ཆ་ནི་ནང་གསལ་འོད་དུ་འཁྱིལ། །ཐུགས་རྗེའི་ཆ་ནི་མ་འགགས་མདངས་སུ་ 
གསལ། །འདི་དག་མཚན་ཉིད་གསལ་ལ་མ་འགགས་ཤིང༌། །ཐིམ་ལ་མ་རྨུགས་དངས་ལ་མ་འདྲེས་ 
པར། །རྟག་ལ་མི་གཡོ་དག་ཅིང་དྲི་མ་མེད། །ངོ་བོ་རང་བཞིན་ཐུགས་རྗེའི་སྣང་ཆ་ནི། །སྨྲ་བསམ་ 
བརྗོད་མེད་མཚན་མར་མི་དམིགས་ཀྱང་། །འཁོར་འདས་ཀུན་གྱི་འཆར་གཞི་མ་འགགས་པ། །ངོ་ 
བོ་རང་བཞིན་ཐུགས་རྗེ་གསུམ་གྱི་ཚུལ། །ཤིན་ཏུ་ནང་གསལ་འཕྲོ་གཞི་ཕྲ་བར་གནས། །ཡེ་ཤེས་སྒོ་ 
ནི་རྒྱ་ཆེ་འཕང་མཐོ་ཞིང་། །ལྷུན་གྲུབ་ཁྱབ་གདལ་ཆེན་པོར་བཞུགས་པའོ། །དོན་ལ་སྣོད་བཅུད་ཕྱི་ 
ཡི་འབྱུང་བ་ལྔ། །ནང་དབྱིངས་ངོ་བོ་རང་བཞིན་ལྷ་མོ་ལྔ། །དག་པའི་འབྱུང་བ་འོད་གསལ་མ་ལ་ 
ཐིམ། །འོད་ལྔ་ནང་གསལ་འཕོ་འགྱུར་མེད་པའོ། །ཀ་དག་ངོ་བོ་བསྐྱེད་པ་བདག་གཞིའི་ཚུལ། ། 
རང་བཞིན་མ་འགགས་ཡེ་ཤེས་མདངས་ཀྱི་ངང་། །ཐུགས་རྗེའི་རང་རྩལ་མ་འགགས་གང་འདུལ་ 
ཏེ༑ ༑དེ་ལ་དོན་གཉིས་དཔག་མེད་སླར་འབྱུང་བ། །གཟུགས་སྐུ་གཉིས་ཀྱིས་འཁོར་བ་མ་སྟོང་བར། ། 
མཐའ་ཡས་འགྲོ་བའི་དོན་ལ་སྤྱོད་ཚུལ་ཡང༌། །དོན་ལ་ཆོས་སྐུ་ནམ་མཁའ་ལྟ་བུ་ནི། །ཀ་དག་ 
གདོད་མའི་གཞི་དབྱིངས་སྦུབས་ཉིད་ནས། །ལོངས་སྐུ་ལྷུན་གྲུབ་ཉི་ཟླ་སྤྲིན་ཚོགས་བཞིན། །མ་
30

༄༅། །ཟབ་གཏེར་ཆོས་ཀྱི་མཛོད་ཁང་
འགགས་འཆར་བས་རང་བཞིན་གསལ་ཆ་ལ། །སྤྲུལ་སྐུ་ཐུགས་རྗེའི་རང་རྩལ་ཉི་ཟླའི་ཟེར། །འཆར་ 
དང་སྣོད་གྲངས་མཉམ་པའི་ཆུ་ཟླ་བཞིན། །ཅི་སྲིད་འཁོར་བ་ནམ་མཁའ་གནས་ཀྱི་བར། །སྐུ་དང་ 
ཡེ་ཤེས་མཛད་པའི་ཕྲིན་ལས་ནི། །རྟག་པ་དང་ནི་རྒྱུན་ཆད་མེད་པ་དང༌། །རྒྱ་ཆེ་བ་དང་ལྷུན་ 
གྱིས་གྲུབ་པ་རྣམས། །འདི་དག་བཞི་རུ་ཐམས་ཅད་འདུས་པའོ། །དེ་ཚེ་རང་ལུས་རྣམ་དག་གཞལ་ 
ཡས་ན། །ཡུལ་སྣང་དག་པའི་སྐུ་དང་ཞིང་ཁམས་འཁྱིལ། །ཉོན་མོངས་དག་པ་ཡེ་ཤེས་ལྔ་ཡི་ངང་། ། 
སྟོབས་བཅུ་མི་འཇིགས་མ་འདྲེས་ཆོས་རྣམས་རྫོགས། །རྣམ་པར་རྟོག་མེད་ལྷུན་གྱིས་གྲུབ་པ་དང་། ། 
ཇི་སྙེད་ཇི་བཞིན་མ་འདྲེས་ཀུན་མཁྱེན་ཉིད། །དེ་ལྟར་སྐུ་གསུམ་ཡོན་ཏན་མ་ལུས་པ། །རྩོལ་རྟོག་ 
མེད་ཀྱང་ཐུགས་རྗེའི་རིང་བཞིན་པས། །དཔེར་ན་ནམ་མཁའ་རྩོལ་རྟོག་མེད་བཞིན་དུ། །ས་གཞི་ 
ཀུན་ཏུ་རྩི་ཐོག་འབྲས་བུ་སོགས། །འདི་ཡི་རང་བཞིན་འགྲོ་བར་བདེ་སྐྱིད་འབྱུང་། །རྩོལ་མེད་འགྲོ་ 
བའི་དོན་མཛད་ཕྲིན་ལས་ནི། །བསམ་ཡས་དཔག་མེད་ནམ་མཁའི་མཐའ་མཉམ་མོ། །འདི་ལྟར་ 
གནས་ལུགས་མ་ནོར་ཟབ་མོའི་གནད། །ཁྲེགས་ཆོད་ཉིད་ནས་ཆོས་ཉིད་ཟད་པའི་བར། །མ་ནོར་ 
གནད་ཀྱི་མེ་ལོང་འདི་མེད་ན། །མུན་པའི་མདའ་དང་ཆ་མེད་ལམ་མཁན་འདྲ། །ཐེ་ཚོམ་ཡིད་ཀྱི་ 
དྲ་བ་ཀུན་མེད་པས། །གནས་ལུགས་མ་ནོར་ཟབ་མོའི་ལམ་མཆོག་ལ། །མཁས་ཤིང་རྟོགས་པའི་ 
གྲུབ་མཐའ་བཙན་དགོས་པས། །སྔོན་ཆད་བོད་འདིར་དམ་ཆོས་རྫོགས་ཆེན་ལ། །མོས་པའི་དད་ 
ཐོབ་གང་ཟག་མང་བྱོན་ཡང༌། །ཀ་དག་ཁྲེགས་ཆོད་ཟབ་མོའི་གོ་ཚུལ་ལས། །སྒྲོན་མ་བཞི་དང་ 
སྣང་ཚད་མཐར་ཕྱིན་བཞི། །སྐྱེ་འཇུག་གཉིས་གནད་ལྷུན་གྲུབ་དབྱིངས་སུ་ཐིམ། །སྐུ་གསུམ་རང་ 
གནས་འཆར་གཞི་འཆར་ཚུལ་དང༌། །རྒྱ་ཆད་ཕྱོགས་ལྷུང་བྲལ་བའི་གསང་གནད་མཆོག །ཇི་ 
ལྟར་འདི་བཞིན་རྟོགས་ཏེ་ཁོང་ཆུད་པ། །ཁོ་བོ་ཙམ་ཞེས་ཁེངས་པ་མི་སྐྱེད་ཀྱང་། །མང་དུ་མ་བྱུང་ 
ཤིན་ཏུ་ཉུང་བར་ཟད། །ཅི་ཕྱིར་དམ་ཆོས་རྒྱབ་ཡིག་འགའ་མཐོང་ཡང་། །འདི་འདྲའི་གནད་རིག་ 
མཁས་རྣམས་ཨི་མཐོང་གཟིགས། །ད་འདི་ཕྱིན་ཆད་ཚུལ་འདི་ལེགས་རྟོགས་པའི། །རིགས་ཅན་ 
བྱུང་ན་ཁོ་བོའི་དྲིན་དུ་ཤེས། །དེ་ཕྱིར་འདི་ནི་ཁོང་སྙིང་མིག་འབྲས་ལྟར། །སུ་ལའང་མ་བསྟན་རང་ 
གི་སྙིང་ལ་ཆོངས། །བརྒྱུད་འཛིན་སྙིང་གི་བུ་ལ་སྟེར་སྲིད་ན། །ལེགས་པར་བཀའ་རྒྱ་དམ་དུ་བྱེད་ 
པ་གཅེས། །ཀྱེ་མ་ངོ་མཚར་ཡང་མཚར་འདི་ལྟ་བུ། །སྔོན་སྦྱངས་དཀར་པོའི་འབྲས་བུ་ནར་སོན་
31

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པས། །ཨོ་རྒྱན་པདྨའི་ཐུགས་ཀྱི་འོད་ཟེར་གྱིས། །བདག་སྙིང་པདྨོའི་ཟེའུ་འབྲུར་སྣང་བ་ལས། །ཡང་ 
དག་དོན་གྱི་སྨོན་ལམ་འདི་རིག་ཅིང༌། །མཐོང་ཐོས་རྣམ་གྲོལ་ཆེན་པོའི་དྲི་བསུང་གིས། །ཀུན་ཀྱང་ 
སྣང་ཚད་བཞི་པོས་ཚིམ་བྱས་ནས། །གདོད་མའི་གཞི་དབྱིངས་ལྷུན་གྲུབ་སྦུབས་ཉིད་དུ། །འགྲོ་ 
ཀུན་ཕྱམ་གཅིག་ཚེ་འདིར་ཕྱིན་པར་ཤོག །བདག་ཀྱང་དེང་ནས་དབེན་པའི་རི་ཁྲོད་དུ། །སྣང་ 
ཚད་བཞི་པོ་མཐའ་རུ་མ་ཕྱིན་བར། །ཀ་དག་ཁྲེགས་ཆོད་ཐོད་རྒལ་ཟུང་འཇུག་ལ། །ཉིན་མཚན་ 
འཁོར་ཡུག་ཆོས་ཀྱིས་འདའ་བར་ཤོག །གྲོགས་དག་ཉིན་མཚན་ཀུན་ཏུ་ཅི་བསམ་ཡང་། །ཆོས་ 
བྱེད་དང་ནི་སྐྱེ་བོ་ཕལ་པ་དང་། །དུས་སྙིགས་འགྲོ་བའི་བྱེད་སྤྱོད་མཐོང་ཐོས་དང༌། །གྲྭ་དང་བུ་ 
སློབ་སུ་ཡི་རྣམ་ཐར་ལའང༌། །བདག་ནི་བསམ་ཞིང་ཡི་ཆད་གཏིང་ནས་སྐྱེ། །གང་དུ་ཅི་བྱས་ 
གཞན་ཕན་མི་འདུག་པས། །སྙིང་ནས་དབེན་པར་ཚུལ་བཞིན་བསྒྲུབ་པ་དང་། །ད་ནི་ཉིན་མཚན་ 
ཆོས་ཀྱིས་འདའ་བར་བྱེད། །གདུལ་བྱ་ཕྲིན་ལས་གཡེང་བའི་འཁོར་ལོ་ཡང་། །ལྟར་སྣང་མཛེས་ཀྱི་ 
རང་དོན་གཡེང་བའི་བདུད། །ཆེ་བཞག་ཆུང་བོར་འཆི་བ་དྲན་པ་ཡིས། །སྙིང་ནས་དམ་པའི་ཆོས་ 
ཤིག་མི་བྱེད་རེ། །འཁོར་ངན་བརྟེན་ཡང་རྒྱུད་དཀྲུག་ཆོས་ཀྱི་གེགས། །ཕན་སེམས་བྱས་ཀྱང་ལོག་ 
ལྟ་ཡི་ཆད་ནས། །སུ་ལའང་རེ་ལྟོས་འཛིན་སེམས་མི་བྱེད་པར། །སྙེམས་སེམས་ཞེ་བཅད་རང་ 
ཚུགས་མི་འཛིན་རེ། །འགྲོ་དོན་མིང་བཏགས་བདུད་ཀྱི་ཕྱེ་གཏོར་གྱིས། །ཕྱོགས་མཚམས་ཀུན་ཏུ་ 
གཡེང་བའི་འཚུབ་མས་ཁྱེར། །ད་ནི་ངེས་འབྱུང་སྐྱོ་ཤས་བརྩོན་འགྲུས་ཀྱིས། །མ་ཤིའི་བར་དུ་ཆོས་ 
རང་མི་འབུང་རེ། །བདག་རྗེས་འཇུག་དང་ཚད་མར་འཛིན་རྣམས་ཀྱང༌། །སྙིང་ནས་དམ་ཆོས་ 
ཚུལ་བཞིན་སྒྲུབ་པར་མཛོད། །མཐར་ཐུག་རིན་པོ་ཆེ་གསང་བའི་མཛོད་ཅེས་བྱ་བ། ཨོ་རྒྱན་ཆེན་པོའི་གསུང་ 
འཛིན། རང་བཞིན་རྫོགས་པ་ཆེན་པོའི་རྣལ་འབྱོར་པ། རིན་ཆེན་དཔལ་བཟང་པོས་འབྲུག་ལོ་ཡོས་ཟླའི་ཉི་ཤུ་ལ། ནུབ་ 
གཡུ་མཚོའི་མགུལ་བདེ་ཆེན་གླིང་གི་དབེན་གནས་ཡང་ཁྲོད་དུ་སྦྱར་བའོ། །རྫོགས་སོ།། །།
32

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གཏེར་ཆེན་ཆོས་ཀྱི་རྒྱལ་པོ་འགྲོ་འདུལ་རཏྣ་གླིང་པའི་དག་སྣང་ 
སྙན་བརྒྱུད་ཡང་ལེ་ཤོད་མ་ཞེས་བྱ་བ།
ཨོ་རྒྱན་རིན་པོ་ཆེས་མཐར་ཐུག་དོན་གྱི་ངོ་སྤྲོད་གནང་བ། ཧོ་ཉོན་ཅིག་འདིར་ཚོགས་དད་འདུན་ 
རྣམས། །ཐོག་མར་ཆོས་ཀྱི་རྩ་བ་ནི། །མི་རྟག་འཆི་བ་དྲན་པ་ཡིན། །དེ་ཡང་རིམ་གྱིས་དྲན་པ་ 
གཅེས། །ཉམས་ལེན་རྩ་བ་བརྩོན་འགྲུས་ཡིན། །བོ་ཟག་ལེ་ལོ་མ་སོང་གཅེས། །ཆོས་ཟབ་བླ་མའི་ 
མོས་གུས་ཡིན། །ཐང་ལྷོད་འགྱུར་ལྡོག་མེད་པ་གཅེས། །གདམས་པའི་མཐར་ཐུག་རྫོགས་ཆེན་ཡིན། ། 
ཐེག་དམན་ཆོས་དང་མ་འདྲེས་གཅེས། །བསྒྲུབ་རྟགས་གཙོ་བོ་བྱམས་སྙིང་རྗེ། །རང་འདོད་དུག་ 
དང་མ་འདྲེས་གཅེས། །བོགས་འདོན་གཙོ་བོ་ངེས་འབྱུང་ཡིན། །རྒྱུན་ཆད་མེད་པར་བརྟན་པ་ 
གཅེས། །གེགས་སེལ་གཙོ་བོ་དག་སྣང་ཡིན། །རང་རྒྱུད་ངན་པ་ཞིག་པ་གཅེས། །གཞན་དོན་གཙོ་ 
བོ་ཕན་སེམས་ཡིན། །རང་དོན་ཟོག་ཏུ་མ་སོང་གཅེས། །ལྟ་བའི་མཐར་ཐུག་བདག་མེད་ཡིན། ། 
གཟུང་གཛིན་མཐའ་དང་བྲལ་བ་གཅེས། །བསྒོམ་པའི་མཐར་ཐུག་རང་གསལ་ཡིན། །བློས་བྱས་མུ་ 
བཞི་བྲལ་བ་གཅེས། །སྤྱོད་པའི་མཐར་ཐུག་རྒྱ་ཡན་ཡིན། །ཆོས་བརྒྱད་རང་འདོད་བྲལ་བ་གཅེས། ། 
གཞི་ནི་ཀུན་གཞི་ཡེ་ཤེས་གཉིས། །ཀུན་གཞི་ཡུངས་ཀར་ཏིལ་མར་བཞིན། །འཁོར་འདས་གཉིས་ཀྱི་ 
སྤྱི་གཞི་སྟེ། །ཡེ་ཤེས་དག་པ་མངོན་འགྱུར་ཡིན། །འདི་གཉིས་ཕྱེད་པ་ཤིན་ཏུ་དཀའ། །ཐེག་དམན་ 
རྣ་བར་དུག་དང་འདྲ། །དབང་པོ་རབ་རྣམས་དེ་རྟོགས་མཛོད། །ལམ་ནི་གྲུ་ཤན་ཟམ་པ་དང༌། ། 
རྩལ་ཆེན་མཐེབ་དང་མདའ་གཞུ་འདྲ། །ཉན་ཐོས་རང་རྒྱལ་བྱང་སེམས་དང༌། །ཀྲི་ཡོག་ཨུ་པ་ལ་ 
སོགས་པ། །བསྐལ་པ་གྲངས་མེད་གསུམ་དང་ཡང་། །གཉིས་དང་གཅིག་དང་ལྔ་དང་བདུན། །སྐྱེ་ 
བ་བཅུ་གསུམ་བདུན་སོགས་ནས། །ཐར་པའི་འབྲས་བུ་ཐོབ་པར་འདོད། །དེ་ཡང་བླ་མེད་སྙིང་པོའི་ 
ལམ། །ཚེ་གཅིག་དག་གིས་སངས་རྒྱའོ། །དེ་བསཅིག་ཆར་ཐོད་རྒལ་བ། །འབད་མེད་ཐོས་གྲོལ་ 
ཉིད་དུ་འགྱུར། །འདི་ཡང་ཐེག་དམན་བློ་ཆུང་ལ། །ཤིན་ཏུ་གསང་ངོ་རྣལ་འབྱོར་རྣམས། །འབྲས་བུ་ 
ཡེ་རྫོགས་ལྷུན་གྲུབ་ཆེ། །སྤངས་ཐོབ་མེད་པར་ཡེ་སངས་རྒྱས། །དག་པ་གཉིས་ལྡན་ཆོས་ཀྱི་སྐུ། ། 
རང་བྱུང་ཆེན་པོར་མཐར་ཕྱིན་ནོ། ། ཞེས་གསུངས་སོ། །
33

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ རྫོགས་པ་ཆེན་པོའི་ཞལ་གདམས་མཐའ་བྲལ་ཀློང་ཡངས་བཞུགས་སོ། །
གུ་རུ་སརྦ་སིདྡྷི་ཧཱུྃ། མཐའ་བྲལ་ཀློང་ཡངས་ཞེས་བྱ་བའི་རང་བཞིན་རྣམ་དག་གི་བླ་མ་དེ་ལ་ཕྱག་ 
འཚལ་ལོ། །གང་གི་སྐྱེ་མེད་ཆོས་སྐུའི་ཀློང་ཡངས་ནས། །ཡོན་ཏན་རང་བཞིན་མ་བཅོས་ཡོངས་ 
རྫོགས་སྐུ། །ཐུགས་རྗེ་མ་འགགས་སྤྲུལ་སྐུས་འགྲོ་དོན་མཛད། །ཀུན་བཟང་རྡོར་སེམས་དགའ་རབ་ 
ཤྲཱིསེང་དང་། །ཨོ་རྒྱན་རྗེ་སོགས་བླ་མ་རྣམས་ལ་འདུད། །བླ་མེད་བཀའ་གསང་ངེས་པའི་རྫོགས་ 
ཆེན་ལ། །གཤིས་ལུགས་དོན་གྱི་གོ་བ་བློར་རྙེད་ནས། །མཐར་ཐུག་དོན་གྱི་སྙིང་པོ་འདིར་སྨྲའོ། །མ་ 
བཅོས་བཞག་པའི་རང་ངོ་སྟོང་གསལ་ལ། །བཅོས་ཤིང་འབད་པའི་རྩོལ་བ་སུས་བྱེད་པ། །བློ་ 
བཅོས་གཟུང་འཛིན་ཡིན་པར་མ་ཤེས་སམ། །རང་བཞིན་བཅོས་བསླད་མེད་པ་དེ་ཉིད་དེ། །འདི་ 
ལ་བསྒོམ་འདོད་ཉམས་ཀྱིས་སུ་བཅིངས་པ། །རེ་དོགས་འཁྲུལ་པའི་གྲོང་དུ་ཚུད་པ་ཡིན། །བསྒོམ་ 
འདོད་བྱུང་དང་མ་བྱུང་གཉིས་འཛིན་གྱི། །ཉམས་ཀྱི་ཞེན་པས་སུ་ཡི་སྙིང་ཟིན་པ། །མུ་བཞིའི་ 
གནས་ལས་ཐར་བར་འདོད་དམ་ཅི། །བདེ་གསལ་མི་རྟོག་ཉམས་དང་བཅས་པའི་བསྒོམ། །གནས་ 
ཞེན་འདོད་བློའི་ཞགས་པས་སུ་བཅིངས་པ། །མི་དེ་རྣམ་མཁྱེན་ལམ་ལས་གོལ་བ་ཡིན། །སེམས་ནི་ 
མ་བཅོས་བཞག་ན་གསལ་བ་སྟེ། །རྟོག་མེད་བསྒོམ་ཞེས་འདོད་པ་རྟོག་པ་ཉིད། །ངོ་བོ་ཀ་དག་ 
ཡིན་པ་ཤེས་པར་མཛོད། །མ་བཅོས་ངང་དངས་དེ་ཉིད་གནས་ལུགས་ཏེ། །བཅོས་ཤིང་བཅོས་ཤིང་ 
རྟོག་པའི་ཡོ་ལངས་ཡིན། །དེ་བས་གཤིས་ལུགས་རང་སར་བཞག་ན་ལེགས། །ཀུན་གཞི་ཡེ་ཤེས་ 
གདོད་ནས་རྣམ་པར་དག །ཀུན་གཞིའི་རྣམ་ཤེས་གཉིས་སྣང་འཁྲུལ་པའི་བློ། །གཤིས་མ་གྲུབ་ཀྱི་ཕྱི་ 
མ་དག་བྱ་ཡིན། །རྣམ་རྟོག་ཆོས་སྐུ་ཡིན་ཅེས་སྨྲ་ན་ཡང༌། །ཆོས་སྐུའི་ཀློང་ན་རྣམ་རྟོག་མིང་དང་ 
བྲལ། །རྣམ་རྟོག་གློ་བུར་དྲི་མ་དག་བྱ་སྟེ། །ཆོས་སྐུ་ཉིད་ཀྱང་དག་བྱར་འཐད་དམ་ཅི། །གདོད་ 
ནས་གྲུབ་དང་གློ་བུར་ཉིད་ཀྱི་ཕྱིར། །རང་ངོ་ཤེས་པས་གྲོལ་བར་མ་གོའམ། །སྤྱིན་བྲལ་མཁའ་ལ་ 
སྤྲིན་གྱིས་གོས་མེད་ཀྱང་། །གནས་སྐབས་སྒྲིབ་པའི་དཔེ་ཙམ་མཚོན་བྱས་ནས། །གནས་ལུགས་རང་ 
ངོ་རྟོག་པས་འཁྲུལ་པ་དག །རྣམ་ཤེས་ཡེ་ཤེས་སེམས་དང་སེམས་བྱུང་དང༌། །གནས་ལུགས་
34

༄༅། །ཟབ་གཏེར་ཆོས་ཀྱི་མཛོད་ཁ
འཁྲུལ་གྲོལ་གང་ལྟར་མི་ཤེས་པ། །ཟོ་བཟང་སྣ་ཤེད་ཅན་གྱི་གྲོགས་པོ་ཡིན། །ལུས་ནི་མི་གཙང་རྣག་ 
ཁྲག་རྐྱལ་པ་ཞེས། །ཐེག་དམན་རྨོངས་པ་ཁ་ཅིག་སྨྲ་བར་ཟད། །ངོ་བོ་ཆོས་སྐུའི་རང་རྩལ་གཡོས་ 
པ་ལས། །ཡེ་ཤེས་ལྔ་ཡི་རང་རྩལ་འབྱུང་བཞིར་ཤར། །དེ་ཕྱིར་ལུས་ནི་སངས་རྒྱས་མངའ་བདག་ 
ཉིད། །ཕྱི་ཡི་འབྱུང་བ་སྣོད་ཀྱི་འཇིག་རྟེན་ཏེ། །ནང་གི་འབྱུང་བ་ཤ་ཁྲག་ལུས་སུ་སྨིན། །གསང་བའི་ 
འབྱུང་བ་ཡེ་ཤེས་རང་འོད་ལྔ། །འདི་ལ་གོམས་པས་ལྷག་མེད་དབྱིངས་སུ་བཟློག །དེ་ཕྱིར་ཆོས་ 
སྐུའི་རྩལ་དུ་མི་ཤེས་སམ། །ལུས་འདི་སངས་རྒྱས་མངའ་བདག་མ་ཡིན་ན། །འོད་གསལ་བསྒོམས་ 
པས་ཕུང་པོ་ལྷག་མེད་དུ། །ཡལ་བ་དེ་ཉིད་འགལ་བར་མི་འགྱུར་རམ། །ཡེ་ནས་དག་ཀྱང་བར་དུ་ 
རྐྱེན་གྱིས་འཁྲུལ། །འཁྲུལ་ཙམ་ཉིད་ན་འཁྲུལ་པའི་གཞི་ལས་འདས། །འཁྲུལ་པ་འཁྲུལ་རྒྱུད་མེད་ 
པར་མ་ཤེས་འཁྲུལ། །ཉམས་ལེན་གོམས་པའི་གནད་ཀྱིས་སུས་བརྟེན་པ། །ཐོག་མའི་གཞི་ཐོག་ཉིད་ 
དུ་གྲོལ་བར་འགྱུར། །དེ་ཕྱིར་གདོད་ནས་དག་པར་མི་ཤེས་པས། །བླང་དོར་བློ་ཡི་འཛིན་པ་སྲེད་ 
ཆགས་ཅན། །མགྲིན་བཟང་རྣ་བོ་ཆེ་ཡི་མཆེད་ཟླ་ཡིན། །སྦྱང་བགྲོད་ཡུན་དུ་བསྟེན་པ་མ་གཏོགས་ 
པ༑ ༑ཚེ་གཅིག་སངས་རྒྱས་ཐོབ་པ་མི་བདེན་ཞེས། །ཐེག་དམན་ཉན་ཐོས་ལ་སོགས་སྨྲ་བར་ངེས། ། 
གཤིས་ལུགས་རྟོགས་པའི་ངོ་བོ་མཐའ་བྲལ་པ། །རྟོགས་གྲོལ་དུས་གཅིག་འཁྲུལ་པའི་མཚང་རིག་ཚེ། ། 
ལས་དང་ལས་ཀྱི་རྣམ་སྨིན་རང་སར་དག །གཞི་ལམ་དུས་གཅིག་ཤར་བས་རྒྱུ་འབྲས་ཟད། །འཁོར་ 
འདས་གཅིག་ཏུ་རྟོགས་པས་སྦྱངས་བགྲོད་དག །གནས་ལུགས་དེ་ལྟར་རྟོགས་པའི་རྣལ་འབྱོར་པ། ། 
ཚེ་གཅིག་སངས་རྒྱས་མི་ཐོབ་ཅང་སྲིད་དམ། །འདི་ལ་མ་དད་ལོག་རྟོག་སུས་བྱེད་པ། ། རིན་ཆེན་ 
གསེར་གྱི་གླིང་ནས་སྟོང་ལོག་བྱས། །དུག་གསུམ་གཏི་མུག་དག་གིས་ཟིན་པ་ཡིན། །དེ་ཕྱིར་བློ་ 
བཟང་ཤེས་ལྡན་སྐྱེས་བུ་རྣམས། །བླ་མེད་སྙིང་པོའི་ལམ་མཆོག་འདིར་ཞུགས་ནས། ཐེ་ཚོམ་དྲི་མ་ 
ཁྲུས་བཤལ་དག་པར་མཛོད། །བློ་ལྡན་གོ་བའི་ཤེས་རབ་ཕུལ་ཕྱིན་ནས། །ཉམས་ལེན་རྟོགས་པའི་ 
མྱུ་གུ་སྐྱེས་ལགས་པས། །རྣམ་མཁྱེན་ལམ་གྱི་འབྲས་བུ་མྱུར་ཐོབ་འགྱུར། །བླ་མའི་བྱིན་རླབས་སྙིང་ 
ལ་མ་ཞུགས་ཤིང༌། །ཐུགས་བཅུད་གདམས་པའི་མྱུ་གུ་མ་ལོན་ན། །མདོ་མེད་རླུང་ཁྱེར་ལགས་སོ་ 
གྲོགས་པོ་དག །གནས་ལུགས་དོན་གྱི་རྩི་ཡིས་མ་ཟིན་ན། །ཁ་ལྟ་གོ་ཡུལ་བྱེད་པའི་སྒོམ་ཆེན་དེ། ། 
ཤིང་སྡོང་ཁོང་རུལ་ལགས་པར་མ་གོའམ། །དེ་ཙམ་མང་དུ་བཤད་པ་ཇི་ཞིག་དགོས། །ཐེ་ཚོམ་བློ་
35

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡི་དྲི་མ་དག་བྱས་ནས།།གནས་ལུགས་དོན་གྱི་དགོངས་པ་མཇལ་བར་མཛོད། །དྲི་མེད་སྙིང་པོའི་ 
རྒྱ་མཚོ་དྭངས་པ་དེར། །སྐལ་ལྡན་རཏྣའི་ངང་མོ་བློ་ལྡན་དེས། །བླ་མེད་རྒྱ་མཚོའི་དྭངས་མ་འོ་ 
མར་བླངས། །རྗེས་འཇུག་སྐལ་ལྡན་ངང་ཕྲུག་བཅུད་ཀྱིས་ཚིམ། །གནས་ལུགས་རྟོགས་པའི་འདབ་ 
གཤོག་རྩལ་རྒྱས་ཏེ། །ཐབས་ཤེས་གཤོག་པའི་འཕུར་སྟབས་མཐར་ཕྱིན་ནས། །བདེ་ཆེན་དག་པའི་ 
ཞིང་དེར་ཕྱིན་པར་ཤོག །གཞན་ཕན་དགེ་བ་བདག་བློས་འདི་བྱས་པས། །མི་འགྱུར་ཐོག་མའི་ཞིང་ 
མཆོག་དག་པ་ལ། །འགྲོ་ཀུན་ཕྱམ་གཅིག་ཁང་བཟང་དེར་ཕྱིན་ཤོག །ཅེས་པའི་ལེགས་བཤད་རྫོགས་པ་ 
ཆེན་པོ་མཐའ་བྲལ་ཀློང་ཡངས་ཞེས་བྱ་བ། ནུབ་ཕྱོགས་ཀྱི་ཨོ་རྒྱན་གྱི་སློབ་དཔོན་ཆེན་པོ་པདྨ་ཐོད་ཕྲེང་རྩལ་གྱི་སློབ་ 
མ༑ གཙང་སྣུམ་གནུབས། ཡུལ་རོང་པའི་ལོ་ཙཱ་བ་ཆེན་པོ་ལང་གྲོ་དཀོན་མཆོག་འབྱུང་གནས་ཀྱི་བག་ཆགས་ཅུང་ཟད་ 
སད་པས་ཟབ་མོའི་གཏེར་ལ་སྤྱོད་པ། ཅོག་བཞག་ཀློང་ཡངས་ཀྱི་སྤྲང་པོ། གནས་ལུགས་རྫོགས་པ་ཆེན་པོ་ཀློང་གསལ་ 
སྙིང་ཐིག་གི་རྣལ་འབྱོར་པ་རིན་ཆེན་དཔལ་བཟང་པོས། ལྷོ་བྲག་གངས་རིའི་ངོགས་དབེན་གནས་ཆོས་རྫོང་དགོན་པར། 
ལུག་ལོ་ཧོར་ཟླ་དྲུག་པའི་ཚེས་ཉེར་གཉིས་ལ་སྦྱར་བའོ། །དགེ་བས་ཕྱོགས་དུས་ཀུན་ཏུ་ཁྱབ་པར་གྱུར་ཅིག
36

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །མཁས་པ་བྱེ་མ་ལའི་ཞལ་ཆེམས་བཞུགས་སོ༔ 
ཐེམ་མེད༔ ༼གསེར་ཡིག་ཅན༽
རང་རིག་གསལ་བའི་སྒྲོན་མ་ནི༔ རྟོགས་པའི་ཤེས་རབ་ཕྱག་བཙལ་ནས༔ སེམས་ཅན་སངས་རྒྱས་ས་ལ་ 
འགོད༔ ཡུན་དུ་བསགས་པའི་སྒྲིབ་པ་འཐུག་པོ་ཡང་༔ ཚིག་གསུམ་གནད་དུ་བརྡེགས་པས་ཤེལ་སྒོང་ཕྱིས་པ་ 
འདྲ༔ སྐྱེ་མེད་ཀ་དག་བསྒྲུབ་པའི་མཐའ༔ སྐུ་གསུམ་ལྷུན་གྲུབ་འབྲས་བུའི་ལམ༔ དགོངས་པ་ཉག་གཅིག་ 
སྒྲོན་མར་གསལ༔ དབྱིངས་རིག་རྣམ་པར་དག་པའི་སྒྲོན་མ་ཡིས༔ ལྟ་བ་གསལ་བྱེད་སྒྲོན་མ་བསྟན༔ སྡུད་པ་
ལས་གསལ་བྱེད་སྒྲོན་མ་ཆོས་མཆོག་སྨྲ་བ་མི་འཁྲུགས་ཡིན༔ མཚན་བརྗོད་ལས་ འགྲོ་བའི་མཪ་མེ་ཡེ་ཤེས་ 
སྒྲོན༔ ཞེས་པའོ༔ ལྟ་བ་གསལ་བྱེད་དབང་པོའི་སྒོ་རུ་ཤར༔ ཞེས་པའོ༔ སྟོང་གསལ་ཐིག་ལེའི་སྒྲོན་མ་ཡིས༔ 
འཁྲུལ་སྣང་རྒྱ་ཡིས་འདེབས་པར་བསྟན༔ མཚན་བརྗོད་ལས་ ཡེ་ཤེས་སྣང་བ་ལམ་མེ་བ༔ ཞེས་པའོ༔ ཤེས་ 
རབ་རང་བྱུང་སྒྲོན་མ་ཡིས༔ རྟོག་པ་གདེང་དུ་ཚུད་པར་བསྟན༔ ཤེས་རབ་ཆེན་པོས་སྐད་ཅིག་ལ༔ ཆོས་ཀུན་ 
ཁོང་དུ་ཆུད་པ་པོ༔ རྒྱང་ཞགས་ཆུ་ཡི་སྒྲོན་མ་ཡིས༔ རིག་པ་ལན་གསུམ་གནད་དུ་གཟུད༔ སྣང་དང་སྟོང་དང་ 
གསལ་དང་ སྒྲོན་ མ་ ཆོས་ ཀྱི་མཆོག༔ ཅེས་སོ༔ རིག་པའི་ལམ་གནས་སེམས་དང་ཡེ་ཤེས་རིག་པའི་ངོ་བོ་ངེས་ཚིག་གནས་ 
ལ་ འཆར་ སྒོ་ལས་དེས་ཡུལ་ཆོས་འབྲས་བུ་ཡོན་ཏན་ཕྱོགས་ཚད་དབྱེ་བའི་དུས་སེམས་ཀྱིས་ཚེས་བཅོ་ལྔ་ཆོས་སུ་དབྱེ་བའོ་ 
དབྱེ༔ ངོ་བོ་གནས་དང་ལམ་དང་སྒོ༔ སྐྱོན་དང་ཡོན་ཏན་སྣང་ཚུལ་གྱིས༔ དོན་གསུམ་ཐེ་ཚོམ་མེད་ དཔེ་དོན་ 
རྟོགས་ པའི་བློ༔ ཞེས་འབྲས་བུའི་གསང་ལམ་ མེ་ལོང་ལྟ་བུའི་ཡེ་ཤེས་བསྐལ་པ་གསུམ་གཙུག་གི་རྒྱུད་ལས་ ཀུན་གཞི་ཆོས་ 
སྐུར་དབྱེ༔ ཀུན་གཞི་ཀུན་གྱི་ གཞི་སྣ་ཚོགས་བསགས་པའི་ཀུན་ གཞི་ཡིན་ཀྱང་༔ རྣམ་པར་བྱང་བའི་རྟེན་མ་ཡིན༔ 
ཞེས་སོ༔ ཡེ་ཤེས་མཐོང་ལམ་འབྱུང་བའི་དྭངས་སྙིགས་དབྱེ༔ རིག་པ་ཆོས་ཡིན་གྱི་གཉིས་མི་གནས་པར་ཤར་ འཁྲུལ་ 
སྣང་ འཁྲུལ་པའི་སྣང་བ་དང་དག་པའི་སྣང་བ་དང་ཆོས་ཉིད་ཀྱི་སྣང་བ་སྣང་བ་གསུམ་སྦྱོཪ་ཪང་འབྱུང་ས་ལ་སྦྱོཪ་ དག་སྣང་ 
ཕྱེད་པས་ལམ་རྟགས་ཚད་ཀྱང་ཟིན༔ ཞེས་སོ༔ དབྱེ་བ་གསུམ་གྱི་རིག་པ་རྐྱེན་དང་ རྐྱེན་མེད་ཀྱི་ཤེས་པ་རང་དག་ 
ཕྲོལ༔ རིག་པའི་འཆར་སྒོ་ མིག་གི་དབང་པོས་ རིག་པ་གཅེར་ཐོན་པ༔ ༔ ཆོས་སྐ་ རྐྱེན་དག་པ་ཡིན་པས་རྐྱེན་མ་འཁྲུལ་ 
ན་རིག་པ་རྟོག་མེད་ཟང་ཐལ་ཆོས་ཉིད་ཆོས་སྐུ་སྤྲོས་བྲལ་ ཟང་ཐལ་དེ་བཞིན་ཉིད་ཀྱི་དོན༔ འབུམ་ལས་མིག་གིས་དེ་
37

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
བཞིན་ཉིད་ཤེས་ན་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ༔ ཞེས་པའོ༔ དེ་ཀ་ན་ བྱེད་པ་མེད་ 
ཕ་རང་བྱུང་གི་ཡེ་ཤེས་ཆེན་པོ་རང་ཤར་བས༔ མཚན་བརྗོད་ལས་ ཡེ་ཤེས་སྣང་བ་ལམ་མེ་བ༔ ཞེས་པས་སོ༔ 
དེ་ཀ་མིག་ནས་ ཕར་རིག་པ་དངོས་སུ་ཤར་བ་ སེམས་ཅན་ཀུན་གྱི་སྣ་འཁྲིད་པར་ཤེས་པས༔ འགྲོ་བའི་མར་མེ་ཡེ་ 
ཤེས་སྒྲོནཿ༔ དེ་ཀ་མིག་ན་ཕར་མཁྱེན་པ་མ་འགགས་པར་ཤར་བས༔ ཡེ་ཤེས་མིག་གཅིག་ དྲི་མ་གསུམ་བྲལ་ དྲི་ 
མ་མེད༔ ཅེས་པའོ༔ མིག་གི་དབང་པོ་མཐོང་བ་མ་འགགས་པར་རྟོག་མེད་ཀྱི་ཡེ་ཤེས་རང་ གསལ་བ་ན༔ 
རིག་པ་ དབང་པོའི་ མངོན་སུམ་བསྟན་པ་སྟེ༔ མངོན་སུམ་མཐོང་བའི་མིག་ཅེས་དེ་ལ་བྱ༔ དེ་ཀ་ན་སངས་རྒྱས་ 
ཀྱི་ཐུགས་ཡང་དག་པའི་ཡེ་ཤེས་ཡིན་པས༔ སངས་རྒྱས་ཀུན་གྱི་ ཁྱུང་རོལ་པ་ལས་ ཐུགས་མཆོག་ནི༔ འགྲོ་བ་ 
ཀུན་གྱི་སྤྱན་ལ་ཤར༔ ཞེས་པའོ༔ དེ་ཀ་ན་སེམས་ཅན་ཀུན་གྱི་སྣ་འཁྲིད་པར་ཤར་བས༔ སྡུད་པ་ལས་ རིག་པ་ 
ཁྱིམ་དུ་མི་གནས་ལམ་ལ་མཁས་པར་འགྱུར༔ ཞེས་པའོ༔ མི་གནས་པར་ཤར་བའི་རིག་པ་རང་ངོ་མ་ཤེས་ན་ 
མ་རིག་པ་དེ་ལ་ཟེར་ དམིགས་བུ་མེད་པས་ རིག་པའང་ངོ་མ་ཤེས་ན་རྒྱུ་འཁོར་བ་ལས་མི་ཐར་ བྱང་ཆུབ་རེག་པར་ནུས་ 
མ་ཡིན༔ ཞེས་པའོ༔ མིག་ལྟ་བར་ མ་རྟོགས་པའི་སེམས་ཅན་ཐམས་ཅད་ ངོ་མ་ཤེས་ན་༔ སྡུད་པ་ལས་ དམུས་ ལོང་ 
དམིགས་བུ་མེད་པ་བྱེ་བ་ཁྲག་ཁྲིག་རྣམས༔ ལམ་ཡང་མི་ཤེས་གྲོང་ཁྱེར་འཇུག་པར་ག་ལ་འགྱུར༔ ཞེས་དང་༔ 
མ་རིག་འཁྲུལ་འཁོར་ འདི་ ལ་ཟད་མེད་འཕེལ་བ་མེད༔ ཅེས་སོ༔ ཡིད་དཔྱོད་ཀྱི་ སྤྱི་འཇལ་གྱི་རྣམ་པ་ སེམས་ 
གཏན་ལ་འབེབས་པ་ནི༔ འདོངས་པ་ནམ་མཁའ་ ནམ་མཁའ་ཆེ་ལས་ སྙེག་པ་འདྲ༔ ཞེས་ ཉམས་སུ་མྱོང་ བའོ༔ 
སྐུ་གསུམ་རང་གི་སྣ་ཁྲིད་པར་འཆར་བ་ནི༔ མིག་གི་དབང་པོ་མཐོང་བ་ བློ་ཡུལ་དུ་བྱ་བ་ལས་དོན་རང་གི་མཚན་ཉིད་ 
དུ་ མ་འགགས་པཿ༔ རིག་པ་ཆོས་ཀྱི་སྐུའོ༔ མཐོང་པ་ངེས་པར་མཁྱེན་པ་ཤེས་རབ༔ ལོངས་སྤྱོད་རྫོགས་པའི་ 
སྐུའོ༔ མིག་གི་དེ་ཁོ་ན་ཉིད་སྙིང་པོ་ཡེ་ཤེས་ཀྱི་ལུས་ཅན་ནི་སྤྲུལ་པའི་སྐུ་སྟེ༔ སྐུ་གསུམ་འདུ་འབྲལ་མེད་པར་ 
ཆོས་སྐུ་ རང་གི་ སྣ་ཁྲིད་པར་ཤར་བས༔ མཚན་བརྗོད་ལས་ མཆོག་གི་དང་པོ་སྐུ་གསུམ་འཆང་༔ ཞེས་པའོ༔ དེ་ 
དཔེ་ ཤེལ་ དོན་རྟགས་ གསུམ་ གྱི་ ཡེ་ཤེས་ཀྱི་ གཏན་ལ་ཕེབས་པས༔ དོན་གསུམ་ ངོ་ཤེས་ཡིད་ཆེས་ཐག་ཆོད་པ་ 
ཐེ་ཚོམ་མེད་པའི་བློ༔ ཞེས་པའོ༔ དོན་གྱི་ཡེ་ཤེས་ ཆོས་སྐུ་ཟང་ཐལརྟོག་མེད་ ངོ་ཤེས་པས༔ ཀུན་དོན་ཡོན་ཏན་གསུམ་ 
འགྲོ་བ་ཀུན་གྱི་སྙིང་པོ་ ཡིན་གྱི་བདག༔ ཅེས་ དོན་གསུམ་ རིག་པའོ༔ ཕུང་པོ་ལྔ་ནི་ནང་དུ་རིག་པ་ངོས་གཟུང་བ་ 
ནི༔ མིག་མ་འགུལ་བར་ ཆོས་སྐུ་ཀ་དག་སྤྲོས་བྲལ་ཡིན་ ནམ་མཁའ་སྤྲིན་བྲལ་གྱི་ཀློང་དུ་གཏད་པས༔ དབྱིངས་
38

༄༅། །ཟབ་གཏེར་ཆོས་ཀྱི་མཛོད་ཁང་།
རྣམ་པར་དག་པའི་ ཡེ་ཤེས་ཀྱི་སྤྱན་རྣམ་པར་དག་པ་ སྒྲོན་མར་གསལ་ཏེ༔ རྡོ་རྗེ་ལུ་གུ་རྒྱུད་ཀྱི་ སྣང་བའི་ཉམས་གོང་ 
དུ་འཕེལ་བ་ སྐུ༔ ཡེ་ཤེས་ཟང་ཐལ་ཆེན་པོའི་དགོངས་པ་སྟེ༔ ཅོག་བཞག་ཆེན་པོ་བཞིའི་ ཡི་གེ་མེད་པར་ཤེས་པར་ 
བྱ་ ངང་ལ་བཞག་གོ༔ རིག་པ་ ཚད་དངོས་མེད་ཀྱི་རིག་པ་དངོས་ལྟར་སྣང་བ་ ལ་ཕེབས་ཤིང་མངོན་སུམ་གྱིས་སྣང་ 
བའོ༔ རིག་པ་ལམ་རྟགས་ ཉམས་སྐྱེ་ལུགས་ ཀྱི་སྣང་བ་ནི༔ འཆར་སྒོ་ མིག་གི་འབྲས་བུ་ མན་ཤེལ་ གསལ་བྱེད་ 
ཀྱི་མེ་ལོང་གོང་མི་དྲག་མནན་ སྣང་བ་འཆར་ལུགས་ པས༔ ཐུགས་རྗེ་འོད་ཟེར་གྱི་སྣང་བ་ཤར་ཏེ་ འགྲེང་བུ་དང་བྱེད་ 
ཉལ་ཟླུམ་འཁྱིལ་ ཐིག་ ལེ་དང་ ཞིང་ཁམས་ ཐིག་ཕྲན་ལོངས་སྐུ་དང་ རིགས་དྲུག་ སྤྲུལ་སྐུའི་སྣང་བ་འཆཪ་ རོ༔ 
སྤྱན་ལྔ་ཡང་རིམ་པས་ ཉམས་སུ་བླངས་པས་ འཆར་རོ༔ སྤྱན་ལྔ་ཆགས་པ་མེད་པར་འཆང༔ ཞེས་པའོ༔ སྐྱེ་ 
མེད་ཀྱི་ དབྱིངས་དང་རིག་པ་དབྱེར་མི་ཕྱེད་ ཀློང་དུ་འགག་མེད་ཀྱི་རིག་པ་རང་གྲོལ་བས་ ཀ་དག་ཆེན་པོའི་བདག་ཉིད་ 
ཆོས་རྣམས་ཐམས་ཅད་ཟད་སར་སྐྱེལ་བའོ༔ ངོ་བོ་ སྤྲོས་བྲལ་ ཀ་དག་རང་བཞིན་ལྷུན་གྲུབ་རྒྱ་མ་ཆད་ ཐུན་ 
མོང་མ་ཡིན་པའི་གཉུག་མ་ལ་ལྷུན་གྲུབ་གྱི་རོལ་པ་འགག་མེད་ པའོ༔ མཐའ་བྲལ་ཕྱོགས་རིས་མེད་པ་ལྟ་བའི་གདིང་༔ 
མཐའ་བརྒྱད་དང་བྲལ་བ་ དམིགས་པ་གཏང་བཞག་མེད་པ་ཞེ་འདོད་ཉམ་ང་མེད་པ་ གླང་པོ་ཆེ་ལྟ་བུ་ སྤྱོད་པའི་ 
གདིང་༔ སྤངས་ཐོབ་རེ་དོགས་མེད་པ་འབྲས་བུའི་གདིང་༔ ལམ་གསུམ་གདིང་བཞི་གནད་ཀྱི་མན་ངག་ཡིན༔ 
ལུང་ རྒྱལ་བའི་སྒྲ་ཚད་བསྟན་བཅོས་ལུང་རིགས་ཀྱིས་དབབ་ཏུ་མེད་ དང་ རིག་ པ་མན་ངག་གསུམ༔ ཡིད་ཆེས་ བླ་མའི་ 
གདམས་ངག་ལས་ གདམས་པ་གནད་ལ་ཕོབ༔ གོལ་སར་ ཡང་དག་པའི་ལྟ་བ་མི་ཐོབ་ ལྟུང་པས་ལྟ་སྒོམ་ཤེས་པར་ 
བྱོས༔ སྣ་ཚོགས་ མུ་སྟེགས་ བློ་གཟུང་གི་ལྟ་བ་ ཨ་ནུ་མན་ཆད་ བྱ་བྱེད་འབད་རྩོལ་གྱི་གོལ་ས་ཡིན༔ ལྷུན་གྲུབ་ 
ཁྱབ་ཆེ་ལ་ དོན་ཕྱལ་པ་མ་རིག་ལྷུན་གྱིས་གྲུབ་པས་ སྟོང་རྫོང་འཁྲུལ་པའི་གོལ་ས་ཡིན༔ མཐའ་བྲལ་བརྗོད་མེད་ 
སྟོང་ པའི་ ཁས་མི་ལེན་པས་ཆད་པའི་མཐར་ལྷུང་ ལ་བཟླ་སྟེ༔ ཆད་པ་མཐའ་ཟད་ལྟ་བ་ཡིན༔ སྒྱུ་འཕྲུལ་ སྙིང་གི་ 
དཀྱིལ་ན་འོད་དང་འོད་ཀྱི་གོང་བུར་ཡོད་ཟེར་བ་གང་ཟག་གི་བདག་ཏུ་འགྲོ་ འོད་གསལ་བདག་འཛིན་པ༔ རྟག་པར་ ལྟ་ 
དང་མཚུངས་པ་སྟེ༔ དེ་དག་ལྟ་བའི་གོལ་སར་ཤེས་པར་གྱིས༔ སྟོང༌པ་ཧད་པོའི་ ཤིན་ཏུ་སྤྱད་ནས་སྟོང་པ་ ལྟ་ 
སྒོམ་དང་༔ མི་རྟོག་ མི་རེ་བ་ ལྟེངས་པོའི་སེམས་འཛིན་དང་༔ བཏང་སྙོམས་ རྟོག་སྒོམ་ ལྟེངས་པོའི་མུན་ སྒོམ་ 
དང་༔ མ་ཚོར་ ཉན་ཐོས་ ཡིད་བྱེད་འགོག་པ་དང་༔ བདེ་བ་སྐྱེ་མེད་ བདེ་སྟོང་རྩོལ་བཅས་ ལུས་སྦྱངས་དང་༔ ཡིད་ 
འགྱུ་གཅོད་པའི་ རྩོལ་སྒྲུབ་བྱས་ཆོས་ཡིན་པས་ དབུགས་འཛིན་རླུང་སྒོམ་རྣམས༔ འདི་རྣམས་ བསྒོམས་ཀྱང་སངས་
39

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མི་རྒྱའོ་ སྒོམ་པའི་གོལ་སར་ཤེས་པར་གྱིས༔ བླང་དོར་བདག་ཏུ་ གཅིག་སྤང་གཅིག་བསྒྲུབ་པ་ རྟོག་པའི་སྤྱོད་པ་དང་ 
རྩོལ་སྒྲུབ་ དགེ་སྦྱོང་ངམ་ ཚུལ་འཆོས་བྱེད་པའི་སྤྱོད་པ་དང་༔ བརྟུལ་ཞུགས་ ཅི་དགའ་དགའ་བྱེད་པའི་ སྨྱོན་པར་ 
བྱེད་པའི་སྤྱོད་པ་དང་༔ འདི་རྣམས་ རང་བཞིན་བརྟུལ་ཞུགས་མེད་པ་ སྤྱོད་པའི་གོལ་སར་ཤེས་པར་གྱིས༔ རྒྱུ་ 
རྐྱེན་ཟད་པའི་ ཆད་པ་ཕྱོགས་མཚམས་ཀྱི་གོལ་ས་ སྟོང་འཇམ་དང་༔ དུ་མ་ རྫོགས་པ་ཆེན་པོ་ཉག་ཅིག་ཡིན་ཟེར་བ་དེའི་ 
རིག་བྱེད་གསར་པར་སྨྲ་བའི་གོལ་སའོ་ རོ་གཅིག་ཐིག་ལེ་ཆེན་པོའི་ངང་གྲོལ་དང༔ སྐུ་གསུམ་ལྷུན་གྲུབ་ འབྲས་བུ་ 
མིན་སྐྱེ་མཆེད་མུ་བཞིའི་འབྲས་བུའོ་ ལམ་སྣང་འདོད་པ་རྣམས༔ འབྲས་བུ་རེ་དོགས་ཀྱི་ ཐོབ་རྒྱུ་ཡོད་ཟེར་བ་ གོལ་ས་ 
ཡིན༔ སྣང་ལ་ལྷའི་དེ་ཡང་མ་གྲུབ་སྟེ་སྟོང་ལ་ངོ་བོ་ཀ་དག་མཐའ་གྲོལ་གྱི་ལྟ་བ་ རང་བཞིན་མེད་པ་ཆོས་ཉིད་ནམ་མཁའ་ 
ལྟ་བའི་མཆོག༔ གསལ་ལ་རྟོག་པ་མེད་པ་ངོ་བོ་ཀ་དག་ སྟོང་པ་ལ་ཕྱོགས་མ་ཆད་མཁྱེན་པ་ལ་མི་སྤྱོད་རང་ངོ་ལ་མི་འགག་ 
ཐིམ་པ་ལ་མི་རྨུགས་ འབྲས་བུའི་ དགོངས་པ་ཐམས་ཅད་དབྱེར་མི་ཕྱེད་པའོ་ མཆོག༔ ཅིར་སྣང་བཀག་པ་ མེད་ པས་ 
ངོ་བོ་སྟོང་གསལ་ཆེན་པོ་ཕྱོགས་གར་ཡང་མ་ལྷུང་མཚན་མ་རང་སར་གྲོལ་ལོ་ རང་བཞིན་རྒྱ་མ་ཆད་དེ་སྤྱོད་པའི་མཆོག༔ 
མཐོང་རྟོག་སྒྱུ་མའི་རང་བཞིན་ མེད་པའི་ ཡིན་པས་ཅི་རྣམ་པར་རྟོག་པ་ བློ་ཡིན་པས་ ཅིར་བསམ༔ རྒྱུ་མེད་པ་ 
བསམ་པ་ཀུན་ བརྗོད་པ་དང་བྲལ་བ་ སྤངས་ཡེ་ཤེས་མེ་ཆེན་གཡོ༔ དེའི་ངང་ལས་ རང་བཞིན་ མ་བསྐྱོད་ལྷན་ནེ་ 
ཞོག༔ ལྷན་ནེ་ལྷང་ངེ་ ཚོགས་དྲུགལྷུག་པ་དབང་པོ་རྒྱ་ཡན་ཁོག་ཐོང་ཐོང་ལ་གྲོང་ཆོད་ལ་ཐོང་ བཞག་ ན་མཉམ་ བཞག་ 
ཆེན་པོ་ཡིན་ཏེ་དོན་དེ་སྒོམ་པའི་མཆོག༔ དམིག་གཏད་མེད་པ་རྣམས་རྣལ་མ་རང་སོ་གཉུག་མ་ མཆོག་གཞི་གདེང་བཞི་ 
ཁྱེར་ན་གྲུབ་མཐའ་ངན་པའི་ལྟ་བ་ཆོད༔ ཕྱིན་བསྒྲོད་མེད་པར་སླེབས་པས་བྱང་ཆུབ་སེམས་ཀྱི་སྒྲོན་མ་ངོས་ 
ཟིན་ན་ཀུན་ཏུ་འོད་ཀྱི་ ས་ ས་བཅུ་གཅིག་པ་ ནོན༔ རྐང་མེད་མཁའ་ སྒྲོན་མ་རྣམ་པར་དག་པ་ བ་ ལ་འགྲོ་ན་ལྟ་བའི་ 
རྒྱབ་ཤ་ ནམ་མཁའ་རྣམ་པར་དག་པའི་ནང་དུ་ ཆོད༔ གྲོགས་མེད་གཅིག་པུར་འདུག་ན་སྒོམ་པའི་རྒྱབ་ཤ་ རིག་པ་ 
ཐིག་ལེ་ཉག་གཅིག་ལ་བར་མཚམས་མེད་ ཆོད༔ ལྟ་ མེད་ སྐུ་ ལ་ བལྟས་ པས་ འདིའི་ཕྱི་ནང་འདི་ཡིན་བྱ་བ་མེད་ 
འབྲས་བུའི་རྒྱབ་ཤ་ཆོད༔ བྱེ་མ་ལ་ བདག་ནི་ཐོས་ཆུང་བློ་ཞེན་མ་ཡིན་ཏེ༔ སྒྲ་ཚད་བསྟན་བཅོས་གྲུབ་མཐའ་ 
སོགས༔ སྡེ་སྣོད་གསུམ་གྱི་ འདུལ་བ་མདོ་སྡེ་མངོན་པ་ དོན་གོ་ལོངས༔ རྒྱུད་སྡེ་བཞི་ཡི་ བྱ་བའི་སྤྱོད་པའི་རྣལ་འབྱོར་ 
བླ་ན་མེད་པའི་རྒྱུད་དོ་ ཁོང་དོན་ཤིག༔ འབུམ་ཚོ་དྲུག་རྣམས་བཞུགས་པའི་ཨ་ཏི་ལ༔ བདག་གིས་དགོངས་པ་མ་ 
ལོན་གཅིག་ཀྱང་མེད༔ ཁྱད་པར་སེམས་སྡེ་རྩ་གཅིག་དང་༔ ཀློང་སྡེ་ཉི་ཤུ་རྩ་གཅིག་དང་༔ དེ་རྣམས་ནང་ན་
40

།ཟབ་གཏེར་ཆོས་ཀྱི་མཛོད་ ཁང་
ཟབ་པ་མན་ངག་སྡེ༔ དེ་དག་མན་ངག་སྙིང་བཅུད་བདག་གིས་ཤེས༔ དེ་རྣམས་ནང་ན་མར་གྱི་ཡང་ཞུན་འདྲ་ 
བ་ནི༔ རྫོགས་པ་ཆེན་པོ་གསེར་གྱི་ཉི་མ་ གསང་བ་བླ་ན་མེད་པའི་སྐོར་ རབ་ཏུ་སྣང་བྱེད་ཐིག་ལེ་གསང་བའི་ 
མཆོག༔ རྒྱུད་སྡེ་བཅོ་བརྒྱད་ཏི་ཀ་ས་གཅོད་བཅས༔ བརྒྱ་དང་བཅུ་དགུའི་ ཟངས་ཡིག་གཡུ་ཡིག་དུང་ཡིག་ལ་སོགས་པ་ 
མན་ངག་སྡེ་དང་བཅས༔ དེ་ཡི་ནང་ནས་ཟབ་པའི་མན་ངག་ཞལ་ཐེམས་བརྒྱད་པོ་ སངས་རྒྱས་ལ་གསུམ་རིག་ 
འཛིན་ལལྔ་ འདི༔ དུས་གསུམ་གྱི་སངས་རྒྱས་སྟོང་གི་དགོངས་བཅུད་དྲིལ་ནས་ནི༔ སངས་རྒྱས་པ་ལ་དགོས་པའི་ བསྟན་ 
པའི་བུ་གཅིག་བསྟན་པའི་བཙས་སུ་བཞག༔ བདག་ནི་སྐྱེ་བ་ལྔ་བརྒྱའི་ལུས་བླངས་ཤེས་ རིག་པའི་གནས་བཅོ་ 
བརྒྱད་མཁྱེན་པའོ༔ རིགས་འཛིན་ལྔ་ནི་རིམ་གྱིས་ཐོབ༔ ཆོས་ཉིད་ཟད་སར་སྐོལ་ནས་ལྷག་མེད་གྲོལ༔ སེམས་ 
ཅན་དོན་ལ་དགོངས་ནས་འཕོ་བ་ཆེན་པོའི་སྐུ༔ སངས་རྒྱས་སྟོང་གི་བསྟན་པ་མ་ཞིག་བར༔ སེམས་ཅན་ 
སངས་རྒྱས་སར་བཀོད་བདག་གིས་སྤྱོད་༔ ད་ལྟར་བདག་ནི་རྩེ་ལྔ་དག་ན་ཕྱིན༔ གང་ཟག་ལས་དག་སེང་གེ་ 
དབང་ཕྱུག་ཁྱོད༔ རྒྱུ་ནི་རིན་ཆེན་སྣ་ལྔའི་བྱང་བུ་ལ༔ རིན་ཆེན་སྣ་ལྔས་ཡིག་བྲིས་པོད་ཆུང་གསུམ༔ མཆིམས་ 
ཕུའི་དགེ་གོང་བྲག་ལ་ལྕགས་ཀྱི་གའུར་གཏིམས་ནས་ཡོད༔ བསྟན་པའི་བུ་གཅིག་ཞལ་ཐེམས་གདམས་པ་ 
འདི༔ ཁྱོད་ཀྱི་སྙིང་ལ་ཕུར་ལ་ཉམས་སུ་ལོངས༔ རིགས་འཛིན་ཉི་ཤུ་རྩ་གཅིག་གདམས་པ་དང་༔ དགའ་རབ་ 
རྡོ་རྗེའི་ཞལ་མཇལ་གདམས་ངག་ཡིན༔ སངས་རྒྱས་ཉག་གཅིག་དགོངས་པ་ཐུན་ཅིག་དང་༔ གདམས་ངག་ 
ཚིག་གཅིག་ངང་ཞོག་བདག་ནི་ཧོར་གྱི་ཡུལ༔ བྱང་ཕྱོགས་སྡིག་སྐྱོང་རྒྱལ་པོའི་ དམྱལ་བར་སྐྱེས་པ་གཅིག་འདོན་དུ། 
དོན་ལ་འགྲོ༔ ཞེས་གསུངས་སྤ་གོར་གཙང་ལུང་དགོན་པ་རུ༔ ཞལ་ཆེམས་ཕོག་ནས་མཁའ་ལ་རླུང་ལྟར་ 
གཤེགས༔ ས་མ་ཡཱ༔ གུ་རུ་ན་མོ༔ ཨེ་ཀ་དུ་ན་ར་ཀན༔ སྤྲྀ༔ གུ་མ་རེ༔ ཚེ་དབང་༔ ལས་དབང༔ ཕྱག་རྒྱའི་ 
དབང་༔ ལྷུན་གྲུབ་ཀྱི་དབང་༔ དེ་རྣམས་ཀྱི་རིགས་འཛིན་ཐོབ་པའོ༔ སེང་གེ་དབང་ཕྱུག་གིས་ཕྱི་གོང་རྫའི་ར་ 
བར་བསྒོམས་པས༔ ལོ་བདུན་གྱིས་ཟག་པ་མེད་པར་གྲོལ་ལོ༔ དགེའོ༔༔
41

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅ རིག་འཛིན་བཞི་ཡི་ཞལ་ཆེམས་འདས་རྗེས་ཀྱི་ཡི་གེ་ 
ཤིན་ཏུ་གསང་བའོ༔
༈ ན་མཿཤྲཱི་གུ་རུ་ཡེ༔ རང་རིག་རྟོགས་པའི་གདེང་ལ་ཕྱག་འཚལ་ལོ ཡིན་པར་གྲུབ་པ་མེད་པའི་ 
རིག་པ་འདི༔ རང་སྣང་འཆར་ཚུལ་ཅིར་ཡང་མ་འགགས་པས༔ སྣང་སྲིད་ཀུན་ཀྱང་ཆོས་སྐུའི་ 
ཞིང་དུ་ཤར༔ཤར་བ་དེ་ཉིད་རང་གི་ཐོག་ཏུ་གྲོལཿ དེ་དོན་བདེར་གཤེགས་ཀུན་གྱི་དགོངས་ 
འདུས་པ༔ བརྒྱལ་བ་སློང་བའི་ཚིག་གསུམ་མན་ངག་གསུམ༔ འཁོར་འདས་གཉིས་ཀྱི་གདོས་ཐག་ 
བཅད་པའི་ཕྱིར༔ འཆི་ཁའི་ཞལ་ཆེམས་སྙིང་གི་དཀྱིལ་དུ་ཆོངས༔ ཨ་ཨཱི༔ རིག་པ་སྤྱི་བརྡོལ་དུ་ 
བསྟན་པའི་མན་ངག་ནི༔ ངོ་རང་ཐོག་ཏུ་སྤྲད་པ ཐག་གཅིག་ཐོག་ཏུ་བཅད་པ གདེང་གྲོལ་ཐོག་ 
ཏུ་བཅའ་བའོ༔ རང་ངོ་ཡིན་པ༔ གཞན་ངོར་སྣང་བ༔ ཚུལ་གཉིས་འདྲེས་པར་འཕྲད་པའོ༔ མྦིཿ 
རིག་འཛིན་དགའ་རབ་རྡོ་རྗེའི་འདས་རྗེས་ཚིག་གསུམ་གནད་དུ་བརྡེག་པའོ༔
༈ དགོངས་པ་རང་གནས་གདེང་ལ་ཕྱག་འཚལ་ལོ༔ དོན་གྱི་དགོངས་པ་ཡེ་ཤེས་ཆེན་པོའི་ལུང་༔ 
ཡུལ་ལ་སྣང་བ་རིག་པའི་ཡེ་ཤེས་ཏེ ཇི་ལྟར་རི་དྭགས་རྒྱ་ལ་ཚུད་པ་བཞིན༔ བྱ་བྱེད་བྲལ་བའི་ 
མཁའ་ལ་བརྟག་པར་བྱོས༔ ཇི་ལྟར་བདག་གི་དགོངས་པར་ཤར་བ་ཡི བརྒྱལ་བ་སློང་ཕྱིར་དོན་ 
གྱི་དགོངས་པ་ནི༔ རིག་པ་གཏད་པ་ལུས་ཀྱི་གནད་ས་བསྟུན༔ དགོངས་དོན་མ་རིག་དྲུག་གིས་ 
ཕྱེས་ནས་བསྟན༔ ཀྱེ་མ་ཀྱེ་མ་རིགས་ཀྱི་བུ་ཆེན་པོ་དོན་གྱི་རིག་པ་གཅེར་བུ་མངོན་སུམ་བལྟ་བར་ 
འདོད་ན༔ རིག་པ་ཡུལ་ལ་བཙལ་བ་དང་༔ སེམས་ཀྱི་གནད་གཟིར་བ་དང་༔ འགྲོ་འོང་གི་ལམ་ 
བཅད་པ་དང༔ གཏད་པའི་འབེན་ལ་འཛུགས་པ་དང་༔ མི་འགུལ་བ་ལ་གཞི་བཅའ་བ་དང༔ 
རྒྱ་ཆེ་བ་ནམ་མཁའ་སྤར་གྱིས་བཟུང་བའོ༔ ༈ སློབ་དཔོན་འཇམ་དཔལ་བཤེས་གཉེན་གྱི་ 
འདས་རྗེས་བསྒོམ་ཉམས་དྲུག་པའོ༔
༈ སརྦ་སནྟེ་ཀཿ ཀུན་ཏུ་ཁྱབ་ཅིང་སྣ་ཚོགས་སྣང་བ་ཡི༔ རིག་པའི་ཡེ་ཤེས་རྒྱ་ཡན་ཕྱོགས་མེད་ 
དེ༔ མི་འགྱུར་བ་ལ་གཟེར་ཆེན་ཐེབས་པའི་ཕྱིར༔ འཁོར་འདས་འཕྲང་ལ་གཟེར་ཆེན་བདུན་བཏབ་
42

༄༅། །ཟབ་གཏེར་ཆོས་ཀྱི་མཛོད་ཁང་།
པས༔ མི་འགྱུར་གདེང་ཆེན་བདག་གི་བློ་ལ་ཤར༔ དེ་དོན་མན་ངག་ཉི་མའི་ཟེར་འདྲ་བ༔ བརྒྱལ་ 
བ་སློང་ཕྱིར་དགོངས་དོན་གསལ་བ་འདི༔ གསལ་བའི་ཤེས་རབ་མཛོད་ཀྱི་སྒོ་ཕྱེས་ལ༔ ཡིད་ 
བཞིན་ནོར་འདྲའི་དོན་འདི་རྟོགས་པར་གྱིས གསལ་བ་ཡེ་ཤེས་ཟངས་ཐལ་གྱི་གཟེར་གྱིས་འཁོར་ 
འདས་གཉིས་ཀྱི་མཚམས་སུ་ཐོབ་ཅིག༔ སྒྲོན་མ་རང་སྣང་གཟེར་གྱིས་ཡུལ་སེམས་གཉིས་ཀྱི་བར་ 
དུ་ཐོབ་ཅིག༔ ངོ་བོ་རང་དག་གི་གཟེར་བློ་དངོས་གཉིས་ཀྱི་བར་དུ་ཐོབ་ཅིག ལྟ་བ་གྲོལ་ཡན་གྱི་
གཟེར་རྟག་ཆད་གཉིས་ཀྱི་བར་དུ་ཐོབ་ཅིག༔ རིག་པ་ཆོས་ཉིད་ཀྱི་གཟེར་ཆོས་ཅན་ཆོས་ཉིད་བར་
དུ་ཐོབ་ཅིག༔ སྒོ་ལྔ་རྒྱ་ཡན་གྱི་གཟེར་བྱིང་རྒོད་གཉིས་ཀྱི་བར་དུ་ཐོབ་ཅིག༔ ཆོས་སྐུ་ཡེ་རྫོགས་ཀྱི་ 
གཟེར་སྣང་སྟོང་གཉིས་ཀྱི་བར་དུ་ཐོབ་ཅིགཿ 《༔ སློབ་དཔོན་ཤྲཱི་སེདྷའི་ཐུགས་རྗེའི་གཟེར་བུ་
པའོ༔
བདུན་
༈ སརྦ་ཨི་ཀ་ར༔ སྟོང་པ་ཡེ་དག་ངང་ལ་ཕྱག་འཚལ་ལོ༔ གསང་བ་སྔགས་པའི་མདོ་དོན་ 
འདིར་སྣང་བ༔ དུས་གསུམ་བཞུགས་པའི་ཐུགས་ཀྱི་དགོངས་ཤར་བས༔ བློ་ཡི་མུན་སེལ་སྒྲོན་མ་ 
འོད་པོ་ཆེ༔ འཇིག་རྟེན་རབ་རིབ་རྣམས་ནི་བསལ་བའི་ཕྱིར༔ རང་རིག་ཡེ་ཤེས་རྟོགས་དཀའ་ཀུན་ 
ཡངས་པ༔ འགྱུར་མེད་ཐབས་ཀྱི་རྒྱ་ཡིས་གཟུང་བྱ་སྟེ༔ རྒྱ་ཆེ་རབ་ཟབ་དབྱིངས་སུ་བཅུག་ནས་ 
ཀྱང་༔ མཐའ་བྲལ་ཉག་གཅིག་ངང་དུ་གཞག་པར་བྱོས༔ བརྒྱལ་བ་རྣམས་ནི་འདི་ཡིས་དབུགས་ 
ཕྱུང་སྟེ༔ སངས་རྒྱས་རྣམས་དང་མཉམ་པ་ཉིད་དུ་གཞག༔ གང་ཞིག་བཟུང་བས་མི་ཟིན་རིག་པ་ 
གཟུང་བར་འདོད་པའི་བློ་ལྡན་སྐལ་ཆེ་བ༔ ཡི་གེ་འདི་ལ་རྟག་ཏུ་བསྒོམ་པར་གྱིས༔ ཨེ་མ་ཧོཿ 
འདི་ལ་རྟག་ཏུ་མ་གཡོས་པར་བྱས་ན་བདེ་བ་ཤུགས་ལས་འབྱུང་ངོ་༔ ཀྱེ་མ་མཉམ་པ་ཆེན་པོའི་ 
ས་ཐོབ་པར་འདོད་ན་འདི་ལ་རྟག་ཏུ་གོམས་པར་གྱིས་ཤིག༔ སྤྱོད་པ་ཐམས་ཅད་རྩལ་སྦྱང་བར་ 
འདོད་ན་སྣང་བ་ཅོག་གཞག་གིས་སྣང་བ་ཐམས་ཅད་ཅེར་བཞག་ཏུ་ཞོག་ཅིག༔ བསྒོམ་པ་ཐམས་ 
ཅད་ལ་སྟོབས་རྙེད་པར་འདོད་ན་རྒྱ་མཚོ་ཅོག་གཞག་གི་དགོངས་པ་བློ་ངོས་གཅིག་ཏུ་དྲིལ་ལ་ཞོག་ 
ཅིགཿ ལྟ་བ་ཐམས་ཅད་རང་གྲོལ་བར་འདོད་ན་རི་བོ་ཅོག་གཞག་གི་ལྟ་བས་ཆོས་ཐམས་ཅད་ཟད་ 
སར་སྐྱོལ་ཅིགཿ འབྲས་བུ་ཐམས་ཅད་རང་ལ་གནས་པར་འདོད་ན་རིག་པ་ཅོག་བཞག་གིས་ 
འཁྲུལ་པ་ཐམས་ཅད་རང་སར་གྲོལ་བར་ཞོག་ཅིག༔ སྠཿ མཁས་པ་ཡེ་ཤེས་མདོ་ཡི་འདས་རྗེས་
133

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཞག་ཐབས་བཞི་པའོ༔
༈ འདི་ལྟར་འོད་གསལ་རྫོགས་པ་ཆེན་པོ་མན་ངག་སྡེ་འབུམ་ཕྲག་དྲུག་བཅུ་རྩ་བཞིའི་སྙིང་པོ༔
ཤིན་ཏུ་ཟབ་པའི་རྒྱུད་བཅུ་བདུན་གྱི་ཡང་ཞུན༔ གནད་ཟབ་ཤིན་ཏུ་བསྡུས་པ་ལམ་བདེ་གཤེགས་ 
ཐམས་ཅད་ཀྱི་ཟབ་པའི་ཚིག་ཉིད་ཐ་མའི་འདས་རྗེས་གསུམ་དང་༔རིག་འཛིན་བཞིའི་ཞལ་
ཆེམས་ཀྱི་ཡི་གེ་འདི་ཙམ་དུ་ཟད་པ་ལསཿའདིར་རེ་ཞིག་རིག་འཛིན་བཞིའི་ཞལ་ཆེམས་ཀྱི་
དགོངས་པ་ཇི་ལྟ་བུ་ཞིག་སྟོན་ན༔ དང་པོས་ཁྲེགས་ཆོད་ཐོད་རྒལ་གཉིས་ཀའི་ངོ་སྤྲོད་ཀྱི་ངོ་བོ་སྟོནཿ༔ 
གཉིས་པས་ཐོད་རྒལ་གྱི་སྒོམ་པ་གཙོ་བོར་སྟོན གསུམ་པས་བོགས་འབྱིན་གེགས་སེལ་སྟོན༔ བཞི་ 
པས་ཁྲེགས་ཆོད་ཀྱི་གཞག་ཐབས་གཙོ་བོར་སྟོན༔ བཞི་ཀས་ཀྱང་བཞི་ཀ་སྟོན་པའི་ཕྱིར་ན༔ གང་ 
ཟག་གཅིག་འཚང་རྒྱ་བའི་དལ་སྐྱེན་སྤྱི་དང་ བྱེ་བྲག་ཐམས་ཅད་དུ་ཡོངས་སུ་རྫོགས་པས་ཐེག་ 
པ་མཆོག་ཏུ་གསང་བའི་རིགས་ཅན༔ བྱར་མེད་ནམ་མཁའི་རྣལ་འབྱོར་ལ་བསྒོམ་པ་རྣམས་ཀྱིས་ 
སྙིང་གི་ཟུངས་ཁྲག་ལྟར་བཙའ་བའི་ཆོས་ནི་འདི་ཁོ་ནའོ༔ འདི་ཁོ་ནའོ༔ འདི་ཁོ་ནའོ༔ འདི་ལ་
རྒྱས་བསྡུས་འདྲ་མིན་མང་ཡང་དཔེ་ཤིན་ཏུ་དཀོན་པར་གདའ་བས་བསྡུས་པའི་རྩ་ཚིག་ནི་འདི་
ཁོ་ནར་ངེས་སོ ༔
44

༄༅། །ཟབ་གཏེར་ཆོས་ཀྱི་མཛོད་ཁང་
༄༅། །སློབ་དཔོན་ཆེན་པོ་བི་མ་མི་ཏྲའི་ཞལ་གདམས་བསམ་གཏན་ 
མིག་གི་སྒྲོན་མེ་བཞུགསཿ
༈ རྒྱ་གར་སྐད་དུཿ༔ རྩྭ་ན་ཙཀླུ་ཨཱ་ལོ་ཀེ་ནཱ་མཿ༔ བོད་སྐད་དུཿ བསམ་གཏན་མིག་གི་སྒྲོན་མེ་ཞེས་བྱ་ 
བཿ དཔལ་རྡོ་རྗེ་སེམས་དཔའ་དང་རང་རིག་རྒྱུད་ཀྱི་ལྷ་ལ་ཕྱག་འཚལ་ལོ༔ ཨེ་མཿ སངས་རྒྱས་ 
འབྲས་བུ་ཚེ་འདིར་བསྒྲུབ་པ་ཡི སྐལ་ལྡན་སྙིང་པོ་དོན་དུ་གཉེར་བ་དེས༔ ཆོས་ཉིད་མངོན་སུམ་ 
གཏན་ལ་དབབ་པའི་ཕྱིར༔ སྤྱོད་པའི་གནད་དུ་འཁོར་འདས་རུ་ཤན་དབྱེ༔ དུར་ཁྲོད་ལུང་སྟོང་ 
དག་ཏུ་རྒྱུ་བར་བྱ༔ བསྒོམ་པའི་གནད་དུ་འདུག་སྟངས་རྣམ་གསུམ་བསྟན༔ ལུས་ངག་ཡིད་ 
གསུམ་དལ་བ་རབ་ཏུ་གཅེས༔ ལྟ་བའི་གནད་དུ་མི་འགུལ་གཟེར་གསུམ་གདབ༔ ལུ་གུ་རྒྱུད་ལ་ 
རྟག་ཏུ་འདྲིས་པར་བྱ༔ མིག་གི་གསལ་བྱེད་སྨན་སྦྱར་སྔགས་ཉིད་བགྲང་༔ ཆོས་ཀྱི་སྐུ་དང་དབང་ 
པོ་ཞལ་མཇལ་བས༔ སྣང་བཞིའི་དོན་རྟོགས་འཁྲུལ་སྣང་སངས་རྒྱས་ཏེ༔ ཕུང་པོ་ལྷག་མེད་སྟོང་ 
གསུམ་འཇས་བཀང་ནས༔ ལྷུན་གྲུབ་ས་ལ་ཀུན་ཏུ་བཟང་པོར་འགྱུར༔ བསམ་གཏན་མིག་གི་སྒྲོན་ 
མ་ཞེས་བྱ་བ་ཁ་ཆེའི་ཡུལ་གྱི་རིག་པའི་གནས་ལྔ་མཁས་པའི་པཎྜི་ཏ་བི་མ་ལ་མི་ཏྲས་མཛད་པ་ 
རྫོགས་སོ༔ ས་མ་ཡཿ རྒྱ་རྒྱ་རྒྱ༔ ༔རྒྱ།ཅཱ།ཀུརcཊ་ཕཊ།ū།།།ཧྲརཾë།རྭཙྪོ
45

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
༄༅། །འོད་གསལ་རྫོགས་པ་ཆེན་པོ་ལྟ་བ་ཀློང་ཡངས་ལས༔ བརྒྱུད་པ་ 
གསུམ་གྱི་ཞལ་ཆེམས་བསྟན་པའི་སྙིང་པོ་བདེ་གཤེགས་སྲས་གཅིག་ 
མཁའ་འགྲོའི་སྲོག་ཏིག་ཆེན་མོ་བཞུགས་སོ༔ ༔
༄ཤྩ ༔ཀརྨཱཐ།ག༔ ཡདཀཿཡཿ 
རྒྱ་གར་སྐད་དུཿ སརྦ་བྷི་ལ་ཏྲི་དྷརྨ་ཨ་ཨ་ཨཥྚ བོད་ 
སྐད་དུཿ༔ རང་བྱུང་ཆོས་ཚིག་ཐམས་ཅད་རང་ཤར་བའི་གླེགས་བམཿ བཅོམ་ལྡན་འདས་ཀ་དག་ 
སྨྲ་བསམ་བརྗོད་ཚིག་མཐའ་དང་བྲལ་བའི་ཀློང་དུ་ཕྱག་འཚལ་ལོ༔ ཆོས་དབྱིངས་དམིགས་གཏད་ 
བྲལ་བའི་ཀློང་ན༔ མཚན་མ་ཡུལ་རིས་དང་བྲལ་བའི་གཞལ་ཡས་ཁང་༔ བཟོ་མིན་ཁ་དོག་དང་ 
བྲལ་བའི་གདན་ཁྲི་ལ༔ ཞལ་ཕྱག་ཕྱོགས་གཞན་ལས་འདས་པའི་སྟོན་པ་ཀུན་ཏུ་བཟང་པོ ཐུགས་ 
རྗེ་སྣ་ཚོགས་སུ་འཕྲོ་བའི་རང་ཤེས་རང་རིག་མདངས་འཁོར་ལ༔ འཁོར་འདས་མ་ཕྱེད་ཕྱེ་བ་མི་ 
མངའ་བའི་དུས་སུ་བཀའ་བསྩལ་པ༔ ཨ་ཨ་ཨཿ སྟོང་ཁྱབ་གསལ་རིག་བརྗོད་པ་མེད༔ སྣང་ 
བརྡལ་ལྷུག་པ་ཐ་ལེ་བ༔ དམིགས་མེད་ཡུལ་བྲལ་མ་འགག་ཅིང་༔ གོ་འབྱེད་ཪང་བྱུང་རྣམ་གསལ་ 
ཆེ རང་རྩལ་མ་རིག་གཞི་སྣང་འཐས༔ སྟོང་ངོ་རང་བཞིན་གསལ་བར་ཞནཿ ཐུགས་རྗེ་སྣང་ 
བཟུང་འབྱུང་ལྔར་འཐས༔ ཁམས་གསུམ་རིགས་དྲུག་དུག་གསུམ་བྱུང་༔ དེ་གྲོལ་ཀུན་བཟང་ལྟ་ 
འདོད་ན༔ སྣང་བ་བཀོད་པའི་ཕྱི་དབྱིངས་ནང་༔ སྐུ་གསུམ་རྫོགས་ལྡན་ཚོམ་འོད་ཟེར༔ ཕྲ་ 
མཉེན་གསལ་འཚེར་དཀྱིལ་འཁོར་རྫོགས༔ ཤེལ་འཇའ་མེ་ལོང་རྨ་བྱ་གསུམ༔ དབང་བཞི་རྫོགས་ 
པའི་དཔེ་རུ་བཞག༔ མུན་ནག་སྒོ་གསུམ་བྱ་བ་གཏང་༔ ཨ་འ་ཧ་ཤ་ས་མ་བཟླསཿ རྡོ་རྗེའི་ 
གདམས་པ་མི་གཡོ་ཞིང་༔ འབྱུང་བཞི་ཕྱི་ནང་རྟོག་རྩད་བཅད༔ གདོད་མའི་གཞི་ལ་ངང་གནས་ 
ན༔ གཡོ་མེད་ཀློང་དུ་དྲུག་ཅུ་གནས༔ སེམས་དང་ཡེ་ཤེས་རྩ་ལམ་གོ རང་གཟུགས་དབྱེ་བ་ 
གཅིག་དང་བསྲེགས་ བསྲེང་། ༔ ཆོས་སྐུ་རང་གནས་ཕྱག་རྒྱ་ཡིས༔ སྒྲོན་མ་རྣམ་བཞི་ལོངས་སྤྱོད་ཅིག 
སྣང་བཞིའི་གདིང་བཞི་ས་ཟིན་ནས༔ ཁམས་གསུམ་དམིགས་མེད་ཡེ་རྫོགས་རྒྱས༔ སྣང་དང་སྟོང་ 
དང་དབྱེར་མེད་ཆོས༔ འཁོར་འདས་ཆོས་ཚིག་དེར་ཟད་དོ༔ རང་བྱུང་ཤ་ལོ་བདུན་པ་འདི༔ ཚིག་
46

༄༅། །ཟབ་གཏེར་ཆོས་ཀྱི་མཛོད་ཁང་།
དང་ཡི་གེར་མ་བྱུང་སྟེ༔ མཁའ་ལ་འཇའ་ཟེར་བཞིན་དུ་འཁྱིལ༔ སྟོན་པ་ཀུན་གྱི་ཐོག་མའོ༔ ཞེས་ 
ཀུན་བཟང་དགོངས་པའི་རྒྱུད་རིན་པོ་ཆེས་བྲིས་ཏེ མགུལ་དུ་བཅངས་པའི་མི་དེ་དྲན་སངས་ 
རྒྱས་པའོ༔ སྔགས་ཀྱི་སྲུང་མས་བཀའ་འདི་སྲུངས་ལ མཚན་ལྡན་གྱི་བུ་ལ་གཏོད་ཅིག༔ ས་མ་ཡཿ 
རྒྱ་རྒྱ་རྒྱ
རྒྱ་གར་སྐད་དུཿ༔ ཨོཾ་ཨཱཿཧཱུྃསྭཱ་ཧཱ༔ བོད་སྐད་དུཿ༔ སྐུ་ལྔ་དབྱེར་མེད་རང་ཤར་གྱི་གླེགས་བམཿ༔ 
བཅོམ་ལྡན་ཚོམ་བུའི་ཞིང་ཁམས༔ རིག་པ་གཞོན་ནུ་བུམ་པའི་སྐུ་ལ་ཕྱག་འཚལ་ལོ༔ ཆོས་སྐུ་ཀུན་ 
བཟང་དེ་ཉིད༔ ལོངས་སྐུའི་རྣམ་པར་གསལ་ཏེ༔ གནས་ཐིག་ལེ་རྣམ་པར་དག་པ༔ དམིགས་ 
བཅས་གཟུགས་རིས་ལས་འདས་པ རྣམ་པར་སྣང་མཛད་རང་བཞིན་གྱིས་གསལ་བས༔ འཁོར་ 
དམ་པ་རིགས་བརྒྱ་ཞི་ཁྲོ་བརྗོད་འདས་ལ་འདི་སྐད་ཅེས་བཀའ་བསྩལ་ཏོ ཨེ་མ་ཧོ༔ རང་ལ་ 
ཡོད་པའི་འོད་པོ་ཆེ༔ དབྱིངས་ཆེན་སྣང་བ་ངོ་མཚར་ཆེ༔ རང་ལ་གསལ་བའི་འོད་པོ་ཆེ༔ ཡུལ་ 
དྲུག་ཤར་བ་ངོ་མཚར་ཆེ༔ རང་ལས་གྲོལ་བ་ཤེད་པོ་ཆེ༔ རྒྱ་གསུམ་གྲོལ་བ་ངོ་མཚར་ཆེ༔ དབང་ 
ཆེན་ལྔ་པོ་ཐོབ་པ་དང་༔ སྤོ་ཐོན་རྩེ་ནས་ཆུ་མིག་ཕྱེ ལུས་གནད་ཞིང་ཁམས་འགྲན་ཚུགས་ཤིགཿ 
ངག་ཏུ་འབྲུ་ལྔ་བཟླས་བྱེད་ཅིང་༔ ཕྱི་ནང་གསང་གསུམ་ལྷ་སྒོམས་ཤིག༔ བདེ་སྟོང་གསལ་རིག་མི་ 
རྟོག་པཿ སྐུ་ལྔ་རིགས་ལྔ་རང་གྲོལ་ཏེ༔ སྤྲུལ་པས་ཁམས་གསུམ་དོང་སྤྲུག་གོ༔ ལྟ་སྒོམ་སྤྱོད་འབྲས་ 
ལྷ་དམ་ཚིག༔ ཕྲིན་ལས་བྱ་བ་འདི་ཡི་རྫོང༔ Ī་ཀ་ནི་བཞི་པ་འདི༔ མཁའ་ལ་ཡིག་འབྲུའི་ཚུལ་ 
དུ་ཤར༔ བསྟན་པ་ཀུན་གྱི་སྲས་གཅིག་ཡིན༔ སྐལ་ལྡན་བུ་ལ་འདི་སྟོན་ཅིག༔ ཅེས་གསུངས་སོ༔ 
ལོངས་སྐུའི་དགོངས་སྤྱོད་སྲས་གཅིག་གི་རྒྱུད་ཅེས་བྱ་བ༔ རིན་པོ་ཆེས་བྲིས་ཏེ་མགུལ་དུ་བཅངས་ 
པས ཐུགས་རྗེ་དྲན་སངས་རྒྱས་པའོ༔ སྔགས་ཀྱི་བདག་མོས་སྲུངས་ཤིག༔ ས་མ་ཡ༔ རྒྱ་རྒྱ་རྒྱ༔ 
ག1རྐ3ཊཧྱ*རྒྱ་གར་སྐད་དུ་ཨ་ཨ་ཨཿ བོད་སྐད་དུ༔ སྟོང་པའི་སྒྲ༔ བཅོམ་ལྡན་ 
འདས་སྣ་ཚོགས་ཀུན་སྣང་འདུས་མ་བྱས་པ་ལ་ཕྱལ་འཚལ་ལོ༔ འདི་སྐད་ཅེས་སྣང་བའི་དུས་གཅིག་ 
ན༴ ཀུན་ཁྱབ་བདལ་བ་ཆེན་པོའི་ཞིང་ཁམས་སུ་སྤྲུལ་པའི་རྒྱུ་ཉིད་ཤར་ཏེ༔ ཐབས་ཤེས་གཉིས་སུ་ 
མེད་པའི་ཁྱེའུ་ཆུང་རྡོར་རྗེ་འཆང་གིས༔ ཕྲིན་ལས་རྣམ་པ་ལྔའི་འཁོར་ལ་འདི་སྐད་ཅེས་བཀའ་ 
བསྩལ་ཏོ ཨེ་མ་ངོ་བོའི་ཆོས་རྣམས་ངང་གིས་སྟོང་༔ ལྟ་བ་མཐའ་བྲལ་ལ་ཟློས་ཤིག༔ རང་བཞིན་
47

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆོས་རྣམས་ངང་གི་ལས༔ སྒོམ་པ་ཐོད་རྒལ་ལ་ཟློས་ཤིག༔ སྤྱོད་པ་ཐུགས་རྗེ་རང་ཤར་ངང་༔ སྐུ་ 
གསུམ་རང་རྩལ་ལ་ཟློས་ཤིག སྣང་བ་ཕྱི་རུ་བཟོ་མ་བཅོས༔ རིག་པ་ནང་དུ་རྩིས་མ་འདེབས 
སྣང་རིག་བར་ན་ཧྲིག་གེ་བ༔ དབྱིངས་ཆེན་ངང་ནས་ལམ་མེ་བ༔ རྐྱེན་བྲལ་ཡུལ་ན་ཁྱུག་གེ་བྱ 
མ་བཅོས་མ་ཡེངས་ལ་ཟློས་ཤིག༔ དུས་གསུམ་དབང་ཐོབ་གཞན་དོན་བྱེད་དམ་སྤྱོད༔ ལུས་གློད་ 
ངག་བསྡམས་སེམས་མ་སྤྱོ༔ འདི་ཉིད་བསྟན་པའི་ཐོག་མའོ༔ འཁོར་འདས་གཉིས་མེད་གདིང་ 
ཆོད་ཅིགཿ Ī་ཀ་ནི་བཞི་པ་འདི༔ འབྱུང་བཞིའི་སྒྲ་རུ་རང་བྱུང་བས༔ འདི་དང་སུ་འཕྲད་གདོད་ 
མར་གྲོལ༔ ལྔ་ལྡན་བུ་ལ་འདི་གཏོད་ཅིག༔ སཱ་མཱ་ཡཱ༔ རྒྱ་རྒྱ་རྒྱ༔ སྔགས་ཀྱི་སྲུང་མས་བཀའ་འདི་ 
སྲུངས་ཤིགཿ རྒྱ་རྒྱ་རྒྱ༔ རྡོ་རྗེ་འཆང་དང་པོའི་དགོངས་པའི་བུ་གཅིག་པ་རྫོགས་སོ༔
༈ *ཏྟཱ།ག]ལྦ རྒྱ་གར་སྐད་དུཿ སརྦ་དྷརྨ་བྷེ བོད་སྐད་དུཿ༔ ཆོས་ཐམས་ཅད་ཀྱི་ 
གནད༔ རང་ཤར་གྱི་ལྷ༔ གཞི་སྣང་བརྡལ་བ་ལ་ཕྱག་འཚལ་ལོ༔ སེམས་ཅན་གྱི་ཚེ་ལོ་དཔག་ཏུ་ 
མེད་པའི་དུས་ནཿ ཡུལ་དགའ་ལྡན་བརྩེགས་པར༔ སྟོན་པ་རྡོ་རྗེ་སེམས་དཔའ་རང་ཤར་ཏེ༔ བརྫུས་ 
ནས་སྐྱེས་པ་རྣམས་འདུལ་བའི་ཕྱིར་འཁོར་སངས་རྒྱས་སྟོང་རྩ་གཉིས་ལ༔ ཅོ་ཀ་དགུ་འགྱུར་སྐད་ 
ཀྱིས་རྩ་བའི་རྒྱུད་གསུངས༔ ཀ་དག་བསམ་མེད་སྤྲོས་པ་བྲལ༔ གཞི་སྣང་ཆེན་པོར་ཐག་ཆོད་ཅིགཿ 
རང་གསལ་མ་འདྲེས་མ་འགགས་སྣང་༔ ལམ་སྣང་ཆེན་པོར་ཐག་ཆོད་ཅིག༔ རང་གྲོལ་ལྷུན་གྲུབ་ 
མཉམ་བརྡལ་ངང་༔ འབྲས་བུ་གདིང་ཆེན་ལ་ཟློས་ཤིག གནས་པ་ཙིཏྟ་དུང་ཁང་རྩ ལམ་ནི་ 
ཤེལ་སྦུབས་དྭངས་པ་སྟེ སྒོ་ནི་རྒྱང་ཞག་ཆུ་སྒྲོན་མཿ༔ ཡུལ་ནི་རྐྱེན་བྲལ་དྭངས་མཐོའི་དབྱིངས༔ 
ངོ་བོའི་འཕྲད་རྙེད་སྟོང་གསལ་འཁྱུགཿ ཁ་དོག་མ་ངེས་སྣ་ཚོགས་རིས༔ བྱེད་པ་སེམས་ཅན་ཀུན་ 
དོན་བྱེད༔ ཡོད་ནི་སེམས་ཅན་ཀུན་ལ་ཡོད༔ མངོན་སུམ་སྣང་བར་བར་དོར་གྲོལ༔ གོང་འཕེལ་ 
སྣང་བས་འཆི་ཁར་གྲོལ༔ ཚད་ཕེབས་སྣང་བས་འོད་ལུས་ཐོབ༔ ཟད་པས་སྐད་ཅིག་རྫོགས་སངས་ 
རྒྱས ལུས་ནི་རྡོ་རྗེ་ལྟ་བུར་དྲིལ༔ ངག་ནི་ཧཱུཾ་གསུམ་སྒྲ་གསུམ་འབྱིན༔ སེམས་ནི་རང་རང་ངོ་ལ་ 
བརྟགཿ༔ མ་ཡེངས་གསུམ་གྱི་གོ་གསུམ་ཆོདཿ༔ བཀའ་གཏད་རབ་འབྱམས་དབང་རྫོགས་སོ༔ འདི་ 
ཤེས་སེམས་དཔའ་རྡོ་རྗེ་དང༔ གཉིས་མེད་ལྷུན་མཉམ་ཆེན་པོའོ༔ བསྟན་པ་ཀུན་གྱི་སྲོག་ཚིག་ 
དམ་པ་ཡིན༔ རིན་ཆེན་ཁུ་བས་རབ་བྲིས་ཏེ༔ དེ་ནས་མགུལ་དུ་རབ་བཅང་ངོ་༔ ཐུགས་རྗེ་མཐོང་
48

༄༅། །ཟབ་གཏེར་ཆོས་ཀྱི་མཛོད་ཁང་།
གྲོལ་ཞེས་བྱའོ༔ སྔགས་ཀྱི་སྲུང་མས་སྲུངས་ཤིག༔ སཱ་མཱ་ཡཱ༔ རྒྱ་རྒྱ་རྒྱཋ།ཏྟཱ།1
༈ རྒྱ་གར་སྐད་དུ༔ རྦ་དུ་ས་ར་སྐོམཿ བོད་སྐད་དུཿ༔ བཅོམ་ལྡན་འདས་བདེ་ཆེན་རྣམ་སྣང་ 
རྫོགས་པ་ལ་ཕྱག་འཚལ་ལོ༔ དེ་ནས་ཚེ་ལོ་མར་མར་འགྲིབ༔ ཚེ་ལོ་བྱེ་བ་ཐུབ་པའི་དུས༔ མི་ 
མཇེད་འཇིག་རྟེན་དམ་པ་དེར༔ དྲུག་པ་རྡོ་རྗེ་འཆང་ཆེན་ང་༔ སྒོ་བཞི་དག་ལ་སྐྱེས་ཚུལ་བསྟནཿ 
བཅུ་དྲུག་གཞོན་ཚུལ་འོད་མི་འཁྲུག ཆགས་པས་ཆགས་པ་འདུལ་དོན་དུ༔ འཁོར་དུ་མཁའ་ 
འགྲོ་འབུམ་ཚོ་ལྔ༔ གདུང་བ་བཅད་ཕྱིར་ཚིག་འདི་གསུངས ཨེ་མ་རིག་པ་ཀློང་ཆེན་ནམ་མཁའ་ 
འདྲ༔ ཉོན་མོངས་རྟོག་པ་རླུང་ཆུ་འདྲ༔ འདུལ་བྱེད་དམ་ཆོས་ཉི་མ་འདྲ སླར་ཡང་མེས་ཚིག་མི་ 
ཡིས་བདུག༔ ཉོན་མོངས་གཉེན་པོར་ཉོན་མོངས་བརྟེན༔ ཕོ་ལ་བཅུ་དྲུག་མོ་ལ་བརྒྱད༔ ཐབས་ 
ཤེས་ཡབ་ཡུམ་རྟེན་རྫས་བསགསཿ དུང་ཆེན་རི་མོ་པད་མ་རིསཿ གླང་སྣ་རིགས་ལྔས་ལོངས་སྐུ་ 
འགྲུབ༔ རྡོ་རྗེ་རིན་ཆེན་པདྨ་དང་༔ ལས་དང་བདེར་གཤེགས་དཔའ་བོ་ལྔས༔ བདེ་ཆེན་སྤྲུལ་པའི་ 
སྐུ་ཡང་འགྲུབ༔ བདེ་ལ་སེམས་བཟུང་སྟོང་ལ་སྦྱོང་༔ དབབ་བཟུང་ལྡོག་བགྲམ་ལུས་གནད་བཅའ 
རང་སར་གོ་ཟློག་ཐིག་ལེ་སྤེལ༔ ཕྱི་ནང་གང་སྦྱར་སྣང་སེམས་བསྲེས༔ རླུང་གི་ཡོན་ཏན་ཐམས་ 
ཅད་འགྲུབ༔ ཡི་གེ་གཞན་དོན་དཔག་མེད་བྱེད༔ ཐིག་ལེས་ཕ་རོལ་སེམས་ཁམས་འགྱུར༔ སྔོན་དུ་ 
དབང་བཞིས་སྒྲིབ་བཞི་སྦྱོང་༔ གནད་བཞིས་འཁོར་བའི་སེམས་བསྒྲལ་ལོ༔ སྐུ་གསུམ་འབྲས་བུ་ 
མངོན་དུ་གྱུར ལྔས་འཁོར་བ་དོང་ནས་སྤྲུག་གོ༔ དགུ་བཅུ་གཅིག་གིས་འོད་ཀྱི་ལུས༔ ཆགས་པ་ 
ཅན་རྣམས་ཐོབ་པའོ༔ གནད་འདི་སུས་ཤེས་འཁོར་འདས་ཀྱི༔ ཚིག་འདི་བརྟགས་ཀྱིས་རྟོགས་ 
གྱུར་གྲོལཿ སྐལ་ལྡན་བུ་ལ་འདི་སྟོན་ལ༔ སྐལ་མེད་པ་ལ་མ་བསྟན་ཅིགཿ སཱ་མཱ་ཡཱ དཔལ་སྔགས་ 
ཀྱི་སྲུང་མས་བཀའ་འདི་སྲུངས་ཤིག༔ ཡང་ཏིག་སྲོག་གཟེར་གྱི་རྒྱུད་ཅེས་བྱ་བ༔ ཐུགས་རྗེ་ཆེར་ 
གྲོལ་ཡིན་ནོ༔ ༈ ཏཀཐཱ།ཐཱ། རྒྱ་གར་སྐད་དུ༔ ཨེ་ཝཾ་ཀ་ཡ༔ བོད་སྐད་དུཿ༔ 
གསེར་གྱི་འབྲུ་གཅིག་པ༔ འཁོར་འདས་མཐོང་གྲོལ་ཀློང་དུ་ཕྱག་འཚལ་ལོ སེམས་ཅན་ཚེ་ལོ་ 
འབུམ་གྱི་དུས༔ སྟོན་པ་འཇམ་དཔལ་འཇིགས་སྐྱོབ་ཉིདཿ དྲོད་དང་གཤེར་གྱི་གནས་སུ་བལྟམས༔ 
ཆགས་མེད་ལོག་ཅན་འདུལ་བའི་ཕྱིར༔ ཐབས་ཀྱི་རྒྱུད་ལས་སྐྱེས་པ་ཡི༔ བྱང་ཆུབ་སེམས་དཔའ་ 
འབུམ་ཕྲག་དྲུགཿ རིགས་ལྡན་འཁོར་ལ་བཀའ་བསྩལ་པ༔ ཨེ་མཿ དབང་གསུམ་གནད་གསུམ་
49

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཟེར་གསུམ་གད་པ༔ གདོད་གསུམ་ཚད་གསུམ་ཡུལ་གསུམ་ཆོད༔ ཞིང་ཁམས་གསུམ་ལ་ལོངས་ 
སྤྱོད་པས ངོ་སྤྲོད་གསུམ་གྱིས་ཐག་ཆོད་ཅིག༔ ཅེས་གསུངས་སོ༔ འཁོར་བ་དོང་སྤྲུག་གསེར་གྱི་ 
འབྲུ་གཅིག་པའི་རྒྱུད་ཅེས་བྱ་བ༔ ཐུགས་རྗེ་ཅེར་གྲོལ་ལོ༔ སཱ་མཱ་ཡཱ རྒྱ་རྒྱ་རྒྱ༔ སྔགས་ཀྱི་བདག་ 
མོས་སྲུངས་ཤིགཿ ༈༈༔ །མ* རྒྱ་གར་སྐད་དུ༔ མ་མ་ཨེ་ཀྵ བོད་ 
སྐད་དུ༔ རིགས་དྲུག་རང་གྲོལ བཅོམ་ལྡན་འདས་སྐུ་གསུམ་རང་གསལ་དེ་ལ་ཕྱག་འཚལ་ལོ༔ 
ཚེ་ལོ་ཁྲི་ཚོ་བརྒྱད་པའི་དུས ལུས་ཀྱི་འོད་ཟེར་ཉི་ཟླ་འབྱུང་༔ ཉོན་མོངས་ཕོ་མོའི་དབང་སྒོ་དོདཿ 
གཟུང་འཛིན་ཆགས་ཞེན་རབ་ཏུ་འཐས༔ དེ་འདུལ་གཉེན་པོའི་རྡོ་རྗེ་འཆང་༔ མངལ་གྱི་གནས་ 
སུ་སྐྱེས་ཚུལ་བསྟན༔ ཁྱེའུ་རྣམ་པར་རོལ་པ་ཞེས༔ འཁོར་དུ་གནོད་སྦྱིན་སྲིན་པོས་བསྐོར༔ སྟོང་ 
ཕྲག་འགའ་ལ་འདི་གསུངས་སོ༔ ཨེ་མཿ མ་ཡེངས་བཞག་དང་ངང་ཐོནཿ རྒྱུན་དུ་སྐྱོངས་དང་རྗེས་ 
གསལཿ སྣང་སྟོང་བསྲེས་དང་གོལ་ཆོད༔ ཆོས་སྐུའི་ངོ་སྤྲད་རྩ་གཅིག་གི༔ ཆོས་སྐུའི་ཞིང་ཁམས་ 
ལྟ་བར་གྱི ལོངས་སྐུའི་ངོ་སྤྲོད་རྩ་གཅིག་གི༔ ལོངས་སྐུའི་ཞིང་ཁམས་སྤྱོད་པར་གྱིས༔ སྤྲུལ་སྐུའི་ 
ངོ་སྤྲོད་རྩ་གཅིག་གི སྤྲུལ་སྐུའི་ཞིང་ལ་རོལ་བར་གྱིས༔ སྐྱེ་གནས་བར་དོ་དྲན་ཐག་ཆོད༔ འཆི་ 
ཁའི་བར་དོ་རང་གསལ་ཐོབ༔ ཆོས་ཉིད་བར་དོ་མཁྱེན་སྤྱོད་རྒྱས༔ སྲིད་པ་བར་དོ་སྤྲུལ་ཞིང་གྲོལ༔ 
ལྷུན་གྲུབ་སྦུབས་སུ་བུདྡྷའོ༔ འདི་ཉིད་འབྱུང་ལྔའི་སྒྲ་རུ་ཤ ཨེ་མ་བསྟན་པའི་ཐིག་ལེ་ཡིན༔ 
བརྟགས་ཤིང་བརྟགས་ཤིང་རང་ངོ་སྤྲོདཿ ཐུགས་རྗེ་རིགས་སངས་རྒྱས་པའོ༔ སྔགས་ཀྱི་སྲུང་མས་ 
བཀའ་འདི་སྲུངས་ཤིག༔ སཱ་མཱ་ཡཱཿ རྒྱ་རྒྱ་རྒྱ 511ཐཊཊཧཾ11ྂཊ།
༈ རྒྱ་གར་སྐད་དུཿ བུདྡྷ་ཀ་ར་ཡ་ཏཱུ་ནཱ་མ༔ བོད་སྐད་དུ༔ སངས་རྒྱས་ཀྱི་ཞལ་ཆེམས་ཞེས་བྱ་བཿ 
དྲུག་པ་རྡོ་རྗེ་འཆང་ཉིད་ལ་ཕྱག་འཚལ་ལོ༔ ཚེ་ལོ་བདུན་ཁྲི་ཐུབ་པའི་དུས༔ འགྲོ་བ་སེམས་ཅན་ 
ཐམས་ཅད་ནི༔ སྐྱེ་བ་རྣམ་བཞི་དག་ལ་སྐྱེས ཡུལ་ནི་སུམ་ཅུ་རྩ་གསུམ་ཞེས༔ དགའ་དང་ལྡན་ 
པའི་ཡུལ་དེ་རུ༔ གསོ་བར་བྱེད་པའི་སྨན་གྱི་ཚལ་ཡིན་ནོ༔ འཚོ་བྱེད་གཞོན་ནུའི་འདམ་ར་དེར 
ལོངས་སྐུ་རྡོ་རྗེ་འཆང་ཆེན་ང་༔ རྡོ་རྗེ་འཆང་དུ་སྐུ་སྤྲུལ་ན༔ སངས་རྒྱས་འོད་སྲུང་བྱ་བ་སྟེ༔ རབས་ 
ནི་བདུན་པའི་འཁོར་གྱིས་བསྐོར༔ འབྲས་བུ་གསུམ་གྱི་ཟས་ཀྱང་ཟོས༔ ཆོས་ནི་ཕ་རོལ་ཕྱིན་པ་སྟེ 
རྒྱས་པ་སྟོང་ཕྲག་རེ་རེ་དང་༔ འབྲིང་ནི་འབུམ་ཕྲག་བརྒྱ་པ་དང་༔ ཐ་མ་ཤེས་རབ་ཁྲི་པ་དང་༔
50

༄༅། །ཟབ་གཏེར་ཆོས་ཀྱི་མཛོད་ཁང་།
སྔགས་ཀྱི་རྒྱུ་སྐར་མེ་ལྕེ་ཕྲེང་༔ སེང་གེ་སྒྲ་ལ་སོགས་པ་དང་༔ ཡེ་ཤེས་རྒྱན་གྱི་བཤད་རྒྱུད་དང་༔ 
ཐིག་ལེ་མཆོག་རྒྱུད་ཀུན་གསལ་དང་༔ གསང་སྔགས་རྒྱུད་སྡེ་མང་དུ་གསུངས༔ ལྷ་དབང་བརྒྱ་ 
བྱིན་ཁང་བཟང་གི ལྷོ་ཡི་ཕྱོགས་སུ་དེ་ལྟར་བཤད༔ ལྷ་དབང་བརྒྱ་བྱིན་བཙུན་མོ་བཞི༔ སུམ་ཅུ་ 
རྩ་གསུམ་སྲས་དང་བཅས༔ ཉོན་མོངས་ཟད་པར་བྱ་ཕྱིར་འོང་༔ ལོ་ནི་སུམ་ཅུ་རྩ་ལྔ་ལོན༔ དེ་ནི་ 
སངས་རྒྱས་ཚུལ་ཡང་བསྟན༔ སྟོང་ཕྲག་བརྒྱད་དུ་ཏིང་འཛིན་བསྒོམ༔ དེ་དུས་རིག་འཛིན་དགའ་ 
རབ་རྗེས༔ འཚོ་བྱེད་གཞོན་ནུ་འདམ་རར་གསལ༔ གདུང་བའི་སྨྲེ་སྔགས་སྔ་མ་ཕྱུང་༔ ཀྱེ་མ་ཀྱི་ 
ཧུད་ཀྱེ་མ་ཀློང༔ སྟོན་པ་སྒྲོན་མེའི་འོད་ནུབ་ན༔ སེམས་ཅན་མུན་པ་གང་གིས་བསལཿ༔ དེ་ལྟར་སྨྲེ་ 
སྔགས་བརྒྱལ་སངས་ནས༔ ནམ་མཁའི་དབྱིངས་སུ་ཡར་བལྟས་པས༔ འོད་ཟེར་འཇའ་ཚོན་ 
འཁྲུགས་པའི་ནང་༔ སྟོན་པ་དྲུག་པ་རྡོ་རྗེ་འཆང་༔ ཕྱག་གཡས་གྲུ་མོ་ཆར་བྱུང་ནས༔ རིན་ཆེན་ 
ཤེལ་གྱི་ཟ་མ་ཏོགཿ སེན་གང་པ་ཞིག་མར་ལ་བབ༔ བདག་གི་ལག་གཡས་ཡར་བརྐྱངས་པས༔ 
གླེགས་ ་བམ་ལག་མཐིལ་གཡོན་དུ་བབ༔ དེ་ཉིད་ཞལ་ཕྱེས་བལྟས་པ་ཡི༔ མཐིང་གི་ཤོག་བུ་མཐིང་ 
ག་ལ༔ བཻཌཱུར་ཞུན་མས་བྲིས་པ་སྣང་༔ མཐོང་བས་དགའ་རབ་རང་རྒྱུད་གྲོལ༔ དེ་ཡི་ཞལ་ཆེམས་ 
འདི་ལྟར་རོ ཀྱེ་མ་ཀྱེ་མ་རིགས་ཀྱི་བུ༔ གསང་སྔགས་གསང་བའི་གནད་རྣམས་ཀུན༔ གཅིག་ཏུ་ 
དྲིལ་ནས་ཉམས་སུ་ལོངས༔ ལུས་ངག་ཡིད་ཀྱི་སྔོན་འགྲོ་ནི༔ མི་རྟག་སྙིང་རྗེ་བྱང་སེམས་སྒོམ 
དབེན་ཞིང་ཉམས་དགའི་གནས་ཉིད་བརྟེན༔ ཆོས་དང་མཐུན་པའི་མཆེད་གྲོགས་ཚོལ༔ ཁམས་ 
ཀྱི་བསྟེན་སོ་ཡོ་བྱད་བསགསཿ སྐུ་གསུམ་རྟེན་བཀྲམ་མཆོད་པ་བཤམ༔ ལུས་ནི་རྣམ་སྣང་ཆོས་ 
བདུན་བཅའ༔ ངག་ནི་འཆལ་བའི་ལོ་རྒྱུས་སྤོངས༔ སེམས་རྟོག་སྔ་ཕྱི་བར་གསུམ་བཅད༔ འཇིག་ 
རྟེན་ཞེན་ལོག་དྲག་པོ་བསྒོམ༔ དགོས་མེད་རྒྱུད་ལ་སྤངས་ ཏེ། འཁོལ༔ ལུས་ངག་ཡིད་གསུམ་རང་ 
ཁར་ཀློདཿ༔ དེ་ནས་དོན་དམ་སེམས་བསྐྱེད་ནི༔ སྟོང་གསལ་སྙིང་རྗེ་བདག་མེད་བསྒོམཿ ལུས་ནི་ 
མ་ལུས་རྒྱུ་རྐྱེན་ཕྱིར༔ རིགས་དྲུག་ས་བོན་ཉིད་དུ་གནས༔ རིག་པ་སྐུ་གསུམ་ངོས་ཡིན་ཕྱིར༔ སྐུ་ 
གསུམ་ཡེ་ཤེས་གསུམ་དུ་གནས༔ ཡི་གེ་རྩ་དབྱངས་རུ་ཤན་དབྱེ༔ དབྱེ་བ་རྣམ་པ་གཉིས་ཡིན་ཏེ༔ 
ཐོག་མ་ཐལ་མར་མི་ཡི་ལུསཿ མཛོད་སྤུ་མགྲིན་པ་སྙིང་ག་དང་༔ ལྟེ་བ་གསང་གནས་རྐང་མཐིལ་ 
དུ༔ ཨ་དཀར་ཏྲི་མཐིང་ རྣི ་ལྗང་དང༔ སུ་སེར་པྲེ་དམར་དུ་ནག་བསྒོམཿ༔ སྐུ་གསུང་ཐུགས་ཀྱི་འབྲས་
51

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བུ་ལས༔ དཀར་དམར་མཐིང་ལས་འོད་འབར་བས༔ རིགས་དྲུག་ས་བོན་བསྲེགས་པར་སྒོམཿ ཨོཾ་ 
ཨཱཿཧཱུྃ་གསུམ་བདུན་འབུམ་བསྐྱལཿ༔ དེས་ནི་ངན་སོང་རྡོག་པས་ནོནཿ༔ གཉིས་པ་བདག་ཉིད་རྡོ་རྗེ་ 
སེམས༔ སྐུ་གསུང་ཐུགས་ཡིག་འཁོར་ལོ་བསྒོམ༔ གསུམ་པ་སྤྱན་འདྲེན་མཆོད་པ་འབུལ༔ བཞི་པ་ 
ཀུན་རྫོབ་ལས་རིམ་བསྒོམ༔ སྨོན་འཇུག་གཉིས་ལ་འབད་པར་བྱ༔ ཚོགས་གཉིས་རྫོགས་ཕྱིར་ 
མཎྜལ་ཕུལ༔ བྱིན་རླབས་འབྱུང་ཕྱིར་གསོལ་བ་བཏབ༔ ལུས་སྒྲིབ་སྦྱང་ཕྱིར་ཕྱག་སྐོར་བྱ༔ ངག་ 
ཡིད་སྦྱོང་ཕྱིར་ཡིག་བརྒྱ་བཟླས༔ མདོ་དང་བསྔོ་བ་སྨོན་ལམ་བཏབ༔ ཉིན་མཚན་ཆོས་སྤྱོད་ 
འཁོར་ལོ་བསྐོར༴ མགྲོན་རིགས་བཞི་ལ་ལོངས་སྤྱོད་འབུལ༔ དེ་ལྟར་སྔོན་འགྲོ་རྫོགས་བྱས་ནས༔ 
སྤྲོས་བཅས་ལ་སོགས་དབང་རྣམས་བསྐུར༔ དབང་སྲོག་དམ་ཚིག་སྐུ་གསུང་ཐུགསཿ ཕྲིན་ལས་ 
གསུམ་གྱི་སྲུང་མཚམས་བཅའ༔ མྱ་ངན་འདས་པའི་སྣ་སེལ་ཡིན༔ འགྲོ་དྲུག་འདྲེན་པའི་ལྕགས་ 
ཀྱུ་ཡིན ཐར་པ་བགྲོད་པའི་ལམ་སྐས་ཡིན༔ འཁོར་བ་སྒྲོལ་བའི་གྲུ་ཆེན་ཡིན དེ་སྐད་ཅེས་ནི་ 
རང་ཤར་བ༔ བསྟན་པ་ཀུན་གྱི་སྙིང་གཟེར་ཏེ༔ རྡོ་རྗེ་འཆང་གི་འདས་རྗེས་མཆོགཿ ཞལ་ཆེམས་ 
དག་ཏུ་བཀའ་བསྩལ་ཏེ༔ དཔལ་སྔགས་ཀྱི་སྲུང་མ་ནག་མོ་ཁྲོས་མས་སྲུངས་ཤིགཿ སཱ་མཱ་ཡཱ༔ རྒྱ་ 
རྒྱ་རྒྱ ༈ ༄འjབ81lgllg རྒྱ་གར་སྐད་དུ༔ བུདྡྷ་ཀ་ར་ཡ་དུ་ནཱ་མ༔ བོད་ 
སྐད་དུ༔ སངས་རྒྱས་ཀྱི་འདས་རྗེས་གཉིས་པ་བྱ་བ༔ ཡང་དག་རྫོགས་པའི་སངས་རྒྱས་དབང་པོ་ 
སྟོབས་ཀྱི་རྣམ་པར་གནོན་པ་ཉིད་ལ་ཕྱག་འཚལ་ལོ༔ ཡང་གཅིག་རྡོ་རྗེ་འཆང་ཆེན་ང༔ སེམས་ 
ཅན་ཀུན་ལ་ཐུགས་བརྩེ་ནས༔ ཏིང་ངེ་འཛིན་ལས་གཉིད་སད་དེ༔ ཉོན་མོངས་གདུག་རྩུབ་མཁའ་ 
འགྲོའི་གནས༔ གསང་ཆེན་རོལ་པའི་དུར་ཁྲོད་དུཿ༔ ཡབ་ནི་གནོད་སྦྱིན་ཡཀྴ་སེང་གེའི་གདོང་༔ 
ཡུམ་ནི་འདོད་དབང་ལྡུམས་སུ་སྐྱེསཿ ཡིད་འཕྲོག་འཇིགས་པའི་ཆས་བཟང་བྱསཿ གཞོན་ནུ་ 
དཔའ་བོ་སྟོབས་དང་ལྡན༔ ཕྱག་ན་རྡོ་རྗེ་བྱ་བ་ནི སྤྲིན་གྱི་གསེབ་ནས་ཐོན་ནས་ཀྱང༔ འཁོར་ 
ཡང་བྱང་ཆུབ་སེམས་དཔའ་བདུན༔ མཁའ་འགྲོ་པུརྞ་ཉེར་བཞི་དང་༔ ཚངས་པ་དུང་མགྲིན་སེང་ 
གེའི་གདོང་༔ དྲང་སྲོང་ཟླ་འོད་གཞོན་ནུ་དང་༔ དེ་དག་འདུས་པའི་ཡུལ་དུ་བྱ༔ ཕ་རྒྱུད་བྱེ་བ་ 
ཕྲག་དགུ་དང་༔ མ་རྒྱུད་བྱེ་བ་ཕྲག་གཉིས་དང་༔ བསྡུས་པ་ཨ་ཏི་ཡོ་གའི་རྒྱུདཿ འབུམ་ཕྲག་ 
གཅིག་ལ་སོགས་པ་གསུངས༔ ཚེ་ལོ་དྲུག་གམ་ཁྲི་ཡི་དུས༔ ཕུང་པོ་ལྷག་མ་མེད་པ་རུ རིམ་པ་
52

།ཟབ་གཏེར་ཆོས་ཀྱི་མཛོད་ཁང་།
གཉིས་ལྡན་གནས་མཆོག་ཏུ༔ ཏིང་ངེ་འཛིན་ལ་འབུམ་ཕྲག་བཞུགསཿས༔ ཡེ་ཤེས་ལུས་ཅན་དེ་བཞིན་ 
གཤེགས༔ དེ་ནས་དགའ་རབ་རྡོ་རྗེ་ཉིདཿ གསང་ཆེན་རོལ་པའི་དུར་ཁྲོད་ནས༔ མེ་རི་འབར་བའི་ 
ཤར་ཕྱོགས་ནས༔ བརྒྱལ་ཞིང་སྨྲེ་སྔགས་མཆི་མ་ཕྱུང་༔ ཀྱེ་མ་ཀྱི་ཧུད་ཀྱེ་མ་ཀློང་༔ སྟོན་པ་སྒྲོན་ 
མེའི་འོད་ནུབ་ན༔ འཇིག་རྟེན་མུན་པ་གང་གིས་བསལཿ༔ དེ་ལྟར་སྨྲེ་སྔགས་བརྒྱལ་སངས་ནས༔ 
ནམ་མཁའི་དབྱིངས་སུ་ཡར་བལྟས་པས༔ འོད་ལྔ་འཇའ་ཚོན་འཁྲུགས་པའི་ནང་༔ སྟོན་པ་དཔའ་ 
བོ་སྟོབས་ལྡན་ནི༔ ཕྱག་གཡས་གྲུ་མོ་མར་ཕྱུང་ནས༔ རིན་ཆེན་ཤེལ་གྱི་ཟ་མ་ཏོག༔ སེན་གང་བ་ 
གཅིག་མར་ལ་བོར༔ དགའ་རབ་ལག་པ་ཡར་བཟེད་པས༔ གླེགས་བམ་ལག་པའི་མཐིལ་དུ་བབཿ 
དེ་ཉིད་ཞལ་ཕྱེས་བལྟས་པའི་ཚེ༔ བཻཌཱུར་མཐིང་ཤོག་ཞུན་མ་ལ༔ རིན་ཆེན་སྣ་ལྔས་བྲིས་པ་སྣང་༔ 
བལྟས་པས་དགའ་རབ་རང་རྒྱུད་གྲོལ༔ དེ་ཡི་ཞལ་ཆེམས་འདི་སྐད་དོ ངེས་པར་སངས་རྒྱས་ 
ཐོབ་འདོད་ན༔ སྔོན་དུ་འགྲོ་ལ་རྩལ་ཉིད་སྦྱོང་༔ ལུས་དང་ངག་དང་ཡིད་གསུམ་མོ༔ རུ་ཤན་ 
ལེགས་པར་མ་ཕྱེད་ན༔ ཁམས་གསུམ་ཉིད་ལས་མི་གྲོལ་བས༔ སྔོན་འགྲོའི་གནད་ལ་མཁས་པར་ 
བྱ༔ མཆོག་དང་ཐུན་མོང་དངོས་གྲུབ་འབྱུང་༔ ཐོག་མར་དབེན་པའི་གནས་ཉིད་དུ༔ ཐེག་པ་བཅུ་ 
གཅིག་དབང་མཆོག་བསྐུར༔ དེ་ནས་ཐེག་པ་རིམ་གྱི་ཁྲིད༔ དང་པོ་འཇིག་རྟེན་ལྷ་མིའི་ཁྲིད༔ 
ལུས་ཀྱིས་སྔོན་འགྲོ་བྱ་བའི་ཕྱིར༔ རིགས་དྲུག་སྤྱོད་པ་སྣ་ཚོགས་སྤྱདཿ སྐྱིལ་ཀྲུང་མཐིལ་སྤྲད་དྲང་ 
པོར་བསྲང་༔ སྤྱི་བོར་ཐལ་སྦྱར་ཡུན་དུ་གནས༔ དེ་ལྟར་ལུས་ཀྱིས་སུས་བྱས་པཿ ལུས་ནི་མི་ཟློག་ 
བར་དོ་ཞི༔ ཞེན་པ་ཟློག་ཅིང་སྡིག་སྒྲིབ་དག༔ ལུས་འདི་སྤྲུལ་པའི་སྐུ་རུ་གྲོལ༔ སངས་རྒྱས་སྐུ་དང་ 
གཉིས་སུ་མེད༔ ལྷག་མེད་ཉིད་དུ་གྲོལ་བར་འགྱུར༔ ངག་གིས་སྔོན་འགྲོ་བྱ་བའི་ཕྱིར༔ རིགས་ 
དྲུག་སྒྲ་སྐད་སྣ་ཚོགས་བརྗོདཿ ཞི་ཁྲོའི་སྒྲ་དང་འབྱུང་བའི་སྒྲ༔ རྣམ་པ་སྣ་ཚོགས་ཉིད་དུ་སྤྱདཿ༔ 
ངག་ནི་ཧཱུཾ་དུ་གནས་པ་ལ༔ རྒྱས་གདབ་པ་དང་རྩལ་ཉིད་སྦྱོང༔ མཉེན་རྩོལ་ལམ་དུ་ཞུགས་པ་ 
དང་༔ དེ་དག་རྣམས་ལ་ངག་སྦྱངས་པས༔ ཞེན་པ་ལོག་ནས་ངག་སྒྲིབ་དག མི་རྟོག་གཉིས་མེད་ 
ལོངས་སྐུར་གྲོལ༔ དེ་རྣམས་འཇིག་རྟེན་ལྷ་མིའི་ཁྲིད༔ ལེགས་པར་ཡང་དག་ཉིད་དུ་སྦྱོང་༔ དེ་ 
ནས་ལམ་ལོག་མི་སྟེགས་ཁྲིད༔ རྟག་ཆད་གཉིས་ལ་སྦྱང་བར་བྱ༔ གཅིག་པ་ཉན་ཐོས་ལམ་ཁྲིད་ 
སྐྱོངས༔ གཉིས་པ་རང་རྒྱལ་ལམ་ཁྲིད་སྐྱོངས༔ གསུམ་པ་བྱང་སེམས་ལམ་ཁྲིད་སྐྱོངས༔ བཞི་པ་
53

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྲྀ་ཡའི་ལམ་ཁྲིད་སྐྱོངས༔ ལྔ་པ་ཨུ་བྷའི་ལམ་ཁྲིད་སྐྱོངས༔ དྲུག་པ་ཡོ་གའི་ལམ་ཁྲིད་སྐྱོངསཿ 
བདུན་པ་མ་ཧཱའི་ལམ་ཁྲིད་སྐྱོངས༔ བརྒྱད་པ་ཨ་ནུའི་ལམ་ཁྲིད་སྐྱོངས༔ དགུ་པ་རྫོགས་ཆེན་ཨ་ 
ཏི་ཡི སེམས་ཀྱི་རྩད་ཁུངས་གཅད་པའི་ཕྱིར རིགས་དྲུག་སྡུག་བསྔལ་བློ་ལ་བླང་༔ འདུས་བྱས་ 
ཐམས་ཅད་མི་རྟག་པ༔ ཀུན་ཀྱང་འཇིག་པའི་ཆོ་འཕྲུལ་བསྒོམ༔ དེ་རྣམས་སྒོམ་པའི་མཁན་པོ་ནི༔ 
སེམས་ལ་ཐུག་དམ་མ་ཐུག་བརྟག༔ སེམས་སུ་ཐུག་ན་དགེ་སྡིག་གང་ཆེ་བརྟགཿ༔ དེ་ནས་སེམས་ 
འདི་གང་དང་འདྲ༔ འདྲ་དཔེ་མང་དུ་བསྡུ་བར་བྱ༔ དེ་ནས་ལུས་ངག་ཡིད་གསུམ་པོ༔ གཙོ་བོ་ 
གཙོ་བོ་གང་ཡིན་ཐག་ཀྱང་བཅད༔ སེམས་སུ་ཐག་ཆོད་སྣ་ཡང་བསྐྱལ༔ དེ་ནས་སེམས་ཀྱི་བྱུང་ས་ 
བརྩལ༔ མ་རྙེད་ཆོས་ཀྱི་སྐུ་དང་སྤྲད༔ དེ་ནས་སེམས་ཀྱི་གནས་ས་བརྩལ༔ མ་རྙེད་ལོངས་སྤྱོད་ 
སྐུ་དང་འཕྲད༔ དེ་ནས་སེམས་ཀྱི་འགྲོ་ས་བརྩལ༔ མ་རྙེད་སྤྲུལ་པའི་སྐུ་དང་སྤྲད༔ དེ་ལྟར་སེམས་ 
ཀྱིས་སུས་བྱས་པ༔ ཞེན་ལོག་བར་དོ་ཞི་བ་དང་༔ སྒྲིབ་པས་ཁམས་གསུམ་འཁོར་ས་མེད༔ ཆོས་ 
སྐུར་གྲོལ་བ་གཉིས་མེད་པརྡ༔ དེ་ནས་ལུས་ངག་ཡིད་གསུམ་པོ༔ གནད་དུ་འབེབས་ལ་མཁས་ 
པར་སྦྱོངས༔ ལུས་ངག་ཡིད་གསུམ་སོར་ཆུད་ནས༔ ཉམས་ལེན་འདི་ལ་བརྩོན་པར་བྱ༔ དེ་ལྟར་ 
སྔོན་འགྲོ་རྫོགས་བྱས་ནས༔ དེ་དག་བློ་ཡིས་བོར་བྱས་ཏེ༔ མངོན་སུམ་གནད་ལ་ཕབ་པའི་ཕྱིར 
ལུས་ངག་ཡིད་གསུམ་བྱ་བ་སྤང་༔ ཞེས་པའི་ཞལ་ཆེམས་གཉིས་པ་འདི བྱིན་རླབས་ཆེན་པོ་རང་ 
བབ་ཀྱི༔ ཡི་གེའི་རིས་སུ་རང་བྱུང་ངོ་༔ མྱ་ངན་འདས་པའི་སྣ་ཁྲིད་ཡིན༔ བསྟན་པ་ཀུན་གྱི་བུ་ 
གཅིག་པོ༔ འབྲས་བུ་ཀུན་གྱི་མཆོག་དམ་པ༔ ཞལ་ཆེམས་གཉིས་པ་བྱ་བ་རྫོགས༔ སྐལ་ལྡན་ལས་ 
ཅན་སྙིང་གི་བུ་དང་སྤྲོད་ཅིག༔ ཁྲོས་མ་ནག་མོས་རྒྱལ་བའི་བཀའ་འདི་སྲུངས་ཤིག༔ སཱ་མཱ་ཡཱ༔ རྒྱ་
རྒྱ་རྒྱ༔༔༄ཀམ ༈ རྒྱ་གར་སྐད་དུཿ བུདྡྷ་བ་ཀ་ར་ཡ་བྷེ་ནཱ་མ༔ བོད་སྐད་ 
དུཿ སངས་རྒྱས་ཀྱི་ཞལ་ཆེམས་གསུམ་པ་ཞེས་བྱ་བ༔ རང་གྲོལ་རྡོ་རྗེ་འཆང་ལ་ཕྱག་འཚལ་ལོ༔ 
སེམས་ཅན་ཚེ་ལོ་ཁྲི་ཚོའི་དུས༔ སྲིན་བུ་རུ་ལུའི་ཡུལ་དུ་ཡང༔ ཕ་ནི་ཡགྒ་ཁྲོ་གདོང་དང་༔ སྲིན་ 
མོ་ཤམ་ཤམ་ནག་མོའི་བུ༔ སྟོན་པ་རྡོ་རྗེ་འཆང་ཆེན་ནི༔ དྲང་སྲོང་ཁྲོས་པའི་རྒྱལ་པོར་འཁྲུངས༔ 
འཁོར་དུ་བྱེ་བ་འབུམ་ཕྲག་གཅིག འོད་ནི་སྟོང་ཕྲག་གཉིས་བཞུགས་སོ སྟག་སྤྱང་ཁྲོས་པའི་རི་ 
བོ་ལཿ ཐ་མར་འདས་པའི་ཚུལ་ཡང་བསྟན༔ འཁོར་རྣམས་བརྒྱལ་ཏེ་མཆི་མ་ཕྱུང་༔ ཀྱེ་མ་ཀྱི་
54

༄༅། །ཟབ་གཏེར་ཆོས་ཀྱི་མཛོད་ཁང་།
ཧུད་ཀྱེ་མ་ཀློང་༔ སྟོན་པ་སྒྲོན་མེའི་འོད་ནུབ་ན༔ འཇིག་རྟེན་མུན་པ་གང་གིས་སེལ༔ དེ་ལྟར་སྨྲེ་ 
སྔགས་བརྒྱལ་སངས་ནས༔ ནམ་མཁའི་དབྱིངས་སུ་ཡར་བལྟས་པས༔ འོད་ལྔའི་ནང་དུ་སྟོན་པ་ 
བྱོན༔ ཕྱག་གཡས་གྲུ་མོ་མར་ཕྱུང་ནས༔ རིན་ཆེན་ཤེལ་གྱི་ཟ་མ་ཏོགཿ སེན་གང་བ་ཞིག་མར་ལ་ 
བྲུས༔ དགའ་རབ་ཕྱག་གཡས་ཡར་བཟེད་པས༔ གླེགས་བམ་ལག་པའི་མཐིལ་དུ་བབ༔ དེ་ཉིད་ 
ཞལ་ཕྱེས་བལྟས་པ་ཡི༔ རང་བྱུང་ཡི་གེ་རང་གསལ་བ༔ རིན་ཆེན་སྣ་ལྔས་བྲིས་པ་སྣང༔ བལྟས་ 
པས་དགའ་རབ་རང་རྒྱུད་གྲོལ༔ དེ་ཡི་ཞལ་ཆེམས་འདི་ལྟར་རོ༔ ཀྱེ་མ་ཀྱེ་མ་བུ་རྣམས་ཉོནཿ 
ལུས་འདི་མྱ་ངན་འདས་འདོད་ནཿ སྐུ་གསུམ་བཞུགས་སྟངས་ཉིད་ལ་བསླབ༔ འདི་ལྟར་སུས་བྱས་ 
པ་ཡི་བུ༔ དུས་གསུམ་སངས་རྒྱས་ཐམས་ཅད་ཀྱི སྐུ་ཡི་ཀློང་དུ་མྱ་ངན་འདས༔ ངག་ནི་བསླབ་ 
པའི་རིམ་པ་དང་༔ གནས་སུ་བརྟན་ཅིང་ལ་ཡང་བཟླ༔ དེ་ལ་མི་འདའ་སུས་བྱས་པས༔ དུས་ 
གསུམ་སངས་རྒྱས་ཐམས་ཅད་ཀྱི༔ གསུང་གི་ཀློང་དུ་མྱ་ངན་འདསཿ བྱ་བ་དགུ་ཕྲུག་དག་ཏུ་ 
བཏང་༔ སེམས་གནད་གཟིགས་སྟངས་གསུམ་གཅུན་ཏེ༔ ལུས་གནད་ནམ་མཁའ་རྐྱེན་བྲལ་ལ 
སྒོས་གནད་ཟློག་ཕབ་ཟུར་གྱིས་བལྟ སྒྲོན་མ་བཞི་ལྡན་མི་འབྲལ་བྱ༔ རླུང་གནད་ཤིན་ཏུ་དལ་ 
བར་བསླབ༔ དེ་ལྟར་གནད་རྣམས་གཟིར་བ་ཡིས༔ སྐུ་གསུམ་རིག་པ་སྟོང་པར་འཆར༔ ལུག་རྒྱུད་ 
རིག་པ་བཙོན་དུ་བཟུང་༔ མངོན་སུམ་གནད་མཐོང་ཕྱིར་ལྡོག་གོ༔ ཆོས་ཉིད་མངོན་སུམ་སྣང་བ་ 
ཡིས༔ ཡིད་དཔྱོད་འཛིན་པའི་ལྟ་བ་ནུབ༔ ཉམས་སྣང་གོང་འཕེལ་རྣམ་གཉིས་ཀྱིས༔ བར་དོའི་ཡེ་ 
ཤེས་མངོན་དུ་གསལ༔ རིག་པ་ཚད་ཕེབས་སྣང་བ་ཡིས༔ ལོངས་སྤྱོད་རྫོགས་པའི་སྐུ་ངོས་ཟིན༔ 
ཆོས་རྣམས་ཟད་པའི་སྣང་བ་ཡིསཿ རྫོགས་ཆེན་བྱ་བྲལ་འབྲས་བུ་ཐོབ༔ འདི་ལྟར་སྣང་བཞི་ 
མཐར་ཕྱིན་ནས༔ མྱང་འདས་གཞན་ནས་བཙལ་དུ་མེད༔ མི་འགུལ་གསུམ་ལ་གཞི་བྱས་ནས༔ 
སྡོད་པ་གསུམ་གྱི་ཚད་བཟུང་ནས༔ རྟགས་ནི་ལུས་ངག་ཡིད་ལ་འབྱུང་༔ ཐེག་པ་གསུམ་གྱི་གཟེར་ 
ཐོབ་བོ༔ དེ་ལ་བསྟན་དུ་མེད་དོ་སཱ་མཱ་ཡཱ བར་དོ་མ་བུ་གཉིས་སྦྱོར་ལ༔ ཡེ་ཤེས་སྣང་བ་ལམ་མེ་ 
བ༔ འགྲོ་བའི་ཡེ་ཤེས་མར་མེ་སྒྲོན༔ གཟི་བརྗིད་ཆེན་པོ་འོད་གསལ་བ༔ ཞི་ཁྲོ་རང་སྣང་དཀྱིལ་ 
འཁོར་གསལ༔ འདི་ནི་རང་རིག་འོད་སྣང་སྟེ༔ གཉིས་མེད་གཉིས་སུ་མེད་པ་སྟེ ཡང་དག་མཐའ་ 
ལ་རྣམ་པར་གནས༔ སྐད་ཅིག་གཅིག་གིས་བྱེ་བྲག་ཕྱེད༔ སེམས་ཀྱི་སྐད་ཅིག་དོན་ཀུན་རིག
55

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གདིང་ཆེན་བཞི་པོ་མི་འགྱུར་བས༔ དཔག་མེད་མདར་ལྟར་སླར་མི་ལྡོགཿ མི་འགྱུར་གསེར་གྱི་ 
ཐུར་མ་བཞིན༔ རང་སྣང་ཉིད་དུ་ཐག་ཆོད་ཅིག༔ དུས་གསུམ་སངས་རྒྱས་ཐམས་ཅད་ཀྱི ཐུགས་ 
ཀྱི་སྙིང་པོ་བུ་གཅིག་པོ༔ རིན་ཆེན་བཞུས་པའི་ཁུ་བས་བྲིས ལེགས་པར་བྲིས་ལ་མཆན་ཁུང་ 
བཅང་༔ བཀུར་བསྟི་རིམ་གྲོ་ཕུན་སུམ་ཚོགསཿ སུ་ཡིས་བྱས་པ་གྲོལ་བར་ངེས༔ འཇའ་འོད་སྒྲ་ 
དང་ས་གཡོས་དང་༔ སད་སེར་མུ་གེ་འབྱུང་བའི་ཚེ༔ ཕྱོགས་དང་བསྟུན་ཏེ་ལྕེ་ཡིས་བཀླག༔ སྟོང་ 
གསུམ་སྤྲུལ་པའི་སངས་རྒྱས་ལ ཡོན་ཕུལ་བས་ཀྱང་སྟོབས་ཆེའོ༔ འདི་ཉིད་བསྟན་པའི་སྲོག་ཡིན་ 
ནོ༔ ལྔ་ལྡན་བུ་ལ་རིམ་གྱིས་གཏོད༔ སྔགས་ཀྱི་སྲུང་མས་བཀའ་འདི་སྲུངས་ཤིགཿ སཱ་མཱ་ཡཱ རྒྱ་རྒྱ་ 
༈ ༔ཤg11མྱ7* རྒྱ་གར་སྐད་དུཿ བུདྡྷ་དྷེ་ཀ་ར་ཡཿ བོད་སྐད་དུཿ 
སངས་རྒྱས་ཀྱི་ཞལ་ཆེམས༔ སྟོན་པ་རྡོ་རྗེ་འཆང་ཆེན་ང་༔ སྟག་སྤྱང་རི་ལ་ཏིང་ངེ་འཛིན༔ ལོ་ 
ཡང་འབུམ་ཕྲག་གཉིས་བཞུགས་སོ༔ དེ་ནས་འགྲོ་བའི་དོན་ལ་བཞེངས༔ ཚེ་ལོ་ལྔ་སྟོང་ཐུབ་པའི་ 
དུས༔ ལྷོ་ཕྱོགས་བྱ་རྒོད་སྤུངས་པའི་རིར༔ ཉན་ཐོས་རྣམས་དང་ཡིད་འདྲེས་ཕྱིར༔ རྒྱལ་པོ་ 
ཛཿཞེས་བྱ་བའི་ཁབ༔ ལྷོ་ཕྱོགས་རྒྱང་གྲགས་གཅིག་གི་སར༔ ཕ་ནི་རྒྱལ་པོ་སེང་གེ་བཟང་༔ མ་ནི་ 
མཛེས་ལྡན་འོད་ཀྱི་ལྷུམས༔ ཏིང་ངེ་འཛིན་ལས་སྐུ་འཁྲུངས་པ༔ གསེར་འོད་དམ་པ་བྱ་བར་ 
གྲགས༔ ཉན་ཐོས་རྣམས་ཀྱི་གདུང་བ་བཅད༔ གླེགས་བམ་ཞུན་མ་འདི་གཏད་དོ༴ ཨེ་མ་རིག་པ་ 
ཀློང་ཆེན་ནམ་མཁའ་འདྲ༔ སྐད་ཅིག་རྫོགས་སངས་རྒྱས་འདོད་ན༔ ལུས་ངག་ཡིད་གསུམ་བྱ་བ་ 
བཏང་༔ ཤེས་པ་རྩེ་གཅིག་རིག་པ་གཅུག༔ འཕྲོ་འདུ་བྱུང་ན་དེ་ཉིད་བལྟ༔ བྱུང་གནས་འགྲོ་ 
གསུམ་བརྟགས་པས་ཤེས༔ འདུག་སྟངས་གསུམ་དང་ལྡན་པས་ན༔ དབྱིངས་ཀྱི་འོད་ཀྱི་གཞལ་ 
ཡས་ཁང་༔ འགྱུར་མེད་ཡེ་མཉམ་ཆེན་པོ་ནི སངས་རྒྱས་སེམས་ཅན་ཐམས་ཅད་ལ༔ བྱས་པ་ 
མེད་པར་ཡེ་མཉམ་གནས༔ དེ་ཉིད་སུ་ཡིས་རྟོགས་པའི་མི༔ རང་རིག་ངོ་བོ་རྟོགས་པའོ༔ Īཀ་ནི་ 
གསུམ་པ་འདི༔ ཐུགས་རྗེ་དྲན་སངས་རྒྱས་པའོ སྐལ་མེད་རྣམས་ལ་མ་ཉེ་ཞིག སྔགས་ཀྱི་སྲུང་ 
མས་ཐུབ་པར་སྲུངས སཱ་མཱ་ཡཱ རྒྱ་རྒྱ་རྒྱ༔ ༈ རྒྱ་གར་སྐད་དུཿ བུདྡྷ་དྷརྨ༔ བོད་སྐད་ 
དུཿ སངས་རྒྱས་ཀྱི་ཆོས་ཚིག༔ དེ་ནས་ཚེ་ལོ་སྟོང་ཚོའི་དུས༔ སོག་པོ་གཡུ་མིག་གནས་མཆོག་ཏུ༔ 
བྱང་ཆུབ་སྙིང་པོའི་ཤིང་ལ་བརྟེན༔ བརྩེགས་པ་བློ་གྲོས་བྱ་བར་སྤྲུལ་པ་བརྫུས༔ ལོ་ནི་བརྒྱ་དང་ཉི་
56

༄༅། །ཟབ་གཏེར་ཆོས་ཀྱི་མཛོད་ཁཁང
ཤུ་རུ བྱང་སེམས་དཔག་མེད་འཁོར་གྱིས་བསྐོར༔ ཆན〕ལ་༥ཆག་༡ ཆོས་སྡེ་མང་དུ་ 
གསུངས་ནས་ཀྱང་༔ རྒྱལ་པོ་ཛཿ༔ཡི་ཁང་བཟང་གི༔ བྱང་གི་ཕྱོགས་སུ་མྱ་ངན་འདས༔ ཛའི་ཁང་ 
སྟེང་ཞག་བདུན་དུ༔ དམ་པ་ཆོས་ཀྱི་ཆར་བ་ཕབ༔ རྒྱལ་པོ་དགྱེས་ཏེ་གསོལ་བ་བཏ་བ༔ གཟི་ཡི་ 
ཕྱག་རྡོར་ཁྲུ་གང་བས༔ ནམ་མཁའི་དབྱིངས་ནས་འདི་སྐད་གསུངས༔ ཀྱེ་རྒྱལ་པོ་ཆེན་པོ་ཉོན༔ 
ཆོས་རྣམས་རང་བཞིན་བདག་མེད་པས༔ དངོས་པོ་མེད་པའི་འདུ་ཤེས་བསྒོམཿ༔ ཆོས་རྣམས་ 
དངོས་པོར་གཟུང་མེད་པས༔ གཟུང་འཛིན་མེད་པའི་འདུ་ཤེས་བསྒོམ༔ ཆོས་རྣམས་རང་བཞིན་ 
བལྟར་མེད་པས༔ གསལ་སྟོང་དག་པའི་འདུ་ཤེས་བསྒོམ༔ ཆོས་རྣམས་རང་བཞིན་བསྒོམ་མེད་ 
པས༔ དམིགས་གཏད་བྲལ་བའི་འདུ་ཤེས་བསྒོམཿ༔ ཆོས་རྣམས་རང་བཞིན་དམིགས་མེད་པས༔ བློ་ 
འཛིན་དག་པའི་འདུ་ཤེས་བསྒོམ ཆོས་རྣམས་རང་བཞིན་རྒྱུ་འབྲས་མེད བྱ་རྩོལ་བྲལ་བའི་ 
འདུ་ཤེས་བསྒོམ དེ་སྐད་ཞལ་ཆེམས་བཞི་པ་བབ༔ རྒྱལ་པོའི་གཟུང་འཛིན་རང་སར་གྲོལ༔ 
གསེར་འོད་བརྩེགས་པ་བློ་གྲོས་ཀྱིསཿ ཞལ་ཆེམས་རྡོ་རྗེའི་ཚིག་དྲུག་གསུངས༔ སྐལ་ལྡན་བུ་ལ་ 
རིམ་གྱིས་གཏོདཿ༔ སྔགས་ཀྱི་སྲུང་མས་འདི་སྲུངས་ཤིགཿ སཱ་མཱ་ཡཱ རྒྱ་རྒྱ་རྒྱ
༈ རྒྱ་གར་སྐད་དུཿ༔ སརྦ་ཏ་ཐཱ་ག་ཏེ་བྷྱ༔ བོད་སྐད་དུཿ༔ དེ་བཞིན་གཤེགས་པ་ཐམས་ཅད་ཀྱི་ 
དགོངས་བཅུད༔ ཚེ་ལོ་ལྔ་བརྒྱ་པའི་དུས༔ བྱ་རྒོད་ཕུང་པོའི་རི་བོ་ལ༔ སྟོན་པ་འོད་སྲུང་བསྒྲེས་པོ་ 
བྱོན༔ འཁོར་དུ་དགྲ་བཅོམ་བདུན་གྱིས་བསྐོར༔ ཐོག་མའི་སངས་རྒྱས་རབས་བདུན་དང་༔ དཀྱིལ་ 
འཁོར་གཅིག་འདུས་འཁོར་ཡིན་པས༔ གདུལ་བྱ་ཉོན་མོངས་གཅད་བྱའི་ཕྱིར༔ ངེས་པ་དོན་གྱི་ 
ཆོས་རྣམས་གསུངས༔ འདས་པའི་ཚུལ་ཡང་སྟོན་པའི་ཚེ༔ གདུལ་བྱ་དགྲ་བཅོམ་འཁོར་རྣམས་ལ༔ 
གདུང་བ་བཅད་ཕྱིར་འདི་བབས་སོ ཨེ་མ་ཆོས་སྒོ་བསམ་ཡས་ཀུན༔ འདི་རུ་མ་འདུས་གང་ཡང་ 
མེད འཇིག་རྟེན་འཁྲུལ་པའི་བློ་རིས་སྟོང་༔ ཀུན་ཀྱང་མི་རྟག་འགྱུར་འཆི་བསམ༔ རྒྱུ་འབྲས་ལས་ 
ཀྱི་རྣམ་དབྱེ་གསལ༔ གདུང་བས་གསོལ་བ་དྲག་པོ་བཏབ༔ ལུས་ངག་ཡིད་གསུམ་རུ་ཤན་དབྱེ༔ 
མི་འགྱུར་ལྷུན་གྲུབ་མི་ཞེན་ཞོགཿ ཤེས་རབ་རང་བྱུང་སྒྲོན་མེ་ཡིས༔ ཆོས་ཀུན་ངོ་བོ་གཅིག་ཏུ་ 
སྡུདཿ རྒྱང་ཞག་ཆུ་ཡི་སྒྲོན་མ་ཡིསཿ རིག་པ་ཡེ་ཤེས་འཆར་སྒོ་བྱེདཿ༔ དག་པ་དབྱིངས་ཀྱི་སྒྲོན་མ་ 
ཡིས༔ རིག་པའི་འོད་སྐུ་འཆར་གཞི་བྱེད༔ ཐིག་ལེ་སྟོང་པའི་སྒྲོན་མ་ཡིས༔ སྣ་ཚོགས་འོད་ལྔ་རང་
57

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
གི་མདངས༔ རྩལ་རྫོགས་ཆོས་ཚོགས་ཟད་པར་བྱེད༔ དབྱིངས་འདི་རིག་པའི་ཡུལ་ཡིན་ནོ༔ སྣང་ 
བ་མ་འགགས་ལྷུག་པར་འཆར༔ འཁོར་འདས་ཤན་འབྱེད་རྣལ་དུ་དབབ༔ དེ་ནས་དབྱིངས་རིག་ 
སྣང་བ་བརྟག༔ འདི་ལ་གོམས་པ་ཚད་རྙེད་ནས༔ ཕྱི་རོལ་སྣང་བ་ཐམས་ཅད་རྣམས༔ གང་ནས་ 
གང་དུ་ཡར་མཆེད་ནས༔ རིམ་གྱིས་གོ་ནས་ཆོས་ཟད་དེ༔ ཟག་བཅས་རང་དེངས་འཁོར་དོང་ 
སྤྲུགཿ༔ ཅེས་གསུངས་ནས་འཇའ་འོད་དུ་ཡལ་ལོ༔ སྔགས་ཀྱི་སྲུང་མས་སྲུངས་ཤིགཿ༔ སཱ་མཱ་ཡཱ རྒྱ་ 
རྒྱ་རྒྱ ༈ £111 རྒྱ་གར་སྐད་དུཿ བུདྡྷ་ཨཀྵེ་བཾ བོད་སྐད་དུ༔ སངས་ 
རྒྱས་གནད་ཐེམ༔ ཚེ་ལོ་སུམ་བརྒྱ་ཐུབ་པའི་དུས༔ རྡོ་རྗེ་གདན་གྱི་འབྱུང་གནས་སུ༔ ཡབ་ནི་བྲམ་ 
ཟེ་མཚན་བཟང་དང་༔ ཡུམ་ནི་དགེ་སློང་པད་མ་ཅནཿ སྟོན་པ་རྡོ་རྗེ་འཆང་ཆེན་ང་༔ མངོན་ 
རྫོགས་རྒྱལ་པོ་བྱ་བར་འཁྲུངས༔ འཁོར་ནི་རིགས་གསུམ་མགོན་པོས་བསྐོར༔ ཡང་དག་དོན་གྱི་ 
ཆོས་རྣམས་བཤདཿ དེ་ནས་མྱ་ངན་འདས་པའི་ཚེ༔ གདུང་བ་བཅད་ཕྱིར་འདི་བབ་བོ༔ ཨེ་མ་ 
རིགས་གསུམ་སྤྲུལ་འཁོར་རྣམས༔ གསང་སྔགས་ཀུན་གྱི་ཡང་གསང་གནད༔ ལུས་ངག་ཡིད་ 
གསུམ་བྱ་བ་ནི དགུ་ཕྲུག་དག་ཏུ་གཏང་བར་བྱ༔ ལུས་གནད་འདུག་སྟངས་བཅུ་གཅིག་གཟེར༔ 
སྒོམ་གནད་ཕབ་ཟློག་ཟུར་གྱིས་བལྟ༔ རླུང་གནད་ཤིན་ཏུ་དལ་བར་བསླབ༔ རྐྱེན་བྲལ་གསུམ་ཀྱི་ 
དག་དབྱིངས་ལ༔ ལུ་གུ་རྒྱུད་ཀྱི་དྲ་བ་དང་༔ འཇའ་འོད་སྐུ་ཐིག་ཟེར་དུ་འཁྲིགས༔ སྣ་ཚོགས་ཅན་ 
དེ་དེ་བཞིན་གཤེགས༔ ནམ་མཁའ་ཁྱབ་པར་གར་བྱེད་པར༔ ཡན་ལག་མེད་པའི་རྩིས་ལས་ 
འདས༔ སྤྲིན་བྲལ་ནམ་མཁའ་དངས་པ་ལ ཟིམ་བུས་སུརྱ་བལྟ་བར་བྱ༔ དབྱིངས་རིག་སྣང་བ་མ་ 
འགགས་འཆར༔ ནུབ་མོ་ཙནྡྲ་བལྟ་བར་བྱ༔ མིག་དང་རིག་པ་སྣང་བ་གསུམ མདུང་ཚུགས་སྨིན་ 
ཕྲག་མཁའ་ལ་གཏད༔ ནུབ་མོ་ཤེས་པ་སྙིང་ཁ་ཡི༔ ཨ་ཡིག་དག་ལ་གཏད་པར་བྱ༔ ཉིན་མཚན་ 
དབང་པོ་ཨར་ལ་གཏོད༔ ཟླ་བ་དགུ་གསུམ་བདུན་དྲུག་ལ༔ མངོན་སུམ་གོང་འཕེལ་ཚད་ཕེབས་ 
ཏེ ཕུང་པོ་རང་དེངས་ཆོས་ཟད་དོ བསྟན་པ་ཀུན་གྱི་ཉིང་ཁུ་འདི༔ རིན་ཆེན་བཞུས་པའི་ཁུ་ 
བས་བྲིས༔ མགུལ་དུ་བཏགས་པས་ཕྱི་ནང་གྲོལ༔ སྐལ་ལྡན་བུ་ལ་རིམ་གྱིས་གཏོད༔ སྐུ་གསུང་ 
ཐུགས་ཀྱི་རྒྱ་ཡོད་དོ༔ སཱ་མཱ་ཡཱ༔ རྒྱ་རྒྱ་རྒྱ སཱ་མཱ་ཡཱཿ རྒྱ་རྒྱ་རྒྱ
༈ རྒྱ་གར་སྐད་དུ༔ རཏྣ་ཏི་ལ༔ བོད་སྐད་དུཿ༔ རིན་ཆེན་ཐིག་ལེ༔ ཚེ་ལོ་བརྒྱ་ཚོ་ཐུབ་པའི་
58

༄༅། །ཟབ་གཏེར་ཆོས་ཀྱི་མཛོད་ཁང་།
དུས་ཀྱི་ཚེ༔ ཝཱ་རཱ་ཎ་སཱིའི་གནས་མཆོག་ཏུ དྲུག་པ་རྡོ་རྗེ་འཆང་ཆེན་ང་༔ སྟོན་པ་ཤཱཀྱ་ཐུབ་པར་ 
འཁྲུངས༔ འཁོར་དུ་ལྔ་སྡེ་བཟང་པོས་བསྐོར༔ དྲང་ངེས་གཉིས་མེད་ཆོས་འཁོར་བསྐོར༔ ནུབ་ 
ཕྱོགས་བྱ་རྒོད་སྤུངས་པའི་རི རྡོ་རྗེ་གདན་གྱི་བྱང་ཆུབ་གནས༔ བྱང་ཆུབ་ཤིང་ལ་སྐུ་རྒྱབ་ 
གཏདཿ༔ སྲོད་ལ་བདུད་ཀྱི་དཔུང་རྣམས་བཏུལ༔ ནམ་ཕྱེད་ཏིང་འཛིན་མཉམ་པར་བཞག༔ སྐྱ་ 
རེངས་དང་པོ་ཤར་བ་ལ༔ ང་ནི་མྱ་ངན་འདས་ཚུལ་བསྟན༔ འདི་ཡང་གདམས་ངག་རྟག་མཐའ་ 
བསལ༔ ཚེ་སྟོད་འཁོར་བཅས་རུ་ཤན་འབྱེདཿ བར་དུ་སྣང་བ་ཉམས་སུ་བླངས༔ ཚེ་སྨད་ཆོས་ 
ཟད་མངོན་སངས་རྒྱས༔ སྤུར་ཁང་ནང་ནས་སྐུ་སྟོད་བྱུང་༔ ཚོགས་འཁོར་གདུང་བ་བཅད་པའི་ 
ཕྱིར༔ ཀུན་དགའི་ལག་ཏུ་གླེགས་བམ་བབ༔ བལྟས་པས་རིགས་དྲུག་དོང་སྤྲུག་གོ༔ ཨེ་མ་ཕྱི་ 
རབས་རིགས་ཀྱི་བུ༔ ཡོན་ཏན་ཕུན་ཚོགས་བླ་མ་ཚོལ༔ ཉམས་མྱོང་ཡིད་མཐུན་མཆེད་གྲོགས་ 
ཚོལ༔ ཕུན་སུམས་ཚོགས་པའི་གནས་ཉིད་དུ༔ རྣམ་སྣང་ཆོས་བདུན་ལུས་གནད་བཅའ༔ སྣང་བ་ 
སེམས་ཡིན་བུམ་དབང་ཐོབ༔ སེམས་ཉིད་རང་སྟོང་གསལ་དབང་ཐོབ༔ སྟོང་པ་ཤར་གྲོལ་ཤེར་ 
དབང་ཐོབ༔ ངོ་བོ་ཀུན་མཉམ་ཚིག་དབང་ཐོབ༔ རང་རིག་སྐུ་གསུམ་རྗེན་པ་འདི༔ སྙིང་གི་དཀྱིལ་ 
ན་ལྷང་ངེར་གནས༔ རིག་པ་ཡེ་ཤེས་འོད་པོ་ཆེ རྒྱུ་རྐྱེན་འབྲས་བུ་ལྟ་དུས་སུ བྱུང་གནས་འགྲོ་ 
གསུམ་མེད་པ་རུ༔ སྟོང་གསལ་འགག་མེད་ཟང་ཐལ་ལོ༔ སྟོང་པ་ངོས་གཟུང་མེད་པ་ལ༔ སྟོང་ནི་ 
དབྱིངས་དང་ཁ་དོག་བྲལ༔ གསལ་བ་ཞིག་འགྱུས་ཁ་དོག་གསལཿ༔ མ་འགགས་རིག་རྩལ་སྣ་ 
ཚོགས་འཆར༔ ཡོད་དོ་སྙམ་ན་གཟུགས་བཅས་བྲལ༔ མེད་དོ་སྙམ་ན་ཁ་དོག་གསལ༔ བཅོས་ 
བསླད་མེད་པར་ཟང་ཐལ་ལེ དགག་སྒྲུབ་མེད་པར་ཡང་ཁྲོ་ལེ རེ་དོགས་མེད་པར་བདེ་ཁྲི་ལེ 
གཤིས་ལུགས་ངང་ནས་དངས་སང་ངེ་༔ རིག་པ་འཛིན་མེད་ཆོས་ཀྱི་སྐུ རིག་པ་ཀུན་སྤྱོད་ལོངས་ 
སྐྱོད་རྫོགས༔ རིག་པ་ཀུན་འཆར་སྤྲུལ་པའི་སྐུ རིག་པ་སྐྱེ་མེད་ཀློང་དཀྱིལ་དུ༔ ཕྱི་ནང་གསང་ 
བའི་ཆོས་ཀུན་འདུས༔ ཆུ་རྣམས་རྒྱ་མཚོར་འདུས་དང་མཚུངས༔ འཛིན་མེད་སྐྱེ་མེད་རང་སར་ 
གྲོལ༔ རྟོག་མེད་མཉམ་པ་རིག་པའི་སྐུ བཟུང་བས་མི་ཟིན་ཆུ་ཟླ་འདྲ༔ རིག་པའི་སྐུ་ནི་བུམ་སྐུ་ 
འདྲ༔ ཡེ་ཤེས་བུམ་པའི་མར་མེ་འདྲ༔ ཨེ་མ་འཛིན་མེད་རང་གསལ་མདངས༔ བཅོས་པ་མེད་ 
པའི་ངང་ལ་ཞོགཿ སངས་རྒྱས་ཀུན་གྱི་ཡེ་ཤེས་ནི༔ རང་གི་སྙིང་གི་དཀྱིལ་དུ་ཞོག༔ ཅང་མེད་
59

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དངོས་པོའི་རང་གཟུགས་ཀུན༔ ནམ་མཁའ་སྟོང་པའི་དཀྱིལ་དུ་ཐོབ གསང་སྔགས་ཀུན་གྱི་ལྟ་ 
ཕུགས་ནི༔ སྒྲོན་མ་བཞི་ལ་མ་ཡེངས་ལྟོས རང་བྱུང་རིག་པའི་རྒྱལ་པོ་ནི ལུ་གུ་རྒྱུད་དུ་ཤེས་པར་ 
བྱ རང་གྲོལ་ཆེན་པོའི་ལྟ་སྟངས་ནི༔ སེང་གེ་ལྟ་བུར་ཤེས་པར་བྱ གཞི་ཁྲེགས་ཆོད་པས་འཁོར་ 
འདས་གྲོལ༔ ལམ་ཐོད་བརྒལ་བས་སྐུ་གསུམ་རྒྱས༔ བརྒྱད་ཁྲི་བཞི་སྟོང་ཚིག་བརྗོད་རྣམས༔ 
འཁྲུལ་པའི་སྟེང་ནས་ཡང་བརྩེགས་མནན༔ དྲང་བའི་སེམས་ཅན་བློ་བསྒྱུར་ཙམ༔ ངེས་པར་འདི་ 
ལ་གདིང་ཆོད་ཅིག ཅེས་གསུངས་ནས མངོན་པར་རྫོགས་པར་སངས་རྒྱས་ཏེ༔ དུས་གཅིག་ 
ཉིད་ལ་འཛམ་བུའི་གླིང་དུཿ༔ མཆོད་རྟེན་བྱེ་བ་རང་འཁྲུངས་སོ སྐལ་ལྡན་ལས་ཅན་ཞིག་ལ་ 
གཏོདཿ༔ སྐུ་གསུང་ཐུགས་ཀྱི་རྒྱ་ཡོད་དོ༔ རྒྱལ་བ་དགོངས་པ་བརྒྱུད་པའི་ཞལ་ཆེམས༔ འདས་ 
རྗེས་དགོངས་ཉམས་བསྟན་པ་ཀུན་གྱི་ཐུགས་བཅུད་དོ༔ སཱ་མཱ་ཡཱ རྒྱ་རྒྱ་རྒྱ
༈ རྒྱ་གར་སྐད་དུཿ༔ དྷ་ཀྴ་ས་བྷྱ༔ བོད་སྐད་དུཿ༔ རིག་འཛིན་གྱི་འདས་རྗེས བཅོམ་ལྡན་ཀུན་ 
སྣང་བཅོས་བསླད་བྲལ་བ་ལ་ཕྱག་འཚལ་ལོ༔ ཀུན་བཟང་ཆོས་སྐུའི་ཀློང་ལས་ནི༔ འགག་མེད་ཞི་ 
ཁྲོ་རྡོར་འཆང་སྤྲུལ༔ སྐུ་ཡི་མཛད་པ་བཅུ་གཉིས་དང་༔ གསུང་གི་མཛད་པ་བཅུ་གཉིས་དང་༔ 
ཐུགས་ཀྱི་མཛད་པ་བཅུ་གཉིས་དང་༔ མཛད་པ་སུམ་ཅུ་སོ་དྲུག་རྣམས༔ སྟོན་པའི་བྱ་བ་རྫོགས་ 
པའི་དུས རིག་འཛིན་དགའ་རབ་རྡོ་རྗེ་ཉིད༔ འཁོར་གྱི་དམ་པར་སྐུ་འཁྲུངས་ནས༔ མཛད་པའི་ 
ཆོས་རྣམས་ཐུགས་སུ་ཆུདཿ༔ དེ་ལྟ་བུ་ཡི་རིག་འཛིན་བདག༔ ཆོས་ཀྱི་སྡེ་མའི་ལྷུམས་སུ་ཞུགསཿ 
པྲཛྙཱ་བྷ་བ་ཞེས་སུ་གྲགས༔ རི་བོ་ཉི་མ་སྣང་བྱེད་དུ༔ མི་ལོ་ཉི་ཤུར་བསྒོམ་ཚུལ་བསྟན༔ ལོ་ནི་སུམ་ 
ཅུ་རྩ་གཉིས་ན༔ སངས་རྒྱས་བསྟན་པའི་ཆོས་རྣམས་ཀུན༔ མ་ལ་ཡ་ཡི་རྩེ་མོ་རུ རྡོ་རྗེ་དབྱིངས་ 
ཀྱི་མཁའ་འགྲོ་མ༔ འཇིག་རྟེན་བདེ་བ་རོལ་ཆེན་དང་༔ བདེ་བྱེད་རོལ་སེར་མོ་ཞེས་དང་༔ རིག་ 
འཛིན་བདག་དང་གསུམ་པ་ཡིས༔ རང་བཞིན་རྫོགས་པ་ཆེན་པོ་ནི༔ Īཀ་ཡང་འབུམ་ཕྲག་དྲུག༔ 
བཅུ་ཕྲག་རྩ་བཞི་ཡི་གེར་བཏབ༔ བསིལ་བ་ཚལ་གྱི་དུར་ཁྲོད་དུ༔ ཤེས་རབ་གདུལ་བྱར་གྱུར་པ་ 
ཡི མཁའ་འགྲོ་གྲངས་ལས་འདས་པ་ལ༔ དགུང་ལོ་བདུན་བཅུར་ཆོས་བཤད་དོ༔ བསྟན་པ་ 
དམ་པ་རྒྱས་པར་བྱས༔ དེ་ནས་ཆུ་བོ་ཏན་ཏི་གྷོར ཟག་བཅས་ཕུང་པོ་མི་སྣང་བར༔ ཟག་མེད་སྒྱུ་ 
མ་གཟུགས་ཀྱི་སྐུ༔ ནམ་མཁའ་འཇའ་འོད་གང་ནས་གཤེགས༔ དེ་དུས་འཇམ་དཔལ་བཤེས་
60

༄༅། །ཟབ་གཏེར་ཆོས་ཀྱི་མཛོད་ཁང་།
གཉེན་གྱིས༔ གདུང་བའི་སྨྲེ་སྔགས་མཆི་མ་ཕྱུང་༔ དེ་ཚེ་ནམ་མཁའི་དབྱིངས་རུམ་ནས༔ རང་ 
བྱུང་རང་ཤར་ཚིག་འདི་གྲག༔ ཞལ་ཆེམས་ཚིག་གསུམ་གནད་སྡེབ་ཅེས༔ འཇམ་དཔལ་བཤེས་ 
གཉེན་ཉིད་ལ་བབ༔ དེ་ཡི་ཞལ་ཆེམས་ཚིག་འདིའོ༔ ཨེ་མ་ཧོཿ རང་རིག་རྟོག་པའི་གདིང་ལ་ཕྱག་ 
འཚལ་ལོ༔ ཡིན་པ་གྲུབ་པ་མེད་པའི་རིག་པ་འདི༔ རང་སྣང་འཆར་ཚུལ་ཅིར་ཡང་མ་འགགས་ 
པས༔ སྣང་སྲིད་ཐམས་ཅད་ཆོས་སྐུའི་ཞིང་དུ་འཆར༔ ཤར་བ་དེ་ཉིད་རང་གི་ཐོག་ཏུ་གྲོལཿ༔ གྲོལ་ 
ཙམ་ཉིད་ནས་སྐྱེ་འགག་གཉིས་སུ་མེད གཉིས་མེད་མཐའ་གྲོལ་སྐུ་གསུམ་རང་ཆས་སོ༔ ཨ་ཨ་ 
ཨཱཿ ངོ་བོ་རང་ཐོག་ཏུ་གྲོལཿ ཐག་གཅིག་ཐོག་ཏུ་ཆོདཿ གདིང་གྲོལ་ཐོག་ཏུ་བཅའ་བའོ༔ དེ་ལྟར་ 
ཚིག་གསུམ་གནད་ཕབ་ལ༔ དགོངས་པ་རྣམ་པ་དུ་མར་ཤར༔ འཇམ་དབྱངས་ཉིད་ཀྱིས་གསོལ་ 
བཏབ་པས༔ ཞལ་ཆེམས་གཉིས་པ་འདི་ལྟར་གྲགས༔ དེ་ནི་རང་ཐོག་སྤྲད་པ་ཡི༔ ཆོས་ཉིད་ངོ་བོ་ 
རྗེན་པར་མཐོང་༔ ཡིད་དཔྱོད་བློ་ཡི་ཐེ་ཚོམ་གྲོལ༔ ཐག་རྣམས་གཅིག་ཐོག་བཅད་པ་ཡིས 
དངོས་པོའི་ཆོས་རྣམས་བདག་རྟོག་མེདཿ༔ སྣང་ཉམས་ཤེས་ཉམས་གོང་དུ་འཕེལ༔ རང་སྣང་ 
གཅིག་ཆོད་ཉིད་དུ་གྲོལ༔ གདིང་གཅིག་གྲོལ་ཐོག་བཅད་པ་ཡི༔ འཁྲུལ་སྣང་ཞིང་ཁམས་ཉིད་དུ་ 
རྒྱས༔ རིག་པ་རྣམས་ཀྱང་སྲང་ལ་ཐེབ༔ ཚད་ཕེབས་ཆོས་ཉིད་རང་སར་གྲོལཿ༔ ཚིག་གསུམ་འགྲེལ་ 
པ་དོན་འགྲེལ་དགུ༔ རྣལ་འབྱོར་བདག་གི་ཐུགས་ལ་སྦོས༔ སཱ་མཱ་ཡཱཿ རྒྱ་རྒྱ་རྒྱ༔ བརྡ་ཐིམ༔ 
ཞལ་ཆེམས་གསུམ་པ་འདི་ལྟར་གྲགས༔ ངོ་བོའི་ཆོས་རྣམས་སྟོང་པར་ཤེས་པར་གྱིས་ཤིག༔ རང་ 
བཞིན་གྱི་ཆོས་གསལ་བར་གྱིས་ཤིག༔ ཐུགས་རྗེའི་ཆོས་རྣམས་མ་འགགས་པར་ཤེས་པར་གྱིས་ 
ཤིག༔ ལྟ་བའི་ཆོས་རྣམས་ཐག་ཆོད་ཅིག༔ སྒོམ་པའི་ཆོས་རྣམས་ཕུར་ཚུགས་ཤིགཿ༔ སྤྱོད་པའི་ཆོས་ 
རྣམས་ལ་ཟློས་ཤིག གཞི་ཡི་ཆོས་རྣམས་དམིགས་གཏད་དང་ཕྲོལ་ཅིག ལམ་གྱི་ཆོས་རྣམས་བློ་ 
འཛིན་དང་ཕྲོལ་ཅིག༔ འབྲས་བུའི་ཆོས་རྣམས་རེ་དོགས་དང་ཕྲོལ་ཅིགཿ སྣང་བའི་ཆོས་རྣམས་ 
གཏད་མེད་དུ་ཐོངས་ཤིགཿ༔ བདེན་པའི་ཆོས་རྣམས་རྗེས་མེད་དུ་ཐོངས་ཤིགཿ ང་བདག་ཆོས་ 
རྣམས་རྨང་མེད་དུ་ཐོངས་ཤིག ང་ཡོད་བདག་གཞན་འཁོར་འདས་ཐམས་ཅད་གཞི་མེད་རྩ་ 
བྲལ་དུ་ཐོངས་ཤིགཿ༔ ཅེས་གསུངས་ནས༔ ནམ་མཁའ་ལ་རང་བཞིན་གྱིས་ཡལ་ལོ༔ དགའ་རབ་རྡོ་ 
རྗེའི་ཞལ་ཆེམས༔ ཚིག་གསུམ་གནད་དུ་སྡེབ་པ་ཞེས་བྱ་བ༔ ཞལ་ཆེམས་གསུམ་པ་ཞེས་བྱ་བ་
61

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྫོགས་སོ༔ གཟའ་བདུད་ཀྱི་རྒྱལ་པོས་བཀའ་འདི་སྲུངས་ཤིག༔ སཱ་མཱ་ཡཱ༔ རྒྱ་རྒྱ་རྒྱ༔ བཅོམ་ 
ལྡན་འདས་རང་བྱུང་གི་རིག་པ་ལ་ཕྱག་འཚལ་ལོ རྡོ་རྗེ་གདན་གྱི་ནུབ་ཕྱོགས་སུ༔ རིམ་པ་ 
གཉིས་པའི་གྲོང་ཁྱེར་དུ༔ ཡབ་ནི་བྲམ་ཟེ་ལེགས་ལྡན་སྟོན༔ ཡུམ་ནི་སྣང་གསལ་སྒྲོན་མའི་བུ 
འཇམ་དཔལ་བཤེས་གཉེན་ཆེན་པོ་ནི༔ དུར་ཁྲོད་སོ་སའི་གླིང་ན་བཞུགས༔ སིང་ཧ་ཉིད་ལ་ 
གདམས་པ་གཏད༔ སོ་ས་གླིང་དུ་འོད་སྐུར་ཡལ༔ དེ་དུས་སིང་ཧས་སྨྲེ་སྔགས་འདོན༔ ནམ་མཁའི་ 
དབྱིངས་རུམ་འོད་དཀྱིལ་ནས༔ གདུང་བ་བཅད་ཕྱིར་ཞལ་ཆེམས་འདི་ དགོངས་ཉམས་དྲུག་པ་ 
ཞེས་སུ་གྲགས༔ དེ་ཡི་དབང་ཚིག་འདི་ལྟར་རོ༔
༈ ཨེ་མ་ཧོཿ བདག་འཛིན་བཅད་ནས་བྱུང་གནས་འགྲོ་གསུམ་གཏོར༔ གཞིག་བྱེད་རིག་པ་ 
བརྟགས་པས་རང་རིག་རྗེན་པར་བུད༔ རྗེན་པ་དེ་ཉིད་བརྟགས་པས་བདག་འཛིན་རྟོག་རྩ་བྲལཿ 
རྟོག་བྲལ་ངང་དུ་གནས་ན་སྟོང་གསལ་སྒོ་ལྔ་ཕྱེ༔ སྒོ་ལྔ་རང་ལུགས་བཞག་པས་ཆོས་ཉིད་མ་དང་ 
མཇལ༔ དེ་ལ་གོམས་པའི་སྐྱེས་བུ་སྐུ་གསུམ་འབྲས་བུ་ཐོབ༔ འཁོར་འདས་ཤན་འབྱེད་ཚིག་དྲུག་ 
དགོངས་ཉམས་དང་པོའོ༔ རྒྱ་རྒྱ་རྒྱ སྣང་རིག་བདག་ཏུ་མེད་པའི་རིག་སྟོང་རྗེན་པ་འདི 
སྟོང་མདངས་མ་འགགས་རང་བཞིན་ངང་ལ་གཉིས་མེད་གསལ༔ ཇི་ལྟར་གསལ་ཡང་སྟོང་པ་
གཉིས་མེད་ཉག་གཅིག་གོ༔ ཉག་གཅིག་འཁོར་འདས་གཉིས་མེད་གཞི་ལམ་འབྲས་བུར་གནསཿ 
དེ་ཤེས་ཡེ་ཤེས་ཆེན་པོ་ལྔ་དང་ལྡན༔ ཆེན་པོ་ལྔ་དང་ཉག་གཅིག་ཐིག་ལེ་གཅིག་རྫོགས་སོ༔ ཚོགས་ 
དྲུག་དགོངས་ཉམས་གཉིས་པའོ༔ རྒྱ་རྒྱ་རྒྱ༔ རིག་སྟོང་སྐུ་ལ་གསལ་ཞིང་འགྱུར་བ་མེད༔ སྟོང་པ་ 
མི་འགྱུར་ཆོས་དབྱིངས་ནམ་མཁའ་ལྟ་བུའོ༔ གསལ་བ་མི་འགྱུར་ཉི་ཟླ་གཟའ་བྲལ་ལྟ་བུའོ༔ ཐུགས་ 
རྗེ་ཀུན་ལ་ཁྱབ་ཅིང་དོན་ལ་འགྱུར་བ་མེདཿ སྟོང་གསལ་མ་འགགས་སྣ་ཚོགས་ཅིར་ཡང་སྟོན༔ 
རང་བྱུང་རང་ཤར་རང་གྲོལ་རང་སར་རྫོགས༔ ཚིག་དྲུག་དགོངས་ཉམས་གསུམ་པའོ༔ རྒྱ་རྒྱ་ 
རྒྱ༔ གཞི་རང་བབ་རང་ལུགས་སུ་བཞག་པ་དགོངས་པའི་ཉམས༔ ལམ་རྩོལ་བྲལ་བཟོ་མེད་དུ་ 
བཞག་པ་དགོངས་པའི་ཉམས༔ འབྲས་བུ་གཞི་ཐོག་ཏུ་བཞག་པ་དགོངས་པའི་ཉམས༔ ལྟ་བ་ 
གཏད་མེད་ལ་སྟོང་པ་དགོངས་པའི་གནད༔ བསྒོམ་པ་མཚན་གཏད་དང་བྲལ་བ་དགོངས་པའི་ 
གནད༔ སྤྱོད་པ་དྲན་འཛིན་དང་བྲལ་བ་དགོངས་པའི་གནད་དོ ཚིག་དྲུག་པ་དགོངས་ཉམས་
62

༄༅། །ཟབ་གཏེར་ཆོས་ཀྱི་མཛོད་ཁང་
བཞི་པའོ༔ རྒྱ་རྒྱ་རྒྱཉོན་མོངས་པ་སྣ་ཚོགས་ཀྱི་རྩ་རྐྱང་དེད་དུ་ཐོངས༔ རིག་པ་རང་ 
ཐོག་ཏུ་གྲོལ་བ་དགོངས་པའི་གནད བསྒོམ་ཉམས་སྣང་གི་རྟགས་ཚད་རྒྱ་མཚོ་ལྟ་བུ་སྦོས༔ ནང་ 
ཡེ་ཤེས་ཀྱི་སྒྲོན་མེ་མཁའ་ལ་ཐོན༔ བར་གྲུལ་བུམ་གྱི་ཕྲུ་གུ་བྲག་བར་དུ་གསོས༔ རང་རིག་ཆོས་ 
ཉིད་གྲོལ་བ་དགོངས་པའི་གནད་དོ༔ ཚིག་དྲུག་དགོངས་ཉམས་ལྔ་པའོ༔ རྒྱ་རྒྱ་རྒྱ༔ མི་དགེ་ 
རྒྱབ་ཏུ་བོར་ན་དགེ་བ་རང་ཁ་མ༔ འཁྲུལ་པའི་དེ་ཉིད་རྟོགས་ན་ཆོས་ཅན་རང་སར་གྲོལ༔ ངར་ 
འཛིན་འགོང་པོ་ཐུལ་ན་བྱང་ཆུབ་བཙལ་མི་དགོས༔ གང་ལ་གཟུང་འཛིན་མེད་ན་འཁྲུལ་པ་ཀ་ 
ནས་དག༔ ཆོས་རྣམས་རྒྱུད་ཐོག་ཁོལ་ལས་ཆོས་ཅན་སྡུགཿ དེ་ལས་བརླབ་རྒྱུ་མེད་དོ་དབྱིངས་ 
ལས་འདས༔ ཚིག་དྲུག་དགོངས་ཉམས་དྲུག་པའོ༔ རྒྱ་རྒྱ་རྒྱ༔ ཚེག་བར་སུམ་ཅུ་སོ་དྲུག་ 
ཡོད༔ ཞལ་ཆེམས་དགོངས་ཉམས་དྲུག་པ་འདི༔ ཟབ་ཕྱིར་གཏེར་དུ་སྦས་པའོ༔ ཕྱི་རབས་ལས་ 
ཅན་ཞིག་དང་སྤྲོདཿ༔ སཱ་མཱ་ཡཱ གཟའ་ཡི་རྒྱལ་པོས་ཐུབ་པར་སྲུངས་ཤིགཿ༔ རྒྱ་རྒྱ་རྒྱ༔ 
༈ སྣང་བ་བཀོད་པའི་ཞིང་ཁམས་ནཿ མ་བཀོད་རིག་པའི་རང་སྐུ་ལ་ཕྱག་འཚལ་ལོ༔ དེ་ནས་ 
ལོ་ནི་སུམ་བརྒྱ་ཉེར་ལྔ་ནས༔ གསེར་གྱི་མེ་ཏོག་པད་གླིང་དུཿ འཇམ་དཔལ་དཔལ་བཟང་བརྫུས་ 
ཏེ་འཁྲུངས༔ རྫོགས་ཆེན་འབུམ་ཕྲག་དྲུག་ཅུ་བཞི ཁྱད་པར་ཡང་ཏིག་གནད་ཐིག་འདི༔ ཨོ་རྒྱན་ 
པདྨ་ཉིད་ལ་གཏདཿ༔ དུར་ཁྲོད་འཇིགས་པའི་གླིང་དུ་བྱོན༔ ཕུང་པོ་ལྷག་མ་མེད་པར་ཡལཿ 
པདྨས་གདུང་བའི་སྨྲེ་སྔགས་བྱུང་༔ འོད་ཀྱི་ནང་ནས་འོད་དཀར་ཤར༔ ཀྱེ་མ་ཀྱེ་མ་རིགས་ལྡན་ 
ཉོན༔ གསང་སྔགས་ཨ་ཏི་འདི་ལྟར་སྤྱོདཿ ཞལ་ཆེམས་བཞག་ཐབས་བཞི་ལ་ཉོན༔ ལུས་ནི་ 
བཞུགས་སྟངས་གསུམ་ལ་བསླབ༔ ངག་གནད་བསླབ་དང་ལ་ཡང་བཟླ༔ ཡིད་ནི་བཟེད་བྲག་ངང་ 
ལ་བཞག༔ ཞལ་ཆེམས་དང་པོའོ༔ རྒྱ་རྒྱ་རྒྱ ནང་དབྱིངས་རྒྱང་ཞག་ངང་ལ་བཞག༔ ཕྱི་ 
དབྱིངས་ལུག་རྒྱུད་ངང་ལ་བཞག གཉིས་པ་གཅིག་དྲིལ་ཐིག་ལེར་བཞག༔ ཐིག་ལེ་དམིགས་ 
གཏད་བྲལ་བར་བཞག༔ ཞལ་ཆེམས་གཉིས་པའོ རྒྱ་རྒྱ་རྒྱ༔ སྐྱེ་གནས་བར་དོ་གཅིག་ཆོད་ 
ཞོགཿ འཆི་ཁ་བར་དོ་ཞེན་མེད་ཞོག༔ ཆོས་ཉིད་བར་དོ་རང་སྣང་ཞོག༔ སྲིད་པའི་བར་དོ་རང་ 
ལོག་ཞོགཿ བཞག་ཐབས་བཞི་པོ་རྫོགས་སོ༔ རྒྱ་རྒྱ་རྒྱ༔ གསང་སྔགས་གསང་བའི་ཡང་གནད་ 
རྣམས༔ གཞག་ཚིག་འདི་ལ་མ་འདུས་མེད༔ ཉམས་སུ་ལོངས་ཤིག་ཕྱི་རབས་རྣམས༔ སཱ་མཱ་ཨཱཿ
63

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒྱ་རྒྱ་རྒྱཏི་ལ་ཉག་གཅིག་ཀློང་དུ་ཕྱག་འཚལ་ལོ༔ མཁས་པར་སྦྱངས་པའི་བློ་དང་ལྡནཿ
འཁོར་ནི་རིགས་ལྡན་བསམ་མི་ཁྱབ༔ རིག་འཛིན་ཨོ་རྒྱན་ཡེ་ཤེས་སྡེ བྷི་མ་ལ་མི་བྷེ་རོ་དང་༔ 
མཁས་པ་ཐུགས་སྲས་བཞི་འཛོམས་ཏེ དོན་བརྒྱུད་རིག་འཛིན་གསུམ་ལ་གཏད༔ དཔེ་བརྒྱུད་བྷེ་ 
རོ་བདག་ལ་གནང་༔ བྱང་ཆུབ་འབྱུང་བར་བྱེད་པ་ཡི ཤི་དྲུང་ལོ་བརྒྱ་ཉི་ཤུར་བཞུགས༔ དེ་ཡང་ 
མི་ཡུལ་ལམ་ཁར་འདས༔ ཐུགས་སྲས་གཅིག་ལ་གཟེར་འདི་གདབ༔ ལེ་ལོ་ཅན་སྙོམས་ལས་སུ་མི་ 
འགྲོ་བ་མངོན་སུམ་གྱི་གཟེར མངོན་སུམ་ལྟར་སྣང་དུ་མི་གོ་བ་ཁྲེགས་ཆོད་ཀྱི་གཟེར༔ ཁྲེགས་ 
ཆོད་ཆང་ཆད་དུ་མི་འགྲོ་བ་གསལ་སྟོང་གི་གཟེར༔ ཆོས་རྣམས་བཟང་རྟོག་ཏུ་མ་ལུས་པ་ཐག་ 
ཆོད་ཀྱི་གཟེར༔ ངན་རྟོག་ཐེ་ཚོམ་དུ་མ་ཤོར་བ་རྟག་ཆད་ཀྱི་གཟེརཿ གཉིས་སྣང་དུ་མ་ཤོར་བ་ 
ཞེན་མེད་ཀྱི་གཟེརཿ ཟང་ཐལ་དུ་འདུག་པ་རང་གྲོལ་གྱི་གཟེར གཟེར་བུ་བདུན་གྱི་དགོངས་ 
ཚིག་འདི༔ བྷེ་རོའི་ཕྱག་ཏུ་བབ་པའོ༔ སྐལ་ལྡན་ལས་འཕྲོ་ཅན་དང་འཕྲད་པར་ཤོགཿ གཟའ་ 
བདུད་ཀྱྀ་རྒྱལ་པོས་སྲུངས་ཤིག རྒྱ་རྒྱ་རྒྱ ཐིག་ལེ་མཉམ་རྫོགས་ངང་དུ་ཕྱག་འཚལ་ 
ལོ༔ ཨོ་རྒྱན་ཡུལ་འཁྲུངས་པད་མ་ཡི༔ སྨོན་ལམ་དག་པས་སེང་ཧར་མཇལཿ ཐུགས་རྗེའི་སྟོབས་ 
ཀྱིས་བསྟན་པ་བབ༔ གདུལ་བྱའི་སྟོབས་ཀྱིས་བོད་དུ་བྱོན༔ ཁ་བ་ཅན་རྣམས་བདེ་ལ་བཀོདཿ ཁྲི་ 
སྲོང་ལྡེའུ་བཙན་བསམ་པ་འགྲུབ༔ ས་འོག་ས་བླ་གཏེར་གྱིས་བཀང་༔ བརྒྱ་དང་བཅུ་གཅིག་བོད་ 
དུ་བསྡད༔ ད་ནི་སྲིད་པོ་འདུལ་དུ་འགྲོ༔ བྷཻ་རོ་ཉིད་ལ་གདམས་པ་གཏད༔ ཆོས་རྣམས་ཐམས་ 
ཅད་གཅིག་ཏུ་དྲིལ༔ མྱོང་བའི་སྟེང་ན་རྡོ་རུས་གཏུགསཿ ཐེ་ཚོམ་དུས་སུ་ཞུན་ཐག་ཆོདཿ ཡིད་ཀྱི་ 
སྣང་བའི་ཡུལ་མ་བསླད༔ གཟུགས་ཀྱི་སྣང་བའི་མདངས་མ་བཤིགསཿ རྟོགས་པས་རྟོག་པའི་དྲི་མ་ 
ཁྲུས༔ སྟོང་པ་སྐྱེ་མེད་གཅིག་ཆོད་དོ༔ བདག་འཛིན་བྲལ་བའི་ལུང་སྟོང་དུ༔ ཞེན་འཛིན་བྲལ་ 
བའི་འདུས་བོར་ལ༔ རྟག་ཆད་བྲལ་བར་ལྷམ་མེར་ཞོག རང་མདངས་ནམ་མཁའི་དབྱིངས་སུ་ 
ཤར༔ མུ་ཏིག་རྨ་བྱ་དྲ་བ་རིས༔ ཉི་ཟླ་གཟའ་སྐར་འཇའ་ཚོན་རིས༔ རིག་པའི་རང་སྐུ་བརྗོད་ལས་ 
འདས༔ ཡི་གེ་བདུན་གྱི་ལུས་སྤུར་ལ༔ སྣང་བ་བཞི་ཡི་ཟག་བཅས་ཡལ༔ འདི་ལས་མེད་དོ་ཙིཏྟར་ 
བསྟིམ ཞེས་གསུངས་སོ༔ སློབ་དཔོན་སྲིན་ཡུལ་དུ་བཞུད༔ Īཀ་ནི་བཞི་པ་འདི ཨུ་རྒྱན་ 
དགོངས་པའི་ཞལ་ཆེམས་སོ༔ བརྟགས་ཤིང་ངོ་བོ་འཕྲོད༔ བསྒོམས་ཤིང་བསྒོམས་ཤིང་དོན་ཁྲོལ་
64

༄༅། །ཟབ་གཏེར་ཆོས་ཀྱི་མཛོད་ཁང་།
ལོ༔ གཟའ་བདུད་རྒྱལ་པོས་བཀའ་སྲུང་ལ༔ སྐལ་ལྡན་བུ་ལ་རིམ་གྱིས་གཏད་དོ༔ སཱ་མཱ་ཡཱཿ 
རྒྱ་རྒྱ་རྒྱ༔ རིག་འཛིན་རྣམས་ཀྱི་ཞལ་ཆེམས་སོ༔ དབང་ལྡན་མངོན་སུམ་ཡེ་བབ་ཀློང་དུ་ཕྱག་ 
འཚལ་ལོ༔ མཁས་པ་བཻ་རོ་ཙ་ན་བདག༔ ཀློང་ཡངས་རིན་ཆེན་གཏེར་དུ་གདམས༴ རྒྱ་ནག་ཡུལ་ 
དུ་འགྲོ་བའི་ཚེ༔ བསླབ་བྱ་ལྷུག་པ་འདི་བཞག་གོ ཧོཿ འདི་ལྟར་སྣང་བའི་ཆོས་མང་ཡང་༔ འདུ་ 
ཤེས་མ་ཟད་བློ་རིག་ཡིན༔ ཆོས་ཟད་ཀློང་དུ་ལ་ཟློས་ཤིགཿ ཇི་ལྟར་བརྗོད་ཚིག་ཐམས་ཅད་ཀུནཿ༔ 
རྟོག་པ་མ་ཟད་སྣ་ཁྲིད་ཙམ༔ བརྗོད་མེད་ངང་དུ་ལ་ཟློས་ཤིག༔ ཇི་ལྟར་དམིགས་གཏད་བསྐྱེད་ 
རྫོགས་ཀུནཿ བཟང་རྟོག་ཕྱོགས་རེར་བསྟན་པ་ཙམ༔ དམིགས་མེད་ངང་དུ་ལ་ཟློས་ཤིག༔ ཇི་ལྟར་ 
བྱེད་སྤྱོད་ཐམས་ཅད་ཀུན༔ ཉོན་མོངས་གཉེན་པོར་བསྟན་པ་ཙམ༔ སྤང་བླང་བྲལ་བར་ལ་ཟློས་ 
ཤིག༔ སྒོ་གསུམ་ཁྲིད་ཆོས་ཟབ་མང་ཡང་༔ རླུང་སེམས་བཙོན་བཟུང་བསྟེན་པ་ཙམ༔ སེང་གླང་ 
དྲང་སྲོང་ལ་ཟློས་ཤིག༔ ཇི་ལྟར་སྟོང་པ་བརྗོད་འདས་ཀྱང་༔ རྣམ་རྟོག་འགྱུ་རླུང་བཟུང་བ་ཙམ༔ 
བཟློག་ཕབ་ཟུར་གྱིས་ལ་ཟློས་ཤིག༔ ཇི་ལྟར་སེམས་འདུལ་ཁྲིད་མང་གི༔ ཡིད་དཔྱོད་ཕྱུག་མཛོད་ 
སྨན་དང་མཚུངས་༔ ཡུལ་གྱི་ཡེ་ཤེས་མངོན་སུམ་ལྟོས༔ ཨེ་མ་བཞུགས་སྟངས་ལས་འདུས༔ མ་ 
མགུལ༔ ངག་མི་སྨྲ༔ སེམས་མི་སྤྲོ༔ ལུས་ནམ་མཁའ༔ གནད་མི་འབྲལ༔ ཁྱུག་གེ བྲེང་ངེ་༔ ལམ་ 
མེ༔ ལྷང་ངེ་༔ ཁྲོལ་ལེ ཤིག་གེ གཏད་མེད་དུ་རྗེན་ནེ༔ ཕཊཿ ཨཱཿ ཧྲྀ་ཧྲི་ཧྲྀ ཨེ་མ་ངོ་མཚར་ 
རྨད་ཀྱི་ཆོས༔ ཡང་ཏིག་སྲོག་གི་བཅུད་ཐིག་རྣམཿ༔ གཅིག་ཏུ་དྲིལ་ཏེ་ཡི་གེར་བཏབ༔ མ་འོངས་ 
དོན་དུ་གཏེར་དུ་སྦས༔ ཕྱི་མ་དད་པ་ཤེས་རབ་ཅན་འཇམ་དཔལ་སྤྱན་འདྲེན་པར་ཕྱག་རྡོར་གྱི་ 
སྤྲུལ་པ་འབྱུང་གི་འཕྲད་པར་ཤོག༔ རྡོ་རྗེ་ལེགས་པས་བཀའ་འདི་སྲུངས་ཤིག༔ སཱ་མཱ་ཡཱ༔ རྒྱ་ 
རྒྱ་རྒྱ༔ ཨ་ཏི་ཆེན་པོ་བླ་ན་མེད་པ བསྟན་པའི་སྙིང་པོ༔ མཁའ་འགྲོའི་སྲོགཿ སྐལ་ལྡན་གྱི་ནོ༔ 
དོན་གྱི་མཆོག༔ ཀློང་ཆེན་སྲོག་ཏིག་བྱ་བ་རྫོགས་སོ༔ སྤྲེལ་ཟླ་ཚེས་བཅུའི་ཉིན་པར་བསམ་ 
ཡས་མཆིམས་ཕུའི་ཡང་དབེན་དུ༔ ཆུ་ཤོག་ཟེར་འཕྲོས་ལས་ཕབ་པའོ༔ རྡོར་གླིང་གི་གཏེར་མའོ༔ 
དགེའོ༔
65

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ ཡང་ཏིག་ནམ་མཁའ་ཀློང་ཡངས་ཀྱི་རྒྱུད་ལས་ཕྱུང་བའི་ལྟ་སྒོམ་ 
སྤྱོད་པའི་གནད་དང་ཁྱད་ཆོས་ཀྱི་སྐོར།
༄༅། །ཡང་ཏི་རྫོགས་པ་ཆེན་པོ་ནམ་མཁའ་ཀློང་ཡངས་ཀྱི་རྒྱུད་ལས། དེ་ནས་འདུས་པའི་ཚོགས་ 
རྣམས་ལ། །ཀུན་རིག་རྒྱལ་པོས་ཡང་གསུངས་པ། །ལས་ཅན་རྣམ་འབྱོར་དོན་ལྡན་གྱིས། །ཡེ་དབང་ 
སྙིང་པོ་སེམས་ཉིད་དོན། ། ཆོས་ཉིད་རིག་པའི་དབང་ཐོབ་པས། །ཕྱི་ནང་དབང་རྣམས་དེ་ལ་ 
རྫོགས། །ལྟ་བ་ངེས་པའི་གདེང་ཟིན་པས། །མི་རྟོག་ཡེ་ཤེས་གེགས་བསལ་བས། །རྣམ་པར་རྟོག་པའི་ 
གེགས་མེད་ཕྱིར། །ཕྱི་ནང་མཚམས་བཅད་དེ་ལ་རྫོགས། །ཡེ་ནས་ངོ་བོ་ཉིད་སྐུ་ལས། །བསྒྲུབ་ཏུ་ 
མེད་པའི་ཆོས་ཉིད་ལ། །མ་རིག་རྣམ་རྟོག་སྒྲིབ་པ་མེད། །དོན་གྱི་བཤགས་པ་དེ་ལ་རྫོགས། །སངས་ 
རྒྱས་སེམས་ཅན་གཉིས་མེད་ཕྱིར། །ཡུལ་དང་དབང་པོ་མི་འབྱེད་པ། །གཉིས་མེད་དོན་གྱི་ཀློང་ 
ཁྱབ་པས། །བྱིན་ཆེན་དབབ་པ་དེ་ལ་རྫོགས། །རང་བྱུང་ཡེ་ཤེས་ཀུན་ཁྱབ་ཕྱིར། །དུག་ལྔ་རང་གྲོལ་ 
དོན་རྟོགས་པས། །ཉོན་མོངས་བདུད་རྩི་ཆེན་པོ་ལ། །ཡེ་ཤེས་བྱིན་རླབས་དེ་ལ་རྫོགས། །དབང་པོ་ 
ཡུལ་གྱི་རྣམ་པ་ལ། །དངོས་པོ་འབྱུང་བའི་རྩ་བ་དེ། །ས་ཆུ་མེ་རླུང་ཀུན་ཁྱབ་པས། །དབང་ཆེན་ 
རིམ་པ་དེ་ལ་རྫོགས། །གདན་དང་ཡིག་འབྲུ་ལ་སོགས་པ། །རང་གི་སེམས་ཀྱི་ཆོ་འཕྲུལ་ཏེ། །ཕྱོགས་ 
བཅུར་རང་བཞིན་ལྷུན་གྲུབ་པས། །གཞལ་ཡས་ཁང་ཆེན་དེ་ལ་རྫོགས། །འཁོར་འདས་བཟང་ངན་ 
མི་འབྱེད་པར། །རིག་ཚོར་དོན་གྱི་ལྷ་ཡིན་པས། །མ་བཙལ་ལྷུན་གྱིས་གྲུབ་པ་ལས། །ཡེ་ཤེས་ལྷ་ 
རྣམས་དེ་ལ་རྫོགས། །ངོ་བོ་ཉིད་ཀྱི་སྙིང་པོ་ལ། །སངས་རྒྱས་སེམས་ཅན་རྒྱུ་གཅིག་པས། །ཆེད་དུ་ 
བྱར་མེད་རང་རིག་ཕྱིར། །སྤྱན་དྲངས་བསྟིམས་པ་དེ་ལ་རྫོགས། །གཞི་ལ་སྣང་བ་མེད་པའི་ཕྱིར། ། 
རང་གི་དྲན་རྟོག་ཅི་སྣང་ཡང་། །སྐྱེ་མེད་ཆོས་ལས་མི་འདའ་བས། །ཟིལ་གྱིས་གནོན་པ་དེ་ལ་ 
རྫོགས། །ཐམས་ཅད་འདྲེས་པ་ཆེན་པོ་ལ། །རྣམ་པར་གྲོལ་བ་མཚོན་པའི་ཕྱིར། །རིག་པའི་དོན་ 
འདི་གསལ་ཐེབ་པས། །ནན་ཏན་ཕྱག་རྒྱ་དེ་ལ་རྫོགས། །ལུས་ངག་ལས་ཀྱི་རྣམ་པ་ལ། །དྲང་པའི་ 
དོན་གྱིས་ཟིན་པའི་ཕྱིར། །བསྒུལ་བསྐྱོད་ཐམས་ཅད་ཡེ་ཤེས་ལ། །ཕྱག་རྒྱའི་མཆོད་པ་དེ་ལ་རྫོགས། །
66

༄༅། །ཟབ་གཏེར་ཆོས་ཀྱི་མཛོད་ཁང་།
ཡེ་ཤེས་སྙིང་པོ་བྱང་ཆུབ་ལ། །བློ་དང་དངོས་པོ་གཅིག་པའི་ཕྱིར། །སེམས་དང་ཆོས་སྐུའི་དོན་ 
འབྱོར་པས། །སྦྱོར་སྒྲོལ་མཆོད་པ་དེ་ལ་རྫོགས། །ཡེ་ནས་གནས་པའི་དོན་གོ་བས། །སྐྱེ་ཤི་མེད་པར་ 
ཐག་བཅད་ཕྱིར། །ཡོན་ཏན་ཐམས་ཅད་ལྷུན་གྲུབ་པས། །མཐར་ཕྱིན་སྨོན་ལམ་དེ་ལ་རྫོགས། ། 
སངས་རྒྱས་ཆེ་བའི་ཡོན་ཏན་རྣམས། །ད་ལྟ་ཉིད་དུ་རྟོགས་པའི་ཕྱིར། །སྐུ་གསུང་ཐུགས་ཀྱི་དོན་ 
ཚང་བས། །བཟླས་བརྗོད་འཕྲོ་འདུ་དེ་ལ་རྫོགས། །དགའ་ལྡན་ལྷ་དང་འབྱོར་ལྡན་ཚོགས། །ངེས་ 
པའི་ལྟ་བའི་གདེང་ཟིན་པ། །སྣོད་བཅུད་ཡེ་ནས་ཚོགས་ཡིན་ཕྱིར། །ཚོགས་ཀྱི་མཆོད་པ་དེ་ལ་ 
རྫོགས། །གཙོ་འཁོར་བཟང་ངན་མི་འབྱེད་པས། །ཕུད་དང་ལྷག་མ་ངོ་བོ་གཅིག །བདེ་ཆེན་གཉིས་ 
མེད་རང་སེམས་ལ། །ལྷག་མའི་མཆོད་པ་དེ་ལ་རྫོགས། །བྱ་བ་མེད་པའི་ཏིང་འཛིན་གྱིས། །མི་ 
བཟུང་ཡེ་ཤེས་ཆེན་པོ་ལ། །རང་གི་རིག་པ་གསལ་ཐེབས་པས། །གཏོར་མའི་མཆོད་པ་དེ་ལ་རྫོགས། ། 
འཁོར་བ་མྱ་ངན་འདས་པའི་ཆོས། །ཐིག་ལེ་གཅིག་ཏུ་འདུས་པའི་ཕྱིར། །ཅི་སྤྱོད་རང་གི་ལུས་ངག་ 
ལ༑ ༑དཀྱིལ་འཁོར་བསྡུ་བ་དེ་ལ་རྫོགས། །དེ་རྟོགས་རྣལ་འབྱོར་ཆེན་པོ་ལ། །ཡེ་ཤེས་ཆེན་པོ་རྫོང་ 
གི་ལུས། །ཡེ་ཤེས་ལྷུན་གྲུབ་གོ་ལྡན་པས། །བཀའ་ནན་འདུས་སྲུང་དེ་ལ་རྫོགས། །ཡེ་ནས་སངས་ 
རྒྱས་ཡིན་པའི་དོན། །རང་གི་སེམས་ཀྱིས་ཤེས་པའི་ཕྱིར། །གཉིས་མེད་དོན་དུ་སངས་རྒྱས་པས། ། 
དགེ་བ་བསྔོ་བ་དེ་ལ་རྫོགས། །ཆོས་ཀྱི་སྐུ་ལ་མངའ་བརྙེས་པ། །ཡོན་ཏན་ཐམས་ཅད་རང་ལས་ 
སྤྲུལ། །གཞན་དོན་བྱ་བ་སྨོས་ཅི་དགོས། །ཡེ་ནས་ལྷུན་གྲུབ་དེ་ལ་རྫོགས། །རྫོགས་པ་ཆེན་པོ་ལྟ་ 
བའི་ཡང་སྙིང་། ནམ་མཁའ་ཀློང་ཡངས་ཀྱི་རྒྱུད་ལས། ཕྲིན་ལས་མཛད་སྤྱོད་རྫོགས་པའི་ལེའུ་སྟེ་ 
ཞེ་གཉིས་པའོ།། །།
༈ ཡང་ཏི་ངེས་དོན་འདུས་པའི་རྒྱུད་ལས། རང་བྱུང་ངོ་བོ་ཉིད་ཀྱི་སྐུ། ། མ་བཅོས་མ་བསླད་ 
དོན་ཡིན་ཕྱིར། །མངོན་པར་ཇི་བཞིན་མ་འགགས་པ། །དེ་ཡང་ཆོས་ཉིད་གནས་ལུགས་ཡིན། །ཞེས་ 
དང་། འཕོ་འགྱུར་མེད་པའི་ལྟ་བ་ལ། །སྐྱེ་འགག་མེད་པའི་བསྒོམ་པ་ཤར། །བླང་དོར་མེད་པའི་ 
སྤྱོད་པ་ལ། །རེ་དོགས་མེད་པའི་འབྲས་བུར་གནས། །ཞེས་གསུངས་སོ། ། གཞན་ཡང་། རང་བཞིན་ 
སྐྱེ་མེད་གཏན་ཚིགས་ནི། །གཞི་ལ་སྣང་བ་མེད་པའི་ཕྱིར། །ཆོས་རྣམས་ཐམས་ཅད་སྤྲོས་དང་བྲལ། ། 
དེ་ཕྱིར་རང་བཞིན་སྐྱེ་བ་མེད། །ཅེས་སོགས་རང་བཞིན་སྐྱེ་མེད་དང་། ། ཆོས་སྐུ་ཐིག་ལེ་ཉག་གཅིག་
67

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ༑ ༑རྩལ་ནི་ཆོས་ཉིད་ཉམས་སུ་མྱོང་། །མྱོང་ཡང་དོན་དུ་འཛིན་པ་མེད། །དེ་ནི་རོལ་པ་འགག་ 
མེད་ཡིན། །ཞེས་སོགས་རོལ་པ་འགག་མེད་དང་། །བྱ་དང་མི་བྱ་སྐྱོན་ཡོན་སོགས། །ཐ་སྙད་གཉིས་ 
སུ་གསུངས་པ་ཀུན། །དཔེར་ན་རི་བོང་རྭ་བཞིན་དུ། །ཚིག་ཏུ་ཡོད་ལ་དོན་དུ་མེད། །དེ་ཕྱིར་ 
མཚན་ཉིད་གཉིས་མེད་པའི། །གཏན་ཚིགས་ཆེན་པོར་བཞག་པ་ཡིན། ། ཞེས་སོགས་མཚན་ཉིད་ 
གཉིས་མེད་དང་། །གཟུང་འཛིན་སྐྱོན་གྱིས་མ་གོས་པས། །རྣམ་རྟོག་བློ་ནི་རང་སར་གྲོལ། །དེ་ཕྱིར་ 
ངེས་དོན་ཡེ་ཤེས་ཀློང༌། །རྒྱུ་དང་རྐྱེན་ལས་མ་བྱུང་བས། །རང་བྱུང་ངོ་བོ་ཉིད་ཀྱི་སྐུ། །དེ་ཉིད་ 
རྟོགས་པས་ཆོས་སྐུར་གྲོལ། །ཞེས་སོགས་ངོ་བོ་བློ་གྲོལ་དུ་གཏན་ལ་དབབ་པའི་གཏན་ཚིགས་ཆེན་ 
པོ་བཞི་གསུངས་སོ། །
༈ སྤྱི་ཏི་རྫོགས་པ་ཆེན་པོ་སྣང་སྲིད་ཁ་སྦྱོར་གྱི་རྒྱུད་ལས། ང་ཡི་སྤྱི་ཏི་ཡོ་ག་འདིར། །ཐེག་པ་ 
མཐའ་དག་ཡོངས་སུ་རྫོགས། །དུས་གསུམ་འཕོ་འགྱུར་མེད་པར་གནས། །མུ་སྟེགས་རྟག་ལྟ་འདི་ 
ལ་རྫོགས། །དངོས་མེད་དམིགས་པའི་ཡུལ་ལས་འདས། །མུ་སྟེགས་ཆད་ལྟ་འདི་ལ་རྫོགས། །ཕྲ་ 
རབ་རྡུལ་དུ་མ་གྲུབ་པས། །ཉན་ཐོས་ལྟ་བ་འདི་ལ་རྫོགས། །རྟེན་འབྲེལ་རྣམ་པར་རིག་བྱེད་པས། ། 
རང་རྒྱལ་ལྟ་བ་འདི་ལ་རྫོགས། །ཡུལ་སེམས་གཉིས་མེད་གཟུང་འཛིན་བྲལ། །སེམས་ཙམ་ལྟ་བ་ 
འདི་ལ་རྫོགས། །མཐའ་བཞི་བྲལ་བས་བདེན་གཉིས་ཆོས། །དབུ་མའི་ལྟ་བ་འདི་ལ་རྫོགས། །དག་ 
གསུམ་རིགས་གསུམ་དབྱེར་མེད་པས། །ཀྲི་ཡའི་ལྟ་བ་འདི་ལ་རྫོགས། །ལྟ་སྤྱོད་ཡ་འགལ་མ་གྱུར་ 
པས། །ཨུ་བྷའི་ལྟ་བ་འདི་ལ་རྫོགས། །ཀུན་རྫོབ་ལྷ་ཡི་དཀྱིལ་འཁོར་དང༌། །རྣམ་ཤེས་ལྔ་ལ་ལྷར་ 
འདོད་ཀྱང་། །དོན་གྱི་སྐྱེ་འགག་གཉིས་མེད་པས། །དེ་ཕྱིར་ཡོ་གའི་ལྟ་བ་རྫོགས། །ཐབས་དང་ 
ཤེས་རབ་གཉིས་མེད་པས། །མ་ཧཱ་ཡོ་གའི་ལྟ་བ་རྫོགས། །དབྱིངས་དང་ཡེ་ཤེས་གཉིས་མེད་པས། ། 
ཨ་ནུ་ཡོ་གའི་ལྟ་བ་རྫོགས། །ཐམས་ཅད་མ་འགགས་རོལ་པའི་རྒྱན། །རྫོགས་ཆེན་ལྟ་བ་འདི་ལ་ 
རྫོགས། །ཞེས་དང་། ལྟ་བ་འགྱུར་བ་མེད་པར་ངེས། །བསྒོམ་པ་གཡོས་པ་མེད་པར་ངེས། །སྤྱོད་པ་ 
ཆགས་ཞེན་མེད་པར་ངེས། །འབྲས་བུ་རེ་དོགས་མེད་པར་ངེས། །ཞེས་དང༌། ལྟ་བའི་རྒྱལ་པོ་ཞེ་ 
འདོད་མེད་པར་ངེས། །བསྒོམ་པའི་རྒྱལ་པོ་བསྒྲུབ་བྱ་མེད་པར་ངེས། །སྤྱོད་པའི་རྒྱལ་པོ་བྱ་བཙལ་ 
མེད་པར་ངེས། །འབྲས་བུའི་རྒྱལ་པོ་རེ་དོགས་མེད་པར་ངེས། །ཞེས་དང་། མཚོན་དུ་མེད་པའི་
68

༄༅། །ཟབ་གཏེར་ཆོས་ཀྱི་མཛོད་ཁང་།
བྱང་ཆུབ་སེམས། །སྨྲ་བརྗོད་མེད་པའི་ངང་དུ་ཞོག ། བསྟན་དུ་མེད་པའི་བྱང་ཆུབ་སེམས། །བློ་ 
ལས་འདས་པའི་ངང་དུ་ཞོག །བལྟ་རུ་མེད་པའི་བྱང་ཆུབ་སེམས། །བལྟ་བྱ་མེད་པའི་ངང་དུ་ཞོག ། 
བསམ་དུ་མེད་པའི་བྱང་ཆུབ་སེམས། །བསྒོམ་དུ་མེད་པའི་ངང་དུ་ཞོག །སྤྱད་དུ་མེད་པའི་བྱང་ 
ཆུབ་སེམས། །བྱ་བཙལ་མེད་པའི་ངང་དུ་ཞོག །བསྒྲུབ་ཏུ་མེད་པའི་བྱང་ཆུབ་སེམས། །རེ་དོགས་ 
སྒྲུབ་མེད་ངང་དུ་ཞོག །འགག་པ་མེད་པའི་བྱང་ཆུབ་སེམས། །ངང་དངས་རང་སངས་ངང་དུ་ཞོག ། 
སྤྲོས་པ་མེད་པའི་བྱང་ཆུབ་སེམས། །སྤྲོས་བྲལ་ཆེན་པོའི་ངང་ལ་ཞོག །ཅེས་གསུངས་སོ། །
69

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
།རྫོགས་པ་ཆེན་པོ་ཡང་ཏི་ཡོ་གའི་རྒྱུད་ཀྱི་སྙིང་པོ་རྒྱལ་དང་རིག་ 
འཛིན་སྤྲུལ་པ་མཁའ་འགྲོའི་རྟོགས་པ་བརྗོད་པའི་ 
རྡོ་རྗེའི་གླུ་བཞུགས་སོ། །
བཅོམ་ལྡན་འདས་མཉམ་པ་ཉིད་ཀྱི་རྒྱལ་པོ་དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །རང་ 
སྣང་ཤིན་ཏུ་རྣམ་པར་དག་པའི་རྡོ་རྗེ་འོག་མིན་འོད་གསལ་བཀོད་པ་ཆེན་པོ་འབྱམས་ཀླས་པའི་ 
ཕོ་བྲང་དུ། སྟོན་པ་རང་ཤེས་རིག་པའི་རྒྱལ་པོ་ཀུན་རིག་སེམས་ཀྱི་རྡོ་རྗེ་ལ། ད་པལ་རྡོ་རྗེ་སེམས་ 
དཔའ་ལ་སོགས་པ་རིག་པ་རང་སྣང་གི་འཁོར་གྱིས་བསྐོར་ཏེ་དུས་བཞི་མཉམ་པ་ཉིད་དུ་བཞུགས་ 
པའི་ཚེ། སྒྲ་ཚིག་བྱ་རྩོལ་འདས་པའི་དམ་ཆོས་རྫོགས་པ་ཆེན་པོའི་ཡེ་ཤེས་ཚིག་དང་བརྡ་ཡོག་ 
བར་བསྟན་པའི་ཕྱིར།ཕྱོགས་བཅུའི་སངས་རྒྱས་དང་རིག་འཛིན་བྱང་ཆུབ་སེམས་དཔའ་གྲུབ་པ་
མཁའ་འགྲོའི་ཚོགས་ཀྱི་རྟོགས་པ་བརྗོད་པ་རྡོ་རྗེའི་གླུ་འདི་སྐད་ཅེས་གསུངས་ཏེ།དེ་ལ་ཤར་
ཕྱོགས་ཀྱི་སངས་རྒྱས་རྡོ་རྗེ་གསང་བའི་ཞལ་ནས། རང་སེམས་དངོས་པོ་མེད་པ་ལ། །རིག་པ་སྟོང་ 
པའི་ངང་ལ་གནས། །དེ་ཕྱིར་རང་བྱུང་ཆོས་ཀྱི་སྐུ། །དེ་ལ་སྐྱོན་གྱིས་གོས་པ་མེད། །ལྷོ་ཕྱོགས་སངས་ 
རྒྱས་རིན་ཆེན་སྙིང་པོའི་ཞལ་ནས། རང་བྱུང་རིག་པའི་ཡེ་ཤེས་ལ། །དངོས་པོ་མཚན་མ་མེད་པའི་ 
ཕྱིར། །གང་ལ་འདུ་ཤེས་མེད་འཇུག་པ། །རྟོག་མེད་གསལ་བ་བསྒོམ་པའི་མཆོག །ནུབ་ཕྱོགས་ 
སངས་རྒྱས་དྲི་མེད་གྲགས་པའི་ཞལ་ནས། དུས་གསུམ་སྐྱེ་འགག་མེད་པའི་ཕྱིར། །རང་རིག་ཆོས་ 
སྐུ་ཡེ་ཤེས་གསལ། །སྔ་ཕྱི་ད་ལྟ་མེད་པར་གནས། །དེ་ལས་མི་འདའ་ཆོས་ཉིད་ལ། །དེ་དོན་མི་རྟོག་ 
དགོངས་པའི་མཆོག །བྱང་ཕྱོགས་ཀྱི་སངས་རྒྱས་ལས་རབ་གྲུབ་པའི་ཞལ་ནས། སངས་རྒྱས་ཐུགས་ 
ནི་ཆོས་ཀྱི་སྐུ། །ཕུང་པོ་མེད་ཕྱིར་རྒུད་པ་མེད། །སྐྱེ་ཤི་མེད་པར་རང་བྱུང་སྐུ། །དེ་ཉིད་རྟོགས་པ་ 
བལྟ་བ་ལ། །དེ་དོན་ཡེངས་མེད་བསྒོམ་པའི་མཆོག །ཤར་ལྷོའི་སངས་རྒྱས་རྒྱལ་བའི་དབང་པོའི་ 
ཞལ་ནས། ངོ་བོ་ཡེ་ནས་སངས་རྒྱས་ཕྱིར། །འཁོར་འདས་མེད་པར་རྣམ་པར་དག །སྐྱེ་ཤི་མེད་པའི་ 
རིག་པ་འདི། །དུས་གསུམ་མི་འགྱུར་དགོངས་པ་ཡིན། །ལྷོ་ནུབ་ཀྱི་སངས་རྒྱས་བསོད་ནམས་སྙིང་
70

༄༅། །ཟབ་གཏེར་ཆོས་ཀྱི་མཛོད་ཁང་།
པོའི་ཞལ་ནས། རྒྱུ་རྐྱེན་མ་སྐྱེས་འབྲས་བུ་ལ། །ལུང་ལས་མ་བྱུང་ཡེ་ཤེས་ཤར། །སེམས་ལས་མ་བྱུང་ 
ཆོས་སྐུ་རྟོགས། དེ་དང་མི་འབྲལ་དགོངས་པའི་མཆོག །ནུབ་བྱང་གི་སངས་རྒྱས་ཞི་བ་བདེ་བའི་ 
ཞལ་ནས། ཆོས་ཉིད་ངང་ལས་དངོས་པོ་མེད། །དེ་ཕྱིར་མཚན་མ་རང་སར་གྲོལ། །དེ་ཕྱིར་ཐིག་ལེ་ 
ཉག་གཅིག་ལ། །ཡེངས་མེད་འབྲས་བུ་སངས་རྒྱས་ཉིད། །བྱང་ཤར་གྱི་སངས་རྒྱས་ཉི་མའི་འོད་ཀྱི་ 
ཞལ་ནས། སེམས་ཀྱི་ཡུལ་འདས་བྱང་ཆུབ་ཐུགས། །རང་ལ་བལྟས་པས་ཡེ་ཤེས་མཐོང༌། །དེ་དོན་ 
དངོས་མེད་བྱང་ཆུབ་སྐུ། །དེ་ལས་མ་ཡེངས་ངེས་དོན་མཆོག །སྟེང་ཕྱོགས་ཀྱི་སངས་རྒྱས་ནམ་ 
མཁའི་སྙིང་པོའི་ཞལ་ནས། །དངོས་པོར་མ་མཐོང་ཆོས་སྐུར་མཐོང༌། །བསྒོམ་དང་མི་སྒོམ་ཐ་སྙད་ 
བྲལ། །གང་ལའང་མི་གནས་རིག་པར་ཤར། །དེ་དོན་སངས་རྒྱས་དགོངས་པ་ཡིན། །འོག་ཕྱོགས་ཀྱི་ 
སངས་རྒྱས་འབུམ་ཕྲག་གཟིགས་པའི་ཞལ་ནས། ངེས་པའི་རང་རིག་ཡེ་ཤེས་ལ། །གང་ཡང་མི་ 
བསམ་དྲན་མེད་དེ། །ཡིད་ཆེས་གདེང་དང་ལྡན་པ་མཆོག །དེ་ལ་འགྱུར་མེད་ཆོས་ཀྱི་སྐུ། །རྫོགས་ 
པའི་སངས་རྒྱས་རྣམ་གཟིགས་ཀྱི་ཞལ་ནས། སྐྱེ་མེད་རིག་པ་འདི་ཉིད་ལ། །འགག་མེད་རིག་པར་ 
རང་ཤར་བས། །གསལ་རིག་རིག་པ་བྱང་ཆུབ་རྒྱུན། །མ་བསྒོམས་གོལ་མེད་ཆོས་ཀྱི་སྐུ། །རྫོགས་ 
པའི་སངས་རྒྱ་གཙུག་ཏོར་ཅན་གྱི་ཞལ་ནས། ངེས་པའི་ལུང་དང་མཐུན་པ་ཡི། །རྟོགས་པའི་ཡེ་ཤེས་ 
མ་འགགས་གསལ། །བརྗེད་མེད་རིག་པ་འདི་ཉིད་ལ། །ངོས་བཟུང་མེད་པས་རང་ཡིད་ཆེས། ། 
རྫོགས་པའི་སངས་རྒྱས་ཐམས་ཅད་སྐྱོབ་ཀྱི་ཞལ་ནས། མ་བཙལ་རིག་པ་བྱང་ཆུབ་སྐུ། །ཀུན་གཞི་ 
བཞི་ཆ་དེ་ཉིད་ལས། །རང་གསལ་ངོ་བོ་བདེ་ཆེན་ཀློང་། །ཡིད་ཆེས་དོན་ལ་འགྱུར་བ་མེད། ། 
རྫོགས་པའི་སངས་རྒྱས་འཁོར་བ་འཇིགས་ཀྱི་ཞལ་ནས། སྣང་བ་མེད་པའི་ཡེ་ཤེས་འདི། །རྒྱུ་རྐྱེན་ 
མ་བྱས་རང་སེམས་དོན། །ཡིན་ལ་རང་སེམས་ཆོས་སྐུར་གསལ། །མ་རིག་རྟོག་པ་གདོད་ནས་ 
སངས། །རྫོགས་པའི་སངས་རྒྱས་གསེར་ཐུབ་ཀྱི་ཞལ་ནས། དང་པོའི་ངོ་བོ་ཉིད་ཀྱི་སྐུ། །དེ་རྟོགས་ 
ཆོས་སྐུ་འགྱུར་མེད་ལ། །མ་བཅོས་རང་གསལ་འཛིན་མེད་པས། །དེ་ལས་གཞན་པ་བསྒོམ་དུ་མེད། ། 
རྫོགས་པའི་སངས་རྒྱས་འོད་སྲུང་གི་ཞལ་ནས། ཕྱི་རོལ་ཡུལ་གྱི་སྣང་བ་ཡི། །འཁོར་འདས་མི་རྟོག་ 
ས་ལེ་བ། །གཉེན་པོས་མི་སྒོམ་ད་ལྟ་ཉིད། །རང་བྱུང་དེ་ཉིད་ཆོས་སྐུ་ཡིན། །རྫོགས་པའི་སངས་ 
རྒྱས་ཤཱཀྱ་ཐུབ་པའི་ཞལ་ནས། རྒྱུན་གྱི་གདམས་ངག་དོན་རྙེད་པས། །ཐ་མལ་ལུས་དང་བཅས་པ་
71

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡིས། །རང་སེམས་སྙིང་པོ་རྟོགས་པའི་ཕྱིར། །ད་ལྟའི་ཆོས་སྐུ་ཁ་མིག་ཅན། །ལུས་ཀྱི་ནང་ན་ཡེ་ཤེས་ 
བཞུགས། །ཞེས་གསུངས་སོ། ། རྫོགས་པ་ཆེན་པོ་ཡང་ཏི་ཡོ་གའི་རྒྱུད་ཀྱི་སྙིང་པོ་རྡོ་རྗེའི་གླུ་ལས། 
རྫོགས་པའི་སངས་རྒྱས་རྣམས་ཀྱི་རྟོགས་པ་བརྗོད་པ་སྟེ་དང་པོའོ། ། 
དེ་ནས་རིག་འཛིན་སེམས་དཔའ་རྣམས་ཀྱི་རྟོགས་པ་བརྗོད་པ་ནི། །བྱང་ཆུབ་སེམས་དཔའ་བློ་ 
གྲོས་སྩོལ་བའི་ཞལ་ནས། རྩ་བ་ཆོས་སྐུའི་དོན་བཙལ་བས། །བཙལ་བས་མ་རྙེད་བཞག་པས་རྙེད། ། 
དེ་དོན་རང་བྱུང་དོན་བཙལ་བ། །མ་བསྒོམས་སངས་རྒྱས་ད་ལྟ་ཉིད། །བྱང་ཆུབ་སེམས་དཔའ་ 
རྣམ་དག་སྙིང་པོའི་ཞལ་ནས། ཉོན་མོངས་མ་སྤངས་དུག་ལྔ་སྐྱེ། །སྤངས་ན་རྩོལ་བའི་གོལ་སྒྲིབ་ 
ཡིན། །སྤང་བླང་མེད་པའི་དོན་རྟོགས་ན། །ངེས་དོན་དགོངས་པ་དེ་ལས་མེད། །བྱང་ཆུབ་སེམས་ 
དཔའ་དམ་པའི་ཡོན་ཏན་གྱི་ཞལ་ནས། གསལ་ལ་མ་ཡེངས་ཆོས་ཀྱི་སྐུ། མ་བསྒོམས་འབྲལ་མེད་ 
ཏིང་ངེ་འཛིན། །དམིགས་སུ་མེད་པས་ནམ་མཁའ་འདྲ། །འདུ་འབྲལ་མེད་པས་རྒྱུན་དུ་གནས། ། 
བྱང་ཆུབ་སེམས་དཔའ་འོད་རླབས་ཅན་གྱི་ཞལ་ནས། སེམས་ལ་གཉེན་པོ་མེད་པས་ནི། །བསམ་ 
པའི་ཡུལ་ལས་འདས་པས་ན། །གཞན་ནས་མ་འོངས་རྒྱུན་མི་ཆད། །དེ་ཉིད་རང་རིག་ཆོས་སྐུར་ 
རྟོགས། །བྱང་ཆུབ་སེམས་དཔའ་ཤེས་རབ་བླ་མའི་ཞལ་ནས། རང་བྱུང་རིག་པ་རང་ཤར་ཕྱིར། །མ་ 
རིག་མུན་པ་རྩད་ནས་གཅོད། །དེ་ལ་གཉེན་པོ་བཅོས་སུ་མེད། །གདོད་ནས་རང་བྱུང་སངས་རྒྱས་ 
ཐུགས། །བྱང་ཆུབ་སེམས་དཔའ་རྒྱལ་མཚན་འཛིན་གྱི་ཞལ་ནས། ཆོས་ཉིད་ཡེ་ནས་མ་བཅོས་པའི། ། 
དེ་ཉིད་ནམ་མཁའི་རང་བཞིན་ལྟར། །སྐྱེ་མེད་རང་གསལ་ཆོས་ཉིད་ལ། །རྒྱུན་དུ་འབྲལ་མེད་བྱང་ 
ཆུབ་ཀློང་། །བྱང་ཆུབ་སེམས་དཔའ་རྣམ་པར་གྲོལ་བའི་ཞལ་ནས། རང་བྱུང་དག་པས་པད་མ་ 
འདྲ། །འཁོར་བའི་སྐྱོན་གྱིས་མ་གོས་པ། །དེ་ཕྱིར་ཆོས་ཉིད་ངང་ལ་ནི། །འབྲལ་མེད་བྱང་ཆུབ་ 
སེམས་སུ་གསལ། །བྱང་ཆུབ་སེམས་དཔའ་ཏིང་འཛིན་དབང་པོའི་ཞལ་ནས། ཟབ་མོའི་མིང་ནི་ 
ཅིར་བཏགས་ཀྱང་། །དཔེས་ཀྱང་མཚོན་མེད་བརྗོད་ལས་འདས། །དམིགས་པའི་ཡུལ་བྲལ་ཆོས་ 
ཀྱི་སྐུ། །དེ་ལས་མི་འགྱུར་ཉམས་ཀྱི་མཆོག །བྱང་ཆུབ་སེམས་དཔའ་ཆོས་ཀྱི་དབང་པོའི་ཞལ་ནས། 
རང་བྱུང་ཆོས་སྐུ་མཐའ་དབུས་མེད། །དེ་ལས་མ་ཡེངས་རྩོལ་སྒྲུབ་འདས། །མཚོན་དུ་མེད་པས་ 
རྐྱེན་མི་ཚུགས། །དེ་ཕྱིར་དུས་གསུམ་འབྲལ་བ་མེད། །བྱང་ཆུབ་སེམས་དཔའ་སྤོབས་པ་བརྩེགས་
72

༄༅། །ཟབ་གཏེར་ཆོས་ཀྱི་མཛོད་ཁང་།
པའི་ཞལ་ནས། སྙིང་པོ་ཆོས་སྐུའི་རིག་འཛིན་དེ། །ལྷུན་གྱིས་གྲུབ་ཕྱིར་ཡེ་ཤེས་ཀློང་། །དེ་ཡི་ངང་ 
ལ་འཁོར་བ་མེད། །དེ་ཕྱིར་སངས་རྒྱས་དགོངས་པ་ཡིན། །བྱང་ཆུབ་སེམས་དཔའ་བདུད་རྣམས་ 
འཇོམས་པའི་ཞལ་ནས། །འབྱུང་བཞི་ཞིག་པའི་ནམ་མཁའ་བཞིན། །ཆོས་ཉིད་སྙིང་པོ་རིག་པ་ནི། ། 
ཡེ་ཤེས་རང་གསལ་འགྱུར་བ་མེད། །དེ་ཕྱིར་བསྒོམ་མེད་བྱང་ཆུབ་སྐུ། །བྱང་ཆུབ་སེམས་དཔའ་ 
སེང་གེའི་སྒྲའི་ཞལ་ནས། མཚན་མའི་ཡུལ་མེད་བྱང་ཆུབ་ལམ། །དེ་ལས་མ་བཙལ་རང་བཞག་ན། ། 
ཡང་དག་དོན་གྱི་དགོངས་པ་སྟེ། །དེ་ཉིད་མི་འབྲལ་བསྒོམ་པའི་མཆོག །བྱང་ཆུབ་སེམས་དཔའ་ 
རིན་ཆེན་མཐོང་བའི་ཞལ་ནས། མངོན་སུམ་མི་གནས་ཆོས་སྐུ་ལ། །ཐ་དད་བྲལ་བའི་ཡེ་ཤེས་ཀློང་། ། 
དེ་ལས་མཚོན་པའི་མིང་མ་རྙེད། །དེ་ལས་མ་གཡོས་བསྒོམ་པ་ཡིན། །བྱང་ཆུབ་སེམས་དཔའ་བརྩེ་ 
བ་ཅན་གྱི་ཞལ་ནས། རང་བྱུང་ངོ་བོ་ཉིད་ཀྱི་སྐུ། །བསྒོམས་པས་རྙེད་པར་མི་འགྱུར་ཏེ། །མ་ 
བསྒོམས་པས་ཀྱང་སྟོར་བྲལ་མེད། །དེ་ཕྱིར་ཆོས་ཉིད་འབྲལ་བ་མེད། །བྱང་ཆུབ་སེམས་དཔའ་ 
གསང་བའི་དབང་ཕྱུག་གི་ཞལ་ནས། རང་བྱུང་ཆོས་ཉིད་ནམ་མཁའ་འདྲ། །དེ་བཞིན་ཏིང་འཛིན་ 
སྤྲོས་མེད་གསལ། །དེ་ལ་གཉེན་པོས་བཅོས་སུ་མེད། །དེ་ཕྱིར་འབྲལ་མེད་དགོངས་པ་ཡིན། །བྱང་ 
ཆུབ་སེམས་དཔའ་འཇིག་རྟེན་གཙོ་བོའི་ཞལ་ནས། ཡུལ་གྱི་མཚན་མ་སྣ་ཚོགས་པ། །དེ་ཙམ་ཉིད་ 
ནས་རང་བཞིན་ཤེས། །དེ་ཕྱིར་སེམས་རྟོགས་ཆོས་སྐུར་གསལ། །དེ་ལ་སྐྱོན་དུ་རྡུལ་ཙམ་མེད། ། 
བྱང་ཆུབ་སེམས་དཔའ་ཡིད་དགེ་བའི་ཞལ་ནས། མ་བཙལ་བ་ཡི་ཆོས་ཉིད་ལས། །རྟོག་པ་མེད་པ་ 
བསྒོམ་པ་སྟེ། །ཉམས་ནི་ཤེས་རིག་གསལ་བ་ལ། །དེ་ལས་མ་ཡེངས་བསྒོམ་པ་ཡིན། །བྱང་ཆུབ་ 
སེམས་དཔའ་མཐོང་ན་དགའ་བའི་ཞལ་ནས། གང་ཡང་མ་སྤངས་སྐྱོན་མ་གོས། །འགྲོ་འོང་མེད་ 
པར་རྒྱུན་དུ་གནས། །བྱིང་རྒོད་རྐྱེན་གྱི་དབང་མི་འགྲོ། །དེ་ལས་སྒྲིབ་མེད་སངས་རྒྱས་ཐུགས། ། 
བྱང་ཆུབ་སེམས་དཔའ་བདེན་པར་མོས་པའི་ཞལ་ནས། མ་བཙལ་རང་ལས་རྙེད་པའི་ཕྱིར། །ལྷག་ 
མཐོང་དྲན་པ་ལྟ་བའི་གཟུངས། །དེ་ཕྱིར་མི་འབྲལ་བསྒོམ་པའི་གདེངས། །ཡེ་ནས་ཡོད་པས་སྟོར་ 
བྲལ་མེད། །བྱང་ཆུབ་སེམས་དཔའ་གསུང་བརྩེགས་ཀྱི་ཞལ་ནས། བསྒོམ་མེད་དམིགས་དང་བྲལ་ 
བའི་ཕྱིར། །ཕྱག་རྒྱ་བསྒྱུར་མི་དགོས་པར་ངེས། །གསུང་མེད་རིག་པའི་དགོངས་པ་ཡིན། །ཡེ་ཤེས་ 
ཐུགས་ལ་འགྱུར་བ་མེད། །ཅེས་གསུངས་སོ། །རྫོགས་པ་ཆེན་པོ་ཡང་ཏི་ཡོ་གའི་རྒྱུད་ཀྱི་སྙིང་པོ་རྡོ་
73

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྗེའི་གླུ་ལས། རིག་འཛིན་སེམས་དཔའ་རྣམས་ཀྱི་རྟོགས་པ་བརྗོད་པ་སྟེ་གཉིས་པའོ། ། 
དེ་ནས་རྒྱལ་སྲས་སྤྲུལ་པའི་འཁོར་གྱི་རྟོགས་པ་བརྗོད་པ་ནི། སྤྲུལ་པའི་རྒྱལ་སྲས་ཚངས་པ་ཆེན་ 
པོའི་ཞལ་ནས། རྩོལ་སྒྲུབ་བྲལ་བ་བྱང་ཆུབ་ཐུགས། །རེ་དོགས་མེད་པས་གོལ་ས་མེད། །དེ་དོན་མ་ 
བྲལ་ཆོས་ཉིད་ལ། །རྒྱུན་དུ་འབྲལ་མེད་ཡེ་ནས་ཡོད། །སྤྲུལ་པའི་རྒྱལ་སྲས་བརྒྱ་བྱིན་གྱི་ཞལ་ནས། 
སྣང་བ་ཆོས་དབྱིངས་རྟོག་མེད་ལས། །སྒྲོ་སྐུར་བྲལ་བ་ཆོས་ཀྱི་དབྱིངས། །དེ་ཉིད་དུས་མཉམ་རང་ 
གསལ་བ། །སངས་རྒྱས་ཀུན་གྱི་དགོངས་པར་གོ །སྤྲུལ་པའི་རྒྱལ་སྲས་ཡུལ་འཁོར་སྲུང་གི་ཞལ་ནས། 
གོལ་ས་མེད་པའི་ལྟ་བ་ལ། །བྱིང་རྒོད་བྲལ་བའི་བསྒོམ་པར་གསལ། །ཕྲག་དོག་མེད་པའི་སྤྱོད་པ་ 
དེ༑ ༑དེ་ཉིད་ཡེ་ཤེས་ཆོས་ཉིད་ཀློང་། །སྤྲུལ་པའི་རྒྱལ་སྲས་འཕགས་སྐྱེས་པོའི་ཞལ་ནས། ནོར་བུ་ 
ཆུ་དྭངས་དཔེ་བཞིན་དུ། །དྲན་པ་ཙམ་གྱིས་མ་རིག་སངས། །བཙལ་དུ་མེད་པས་ཡེ་ཤེས་རྒྱས། །དེ་ 
དུས་ཉིད་ན་གཟུགས་སྐུ་འབྱུང༌། །སྤྲུལ་པའི་རྒྱལ་སྲས་སྤྱན་མི་བཟང་གི་ཞལ་ནས། ངེས་དོན་ལུང་ 
ལ་ཡིད་ཆེས་པས། །ཐེ་ཚོམ་མེད་ལས་རང་བྱུང་གསལ། །རིག་པ་མི་འགག་བདེ་ཆེན་ཀློང་། །དེ་ 
ལས་མི་འགྱུར་དགོངས་པར་ཤེས། །སྤྲུལ་པའི་རྒྱལ་སྲས་རྣམ་ཐོས་སྲས་ཀྱི་ཞལ་ནས། ཡུལ་གྱི་ 
མཚན་མ་ཅིར་སྣང་ཡང་། །ཡིད་ཀྱིས་དགག་སྒྲུབ་མེད་པ་ནི། །ཆོས་དབྱིངས་གདེང་ལྡན་ངེས་དོན་ 
ལ༑ ༑སྤང་དང་སྡུད་པའི་ཞེན་མེད་དོ། །སྤྲུལ་པའི་རྒྱལ་སྲས་ཐགས་བཟང་རིས་ཀྱི་ཞལ་ནས། ལུང་ 
ལ་མེད་ཆེས་དགོངས་པ་མེད། །ཟབ་ལ་རྒྱ་ཆེ་དགོངས་པ་གསལ། །དེ་དོན་རྟོགས་གོམས་འབྲས་བུ་ 
ལ༑ ༑སངས་རྒྱས་ངེས་པ་དེ་ལ་བྱ། །སྤྲུལ་པའི་རྒྱལ་སྲས་ནམ་མཁའ་ལྡིང་གི་རྒྱལ་པོའི་ཞལ་ནས། 
ཚེ་རབས་ཀུན་ཏུ་མཐུ་བརྟས་པས། །སྔ་ཕྱི་ཞེན་པའི་རྟོག་པ་ལ། །མ་ཡེངས་ཆོས་ཉིད་རང་གསལ་བ། 
དེ་ལས་བསྒོམ་པ་རྡུལ་ཙམ་མེད། །སྤྲུལ་པའི་རྒྱལ་སྲས་ལྗོན་པ་རྟ་མགོ་ཅན་གྱི་ཞལ་ནས། རང་བྱུང་ 
ངེས་དོན་རྒྱུན་མི་འཆད། །དེ་ལ་རྟག་ཏུ་ཡིད་བརྟས་ན། །བག་ཆགས་སྒྲིབ་པ་ཤུགས་ལ་དག །ཡེ་ 
ཤེས་ཚོགས་ཆེན་སངས་རྒྱས་ཡིན། །སྤྲུལ་པའི་རྒྱལ་སྲས་ཟུར་ཕུད་ལྔ་པའི་ཞལ་ནས། དུས་དང་རྣམ་ 
པ་ཐམས་ཅད་དུ། །ཆོས་སྐུའི་དོན་དང་མི་འདའ་ཕྱིར། །ཡང་དག་ཏིང་འཛིན་རྒྱུན་མི་འཆད། །དེ་ 
ཕྱིར་ངེས་ཤེས་འགྱུར་བ་མེད། །སྤྲུལ་པའི་རྒྱལ་སྲས་ནོར་སྲུང་གི་ཞལ་ནས། འཁོར་བས་མ་བསླད་ 
ཏིང་འཛིན་ལ། །མ་བསྒོམས་ཆོས་ཉིད་ད་ལྟའི་ཐུགས། །བསྒོམ་དང་མི་སྒོམ་ཅི་ཕྱིར་འཇུག །མཉམ་
74

༄༅། །ཟབ་གཏེར་ཆོས་ཀྱི་མཛོད་ཁང་།
རྗེས་མེད་པར་རྒྱུན་དུ་གནས། །སྤྲུལ་པའི་རྒྱལ་སྲས་ལངྐ་མགྲིན་བཅུའི་ཞལ་ནས། རང་སེམས་མ་ 
བཅོས་རང་ལུགས་ལ། །མ་བཅོས་ངང་བཞག་བསྒོམ་པ་སྟེ། །བརྗོད་དུ་མེད་པའི་ཉམས་མྱོང་ 
གསལ། །དེ་དོན་སེམས་ན་རྟོགས་པ་ཡིན། །སྤྲུལ་པའི་རྒྱལ་སྲས་ཀླུ་རྒྱལ་འཇོག་པོའི་ཞལ་ནས། དེ་ 
དོན་ཆོས་ཉིད་འགྱུར་མེད་ལ། །བློ་ཡིས་བརྟག་པ་ཐམས་ཅད་མེད། །གང་ཡང་མ་སྤངས་རང་བྱུང་ 
ལ༑ ༑དེ་ལ་བསྒོམ་དུ་རྡུལ་ཙམ་མེད། །ཅེས་གསུངས་སོ། །རྫོགས་པ་ཆེན་པོ་ཡང་ཏི་ཡོ་གའི་རྡོ་ 
རྗེའི་གླུ་ལས། རྒྱལ་སྲས་སྤྲུལ་པའི་འཁོར་གྱི་རྟོགས་པ་བརྗོད་པ་སྟེ་གསུམ་པའོ། །
དེ་ནས་འཁོར་གྱི་མཁའ་འགྲོ་མ་རྣམས་ཀྱི་རྟོགས་པ་བརྗོད་པ་ནི། སངས་རྒྱས་མཁའ་འགྲོ་མའི་ 
ཞལ་ནས། གཏི་མུག་མུན་པ་འཐིབས་པ་ལ། །ཐོག་མཐའ་ཆོད་པས་མ་རིག་སངས། །ཡུལ་འདི་མ་ 
བཤིགས་ཆོས་ཀྱི་དབྱིངས། །དེ་རྙེད་རང་སེམས་རྟོགས་པ་ཡིན། །རྡོ་རྗེ་མཁའ་འགྲོ་མའི་ཞལ་ནས། 
ཞེ་སྡང་ཁ་དོག་ཡུལ་ལ་སྐྱེས། །ཕྱི་ཡི་གོལ་ས་གཅོད་ཤེས་ན། །ཞེ་སྡང་རང་གྲོལ་རྒྱལ་བའི་ཐུགས། ། 
དེ་དུས་ཉིད་ན་ཆོས་ཀྱི་སྐུ། །རིན་ཆེན་མཁའ་འགྲོ་མའི་ཞལ་ནས། རྟོགས་དོན་བདེ་བའི་ཡེ་ཤེས་ 
ཤར། །རྒྱལ་པོ་ངོ་བོ་ཉིད་ཀྱི་སྐུ། །དེ་དོན་མི་འབྲལ་ཆོས་སྐུར་གསལ། །དེ་ལ་སྐྱོན་གྱིས་གནོད་མི་ 
ཚུགས། །པདྨ་མཁའ་འགྲོ་མའི་ཞལ་ནས། ཕོ་མོ་འདོད་ཆགས་ཅི་སྤྱད་ཀྱང་། །གོལ་མེད་ཡེ་ཤེས་ 
རྒྱུན་མི་འཆད། །སྔ་ཕྱིར་མ་སོང་ཞེན་མེད་ཕྱིར། །བདེ་ཆེན་ལོངས་སྤྱོད་ཆེན་པོར་བཤད། །ལས་ཀྱི་ 
མཁའ་འགྲོ་མའི་ཞལ་ནས། ལྟ་དམན་ཆོས་ལ་ཕྲག་དོག་ཀྱང༌། །གོལ་བ་མིན་ཕྱིར་ཉེན་མེད་དགེ ། 
དེ་ཕྱིར་བྱང་ཆུབ་བདེ་བའི་ཀློང་། །དེ་ལ་སྐྱོན་གྱིས་གོས་མི་སྲིད། །ཅེས་གསུངས་སོ། །རྫོགས་པ་ 
ཆེན་པོ་ཡང་ཏི་ཡོ་གའི་རྒྱུད་ཀྱི་སྙིང་པོ་རྡོ་རྗེའི་གླུ་ལས་རིགས་ལྔའི་མཁའ་འགྲོ་མ་རྣམས་ཀྱི་རྟོགས་པ་ 
བརྗོད་པ་སྟེ་བཞི་པའོ། །ངེས་དོན་འདུས་པ་སོགས་ཡང་ཏི་རྫོགས་པ་ཆེན་པོའི་རྒྱུད་སྡེ་རབ་འབྱམས་ 
ཀྱི་དོན་བསྡུས་པ་རྒྱལ་དང་རིག་འཛིན་གྲུབ་པའི་ཚོགས་ཀྱི་རྟོགས་པ་མཐར་ཐུག་རྡོ་རྗེའི་ཚིག་ཏུ་
བརྗོད་པའོ། །
75

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ རྫོགས་པ་ཆེན་པོ་སྤྱི་ཏི་ཡོ་གའི་རྡོ་རྗེའི་བླ་མ་རྣམས་ཀྱི་ 
རྟོགས་པ་བརྗོད་པ་བཞུགས་སོ། །
དཔལ་ཀུན་ཏུ་བཟང་པོ་ཀ་དག་ཟང་ཀ་ཐིག་ལེ་བརྡལ་བ་ཆེན་པོ་ལ་ཕྱག་འཚལ་ལོ། །དེ་ལ་རང་ 
བཞིན་གདོད་མའི་མགོན་པོ་དཔལ་ཀུན་ཏུ་བཟང་པོའི་ཞལ་ནས། མི་འགྱུར་ཆོས་ཉིད་ལྟ་བའི་ 
ཀློང་། །གཡོས་པ་མེད་པ་བསྒོམ་པའི་མཆོག །ཆགས་མེད་ཞེན་མེད་སྤྱོད་པ་ལས། །སྤང་བླང་བྲལ་ 
བའི་འབྲས་བུ་ཐོབ། །བཅོམ་ལྡན་འདས་རྡོ་རྗེ་འཆང་འཆང་གི་ཞལ་ནས། ཕྱོགས་མེད་རིས་མེད་ 
ཞེན་འཛིན་མེད། བསྒོམ་བྱ་སྒོམ་བྱེད་འབྲས་བུ་མེད། །སྐྱེ་མེད་འགག་མེད་ཟང་ཐལ་དབྱིངས། ། 
གཏིང་གསལ་བརྡལ་ཁྱབ་གཅིག་ཏུ་རྫོགས། །དཔལ་རྡོ་རྗེ་སེམས་དཔའི་ཞལ་ནས། ལྟ་བསྒོམ་སྤྱོད་ 
པ་དབང་དམ་ཚིག །ཕྲིན་ལས་མཆོད་བཟླས་ཏིང་འཛིན་ཀུན། །གཉུག་མ་དོན་གྱི་རང་གདངས་ཏེ། ། 
ངང་ལས་མི་འདའ་སྒྲུབ་པའི་མཆོག །བཅོམ་ལྡན་འདས་རྣམ་པར་སྣང་མཛད་ཀྱི་ཞལ་ནས། མ་ 
ཕྱེད་འབྱེད་པ་མེད་པ་ཡི། །ཡེ་ཤེས་སུས་ཀྱང་བཟོ་མ་བཅོས། །རང་ལུགས་ལྷུག་པར་བཞག་པ་ཡིས། ། 
རྟོག་པའི་ཕུང་པོ་དུས་གཅིག་འཛོམས། །རིན་ཆེན་འབྱུང་ལྡན་འོད་ཀྱི་རྒྱལ་པོའི་ཞལ་ནས། སྣང་ 
སྟོང་ཡིད་ལ་མ་བྱས་པར། །སྒོ་ལྔ་རང་མན་མཉམ་པར་འཇོག །གསལ་ལ་དྭངས་པ་བྱང་ཆུབ་ 
སེམས། །སྣང་སྲིད་ཁ་སྦྱོར་ཉི་ཟླ་འབར། །སོ་སོར་ཀུན་རྟོག་པདྨ་བརྩེགས་པའི་ཞལ་ནས། གཉེན་པོ་ 
དང་ནི་མི་མཐུན་ཕྱོགས། །གང་གི་ཕྱོགས་སུ་མ་ལྷུང་བ། །གཏིང་ནས་འོད་གསལ་སྣང་བ་ཤར། ། 
གཟུང་འཛིན་ཞེད་མདུད་རང་སར་གྲོལ། །བཅོམ་ལྡན་འདས་དོན་ཡོད་རྒྱལ་པོའི་ཞལ་ནས། མུ་ 
སྟེགས་རྟག་ཆད་ལྟ་བ་དང་། །ཕུང་ཁམས་སྐྱེ་མཆེད་རྟེན་འབྲེལ་ཆོས། །སྣང་སྟོང་བདེ་ཆེན་ཡེ་ཤེས་ 
རྣམས། །སྙིང་པོ་ཆོས་སྐུ་གཅིག་ཏུ་རྫོགས། །ལྷ་མོ་རིག་ལྕམ་ཆེན་མོའི་ཞལ་ནས། གཟུང་དང་ 
འཛིན་པའི་ཆོས་རྣམས་ཀུན། །གཟའ་གཏད་མེད་པར་སུས་ཤེས་པ། །སྣང་སྟོང་དབྱེར་མེད་བྱང་ 
ཆུབ་སེམས། །གསལ་ལ་རྟོག་པ་བྲལ་བ་ཡིན། །ལྷ་མོ་གསལ་ལྕམ་ཆེན་མོའི་ཞལ་ནས། གཏིང་ནས་ 
འོད་གསལ་རིག་པ་ལས། །རྩིས་གདབ་མེད་པར་མཉམ་བཞག་པས། །མ་འཁྲུལ་མ་གཡོས་གོས་པ་
76

༄༅། །ཟབ་གཏེར་ཆོས་ཀྱི་མཛོད་ཁང་།
མེད། །མེ་ལོང་གཟུགས་ལྟར་ངང་གིས་དྭངས། །ལྷ་མོ་བདེ་ལྕམ་ཆེན་མོའི་ཞལ་ནས། འབྱུང་བ་ཆེན་ 
པོའི་སྒྲ་དང་སྐད། །བྲག་ཅ་དང་ནི་སྒྲ་བརྙན་བཞིན། །དྲན་མེད་ཡིད་ལ་བྱར་མེད་པ། །བརྗོད་དང་ 
བྲལ་བའི་དགོངས་པར་བརྡལ། །ལྷ་མོ་སྟོང་ལྕམ་ཆེན་མོའི་ཞལ་ནས། སྣ་ཚོགས་རོ་རྣམས་ཐ་དད་ 
ཀྱང་། །མྱོང་བ་གཉིས་མེད་སྟོང་པ་ཉིད། །དེ་བཞིན་འཁོར་འདས་བཟང་ངན་ཆོས། །སྤང་བླང་ 
འབྱེད་པ་མེད་པར་རྫོགས། །སྒོ་སྲུང་སྐྱེ་མེད་གཏིང་གསལ་གྱི་ཞལ་ནས། རིགས་དྲུག་འཁྲུལ་པའི་ 
སྐྱེ་བ་ཀུན། །ནམ་མཁའ་དྭངས་པར་སྤྲིན་བཞིན་དུ། །སྐྱེ་མེད་གཏིང་གསལ་ཡིན་ཤེས་ན། །སྐྱེ་བའི་ 
སྡུག་བསྔལ་རང་སར་གྲོལ། །སྒོ་སྲུང་ངང་དྭངས་ཆེན་པོའི་ཞལ་ནས། ན་བའི་ཟུག་རྔུ་ཤར་བ་ན། ། 
འཇའ་ཚོན་མཁའ་ལ་ཐིམ་པར་ལྟར། །གཉེན་པོས་མ་བསླད་སྤང་བྱ་མེད། །ཉོན་མོངས་འཁྲུལ་ 
འཁོར་དུས་གཅིག་འཇིག །སྒོ་སྲུང་རང་སངས་ཆེན་པོའི་ཞལ་ནས། རྒས་ཤིང་རྒུད་པའི་ཕུང་པོ་ 
དང་། །སྨིག་རྒྱུའི་གཉེར་མ་བགྲངས་པ་ལྟར། །གཞི་མེད་རྩ་བྲལ་ངང་གནས་ན། །ཞེན་ཆགས་ 
འཛིན་པ་རང་སངས་ཉིད། །སྒོ་སྲུང་གསལ་དྭངས་ཆེན་པོའི་ཞལ་ནས། འཆི་བ་ཞེས་བྱ་རྣམ་རྟོག་ 
སྟེ༑ ༑རྟོག་པའི་ན་བུན་ཡལ་བའི་ཚེ། །གསལ་ལ་དྭངས་པ་གཡུང་དྲུང་སྐུ། །ཡེ་ཤེས་གཅིག་ལས་ 
འགྱུར་བ་མེད། །བྱང་ཆུབ་སེམས་དཔའ་ཕྱག་ན་རྡོ་རྗེའི་ཞལ་ནས། བསམ་བརྗོད་བློ་ལས་འདས་ 
པའི་དོན། །འགྱུར་བ་མེད་པ་རྡོ་རྗེའི་དབྱིངས། །མཁའ་ལྟར་དག་པའི་ཆོས་ཉིད་ལ། །འདུ་འབྲལ་ 
མེད་པ་དོན་གྱི་མཆོག །སྤྲུལ་སྐུ་དགའ་རབ་རྡོ་རྗེའི་ཞལ་ནས། འཕོ་འགྱུར་བྲལ་བ་སྐུ་ཡི་ངང༌། །སྨྲ་ 
བརྗོད་འདས་པ་རྡོ་རྗེའི་གསུང༌། །གཟུང་འཛིན་བྱར་མེད་འོད་གསལ་གྱི། །དགོངས་པ་ཐུགས་ཀྱི་ 
གདེང་ནས་འཆར། །སློབ་དཔོན་འཇམ་དཔལ་བཤེས་གཉེན་གྱི་ཞལ་ནས། བརྡལ་ཁྱབ་ཆེན་པོ་ 
འཇམ་པའི་དབྱངས་དང་། །སྐྱེ་མེད་དོན་གྱི་སངས་རྒྱས་དེས། །སྣང་སྲིད་རང་རིག་བྱང་ཆུབ་ 
སེམས། །དབྱེ་བསལ་མེད་པའི་དགོངས་པར་བསྟན། །རིག་འཛིན་ཤྲཱི་སེངྷའི་ཞལ་ནས། ཀུན་གཞི་ 
རྣམ་པར་དག་པ་ལས། །ཡེ་ཤེས་གསལ་བའི་ཉི་ཟླ་ཤར། །མཁའ་ལྟར་ཁྱབ་པ་ཆེན་པོ་ཉིད། །རྒྱལ་ 
བའི་དགོངས་ལམ་འབྲས་བུ་ཡིན། །པཎ་ཆེན་ཛྙཱ་ན་སུ་ཏྲའི་ཞལ་ནས། དང་པོར་སྐྱེ་མེད་གཏིང་ 
གསལ་ངང༌། །བར་དུ་འགག་མེད་ཝལ་གྱིས་བྱུང་། །ཐ་མ་གནས་མེད་བརྗོད་བྲལ་ངང་། །དུས་ 
གསུམ་རྒྱལ་བའི་ཡེ་ཤེས་རྫོགས། །ཨོ་རྒྱན་པདྨ་ཐོད་ཕྲེང་གི་ཞལ་ནས། རྫོགས་པ་ཆེན་པོ་སྤྱི་ཏི་ལ། །
77

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སེམས་ཀྱི་ཆོས་ཉིད་གཅིག་པུའི་ངང་།།ཀློང་ཡངས་རོལ་པ་འགག་མེད་སྣང་། །དབྱིངས་རིག་ཟུང་ 
འཇུག་འབྲས་བུ་ཡིན། །གཉགས་ཀྱི་གྲུབ་ཆེན་ཛྙཱ་ན་ཀུ་མཱ་རའི་ཞལ་ནས། ཕྱོགས་སུ་མ་ལྷུང་ལྟ་བ་ 
རྟོགས། །འཛིན་མེད་རང་གསལ་བསྒོམ་པ་བསྐྱང་། །ད་ནི་འབྲས་བུ་གཞི་ལ་རྫོགས། །མ་བཅོས་ཀ་ 
དག་ཟངས་མར་བརྡལ། །སོག་པོ་དཔལ་གྱི་ཛྙཱ་ནའི་ཞལ་ནས། རང་བྱུང་སེམས་ལ་སྐྱེ་ཤི་མེད། ། 
གཏིང་གསལ་དགོངས་པར་འཕོ་འགྱུར་མེད། །རྣལ་འབྱོར་རྟོགས་པའི་གདེང་ཆོས་པས། །རྡོ་རྗེ་ 
སེམས་དཔའ་གྲུབ་པ་ཡིན། །གནུབས་ཀྱི་སྔགས་པ་སངས་རྒྱས་ཡེ་ཤེས་ཞལ་ནས། གཉིས་འཛིན་ 
རྣམ་རྟོག་དགྲ་བོ་ཀུན། །གསལ་ལ་རྟོག་མེད་དབྱིངས་སུ་བསྒྲལ། །ཀ་དག་ཟང་ཐལ་བཙུན་མོ་དང་། ། 
བདེ་ལ་ཞེན་མེད་ངང་དུ་སྦྱོར། །སོའི་བནྡེ་ཡེ་ཤེས་དབང་ཕྱུག་གི་ཞལ་ནས། སྣང་བ་ཐམས་ཅད་ 
སེམས་སུ་རྟོགས། །སེམས་ཉིད་སྐྱེ་མེད་དབྱིངས་ནས་འཕྱོ། །དབྱིངས་དང་རིག་པ་དབྱེར་མེད་ 
ངང༌། །གདོད་མའི་མགོན་པོའི་རྒྱལ་ས་རྙེད། །ཅེས་གསུངས་སོ། །རྫོགས་པ་ཆེན་པོ་སྤྱི་ཏི་ཡོ་གའི་ 
རིག་འཛིན་བླ་མ་རྣམས་ཀྱི་རྡོ་རྗེའི་མགུར། །དོན་གྱི་དགོངས་པ་གསལ་འདེབས་པའི་བརྡའི་མན་ 
ངག་གོ། །།
78

༄༅། །ཟབ་གཏེར་ཆོས་ཀྱི་མཛོད་ཁང་།
༄༅ གདམས་པ་མར་གྱི་ཡང་ཞུན་ཞེས་བྱ་བ་བཞུགས་སོ། །
ན་མོ་གུ་རུ༔ ཨོ་རྒྱན་པདྨ་འབྱུང་གནས་ཞེས་བྱ་བ་སྤྲུལ་པའི་སྐུ་དེ་ལ༔ ཇོ་མོ་མཁར་ཆེན་བཟའ་ 
མཚོ་རྒྱལ་ཞེས་བྱ་བ་དེས༔ ལོ་བརྒྱད་ལོན་པ་ནས་ཞབས་ཏོག་བྱས་ཤིང་༔ ལུས་དང་དྲི་མ་བཞིན་ 
དུ་འགྲོགས༔ སློབ་དཔོན་བོད་དུ་མི་བཞུགས་པར་སྲིན་པོའི་ཡུལ་དུ་འབྱོན་པའི་ཚེ༔ བདག་མཁར་ 
ཆེན་བཟས་གསེར་གཡུའི་མཎྜལ་ཕུལ་ཚོགས་ཀྱི་འཁོར་ལོ་བསྐོར་ནས་ཞུས་པཿ ཀྱེ་སློབ་དཔོན་ 
ཆེན་པོ་ལགས༔ ཁྱེད་ནི་སྲིན་པོའི་ཡུལ་དུ་བཞུད༔ བདག་ནི་བོད་ཀྱི་ཡུལ་དུ་སློབ་དཔོན་ཁྱེད་ཀྱི་ 
ཞབས་ཏོག་ཡུན་རིང་དུ་བྱས་ཀྱང་༔ བདག་འཆི་ཁ་མ་ལ་གདེང་གཅིག་ཀྱང་མི་འདུག གདམས་ 
ངག་ཐམས་ཅད་གཅིག་ཏུ་དྲིལ་ནས་འཁྱེར་བདེ་བ༔ ཚིག་ཉུང་ལ་དོན་བསྡུས་པ་གཅིག་ཞུ་ཞུས་ 
པས༔ སློབ་དཔོན་ཆེན་པོས་བཀའ་བསྩལ་པ༔ མཚན་ལྡན་མོས་གུས་ཅན་ཁྱོད་ཉོན་ཅིག ལུས་ 
གནད་ཟབ་མོ་མང་ཡང་༔ གང་བདེར་འབོལ་ལེ་ཞོགཿ༔ དེ་ཀ་རང་ལ་འདུས་སོ༔ ངག་གི་གནད་ 
རླུང་གི་གདམས་པ་དང་༔ སྔགས་ཀྱི་བཟླས་བརྗོད་ལ་སོགས་པ་མང་ཡང་༔ ངག་བརྗོད་བྱ་དང་ 
བྲལ་བའི་ལྐུགས་པ་ལྟར་ཞོག༔ སེམས་ཀྱི་གནད་འཛིན་པ་གློད་པ་དང་༔ སྤྲོ་བ་དང་༔ བསྡུ་བ་ 
སོགས་པ་མང་ཡང་༔ མ་བཅོས་པར་རང་ལུགས་སུ་ཞོག༔ འབོལ་ལེ་ཤིག་གེ་བཞག་པ་འདི་རང་ 
ཟབ༔ དེའི་ངང་ལ་ལྷན་ནེ་མི་གནས་པཿ དཔེ་ཉི་མ་ཚན་མོའི་བསེར་བུ་བཞིན༔ མེད་དམ་བྱས་ན་ 
བུན་བུན་ཕྱུ་གྱུ་འདུག༔ ཡོད་དམ་བྱས་ནཿ དབྱིབས་དང་ཁ་དོག་ལ་སོགས་གང་ཡང་མ་གྲུབ་པ་ 
སྟོང་སང་བ༔ ཨ་ཆེད་པ༔ འདི་ག་ཁོ་རང་སེམས་ཀྱི་གནད་ལུགས་ཡིན༔ དེ་ལྟར་ངོ་ཤེས་ཐག་ཆོད་ 
པ་དེ་ལྟ་བཿ དེ་ལ་མ་ཡེངས་པ་དེ་བསྒོམ་པ༔ དེ་ཁའི་ངང་ལ་ཚོགས་དྲུག་གི་སྣང་བ་གང་ལ་ 
འཛིན་མེད་སྤང་བླང་རེ་དོགས་དང་བྲལ་བ་ཤིག་སེ་བ་འདི་སྤྱོད་པ་ཡིན་ནོ༔ ཐེ་ཚོམ་དང་བགེགས་ 
བྱུང་ན་བླ་མ་ལ་གསོལ་བ་ཐོབ༔ ཐ་མལ་གྱི་ཁྲོད་དུ་མ་སྡོད༔ དབེན་པར་ཉམས་སུ་བླང་༔ འདི་ལ་ 
གང་ཞེན་པ་ཆེ་བ་དང་༔ འབྲལ་འགྲིབ་ཆེ་བ་རྣམས་འཁྲི་བ་བཅད་ལ་ཉམས་སུ་བླང་༔ དེ་ཡང་ 
གཟུགས་མིར་འདུག་ཀྱང་༔ དགོངས་པ་སངས་རྒྱས་རང་ཡིན་ནོ༔ དེ་ནས་ནམ་འཆི་བའི་དུས་སུ་
79

༄༅། །ཨོ་རྒྱན་རྗེ་འབངས་ ས་འདུས་པའི་ཟབ་ཆོས་ཀྱི་སྙིང་པོ་གཅེས་ང བཏུས།
འདི་ལྟར་ཉམས་སུ་བླང་ངོ་༔ ས་ཆུ་ལ་ཐིམ་པས་ལུས་པོ་ལྕི་ཞིང་ཤེས་པ་འཐིབས༔ ཆུ་མེ་ལ་ཐིམ་ 
པས་ཁ་སྣ་བསྐམ༔ མེ་རླུང་ལ་ཐིམ་པས་ལུས་ཀྱི་དྲོད་འཆོར༔ རླུང་རྣམ་པར་ཤེས་པར་ཐིམ་པ་དང་༔ 
དབུགས་ཕར་ཧཱ་ཞེས་གཏོང་མི་ཤེས༔ ཚུར་ཧཱུ་ཞེས་སྡུད་མི་ཤེས༔ དེའི་ཚེ་རི་ཆེན་པོས་གནོན་སྙམ་ 
བྱེད་དུ་ཡོང་༔ ནམ་མཁའི་མཐོངས་ནས་བསྐྱུར་སྙམ་པ་དང༔ སྣང་བ་ཐམས་ཅད་འུར་སྒྲ་དང་ 
སིལ་སྒྲ་དང་བཅས་པ་འོང་༔ སྣང་བ་ཐམས་ཅད་ཟ་འོག་ཁ་ཕྱེ་བ་བཞིན་ཁྲ་ལམ་ལམ་འཇའ་འོད་ 
ཀྱི་གུར་ཁྱིམ་ནང་ན༔ རང་རིག་པའི་དེ་ཞི་བ་དང་༔ ཁྲོ་བོ་དང་༔ ཞི་མ་ཁྲོ་དང་༔ མགོ་བརྙན་སྣ་ 
ཚོགས་པ་དང༔ མཚོན་ཆ་སྣ་ཚོགས་ཐོགས་པས༔ ནམ་མཁའ་གང་བ་ལྟ་བུ༔ རྒྱོབ་རྒྱོབ་དང་༔ 
སོད་སོད་དང་༔ ཕཊཿཕཊཿ༔ད་ང་༔ དྲག་པོའི་སྒྲ་སྣ་ཚོགས་པ་འབྱུང་ངོ་༔ འོད་ཀྱང་ཉི་མ་འབུམ་ 
དུས་གཅིག་ལ་ཤར་བ་ལྟ་བུ་འབྱུང་ངོ་༔ ལྷན་ཅིག་སྐྱེས་པའི་ལྷས་རིག་པའི་གསལ་འདེབས༔ མ་ 
ཡེངས་པར་བགྱིསི་ག་ཟེར༔ རིག་པ་གསལ་འདེབས་སུ་འོང༔ ལྷན་གཅིག་སྐྱེས་པའི་འདྲེས་ནི་སྣང་ 
བ་ཐམས་ཅད་དཀྲུག༔ རང་ལ་དྲེད་པའི་གདུང་བ་དང་ཚིག་དྲག་པོ་རྣམས་བརྗོད་ཅིང་༔ འཁྲུལ་ 
དུ་འཇུག༔ དེའི་ཚེ་འདི་ལྟར་ཤེས་པར་བགྱིས་ཤིག རི་ཆེན་པོས་གནོན་སྙམ་པ་དེ༔ རི་མིན་རང་ 
གི་འབྱུང་བ་ཐིམ་པ་ཡིན་ནོ༔ དེ་ལ་ཡ་ང་བ་དང་བག་ཚ་བ་མ་བྱེད་ཅིག མུན་པར་ཚུད་སྙམ་པ་ 
དེ༔ མུན་པ་མ་ཡིན༔ རང་གི་དབང་པོའི་སྒོ་ཐིམ་པ་ཡིན་ནོ༔ ནམ་མཁའ་ནས་བསྐྱུར་སྙམ་དེ༔ 
ནམ་མཁའ་ནས་བསྐྱུར་བ་མིན༔ རང་གི་སེམས་དང་ལུས་བྲལ་ཞིང་དབུགས་ཆད་ནས་སེམས་རྟེན་ 
མེད་པ་ཡིན་ནོ༔ འཇའ་འོད་བར་སྣང་ཐམས་ཅད་ཁེངས་པ་དེ༔ རང་གི་རིག་པའི་རང་མདངས་ 
ཡིན༔ ཞི་དང་ཁྲོ་བོ་དང་ཞི་མ་ཁྲོའི་སྐུ་ཐམས་ཅད༔ རང་གི་རིག་པའི་སྐུ་ཡིན་ནོ སྒྲ་ཐམས་ཅད་ 
རང་སྒྲ༔ འོད་ཐམས་ཅད་རང་འོདཿ ཟེར་ཐམས་ཅད་རང་ཟེར་ཡིན་ནོ༔ དེ་རྣམས་ལ་ཐེ་ཚོམ་དང 
ཡ་ང་བ་མ་བྱེད་ཅིག༔ ཐེ་ཚོམ་བྱུང་ན་འཁོར་བ་བསྐྱུར༔ རང་སྣང་དུ་ཐག་ཆོད་ནས་གསལ་སྟོང་ 
དུ་འདུག་ན༔ དེ་ཀ་ལ་སྐུ་གསུམ་ཐོབ་ནས་སངས་རྒྱས་སོ༔ འཁོར་བར་བསྐྱུར་ཀྱང་མི་འགྲོ་ངེས་སོ༔ 
ལྷན་གཅིག་སྐྱེས་པའི་ལྷ་དེ་ཡང་མ་ཡེངས་པ་རིག་པ་འཛིན་པ་འདི་ཡིན༔ ད་ལྟ་དགའ་སྤྲོ་དང༔ 
ཚོགས་དྲུག་དབང་པོའི་སྤྱོད་ཡུལ་གང་ལ་ཡང་རེ་དོགས་དང་༔ ཞེན་འཛིན་མེད་པ་ཞིག་གལ་ཆེ 
ད་ལྟ་བརྟན་པ་ཐོབ་ན་བར་དོ་འཆི་ཁར་རང་ངོ་ཟིན་ནས་སངས་རྒྱས་སོ དེས་ན་ད་ལྟ་མ་ཡེངས་
80

༄༅། །ཟབ་གཏེར་ཆོས་ཀྱི་མཛོད་ཁང་།
པར་བར་ཉམས་ལེན་བསྐྱང་བ་གནད་ཆེ༔ ལྷན་ཅིག་སྐྱེས་པའི་འདྲེ་ནི༔ ད་ལྟ་རང་གི་མ་རིག་པའི་ 
བག་ཆགས་གཉིས་འཛིན་དང་༔ ཐེ་ཚོམ་འདི་ཡིན༔ དེའི་ཚེ་སྒྲ་འོད་ཟེར་གསུམ་ལ་སོགས་པཿ 
འཇིགས་སྐྲག་ཅི་བྱུང་ཡང་དགའ་བྲོད་དང་༔ ཐེ་ཚོམ་དང་༔ བྲེད་སྔངས་མ་བྱེད་ཅིག༔ སྐད་ཅིག་ 
མའི་དྲན་པས་ཐེ་ཚོམ་དུ་ལོག་པར་གྱུར་ནས༔ འཁོར་བར་འཁྱམས་པས༔ དྲན་པས་ཟིན་པར་ 
བགྱིས་ཤིག དེའི་དུས་སུ་མངལ་སྒོ་ཐམས་ཅད་གཞལ་ཡས་སུ་མཐོང་བ་ཡིན་པས༔ དེ་རྣམས་ལ་ 
དགའ་སྤྲོ་མ་བྱེད་ཅིག༔ ཐག་ཆོད་ཅིག༔ རེ་དོགས་དང་ཕྲོལ༔ དེར་དྲན་པས་བཟུང་བས༔ རབ་ཏུ་ 
བླ་མ་ཡི་དམ་མོས་པ་བྱས་ན༔ ཞེ་སྡང་མེད་པར་རང་རིག་ཏུ་ངོ་ཤེས་པའོ༔ རང་སེམས་དབང་ 
ཐོབ་ནས་མངལ་སྒོ་གདམ་དུ་ཡོད་དོ༔ སྐྱེ་བ་གཞན་དུ་མི་ལེན་པར་སངས་རྒྱ་བར་ཐེ་ཚོམ་ཡོད་རེ་ 
ཀན དེའི་ཚེ་སངས་རྒྱས་ཀྱིས་ཕན་མ་བཏགས༔ རང་རིག་ཡེ་ཤེས་སངས་རྒྱས་ཡིན༔ དམྱལ་བས་ 
གནོད་མ་སྐྱལ༔ འཇིགས་པ་རང་སར་དག་ནས་འཁོར་འདས་ཀྱི་ལྟེ་བ་ཆོད༔ དེ་ཙ་ན་སངས་རྒྱས་ 
ཀྱི་དཔེ་ཆུ་རྙོགས་མ་དྭངས་པ་དང་འདྲ༔ རང་དོན་ཆོས་སྐུ་ནམ་མཁའ་འདྲ་བ་ཐོབ་ནས༔ ནམ་ 
མཁའ་ཁྱབ་ཚད་ཀྱི་སེམས་ཅན་གྱི་དོན་བྱེད༔ གཞན་དོན་དུ་ལོངས་སྐུ་དང་སྤྲུལ་སྐུ་ཐོབ༔ སྣང་བ་ 
དང་རིག་པས་ཁྱབ་ཚད་ཀྱི་སེམས་ཅན་གྱི་དོན་བྱེད་དོ
མན་ངག་འདི་སྡིག་པ་ཕ་དང་མ་བསད་པ་ལྟ་བུ་ལ ལན་གསུམ་བཏབ་ན༔ འཁོར་བར་མི་ལྟུང་ 
བར་སངས་རྒྱས་པ་ལ་ཐེ་ཚོམ་མེད་དོ༔ འདི་འདྲ་ཞིག་མེད་ན་གཞན་མང་ཡང་འགྱོད༔ དེ་རུ་ 
གང་འཁོར་མི་ཤེས་པས༔ དེའི་ཕྱིར་འདི་ལ་ནན་ཏན་བགྱིས་ལ་ཉམས་སུ་ལོངས༔ འདི་འདྲའི་ 
གདམས་ངག་སྦྱིན་པའི་སྣོད་ནི གཏོང་ཕོད་ཆེ་བ༔ རྟག་ཏུ་བླ་མ་དྲན་པ༔ ཤེས་རབ་ཆེ་བ༔ 
གདམས་ངག་ལ་ཡིད་ཆེས་པ༔ ཉམས་ལེན་ལ་བརྩོན་པ༔ བློ་བརྟན་པ༔ འཇིག་རྟེན་བློས་གཏོང་ 
ནུས་པ་ལ་སྦྱིན་ནོ༔ དེ་ཡང་སྨོན་ལམ་གྱི་གཏད་རྒྱ༔ ཡི་དམ་གྱི་བཀའ་རྒྱ༔ མཁའ་འགྲོའི་མནའ་ 
རྒྱ་ཐོབ་ལ་སྦྱིནཿ འདི་ལས་ཟབ་པ་པདྨ་འབྱུང་གནས་བདག་གིས་ལོ་སུམ་སྟོང་དང་དྲུག་བརྒྱའི་ 
བར་དུ་བླ་མ་མང་པོ་ལ་ཆོས་ཞུས༔ གདམས་ངག་ལ་བརྩལ་བསྲིངས༔ ཉན་བཤད་བྱས་བསྒོམ་ 
བསྒྲུབ་བྱས་ཀྱང་མ་རྙེད་པ་ཡིན༔ བདག་ནི་སྲིན་པོ་འདུལ་དུ་འགྲོ༔ མཚོ་རྒྱལ་ཁྱེད་ཀྱིས་དེ་ལྟར་ 
ཉམས་སུ་ལོངས་དང་༔ དེ་ལྟར་བྱས་ན་མཁའ་སྤྱོད་གནས་སུ་སངས་རྒྱའོ༔ གདམས་པ་འདི་ལ་
81

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནན་ཏན་ཆེ་བར་མཛོདཿ༔ ཅེས་གསུངས་པ་དང་༔ གུ་རུ་ཉི་ཟེར་ལ་ཆིབས་ནས་སྲིན་པོ་འདུལ་དུ་ 
གཤེགས་སོ༔ ཇོ་མོ་དུས་དེར་གྲོལ་བར་གྱུར་ནས་ཡེ་གེར་བཏབ་ནས་ཟབ་མོའི་གཏེར་དུ་སྦས་སོ༔
མ་འོངས་པའི་ཚེ་ན་གུ་རུ་རྡོ་རྗེ་གླིང་པ་དང་སྤྲོད་ཅིག༔ དེས་ཀྱང་འགྲོ་བ་མང་པོ་ལ་ཕན་ཐོགས་ 
པར་གྱུར་ཅིག༔ ཅེས་སྨོན་ལམ་བཏབ་བོ གདམས་ངག་མར་གྱི་ཡང་ཞུན་དམ་པ་འཆི་ཁ་བར་དོ་ 
རང་གྲོལ་གྱི་ཞུ་ལན་རྫོགས་སོ༔ ས་མ་ཡ༔ རྒྱ་རྒྱ་རྒྱ
882

༄༅། །ཟབ་གཏེར་ཆོས་ཀྱི་མཛོད་ཁང་།
ཡུཾ རྫོགས་པ་ཆེན་པོ་ཆིག་ཆོད་ཀུན་གྲོལ་ལས༔ རྒྱུད་ཀྱི་སྙིང་པོ་སེམས་ 
ཉིད་ངོ་སྤྲོད་ཐོས་པ་རང་གྲོལ་བཞུགས་སོ༔
ཧཱུཾཿ ཨཱཏྟཏཱཧམཱཧམཱཞྀཧཱ བཅོམ་ལྡན་འདས་ལྷུན་གྲུབ་འདུས་མ་བྱས་པའི་དཔལ་ 
ཀུན་ཏུ་བཟང་པོ་ལ་ཕྱག་འཚལ་ལོ༔ ལྟ་བའི་ཡང་རྩེ་སྒོམ་པའི་རྒྱལ་པོ་སྟེ སྤྱོད་པའི་ཉིང་ཁུ་དམ་ 
ཚིག་རྩ་བ་མཆོག༔ འབྲས་བུའི་མཐར་ཐུག་དམ་ཆོས་རྫོགས་པ་ཆེ གནད་སྡེ་ཡང་གསང་ཡང་ 
བཅུད་སྙིང་གི་ནོར༔ ཆིག་ཆོད་ཀུན་གྲོལ་རྒྱུད་ཀྱི་རྒྱལ་པོ་ནི༔ ལྷུན་གྲུབ་འདུས་མ་བྱས་པའི་དཔལ་ 
ཆེན་པོ༔ ཆོས་དབྱིངས་གནས་སུ་རང་བྱུང་སྤྲུལ་པའི་འཁོར༔ སངས་རྒྱས་བྱང་སེམས་མཁའ་ 
འགྲོའི་ཚོགས་དང་བཅས༔ དུས་གསུམ་མཉམ་པ་ཉིད་དུ་བཞུགས་པའི་ཚེ༔ རང་བྱུང་ཡེ་ཤེས་རྡོ་ 
རྗེས་འདི་སྐད་གསོལ༔ བཅོམ་ལྡན་ལྷུན་གྲུབ་འདུས་མ་བྱས་པའི་དཔལ༔ འཁོར་འདས་ཀུན་ལ་མ་ 
ལུས་ཁྱབ་པ་ཡི༔ རང་བྱུང་ཆིག་ཆོད་བྱང་ཆུབ་སེམས་ཀྱི་དོན༔ རང་རྩལ་འདུས་པའི་འཁོར་ལ་ 
བཤད་དུ་གསོལཿལ༔ དེ་སྐད་ཞུས་པར་སྟོན་པས་ལན་བསྩལ་པ༔ ཉོན་ཅིག་རང་བྱུང་སྤྲུལ་པའི་ 
འཁོར་ཚོགས་རྣམས༔ སྣང་སྲིད་ཀུན་ལ་ཁྱབ་པའི་བྱང་ཆུབ་སེམས༔ རང་བྱུང་ཡེ་ཤེས་ཆིག་ཆོད་ 
ཆེན་པོ་སྟེ༔ འདི་ཞེས་མཚོན་བྱའི་ཚིག་ལས་འདས་མོད་ཀྱང་༔ མཚོན་བྱེད་ཚིག་གིས་མ་བསྟན་ 
མི་གོ་བས༔ མཚོན་མེད་ཆོས་དེ་བརྡ་དོན་ཚིག་གིས་མཚོནཿ༔ གང་ཟག་ཡིད་ཆེས་བསྐྱེད་ཕྱིར་ལོ་ 
རྒྱུས་བཤད༔ ཆོས་ཀྱི་བྱུང་ས་བསྟན་ཕྱིར་རྩ་བས་བཤད༔ འཆར་ཚུལ་ཐ་དད་བྱུང་ཕྱིར་ཐེག་སྒོ་ 
བཤད༔ དེ་རྣམས་ཐབས་སུ་གོལ་ཕྱིར་དགོས་ཆེད་བཤད༔ དགོས་ཆེད་དོན་གྱིས་དགྲོལ་ཕྱིར་མན་ 
ངག་བཤདཿ དེ་དོན་ཆེ་བའི་ཡོན་ཏན་གཏད་རྒྱ་བཤད༔ ཅེས་གསུངས་ཐོག་མར་ཡིད་ཆེས་ལོ་ 
རྒྱུས་ཀྱང་༔ སྟོན་པ་ཆོས་དང་ལོངས་སྤྱོད་སྤྲུལ་པའི་སྐུས༔ ལོངས་སྐུ་རྒྱལ་བ་རྣམས་ལ་དགོངས་ 
པས་བཤད༔ བྱང་ཆུབ་རིག་འཛིན་རྣམས་ལ་བརྡ་ཡིས་བཤད གང་ཟག་སྒྲུབ་པ་པོ་ལ་ཚིག་གིས་ 
བཤད༔ བཤད་བྱའི་རྩ་བ་རང་བྱུང་བྱང་སེམས་ཏེ དཔེར་ན་ནམ་མཁའ་ཆེན་པོའི་ཀློང་ཡངས་ 
ལས༔ སྣོད་བཅུད་སྐྱེ་འགྲོ་ཐམས་ཅད་བསྐྱེད་པ་བཞིན༔ རང་བྱུང་ཆིག་ཆོད་བྱང་ཆུབ་སེམས་སུ་
83

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལས༔སངས་རྒྱས་སེམས་ཅན་ཐམས་ཅད་བྱུང་བ་ཡིན༔ སེམས་ཉིད་གཅིག་ལ་ཐེག་པ་སྣ་ཚོགས་ 
པ༔ ཐེག་དམན་ཉན་ཐོས་རང་རྒྱལ་ཐེག་པ་བྱུང་༔ ཐེག་ཆེན་བྱང་ཆུབ་སེམས་དཔའ་གསང་སྔགས་ 
དང་༔ ཐེག་མཆོག་བླ་མེད་མ་ཧཱ་ཨ་ནུ་བྱུང་༔ ཐེག་པ་སྣ་ཚོགས་ཐབས་སུ་ཞེན་པས་བསྒྲིབས༔ 
ཏི་ཤེས་རབ་ཆེན་པོའི་སྤྱན་གཅིག་གིས ཀུན་ཤེས་ཀུན་རིག་ཆོས་ཀུན་མངོན་སུམ་རྟོགས༔ སྤང་ 
བླང་མེད་དེ་འཁོར་འདས་དབྱེར་མེད་གྲོལ༔ དགོས་ཆེད་དོན་ལྡན་ཨ་ཏི་ཆིག་ཆོད་ལ མཐར་ 
ཐུག་མན་ངག་དོན་གྱི་བཤད་པ་ནི༔ དཔེར་ན་རྒྱ་མཚོའི་ནོར་བུ་ལེན་པ་ལ༔ དེད་དཔོན་མཁས་པ་ 
མ་བརྟེན་མི་ལོན་བཞིན༔ འདིར་ཡང་བླ་མ་བརྟེན་དོན་མི་རྟོགསཿ དེ་ཕྱིར་མཚན་ཉིད་ལྡན་པའི་ 
བླ་མ་ཡིསཿ སྣོད་ལྡན་སློབ་མ་སྐྱེ་ཤིས་འཇིགས་པ་ལ༔ མི་མེད་དུར་ཁྲོད་རི་ཕུག་དབེན་པ་རུ༔ མི་ 
རྟག་སྐྱོ་ཤས་སྐྱེ་བའི་ཆོས་བཤད་ལ༔ སྔོན་འགྲོའི་མན་ངག་སེམས་ཉིད་སྲང་དུ་གཞུག༔ དངོས་ 
གཞིའི་མན་ངག་སེམས་ཉིད་གཏན་ལ་དབབ༔ རྗེས་ཀྱི་མན་ངག་འབྲས་བུར་ལ་བཟླ་བའི༔ ཐོག་མ་ 
བར་དང་མཐར་དགེ་ཆོས་སྤྱོད་པས༔ རྫོགས་ཆེན་བྱར་མེད་ལྷུན་གྲུབ་མངོན་སངས་རྒྱས༔ དང་པོ་ 
སྔོན་འགྲོ་ཐུན་མོང་ཁྱད་པར་གཉིས
ཐུན་མོང་སྔོན་འགྲོ་སྐྱབས་ཡུལ་བླ་མ་ལ༔ སྐྱབས་འགྲོ་གསོལ་འདེབས་བྱང་ཆུབ་སེམས་མཆོག་ 
བསྐྱེད༔ ཁྱད་པར་སྔོན་འགྲོ་ལུས་ངག་ཡིད་གསུམ་གྱིས འཁོར་འདས་རུ་ཤན་འབྱེད་པའི་མན་ 
ངག་བསྟན༔ དངོས་གཞིའི་གནད་ཀྱི་མན་ངག་དོན་ལ་བཞི༔ དབང་བཞིའི་བརྡ་བསྟན་སྣང་བའི་ 
ཉམས་བཞི་འཆརཿ ཉམས་ལེན་གནད་བཞིས་རྟོགས་པའི་ངོ་སྤྲད་པས༔ གྲོལ་བའི་འབྲས་བུ་སྐུ་ 
བཞི་ལྷུན་གྲུབ་སྟེ དབྱེར་མེད་ཟང་ཐལ་ཡང་གསང་ཆིག་ཆོད་དོན༔ མིང་ཚིག་ཐ་སྙད་ཀུན་ལས་ 
འདས་མོད་ཀྱང་༔ མིང་ཚིག་བརྡ་ཡིས་མ་བསྟན་མི་གོ་བས༔ དེ་ཕྱིར་གང་ཟག་རབ་འབྲིང་ཐ་མ་ 
ལ༔ བརྡ་དང་གནད་དང་མན་ངག་ཚིག་གིས་བསྟན༔ གང་ཟག་རབ་ལ་བརྡ་ཡིས་བསྟན་པ་ནི 
སྤྲོས་བཅས་སྣང་བ་སྤྲོས་མེད་སྟོང་པ་དང༔ གཉིས་མེད་རང་གྲོལ་ཆོས་ཉིད་ལྷུན་གྲུབ་ཀྱིས༔ དབང་ 
བཞི་བསྐུར་བས་ཉིན་ཞག་བདུན་ན་གྲོལ༔ གང་ཟག་འབྲིང་པོ་བརྡ་ཡིས་མ་གྲོལ་ནས༔ ལྟ་བ་ཆིག་ 
ཆོད་ཉིད་མངོན་སུམ་མཐོང་༔ བསྒོམ་པ་ཆིག་ མི་རྟག་པ་དང་བྱང་སེམས། བླ་མའི་གསོལ་འདེབས། རུ་ཤན་ 
དབྱེ་བ། དབང་བཞི་བཅས་བདུན། མཆན། ཆོད་ཉམས་སྣང་གོང་དུ་འཕེལ༔ སྤྱོད་པ་ཆིག་ཆོད་རིག་
84

ཟབ་གཏེར་ཆོས་ཀྱི་མཛོད་ཁང་།
པ་ཚད་ལ་ཕེབས༔ འབྲས་བུ་ཆིག་ཆོད་ཆོས་ཉིད་ཟད་པའི་སརཿ ཟླ་བ་བདུན་གྱིས་ངེས་པར་ཕྱིན་ 
པ་ཉིད༔ གང་ཟག་ཐ་མ་གནད་ཀྱིས་མ་གྲོལ་ན༔ མན་ངག་ཚིག་ཏུ་བཀྲོལ་ནས་བསྟན་པ་ལ༔ སྣང་ 
བ་སེམས་དང་སེམས་ཉིད་སྟོང་པ་དང་༔ གཉིས་མེད་རང་གྲོལ་ཆོས་ཉིད་ལྷུན་གྲུབ་སྟེ༔ དང་པོ་ 
སྣང་བ་སེམས་སུ་ངོ་སྤྲོད་ཚུལ༔ ཆིག་ཆོད་ཀུན་གྲོལ་རྒྱུད་ཀྱི་རྒྱལ་པོ་ལས༔ དངོས་པོ་གཤིས་ཀྱི་ 
གནས་ལུགས་མ་མཐོང་བས༔ སྣང་བ་སེམས་སུ་མ་ཤེས་འཁོར་བར་གོལ༔ རང་སེམས་སངས་རྒྱས་ 
མ་རྟོགས་མྱང་འདས་བསྒྲིབས༔ འཁོར་འདས་གཉིས་ལ་རིག་དང་མ་རིག་གི སྐད་ཅིག་གཅིག་གི་ 
བྱེ་བྲག་བར་ལས་མེད༔ རང་གི་སེམས་ལ་གཞན་དུ་མཐོང་བས་འཁྲུལ༔ འཁྲུལ་པ་དེ་ཉིད་སེམས་ 
སུ་མ་རིག་ན༔ ཆོས་ཉིད་དོན་དེ་ནམ་ཡང་མ་རྟོགས་པས༔ ལྟ་བ་འཁྲུལ་པས་སེམས་ཀྱི་ཕུ་དག་ 
དཀྲུགསཿ༔ རང་བྱུང་རང་ཤར་རང་གིས་རང་ལ་བལྟ༔ སྣང་བ་འདི་དག་དང་པོ་གང་ལས་བྱུང་༔ 
བར་དུ་གང་ན་གནས་ཤིང་མཐར་གར་འགྲོ བལྟས་པས་དཔེར་ན་གཟིངས་ཀྱི་བྱ་རོག་གིསཿ གཟིངས་ 
ནས་འཕུར་ནས་གཟིངས་སུ་ལོག་པ་བཞིན༴ སྣང་བ་སེམས་ལས་ཤར་ཞིང་སེམས་སུ་གྲོལཿ སེམས་ 
ཉིད་ཀུན་ཤེས་ཀུན་རིག་དྲི་མེད་འདི༔ གསལ་སྟོང་ནམ་མཁའ་ལྟ་བུར་གདོད་མ་ནས༔ རང་བྱུང་ 
ཡེ་ཤེས་མངོན་སུམ་གསལ་བ་རུ༔ གཏན་ལ་ཕེབས་ན་དེ་ཀ་ཆོས་ཉིད་ཡིན༔ ཡེངས་སུ་མེད་ཀྱི་དེ་ 
ཀའི་ངང་ལ་ཞོག༔ སྣང་བ་སེམས་ཀྱི་ངང་དུ་ལྟད་མོ་ལྟོས༔ བལྟས་པས་མ་མཐོང་བཞག་པས་མ་ 
ཞོག་པ༔ ནམ་མཁའ་ལྟ་བུའི་ཆོས་ཉིད་རང་ངོ་སྤྲོད༔ དེ་ལྟར་མ་རྟོགས་འཁྲུལ་པའི་སྣང་བ་བྱུང་ 
དཔེར་ན་སྐྱེས་བུ་གཉིད་ལོག་རྨི་ལམ་ནཿ སྐྱེས་པ་བུད་མེད་བདེ་སྡུག་ལོངས་སྤྱོད་སྣང་༔ གཉིད་ 
སད་དུས་ན་རང་སེམས་ཡིན་པར་ཤེས༔ དེ་བཞིན་སྣང་སྲིད་མ་ལུས་ཐམས་ཅད་ཀུན༔ རང་སེམས་ 
རྨི་ལམ་ལྟ་བུར་འཁྲུལ་པར་ཤར༔ ཤར་ཡང་སེམས་ལས་ལོགས་ན་སྣང་བ་མེད༴ དོན་ལ་རྨི་ལམ་ལྟ་ 
བུར་ཡིན་པ་ལ༔ མེད་བཞིན་མངོན་སུམ་ལོག་པར་བལྟས་པ་ཡིན༔ དཔེར་ན་ཐོ་མི་ཐག་པ་སྦྲུལ་དུ་ 
མཐོང་༔ མཐོང་བ་ཙམ་གྱིས་དངངས་སྐྲག་བརྒྱལ་བར་བྱེད༔ བརྟགས་ཤིང་དཔྱད་ན་ཐོ་དང་ཐག་ 
པར་ཤེས༔ སེམས་ལ་སེམས་ཀྱིས་སྐྲག་པ་འཁྲུལ་སྣང་སེམས༔ དཔེར་ན་རླུང་མཁྲིས་བད་ཀན་མིག་ 
སྐྱོན་གྱིས༔ བར་སྣང་སྟོང་པར་སྐྲ་འཛིངས་སྣང་བ་བཞིན༔ རང་སེམས་མ་རྟོགས་ཉོན་མོངས་ལས་ 
རྐྱེན་དབང་༔ ཁམས་གསུམ་སྣོད་བཅུད་རིགས་དྲུག་སྡུག་བསྔལ་གྱིསཿ མ་དག་སྣང་བ་ངན་རྟོག་
85

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
སྣ་ཚོགས་ཤར༔ ཤར་ཡང་སེམས་ལས་ལོགས་ན་གྲུབ་པ་མེད༔ སེམས་ལ་སེམས་ཀྱིས་ངན་པར་ 
བཟུང་བ་ཡིན༔ དཔེར་ན་རླུང་དང་ཉི་ཟེར་ཆར་རྒྱུན་ལས༔ བར་སྣང་འཇའ་ཚོན་གསལ་བར་སྣང་ 
བ་བཞིན༔ རང་གི་ཚོགས་གཉིས་བསགས་པའི་བསམ་པ་ཡིས༔ རྒྱལ་བའི་ཞིང་ཁམས་ལྷ་དང་ལྷ་ 
མོ་རུ༔ དག་པའི་སྣང་བ་བཟང་རྟོག་སྣ་ཚོགས་འབར ཤར་ཡང་སེམས་ལས་ལོགས་ན་གྲུབ་པ་ 
མེད༔ སེམས་ལས་སེམས་ཀྱིས་བཟང་པོར་བྱས་པ་ཡིན༔ དོན་ལ་སྣང་བ་དངོས་པོ་གྲུབ་པ་མེདཿ 
དཔེར་ན་ཆུ་ཟླ་མེ་ལོང་གཟུགས་བརྙན་ལ༔ སྣང་ཡང་དེ་ལ་དངོས་པོ་མེད་པ་བཞིན༔ རང་སེམས་ 
མ་འགགས་སྣང་བ་ཅི་ཤར་ཡང་༔ དངོས་པོར་གྲུབ་པ་ཅི་ཡང་མེད་པ་ཡིན༔ དངོས་པོ་མེད་བཞིན་ 
ཡུན་རིང་ཨ་འཐས་པསཿ ས་རྡོ་རི་བྲག་ལ་སོགས་བེམ་པོར་སྣང་༔ སྣང་ཙམ་ཉིད་ན་དོན་ལ་བདེན་ 
མེད་རྫུནཿ དཔེར་ན་སྒྱུ་མ་མཁན་གྱིས་སྒྱུ་མའི་གཟུགས༔ སྤྲུལ་པ་སྣ་ཚོགས་སྟོན་ཡང་རྫུན་པ་ 
བཞིན༔ སྣང་བ་ཀུན་རྫོབ་ཆོས་འདི་སྣ་ཚོགས་ཀྱང་༔ གཅིག་ཀྱང་བདེན་པར་མ་གྲུབ་འཇིག་པ་ 
ཡིན༔ དེས་ན་སྣང་སྲིད་འཁོར་འདས་ཐམས་ཅད་ཀུན༔ རང་གི་སེམས་ཉིད་གཅིག་གི་མཐོང་སྣང་ 
ཡིན༔ གང་ཚེ་རང་གི་སེམས་རྒྱུད་འགྱུར་ཙམ་ན༔ ཕྱི་རུ་འགྱུར་བ་དེ་ཡི་མཐོང་སྣང་འབྱུང་༔ དེས་ 
ན་ཐམས་ཅད་སེམས་ཀྱི་མཐོང་སྣང་སྟེ རིགས་དྲུག་རྣམས་ཀྱིས་སོ་སོའི་ལས་སུ་མཐོང་༔ མུ་སྟེགས་ 
པ་ཡིས་རྟག་ཆད་གཉིས་སུ་མཐོང ཐེག་པ་རིམ་དགུ་རང་རང་ཐེག་པར་མཐོང་༔ སྣ་ཚོགས་ 
མཐོང་ཞིང་སྣ་ཚོགས་མི་གཅིག་པ༔ ཐ་དད་བཟུང་བས་ཆགས་སྡང་འཁོར་བར་འཁྲུལ༔ རྟོག་ཚོགས་ 
ཉོན་མོངས་ལས་ཀྱིས་སེམས་དཀྲུགས་ཤིང་༔ དེ་ཉིད་མ་ཤེས་སྡུག་བསྔལ་འདམ་དུ་བྱིང༔ སྣང་བ་ 
ཐམས་ཅད་སེམས་སུ་རིག་པ་ན༔ མཐོང་སྣང་ཤར་ཡང་འཛིན་མེད་སངས་རྒྱས་ཡིན༔ དེས་ན་སྣང་ 
བ་སེམས་སུ་ཕུ་ཐག་ཆོད༔ སྣང་བ་སེམས་སུ་གཞི་རྩ་མ་ཆོད་ནཿ༔ སྡོང་པོའི་ཡལ་ག་བཅད་ཀྱང་ 
ཡལ་ག་སྐྱེ༔ རྩ་བ་གཅིག་ཆོད་ཡལ་ག་མི་སྐྱེ་བཞིན༔ རྣམ་རྟོག་བཀག་ཀྱང་རྣམ་རྟོག་སྣ་ཚོགས་སྐྱེ༔ 
རྣམ་རྟོག་སེམས་སུ་ཤེས་ན་ངང་གིས་གྲོལ༔ སྣོད་ཀྱི་འཇིག་རྟེན་བེམ་པོར་སྣང་བ་སེམས༔ བཅུད་ 
ཀྱི་སེམས་ཅན་རིགས་དྲུག་སྣང་བ་སེམས༔ མཐོ་རིས་ལྷ་མིའི་བདེ་བ་སྣང་བ་སེམས༔ ངན་སོང་ 
གསུམ་གྱི་སྡུག་བསྔལ་སྣང་བ་སེམས༔ མ་རིག་ཉོན་མོངས་དུག་ལྔའི་སྣང་བ་སེམས༔ རང་བྱུང་རིག་ 
པའི་ཡེ་ཤེས་སྣང་བ་སེམས ངན་རྟོག་འཁོར་བའི་བག་ཆགས་སྣང་བ་སེམསཿ བཟང་རྟོག་མྱ་ངན་
86

།ཟབ་གཏེར་ཆོས་ཀྱི་མཛོད་ཁང་
འདས་པར་སྣང་བ་སེམས༔ བདུད་དང་འདྲེ་ཡི་བར་ཆད་སྣང་བ་སེམསཿ ལྷ་དང་སིདྡྷི་ལེགས་ 
པར་སྣང་བ་སེམས༔ རྣམ་པར་རྟོག་པ་སྣ་ཚོགས་སྣང་བ་སེམས༔ མི་རྟོག་རྩེ་གཅིག་སྟོང་པར་གནས་ 
པ་སེམས༔ དངོས་པོ་མཚན་མའི་ཁ་དོག་སྣང་བ་སེམས༔ མཚན་མ་མེད་ཅིང་ཅིར་མི་དགོངས་པ་ 
སེམས༔ གཅིག་དང་གཉིས་གསུམ་གཉིས་མེད་སྣང་བ་སེམས༔ ཡོད་མེད་གང་དུ་མ་གྲུབ་སྣང་བ་ 
སེམས༔ སེམས་ལས་མ་གཏོགས་སྣང་བ་གང་ཡང་མེད༔ སེམས་ཉིད་མ་འགགས་སྣང་བ་གང་ཡང་ 
འཆར༔ ཤར་ཡང་མཚོ་ཡི་ཆུ་དང་ཆུ་རླབས་བཞིན༔ གཉིས་སུ་མེད་དེ་སེམས་ཀྱི་ངང་དུ་གྲོལཿ 
གདག་བྱ་མ་འགགས་མིང་ཙམ་ཅིར་བཏགས་ཀྱང་༔ དོན་ལ་སེམས་ཉིད་གཅིག་ལས་ཡོད་མ་ཡིན 
གཅིག་པོ་དེ་ཡང་གཞི་རྩ་བྲལ་བ་ཡིན༔ སྣང་བ་གང་ལྟར་ཤར་ཡང་ཕན་གནོད་མེད༔ སྣང་བ་ 
ཐམས་ཅད་སེམས་ཀྱི་ཀློང་ཡངས་ཡིན༔ སྐྱེ་འགག་གནས་གསུམ་བྲལ་བས་ཀུན་ལ་ཁྱབ༔ མ་སྐྱེ་མི་ 
འགག་ནམ་མཁའ་ལྟ་བུར་བལྟ༔ བལྟས་ཙམ་ཉིད་ན་མཐོང་བ་གཅིག་ཀྱང་མེད༔ མ་མཐོང་བ་དེ་ 
དོན་གྱི་ལྟ་བ་ཡིན༔ གང་ཚེ་ནམ་མཁའ་བལྟས་པས་མ་མཐོང་ན༔ དེ་ཚེ་ནམ་མཁའ་མཐོང་ཞེས་ཐ་ 
སྙད་བཏགས༔ དེ་བཞིན་སེམས་ཀྱི་གནས་ལུགས་རྟོགས་པ་ནི༔ དོན་དམ་ཆོས་ཉིད་མཐོང་ཞེས་ཐ་ 
སྙད་བཏགས༔ མཐོང་བའི་ལྟ་བ་ཕྱོགས་རྟོགས་ལྟ་བ་ཡིན༔ མ་མཐོང་མཐོང་བ་ཕྱོགས་བྲལ་ལྟ་བ་ 
ཡིན༔ དེས་ན་བྱང་ཆུབ་སེམས་ཀྱི་གནས་ལུགས་ནི གསལ་ལ་དངོས་མེད་ནམ་མཁའ་ལྟ་བུ་ཡིན 
རང་ཤར་རང་གྲོལ་ཨ་ཏི་ཆིག་ཆོད་ཡིན༔ དེ་ལྟ་ཐམས་ཅད་རང་བྱུང་ཡེ་ཤེས་ཏེ སྣང་བ་ཐམས་ 
ཅད་སེམས་ཉིད་ཆིག་ཆོད་ཡིན༔ དེ་ལྟར་ཐམས་ཅད་རང་བྱུང་ཡེ་ཤེས་ཏེ༔ སྣང་བ་ཐམས་ཅད་ 
སེམས་ཉིད་ཆིག་ཆོད་དུཿ༔ ཨ་ཏི་ཡང་གསང་མངོན་སུམ་ངོ་སྤྲོད་དོ༔ སེམས་ཉིད་གཅིག་ལ་རོལ་ 
པ་སྣ་ཚོགས་ཤར༔ ཤར་ཙམ་ཉིད་ན་རྟོག་མེད་ངང་གིས་གྲོལ༔ རྣམ་པ་ཀུན་ལྡན་རྣམ་པ་མེད་པའི་ 
དོན༔ ཡོད་མེད་གང་དུ་མི་གནས་རང་བཞིན་གསལ༔ གསལ་སྣང་སྣ་ཚོགས་འཛིན་པ་མེད་པའི་ 
སེམས༔ རང་སེམས་སྤྲུལ་པའི་སྐུ་རུ་ལྷུན་གྱིས་གྲུབ༔ སངས་རྒྱས་སྤྲུལ་པས་ཕྲིན་ལས་སྣ་ཚོགས་བྱེདཿ༔ 
མཚན་དཔེ་བཟང་པོ་དྲུག་ཅུའི་ཆོ་འཕྲུལ་ཚོགས༔ དེ་དང་དེ་ཡི་སྣང་བ་སྟོན་པར་འགྱུར༔ རྩོལ་ 
རྟོག་མེད་པའི་ཐུགས་རྗེས་ཀུན་དོན་མཛད༔ བྱ་བ་ཐམས་ཅད་ཆོས་ཀྱི་དབྱིངས་ནས་སྤྱོདཿ༔ འདི་ 
ཉིད་ཉམས་སུ་བླངས་ན་ཀུན་གྲོལ་ཏེ དབང་པོ་དག་ལ་རྣོ་རྟུལ་མེད་པས་རྟོགསཿ ཏིལ་དང་འོ་མ་
87

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མར་གྱི་རྒྱུ་ཡིན་ཀྱང་༔མ་བསྲུབས་མ་བཙིར་མར་ནི་མི་འབྱུང་བཞིན༔ འགྲོ་ཀུན་སངས་རྒྱས་སྙིང་ 
པོའི་རྒྱུ་ཡོད་ཀྱང་ ཉམས་སུ་མ་བླངས་སེམས་ཅན་སངས་མི་རྒྱ༔ ཉམས་སུ་བླངས་ན་བ་གླང་རྫི་ 
ཡང་གྲོལཿ འཆང་མི་ཤེས་ཀྱང་མངོན་སུམ་གཏན་ལ་ཕེབས༔ རང་གི་ཁ་རུ་མྱོང་བའི་བུ་རམ་ལ༔ 
གཞན་གྱིས་དེ་ཡི་རོ་བཤད་མི་རྟོགས་བཞིན༔ འདི་ཉིད་མ་རྟོགས་པཎྜི་ཏ་ཡང་འཁྲུལ༔ ཐེག་ 
དགུའི་བཤད་པ་ཤེས་བྱར་མཁས་གྱུར་ཀྱང༔ མ་མཐོང་རྒྱང་གི་གཏམ་རྒྱུད་བསྙད་པ་བཞིན༔ སངས་ 
རྒྱས་ལ་ནི་སྐད་ཅིག་ཉེར་མ་རེག༔ དེས་ན་ཨ་ཏི་ཡང་གསང་ཆིག་ཆོད་དོན༔ མངོན་སུམ་གནད་ 
ཀྱི་མན་ངག་ཤིན་ཏུ་ཟབ༴ ཀུན་བཟང་ཐུགས་ཀྱི་མེ་ལོང་ས་མ་ཡཿ
ཞེས་དང་སེམས་ཉིད་སྟོང་པར་ངོ་སྤྲོད་ནི༔ དབྱིངས་རིག་གཉིས་མེད་ཉམས་སུ་མི་ཤེས་པར 
ཉམས་ལ་མངོན་པར་ཞེན་ན་མཚན་མར་གོལ༔ མཚན་མར་བཟུང་ན་ཆོས་སུ་བཟུང་ཡང་འཁྲུལ༔ 
ཞེན་པ་ཡོད་ན་སྟོང་པ་ཉིད་ཀྱང་གཟུགསསཿ༔ སྣང་བ་སྟོང་པ་ཉིད་དུ་མི་གྲོལ་བས༔ སྣང་སྟོང་གཉིས་ 
མེད་དོན་དེ་མ་རྟོགས་ན༔ ཀུན་རྫོབ་ཡིན་ཏེ་རྟག་ཆད་མཐའ་ལ་ཤོར༔ སྣང་བ་སེམས་སུ་ཤེས་ 
ཀྱང་མ་གྲོལ་བས༔ གསལ་སྟོང་རང་བྱུང་ཡེ་ཤེས་མ་མཐོང་བསྒྲིབས༔ དེ་དོན་རྟོགས་ཕྱིར་བསྒོམ་ 
པས་གཏན་ལ་དབབ༔ མཐོང་ཉམས་ཚོར་ཉམས་ཤེས་ཉམས་གང་ཤར་ལ༔ དེ་ཡི་སྟེང་དུ་མ་ 
ཡེངས་དེ་ཉིད་བསྒོམ༔ བསྒོམ་པས་དེ་ཉིད་གཏད་མེད་ཡལ་ནས་འགྲོ འཁྲུལ་དང་མ་འཁྲུལ་ངོ་ 
བོ་གཅིག་པ་སྟེ འགྲོ་ལ་སེམས་རྒྱུད་གཉིས་སུ་མ་གྲུབ་པས༔ སེམས་ཉིད་མ་བཅོས་རང་སར་ 
བཞག་པ་ཡིས༔ དཔེར་ན་སྨིག་རྒྱུའི་ཆུ་ལ་སྟེང་དུ་ཕྱིན་པ་ཙམ ཆུ་མེད་སྨིག་རྒྱུ་ཡིན་པས་ཡལ་ 
ནས་འགྲོ ཆུ་ཡོད་ན་ནི་མེད་པར་མི་འགྲོ་བཞིན༔ ཉམས་སྣང་འཆར་ཚུལ་དངོས་པོར་ཤར་ན་ 
ཡང་༔ དེ་ཉིད་རང་ལ་བརྟགས་ཤིང་དཔྱད་པ་ཙམ གཞི་མེད་རྩ་བྲལ་སྟོང་པར་གྲོལ་ནས་འགྲོ 
དངོས་པོ་ཡིན་ན་འཆར་དུ་ག་ལ་བཏུབ༔ ཆུ་ཟླ་གསལ་བར་སྣང་ཡང་འཛིན་རྒྱུ་མེད༔ ཉམས་སྣང་ 
གསལ་ཡང་འཛིན་པའི་ཡུལ་མ་གྲུབ༔ འཛིན་པ་མེད་པ་གསལ་ཡང་སྟོང་པ་ཡིན སྟོང་པ་ཡིན་ 
པས་མ་འགགས་ཅིར་ཡང་འཆར༔ ཤར་ཡང་སྟོང་པ་ཉིད་ལ་སྟོང་པར་ཤར༔ རང་ཤར་རང་གྲོལ་ 
ཆུ་དང་ཆུ་རླབས་བཞིནཿ༔ སྣ་ཚོགས་ཤར་ཡང་སེམས་ཉིད་སྟོང་པར་གྲོལ༔ སྟོང་པ་ཉིད་ལ་དངོས་ 
པོ་མཚན་མ་མེད༔ མེད་བཞིན་གསལ་བས་ནམ་མཁའ་ལྟ་བུ་ཡིན༔ ནམ་མཁའ་མ་འགགས་སྤྲིན་
88

༄༅། །ཟབ་གཏེར་ཆོས་ཀྱི་མཛོད་ཁང་།
དང་འཇའ་ཚོན་ཤར ཤར་ཡང་ནམ་མཁའི་ངང་ལ་ནམ་མཁར་གྲོལ༔ དེ་བཞིན་སྣང་བ་འདི་ 
དག་སེམས་ལ་ཤར༔ སེམས་ཀྱི་ཀློང་ན་གནས་ཤིང་སེམས་སུ་གྲོལ༔ སེམས་ཉིད་ཅི་ཡང་མ་གྲུབ་ངོ་ 
བོས་སྟོང་༔ སྟོང་པའི་རང་བཞིན་གསལ་ལ་འགག་པ་མེད༔ འགག་མེད་རྣམ་པར་དག་པ་སེམས་ 
ཉིད་དེ༔ དང་པོ་བྱུང་ས་མེད་དེ་རྒྱུ་ཡིས་སྟོང་༔ བར་དུ་སྐྱེ་ས་མེད་དེ་རྐྱེན་གྱིས་སྟོང་༔ ཐ་མར་ 
འགག་པ་མེད་དོ་ངོ་བོས་སྟོང་༔ དུས་གསུམ་སྔ་ཕྱི་མེད་པར་མཉམ་པས་སྟོང་༔ དབྱིབས་དང་ཁ་ 
དོག་མེད་དེ་ངོ་བོས་སྟོང་༔ ཐོག་མཐའ་འགྲོ་འོང་མེད་དེ་རང་བཞིན་སྟོང་༔ སྣང་བ་ངོས་གཟུང་ 
མེད་དེ་མཚན་མས་སྟོང་༔ སེམས་ལ་ཕྱི་ནང་མེད་པས་གཟུང་འཛིན་སྟོང་༔ སེམས་ལ་དངོས་པོ་ 
མེད་པས་རྟག་ལྟ་སྟོང་༔ གསལ་ལ་འགག་པ་མེད་པས་ཆད་ལྟ་སྟོང་ མཐའ་དབུས་ཕྱོགས་ཆ་ 
མེད་པས་གཉིས་ཀ་སྟོང་༔ ཕྱོགས་མེད་རྩིས་ལས་འདས་པས་གཉིས་མིན་སྟོང་༔ ཉེ་སྐྱོན་ཡངས་པ་ 
མེད་པས་གཉེན་པོས་སྟོང་༔ གདོད་ནས་གྲུབ་པ་མེད་པ་བདག་གིས་སྟོང་༔ ཡེ་ནས་འཕོ་འགྱུར་ 
མེད་པ་སྟོང་པས་སྟོང་༔ དེ་ལྟར་སྟོང་པ་ཉིད་ཀྱི་རང་བཞིན་ལ༔ སེམས་ཅན་བློ་ལ་ཉམས་མྱོང་ 
གསལ་རིག་ཀྱང་༔ དེ་ལ་མཚན་མའི་དངོས་པོ་རྡུལ་ཙམ་མེད༔ འདས་པའི་སྣང་བ་ནམ་མཁའི་བྱ་ 
རྗེས་འདྲ༔ ད་ལྟའི་སྣང་བ་དངོས་མེད་བར་སྣང་འདྲ༔ མ་འོངས་སྣང་བ་ཆ་མེད་ཡུལ་དང་འདྲ༔ 
དུས་གསུམ་སྐྱེ་འགག་མེད་པ་གདོད་མ་ནས༔ ཡེ་ནས་ཡིན་པའི་གནས་ལུགས་ཤེས་པར་བྱ༔ དུས་ 
གསུམ་མཉམ་པ་ཉིད་དུ་སྟོང་པའི་སེམས སྐྱེ་འཇིག་འཕོ་འགྱུར་མེད་པས་ནམ་མཁའ་འདྲ 
མཐའ་དབུས་ཕྱོགས་ཆ་བྲལ་བས་ནམ་མཁའ་འདྲ༔ གང་སྟོང་གསལ་འགྲིབ་མེད་པས་ ནམ་མཁའ་ 
འདྲ ཀུན་ཁྱབ་ངོས་གཟུང་མེད་པས་ནམ་མཁའ་འདྲ༔ སྣ་ཚོགས་རིས་མེད་འཆར་བས་ནམ་ 
མཁའ་འདྲ༔ དོན་ལ་འགྲོ་འོང་མེད་པས་ནམ་མཁའ་འདྲ༔ ནམ་མཁའ་ལྟ་བུའི་སེམས་ལ་ཅི་ཤར་ 
ཡང་༔ དཔེར་ན་རྨི་ལམ་དག་གི་བདེ་སྡུག་རྣམས༔ སད་སད་སྟོང་སྟེ་བདེ་སྡུག་རང་གྲོལ་བཞིན༔ 
རྣམ་པར་རྟོག་དང་མི་རྟོག་སྣ་ཚོགས་ཀྱང་༔ གནས་ལུགས་དྲན་པས་སྟོང་སྟེ་རྩོལ་བ་མེད༔ མདོར་ 
ན་གཟུང་འཛིན་མཚན་མའི་ཉམས་སྣང་ཀུནཿ ཇི་ལྟར་སྣང་ཡང་རིག་སེམས་ཡིན་ཏེ་སྟོང་༔ སེམས་ 
ཉིད་གདོད་ནས་མ་སྐྱེས་སྐྱེ་མེད་ལ༔ དུས་གསུམ་དུས་མེད་སྟོང་པ་ཅིག་ཆོད་དུ༔ ཡེ་ཤེས་མིག་ 
གཅིག་དྲི་མེད་ཤེས་པར་གྱིས༔ གཟུང་འཛིན་ཞེན་པ་བྲལ་བའི་རིག་པ་ཡིས༔ སྟོང་འཛིན་དྲི་མ་བྲལ་
89

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བའི་ངང་ཉིད་དུཿ༔ གཉིས་མེད་ཡེ་ཤེས་རོལ་པར་སྤྱོད་པ་ཡིས༔ རང་སེམས་ལོངས་སྤྱོད་རྫོགས་སྐུར་ 
ལྷུན་གྱིས་གྲུབ༔ ཀུན་སྣང་བྱང་ཆུབ་སེམས་ཀྱི་ཆོས་ཉིད་ལ༔ བདེ་ཆེན་རྒྱལ་པོ་གཉིས་མེད་རོལ་ 
པའི་དཔའ༔ སྟོང་ཉིད་སྙིང་རྗེའི་མངའ་བདག་ཡང་དག་དོནཿ རྣམ་པར་རྟོག་པ་རང་བྱུང་འོད་པོ་ 
ཆེ༔ དེ་ཉིད་རྟོགས་ན་དགེ་སྡིག་མེད་པར་གྲོལ༔ འདི་ཉིད་མ་རྟོགས་དགེ་སྡིག་གང་སྤྱད་ཀྱང་ 
མཐོ་རིས་ངན་སོང་འཁོར་བ་ལས་མི་འཕགས༔ འདི་ཉིད་རྟོགས་ན་སྡིག་པས་གནོད་མི་སྐྱེལ༔ བར་ 
སྣང་སྟོང་པར་ཆུ་ནི་མི་འཆགས་བཞིན སྟོང་པ་ཉིད་ལ་སྡིག་པའི་ཡུལ་མ་གྲུབ དགེ་བ་དག་གིས་ 
ཕན་པར་མི་ནུས་ཏེ༔ མཚན་མོ་མུན་པའི་གླིང་དུ་མར་མེ་གཅིག༔ ཁྱིམ་གང་ཙམ་གྱི་མུན་པ་སེལ་ 
གྱུར་ཀྱང༔ ཁྲི་གདུགས་ཉི་མ་མཁའ་ལ་གདལ་བའི་ཚེ༔ མར་མེས་གསལ་འགྲིབ་གང་ཡང་མི་ནུས་ 
བཞིན༔ རང་སེམས་སྟོང་གསལ་ཡེ་ཤེས་རྟོགས་ཙམ་ན༔ དགེ་བས་ཕན་གནོད་གང་ཡང་མ་གྲུབ་ 
བོ༔ དེ་བས་ཨ་ཏི་ཡང་གསང་ཆིག་ཆོད་དེ ཙིཏྟར་ཕུལ་ཅིག་ས་མ་ཡ་ཧོཿ
ཞེས་དང་སྣང་སྟོང་གཉིས་མེད་ངོ་སྤྲོད་ཚུལ༔ སེམས་ཉིད་ཡེ་ནས་རང་གྲོལ་ཆེན་པོ་ལ༔ སྟོང་ 
དང་མི་སྟོང་བསྒོམ་པས་གོལ་སར་ལྷུང་༔ སྣང་བར་བལྟས་ནས་མཚན་མའི་ཕྱོགས་སུ་འགྲུལ༔ དེ་ 
ལ་བཟུང་ན་རྟག་པར་ལྟ་བར་གོལཿ སྟོང་པར་བལྟས་ན་ཡེ་ཤེས་གསལ་ཆ་མེད༔ དེ་ལ་ཞེན་ན་ 
ཆད་པར་ལྟ་བར་གོལ༔ གཉིས་མེད་བལྟས་ན་གཅིག་ཏུ་ངོས་འཛིན་བྱུང་༔ གཅིག་ཏུ་གྲུབ་ན་མང་ 
པོ་དག་ཀྱང་འོང་༔ དེས་ན་སྟོང་དང་མི་སྟོང་ཡུལ་ལས་འདས༔ མ་བཅོས་རང་གྲོལ་འདི་ཀ་ཆོས་ 
ཉིད་ཡིན༔ འདི་ལ་ཕྱོགས་ཆའི་འཛིན་པ་ཅི་ཡང་མེད འཛིན་མེད་ཤུགས་འབྱུང་ངང་དེ་སྐྱོང་བ་ 
ཡིན༔ གལ་ཏེ་འཆར་ཚུལ་དགག་ཏུ་མེད་པ་ཡིས༔ ཇི་ལྟར་ཤར་ཡང་འཛིན་མེད་རང་གྲོལ་ཏུ 
དཔེར་ན་ཆུ་ལ་རི་མོ་བྲིས་པ་བཞིན༔ དྲན་སྟོང་སྐད་ཅིག་ལྔ་ཕྱི་གྲོལ་ནས་འགྲོ༔ གདོད་ནས་ངོ་བོ་ 
ཡེ་གྲོལ་ཡིན་པ་ལ༔ སྟོང་ཉིད་བསྒོམས་པས་ཆོས་སྐུ་མ་མཐོང་བསྒྲིབས༔ སྟོང་ཉིད་འཛིན་རྒྱུ་མེད་ 
པར་བསྒོམ་པ་ནི བསྒོམ་དུ་ཡོད་པས་གཟུང་འཛིན་འཁྲུལ་པས་བཅིངས༔ ཆུ་རྙོགས་བསལ་བས་ 
སླར་ལ་རྙོགས་པ་བཞིན༔ རྟོག་པ་བསལ་ཕྱིར་རྟོག་མེད་བསྒོམ་པས་སློད༔ རྟོག་པར་ཞེན་པས་ 
སྟོང་ཉིད་བསྒོམ་པས་ཕུང་༔ ཆུ་རྙོགས་མ་བཅོས་བཞག་པས་དྭངས་པ་བཞིན༔ སྣང་བ་མ་བཅོས་ 
རྗེས་མ་འབྲངས་པས་གྲོལཿ སེམས་ཉིད་གཞི་མེད་རྩ་བྲལ་དོན་རྟོགས་ནས༔ དངོས་འཛིན་ཞིག་
90

༄༅། །ཟབ་གཏེར་ཆོས་ཀྱི་མཛོད་ཁང་
པས་སྣང་བས་འཆིང་མི་ནུས༔ ཆུ་ཟླ་སྣང་ཡང་སྣང་སྟོང་དུས་མཉམ་ཞིང་༔ གློ་བུར་ཐོལ་སྐྱེས་རྣམ་ 
རྟོག་སྣང་བ་ཡང་༔ སྣང་ཙམ་ཉིད་ན་གྲོལ་བ་མངོན་དུ་གསལ༔ སེམས་ཉིད་སྟོང་ནས་རང་གྲོལ་ 
གཞི་རྩ་མེདཿ གཞི་མེད་དོན་ལ་སྟོང་ཉིད་མིང་དུ་བཏགས ཇི་ལྟར་མོ་གཤམ་བུ་ཡི་མཚན་ཉིད་ 
བཞིན༔ མིང་ལ་སྟོང་པ་དོན་དུ་གྲུབ་པ་མེད༔ སྟོང་པ་མ་ཡིན་གསལ་བར་ཤར་བ་ཡིན༔ ཤར་ཡང་ 
དངོས་མེད་ནམ་མཁའི་མེ་ཏོག་བཞིན༔ གསལ་བ་ཙམ་ལས་འཛིན་པའི་ཡུལ་མ་གྲུབ༔ ཡེ་སྟོང་ཡེ་ 
གྲོལ་རང་བཞིན་ལྷུན་གྲུབ་ཡིན གཅིག་ཏུ་མ་གྲུབ་དུ་མ་བྲལ་བ་ལ༔ ཀུན་རྫོབ་དོན་དམ་སྣང་སྟོང་ 
གཉིས་སུ་ཕྱེ མིག་ནད་ཅན་ལ་མཁའ་ཟླ་གཉིས་སྣང་བཞིན༔ ལོག་ལྟ་ཅན་གྱིས་སྣང་སྟོང་གཉིས་ 
སུ་རྟོགསཿ༔ རབ་རིབ་ཅན་གྱིས་མཁའ་ལ་སྐྲ་མཐོང་ཡང་༔ སྐྱོན་མེད་མིག་གིས་ཅི་ཡང་མཐོང་བ་ 
མེད༔ ཀུན་རྫོབ་འཁྲུལ་པ་ཡོད་མེད་གཉིས་སྣང་ཡང་༔ དོན་དམ་ངང་དུ་ཡོད་མེད་གཉིས་སུ་ 
མེད༔ དོན་དམ་གཉིས་མེད་མཐའ་བྲལ་བརྗོད་འདས་ལ༔ སྣང་བསམ་བསྒོམ་བྱ་ཤེས་བྱའི་ཡུལ་ 
མ་ཡིནཿ དེ་ལ་ཆོས་ཀུན་སྟོང་པར་རྟོགས་པ་ཀུན༔ ཕྱོགས་རྟོགས་ཡིན་ཕྱིར་ཆོས་ཉིད་དོན་མ་ཡིན༔ 
རང་སེམས་གཉིས་མེད་མཐའ་བྲལ་སྟོང་པ་ལཿ སྟོང་པས་སྟོང་པ་བསྒོམ་དུ་ག་ལ་ཡོདཿ མིག་གིས་ 
མིག་ནི་མཐོང་བར་མི་ནུས་བཞིན༔ བསྒོམ་བྱ་སྒོམ་བྱེད་གཉིས་སུ་མ་གྲུབ་སྟེ༔ རང་ཤར་རང་གྲོལ་ 
རང་བྱུང་ལྷན་སྐྱེས་ཡིན༔ སྦྲུལ་གྱི་མདུད་པ་བཞིན་དུ་རང་བཞིན་གྲོལཿ༔ རྒྱུ་ཡིས་མ་བསྐྱེད་རང་ 
བཞིན་ཉིད་དུ་གྲོལ༔ རྐྱེན་གྱིས་མི་འཇིག་འགྱུར་བ་མེད་པར་གྲོལ༔ སྟོང་པར་མ་ཞེན་རང་གསལ་ 
ཉིད་དུ་གྲོལ༔ དངོས་པོར་མ་གྲུབ་སྐྱེ་བ་མེད་པར་གྲོལ༔ ཡོད་པར་མ་གྲུབ་སྐྱེ་བ་མེད་པར་གྲོལ 
མེད་པར་མ་སྟོང་འགག་པ་མེད་པར་གྲོལ༔ ཕྱོགས་སུ་མ་ལྷུང་དབྱེར་མེད་གཅིག་ཏུ་གྲོལ༔ གཅིག་ 
ཏུ་མ་གྲུབ་མཐའ་དང་བྲལ་བར་གྲོལ༔ ཡིན་པ་མ་ཡིན་མིན་པ་མེད་པར་གྲོལ༔ ཡིན་པ་མ་ཡིན་ 
མིན་པ་མེད་པར་གྲོལ༔ བཅོས་མ་མ་ཡིན་ལྷུན་གྲུབ་ཉིད་དུ་གྲོལ༔ གྲོལ་དང་མ་གྲོལ་བརྗོད་དུ་ 
མེད་པར་གྲོལ༔ བརྗོད་མེད་བློ་འདས་རང་གྲོལ་ཆེན་པོ་སྟེ བློ་འདས་ཡིད་ཆེས་བྲལ་བའི་དོན་དེ་ 
ཉིད༔ མཐའ་བརྒྱད་སྐྱོན་གྱིས་མ་གོས་མཉམ་པ་ཉིད༔ རྣམ་པར་རྟོག་མེད་ཆོས་སྐུར་ལྷུན་གྱིས་ 
གྲུབ༔ སངས་རྒྱས་ཐོག་མ་ཐ་མ་མེད་པ་རུ༔ ངོ་བོ་ཉིད་དུ་ཀུན་ཏུ་བཟང་པོར་གྲོལ༔ འདི་ཉིད་ 
རྟོགས་ནས་བསྒོམ་དང་མ་བསྒོམས་མེད བསྒོམས་ཀྱང་ཡོན་ཏན་སྐྱེ་རྒྱུ་རྡུལ་ཙམ་མེདཿ དཔེར་
91

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ན་ནམ་མཁའ་ཡེ་སྟོང་སྟོང་པར་བསྒོམ་མི་དགོས༔ བསྒོམས་ཀྱང་དེ་ལས་སྟོང་དུ་མི་འགྲོ་བཞིནཿ 
སེམས་ཉིད་ཆོས་སྐུ་སྟོང་གསལ་འཛིན་མེད་ལ༔ བསྒོམས་ཀྱང་དེ་ལས་བཟང་དུ་འགྲོ་རྒྱུ་མེད༔ མ་ 
བསྒོམས་བཞག་ཀྱང་ངན་དུ་འགྲོ་རྒྱུ་མེད༔ ཉི་མའི་སྙིང་པོ་ས་ཡིས་བྱིབས་གྱུར་ཀྱང་༔ སེམས་ཉིད་ 
འཁྲུལ་སྣང་མཚན་མའི་ཆོས་སྤྱད་ཀྱང་༔ སྟོང་གསལ་ཆོས་སྐུའི་ངང་ལ་གསལ་འགྲིབ་མེད༔ འབྲས་ 
བུ་རྒྱུ་རུ་མི་ཟློག་རྡུལ་བཞིན་དུཿ༔ རྣམ་དག་ཆོས་ཀྱི་སྐུ་ལ་འགྱུར་བ་མེད༔ འགྱུར་མེད་ཀུན་ལ་ཁྱབ་ 
པའི་ཐུགས་རྗེ་ཅནཿ བསྒོམ་དུ་མེད་དེ་ཤེས་བྱའི་ཡུལ་ལས་འདས༔ ཡེངས་སུ་མེད་དེ་ངོ་བོ་ཉིད་ཀྱིས་ 
གསལ༔ སྣང་སྟོང་རང་གྲོལ་ཆོས་ཉིད་ཆོས་ཀྱི་སྐུ སངས་རྒྱས་ལས་ཀྱིས་མི་སྒྲུབ་སྔོན་གྱུར་པ༔ རྡོ་ 
རྗེ་སེམས་དཔའ་དུས་འདིར་མཐོང་བ་ཡིན
ཞེས་དང་ཆོས་ཉིད་ལྷུན་གྲུབ་ངོ་སྤྲོད་ནི༔ སེམས་ཉིད་གདོད་ནས་སྐྱེ་འགག་མེད་པ་ཡི༔ རྒྱུ་ 
མེད་རྐྱེན་ཟད་འབྲས་བུ་མ་གྲུབ་པའི རང་བཞིན་ལྷུན་གྲུབ་ཆོས་སྐུ་ཡིན་པ་ལ༔ སྣང་དང་སྟོང་ 
དང་གྲོལ་རྒྱུ་མ་གྲུབ་སྟེ༔ རྒྱུ་མེད་ཆོས་ལ་སྣང་སྟོང་བློས་བཏགས་ཙམ༔ བཏགས་པ་ཐམས་ཅད་ 
མིང་སྟོང་དོན་མེད་ལ༔ གྲོལ་རྒྱུའི་ཆོས་དང་གྲོལ་མཁན་གཉིས་སུ་བྱས ཉོན་མོངས་ཡེ་ཤེས་གྲོལ་ 
བའི་འབྲས་བུ་འདོད༔ ཡེ་ཤེས་ལམ་ཡིན་མཐར་ཐུག་དོན་མ་ཡིན༔ ཤེས་བྱའི་ཆོས་རྣམས་གཟུང་ 
འཛིན་འཁྲུལ་པ་སྟེ མཐར་ཐུག་དོན་ལ་གྲོལ་རྒྱུ་གྲོལ་ས་མེད༔ ཐམས་ཅད་ཆོས་ཉིད་སྐྱེ་མེད་རང་ 
བཞིན་ཡིན༔ གསེར་གྱི་གླིང་ན་ས་རྡོའི་མིང་ཡང་མེདཿ ཇི་ལྟར་བྱས་ཀྱང་གསེར་ལས་མ་འདས་ 
བཞིན༔ ཆོས་ཉིད་ངང་ལས་གར་ཡང་གོལ་ས་མེད༔ དེ་ཉིད་མེད་པས་འཛིན་པའི་ཡུལ་མ་གྲུབ༔ 
བྱ་ཡིས་གར་འཕུར་ནམ་མཁའ་ལས་མ་འདསཿ ཅི་ཤར་ཅི་བྱུང་ཅི་སྣང་ཆོས་ཉིད་ངང་༔ ཆོས་ཉིད་ 
དབྱིངས་ལ་སྟོང་པར་མིང་བཏགས་ཀྱང་༔ དབྱིངས་དང་རིག་པ་གཉིས་མེད་ཆོས་སྐུ་ཡིན༔ ཆོས་ཀྱི་ 
སྐུ་ལ་གཉིས་མེད་གཅིག་མ་གྲུབ༔ མཐའ་ལས་འདས་ཏེ་ཕྱོགས་མེད་མཉམ་པ་ཉིད༔ ཡོད་མེད་ 
གང་དུའང་མ་ཡིན་ངོ་བོ་ཉིད༔ ངོ་བོ་ཉིད་ལ་འདི་ཞེས་མཚོན་དུ་མེད༔ གལ་ཏེ་མཚོན་བྱ་མཚོན་ 
བྱེད་ཡོད་སྲིད་ནཿ དངོས་པོ་ཡིན་ཕྱིར་ཆོས་ཉིད་དོན་མ་ཡིནཿ ཆོས་ཉིད་ཀ་དག་མཚོན་པའི་ 
ཡུལ་ལས་འདས༔ མི་སྟོང་དོན་དེ་སྨྲ་བསམ་བརྗོད་ལས་འདས༔ ལུང་རིགས་ཚིག་དང་བརྡ་ཡིས་ 
མཚོན་མི་ནུས༔ ཚིག་དང་ཐ་སྙད་གློ་བུར་སྒྲོ་བཏགས་ཙམ༔ དེ་ནས་སེམས་དོན་ཚིག་གིས་མཚོན་
92

།ཟབ་གཏེར་ཆོས་ཀྱི་མཛོད་ཁཁང་
དུ་མེད༔ ཆོས་ཉིད་མཚོན་པའི་ནམ་མཁའ་དཔེར་བཞག་ཀྱང་༔ རེ་ཞིག་ཕྱོགས་ཙམ་མཚོན་པའི་ 
བརྡ་ཙམ་སྟེ སེམས་ཉིད་རིག་བཅས་སྟོང་པ་མཐའ་བྲལ་ཏེ༔ ནམ་མཁའ་རིག་མེད་སྟོང་པས་ 
མཚོན་མི་ནུས༔ ནམ་མཁའ་ཉིད་ཀྱང་རང་གི་སེམས་ཡིན་པས༔ དེ་ཕྱིར་སེམས་དོན་ནམ་མཁའ་ 
མཚོན་དུ་མེད༔ མཚོན་བྱ་མཚོན་བྱེད་བློ་ལས་འདས་པའི་དོན༔ མེད་པ་མ་ཡིན་རིག་ཅིང་གསལ་ 
ལ་དངོས༔ ཡོད་པ་མ་ཡིན་ཅིར་ཡང་མ་གྲུབ་སྟོང་༔ སྟོང་གསལ་འཛིན་མེད་ཉམས་ཀྱི་སྣང་བ་ 
དང་༔ ཤེས་དང་ཤེས་བྱའི་ཆོས་ཀྱི་བློ་ཟད་ནསཿ འཛིན་མེད་གསལ་བ་འདི་ཀ་སངས་རྒྱས་ཡིནཿ 
དེ་ལས་ལོགས་ན་སངས་རྒྱས་ཡོད་མི་སྲིད༔ འདུས་མ་བྱས་ཤིང་ལྷུན་གྱིས་གྲུབ་པ་སྟེ མཁྱེན་དང་ 
བརྩེ་དང་ནུས་མཐུ་ལྡན་པ་ཡིས༔ སྐུ་དང་ཡེ་ཤེས་གཞན་གྱི་སྣང་བ་ཙམ མཁྱེན་པའི་སྟོབས་ལས་ 
ཤུགས་ཀྱིས་འཆར་བ་ཡིན༔ གཟུགས་སྐུའི་འགྲོ་དོན་གདུལ་བྱའི་སྣང་ངོར་བྱོནཿ མེ་ལོང་དག་ལ་ 
གཟུགས་བརྙན་གསལ་བ་བཞིན༔ དག་པའི་གདུལ་བྱར་དག་པའི་སྐུ་རུ་བྱོན༔ མེ་ལོང་གཡས་ 
བསྒྲིབས་གཟུགས་བརྙན་མི་གསལ་བཞིན༔ མ་དག་གདུལ་བྱར་མ་དག་སྐུ་རུ་འབྱོན༔ གཟུགས་ 
སྐུའི་འགྲོ་དོན་གདུལ་བྱའི་སྣང་ངོ་སྟེ ཉི་མ་ཤར་ཚེ་མུན་པ་སེལ་བ་བཞིན རྩོལ་བ་མེད་པར་ 
རང་བཞིན་འགྲོ་དོན་རྫོགསཿ རྫོགས་པའི་སངས་རྒྱས་སྟོང་གི་དགོངས་པ་གཅིག༔ ཡང་གསང་ 
ཆིག་ཆོད་ལྷུན་གྲུབ་རྡོ་རྗེའི་གདན༔ ཐམས་ཅད་ཀུན་གྱི་སྙིང་པོ་འདི་རྟོགས་ན༔ བླ་མེད་འབྲས་ 
བུར་རེ་དོགས་མེད་པ་སྟེ༔ དཔེར་ན་དོན་གཉེར་སྒྲུབ་པོ་ཡུལ་སླེབས་ནས༔ ལམ་གྱི་དགྲ་ཡི་རེ་ 
དོགས་བྲལ་བ་བཞིན༔ དེ་ལྟར་རང་སེམས་ཆོས་ཉིད་མངོན་གྱུར་པས༔ མྱང་འདས་རེ་བ་འཁོར་ 
བའི་དོགས་པ་བྲལ༔ འདི་ཉིད་མ་རྟོགས་བསྐལ་པར་བསྒྲུབས་གྱུར་ཀྱང་༔ འབྲས་བུ་མི་ཐོབ་ཐོབ་ 
འདོད་འགྱངས༔ འདི་ཉིད་མྱུར་དུ་ལམ་བགྲོད་དཔེར་ན་ནི༔ བསྐལ་པར་བསགས་པའི་མུན་ནག་ 
འཐུག་པོས་འགྱངས༔ སྐད་ཅིག་སྒྲོན་མེ་གཅིག་གིས་སེལ་བ་བཞིན༔ སྐད་ཅིག་རྟོགས་པའི་ཤེས་ 
རབ་ཆེན་པོ་ཡིས༔ ཚོགས་རྫོགས་སྒྲིབ་པ་མ་ལུས་རང་སར་དག༔ ཆོས་ཉིད་མངོན་གྱུར་འཁོར་བ་ 
དོང་ནས་སྤྲུགས༔ འབྲས་བུ་མ་བཅོས་སྐུ་གསུམ་ལྷུན་གྱིས་གྲུབ༔ དེ་ཕྱིར་ཨ་ཏི་ཡང་གསང་ལ་ 
བཟླའི་ཆོས༔ འདི་ཉིད་མ་རྟོགས་གཞན་རྣམས་གྲུབ་མཐས་བཅིངས༔ གཟུང་འཛིན་རྟོག་པ་རིག་ 
པས་བདུད་ཀྱིས་ཁྱེར༔ དགེ་སྡིག་གཉིས་ཀྱིས་ཆགས་སྡང་འཁོར་བར་འཁྱམས༔ ཕྱི་རོལ་པ་རྣམས་
93

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལོག་པའི་ལམ་དུ་གོལཿཡང་དག་དོན་ལ་སྒྲིབ་པ་འཐུག་པོ་བསགས༔ ཉན་ཐོས་རང་རྒྱལ་གཟུང་
འཛིན་མཐའ་རུ་གོལ༔ ཐམས་ཅད་མཁྱེན་པའི་ཡེ་ཤེས་གཏན་དུ་བསྒྲིབས༔ ཕར་ཕྱིན་དབུ་མ་ 
བདེན་གཉིས་མཐའ་རུ་གོལཿ༔ ཆོས་སྐུ་མངོན་གྱུར་ལམ་གྱི་ཆོས་ཀྱིས་བསྒྲིབས༔ གསང་སྔགས་ཐེག་ 
པ་བསྐྱེད་རྫོགས་མཚན་མར་གོལཿ དོན་དམ་དམིགས་མེད་ཀུན་རྫོབས་དམིགས་པས་བསྒྲིབས 
ཨ་ཏི་ཕྱོགས་གཅིག་སྣང་བའི་ཉམས་ལ་ཞེན༔ ལ་ལ་གཤིས་ཀྱི་སྟོང་པར་བལྟས་པས་གོལ༔ འགའ་ 
ཞིག་བློས་བྱས་རྒྱས་བཏབ་སྟོང་པར་གོལ༔ ཕྱོགས་མེད་དོན་ལ་ཕྱོགས་སུ་ཞེན་པས་བསྒྲིབས༔ ཨ་
ཏི་ཆིག་ཆོད་གོལ་སྒྲིབ་ཀུན་ལས་གྲོལ༔ རིན་ཆེན་གླིང་ན་རྡོ་ཡི་མིང་མེད་བཞིན༔ རང་བཞིན་མེད་ 
པ་གང་ཡང་མེད་པས་ན གོལ་རྒྱུ་གོལ་ས་ཅི་ཡང་ཡོད་མིན་ཏེ༔ ཆོས་རྣམས་ཐམས་ཅད་མིང་ 
ཙམ་བརྡ་བཏགས་ཙམ༔ ཡང་དག་དོན་ལ་ཆོས་ཉིད་ངང་དུ་གཅིག༔ འབྱུང་བ་ཐམས་ཅད་ནམ་ 
མཁའི་ངང་དུ་གཅིག༔ ཁམས་གསུམ་མ་ལུས་སྐུ་གསུམ་ཞིང་ཁམས་ཡིན༔ མཐའ་གོལ་སྒྲིབ་མེད་ 
ཡེ་དག་ཆོས་སྐུ་ཡི༔ ཐིག་ལེ་ཉག་གཅིག་ཨ་ཏི་ཡང་གསང་མཆོག ཐེག་པའི་མཐར་ཐུག་རྒྱུད་ཀྱི་ 
སྙིང་པོ་སྟེ སངས་རྒྱས་དགོངས་པ་ཆིག་ཆོད་ཨེ་མ་ཧོ༔ དེ་ཉིད་མཐར་འདོན་རྗེས་ཀྱི་མན་ངག་ 
ནི རང་དོན་དབེན་པར་ལྟ་བསྒོམ་གཏན་ལ་དབབ༔ གཞན་དོན་ཐབས་ཀྱི་སྤྱོད་པ་ཡང་དག་སྤྱདཿ 
རང་གཞན་གཉིས་དོན་དུག་ལྔ་ལམ་དུ་ཁྱེར༔ འདོད་ཆགས་ཐབས་ལམ་བདེ་བ་ཆེན་པོར་སྦྱོར 
ཞེ་སྡང་གཏུམ་མོའི་ཡེ་ཤེས་མེ་ཡིས་བསྲེགཿ གཏི་མུག་ལ་དོན་འོད་གསལ་དབྱིངས་སུ་བསྟིམ༔ ང་ 
རྒྱལ་ན་ཚ་ཕཊ་ཀྱི་མཚོན་ཆས་དབྱུང་༔ ཕྲག་དོག་ལྷ་འདྲེ་ཧ་ཡི་གདངས་སུ་འཕང་༔ འདི་ལྟར་ 
ཉམས་བླངས་ལོ་བདུན་ལྷག་མེད་འགྲུབ༔ དེ་ལྟར་བུ་ཡི་ཆེ་བའི་ཡོན་ཏན་ནི༔ ཆིག་རྒྱུད་མ་ཡིན་ 
དོན་རྒྱུད་སྙིང་པོའི་རྒྱུད༔ མཐོང་དང་ཐོས་དང་བཅངས་པ་ཙམ་གྱིས་གྲོལ༔ གང་གིས་རྟོགས་པའི་ 
སེམས་ཅན་སངས་རྒྱས་ཏེ རྒྱལ་བ་ཀུན་གྱི་འགྲོ་དོན་ཕྲིན་ལས་འགྲུབ༔ དེ་ཕྱིར་འདི་ཉིད་གཞན་ 
ལས་ཁྱད་པར་འཕགས༔ སྐལ་ལྡན་འགའ་ཡི་སྤྱོད་ཡུལ་ཡིན་པས་གཏདཿ༔ ལོག་ལྟ་ཅན་ལ་མི་ 
བསྟན་སྙིང་དུ་ཆོངས༔ ཨོ་རྒྱན་ཐུགས་ཀྱི་སྲས་དང་འདི་འཕྲད་ཤོག སཱ་མཱ་ཡཿ གུ་ཧྱ༔ ཁ་ཐམ༔ ཆོས་ 
རྒྱལ་རིན་ཆེན་གླིང་པས་རྒྱ་གར་གྱི་ཡུལ་ཕ་བོང་རུ་སྦལ་ནག་པོའི་ལྟོ་བ་ནས་སྤྱན་དྲངས་པའི་རྫོགས་པ་ཆེན་པོའི་རྒྱུད་
ཀྱི་ཡང་སྙིང་མནྡྲ་གུ་ཧྱ༔ མངྒ་ལམཿ
94

།ཟབ་གཏེར་ཆོས་ཀྱི་མཛོད་ཁང
༈ ཨོ་རྒྱན་དྲི་མེད་ཀུན་དགའི་ཟབ་གཏེར་ལས་བྱུང་བའི་ཐུགས་རྗེ་ཆེན་པོ་ཡེ་ 
ཤེས་འོད་མཆོག་གི་ཞལ་གདམས་བཞུགསཿ
ཐུགས་རྗེ་ཆེན་པོ་ཡེ་ཤེས་འོད་མཆོག་གི་ཁྲིད་གཞུང་ལས༔ རྣམ་རྟོག་རང་གི་སེམས་སུ་ཤེས 
སེམས་ལས་ཤར༔ སེམས་སུ་གྲོལ༔ སེམས་ཀྱིས་བྱས་པར་ཤེས་ནས་སེམས་སུ་རིག༔ ཅི་ཤར་ཡང་ 
དགག་སྒྲུབ་མེད་པར་རང་གི་སེམས་སུ་རང་ངོ་ཤེས་པ་ནི་མ་རིག་རིག་པའི་སྤྲུལ་སྐུར་ཤར་བ་ཡིན་
ཏེ༔ ཅུང་ཟད་བདེ་སངས་པ་སྟོང་ཕྱམ་པ་འོང༔ ཡེ་ནས་ཡིན་པའི་གནས་ལུགས་ཐ་མལ་གྱི་ཤེས་ 
པ་མ་ཡེངས་མ་བཅོས་པ་དེ་ལ སྟོང་པ་ཉིད་ལ་དངོས་པོར་འཛིན་རྒྱུ་མེད་བཞིན་དུ་སྟོང་ཉིད་
རང་གིས་རང་གསལ་འཛིན་མེད་དུ་ལོངས་སྤྱོད་དུ་བྱུང་བས་རིག་པའི་ཡེ་ཤེས་ལོངས་སྤྱོད་རྫོགས་ 
པར་ཉམས་སུ་མྱོང་བ་ཡིན་ནོ༔ ཕྱིའི་རྣམ་རྟོག་ཐམས་ཅད་རང་སེམས་སུ་རྟོགསཿ ནང་གི་སེམས་ 
ཉིད་དངོས་མེད་སྟོང་པར་རྟོགསཿ༔ བར་གྱི་ཉམས་མྱོང་བདེ་བ་ཆེན་པོར་རྟོགསཿ ཕྱི་ནང་བར་ 
གསུམ་ཐ་དད་མ་བྱུང་བ་གཅིག་ཏུ་གྲོལ་ནས༔ གཅིག་པོ་དེ་ཡང་གཅིག་དང་མི་གཅིག༔ ཕྱི་ནང་ 
ཕྱོགས་རིས་མེད་པའི་མཐའ་བྲལ་ཀུན་ཁྱབ༔ དངོས་མེད་རང་གསལ་རིག་པའི་ངོ་བོ་གཅེར་བུར་
རྟེན་མེད་དུ་ཇི་ལྟར་བྱས་ཀྱང་གསལ་འགྲིབ་མེད་པར་ལྷག་གེ་བ་འདི་ཆོས་སྐུ་ཡིནཞེས་གསུངས༔
ཨོ་རྒྱན་རིན་པོ་ཆེ་པདྨ་འབྱུང་གནས་ལཿ རྒྱལ་པོ་ཁྲི་སྲོང་ལྡེའུ་བཙན་གྱིས་ཞུས་པ༔ སློབ་དཔོན་ 
ཆེན་པོ་ལགསཿ རྒྱུ་སེམས་ཅན་ལ་འབྲས་བུ་སངས་རྒྱས་སྒྲུབ་པར་བྱེད་པ་ལཿ དང་པོ་ཁོ་ནར་ 
རྟོགས་པའི་ལྟ་བ་གཅེས་པར་གདའ་བ༔ རྟོགས་པའི་ལྟ་བ་དང་ལྡན་པ་གང་ལགས་ཞུས་པས༔ སློབ་ 
དཔོན་གྱིས་གསུངས་པ༔ ལྟ་བ་ཐམས་ཅད་ཀྱི་ཡང་རྩེ༔ སྙིང་པོ་བྱང་ཆུབ་ཀྱི་མན་ངག་ཡིན་ཏེ 
སྟོང་གསུམ་གྱི་སྟོང་ཆེན་པོ་ཐམས་ཅད་དང་༔ དུས་གསུམ་ཕྱོགས་བཅུའི་བདེ་བར་གཤེགས་པ་ 
ཐམས་ཅད་དང་༔ ཁམས་གསུམ་གྱི་སེམས་ཅན་ཐམས་ཅད་དོན་གཅིག་སྟེ སྙིང་པོ་བྱང་ཆུབ་ཀྱི་ 
སེམས་ལ་འདུས་སོ༔ དེ་ལ་སེམས་ཞེས་བྱ་བ་མ་བྱས་པར་སྣ་ཚོགས་སུ་འབྱུང་བའོ འོ་ན་སངས་ 
རྒྱས་དང་སེམས་ཅན་ལ་ཁྱད་ཅི་ཡོད་ན༔ སེམས་རྟོགས་མ་རྟོགས་ལས་མེད་དེ༔ སངས་རྒྱས་རང་
95

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
ལ་ཡོད་ཀྱང་ངོ་མ་ཤེས༔ སེམས་ངོ་མ་ཤེས་པས་རྒྱུད་དྲུག་ཏུ་འཁྱམས་པ་ཡིན༔ འོ་ན་སེམས་ 
རྟོགས་པར་བྱེད་པའི་ཐབས་ཅི་ཡོད་ནཿ དེ་ལ་བླ་མ་དམ་པའི་གདམས་ངག་དགོས་གསུངས༔ དེ་ 
ཡང་སེམས་ཞེས་བྱ་བ་དྲན་ཞིང་རིག་པ་ཉམས་སུ་མྱོང་བ་ཞིག་ཡོད་དེ༔ སེམས་དེ་ཕྱི་རུ་མ་ལྟ་ 
ནང་དུ་ལྟོས༔ སེམས་ཀྱིས་སེམས་ཚོལ༔ སེམས་ཀྱིས་སེམས་ཉིད་གཏན་ལ་ཕོབ༔ སེམས་དང་པོ་ 
གང་ནས་བྱུང་༔ ད་ལྟ་གང་ན་གནས༔ ཐ་མ་གང་དུ་འགྲོ་བར་ལྟོས༔ དེ་ལ་རང་གི་སེམས་འདི་ 
རང་གིས་བལྟས་པས་བྱུང་ས་གནས་ས་འགྲོ་ས་མ་རྙེད༔ དཔེ་འདི་འདྲ་ཞེས་ངོ་བོ་མཚོན་དུ་མེད་ 
པས་སེམས་དེ་ལ་ཕྱི་ནང་དང་ལྟ་མཁན་ལྟ་བྱེད་མེད་པས༔ མཐའ་དབུས་དང་བྲལ་བའི་ཡེ་ཤེས་ 
ཆེན་པོ༔ ཡེ་ཤེས་སྟོང་པ་ཆེན་པོ༔ ཡེ་བྲལ་ཁྱབ་གདལ་ཆེན་པོ ཡེ་ཤེས་རང་ལུགས་སུ་རང་ལ་ 
གནས་པ་དེ༔ དེ་བྱས་པ་ལྟ་བུ་མ་ཡིན་ཏེ༔ ཡེ་ཤེས་ཉིད་དུ་རང་ལ་གནས་པ་དེ་ངོ་ཤེས་པ་དེ་ལྟ་བ་ 
ཡིན་པ་ལ་རྦད་ཀྱིས་ཆོད་ཅིག་གསུངས དེ་ལ་རྟེན་དང་རྟེན་བཅའ་ཞེས་བྱ་བ་ནི་ནམ་མཁའ་ 
དང་འདྲ་བ་སྟེ༔ ཡེ་ནས་ལྷུན་གྱིས་གྲུབ༔ ཉི་མ་དང་འདྲ་སྟེ་མ་རིག་པའི་མུན་པ་གཞི་མེད༔ པདྨ་ 
དང་འདྲ་སྟེ སྐྱོན་གྱིས་མ་གོས༔ གསེར་དང་འདྲ་སྟེ་ཆོས་ཉིད་དོན་ལ་མི་འགྱུར༔ རྒྱ་མཚོ་དང་ 
འདྲ་སྟེ་གཡོ་འགུལ་མེད༔ ཆུ་བོ་དང་འདྲ་སྟེ་རྒྱུན་ཆད་མེད༔ གནས་པ་དང་འདྲ་སྟེ་འདུ་འབྲལ་ 
མེད༔ རི་རབ་དང་འདྲ་སྟེ་འཕོ་འགྱུར་མེད༔ དེ་ལྟ་བུའི་དོན་དེ་རྟོགས་ནས་བརྟན་པའི་དུས་ན་ 
རྟོགས་པ་དང་ལྡན་པ་ཡིན་ནོ་གསུངས༔
ཡང་ཨོ་རྒྱན་རིན་པོ་ཆེས་རྗེ་འབངས་རྣམས་ལ་ངོ་སྤྲོད་གསུངས་པ༔ ཇོ་མོ་ལ་གདམས་པ༔ དད་ 
པ་ཅན་ཉོན་ཅིག༔ སེམས་ལ་ངོ་བོ་མེད་པ་ཡིན་པས༔ རྣལ་མ་མ་བཅོས་པའི་ལྷུན་གྲུབ་ཀྱི་ངང་དུ་ 
བསྒོམ་དུ་མེད་པའི་ངང་དུ་མ་ཡེངས་པར་ཞོག་ཅིག༔ དེའི་ངང་ལ་གནས་པས་སེམས་ཉིད་རང་ 
བཞིན་གྱིས་གྲོལ་བར་འགྱུར་རོ༔ སངས་རྒྱས་པ་དེ་ཉིད་ཡིན་ནོ༔ ཞེས་གསུངས་པས་མཚོ་རྒྱལ་དེ་ 
ཉིད་དུ་གྲོལ་བར་གྱུར་ཏོ རླངས་དཔལ་གྱི་སེང་གེ་ལ་གདམས་པ༔ རིགས་ཀྱི་བུ་ཉོན་ཅིག ཆོས་ 
ཐམས་ཅད་སེམས་ཉིད་ཡིན༔ ལོགས་ནས་འབྱུང་བ་མེད༔ སེམས་ལ་རང་བཞིན་མེད་པས་སྨྲ་ 
བསམ་བརྗོད་བྱ་ལས་འདས༔ བཟང་ངན་དང་བླང་དོར་དང་དགག་སྒྲུབ་དང་ཕྱོགས་རིས་མེད་ 
པར་མ་བཅོས་པའི་ངང་དུ་ལྷན་ནེ་ཞོག་ཅིག དེའི་ངང་ལས་ལུས་སེམས་བདེ་ལ་ཤེས་པ་སྐྱེ་འགག་
96

༄༄༅། །ཟབ་གཏེར་ཆོས་ཀྱི་མཛོད་ཁང་།
མེད་པ་འབྱུང་བས་དེ་དྲོད་ཚད་ཡིན་པས་དེའི་ཚེ་སངས་རྒྱས་ཀྱི་དགོངས་པ་ལ་སླེབས་པ་ཡིན་ནོ༔ 
ཞེས་གསུངས་པས་རླངས་དཔལ་གྱི་སེང་གེ་ཡང་དེས་གྲོལ་བར་གྱུར་ཏོ བཻ་རོ་ཙ་ན་ལ་གདམས་
པ༔ རིགས་ཀྱི་བུ་ཉོན་ཅིག༔ ཆོས་ཐམས་ཅད་སེམས་ལས་བྱུང་༔ སེམས་ངོས་གཟུང་མེད་པ༔ 
མཐའ་དང་དབུས་མེད་པ༔ འདུ་འབྲལ་མེད་པ༔ མ་བཅོས་པ་མཉམ་པ་ཆེན་པོའི་ངང་དུ་མ་ཡེངས་ 
པར་ཞོག་ཅི དེ་ལྟར་བསྒོམས་པས་རྣམ་རྟོག་ཡེ་ཤེས་སུ་འཆར སངས་རྒྱས་པ་ཉིད་ཡིན་ནོ 
ཞེས་གསུངས་པས་བཻ་རོ་ཙ་ན་གྲོལ་བར་གྱུར་ཏོ གནུབས་ནམ་མཁའི་སྙིང་པོ་ལ་གདམས་པཿ 
ནམ་མཁའི་སྙིང་པོ་ཉོན་ཅིག སེམས་སྤྲོས་པ་དང་བྲལ་བ༔ ང་བདག་མེད རང་བྱུང་རང་ཞི་ 
བཅོས་བསླད་མེད་པའི་ངང་དུ་ཞོག་ཅིག དེའི་ངང་དུ་གནས་པས་དྲོད་ཚད་ཤུགས་ལས་འབྱུང་ 
སྟེ༔ སངས་རྒྱས་པ་ཉིད་ཡིན་ནོ༔ ཞེས་གསུངས་པས་ནམ་མཁའི་སྙིང་པོ་གྲོལ་བར་གྱུར་ཏོ༔ ཀུ་མཱུ་ 
ར་ལ་གདམས་པ༔ ཛྙཱ་ན་ཉོན་ཅིག སེམས་དང་པོ་རྒྱུ་ཡིས་མ་བསྐྱེདཿ ཐ་མ་རྐྱེན་གྱིས་མི་འཇིག 
བྱ་རྩོལ་དང་བྲལ་བ༔ བརྗོད་དུ་མེད་པ༔ མ་སྐྱེས་པའི་ངང་ལ་གནས་པར་གྱིས་ཤིག༔ དེའི་དུས་སུ་ 
འབྲས་བུ་མ་བཙལ་རང་ལས་རྙེད་དོ དེ་ལས་སངས་རྒྱས་ལོགས་ན་མེད་ཅེས་གསུངས་པས་ཀུ་མཱ་ 
ར་གྲོལ་བར་གྱུར་ཏོ༔ ངན་ལམ་རྒྱལ་བ་མཆོག་དབྱངས་ལ་གདམས་པཿ རྒྱལ་བ་མཆོག་དབྱངས་ 
ཉོན་ཅིག༔ རིག་པ་བྱང་ཆུབ་ཀྱི་སེམས་བསྒོམ་དུ་མེད་པ༔ བསམ་དུ་མེད་པ༔ སྤྲོ་བསྡུ་མེད་པ 
དབང་པོ་རང་ཡན་རྣམ་རྟོག་རང་ཞིར་ཞོག་ཅིག༔ དེའི་ངང་ལས་དྲན་པ་རང་ཞི༔ སེམས་རང་ 
ལས་བྱུང་༔ སངས་རྒྱས་དེ་ཉིད་དུ་འཐོབ་པར་འགྱུར་རོ༔ ཞེས་གསུངས་པས༔ རྒྱལ་བ་མཆོག་ 
དབྱངས་དེ་ཉིད་དུ་གྲོལ་བར་གྱུར་ཏོ སྣ་ནམ་རྡོ་རྗེ་བདུད་འཇོམས་ལ་གདམས་པ རྡོ་རྗེ་ 
བདུད་འཇོམས་ཉོན་ཅིག༔ རིག་པ་བྱང་ཆུབ་ཀྱི་སེམས་ཡེ་ནས་རང་བྱུང་༔ ཡེ་ནས་རང་གནས་ 
མཐའ་དབུས་མེད་པ་འདི༔ མ་བཅོས་རང་བྱུང་རང་གསལ་གཞི་མ་གྲུབ་པར་ཞོག་ཅིག༔ དེ་ལྟར་ 
བཞག་པ་དང་༔ ཡིད་ཀྱི་གཡོ་བ་དང་བྲལ་བར་འགྱུར་ཏེ༔ དེ་ཁོ་ན་ཉིད་སངས་རྒྱས་ཡིན་ནོ 
ཞེས་གསུངས་པས་རྡོ་རྗེ་བདུད་འཇོམས་གྲོལ་ཏེ་གྲུབ་པ་ཐོབ་བོ༔ དཔལ་ཡེ་ཤེས་དབྱངས་ལ་
གདམས་པཿ སེམས་ལ་གཟུང་འཛིན་མེད་པས་གཡོ་འགུལ་མེད་པ༔ བྱ་བཙལ་མེད་པ༔ རེ་ 
དོགས་མེད་པ༔ སྤྲོ་བསྡུ་མེད་པ༔ བཅོས་སུ་མེད་པའི་ངང་ལ་ཞོག་ཅིག དེའི་དོན་ལ་མ་ཡེངས་པ་
97

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
ནི་སངས་རྒྱས་པ་ཡིན་ནོ༔ ཞེས་གསུངས་པས་གྲོལ་བར་གྱུར་ཏོ སོག་པོ་ལྷ་དཔལ་གྱི་ཡེ་ཤེས་ལ་ 
གདམས་པཿ ལྷ་དཔལ་གྱི་ཡེ་ཤེས་ཉོན་ཅིག བྱང་ཆུབ་ཀྱི་སེམས་བྱེད་པ་མེད་པས་མ་བཙལ་ 
རང་བྱུང་༔ རྩོལ་སྒྲུབ་མེད་པས་རང་གསལ༔ མ་བཅོས་པའི་ངང་ལ་ཞོག་ཅིག༔ དེའི་ངང་ལས་ 
གཡོ་འགུལ་རྒྱུན་ཆད་པར་འགྱུར་རོ༔ དེའི་དུས་ན་སངས་རྒྱས་པར་ཤེས་པར་གྱིས་ཤིག༔ ཅེས་ 
གསུངས་པས་དཔལ་གྱི་ཡེ་ཤེས་གྲོལ་ལོ༔ ཞང་ཡེ་ཤེས་སྡེ་ལ་གདམས་པ༔ ཡེ་ཤེས་སྡེ་ཉོན་ཅིག༔ 
སེམས་འདི་དགག་སྒྲུབ་བྱ་བྱེད་དང་གཟུང་འཛིན་མེད་པ བཅོས་མ་དང་རྩོལ་བ་མེད་པ༴ བླང་ 
ཞིང་དོར་དུ་མེད་པར་ཞོག་ཅིག དེའི་ངང་ལ་མ་ཡེངས་པར་བཞག་ན་སངས་རྒྱས་དེ་ཉིད་ཡིན་ 
ཞེས་གསུངས་པས་ཡེ་ཤེས་སྡེ་གྲོལ་བར་གྱུར་ཏོ༔ མཁར་ཆེན་དཔལ་གྱི་དབང་ཕྱུག་ལ་ 
གདམས་པ༔ དཔལ་གྱི་དབང་ཕྱུག་ཉོན་ཅིག༔ སེམས་ཡེ་ནས་དངོས་པོ་མེད་པ༔ བསྒོམ་དུ་མེད་ 
པ བློ་ལ་མ་གྲུབ་ཅིང་མ་བཅོས་པ༔ རང་བྱུང་རང་གསལ་དུ་ཞོག་ཅིག༔ དེའི་ངང་ལ་གནས་ན་ 
འཁོར་བ་མ་སྤངས་པར་སངས་རྒྱས་པ་ཡིན་ནོ༔ ཞེས་གསུངས་པས་དཔལ་གྱི་དབང་ཕྱུག་གྲོལ་ 
བར་གྱུར་ཏོ འབྲོམ་རྒྱལ་བའི་བློ་གྲོས་ལ་གདམས་པ༔ སེམས་འདི་བསམ་དུ་མེད་ཅིང་མི་ 
དམིགས་པ༔ ཡོད་མེད་རྟག་ཆད་ལས་འདས་པ༔ བསྒོམ་བྱ་སྒོམ་བྱེད་མེད་པར་ཞོག་ཅིག༔ དེའི་ 
ངང་ལས་མ་ཡེངས་ཤིང་མ་འགྱུར་ན་ཆོས་སྐུ་ཞེས་དེ་ལ་བྱའོ༔ ཞེས་གསུངས་པས་གྲོལ་བར་གྱུར་ 
ཏོ ལོ་དཔལ་གྱི་ཆུང་བ་ལ་གདམས་པ༔ སེམས་ལ་ཤེས་བྱ་ཤེས་བྱེད་མེད་པ༔ འཛིན་པ་དང་ 
སྨོན་བྱེད་མེད་པ༔ གསལ་བ་རང་བཞིན་མེད་པའི་ངང་ལ་ཞོག་ཅིག དེ་ལ་ཤེས་པ་མི་རྟོག་མི་ 
འགྱུར་ན་སངས་རྒྱས་ཞེས་དེ་ལ་བྱའོ༔ ཞེས་གསུངས་པས་གྲོལ་ལོ༔ དྲན་པ་ནམ་མཁའ་ལ་ 
གདམས་པཿ སེམས་འདི་སྣང་ལ་རང་བཞིན་མེད༔ གསལ་ལ་རྟོག་པ་མེད བསམ་ཞིང་བརྗོད་དུ་ 
མེད༔ ཉམས་རྟོགས་ཡིད་ཀྱི་གཡོ་བ་དང་བྲལ་བར་ཞོགཿ དེའི་དོན་ལ་གནས་པ་ནི་ལུས་མིར་ 
འདུག་ཀྱང་སེམས་སངས་རྒྱས་པ་ཞེས་བྱའོ༔ ཞེས་གསུངས་པས་དྲན་པ་ནམ་མཁའ་གྲུབ་པ་ཐོབ་ 
བོ༔ འོ་བྲན་དཔལ་གྱི་དབང་ཕྱུག་ལ་གདམས་པ༔ བྱང་ཆུབ་ཀྱི་སེམས་སྣང་ལ་སྟོང་པ༔ སྟོང་པ་ 
འོད་གསལ་བ༔ བཅས་བཅོས་བསྒོམ་དུ་མེད་པ༔ རང་བྱུང་ཆེན་པོའི་ངང་ལ་ཞོག་ཅིག༔ དེ་ལས་ 
མི་འགྱུར་བ་ནི་སངས་རྒྱས་པ་ཞེས་བྱའོ༔ ཞེས་གསུངས་པས་གྲོལ་བར་གྱུར་ཏོ༔ རྨ་རིན་ཆེན་
98

༄༅། །ཟབ་གཏེར་ཆོས་ཀྱི་མཛོད་ཁང་།
མཆོག་ལ་གདམས་པ༔ སེམས་ངོ་བོ་ཅི་ཡང་མ་ཡིན་པ༔ བཞག་ཅིང་བསྒོམ་དུ་མེད་པ༔ མ་བཅོས་ 
རང་བྱུང་སོ་མ་རང་ཡེ་ནས་ལྷུན་གྱིས་གྲུབ་པའི་ངང་དུ་ཞོག་ལ་ལྷན་ནེ་སྒོམས་ཤིགཿདེའི་ངང་
ལས་ཡིད་གཡོ་འགུལ་དང་བྲལ་བར་གྱུར་ཏེ༔ དེ་ལས་འབྲས་བུ་གཞན་མེད་དོ༔ ཞེས་གསུངས་ 
པས་གྲུབ་པ་ཐོབ་བོ༔ གནུབས་སངས་རྒྱས་ཡེ་ཤེས་ལ་གདམས་པ༔ བྱང་ཆུབ་ཀྱི་སེམས་སྣང་ལ་ 
སྟོང་པ་སྣང་སྟོང་དབྱེར་མེད་པའི་ངང་༔ རིག་སྟོང་དབྱེར་མེད་པའི་ངང་༔ བསམ་དུ་མེད་པའི་ 
ངང་ལ་མ་ཡེངས་པར་ཞོག་ཅིག དེའི་ངང་ལ་གནས་པ་ལ་ཆོས་ཀྱི་སྐུ་ཞེས་དེ་ལ་བྱའོ༔ ཞེས་ 
གསུངས་པས་སངས་རྒྱས་ཡེ་ཤེས་གྲོལ་ལོ༔ ལང་གྲོ་དཀོན་མཆོག་འབྱུང་གནས་ལ་གདམས་པ༔ 
སེམས་ཉིད་དངོས་པོ་མེད་པ་གདོད་ནས་རྣམ་པར་དག་པ རང་བཞིན་གྱིས་སྟོང་ཞིང་བཅོས་སུ་ 
མེད་པ༔ བསྒོམ་བྱ་དང་སྒོམ་བྱེད་མེད་པའི་ངང་ལ་ཞོག་ཅིག དེ་ཁོ་ན་འབྲས་བུ་སངས་རྒྱས་ཐོབ་ 
པ་ཡིན་ནོ༔ ཞེས་གསུངས་པས་གྲོལ་ལོ༔ ལ་གསུམ་རྒྱལ་བ་བྱང་ཆུབ་ལ་གདམས་པ༔ སེམས་ཉིད་ 
སྐྱེ་འགག་མེད་པ་དངོས་པོ་དང་མཚན་མ་དང་བྲལ་བ༔ རང་བཞིན་སྟོང་པ་གསལ་ལ་མ་འགགས་ 
པ༔ དེ་ཉིད་ཀྱི་དོན་ལ་མ་ཡེངས་ན་སངས་རྒྱས་ཞེས་བྱ་སྟེ༔ ཆོས་ཀྱི་སྐུའི་དགོངས་པ་ཡིན༔ ཞེས་ 
གསུངས་པས་རྒྱལ་བ་བྱང་ཆུབ་གྲོལ་བར་གྱུར་ཏོ ༔
66

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅༔ གཏེར་ཆེན་ཆོས་ཀྱི་རྒྱལ་པོ་མངའ་བདག་ཉང་ཉི་མ་འོད་ཟེར་ལ་ 
རྫོགས་པའི་སངས་རྒྱས་དང་རིག་པ་འཛིན་པ་རྣམས་ཀྱིས་ 
བསྩལ་བའི་ཞལ་གྱི་གདམས་པ་བཞུགསཿ
ན་མོ་གུ་རུ མངའ་བདག་ཁྲི་སྲོང་ལྡེའུ་བཙན་གྱི་སྐྱེ་བ་བཅུ་དྲུག་པ་སྲིད་པ་ཐ་མའི་བྱང་ཆུབ་ 
སེམས་དཔའ་ཆེན་པོ་གཏེར་སྟོན་གྲུབ་ཐོབ་ཡོངས་ཀྱི་གཙུག་གི་རྒྱན་གཅིག་པུ་ཉང་ཉི་མ་འོད་ཟེར་ 
ཉིད༔ འོད་གསལ་དག་པའི་སྣང་ངོར་ནུབ་ཕྱོགས་བདེ་བ་ཅན་གྱི་ཞིང་ཁམས་སུ་ཕེབས་ནས་ཞིང་
དེའི་བཀོད་པ་དང་ཡོན་ཏན་བསམ་གྱིས་མི་ཁྱབ་པར་གཟིགས་ཤིང་༔ ཁྱད་པར་དབུས་ཕྱོགས་ཀྱི་ 
སངས་རྒྱས་པདྨའི་སྤྱན་ཆེན་པོའི་ཞལ་ནས༔ ཨེ་མ་ཧོ༔ འདོད་ཆགས་མ་སྤངས་པདྨའི་རིགསཿ 
འདོད་ཆགས་བདེ་བ་ཆེ་བས་ནཿ སེམས་ཉིད་བདེ་བ་ཆེན་པོར་གནས༔ འདོད་ཆགས་བདེ་བ་ 
ཤས་ཆེ་བ༔ མ་བཅོས་སེམས་ཉིད་དགའ་བཞིར་ལྡན༔ འདོད་ཆགས་སྤང་བར་དཀའ་བའི་ཕྱིར༔ 
བདེ་སྟོང་ཉམས་ལ་འདུ་འབྲལ་མེད འདོད་ཆགས་མ་སྤངས་རང་སར་དག ཀུན་རྟོག་ཡེ་ཤེས་ 
ངོ་བོར་གྲོལ༔ ཞེས་གསུངས༔ ༡ དེ་ནས་ཤར་ཕྱོགས་མངོན་དགའི་ཕོ་བྲང་དུ་ཕེབས་པས༔ 
སངས་རྒྱས་མི་བསྐྱོད་རྡོ་རྗེའི་ཞལ་ནས་ཨེ་མ་ཧོཿ ཞེ་སྡང་མ་སྤངས་རྡོ་རྗེའི་རིགས༔ ཞེ་སྡང་ངར་ 
དང་ལྡན་པས་ན༔ རིག་པའི་ཡེ་ཤེས་ངར་དང་ལྡན༔ ཞེ་སྡང་གསལ་བ་ཤས་ཆེ་བས༔ སེམས་ཉིད་ 
འོད་གསལ་ཆེན་པོར་གནས ཞེ་སྡང་བསྒྱུར་བར་དཀའ་བས་ནཿ ཆོས་ཉིད་དོན་ལ་འགྱུར་བ་ 
མེདཿ ཞེ་སྡང་མ་སྤངས་རང་སར་དག༔ མེ་ལོང་ཡེ་ཤེས་ངོ་བོར་གྲོལཿ ཞེས་གསུངས 
ལྷོ་ཕྱོགས་དཔལ་ལྡན་གྱི་ཕོ་བྲང་དུ་བྱོན་པས༔ སངས་རྒྱས་རིན་ཆེན་འབྱུང་ལྡན་དང་མཇལ་བའི་ 
ཞལ་ནས ཨེ་མ་ཧོཿ ང་རྒྱལ་མ་སྤངས་རིན་ཆེན་རིགས༔ ང་རྒྱལ་གདེང་དང་ལྡན་པས་ན༔ རང་ 
སེམས་རྟོགས་པའི་གདེང་དང་ལྡན༔ ང་རྒྱལ་ཆེ་བ་ཤས་ཆེ་བསཿ སེམས་ཉིད་ཆེ་བའི་ཡོན་ཏན་ 
ལྡན༔ ང་རྒྱལ་ཞུམ་པ་མེད་པའི་ཕྱིར སྐྱེ་མེད་དོན་ལ་ཞུམ་པ་མེད༔ ང་རྒྱལ་མ་སྤངས་རང་སར་ 
དག༔ མཉམ་ཉིད་ཡེ་ཤེས་ངོ་བོར་གྲོལ༔ ཞེས་གསུངས ༣ ནུབ་ཕྱོགས་བཀོད་པ་དཔག་
100

༄༅། །ཟབ་གཏེར་ཆོས་ཀྱི་མཛོད་ཁང་།
མེད་ཀྱི་ཕོ་བྲང་དུ་བྱོན་པས༔ སངས་རྒྱས་རྣམ་པར་སྣང་མཛད་ཀྱི་ཞལ་ནས༔ ཨེ་མ་ཧོ༔ གཏི་ 
མུག་མ་སྤངས་དེ་བཞིན་རིགསཿ གཏི་མུག་དྲན་པ་མེད་པས་ན༔ རིག་པ་གཟུང་འཛིན་གཉིས་ 
དང་བྲལ༔ གཏི་མུག་མ་རིག་ཤས་ཆེ་བས༔ མི་རྟོག་ཡེ་ཤེས་ཆེན་པོའི་ངང་༔ གཏི་མུག་འགྱུར་བ་ 
མེད་པའི་ཕྱིར༔ མཐར་ཐུག་དོན་ལ་སྤྲོས་དང་བྲལཿ༔ གཏི་མུག་མ་སྤངས་རང་སར་དགཿ ཆོས་ 
དབྱིངས་ཡེ་ཤེས་ངོ་བོར་གྲོལ༔ ཞེས་གསུངས༔ བྱང་ཕྱོགས་སྒྲ་དང་ལྡན་པའི་ཕོ་བྲང་ 
སངས་རྒྱས་དོན་ཡོད་གྲུབ་པའི་སྤྱན་སྔར་བྱོན་པས ཨེ་མ་ཧོཿ ཕྲག་དོག་མ་སྤངས་ལས་ཀྱི་རིགསཿ 
ཕྲག་དོག་རིག་པ་རགས་པས་ནཿ སེམས་ཉིད་ཉམས་དང་རྟོག་པ་རགསཿ ཕྲག་དོག་མྱུར་ 
མགྱོགས་ཤས་ཆེ་བསཿ རང་རིག་བདེ་གསལ་མྱུར་མགྱོགས་ལྡན༔ ཕྲག་དོག་འཇིགས་པ་མེད་པའི་ 
ཕྱིར༔ ཡང་དག་དོན་ལ་རེ་དོགས་བྲལཿ ཕྲག་དོག་མ་སྤངས་རང་སར་དག༔ ནན་ཏན་ཡེ་ཤེས་ངོ་ 
བོར་གྲོལ༔ ཞེས་གསུངས༔ ༥སླར་ཡང་དབུས་ཕྱོགས་བདེ་བ་ཅན་གྱི་ཕོ་བྲང་དུ་བྱོན་པས༔
སངས་རྒྱས་པདྨའི་སྤྱན་གྱི་འཁོར་འཕགས་པ་སྤྱན་རས་གཟིགས་ཀྱི་ཞལ་ནས༔ ཨེ་མ་ཧོ༔ བྱང་ 
ཆུབ་སེམས་ཀྱི་མཚོན་ཆ་རྣོན་པོ་ཡིས༔ རྒྱུད་དྲུག་འཁྲུལ་པའི་རྩ་བ་རྩད་ནས་ཆོདཿ མ་བཅོས་ 
སེམས་ཉིད་ནམ་མཁའི་ངང་དུ་ལྟོས༔ མཐའ་གཉིས་བྲལ་བ་དབུ་མའི་ལམ་རྙེད་འགྱུར༔ ཞེས་ 
གསུངསཿ ༦ གུ་རུ་པདྨའི་ཞལ་ནས༔ ཨེ་མ་ཧོཿ སེམས་ཉིད་སྤྲོས་བྲལ་གདོད་ནས་དག་པ་འདི 
དུས་གསུམ་རྒྱལ་བ་ཀུན་གྱི་དགོངས་པ་ཡིན མ་བཅོས་རང་སར་བཞག་ན་འོད་གསལ་འཆརཿ 
བསྒོམ་དུ་མེད་དེ་ཡེངས་མེད་ངང་དུ་ཞོག༔ ཅེས་གསུངས༔ ปདཔལ་རྟ་མགྲིན་གྱི་ཞལ་ 
ནས༔ ཨེ་མ་ཧོ༔ སྟོང་ཉིད་སྤྲོས་དང་བྲལ་བའི་རྟ་སྐད་ཀྱིས༔ རྟག་ཆད་གཉིས་ཀྱི་གོལ་ས་ཟིལ་ 
གྱིས་གནོན༔ བདེ་སྟོང་ཟུང་དུ་འཇུག་པའི་རྟ་སྐད་ཀྱིས༔ བྱིང་རྨུགས་ལམ་གྱི་ཉེས་སྐྱོན་དབང་དུ་ 
སྡུད༔ ཤུགས་འབྱུང་འགག་པ་མེད་པའི་རྟ་སྐད་ཀྱིས༔ སྤང་བླང་འཛིན་པའི་དྲ་བ་གཅོད་པར་ 
བྱེད༔ ཅེས་གསུངས༔ ༨ འཕགས་མ་སྒྲོལ་མའི་ཞལ་ནས༔ ཨེ་མ་ཧོ༔ འཁོར་བ་སྤང་དུ་མེད་ 
དེ་སེམས་ལས་ལོགས་ན་མེད༔ མྱང་འདས་བསྒྲུབ་ཏུ་མེད་དེ་སེམས་ཀྱི་ངོ་བོ་ཉིད༔ འཁོར་འདས་ 
གཉིས་སུ་མེད་དེ་ཆུ་དང་ཆབ་རོམ་ལྟར༔ དབྱེར་མེད་བདེ་ཆེན་འོད་གསལ་ངང་དུ་མཉམ་པར་ 
ཞོག༔ ཅེས་གསུངས༔ 9དཔལ་རྡོ་རྗེ་ཆོས་ཀྱི་ཞལ་ནས༔ ཨེ་མ་ཧོ སེམས་ཉིད་སྟོང་པ་ནམ་
101

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཁའི་ཀློང་ཡངས་སུ༔ ཉོན་མོངས་རྟོག་པའི་སྤྲིན་ཚོགས་རང་སར་དག༔ ཡེ་ཤེས་འོད་གསལ་ཆེན་ 
པོའི་ཉི་མ་ཤར༔ གསལ་འགྲིབ་མེད་པའི་ངང་དུ་གློད་ལ་ཞོག༔ ཅེས་གསུངས་སོ༔
༡༠༈ ན་མོ་གུ་རུ༔ བླ་མ་མངའ་བདག་ཆེན་པོ་ཉང་ཉི་མ་འོད་ཟེར་དེ་ཉིད་འོད་གསལ་ཆོས་ 
སྐུའི་དབྱིངས་ལས་མ་གཡོས་བཞིན་དུ༔ རྫུ་འཕྲུལ་རབ་འབྱམས་ཀྱི་བཀོད་པས་ཨོ་རྒྱན་མཁའ་ 
འགྲོའི་གླིང་དུ་བྱོན༔ སྐུ་གསུམ་ཌཱ་ཀི་ནཱི་རྒྱ་མཚོའི་ཚོགས་དང་མཇལ ཁྱད་པཪ་ཆོས་སྐུ་ཡེ་ཤེས་ 
ཀྱི་མཁའ་འགྲོ་མས་ནང་གི་དབང་བཞི་བསྐུར་ཞིང་བྱིན་གྱིས་བརླབས༔ ཐུགས་ཀ་ནས་གུ་རུ་པདྨ་ 
རྡོ་རྗེ་འཆང་གི་ཆ་བྱད་དུ་མཛད་པ་ཞིག་བྱོན་ནས༔ མ་ཧཱ་མུ་དྲ་དྷརྨ་ཨཱཿ ང་ནི་ཨོ་རྒྱན་པདྨ་ཡིནཿ 
ཁྱོད་མོས་གུས་གསང་སྔགས་གསང་ལམ་ལ༔ འཇིགས་བྲལ་བླ་མའི་ལམ་མཁན་ཁྲིད༔ སྤྲོས་བྲལ་ 
བརྗོད་མེད་ཀྱི་ཞིང་ཁམས་ནས༔ སྐྱེ་མེད་ཡིད་བཞིན་ནོར་བུ་ལཿ བདེ་སྟོང་ཟུང་འཇུག་ཏུ་གསོལ་ 
བ་ཐོབ༔ དོན་གཉིས་ལྷུན་གྲུབ་ཀྱི་དངོས་གྲུབ་འབྱུང་༔ ང་མཁའ་དབྱིངས་ཡུམ་གྱི་བྷ་ག་ལ༔ བྱང་ 
ཆུབ་སེམས་ཀྱི་མཆོད་པ་འབུལ༔ ཟག་མེད་ཀྱི་སྤྱོད་པ་བྱེད་དུ་འགྲོ་ཞེས་གསུངས་ནས་སླར་ཡང་ 
དེ་ཉིད་ཀྱི་མཁའ་དབྱིངས་སུ་ཐིམ༔ ༡ དེ་ནས་ཕྱི་རོལ་གྱི་དུར་ཁྲོད་བརྒྱད་ཀྱི༔ ཤར་ཕྱོགས་ཀྱི་ 
ཁྲོད་དུ་ཕེབས་པ་ན༔ གྲུབ་ཆེན་ཨིནྡྲ་བྷུ་ཏིསཿ བྱང་སེམས་ཐིག་ལེ་རྣལ་འབྱོར་པས༔ རྩ་རླུང་ 
གཉིས་ཀྱི་ཕྱག་རྒྱ་བསྟེན༔ བདེ་སྟོང་ངང་དུ་སྤྱོད་པ་བྱེདཿ༔ ང་ནི་ཨིནྡྲ་བྷུ་ཏི་ཡིན༔ ཁྱོད་ཨ་རུའི་ 
ཤིང་གི་བསིལ་གྲིབ་ན༔ གུ་རུ་པདྨ་འབྱུང་གནས་བཞུགས༔ བརྡ་དོན་ངོ་སྤྲོད་ཞུ་རུ་སོང་༔ ཞེས་ 
བསྐུལ་ཏེ༔ གུ་རུ་པདྨ་འབྱུང་གནས་དང་མཇལ་བའི་ཞལ་ནས༔ པདྨ་དྷརྨ་ས་ཏྭ་ཨཱཿ ང་ནི་པདྨ་ 
འབྱུང་གནས་ཡིན༔ སེམས་ཉིད་ཉོན་མོངས་སྐྱོན་དང་བྲལ༔ ལྷན་སྐྱེས་ཡེ་ཤེས་གསལ་གདབ་ནས༔ 
མཐའ་བྲལ་དབུ་མའི་ལམ་ལ་འགྲོ༔ ཞེས་གསུངས་ནས་བརྡ་དོན་ངོ་སྤྲད་དོ ༣ དེ་ནས་ 
ཤར་ལྷོའི་དུར་ཁྲོད་དུ་བྱོན་པ་ན༔ ཌོམྦྷི་ཧེ་རུ་ཀའི་ཞལ་ནས༔ ང་རྒྱལ་སྟག་གི་རྟ་ལ་ཞོནཿ ཞེ་སྡང་ 
སྦྲུལ་གྱིས་དབུ་རྒྱན་བྱས༔ འདོད་ཆགས་ཕྱག་རྒྱ་པང་དུ་བླངས༔ སྐུ་གསུམ་གྱི་ངང་དུ་སྤྱོད་པ་ 
བྱེད༔ ང་ནི་ཌོམྦྷི་ཧེ་རུ་ཀཿ ཁྱོད་བ་རུ་རའི་ཤིང་གི་གྲིབ་བསིལ་ན གུ་རུ་པདྨའི་རྒྱལ་པོ་བཞུགསཿ 
བརྡ་དོན་ངོ་སྤྲོད་ཞུ་རུ་སོང༔ ཞེས་བསྐུལ་ཏེ་གུ་རུ་པདྨ་རྒྱལ་པོ་དང་མཇལ་བའི་ཞལ་ནས༔ མ་ཧཱ་ 
ར་ཛ་དྷརྨ་ཨཱཿ བདག་ནི་པདྨའི་རྒྱལ་པོ་སྟེ དམུ་རྒོད་འཁྲུལ་པའི་བློན་འབངས་ལ༔ བྱང་ཆུབ་
102

༄༅། །ཟབ་གཏེར་ཆོས་ཀྱི་མཛོད་ཁང་།
སེམས་ཀྱི་རྒྱལ་ཁྲིམས་བཅད༔ ཉོན་མོངས་ཡེ་ཤེས་ཆེན་པོར་བསྒྱུར༔ ཞེས་གསུངས་ནས་བརྡ་དོན་
ངོ་སྤྲད་དཿ
༣དེ་ནས་ལྷོ་ཕྱོགས་ཀྱི་དུར་ཁྲོད་དུ་བྱོན་པ་ན་སློབ་དཔོན་ཀླུ་སྒྲུབ་སྙིང་པོའི་ཞལ་ནས༔ མ་ 
ཧཱ་དྷཱ་ཏུ་ས་ཏྭ་ཨཱཿ ནང་གསང་སྔགས་རྡོ་རྗེ་ཐེག་པ་ལ༔ ཕྱི་བསླབ་གསུམ་རིན་ཆེན་རྒྱན་གྱིས་ 
བརྒྱན༔ ཟུང་འཇུག་གི་ངང་དུ་སྤྱོད་པ་བྱེདདཿ༔ ང་ནི་ཀླུ་སྒྲུབ་སྙིང་པོ་ཡིན༔ ཁྱོད་ཨ་མྲ་ཤིང་གི་གྲིབ་ 
བསིལ་ལ༔ གུ་རུ་པདྨ་ཐོད་ཕྲེང་བཞུགས༔ བརྡ་དོན་ངོ་སྤྲོད་ཞུ་རུ་སོང་༔ ཞེས་བསྐུལ་ནས༔ གུ་རུ་ 
པདྨ་ཐོད་ཕྲེང་དང་མཇལ་བའི་ཞལ་ནས བྷནྡྷ་མཱ་ལ་དྷརྨ་ཨཱཿ བདག་ནི་པདྨ་ཐོད་ཕྲེང་ཡིནཿ༔ 
བྱང་ཆུབ་སེམས་ཀྱི་མཚོན་ཆ་ཡིས༔ འཁོར་བ་མྱང་འདས་དབྱིངས་སུ་བསྒྲལ༔ དུག་གསུམ་སྐུ་ 
གསུམ་འབྲས་བུར་སྨིན༔ ཞེས་གསུངས་ནས་བརྡ་དོན་ངོ་སྤྲད་དོ༔དེ་ནས་ལྷོ་ནུབ་ཀྱྀ་དུར་
ཁྲོད་དུ་བྱོན་པ་ནཿ རྡོ་རྗེ་དྲིལ་བུ་པའི་ཞལ་ནས༔ ཕྱག་རྒྱའི་ལུས་སྦས་སྐེད་ལ་དཀྲིས༔ ཁྲི་གཉན་ 
སཱ་ལེའི་པགས་པ བུ་དང་བུ་མོ་ རྡོ་རྗེ་དྲིལ་བུ། ལག་ན་བཟུང་༔ མཁའ་སྤྱོད་གནས་སུ་སྤྱོད་པ་ 
བྱེད༔ ང་ནི་རྡོ་རྗེ་དྲིལ་བུ་པ༔ ཁྱོད་ཡོངས་འདུའི་ཤིང་གི་བསིལ་གྲིབ་ལ གུ་རུ་པདྨ་སཾ་བྷཱ་ 
བཞུགསསཿ བརྡ་དོན་ངོ་སྤྲོད་ཞུ་རུ་སོང་༔ ཞེས་བསྐུལ་ཏེ༔ གུ་རུ་པདྨ་སཾ་བྷཱ་དང་མཇལ་བའི་ཞལ་ 
ནས བོ་དྷི་ཙིཏྟ་དྷརྨ་ཨཱཿ བདག་ནི་པདྨ་སཾ་བྷཱ་བ༔ དྲི་མེད་སེམས་ཀྱི་དཀྱིལ་འཁོར་དུ༔ འཁོར་ 
འདས་གཉིས་མེད་ལྷ་ཡི་སྐུ༔ སྤང་བླང་བྲལ་བ་ངོ་མཚར་ཆེ༔ ཞེས་བརྡ་དོན་ངོ་སྤྲད་དོ 
དེ་ནས་ནུབ་ཕྱོགས་ཀྱི་དུར་ཁྲོད་དུ་བྱོན་པས༔ པདྨ་བཛྲ་གྱི་ཞལ་ནས༔ གནས་པ་རྩ་དང་གཡོ་བ་ 
རླུང་༔ བཀོད་པ་བྱང་ཆུབ་སེམས་འབྱོངས་ནས༔ ཕྱག་རྒྱ་མོ་དང་གཉིས་མེད་རོལ༔ ལྷན་སྐྱེས་ 
ངང་དུ་སྤྱོད་པ་བྱེདཿ༔ ང་ནི་པདྨ་བཛྲ་ཡིན༔ ཁྱོད་ སེང་ལྡེང་། ཁ་དིའི་ཤིང་གི་གྲིབ་བསིལ་ལ༔ གུ་རུ་ 
བློ་ལྡན་མཆོག་སྲེད་བཞུགས༔ བརྡ་དོན་ངོ་སྤྲོད་ཞུ་རུ་སོང་༔ ཞེས་བསྐུལ་ཏེ༔ སློབ་དཔོན་བློ་ལྡན་ 
མཆོག་སྲེད་དང་མཇལ་བའི་ཞལ་ནས༔ པྲཛྙཱ་མ་ཏི་དྷརྨ་ཨཱཿ བདག་ནི་བློ་ལྡན་མཆོག་སྲེད་དེ༔ 
རང་ལུས་རི་བོའི་དགོན་པ་རུ༔ སེམས་ཉིད་མདོ་རྒྱུད་དཔེ་ཆ་ལཿ སྨྲ་བསམ་བརྗོད་བྲལ་གྱི་ལྟ་ 
རྟོག་བྱེདཿ༔ ཅེས་བརྡ་དོན་ངོ་སྤྲད་དོ ༦དེ་ནས་ནུབ་བྱང་གི་དུར་ཁྲོད་དུ་བྱོན་པས༔ སློབ་ 
དཔོན་ལུ་ཧི་པའི་ཞལ་ནས༔ མྱང་འདས་རྒྱལ་བའི་དཀྱིལ་འཁོར་གྱིས འཁོར་བ་ཉ་ཡི་རྒྱུ་མ་
103

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསོལཿ༔ ཟུང་འཇུག་གི་ངང་དུ་སྤྱོད་པ་བྱེད༔ ང་ནི་རྣལ་འབྱོར་ལུ་ཧི་པ༔ ཁྱེད་ནྱ་གྲོ་དྷའི་ཤིང་གི་ 
བསིལ་གྲིབ་ལ༔ གུ་རུ་ཤཱཀྱ་སེང་གེ་བཞུགསཿ བརྡ་དོན་ངོ་སྤྲོད་ཞུ་རུ་སོང་༔ ཞེས་བསྐུལ་ཏེ༔ གུ་རུ་ 
ཤཱཀྱ་སེང་གེ་དང་མཇལ་བའི་ཞལ་ནས༔ ཤཱཀྱ་སེངྷ་དྷརྨ༔ ང་ནི་ཤཱཀྱ་སེང་གེ་ཡིན༔ འཁོར་བ་མ་ 
རིག་མུན་དོང་དུ༔ བྱང་སེམས་ཐུབ་པའི་དམ་ཆོས་ཀྱིས༔ རིགས་དྲུག་འཁོར་བའི་སྐྱེ་སྒོ་བཅད 
ཅེས་གསུངས་ནས་བརྡ་དོན་ངོ་སྤྲད་དོ དེ་ནས་བྱང་ཕྱོགས་ཀྱི་དུར་ཁྲོད་དུ་བྱོན་པས༔ གྲུབ་ཆེན་ 
ཀུཀྐུ་རཱི་པའི་ཞལ་ནསཿ བདེ་བའི་འཁོར་ལོ་རྣལ་འབྱོར་པ རྡོ་རྗེ་མཁའ་འགྲོ་ཁྱི་དང་རོལཿ དུར་ 
ཁྲོད་གནས་སུ་སྤྱོད་པ་བྱེདཿ༔ ང་ནི་ཀུཀྐུ་རཱུ་པ་ཡིན༔ ཁྱོད་མྱ་ངན་མེད་པའི་ཤིང་གྲིབ་ལ༔ གུ་རུ་ 
སེང་གེ་སྒྲ་སྒྲོགས་བཞུགས༔ བརྡ་དོན་ངོ་སྤྲོད་ཞུ་རུ་སོང ཞེས་བསྐུལ་ཏེ༔ གུ་རུ་སེང་གེ་སྒྲ་སྒྲོགས་ 
དང་མཇལ་བའི་ཞལ་ནས སིངྷ་ཤབྟ་དྷརྨ་ཨཱཿ ང་ནི་སེང་གེ་སྒྲ་སྒྲོགས་ཡིན རང་བྱུང་རིག་པའི་ 
བརྟུལ་ཞུགས་ཀྱིས༔ ལོག་ལྟ་མ་རིག་བདུད་དཔུང་འཇོམས༔ ཡང་དག་བདེ་བའི་ལམ་ལ་བཀོད༔ 
ཅེས་གསུངས་ནས་བརྡ་དོན་ངོ་སྤྲད་དོ དེ་ནས་བྱང་ཤར་གྱི་དུར་ཁྲོད་དུ་བྱོན་པས༔ 
གྲུབ་ཆེན་ས་ར་ཧ་པའི་ཞལ་ནས༔ རླུང་སེམས་དབང་ཐོབ་རྣམ་འབྱོར་པཿ ཐབས་ཤེས་གཉིས་ཀྱི་ 
མདའ་གཞུ་བཟུང་༔ གཟུང་འཛིན་རི་དྭགས་རྒྱུ་བ་གསོད༔ སྦྱོར་སྒྲོལ་གཉིས་ཀྱི་སྤྱོད་པ་བྱེད༔ ང་ 
ནི་ས་ར་ཧ་པ་ཡིན༔ ཁྱོད་བྱང་ཆུབ་ཤིང་གི་བསིལ་གྲིབ་ལཿ གུ་རུ་ཉི་མ་འོད་ཟེར་བཞུགས༔ བརྡ་ 
དོན་ངོ་སྤྲོད་ཞུ་རུ་སོང་༔ ཞེས་བསྐུལ་ཏེ་གུ་རུ་ཉི་མ་འོད་ཟེར་དང་མཇལ་བའི་ཞལ་ནས༔ སུརྱ་ 
རསྨི་དྷརྨ་ཨཱཿ ང་ནི་ཉི་མ་འོད་ཟེར་ཡིན༔ ཡེ་ཤེས་འོད་གསལ་སྒྲོན་མེ་ཡིས༔ ཉོན་མོངས་མ་རིག་ 
མུན་བསལ་ནས༔ བདེ་སྟོང་ཡིད་བཞིན་ནོར་བུ་བལྟ ཞེས་གསུངས་ནས་བརྡ་དོན་ངོ་སྤྲད་དོ
༩གཞན་ཡང་གནས་དེའི་བཀོད་པ་དང་༔ བརྡ་དོན་ངོ་མཚར་བ་བསམ་གྱིས་མི་ཁྱབ་པ་ 
གཟིགས་སོ ༈ བླ་མ་བདག་ཆེན་པོ་ཆོས་ཀྱི་དབྱིངས་སུ་གཤེགས་ནས་སྐུ་གདུང་ཞུགས་ལ་ 
འབུལ་བའི་ཚེ༔ འཇའ་འོད་ཀྱི་ཀློང་ནས་མངའ་བདག་ཁྱེའུ་ཆུང་གི་ཚུལ་དུ་ཞལ་བསྟན་ནས་འདི་ 
སྐད་ཅེས་གསུངས༔ ཆོས་སྐུ་ཉི་མ་འོད་ཟེར་ང་༔ གདོད་མའི་ཆོས་སྐུ་རང་ས་ཟིན༔ ཕ་དང་བུ་ལ་ 
འབྲལ་བ་མེད༔ ཨེ་མ་སྐལ་ལྡན་སྐྱེས་བུ་ཀུན༔ ཕྱི་ནང་གསང་བའི་ཚུལ་གྱིས་སུ༔ ཁ་ཞེ་མེད་པར་ 
གསོལ་བ་ཐོབ༔ བྱིན་རླབས་རྒྱང་ལ་ཉེ་རིང་མེད༔ སྤྲོས་གཅོད་བླ་མ་ནང་ནས་འཆར ཐེ་ཚོམ་
104

༄༅། །ཟབ་གཏེར་ཆོས་ཀྱི་མཛོད་ཁང་།
མེད་དོ་ནམ་མཁར་ལྟོས༔ གསུངས་རྗེས་སྐུ་ཡི་རྣམ་འགྱུར་འོད་དཔག་མེད་དུ་སྤྲུལ་ནསཿ 
དག་པ་དབྱིངས་ཀྱི་སྤྲོས་བྲལ་ནམ་མཁའ་ཡི༔ ཐིག་ལེ་སྟོང་པའི་སྒྲོན་མ་འོད་གསལ་ཀློང་༔ རང་ 
བཞིན་ལྷུན་གྲུབ་འོད་ལྔའི་གཞལ་ཡས་ནསཿ རིག་སྟོང་ཀུན་བཟང་ཟག་པ་རང་སར་ཟདཿ༔ ལྷུན་ 
གྲུབ་ལོངས་སྤྱོད་རྫོགས་པའི་རྣལ་འབྱོར་གྱིས་ཕྱུགཿ ཐིག་ལེ་ཟླུམ་ར་ཡེ་ཤེས་གཞལ་ཡས་འདིརཿ 
སྐལ་ལྡན་སྐྱེས་བུ་ཡོད་ན་མྱུར་དུ་བྱོནཿ ལྟ་བ་ཡིན་ནོ་སྐྱེ་མེད་དབྱིངས་སུ་ལྟོས༔ བསྒོམ་པ་ཡིན་ནོ་ 
སྐུ་དང་ཐིག་ལེར་བསྒོམ༔ སྤྱོད་པ་ཡིན་ནོ་ཆགས་མེད་ཞེན་མེད་སྤྱོདཿ༔ འབྲས་བུ་ཡིན་ནོ་རང་རིག་ 
རྒྱལ་ས་ཟུངས༔ ཕྲིན་ལས་ཡིན་ནོ་བདག་གཞན་གཉིས་མེད་སྒྲུབས༔ དེ་ལྟར་བྱས་ན་ང་དང་འདུ་ 
འབྲལ་མེད༔ ཕ་དང་བུ་ཚ་མཁའ་དང་འཇའ་ཚོན་བཞིནཿ དབྱེར་མེད་ཀློང་དུ་ཆོས་ཀྱི་འཁོར་ལོ་ 
བསྐོར༔ གསོལ་བ་ཕྱི་ན་མ་བཏབ་ནང་ནས་ཐོབ༔ ལྟད་མོ་ཕྱི་རུ་མ་ལྟ་ནང་དུ་ལྟོས༔ གནས་ལུགས་ 
ཐིག་ལེར་འཁྱིལ་ལོ་ཨེ་མ་ཧོ༔ཞེས་གསུངས་ནས་སྤྲུལ་པ་དེ་རྣམས་ཡི་གེ་ཨའི་རྣམ་པར་གྱུར་ཏེ་ 
ནམ་མཁར་ཡལ་བ་དེ་ཐིག་ལེ་ཤིན་ཏུ་ཕྲ་བར་གྱུར་ནས་སྤུར་ཁང་ལ་ཐིམ་མོ༔ ༔
105

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅ གཏེར་ཆེན་རིན་པོ་ཆེ་གུ་རུ་ཆོས་ཀྱི་དབང་ཕྱུག་ལ་གུ་རུ་མཚན་ 
བརྒྱད་དང་པདྨ་ཐོད་ཕྲེང་རྩལ་གྱིས་གནང་བའི་ 
ཞལ་གདམས་བཞུགས
ན་མོ་གུ་རུ གཏེར་སྟོན་གྲུབ་ཐོབ་ཐམས་ཅད་ཀྱི་རྒྱལ་པོ་གུ་རུ་ཆོས་ཀྱི་དབང་ཕྱུག་གི་མནལ་ལམ་
དུ་སློབ་དཔོན་ཆེན་པོས་རྗེས་སུ་བཟུང་ནས་གདམས་པ་གནང་བའི་ཚུལ་ལ༔ བསམ་ཡས་ལྷུན་
གྱིས་གྲུབ་པའི་གཙུག་ལག་ཁང་གི་དབུ་རྩེའི་སྒོ་དྲུང་དུ་གུ་རུ་རྡོ་རྗེ་གྲོ་ལོད་དང་མཇལ་བའི་ཞལ་ 
ནས༔ ཀྱེ་ཧོཿ རང་ལ་གནས་པའི་སེམས་ཉིད་འདི༔ ནམ་མཁའ་ལྟ་བུར་འདུས་མ་བྱས༔ ཐབས་ 
དང་ཤེས་རབ་གཉིས་མེད་པས༔ ཡང་དག་རྡོ་རྗེ་འདི་སུ་འཆང་༔ ཞེས་གསུངས་སོ༔ ༡ ལྷ་སར་ 
གུ་རུ་ཤཱཀྱ་སེང་གེ་དང་མཇལ་བའི་ཞལ་ནསཿ ཀྱེ་ཧོ༔ འདུལ་ཁྲིམས་སྡོམ་པ་ཀུན་གྱི་མཆོག༔ 
མཉམ་རྫོགས་ཆེན་པོ་འདི་ཡིན་གྱིས༔ ཡང་དག་རྡོ་རྗེའི་ས་གནོན་ལ༔ རང་བྱུང་སྙིང་པོ་འདི་ལ་ 
ལྟོས༔ ཞེས་གསུངས་སོ ༢ བལ་ཡུལ་འཕགས་པ་ཤིང་ཀུན་གྱི་གཙུག་ལག་ཁང་དུ་གུ་རུ་པདྨ་ 
སཾ་བྷ་དང་མཇལ་བའི་ཞལ་ནས ཀྱེ་ཧོ༔ མ་ཆགས་ཐབས་ལྡན་སྐྱེས་བུ་ཀུན རང་གསལ་མཐའ་ 
བྲལ་མེ་ལོང་ལ༔ ཡེངས་པ་མེད་པར་བལྟས་གྱུར་ན ཐམས་ཅད་ཆོས་སྐུར་མ་གྱུར་མེད༔ ཅེས་ 
གསུངས་སོརྒྱ་གར་རྡོ་རྗེ་གདན་དུ་གུ་རུ་པདྨ་རྒྱལ་པོ་དང་མཇལ་བའི་ཞལ་ནས༔ ཀྱེ་
ཧོ༔ གསེར་འགྱུར་རྩི་ཡིས་ཀུན་ཀྱང་གསེར༴༔ རྒྱལ་པོ་གཅིག་གིས་འཁོར་སྟོང་བསྒྱུར༔ རང་རིག་ 
རྒྱལ་པོས་སྣང་སྲིད་རིག༔ རང་བྱུང་བཟང་བས་ཆོས་ཀུན་བཟང་༔ ཞེས་གསུངས་སོ༔ ཨོཾ་
རྒྱན་དུར་ཁྲོད་གཙུག་ལག་ཁང་དུ་གུ་རུ་པདྨ་འབྱུང་གནས་དང་མཇལ་བའི་ཞལ་ནས༔ ཀྱེ་ཧོ 
བདག་ཏུ་རྟོག་པ་གཅིག་སྤངས་ཚེ༔ སྣང་སྲིད་ཐམས་ཅད་དུར་ཁྲོད་ཡིན༔ དུར་ཁྲོད་ཆེན་པོའི་ 
རྣལ་འབྱོར་པ༔ སྐུ་གསུམ་ལྷུན་གྲུབ་ངང་དུ་བདེ༔ ཞེས་གསུངས་སོ K མཐའ་འཁོབ་མུ་ 
སྟེགས་ཀྱི་ཡུལ་དུ་གུ་རུ་སེང་གེ་སྒྲ་སྒྲོགས་དང་མཇལ་བའི་ཞལ་ནས༔ ཀྱེ་ཧོ༔ གཏི་མུག་སེང་གེའི་ 
སྒྲ་བསྒྲགས་པས༔ དྲན་རྟོག་ཆོས་ཉིད་ངང་དུ་ཐིམ༔ ལྟ་ལོག་སུམ་བརྒྱ་དྲུག་ཅུ་བཅོམ༔ གདེང་གིས་
106

༄༅། །ཟབ་གཏེར་ཆོས་ཀྱི་མཛོད་ཁང་
ཟིན་པའི་རྣལ་འབྱོར་སྐྱིད༔ ཅེས་གསུངས་སོ༔ ༦རྔ་ཡབ་གླིང་གི་དུར་ཁྲོད་སྒོ་མཁར་དུ༔ གུ་རུ་ཉི་ 
མ་འོད་ཟེར་དང་མཇལ་བའི་ཞལ་ནས༔ ཀྱེ་ཧོཿ དྲི་མེད་སྙིང་པོ་འདི་རིག་ནཿ འགྲོ་བ་རིགས་དྲུག་ 
སྒོ་གཅོད་པས༔ ཉི་ཟེར་གཅིག་གིས་མུན་སྟོང་སངས་༔ རྣམ་སྨིན་ལས་ཀྱིས་འཚར་མི་སྲིད༔ ཅེས་ 
གསུངས་སོ༔ ปཙནྡན་སྡོང་པོའི་ཁྲི་ལ་གུ་རུ་བློ་ལྡན་མཆོག་སྲེད་དང་མཇལ་བའི་ཞལ་ནས༔
ཀྱེ་ཧོ ཤེས་རབ་བློ་དང་ལྡན་གྱུར་ནཿ འཆིང་བའི་ལས་རྣམས་སྤྱད་པས་གྲོལ༔ བདག་ཉིད་གཉུག་ 
མར་གནས་བྱས་ན༔ རིག་པའི་རྩལ་གྱིས་འགྲོ་བ་སྒྲོལ༔ ཞེས་གསུངས་སོ༔ ༨ པདྨ་འོད་ཀྱི་ 
ཕོ་བྲང་་དུ་གུ་རུ་པདྨ་ཐོད་ཕྲེང་དང་མཇལ་བའི་ཚེ་དབང་བཞི་བསྐུར་ནསཿ ལྷ་མིའི་ཆོས་ལ་གོ་ཆ་ 
བསྐྱེདཿ སེམས་དང་བག་ཆགས་མ་བྲལ་བར འཁོར་བའི་ཆོས་དབྱེར་མི་ཕྱེད༔ དེ་ཕྱིར་སེམས་ 
ཉིད་སྟོང་པར་ལྟོས༔ འཁོར་བ་ཆོས་ཉིད་སྐྱེ་མེད་དུཿ༔ མ་རྟོགས་བར་དུ་རིགས་དྲུག་གི ལས་དང་ 
སྡུག་བསྔལ་མི་འགག་པས༔ སེམས་ཀྱི་ངོ་བོ་སྐྱེ་མེད་དུཿ རྟོགས་པར་བྱ་བ་ཤིན་ཏུ་གཅེས༔ གཉིས་ 
སྣང་རྟོག་པ་རང་ས་རུ༔ མ་གྲོལ་བར་དུ་བདག་གཞན་གྱི༔ གཟུང་དང་འཛིན་པ་མི་འཛད་པས༔ 
གང་ཡང་རང་སར་གྲོལ་དུ་ཆུགས༔ འགྲོ་དྲུག་ཆོས་ཉིད་རང་གྲོལ་དུ༔ མ་ཤེས་བར་དུ་སེམས་ 
འཛིན་གྱིས༔ མཐར་ཕྱིན་ས་ལམ་མི་ཆོད་པསཿ༔ སྣང་བ་རང་སར་གྲོལ་དུ་ཆུགསཿ༔ འཁོར་བ་འདི་ 
ལས་མི་སྐྱོ་བར༔ ཆོས་མི་འབྱུང་བར་ཤེས་བྱ་སྟེ༔ བྱས་ཚད་བསླུ་བར་ཤེས་གྱིས་ལ༔ ཆོས་ཉིད་ 
དོན་ལ་བློ་སྦྱོངས་ཤིག༔ ལོ་ཀའི་ཆོས་བརྒྱད་མ་བྲལ་བར༔ འཁོར་བའི་ཆོས་དང་བློ་མི་ཕྲོལ༔ ལོ་ཀ་ 
འདི་ཡི་ཁེ་གྲགས་རྣམས༔ དགོས་མེད་སྤང་བྱར་ཤེས་པར་མཛོད༔ ཆོས་རྣམས་མིང་ཙམ་མིང་ 
ཡང་མེད༔ བློ་འདས་ཚིག་དང་བྲལ་བ་རུ༔ མ་གོ་བར་དུ་ཆོས་ཚིག་དང་༔ ཐ་སྙད་ཡི་གེ་མི་ 
འཛད་པས༔ ཚིག་དང་དཔེ་ཕྱིར་མ་འབྲངས་ཤིག༔ བྱར་མེད་བློ་འདས་གོ་བར་གྱིས༔ དོན་དང་ 
འཕྲད་ཚེ་མ་ཡེངས་ཤིག༔ ཅེས་གསུངས་སོ༔ གུ་རུ་རིན་པོ་ཆེ་ཆོས་ཀྱི་དབང་ཕྱུག་གི་མནལ་
ལམ་ལས་ཁོལ་དུ་ཕྱུངས་པ་དགེ
107

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ ཆོས་དབང་རིན་པོ་ཆེ་ཉིད་ཀྱིས་ཐེག་པ་རིམ་དགུའི་ཆོས་ཚུལ་ལ་ 
གསན་བསམ་བསྒོམ་གསུམ་མཛད་ཚུལ་དོན་གྱི་རྣམ་པར་ 
ཐར་པ་འདི་སྐད་ཅེས་བཀའ་བསྩལ་ཏོ། །
ཐེག་པ་དགུ་ལ་སྦྱངས་ཚུལ་གྱི་དབང་དུ་བྱས་ན༔ དང་པོ་བདེན་པ་བཞིའི་སྒོར་ཞུགས༔ གང་ཟག་ 
གི་བདག་མེད་རྟོགས༔ དགྲ་བཅོམ་པའི་འབྲས་བུ་ལ་ཡིད་སྨོན༔ བསེ་རུ་ལྟར་དུའང་བག་ཙམ་རེ་ 
བསྡད༔ དེ་ནས་རྟེན་འབྲེལ་བཅུ་གཉིས་ཀྱི་སྐོར་ཞུགས༔ ཆོས་ཀྱི་བདག་མེད་ཀྱི་ཕྱོགས་གཅིག་ 
རྟོགསཿ ཡིད་བཞིན་བདེ་བ་མཆོག་གི་ས་ལ་ཡིད་སྨོནཿ བསེ་ལྟ་བུར་ཡང་བག་ཙམ་བསྡད༔ དེ་ 
ནས་ཕར་ཕྱིན་བཅུའི་སྒོར་ཞུགས༔ བདག་མེད་གཉིས་ཀའི་དོན་རྟོགསཿ བཅུ་གཅིག་ཀུན་ཏུ་འོད་ 
ཀྱི་ས་ལ་ཡིད་སྨོནཿ གྲུ་པ་ལྟར་རང་གཞན་གཉིས་ཀའི་དོན་ལ་ཡང་བག་ཙམ་བགྱིས་གསུངས༔ དེ་ 
ནས་བྱ་བ་དྲུག་གི་སྒོར་ཞུགསཿ སྐྱེ་འགག་མེད་པའི་ལྷར་རྟོགས༔ རིགས་གསུམ་རྡོ་རྗེ་འཛིན་པའི་ 
ས་ལ་ཡིད་སྨོནཿ བྲམ་ཟེ་ལྟ་བུར་གཙང་སྦྲ་ཡང་བག་ཙམ་རེ་བྱས༔ དེ་ནས་ཕྱི་ནང་གཉིས་ཀའི་ 
སྒོར་ཞུགས༔ སྐྱེ་འགག་གཉིས་མེད་ལྟར་རྟོགས༔ རིགས་བཞི་རྡོ་རྗེ་འཆང་ལ་ཡིད་སྨོན༔ རྒྱལ་སྲིད་ 
ལྟ་བུར་ཚོགས་དཔོན་ཡང་བག་ཙམ་རེ་བྱས༔ དེ་ནས་ཏིང་ངེ་འཛིན་རྣམ་གསུམ་གྱི་སྒོར་ཞུགས་ 
སྣང་སྲིད་ལྷའི་དཀྱིལ་འཁོར་དུ་རྟོགསཿ པདྨ་ཅན་ལ་ཡིད་སྨོནཿ མངལ་སྐྱེས་ལྟ་བུར་རིམ་གྱིས་ས་ 
ལ་སྦྱངས་གསུངསཿ དེ་ནས་སྐད་ཅིག་ལྷར་གསལ་གྱི་སྒོར་ཞུགས༔ ཡབ་ཡུམ་གཉིས་མེད་རང་ 
བྱུང་དུ་རྟོགས༔ འཁོར་ལོ་ཚོགས་ཆེན་གྱི་ས་ལ་ཡིད་སྨོན༔ རྫུས་སྐྱེས་ཚུལ་གྱིས་རིག་པའི་རྩལ་ 
སྦྱངས༔ དེ་ནས་བྱ་བྲལ་རྟོགས་པའི་སྒོར་ཞུགསཿ འཁོར་འདས་གཉིས་མེད་རང་སེམས་སུ་རྟོགས 
ཀུན་བཟང་དབྱེར་མེད་ཀྱི་ས་ལ་སྨོན༔ སངས་རྒྱས་མཉམ་སྦྱོར་ངོ་མཚར་ཆེ རང་བྱུང་ཉི་མའི་ 
སྙིང་པོ་བཞིན༔ སྤང་བན་ཉམས་བྲོད་བདེ་བར་གདའ༔ གསུངས་སོ༔ འདི་དཔའ་བོ་གཙུག་ལག་ 
ཕྲེང་བས་ཀྱང་ཆོས་འབྱུང་དུ་དྲངས་ཤིང་ཐེག་པའི་སྤྱི་ཆིངས་ཤིན་ཏུ་ཆེ་བར་སྣང་ཞེས་བསྔགས།
108

༄༅། །ཟབ་གཏེར་ཆོས་ཀྱི་མཛོད་ཁང་
འོན་ཀྱང་ཨུ་བྷའི་ཞུགས་ཚུལ་གྱི་སྨད་དང་།ཡོ་གའི་སྟོད་ནས་ཆད་སྣང་བ་ཕྱི་མོ་མ་རྙེད་ཀྱང་ 
དོན་ལ་བསམས་ནས་གསོས་པ་ཡིན་ཞེས་གསུངས་ནའང་། འདིར་ནི་རྣམ་ཐར་དག་པ་ལ་གཏུགས་ 
ཏེ་དཔེ་རྙིང་ཇི་ལྟ་བ་བཞིན་དུ་བྲིས་པ་ཡིན་ནོ། །
༈ ཆོས་དབང་རིན་པོ་ཆེ་ཉིད་ཀྱི་དོན་གྱི་རྣམ་པར་ཐར་པ་ 
བརྡ་དོན་ལྷུན་གྱིས་གྲུབ་པའི་མགུར་ནི།
རྗེ་ཉིད་ལྷོ་བྲག་མཁར་ཆུའི་བདུད་རྩི་ཕུག་ཏུ་བླ་མའི་གཏོར་ཆེན་རི་བོ་མཆོག་རབ་ཏུ་གསལ་བའི་ 
རྣམ་རྒྱལ་ཁང་བཟང་རྩེ་ལ༔ པད་སྡོང་འདབ་བརྒྱད་སྟེང་དུ༔ གུ་རུ་པདྨ་མཚན་བརྒྱད་གསང་ 
མཚན་ པདྨ་ཐོད་ཕྲེང་རྩལ་ལོ། ། དང་དགུར་སྣང་བའི་ཞལ་གཟིགས་པའི་ཚེ་ན་འདི་སྐད་དོ༔ ཨོཾ་ 
ཨཱཿཧྰུྃ༔ རང་རིག་བླ་མའི་བྱིན་རླབས་ཀྱིས༔ མ་སྤངས་ལྷུན་གྲུབ་ཚིག་རྐང་དྲུག ཉོན་མོངས་སྐྱེ་ 
མེ་ ཡུལ་རང་བྱུང་རིགཿག༔ གློ་བུར་རྣམ་རྟོག་རང་སར་དག༔ རྒྱུད་དྲུག་འཁོར་བའི་སྡུག་བསྔལ་ཀུན༔ 
བསད་དུ་བ་ལྟ་བུར་ཡལཿ༔ མ་སྤངས་ལྷུན་གྲུབ་བློ་རེ་བདེ༔ རང་རིག་དྲན་པའི་སྒྲུབ་པ་པོས༔ མ་ 
བསྒྲུབས་ལྷུན་གྲུབ་ཚིག་རྐང་དྲུག སྣང་གྲགས་རྟོག་པའི་བསྒྲུབ་རྫས་བསགསཿ སྒྲུབ་ལུང་རྟོལ་སྐྱེས་ 
ངོ་བོ་རྟོགས༔ རང་རིག་རང་ཤར་ལྷུན་གྲུབ་པ ནམ་མཁའི་མཛོད་བཞིན་ལྷུན་གྱིས་གྲུབ༔ མ་གྲུབ་ 
ལྷུན་གྲུབ་བློ་རེ་བདེ རང་བཞིན་ལྷུན་གྲུབ་ཚིག་རྐང་དྲུག ཚོགས་དྲུག་ཡུལ་དུ་གང་ཤར་ལ༔ 
བརྟགས་པས་རིག་པར་རང་བྱུང་ཤར༔ ངང་ལ་ངང་གནས་རིག་གསལ་གདབ༔ ཐམས་ཅད་རང་ 
རིག་བླང་དོར་མེདཿ རིན་ཆེན་གསེར་གླིང་སླེབས་དང་མཚུངས རང་བྱུང་ལྷུན་གྲུབ་བློ་རེ་བདེ༔ 
ཞེས་མགུར་དུ་བཞེངས་པའི་ཚིག་རྐང་བཅོ་བརྒྱད་པོ་ངོ་མཚར་ཤིན་ཏུ་ཆེའོ༔
109

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ ན་མོ་གུ་རུ༔ གུ་རུ་རིན་པོ་ཆེ་ཆོས་ཀྱི་དབང་ཕྱུག་གིས་རྒྱང་རོའི་ཞང་སྟོན་ 
རྡོར་མགོན་ལ་གདམས་པ།
རྗེ་བླ་མ་རྣམས་ལ་ཕྱག་འཚལ་ལོ༔ ཉོན་མོངས་བདུད་དཔུང་ཐམས་ཅད་ཆོམས༔ སེམས་ཅན་ 
བདེ་ཆེན་ཞིང་དུ་སྦྱོར༔ སྲིད་པའི་མཚོ་ལས་བསྒྲལ་དུ་གསོལ༔ དལ་འབྱོར་ཐོབ་དཀའ་སོམས་ 
མཛོད་ལ༔ དམ་པའི་ཆོས་སྒོར་མྱུར་དུ་ཞུགསཿ མི་རྟག་ལོང་མེད་སོམས་མཛོད་ལ༔ དོན་ལྡན་ 
དགེ་སྦྱོར་རྒྱུད་ལ་བསྐུལཿ༔ རྒྱུ་འབྲས་མི་བསླུ་སོམས་མཛོད་ལ༔ དགེ་སྡིག་གཉིས་ལ་སྤང་བླང་གྱིས༔ 
འཁོར་བའི་ཉེས་དམིགས་སོམས་མཛོད་ལ༔ ཐར་ལམ་བདེ་ཆེན་ཆོས་ལ་སྦྱོར༔ སྔར་འཁྲུལ་སྡུག་ 
བསྔལ་སོམས་མཛོད་ལ༔ ཕྱོགས་མེད་ཐོས་པས་རང་རྒྱུད་ཐུལ༔ བག་ཆགས་སྤང་དཀའ་སོམས་ 
མཛོད་ལ༔ བསྒོམ་སྒྲུབ་ཉམས་ལེན་གདེང་ཆུད་མཛོད༔ མེ་ཚེ་སྟོང་ཟད་སོམས་མཛོད་ལ༔ བརྩོན་ 
འགྲུས་ལྕགས་ཀྱིས་རྟག་ཏུ་བསྐུལ༔ རྩོད་དུས་རྐྱེན་མང་སོམས་མཛོད་ལ༔ རོ་སྙོམས་གཉེན་པོ་ 
མྱུར་དུ་བརྟེནཿ བྲེལ་སྦྱོང་ཟིན་མེད་སོམས་མཛོད་ལ སྒོ་གསུམ་མ་ཎིའི་ཕྱོགས་སུ་རེམ༔ མི་ཚེ་ 
ཡུད་ཙམ་སོམས་མཛོད་ལ༔ ངན་འགྲོ་རྩུབ་འགྱུར་འཁྲུགས་པ་སྤོངས༔ སྐྱོན་ཡོན་གཞི་མེད་སོམས་ 
མཛོད་ལ༔ གཟའ་གཏད་མེད་པའི་ལྟ་བ་སྐྱོངས༔ བློས་བྱས་གོལ་ས་སོམས་མཛོད་ལ༔ ཆོས་ 
རྣམས་མ་བསྒོམས་རང་སར་ཞོགཿ༔ ཞེན་ཚད་ངན་འགྲོའི་རྒྱུར་སོམས་མཛོད་ལ༔ འཛིན་མེད་རང་ 
གྲོལ་ངང་དུ་སྤྱོདཿ རེས་ཚད་བསླུ་བར་སོམས་མཛོད་ལ༔ རེ་མེད་རང་ཚུགས་ཐུབ་པར་མཛོདཿ 
ཅེས་གསུངས་སོ
110

༄༅། །ཟབ་གཏེར་ཆོས་ཀྱི་མཛོད་ཁང་།
༈ གུ་རུ་ཆོས་དབང་གི་ཞལ་གདམས་སྙིང་པོ་དོན་གསུམ་ཞེས་བྱ་བ།
ཨེ་མ་ཧོཿ ཆོས་དབང་ངག་ཉན་དམ་ལེན་ཞིང་༔ ཆོས་གཞུང་སྤྱོད་པའི་སྐལ་ལྡན་བུ༔ དུས་གསུམ་ 
ཉམས་ལེན་མན་ངག་བཤད༔ ད་ལྟ་འཆི་ཁ་བར་དོའོ༔ ཚེ་འདིར་ཉམས་ལེན་མན་ངག་ཀྱང༔ བྱ་ 
བ་ཐོངས་ལ་གཅིག་པུར་སྡོདཿ༔ ཞེན་འཛིན་ཐོངས་ལ་ལུས་སེམས་གློདཿ དངོས་མེད་སེམས་ཀྱི་ 
གནས་ལུགས་ལྟོསཿ ལྟ་བྱེད་རྟོག་པ་རང་སར་ཕྲོལ༔ འཆི་ཁར་ཉམས་ལེན་མན་ངག་ཀྱང་༔ གོས་ 
ཟས་ནོར་སོགས་སྤངས་དག་བྱ༔ གཞོག་ཡས་འོག་ཏུ་བཅུག་སྟེ་ཉལ༔ རང་རིག་མིག་ནས་མཁའ་ 
ལ་གཏདཿ བསམ་མེད་གལ་མ་མཆི་རུ་གློད༔ ཆགས་མེད་གནས་ལ་བྱང་ཆུབ་རེགཿ བར་དོར་ 
ཉམས་ལེན་མན་ངག་ནི༔ སྟོང་གསལ་ཆོས་ཉིད་བར་མ་དོ༔ ཀུན་གཞི་གཞི་མེད་རྩ་བྲལ་འཆར༔ 
ཚེ་འདིར་རྟོགས་གོམས་རྣལ་འབྱོར་པ མ་པང་སླེབས་པས་མངོན་སངས་རྒྱས༔ ཆོས་སྐུ་ལྷུན་གྲུབ་ 
བློ་རེ་བདེ༔ དེ་རྗེས་རང་རྩལ་འོད་ལྔར་འཆར༔ ནམ་མཁའ་འཇའ་ཡིས་དཀྲིགས་པ་འདྲ༔ དེ་ལ་ 
ཞེན་འཛིན་བག་ཆགས་ཀྱིས༔ འཁོར་བར་མི་འཁྱམ་དགོས་མ་མཆིས༔ དེ་ཉིད་རང་རིག་རྩལ་ཤེས་ 
ཤིང་༔ ཆགས་ཞེན་འཛིན་མེད་ཚུགས་བཟུང་ན༔ ལོངས་སྤྱོད་རྫོགས་སྐུ་ཀུན་གྱི་རྒྱལ༔ ཐུགས་རྗེས་ 
འགྲོ་དོན་སྤྲུལ་པ་འགྱེད༔ སྐུ་གསུམ་ཡོངས་རྫོགས་གྲུབ་མཐར་ཕྱིན༔ དུས་གསུམ་ལམ་ཁྱེར་མན་ 
ངག་ཡིནཿ གུ་ཧྱ
111

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ གུ་རུ་ཆོས་ཀྱི་དབང་ཕྱུག་གིས་བུ་སློབ་སྤྱི་ལ་གསུངས་པའི་དམ་ཆོས་རྩ་བ་བདུན་པའི་དབྱངས།
རྗེ་བླ་མ་རྣམས་ལ་ཕྱག་འཚལ་ལོ༔ སངས་རྒྱས་ཐམས་ཅད་འདུས་པའི་སྐུ༔ ཡིད་བཞིན་ཆོས་ཀྱི་ 
ཆཪ་རྒྱུན་འབེབས༔ བདག་སོགས་བརྒྱུད་འཛིན་ཐུགས་རྗེས་ཟུངས༔ ཡོན་ཏན་རྩ་བ་བླ་མ་ཡིན 
མཚན་ལྡན་བརྟེན་ཅིག་སྐལ་ལྡན་ཀུན༔ ཆོས་ཀྱི་རྩ་བ་རང་སེམས་ཡིན༔ རྟག་ཏུ་ལྟོས་ཤིག་སྐལ་ 
ལྡན་ཀུནཿ འཇུག་སྒོའི་རྩ་བ་བྱང་ཆུབ་སེམས༔ ཀུན་ཁྱབ་སྒོམས་ཤིག་སྐལ་ལྡན་ཀུན༔ ལྟ་བའི་རྩ་ 
བ་གཞི་རྩ་བྲལཿ༔ རང་རིག་རྟོགས་ཤིག་སྐལ་ལྡན་ཀུན༔ བསྒོམ་པའི་རྩ་བ་ཅིར་མི་རྟོག༔ སེམས་ 
ཉིད་མ་བཅོས་སྐལ་ལྡན་ཀུན༔ སྤྱོད་པའི་རྩ་བ་འཛིན་རྟོག་མེད༔ ཡེངས་མེད་སྐྱོངས་ཤིག་སྐལ་ལྡན་ 
ཀུན༔ འབྲས་བུའི་རྩ་བ་འཁྲུལ་རྟོག་མེད༔ རང་ཚུགས་ཟུངས་ཤིག་སྐལ་ལྡན་ཀུནཿ ཞེས་གསུངས་སོ 
༈ གུ་རུ་ཆོས་ཀྱི་དབང་ཕྱུག་གིས་ལྷོ་བྲག་མཁར་ཆུར་ཉམས་ལེན་ལ་བྱོན་པའི་ཚེ་གསུངས་ 
པའི་བྱར་མེད་བཞི་པའི་དབྱངས།
རྗེ་བླ་མ་རྣམས་ལ་གསོལ་བ་འདེབསཿ མོས་དང་འབྲེལ་བའི་དགོངས་པ་ཅན༔ རྩ་བརྒྱུད་བླ་མ་ 
ཐམས་ཅད་ཀྱིས༔ བྱ་བྲལ་རྟོགས་པར་བྱིན་གྱིས་རློབས༔ བདག་འདྲ་ཆོས་ཀྱི་དབང་ཕྱུག་གིས༔ རྟོགས་ 
ལྡན་འདོད་ནས་སེམས་བལྟས་པས༔ ལྟ་བ་མ་རྙེད་ལྟ་བྱེད་སྟོར བལྟ་ཡང་མི་ལྟ་རང་སོར་འཇོག༔ 
བདག་འདྲ་ཆོས་ཀྱི་དབང་ཕྱུག་གིས༔ རི་ཁྲོད་དབེན་པར་བསྒོམ་འདོད་པས༔ བསྒོམ་རྒྱུ་མ་རྙེད་ 
སྒོམ་མཁན་སྟོར༔ བསྒོམ་ཡང་མི་སྒོམ་རང་སོར་འཇོགཿ༔ བདག་འདྲ་ཆོས་ཀྱི་དབང་ཕྱུག་གིསཿ 
དམ་པའི་ཆོས་ལ་སྤྱོད་ཀྱང༔ སྤྱོད་པ་མ་རྙེད་སྤྱོད་མཁན་སྟོར༔ སྤྱོད་ཀྱང་མི་སྤྱོད་རང་སོར་འཇོགཿ༔ 
བདག་འདྲ་ཆོས་ཀྱི་དབང་ཕྱུག་གིསཿ བླ་མེད་བྱང་ཆུབ་ཐོབ་རེ་བས༔ འབྲས་བུ་མ་རྙེད་རེ་མཁན་ 
སྟོར༔ རེ་ཡང་མི་རེ་རང་སོར་འཇོགཿ༔ ཅེས་གསུངས་སོ
112

།ཟབ་གཏེར་ཆོས་ཀྱི་མཛོང ཁང་།
གུ་རུ་རིན་པོ་ཆེ་ཆོས་ཀྱི་དབང་ཕྱུག་དགོངས་པ་གཞན་དོན་དུ་གཤེགས་པ་ལ་མངོན་པར་
ཕྱོགས་པའི་ཚེ། རང་གཞན་གྱི་དོན་གཉིས་ལྷུན་གྱིས་གྲུབ་པའི་རྨད་དུ་བྱུང་བའི་རྣམ་པར་ཐར་ 
པའི་རྡོ་རྗེའི་མགུར་འདི་གསུངས་སོ། ། ཨེ་མ་ཧོ༔ ཁོ་བོ་ཆོས་ཀྱི་དབང་ཕྱུག་ལ༔ གཞན་དོན་ལྷུན་ 
གྱིས་གྲུབ་པའི་མགུར། སེམས་ཅན་རྣམ་རྟོག་ཐ་དད་ཀྱིས༔ རེ་དོགས་དབྱིངས་སུ་གཅོད་པའི་ 
མགུར། ལ་ལ་ཆོས་དབང་བདེ་ན་དགའ༔ ལ་ལ་ཆོས་དབང་སྡུག་ན་དགའ༔ ལ་ལ་ཆོས་དབང་ཤི་ 
ཡིས་དོགས༔ ལ་ལ་ཆོས་དབང་ཤི་ན་དགའ༔ ལ་ལ་ཆོས་དབང་རྟག་ཏུ་རེ ལ་ལ་ཆོས་དབང་ 
རྟག་གིས་དོགས༔ ལ་ལ་ཆོས་དབང་རྒྱལ་དུ་རེ༔ ལ་ལ་ཆོས་དབང་རྒྱལ་གྱིས་དོགས༔ རེ་དོགས་ 
ཅན་ཚོ་སྙིང་རེ་རྗེ༔ ཆོས་དབང་སེམས་ཉིད་རེ་དོགས་བྲལ༔ ཆོས་དབང་སེམས་ལ་ཟུག་རྔུ་མེདཿ 
བདེ་ན་དགའ་ཚོ་དགྱེས་པར་མཛོད༔ ཆོས་དབང་ཟུག་རྔུ་སྤངས་པ་མེད༔ སྡུག་ན་དགའ་ཚོ་ 
དགྱེས་པར་མཛོདཿ ཆོས་དབང་སེམས་ལ་འཕོ་འགྱུར་མེད༔ རྟག་ཏུ་རེ་ཚོ་དགྱེས་པར་མཛོདཿ༔ 
ཆོས་དབང་སེམས་ལ་རང་བཞིན་མེད༔ རྟག་གིས་དོགས་ཚོ་དགྱེས་པར་དགོངས༔ ཆོས་ད་བང་ 
སེམས་ཀྱིས་མ་བཏུལ་མེད༔ རྒྱལ་དུ་རེ་ཚོ་དགྱེས་པར་དགོངས༔ ཆོས་དབང་སེམས་ཉིད་མཐོ་ 
དམའ་མེད༔ རྒྱལ་གྱིས་དོགས་ཚོ་དགྱེས་པར་དགོངས༔ དེ་ལྟར་རེ་དོགས་དགོངས་པ་ནཿ གཞན་ 
དོན་ལྷུན་གྱིས་གྲུབ་པ་ཡིནཿ ཨེ་མ་ཧོ༔ སྤྲང་བན་ཆོས་ཀྱི་དབང་ཕྱུག་ངས༔ རང་དོན་ལྷུན་གྱིས་ 
གྲུབ་པའི་མགུར་མའོ། ། བདག་མེད་ཕུང་པོ་འདི་བོར་ཚེ༔ མཁའ་ལ་འཇའ་ཚོན་དེངས་པ་འདྲ༔ 
བུ་སློབ་ཉེ་དྲུང་རྩ་ལག་ཀུནཿ དེ་ལ་མི་དགའ་སུས་ཅི་བྱ༔ དེ་ནི་ཀུན་གྱིས་མཁྱེན་པར་མཛོདཿ 
སྡུག་བསྔལ་མེད་པར་ལྷུན་གྱིས་གྲུབ༔ སྤང་བན་ཆོས་ཀྱི་དབང་ཕྱུག་བདག༔ བསྙེན་སྒྲུབ་ངག་རྩོལ་ 
སྟོང་པའི་ཚེ སྐྱེལ་མས་མགྲོན་པོ་ཡུལ་སྐྱེལ་འདྲ༔ བུ་སློབ་ཉེ་དྲུང་རྩ་ལག་ཀུན༔ དེ་ལ་མི་དགའ་ 
སུ་ཞིག་བྱ༔ འདི་བཞིན་ཀུན་གྱིས་མཁྱེན་པར་མཛོདཿ སྤང་བན་ཆོས་ཀྱི་དབང་ཕྱུག་བདག༔ ཚེ་ 
འདིའི་རྣམ་རྟོག་འགྱེལ་བའི་ཚེ༔ འདའ་ཚེ་ཉི་ནུབ་ཟླ་འཆར་འདྲ བུ་སློབ་ཉེ་དྲུང་རྩ་ལག་ཀུནཿ 
དེ་ལ་མི་དགའ་སུས་ཅི་བྱ༔ དེ་བཞིན་ཀུན་གྱིས་མཁྱེན་པར་མཛོདཿ༔ དེ་ལྟར་མྱ་ངན་འདས་པ་ནཿ 
རང་དོན་ལྷུན་གྱིས་གྲུབ་པ་ཡིན༔ ཨེ་མ་ཧོ༔ སྒྱུ་མའི་སྐྱེས་བུ་ཆོས་དབང་གིས༔ གནས་ལུགས་
113

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟོགས་པས་གཟུང་འཛིན་གྲོལ༔ སྣང་བ་རང་སྣང་རང་སར་དག ཉམས་སྣང་གོམས་པས་རྟོག་པ་ 
གྲོལ༔ ཉོན་མོངས་རང་སྣང་རང་སར་དག༔ གོམས་པ་བརྟས་པས་རྨི་ལམ་སངས༔ བག་ཆགས་ 
རང་སྣང་རང་སར་དགཿ འཛིན་པ་གྲོལ་བས་སྤྱོད་པ་ཞིག༔ ཅི་བྱས་རང་སྣང་རང་སར་དག༔ རང་ 
བྱུང་རྟོགས་ན་མངོན་དུ་གྱུར༔ དེར་རེ་དོགས་རང་སྣང་རང་སར་དག༔ རང་ཤར་སྐུ་ལྔ་ཡེ་ཤེས་ལྔ༔ 
རང་གྲོལ་ཆོས་སྐུ་ལྷུན་གྱིས་གྲུབ༔ དེ་བཞིན་བརྡ་དོན་ཁོང་ཆུད་ན༔ སྤྲིན་མེད་མཁའ་ལ་ཉི་ཤར་ 
ལྟར༔ བདག་གཞན་དོན་ཀུན་ལྷུན་གྲུབ་ཡིན ཨེ་མ་ཧོ༔ ཆོས་དབང་བརྡ་ཡི་འཁོར་ལོ་སྟེ༔ ཅིར་ 
སྣང་རང་སྣང་སྐུ་ཡི་བརྡ༔ ཅིར་གྲག་རང་གྲག་གསུང་གི་བརྡ༔ ཅིར་དྲན་རང་དྲན་ཐུགས་ཀྱི་བརྡ 
རང་གསལ་འཛིན་མེད་ཐུགས་ཀྱི་བརྡ༔ བརྡ་དོན་གཉིས་མེད་དོན་གྱི་བརྡ གྲོལ་བ་རང་བྱུང་ 
ལྷུན་གྲུབ་འགྱུར༔ ཨེ་མ་ཧོ༔ བདག་འདྲ་ཆོས་ཀྱི་དབང་ཕྱུག་གིས༔ བླ་མ་རྣམས་ཀྱི་ཐུགས་གཏེར་ 
ཕྱུངས༔ དམ་ཆོས་བདུད་རྩིས་བུམ་པ་བསྐང་༔ སྤེལ་ལམ་བྱ་རུ་སྣོད་ལྡན་ཉུང་༔ སྦའམ་བགྱི་རུང་ 
གསང་ཐུབ་ཉུང༔ བཤམ་དམ་བྱས་རུང་དད་ལྡན་ཉུང༔ ཐུགས་གཏེར་ཆོས་ཀྱི་དབྱིངས་སུ་སྦེདཿ༔ 
གཏེར་བདག་རིག་པའི་ལྷ་ལ་འཆོལ༔ གཏེར་སྲུང་དྲན་པའི་མགོན་པོས་བྱེད༔ ཆོས་དབང་ཆོས་ 
སྐུའི་མལ་ན་ཉལཿ ཉེ་གནས་ཡེ་ཤེས་མཁའ་འགྲོས་བྱེད༔ ཟས་སུ་གཉིས་སྣང་རྟོག་ཚོགས་རོལཿ 
ལོངས་སྤྱོད་ནམ་མཁའི་མཛོད་ལ་བྱེད༔ དེ་ཀུན་ལྡེམ་དགོངས་བརྡ་དོན་ཡིན༔ དེ་རྣམས་ཆོས་ 
དབང་རྣམ་ཐར་ཡིན༔ རྣམ་ཐར་འདི་འཛིན་འགྲོ་བ་ཀུན༔ བདག་ཏུ་འཛིན་པའི་རྣམ་པ་ལ༔ རྣམ་ 
པར་ཐར་པ་དེ་གྲུབ་ནས༔ འཁོར་བའི་བཙོན་ཁང་ནང་ནས་ཐར༔ དེ་ཕྱིར་རྣམ་ཐར་དོན་དང་ལྡནཿ 
སྐལ་མེད་རྣམས་ལ་ཅི་བྱར་ཡོད༔ སྐལ་ལྡན་རྣམས་ཀྱིས་ཐུགས་ལ་དགོངསཿ 
ཞེས་གསུངས་སོ།། །།
114

༄༅། །ཟབ་གཏེར་ཆོས་ཀྱི་མཛོད་ཁང་།
འྀ ཟབ་མོ་གསང་བ་འདུས་པ་ལས༔ གྲུབ་ཆེན་རྣམས་ཀྱི་ 
དགོངས་ཉམས་བཞུགས༔ ༔
55h1m#ན་མོ་གུ་རུ་དྷེ་བ་དྷཱ་ཀི་ནཱི ཨོ་རྒྱན་གྱི་སློབ་དཔོན་ཆེན་པོ་པདྨ་
སཾ་བྷ་བ་བོད་དུ་བྱོན་ནས༔ ཆོས་སྐྱོང་བའི་རྒྱལ་པོ་ཁྲི་སྲོང་ལྡེའུ་བཙན་གྱིས་ཞབས་ནས་བཏེགཿ 
མཁས་གྲུབ་ལོ་པཎ་ཐམས་ཅད་ཀྱིས་གཙུག་ཏུ་བཀུ༔ བོད་རུ་བཞིའི་སྐྱེ་བོ་རྣམས་ཀྱིས་མཆོད་ 
པའི་ཡུལ་གཅིག་པུར་བཟུང་ནས་བཞུགས་པའི་ཚེ༔ དུས་ནམ་ཞིག་ན་མངའ་བདག་རྒྱལ་པོས་གུ་ 
རུ་རིན་པོ་ཆེ་ལ་ཞུས་པ༔ ཀྱེ་སློབ་དཔོན་ཆེན་པོ་ལགས༔ གུ་རུ་རྡོ་རྗེ་འཆང་ཁྱོད་ཀྱི་བཀའ་དྲིན་ 
ལ་བརྟེན་ནས་བོད་ཀྱི་གཞི་བདག་གདུག་པ་ཅན་ཐམས་ཅད་ཞི༔ སྡིག་སྤྱོད་ཀྱི་བློན་པོ་རྣམས་ཉམ་ 
དམའ༔ སྐུ་གསུང་ཐུགས་ཀྱི་རྟེན་མཐར་ཕྱིན༔ རྒྱུ་དང་འབྲས་བུའི་དམ་ཆོས་ཀྱི་སྒྲོན་མེས་མུན་ 
པའི་གླིང་དཀར་པོར་བསྒྱུར་བ་ནི་བཀའ་དྲིན་ཆེ༔ ད་སྟེ་བདག་ཅག་རྗེ་འབངས་སྐལ་བ་ལྡན་པ་
རྣམས་ལ་རང་རང་གི་སྔོན་ནས་འབྲེལ་བའི་ཡི་དམ་གྱི་ལྷ་སོ་སོའི་སྨིན་གྲོལ་གྱི་གདམས་པ་ཡོངས་ 
སུ་རྫོགས་པར་བསྩལ་ནས་མཐོང་བའི་ཆོས་ལ་གྲུབ་པའི་འབྲས་བུ་མཆིས་པ་ཞིག་མཛད་དུ་གསོལ༔
ཞེས་དོན་ཆེ་བའི་གསོལ་འདེབས་དང་༔ རིན་ཆེན་གསེར་གྱི་མཎྜལ་ཕངས་མེད་དུ་ཕུལ༔ ཕྱག་ 
དང་སྐོར་བ་མང་དུ་མཛད་དོ༔ དེའི་ཚེ་དེའི་དུས་ན་གུ་རུ་རིན་པོ་ཆེ་དགྱེས་པ་ཆེན་པོས་བཞད་
ཅིང་རྗེས་སུ་གནང་ནས་འཁོར་བཅས་སྐད་ཅིག་གིས་མཆིམས་ཕུ་དཔལ་གྱི་ནགས་ཁྲོད་དུ་གཤེགས་ 
སོ༔ གཤེགས་ནས་ཀྱང་རང་རང་གི་སྐལ་བ་དང་འཚམས་པའི་དབང་བསྐུར༔ རྒྱུད་བཤད༔ མན་ 
ངག་གནང་༔ གསུང་གི་སྒྲ་གཅིག་ལའང་ཆོས་ཀྱི་ཚིག་དོན་འབུམ་ཕྲག་མང་པོའི་ཚིག་དང་དོན་ 
གྱི་སྒོ་དབྱེ་བས༔ རྗེ་འབངས་ཐམས་ཅད་གྲུབ་པ་ཆེན་པོའི་ས་ལ་སྐད་ཅིག་གིས་མིག་འཕྲུལ་ལྟར་ 
གཤེགས་པར་གྱུར་ཏོ དེའི་ཚེ་དེའི་དུས་ནཿ དམ་པའི་ཆོས་འདུས་པ་ཆེན་པོ་སྐོར་དགུའི་ཆོས་ཀྱི་ 
འཁོར་ལོ་བསྐོར་བའི་གཏང་རག་གི་ཚོགས་ཀྱི་འཁོར་ལོའི་ཚེ༔ གུ་རུ་རིན་པོ་ཆེ་ཞབས་ཕྱེད་སྐྱིལ་
115

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
དུ་བཞུགས༔ སྤྱན་གྱི་ལྟ་སྟངས་མཁའ་ལ་གཏད༔ ཕྱག་གཉམ་པར་བཞག་པ་ཙམ་གྱིས་སངས་ 
རྒྱས་དང་བྱང་ཆུབ་སེམས་དཔའ་ཡི་དམ་ཞི་ཁྲོའི་ལྷ་ཚོགས༔ གྲུབ་པ་དང་རྣལ་འབྱོར་མའི་ཚོགས༔
ཆོས་སྐྱོང་བའི་སྲུང་མ་གིང་དང་ལངྐ་བྱེ་བ་ཐེར་འབུམ་གྱི་སྤྲིན་འཕྲོ་ཞིང་སྡུད་པའི་དབུས་ན༔ གུ་ 
རུ་ཉིད་བླ་མ་རྡོ་རྗེ་འཆང་ཆེན་པོའི་རྣམ་པར་བཞེངས་ཏེ་རྡོ་རྗེའི་མགུར་འདི་སྐད་ཅེས་བཀའ་བསྩལ་
ཏོཨེ་མ་ཧོ༔ རང་བྱུང་རིག་པ་འོད་གསལ་ཟབ་མོའི་དབྱིངས༔ འཁོར་འདས་ཀུན་ཁྱབ་ 
འདུས་མ་བྱས་པ་ལས༔ རིག་དང་མ་རིག་ཆོ་འཕྲུལ་ཅིར་སྣང་ཡང་༔ ཐམས་ཅད་ཀློང་ཆེན་ཡངས་ 
པའི་ངང་དུ་གཅིག༔ སྟོང་པ་གསལ་བ་ཁྱབ་བརྡལ་ཡེ་ཤེས་སྲོག མཐོང་བ་ཙམ་གྱིས་འཁྲུལ་པའི་ 
ས་བོན་འགགཿ ཐིག་ལེ་ཆེན་པོ་སྤྲོ་བསྡུ་མེད་པ་ལསཿ རིན་ཆེན་སྦུབས་སུ་རིག་པའི་སྣང་བ་རྫོགས༔ 
ལུས་ངག་ཡིད་ཀྱི་འཁྲུལ་འཁོར་རྒྱུན་ཆད་པས༔ རྡོ་རྗེའི་སྐུ་དང་ཞིང་ཁམས་འབྱམས་ཀླས་པ༔ 
སྣང་རིག་ཟུང་འཇུག་སྐུ་གསུམ་འབྲས་བུ་ཆེ༔ ལྷུན་གྲུབ་ས་ལ་ད་ལྟ་མངོན་སངས་རྒྱས༔ ཨ་ཏི་ཡོ་ 
ག་ཛྙཱ་ན་གཱི་ཏི་ཨ་ཧོ༔ ཞེས་གསུངས་པས༔ སྤྲུལ་པའི་འཁོར་ཐམས་ཅད་ཀྱིས་ཀྱང་མགྲིན་གཅིག་ཏུ་ 
རྡོ་རྗེའི་གླུ་ནམ་མཁའ་དང་མཉམ་པར་བསྒྲགས་སོ༔ དེ་ལྟ་བུའི་ཡེ་ཤེས་ཀྱི་བྱིན་དབབ་པས་རྗེ་
འབངས་ཐམས་ཉམས་འུར་བའི་བརྟུལ་ཞུགས་ཀྱི་སྤྱོད་པ་བྱུང་རྒྱལ་དུ་བསྐྱངས་ཤིང་རྡོ་རྗེའི་མགུར་ 
དུ་བླངས་པ་ནི༔ མངའ་བདག་ཆེན་པོ་བདེ་གཤེགས་འདུས་པའི་ཞལ་ནས༔ སེམས་ཀྱི་ཆོས་ཉིད་ 
ཡེ་ནས་སྐྱེ་བ་མེདཿ མི་གཡོ་བསམ་གཏན་དགོངས་པར་ལྷུན་གྱིས་གྲུབ༔ ཏིང་འཛིན་གཅིག་གིས་ 
འཁོར་འདས་ཟིལ་གྱིས་གནོན༔ མ་བཅོས་གཉུག་མ་འདི་ནི་བདེ་གཤེགས་ལམ༔ ཞེས་གསུངས་སོ༔ 
གནུབས་ཀྱི་དགེ་སློང་ནམ་མཁའི་སྙིང་པོའི་ཞལ་ནས༔ གདོད་ནས་དག་པ་ནམ་མཁའི་ངོ་བོ་ནི༔ 
དབྱིངས་རིག་དབྱེར་མེད་རྡོ་རྗེ་སྙིང་པོའི་ལམཿ བྱ་རྩོལ་བྲལ་བར་དཔལ་ཆེན་རང་ལ་རྫོགསཿ སྐུ་ 
གསུམ་དབྱེར་མེད་ཐིག་ལེ་གཅིག་ཏུ་བརྡལ༔ ཞེས་གསུངས་སོ༔ དགོངས་པ་མཐར་ཕྱིན་བཻ་རོ་ཙ་ 
ནའི་ཞལ་ནས༔ ཀ་དག་ངང་ལས་གཡོས་པ་རྡུལ་ཙམ་མེད༔ ལྷུན་གྲུབ་རིག་པའི་འབྲས་བུ་གཞི་ལ་ 
སྨིནཿ བྱར་མེད་སྦུབས་སུ་ཡེ་ཤེས་ལུས་བཟུང་སྟེ རྣམ་སྣང་ཐུགས་ཀྱི་འོད་ཟེར་བདག་ལ་ཤར 
ཞེས་གསུངས་སོ༔ ལྟ་སྟངས་གྲུབ་པ་རྒྱལ་བ་མཆོག་དབྱངས་ཀྱི་ཞལ་ནས༔ རྡོ་རྗེའི་རྟ་སྐད་ནམ་ 
མཁའི་མཐོངས་སུ་བཞག ཐམས་ཅད་སྒྲ་ཙམ་སྒྲ་ནི་གྲག་པས་སྟོང་༔ སྟོང་པ་སྐུར་ཤར་དབང་གི་
116

༄༅། །ཟབ་གཏེར་ཆོས་ཀྱི་མཛོད་ཁང་
རྒྱལ་པོ་ཉིད༔ བདེ་ཆེན་གཙུག་ཏུ་གཟི་བརྗིད་ལམས་སེ་ལམ༔ ཞེས་གསུངས་སོ༔ མཉམ་བཞག་ 
མཐར་ཕྱིན་ཉང་ཤའི་སྤྱན་ཅན་གྱི་ཞལ་ནས༔ ཉིན་མོ་མ་བཅོས་ལྷུག་པའི་ངང་དུ་བཞག༔ མཚན་ 
མོ་ཅིར་སྣང་འོད་གསལ་སྦུབས་སུ་བཅུག༔ ཉིན་མཚན་གཉིས་མེད་རོལ་པ་ཆེན་པོའི་ངང་༔ གདེང་ 
ཆེན་ཐོབ་པས་སྙིང་པོ་རང་ལ་རྫོགས༔ ཞེས་གསུངས་སོ༔
བདེ་ཆེན་གྲུབ་པ་ཡེ་ཤེས་མཚོ་རྒྱལ་གྱི་ཞལ་ནས༔ རྩ་སྦྱངས་རླུང་བཟུང་ཐིག་ལེ་བདེ་ཆེན་བསྐྱལ༔ 
བྱར་མེད་ངང་དུ་བདེ་བའི་རྩལ་ཆེན་རྙེདཿ༔ སྟོང་པ་མི་འགྱུར་རིག་པའི་ཆོ་འཕྲུལ་གྱིས༔ དགའ་ 
བཞིའི་གར་བསྒྱུར་བདེ་བའི་གླུ་དབྱངས་ལེན ཞེས་གསུངས་སོ༔ ཡེ་ཤེས་ཟང་ཐལ་རྡོ་རྗེ་བདུད་ 
འཇོམས་རྩལ་གྱི་ཞལ་ནས༔ སྣང་བའི་ཡུལ་ལ་ཞེན་མེད་བརྟུལ་ཞུགས་རྙེདཿ༔ སྟོང་པའི་ཉམས་ 
མྱོང་འཛིན་པ་དབྱིངས་སུ་སྟོང་༔ ཐམས་ཅད་ཆོས་དབྱིངས་མཁའ་ལ་ཞེན་མེད་འཕྱོ༔ ཡེ་ཤེས་ 
ཟང་ཐལ་ཕྲིན་ལས་རྩལ་ཆེན་རྫོགསཿ ཞེས་གསུངས་སོ༔ སྒྲོལ་བ་མཐར་ཕྱིན་གནུབས་ཆེན་རྡོ་རྗེ་ 
བཞད་པའི་ཞལ་ནས༔ འགྲོ་བའི་མར་མེ་རང་གི་སྙིང་ལ་ཤར༔ ཡེ་ཤེས་སྣང་བ་དབང་པོར་མངོན་ 
སུམ་རྫོགས༔ འཇམ་དཔལ་རྡོ་རྗེ་དྲི་མེད་མཚོན་ཆེན་གྱིས༔ གཟུང་འཛིན་སྟོང་སྲོག་སྐྱེ་མེད་ཆོས་ 
སྐུར་བཅད༔ ཅེས་གསུངས་སོ༔ མངོན་ཤེས་གྲུབ་པ་དཔལ་བརྩེགས་ཡེ་ཤེས་དབང་པོའི་ཞལ་ནས༔ 
གཟུང་བའི་ཡུལ་ནི་རྨི་ལམ་སྒྱུ་མ་འདྲ༔ འཛིན་པའི་ཤེས་པ་སྐད་ཅིག་སྟོང་པ་ཉིད༔ དབྱེར་མེད་ 
གསང་ཆེན་སྡུད་པོ་རྡོ་རྗེ་ཆོས༔ གྲུབ་པ་མཐར་ཕྱིན་ཡེ་ཤེས་ཕྱོགས་མེད་བརྡལཿ ཞེས་གསུངས་སོ༔ 
རྡོ་རྗེའི་གཟུངས་གྲུབ་པ་རྩེ་མང་ཡེ་ཤེས་སྙིང་པོའི་ཞལ་ནས༔ སྤྲོས་པས་མ་གོས་དུས་གསུམ་འགྱུར་ 
བ་མེད༔ ཉམས་མྱོང་ལས་འདས་ཡེ་ཤེས་རྒྱུན་མི་ཆད༔ གསང་བ་འཛིན་པ་སྙིང་གི་དབུས་སུ་ 
སད ཚོགས་དྲུག་དག་ན་དྲན་པ་ཉམས་མི་མངའ༔ ཞེས་གསུངས་སོ༔ མཁྱེན་རབ་གྲུབ་པ་ཡེ་ 
ཤེས་སྡེའི་ཞལ་ནསཿ རྟག་ཆད་མེད་པ་ལྟ་བའི་རྒྱལ་པོ་ཡིན༔ མཉམ་རྗེས་མེད་ན་བསྒོམ་པའི་རྩལ་ 
ཆེན་རྫོགསཿ བླང་དོར་མེད་ན་སྤྱོད་པ་མངོན་དུ་འགྱུར༔ རེ་དོགས་མེད་པའི་འབྲས་བུ་རང་ལ་ 
རྙེད༔ ཅེས་གསུངས་སོ བཀའ་བབས་ཆེན་པོ་དྲི་མེད་ཟླ་བའི་ཞལ་ནས རྒྱུད་ཀྱི་རྒྱལ་པོ་གཞི་ 
རིག་འཁྲུལ་མ་མྱོང་༔ ལུང་གི་ངེས་པ་ལམ་རིག་མངོན་སུམ་མཐོང མན་ངག་སྙིང་པོ་འབྲས་བུ་ 
སེམས་ལ་སྨིན༔ ཐམས་ཅད་དབྱིངས་རིག་རྒྱུ་ལས་འདའ་བ་མེད༔ ཞེས་གསུངས་སོ༔ རྩ་རླུང་
117

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྫོགས་པ་དཔལ་གྱི་ཡེ་ཤེས་ཀྱི་ཞལ་ནས མངོན་རྫོགས་རྒྱལ་པོ་བདེ་ཆེན་ཐིག་ལེ་ཆེ རྩ་རླུང་ 
ཁམས་ལ་མ་མོ་འབུམ་ཕྲག་འདུ༔ དབུ་མར་ཐིམ་པས་ཐམས་ཅད་ཆོས་སྐུའི་དལ༔ མ་བཅོས་ 
རྫོགས་པས་སྣང་སྲིད་ཟིལ་གྱིས་གནོན༔ ཞེས་གསུངས་སོ༔ བརྟུལ་ཞུགས་གྲུབ་པ་དཔལ་གྱི་སེང་ 
གེའི་ཞལ་ནས༔ ཉོན་མོངས་བརྒྱད་ཁྲི་བཞི་སྟོང་དྲེགས་པའི་ཚོགས༔ རང་རིག་རྡོ་རྗེ་གཏུམ་པོས་ 
ཟིལ་གྱིས་མནནཿ མཆོད་བསྟོད་དབབ་བཟུང་ཡེ་ཤེས་རྒྱན་དུ་རྫོགས༔ སྣང་ཤར་རོལ་པས་དངོས་ 
གྲུབ་ཆར་བཞིན་འབེབསཿ ཞེས་གསུངས་སོ མཁའ་སྤྱོད་གྲུབ་པ་ཡེ་ཤེས་དབྱངས་ཀྱི་ཞལ་ནསཿ 
སྣང་བ་སྤྲུལ་སྐུ་ཆུ་ནང་ཟླ་ལྟར་ཤར༔ སྟོང་པ་ཆོས་སྐུ་ཡེ་ཤེས་མིག་གིས་རིགཿ ཟུང་འཇུག་མཁའ་ 
ལ་རྡོ་རྗེའི་བརྟུལ་ཞུགས་སྤྱོད༔ དོན་གྱི་ཕག་མོ་སྙིང་ལ་འདུ་འབྲལ་མེད༔ ཅེས་གསུངས་སོ༔ ས་ 
སྤྱོད་གྲུབ་པ་རྒྱལ་མོ་གཡུ་སྒྲའི་ཞལ་ནས༔ རིག་པ་རྟེན་མེད་ཚོགས་དྲུག་ལྷུག་པར་བཞག༔ བདེ་ 
ཆེན་ལམ་ཁྱེར་མངོན་སུམ་བྱར་མེད་ངང་༔ འབྱུང་བ་བཞི་ཟད་ཆོ་འཕྲུལ་ཅིར་ཡང་སྟོན༔ རྡོ་རྗེའི་ 
ལུས་ཀྱིས་གནས་ཡུལ་ཀུན་ཏུ་སྤྱོད༔ ཅེས་གསུངས་སོ༔ དྲག་སྔགས་གྲུབ་པ་དཔལ་གྱི་དབང་ཕྱུག་ 
ཆེན་པོའི་ཞལ་ནས༔ སྐྱེ་མེད་ཕུར་པ་མཁའ་ལ་གདེངས་པ་ཡིས༔ ཉོན་མོངས་སྐྱེ་བའི་འབྱུང་པོ་ 
དུས་གཅིག་བཀུམས༔ འགག་མེད་ཕྲིན་ལས་རྫོགས་པའི་དཔལ་ཆེན་པོ ལུས་ངག་ཡིད་དང་འདུ་ 
འབྲལ་འཕོ་འགྱུར་མེད༔ ཅེས་གསུངས་སོ༔ རིག་རྩལ་གྲུབ་པ་ལང་གྲོ་དཀོན་མཆོག་གི་ཞལ་ནས 
གང་ཤར་ཐམས་ཅད་ཡེ་ཤེས་དབྱིངས་ཀྱི་རྒྱནཿ ཅིར་སྣང་མཐའ་དག་བདེ་བ་ཆེན་པོའི་གྲོགསཿ 
རིག་པའི་རྩལ་གྱི་བརྟུལ་ཞུགས་ཐོགས་པ་མེད༔ ཧེ་རུ་ཀ་དཔལ་གྲུབ་པའི་གད་རྒྱངས་སྒྲོགས༔ ཞེས་ 
གསུངས་སོ ཆོས་འཕྲུལ་ཆེན་པོ་དཔལ་གྱི་སེང་གེའི་ཞལ་ནས༔ རིག་པ་ཡེ་ཤེས་ཕུར་པས་གཟུང་ 
འཛིན་གཅོད༔ བདེ་ཆེན་བྱང་ཆུབ་སེམས་ཀྱིས་འོད་གསལ་རྟོགས༔ ཅིར་སྣང་བདེན་མེད་ཆོ་ 
འཕྲུལ་ཆེན་པོ་ཡིས༔ འཁྲུལ་པའི་སྤ་བཀོང་མ་འཁྲུལ་གནས་ལུགས་སྟོན༔ ཞེས་གསུངས་སོ༔ རང་ 
སྣང་དག་པ་རྒྱལ་བ་བྱང་ཆུབ་ཀྱི་ཞལ་ནས༔ གཉུག་མའི་སེམས་ལ་སྒྲོ་སྐུར་སྤངས་པ་ཡིས༔ རྟག་ 
ཆད་བྲལ་བའི་ལྟ་བ་རང་ལ་རྙེདཿ༔ བྱར་མེད་ངང་དུ་ནམ་མཁའི་སྲོག་བཟུང་བས༔ ཡིད་དཔྱོད་ 
ལས་འདས་བསྒོམ་མྱོང་རྒྱུན་མི་ཆད༔ ཅེས་གསུངས་སོ༔ ཐིག་ལེ་ཀློང་རྡོལ་རིན་ཆེན་མཆོག་གི་ 
ཞལ་ནས༔ རྡོ་རྗེ་སེམས་དཔའ་རང་རིག་བྱང་ཆུབ་སེམས༔ བཙལ་བས་མི་རྙེད་མ་བཙལ་རང་ལ་
118

༄༅། །ཟབ་གཏེར་ཆོས་ཀྱི་མཛོད་ཁང་།
ཤར༔ ཤར་བའི་དུས་ནས་སྐྱེ་མེད་མཁའ་ལ་གྲོལ༔ སྣང་ཞེན་འཛིན་མེད་རོལ་པ་ཅིར་ཡང་སྟོནཿ༔ 
ཞེས་གསུངས་སོ༔ ཡེ་ཤེས་གྲུབ་པ་ཀླུའི་རྒྱལ་མཚན་གྱི་ཞལ་ནས༔ བདེ་ཆེན་ཐིག་ལེ་ཟག་པ་མེད་ 
པའི་ཀློང༔ གསལ་བའི་སྙིང་པོ་ཉི་མའི་དཀྱིལ་ལྟར་ཤར༔ ངོ་བོ་སྟོང་པ་ཉིད་ལས་མ་གཡོས་པའི༔ 
ཡེ་ཤེས་གསུམ་ལྡན་རལ་གཅིག་དབྱིངས་སུ་རྫོགསཿ ཞེས་གསུངས་སོ དགོངས་པ་མཐར་ཕྱིན་ 
ཀླུའི་དབང་པོའི་ཞལ་ནསཿ སངས་རྒྱས་སེམས་ཅན་གདོད་ནས་མཉམ་པར་སྦྱོར༔ གཞི་ལམ་ 
འབྲས་གསུམ་དཔལ་ཆེན་ཐིག་ལེ་ཆེ༔ མ་བཙལ་རྫོགས་པ་བྱང་ཆུབ་སེམས་ཀྱི་ལུང་༔ བདེ་ 
གཤེགས་དགོངས་པ་རང་ཤར་རང་ལ་རྫོགསཿ ཞེས་གསུངས་སོ༔ 
འཆི་མེད་གྲུབ་པ་རྒྱལ་བའི་བློ་གྲོས་ཀྱི་ཞལ་ནསཿ བྱང་ཆུབ་སེམས་ཉིད་དང་པོར་མ་སྐྱེས་ 
པས༔ བར་དུ་མི་གནས་ཐ་མལ་འཆི་བ་མེདཿ རང་རིག་གདོད་ནས་རྣམ་དག་དགོངས་པ་ཡིས༔ 
ཅིར་སྣང་བདེ་ཆེན་ཅིར་ཡང་སྤྲུལ་ཞིང་བསྒྱུར༔ ཞེས་གསུངས་སོ༔ རང་བྱུང་རིག་པ་ཆོས་ཀྱི་བློ་ 
གྲོས་ཀྱི་ཞལ་ནས༔ ཡེ་ཤེས་ཉི་མ་རིག་པའི་ཀློང་ནས་ཤར༔ རང་བྱུང་དོན་དམ་ཐིག་ལེ་ཆེན་པོར་ 
འཁྱིལ༔ བླ་མ་ཡི་དམ་ཌཱ་ཀི་ཀུན་གྱི་སྲོག༔ རྫོགས་པ་སྤྱིཪ་ཆིབས་ སྤྱི་ཆིངས། ངང་དུ་བྱང་ཆུབ་ 
ཐོབ༔ ཅེས་གསུངས་སོ༔ འབྲོག་གི་བནྡེ་བདེན་པ་གཟིགས་པའི་ཞལ་ནས༔ སྐྱེ་མེད་ལྟ་བ་འགག་པ་ 
མེད་པར་བསྒོམ༔ ཞེན་མེད་སྤྱོད་པས་འབྲས་བུ་རང་ལ་རྫོགས༔ མཁའ་ལྟར་གོས་མེད་ཀུན་བྱེད་ 
རྒྱལ་པོའི་ལུང་༔ སྙིང་ལ་ཤར་བས་ཡེ་ཤེས་མངོན་སུམ་མཐོང་༔ ཞེས་གསུངས་སོ༔ རོལ་པ་ཆེན་པོ་ 
དཔལ་གྱི་ཡེ་ཤེས་ཀྱི་ཞལ་ནས བླ་མ་རང་རིག་ཉམས་ལེན་གཉུག་མའི་འགྲོས༔ དམ་ཚིག་བླང་ 
དང་བར་ཆད་དོར་བ་མེད༔ ཉོན་མོངས་མ་སྤངས་འོད་གསལ་རྒྱན་དུ་རྫོགས༔ སྒྱུ་འཕྲུལ་དྲ་བའི་ 
རོལ་པ་ཅིར་ཡང་སྟོན༔ ཞེས་གསུང་སོ༔ འོད་གསལ་མངོན་གྱུར་དྲན་པ་ནམ་མཁའི་ཞལ་ནས 
ཆོས་ཉིད་བརྡལ་བ་ཆེན་པོར་ཡེ་ནས་གནས༔ དེ་ལ་བཅོས་སུ་མེད་པ་བསྒོམ་པའི་བབས༔ མཁའ་ 
ཀློང་དབྱིངས་གསུམ་ངོ་བོ་གཅིག་ཏུ་འདྲེས༔ སྐྱེ་འཆི་སྒྲོ་སྐུར་མཚན་མ་རང་སར་གྲོལཿ༔ ཞེས་ 
གསུངས་སོ རྣལ་འབྱོར་གསུམ་ལྡན་དཔལ་གྱི་རྡོ་རྗེའི་ཞལ་ནས༔ རྩ་ཁམས་དག་པ་གདོད་ནས་ 
ལྷ་ཡི་སྐུ༔ རླུང་རྣམས་རང་དེངས་ཟག་པ་མེད་པའི་སྔགས༔ ཐིག་ལེ་འཕོ་འགྱུར་མེད་པ་བྱང་ཆུབ་ 
སེམས༔ རྩལ་གསུམ་རྫོགས་པའི་རྣལ་འབྱོར་ཨེ་མ་ཧོ༔ ཞེས་གསུངས་སོ༔ དེ་ལྟར་རྡོ་རྗེའི་གླུ་
119

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བླངས་པས་ས་རྣམ་པ་དྲུག་ཏུ་གཡོསཿ མེ་ཏོག་གི་ཆར་འབབས༔ འཇའ་འོད་ཟེར་དང་ཐིག་ལེའི་ 
སྣང་བས་ངམ་ཤོད་ལུང་པ་ཐམས་ཅད་ཁེངས་ཏེ རྒན་པོ་རྣམས་ཀྱིས་གསོལ་བ་འདེབས༔ བྱིས་པ་ 
རྣམས་ལྟད་མོ་ལ་གཡེང་༔ བྱ་དང་༔ རི་དྭགས་སོགས་ཀྱང་འཁོར་ཞིང་འདུ༔ མཐར་གྱིས་དེ་ 
ཐམས་ཅད་ལ་བསམ་གཏན་ཟབ་མོའི་དགོངས་པ་རང་བབས་སུ་བྱུང་ཞིང་༔ ཐར་པ་ཆེན་པོའི་
ལམ་སྣ་ཟིན་པར་གྱུར་ཏོ༔ དེའི་ཚེ་གུ་རུ་རིན་པོ་ཆེ་སླར་ཡང་དགོངས་པ་མི་གཡོ་བའི་ངང་ནས་རྡོ་ 
རྗེའི་ཚིག་འདི་གསུངས་སོ
ཨེ་མ་ཧོ༔ ཐམས་ཅད་རང་བྱུང་གསང་བ་ཆེ༔ འདུས་མ་བྱས་པའི་ཡེ་ཤེས་ནི༔ འཁོར་འདས་ 
ཀུན་གྱི་སྔོན་རོལ་ནས༔ མ་ཧཱ་གུ་རུ་གདོད་ནས་གྲུབ༔ དེ་ལ་སྐྱེ་དང་འཆི་བ་མེད༔ འཕོ་འགྱུར་ 
གཞོམ་གཞིག་བསྒྲེས་རྒུད་བྲལཿ༔ ཀུན་ཁྱབ་ཀུན་ཏུ་བཟང་པོའི་ཀློང་༔ གཉིས་སུ་མེད་པར་མངོན་ 
བྱང་ཆུབ༔ དེ་མ་རྟོགས་པའི་སེམས་ཅན་ཀུན༔ རང་རིག་རྩལ་ལ་གཞན་དུ་བཟུང་༔ གོམས་པ་ 
བརྟས་པས་འཁོར་བར་འཁྱམས༔ འགྲོ་དྲུག་སྡུག་བསྔལ་སྣ་ཚོགས་སྤྱོད༔ རྨི་ལམ་ལྟ་བུའི་འཁྲུལ་པ་ 
ལ༔ སྣང་བ་མ་གྲུབ་ཆུ་ཟླ་འདྲ༔ སྡུག་བསྔལ་ཉིད་ནི་བདེ་ཆེན་དང་༔ འཁོར་བ་མྱ་ངན་འདས་པ་ 
ཉིད༔ ཀ་དག་གདོད་ནས་སྟོང་པའི་བབས༔ ལྷུན་གྲུབ་གསལ་བའི་ཡེ་ཤེས་འགྲོས༔ ཟུང་འཇུག་ 
དབྱེར་མེད་རྫོགས་པ་ཆེ༔ དུས་གསུམ་རྒྱལ་བའི་དགོངས་པ་ཡིན༔ དང་པོ་སྒོ་གསུམ་སྤྱོད་པ་ 
སྤྱད༔ བར་དུ་སྒོ་གསུམ་བྱ་བ་བཏང༔ ཐ་མ་སྒོ་གསུམ་རྣལ་དུ་དབབ༔ ཁམས་གསུམ་འཁོར་བའི་ 
ས་བོན་ཟད༔ སྐྱེ་མེད་རིག་པའི་དོན་ལ་བལྟ༔ འགག་མེད་བསྒོམ་པའི་རྩལ་ཆེན་སྦྱང་༔ ཟུང་ 
འཇུག་སྤྱོད་པས་ལམ་དུ་ཁྱེར༔ འབྲས་བུ་མ་བཙལ་རང་ལ་རྫོགས༔ དབྱིངས་ཉིད་ངོ་བོ་མི་གཡོ་ 
གཞི ལམ་དུས་རིག་པའི་དོན་ལ་གཟིརཿ སྣང་བ་བཞི་རྫོགས་འབྲས་བུ་ཆེ ཐིག་ལེ་ཆེན་པོ་རྡོ་ 
རྗེའི་སྐུ༔ འདི་ལ་འཁོར་དང་འདས་པ་མེད རང་དང་གཞན་ཡང་ཡོད་མ་ཡིན༔ ཐམས་ཅད་ 
རིག་སྟོང་དོན་དམ་པའི༔ དཀྱིལ་འཁོར་གཅིག་ཏུ་ཨེ་མ་ཧོ༔ ཞེས་བཀའ་བསྩལ་པས་སྟོན་འཁོར་ 
ཐམས་ཅད་དགོངས་པ་གཅིག་ཏུ་གྱུར་ནས་མ་ཧཱ་གུ་རུ་རྡོ་རྗེ་འཆང་ཆེན་པོའི་གསུངས་པ་ལ་མངོན་ 
པར་བསྟོད་དོ༔ ས་མ་ཡ༔ གདམས་པ་འདི་ཕྱི་རབས་ཀྱི་དོན་དུ་མཁར་ཆེན་བཟས་མི་བརྗེད་པའི་ 
གཟུང་དུ་བཟུང་ཞིང་ཡི་གེར་བྲིས་ཏེ ཟབ་མོ་གསང་བ་འདུས་པའི་རྒྱབ་ཡིག་མཐར་ཐུག་པར་
120

༄༅། །ཟབ་གཏེར་ཆོས་ཀྱི་མཛོད་ཁང་།
བསྡེབས་ཏེ ཨ་ཙ་ར་ས་ལེ་ལ་གཏད་ནས་གཏེར་དུ་སྦས་སོ༔ ས་མ་ཡ༔ རྒྱ་རྒྱ་རྒྱ༔ ཨོཾ་ཨཱཿཧཱུྃ་རྒྱ་རྒྱ 
རྟm1ཏ།nk ཆོས་ཀྱི་རྒྱལ་པོ་དྲི་མེད་ལྷུན་པོ་ཐུགས་རྗེ་རང་བྱུང་རྩལ་གྱིས་ཙཱ་རི་ཏྲ་ 
བདེ་ཆེན་འཁོར་ལོ་ནས་སྤྱན་དྲངས་པའོ༔ ༔
121

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ གྲུབ་ཆེན་ཨོ་རྒྱན་པའི་རྫོགས་པ་ཆེན་པོ་སྙན་བརྒྱུད་ 
ཀྱི་རྩ་བ་བཞུགས་སོ། །
ན་མོ་གུ་རུ། གྲུབ་ཐོབ་ཆེན་པོ་ཨོ་རྒྱན་པ་དེ་ཉིད་ཀྱིས་འོད་གསལ་དག་པའི་སྣང་ངོར་རྫོགས་པ་ 
ཆེན་པོའི་བླ་མ་སྒེག་ཕྲེང་དང་མཇལ། དེ་ནས་དཔལ་ཕྲེང་དང་མཇལ། དེ་རྗེས་ཉང་ཤེས་རབ་ 
འབྱུང་གནས་དང་མཇལ། དེ་རྗེས་ཉང་སྟོན་རྡོ་རྗེ་སྙིང་པོ་དང་མཇལ་བས། ཉང་རྡོ་རྗེ་སྙིང་པོ་ལ་ 
ཞབས་དབང་ཞིག་ཞུས་ནས་ཆོས་ཤིག་གསུང་པར་ཞུས་པས་འདི་གསུངས་སོ། ། གཞི་ཡེ་རྫོགས་ཀྱི་ 
དགོངས་པ། ཟག་མེད་བདེ་ཆེན་གར་གྱི་རོལ་པ་ལས། །མཉམ་ཉིད་ལྷུན་གྲུབ་བདེ་བ་ཆེན་པོར་ 
རྫོགས། །ལམ་མཉམ་རྫོགས་ཀྱི་དགོངས་པ། ཁྱབ་བརྡལ་ལྷུན་གནས་དྲན་སྟོང་རིག་པའི་གདངས། ། 
མཉམ་གནས་བདེ་ཆེན་བྱ་རྩོལ་བྲལ་བར་རྫོགས། །འབྲས་བུ་ཡོངས་རྫོགས་ཀྱི་དགོངས་པ། དམིགས་ 
མེད་ཀུན་ཁྱབ་གར་ཡང་མི་བདེན་པ། །རིག་པ་སྣ་ཚོགས་ཅིར་ཡང་འཆར་བར་རྫོགས། །ཞེས་ 
གསུངས་སོ། །དེའི་ཚེ་རྫོགས་ཆེན་བརྒྱུད་པའི་བླ་མ་རྣམས་ལ་གསོལ་བ་བཏབ་ནས་མན་ངག་སྙན་ 
བརྒྱུད་ཡི་གེར་མཛད་པའི་སྙིང་པོ་ནི། སྙིང་པོའི་དོན་མཆོག་ཉམས་སུ་ལེན་འདོད་ན། །དད་པ་ 
དྲག་པོས་བླ་མ་མཉེས་པར་བྱ། །ཤེས་རབ་ཟབ་མོས་དབང་དང་མན་ངག་ཚོལ། །བརྩོན་འགྲུས་ 
དྲག་པོས་སྒོ་གསུམ་གནད་དུ་བསྣུན། །ལུས་ངག་ཡིད་གསུམ་འཁོར་འདས་རུ་ཤན་དབྱེ། །ལྷན་ 
སྐྱེས་ཀུན་བརྟག་འཁྲུལ་པའི་གཞི་རྩ་བཅས། །རིག་པའི་ངང་བཟུང་དབང་པོ་དབྱིངས་སུ་འཆིང་། 
།གཟུང་འཛིན་བཅུད་ལ་བོར་བའི་སྤྱོད་པ་བསྐྱང་། །ཉམས་མྱོང་ཕྱོགས་མེད་རྩལ་ཤར་རྒྱན་དུ་ 
རྫོགས། །དབྱིངས་ཐིམ་དཔེ་བྲལ་ནམ་མཁའི་རྣལ་འབྱོར་པ། །འཁོར་བ་མྱང་འདས་རྒྱ་ལས་གྲོལ་ 
བའོ། །ཞེས་བྱ་བར་ཤེས་པར་བྱའོ། །ཞེས་སོ། །
122

༄༅༄༅། །ཟབ་གཏེར་ཆོས་ཀྱི་མཛོད་ཁང་།
3
་རྗེ་རང་བྱུང་རྡོ་རྗེའི་རྫོགས་པ་ཆེན་པོ་ཀརྨ་སྙིང་ཏིག་གི་ 
རྩ་བ་རྡོ་རྗེའི་ཚིག་རྐང་བཞུགས་སོ།
ན་མོ་གུ་རུ་བི་མ་ལ་ མཆོད་བརྗོད། མི་ཏྲ་བྷྱཿ སྡོམ་ལྡན་དབང་ དབང་བཞི། ཐོབ་རྒྱུད་སྨིན་ཅིང་། །ངེས་འབྱུང་ 
སྙིང་རྗེ་ བྱང་ཆུབ་སེམས་སྦྱོང་། ཆེ་ལྡན་པ། །རྩ་རླུང་ཐིག་ལེ་གནད་ པ་ཁྲིད་རྣམས། དུ་བསྣུན། ། ཆོས་ 
ཀུན་སྤྲོས་བྲལ་ ཁྲེགས་ཆོད་ཀྱི་ཁྲིད། དོན་རིག་གནས། །སྣང་བ་སེམས་ཤེས་རུ་ཤན་ སྣང་སྲིད་གཉིས། ཕྱེད། ། 
དབེན་པར་སེང་གེ་གླང་ཆེན་ འདུག་སྟངས་གསུམ། དང་། །དྲང་སྲོང་ལྟ་བུ་ལུས་ཀྱི་གནད། ། སྟེང་འོག་ཟུར་ 
ལ་མི་འགྱུར་ ལྟ་སྟངས་གསུམ། བལྟ། །མཁའ་ལ་དབྱིངས་དང་རིག་པ་ ངོ་སྤྲོད་རིག་པ་གསུམ། འཆར། ། 
སྣང་དང་མཆེད་ ཉམས་གོང་འཕེལ་རིག་པ། དང་ཚད་དུ་ཕྱིན། །ཤེས་རབ་རང་བྱུང་སྒྲོན་ ཕྱི་ནང་རིག་པ། 
མ་ཡིས། །ཀུན་ འབྲས་བུ། མཐོང་ཆོས་ཟད་མཐར་ཐུག་ཐོབ། །སངས་རྒྱས་ཀུན་གྱི་ མཇུག་སྡུད། རྟོགས་ 
པའི་གནད། །ཚིག་གསུམ་གནད་དྲིལ་སྙིང་ཐིག་ལ། །རྒྱུད་ལུང་ཀུན་ན་འདི་ལས་མེད། །རང་བྱུང་ 
གིས་བསྟན་ཉམས་ལེན་མཛོད། །རྫོགས་པ་ཆེན་པོ་ཚིག་བཞི་བི་མ་ལས་བྱིན་གྱིས་བརླབས་པ། རང་ 
བྱུང་རྡོ་རྗེ་བསྟན་པ་འདི། ། སྐལ་ལྡན་རྣམས་ཀྱིས་འཇིག་རྟེན་གྱི་བྱ་བ་སྤོངས་ལ་ཉམས་སུ་ལོངས་ 
ཤིག བཀའ་སྲུང་རྣམས་ཀྱིས་གཉེར་མཛོད་ཅིག
དེ་ཡང་རྗེ་རང་བྱུང་ཞབས་ཀྱིས་ཐོག་མར་རིག་འཛིན་ཀུ་མ་རཱ་ཛ་ལས་རྫོགས་ཆེན་སྙིང་ཏིག་
3
།ེ་གདམས་པ་གསན་པས་རྟོགས་པ་མངོན་དུ་གྱུར་ཅིང་། ཕྱིས་སློབ་དཔོན་ཆེན་པོ་བི་མ་ལ་མི་ཏྲས་
བྱིན་གྱིས་བརླབས་པ་ལས་ཀརྨ་སྙིང་ཏིག་ཅེས་གྲགས་པའི་གདམས་སྐོར་ཁྱད་པར་ཅན་འདི་བྱུང་བའི་ 
ཚུལ་རྗེ་ཉིད་ཀྱི་ཞལ་ནས། རྒྱལ་བས་གསུངས་པའི་དམ་ཆོས་ཀྱི་བཅུད། ལུང་དང་རྟོགས་པར་ 
འབྲེལ་བ་གསང་སྔགས་དོན། །རྫོགས་རིམ་སྙིང་ཕྱུང་མངོན་སུམ་ལྟ་བའི་གནད། །མན་ངག་དོན་ 
དང་མཐུན་པར་བདག་གིས་བསྡེབས། །ཡི་གེ་རྣམས་ལ་བལྟས་པའི་རྟོག་དཔྱོད་མིན། །བདག་ནི་བི་
123

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་ལ་ཡི་བྱིན་རླབས་ཀྱིས། ། ཀརྨའི་ཡང་དགོན་དབེན་པར་འདུག་པའི་ཚེ། །ནམ་ལངས་དུས་མཐར་ 
ཤར་གྱི་ཕྱོགས་རོལ་ནས། །ལྟ་བས་མི་ངོམས་འོད་ཀྱིས་མཛེས་པ་ནི། །མངོན་སུམ་ལྟར་སྣང་བདག་ 
གི་མཛོད་སྤུར་ཐིམ། །འདི་ནི་ཆོས་ཀུན་མཐུན་ཞིང་ཁྱད་པར་དུ། །མངོན་སུམ་རིག་པའི་ཁྱད་ཀྱིས་ 
འཕགས་པ་ཡིན། །ཞེས་སོགས་ཆེད་དུ་བརྗོད་པར་མཛད་དོ། །
124

༄༅། །ཟབ་གཏེར་ཆོས་ཀྱི་མཛོད་ཁང་།
ཧཱུཾཿ ཟབ་ཆོས་ཞི་ཁྲོ་དགོངས་པ་རང་གྲོལ་ལས༔ རིག་པ་ངོ་སྤྲོད་གཅེར་ 
མཐོང་རང་གྲོལ་ཞེས་བྱ་བ་བཞུགས་སོ༔
ཧཱུཾཿ རིག་པ་རང་གསལ་སྐུ་གསུམ་ལྷ་ལ་འདུད༔ ཟབ་ཆོས་ཞི་ཁྲོ་དགོངས་པ་རང་གྲོལ་ལས༔ རིག་ 
པ་ངོ་སྤྲོད་གཅེར་མཐོང་རང་གྲོལ་བསྟན༔ འདི་ལྟར་རང་གི་རིག་པ་ངོ་སྤྲོད་ཀྱིས༔ ལེགས་པར་ 
དགོངས་ཤིག་སྐལ་ལྡན་རིགས་ཀྱི་བུ༔ ས་མ་ཡ༔ རྒྱ་རྒྱ་རྒྱ༔ ཨེ་མ་ཧོ༔ འཁོར་འདས་ཡོངས་ལ་ 
ཁྱབ་པའི་སེམས་གཅིག་པུ༔ ཡེ་ནས་རང་རིག་ཡིན་ཀྱང་ངོ་མ་ཤེས༔ གསལ་རིག་རྒྱུན་ཆད་མེད་ 
ཀྱང་ཞལ་མ་མཇལ༔ འགག་མེད་ཅིར་ཡང་འཆར་ཏེ་ངོས་མ་ཟིན༔ འདི་ཉིད་རང་ངོ་ཤེས་པར་བྱ་ 
བའི་ཕྱིར༔ དུས་གསུམ་རྒྱལ་བས་ཆོས་སྒོ་བརྒྱད་ཁྲི་དང་༔ བཞི་སྟོང་ལ་སོགས་བསམ་གྱིས་མི་ཁྱབ་ 
པ༔ གསུངས་པ་ཐམས་ཅད་འདི་ཉིད་རྟོགས་ཕྱིར་ལས༔ གཞན་དུ་ཅི་ཡང་རྒྱལ་བས་གསུངས་པ་ 
མེད༔ གསུང་རབ་ནམ་མཁའི་མཐའ་མཉམ་དཔག་མེད་ཀྱང༔ དོན་ལ་རིག་པ་ངོ་སྤྲོད་ཚིག་ 
གསུམ་པོ༔ རྒྱལ་བའི་དགོངས་པ་མངོན་སུམ་ངོ་སྤྲོད་འདི༔ སྦ་ཕྲི་མེད་པར་མཛུབ་ཚུགས་འདི་ཀ་ 
ཡིན ཀྱེ་ཧོ་སྐལ་ལྡན་བུ་དག་ཚུར་ཉོན་དང་༔ སེམས་ཞེས་ཟེར་བའི་ཡོངས་གྲགས་སྒྲ་བོ་ཆེ༔ འདི་ 
ཉིད་མ་རྟོགས་ལོག་རྟོག་ཕྱོགས་རྟོགས་དང་༔ ཡང་དག་ཇི་བཞིན་ཉིད་དུ་མ་རྟོགས་པས༔ གྲུབ་ 
མཐའི་འདོད་པ་བསམ་གྱིས་མི་ཁྱབ་བྱུང༔ དེ་ཡང་སོ་སོའི་སྐྱེ་བོ་ཐ་མལ་པས༔ མ་རྟོགས་རང་ངོ་ 
རང་གིས་མ་ཤེས་པས༔ ཁམས་གསུམ་རྒྱུད་དྲུག་འཁྱམས་ཤིང་སྡུག་བསྔལ་སྤྱོད༔ དེ་ཡང་རང་ 
སེམས་འདི་ཉིད་མ་རྟོགས་སྐྱོན༔ ཕྱི་རོལ་མུ་སྟེགས་ལོག་པར་རྟོག་པ་སྟེ རྟག་ཆད་མཐའ་ལ་ལྟུང་ 
བས་ཕྱིན་ཅི་ལོག༔ དེ་ཡང་རང་སེམས་འདི་ཉིད་མ་རྟོགས་སྐྱོན༔ ཉན་ཐོས་རང་རྒྱལ་ཕྱོགས་ཙམ་ 
བདག་མེད་པར༔ རྟོགས་པར་འདོད་ཀྱང་ཇི་བཞིན་ཉིད་མ་རྟོགས༔ གཞན་ཡང་རང་རང་གཞུང་ 
དང་གྲུབ་མཐའ་ཡི༔ འདོད་པས་བཅིངས་པས་འོད་གསལ་མ་མཐོང་བསྒྲིབས༔ ཉན་ཐོས་རང་ 
རྒྱལ་གཟུང་འཛིན་ཞེན་པས་བསྒྲིབས༔ དབུ་མ་བདེན་གཉིས་མཐའ་ལ་ཞེན་པས་བསྒྲིབས༔ ཀྲི་ 
ཡོག་བསྙེན་སྒྲུབ་མཐའ་ལ་ཞེན་པས་བསྒྲིབས༔ མ་ཧཱ་ཨ་ནུ་དབྱིངས་རིག་ཞེན་པས་བསྒྲིབསཿ༔ གཉིས་
125

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་དོན་ལ་གཉིས་སུ་ཕྱེས་པས་གོལ༔ གཉིས་མེད་གཅིག་ཏུ་མ་གྱུར་སངས་མི་རྒྱ ཐམས་ཅད་ 
རང་སེམས་འཁོར་འདས་དབྱེར་མེད་ལ༔ སྤང་བླང་འདོར་ལེན་ཐེག་པས་འཁོར་བར་འཁྱམས༔ 
རང་རིག་སྐུ་གསུམ་རྩོལ་མེད་ལྷུན་གྲུབ་ལ༔ འདི་མིན་ཐག་རིང་གཞན་དུ་བགྲོད་ཐབས་ཀྱིས༔ ས་ 
ལམ་རྩི་བའི་རྨོངས་པ་དོན་ལ་གཡེལ༔ སངས་རྒྱས་དགོངས་པ་བློ་ལས་འདས་པ་ལ༔ དམིགས་ 
གཏད་མཚན་མའི་བསྒོམ་བཟླས་བྱེད་པས་འཁྲུལ༔ དེ་ཕྱིར་བྱས་ཆོས་བྱེ་བྲག་ཀུན་བསྐྱུར་ལ༔ འདི་ 
ལྟར་རིག་པ་གཅེར་མཐོང་རང་གྲོལ་དུ༔ བསྟན་པས་ཆོས་ཀུན་རང་གྲོལ་ཆེན་པོར་རྟོགསཿ དེ་ཕྱིར་ 
རྫོགས་པ་ཆེན་པོར་ཀུན་ཀྱང་རྫོགས༔ ས་མ་ཡཿ རྒྱ་རྒྱ་རྒྱ ཨེ་མ་ཧོཿ སེམས་ཞེས་བྱ་བའི་ 
རིག་རིག་ཏུར་ཏུར་པོ༔ ཡོད་ནི་གཅིག་ཀྱང་ཡོད་པ་མ་ཡིན་ཏེ བྱུང་ནི་འཁོར་འདས་བདེ་སྡུག་སྣ་ 
ཚོགས་བྱུང་༔ འདོད་ནི་ཐེག་པ་བཅུ་གཉིས་ལྟར་དུ་འདོད༔ མིང་ནི་བསམ་གྱིས་མི་ཁྱབ་སོ་སོར་ 
བཏགས༔ ལ་ལ་དག་གིས་སེམས་ཉིད་སེམས་ཉིད་ཟེར༔ མུ་སྟེགས་ལ་ལས་བདག་ཅེ ཅེས་མིང་དུ་ 
བཏགས༔ ཉན་ཐོས་པས་ནི་གང་ཟག་བདག་མེད་ཟེར༔ སེམས་ཙམ་པས་ནི་སེམས་ཞེས་མིང་དུ་ 
བཏགསཿས༔ ལ་ལས་དབུ་མ་ཞེས་པའི་མིང་ དུ་བཏགས༔ ལ་ལས་ཤེས་རབ་ཕ་རོལ་ཕྱིན་པ་ཟེར༔ ལ་
ལས་བདེ་གཤེགས་སྙིང་པོ་མིང་དུ་བཏགས༔ ལ་ལས་ཕྱག་རྒྱ་ཆེན་པོ་མིང་དུ་བཏགས༔ ལ་ལས་ 
ཐིག་ལེ་ཉག་གཅིག་མིང་དུ་བཏགས༔ ལ་ལས་ཆོས་ཀྱི་དབྱིངས་ཞེས་མིང་དུ་བཏགས༔ ལ་ལས་ཀུན་ 
གཞི་ཞེས་པའི་མིང་དུ་བཏགས༔ ལ་ལས་ཐ་མལ་ཤེས་པ་མིང་དུ་བཏགས༔ འདི་ཉིད་མངོན་སུམ་ 
མཛུབ་ཚུགས་ངོ་སྤྲད་ནཿ འདས་པའི་རྟོག་པ་རྗེས་མེད་ཡལ་བའི་རྟིང་༔ མ་འོངས་རྟོག་པ་མ་ 
སྐྱེས་སོ་མ་ལ༔ ད་ལྟར་བཟོ་མེད་རང་ལུགས་གནས་པའི་དུས༔ ཐ་མལ་དུས་ཀྱི་ཤེས་པ་འདི་ཀ་ལ 
རང་གིས་རང་ལ་ཅེར་གྱིས་བལྟས་པའི་ཚེ བལྟས་པས་མཐོང་རྒྱུ་མེད་པའི་སལ་ལེ་བ༔ རིག་པ་ 
མངོན་སུམ་རྗེན་པ་ཧྲིག་གེ་བ༔ ཅི་ཡང་གྲུབ་པ་མེད་པས་སྟོང་སང་ངེ་༔ གསལ་སྟོང་གཉིས་སུ་ 
མེད་པས་ཡེར་རེ་བ༔ རྟག་པ་མ་ཡིན་ཅིར་ཡང་གྲུབ་པ་མེད༔ ཆད་པ་མ་ཡིན་སལ་ལེ་ཧྲིག་གེ་བཿ 
གཅིག་ཏུ་མ་ཡིན་དུ་མ་རིག་ཅིང་གསལ༔ དུ་མ་མ་གྲུབ་དབྱེར་མེད་རོ་གཅིག་ངང་༔ གཞན་ནས་ 
མེད་དེ་རང་རིག་འདི་ཉིད་དོ དངོས་པོའི་གནས་ལུགས་དོན་གྱི་ངོ་སྤྲོད་དེཿ འདི་ལ་སྐུ་གསུམ་ 
དབྱེར་མེད་གཅིག་ཏུ་ཚང་༔ ཅིར་ཡང་མ་གྲུབ་སྟོང་པ་ཆོས་ཀྱི་སྐུ༔ སྟོང་པའི་རང་གདངས་གསལ་
126

༄༅། །ཟབ་གཏེར་ཆོས་ཀྱི་མཛོད་ཁང་།
བ་ལོངས་སྐུ་ཡིན༔ འགག་མེད་ཅིར་ཡང་འཆར་བ་སྤྲུལ་པའི་སྐུ༔ གསུམ་ཀ་གཅིག་ཏུ་ཚང་བ་ངོ་ 
བོ་ཉིདཿ འདི་ཉིད་མཛུབ་ཚུགས་བཙན་ཐབས་ངོ་སྤྲད་ནཿ ད་ལྟ་རང་གི་ཤེས་པ་འདི་ཀ་ཡིན༔ མ་ 
བཅོས་རང་གསལ་འདི་ཀ་ཡིན་པ་ལ༔ སེམས་ཉིད་མ་རྟོགས་བྱ་བ་ཅི་ལ་ཟེར༔ འདི་ལ་བསྒོམ་རྒྱུ་ 
ཅི་ཡང་མེད་པ་ལ བསྒོམ་པས་མ་བྱུང་བྱ་བ་ཅི་ལ་ཟེར༔ རིག་པ་མངོན་སུམ་འདི་ཀ་ཡིན་པ་ལ 
རང་སེམས་མ་རྙེད་བྱ་བ་ཅི་ལ་ཟེར གསལ་རིག་རྒྱུན་ཆད་མེད་པ་འདི་ཀ་ལཿ སེམས་ངོ་མ་ 
མཐོང་བྱ་བ་ཅི་ལ་ཟེར༔ ཡིད་ཀྱི་བསམ་མཁན་ཁོ་རང་ཡིན་པ་ལ༔ བཙལ་བས་མ་རྙེད་བྱ་བ་ཅི་ལ་ 
ཟེར འདི་ལ་བྱ་རྒྱུ་ཅི་ཡང་མེད་པ་ལ༔ བྱས་པས་མ་བྱུང་བྱ་བ་ཅི་ལ་ཟེརཿ མ་བཅོས་རང་གསལ་ 
བཞག་པས་ཆོག་པ་ལ༔ གནས་སུ་མ་བཏུབ་བྱ་བ་ཅི་ལ་ཟེར༔ བྱར་མེད་ཅོག་གེར་བཞག་པས་ 
ཆོག་པ་ལ༔ དེ་ལ་མ་ནུས་བྱ་བ་ཅི་ལ་ཟེར གསལ་རིག་སྟོང་གསུམ་དབྱེར་མེད་ལྷུན་གྲུབ་ལཿ 
བསྒྲུབས་པས་མ་གྲུབ་བྱ་བ་ཅི་ལ་ཟེར རྒྱུ་རྐྱེན་མེད་པ་རང་བྱུང་ལྷུན་གྲུབ་ལ༔ རྩོལ་བས་མ་ནུས་ 
བྱ་བ་ཅི་ལ་ཟེར༔ རྟོག་པ་ཤར་གྲོལ་དུས་མཉམ་ཡིན་པ་ལ གཉེན་པོས་མ་ཐུབ་བྱ་བ་ཅི་ལ་ཟེར༔ 
ད་ལྟའི་ཤེས་པ་འདི་ཀ་ཡིན་པ་ལ༔ འདི་ལ་མི་ཤེས་བྱ་བ་ཅི་ལ་ཟེར༔ སེམས་ཉིད་སྟོང་པ་གཞི་ 
མེད་ཡིན་པར་ངེས༔ རང་སེམས་དངོས་མེད་ནམ་མཁའ་སྟོང་པ་འདྲ༔ འདྲ་འམ་མི་འདྲ་རང་གི་ 
སེམས་ལ་ལྟོས༔ སྟོང་པ་ཕྱང་ཆད་ཆད་ལྟ་མ་ཡིན་པར༔ རང་བྱུང་ཡེ་ཤེས་ཡེ་ནས་གསལ་བར་ 
ངེས༔ རང་བྱུང་རང་གསལ་ཉི་མའི་སྙིང་པོ་འདྲ༔ འདྲ་འམ་མི་འདྲ་རང་གི་སེམས་ལ་ལྟོས༔ རིག་ 
པ་ཡེ་ཤེས་རྒྱུན་ཆད་མེད་པར་ངེསཿ རིག་པ་རྒྱུན་ཆད་མེད་པ་ཆུ་རྒྱུན་འདྲ༔ འདྲ་འམ་མི་འདྲ་ 
རང་གི་སེམས་ལ་ལྟོས༔ རྣམ་རྟོག་འགྱུ་དྲན་ངོས་གཟུང་མེད་པར་ངེས༔ འགྱུ་བ་དངོས་མེད་བར་ 
སྣང་སེར་བུ་འདྲ༔ འདྲ་འམ་མི་འདྲ་རང་གི་སེམས་ལ་ལྟོས༔ ཅི་སྣང་ཐམས་ཅད་རང་སྣང་ཡིན་ 
པར་ངེས༔ སྣང་བ་རང་སྣང་མེ་ལོང་གཟུགས་བརྙན་འདྲ༔ འདྲ་འམ་མི་འདྲ་རང་གི་སེམས་ལ་ 
ལྟོས མཚན་མ་ཐམས་ཅད་རང་སར་གྲོལ་བར་ངེས༔ རང་བྱུང་རང་གྲོལ་བར་སྣང་སྤྲིན་དང་འདྲ 
འདྲ་འམ་མི་འདྲ་རང་གི་སེམས་ལ་ལྟོས༔ སེམས་ལས་མ་གཏོགས་གཞན་ན་ཆོས་མེད་པས༔ ལྟ་ 
བས་བལྟ་རྒྱུ་གཞན་ན་ཆོས་མེད་དོ༔ སེམས་ལས་མ་གཏོགས་གཞན་ན་ཆོས་མེད་པས༔ སྒོམ་པས་ 
བསྒོམ་རྒྱུ་གཞན་ན་ཆོས་མེད་དོ༔ སེམས་ལས་མ་གཏོགས་གཞན་ན་ཆོས་མེད་པས༔ སྤྱོད་པ་སྤྱོད་
127

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒྱུ་གཞན་ན་ཆོས་མེད་དོ སེམས་ལས་མ་གཏོགས་གཞན་ན་ཆོས་མེད་པས༔ དམ་ཚིག་བསྲུང་རྒྱུ་ 
གཞན་ན་ཆོས་མེད་དོ༔ སེམས་ལས་མ་གཏོགས་གཞན་ན་ཆོས་མེད་པས༔ འབྲས་བུ་བསྒྲུབ་རྒྱུ་ 
གཞན་ན་ཆོས་མེད་དོ༔ ཡང་ལྟོས་ཡང་ལྟོས་རང་གི་སེམས་ལ་ལྟོསཿ ཕྱི་རོལ་ནམ་མཁའི་དབྱིངས་ 
སུ་ཕར་བལྟས་པས༔ སེམས་འདི་འཕྲོ་བས་འཕྲོ་ས་མི་གདའ་ན ནང་དུ་རང་གི་སེམས་ལ་ཚུར་ 
བལྟས་པས༔ རྟོག་པ་འཕྲོ་བའི་འཕྲོ་མཁན་མི་གདའ་ན༔ རང་སེམས་འཕྲོ་འཕྲོ་མེད་པའི་ས་ལེ་བ 
རང་རིག་འོད་གསལ་སྟོང་པ་ཆོས་ཀྱི་སྐུ སྤྲིན་མེད་དྭངས་པའི་མཁའ་ལ་ཉི་ཤར་འདྲ༔ རྣམ་རྟོག་ 
མི་མངའ་ཅིར་ཡང་སལ་ལེར་མཁྱེན༔ འདི་དོན་རྟོགས་དང་མ་རྟོགས་ཁྱད་པར་ཆེ༔ གདོད་ནས་ 
མ་སྐྱེས་རང་བྱུང་འོད་གསལ་འདི༔ ཕ་མ་མེད་པའི་རིག་པའི་ཁྱེའུ་ཆུང་མཚརཿ༔ སུས་ཀྱང་མ་ 
བྱས་རང་བྱུང་ཡེ་ཤེས་མཚར༔ སྐྱེ་མ་མྱོང་ཞིང་འཆི་རྒྱུ་མེད་པ་མཚར༔ མངོན་སུམ་གསལ་ཡང་ 
མཐོང་མཁན་མེད་པ་མཚར འཁོར་བར་འཁྱམས་ཀྱང་ངན་དུ་མི་འགྲོ་མཚར༔ སངས་རྒྱས་ཐོབ་ 
ཀྱང་བཟང་དུ་མི་འགྲོ་མཚར ཀུན་ལ་ཡོད་ཀྱང་ངོ་མ་ཤེས་པ་མཚར༔ འདི་བཞག་འབྲས་བུ་ 
གཞན་ཞིག་རེ་བ་མཚར༔ རང་ལ་ཡོད་ཀྱང་གཞན་དུ་བཙལ་བ་མཚར༔ ཨེ་མ་ཧོ༔ ད་ལྟའི་ 
རིག་པ་དངོས་མེད་གསལ་བ་འདི འདི་ཀ་ལྟ་བ་ཀུན་གྱི་ཡང་རྩེ་ཡིན དམིགས་མེད་ཁྱབ་ 
གདལ་བློ་དང་བྲལ་བ་འདི༔ འདི་ཀ་སྒོམ་པ་ཀུན་གྱི་ཡང་རྩེ་ཡིནཿ མ་བཅོས་འཛིན་མེད་ལྷུག་ 
པར་འཇོག་པ་འདི༔ འདི་ཀ་སྤྱོད་པ་ཀུན་གྱི་ཡང་རྩེ་ཡིན༔ མ་བཙལ་ཡེ་ནས་ལྷུན་གྱིས་གྲུབ་པ་ 
འདི༔ འདི་ཀ་འབྲས་བུ་ཀུན་གྱི་ཡང་རྩེ་ཡིན༔ ནོར་ས་མེད་པའི་ཐིག་ཆེན་བཞི་བསྟན་པ༔ ལྟ་བ་ 
ནོར་ས་མེད་པའི་ཐིག་ཆེན་ནི༔ ད་ལྟའི་རིག་པ་སལ་ལེ་འདི་ཡིན་པས༔ གསལ་ལ་མི་ནོར་བས་ན་ 
ཐིག་ཅེས་བྱ སྒོམ་པ་ནོར་ས་མེད་པའི་ཐིག་ཆེན་ནི༔ ད་ལྟའི་ཤེས་པ་སལ་ལེ་འདི་ཡིན་པསཿ 
གསལ་ལ་མི་ནོར་བས་ན་ཐིག་ཅེས་བྱ སྤྱོད་པ་ནོར་ས་མེད་པའི་ཐིག་ཆེན་ནི༔ ད་ལྟའི་ཤེས་པ་ 
སལ་ལེ་འདི་ཡིན་པས༔ གསལ་ལ་མི་ནོར་བས་ན་ཐིག་ཅེས་བྱ༔ འབྲས་བུ་ནོར་ས་མེད་པའི་ཐིག་ 
ཆེན་ནི༔ ད་ལྟའི་ཤེས་པ་སལ་ལེ་འདི་ཡིན་པས གསལ་ལ་མི་ནོར་བས་ན་ཐིག་ཅེས་བྱ མི་འགྱུར་ 
བ་ཡི་གཟེར་ཆེན་བཞི་བསྟན་པཿ ལྟ་བ་འགྱུར་བ་མེད་པའི་གཟེར་ཆེན་ནི༔ ད་ལྟའི་ཤེས་རིག་སལ་ 
ལེ་འདི་ཀ་ཡིན༔ དུས་གསུམ་བརྟན་པའི་ཕྱིར་ན་གཟེར་ཞེས་བྱ༔ བསྒོམ་པ་འགྱུར་བ་མེད་པའི་
128

༄༅། །ཟབ་གཏེར་ཆོས་ཀྱི་མཛོད་ཁང་།
གཟེར་ཆེན་ནི༔ ད་ལྟའི་ཤེས་རིག་སལ་ལེ་འདི་ཀ་ཡིན༔ དུས་གསུམ་བརྟན་པའི་ཕྱིར་ན་གཟེར་ 
ཞེས་བྱ༔ སྤྱོད་པ་འགྱུར་བ་མེད་པའི་གཟེར་ཆེན་ནི ད་ལྟའི་ཤེས་རིག་སལ་ལེ་འདི་ཀ་ཡིན༔ དུས་ 
གསུམ་བརྟན་པའི་ཕྱིར་ན་གཟེར་ཞེས་བྱ༔ འབྲས་བུ་འགྱུར་བ་མེད་པའི་གཟེར་ཆེན་ནི ད་ལྟའི་ 
ཤེས་རིག་སལ་ལེ་འདི་ཀ་ཡིན༔ དུས་གསུམ་བརྟན་པའི་ཕྱིར་ན་གཟེར་ཞེས་བྱ༔ དུས་གསུམ་ 
གཅིག་ཏུ་བཞག་པའི་མན་ངག་ནི༔ སྔར་རྗེས་མི་བཅད་འདས་པའི་འདུ་ཤེས་དོ་ནཿ ཕྱི་མདུན་མི་ 
བསུ་ཡིད་ཀྱི་འབྲེལ་ཐག་བཅད༔ ད་ལྟ་འཛིན་མེད་ནམ་མཁའི་ངང་ལ་བཞག༔ བསྒོམ་དུ་མེད་དེ་ 
ཅིར་ཡང་མི་སྒོམ་ཞིང་༔ ཡེངས་སུ་མེད་དེ་ཡེངས་མེད་དྲན་པ་བརྟེནཿ༔ སྒོམ་མེད་ཡེངས་མེད་ངང་ 
ལ་ཅེར་གྱིས་ལྟོསཿ༔ རང་རིག་ཤེས་པ་རང་གསལ་ལྷང་ངེ་བ༔ ཤར་བ་དེ་ཀ་བྱང་ཆུབ་སེམས་ཞེས་ 
བྱ༔ བསྒོམ་དུ་མེད་དེ་ཤེས་བྱའི་ཡུལ་ལས་འདས༔ ཡེངས་སུ་མེད་དེ་ངོ་བོ་ཉིད་ཀྱིས་གསལ༔ སྣང་ 
སྟོང་རང་གྲོལ་གསལ་སྟོང་ཆོས་ཀྱི་སྐུ སངས་རྒྱས་ལམ་གྱིས་མི་བསྒྲུབ་མངོན་གྱུར་པས༔ རྡོ་རྗེ་ 
སེམས་དཔའ་དུས་འདིར་མཐོང་བ་ཡིན༔ མཐར་ཐུག་ཟད་སར་སྐྱོལ་བའི་གདམས་པ་ནི༔ ལྟ་བ་མི་ 
མཐུན་རྒྱ་ཆེ་གྲངས་མང་ཡང་༔ རང་རིག་སེམས་ཉིད་རང་བྱུང་ཡེ་ཤེས་ལ༔ འདི་ལ་བལྟ་བྱ་ལྟ་ 
བྱེད་གཉིས་སུ་མེད༔ ལྟ་བ་མ་བལྟ་ལྟ་མཁན་མཁན་པོ་ཚོལ ལྟ་མཁན་ཁོ་རང་བཙལ་བས་མ་ 
རྙེད་ནཿ དེ་ཚེ་ལྟ་བ་ཟད་སར་སྐྱོལ་བ་ཡིནཿ ལྟ་བའི་ཕུགས་ཀྱང་དེ་ཀ་རང་ལ་ཐུག ལྟ་བས་བལྟ་ 
རྒྱུ་ཅི་ཡང་མེད་པ་ལ༔ ཡེ་མེད་སྟོང་པ་ཕྱལ་བར་མ་སོང་བར༔ ད་ལྟའི་རང་རིག་ཤེས་པ་སལ་ལེ་ 
བ༔ རྫོགས་པ་ཆེན་པོའི་ལྟ་བ་དེ་ཀ་ཡིན༔ རྟོགས་དང་མ་རྟོགས་དེ་ལ་གཉིས་སུ་མེད༔ སྒོམ་པ་མི་ 
མཐུན་རྒྱ་ཆེན་གྲངས་མང་ཡང་༔ རང་རིག་ཐ་མལ་ཤེས་པ་ཟང་ཐལ་ལ༔ བསྒོམ་བྱ་དང་ནི་སྒོམ་ 
བྱེད་གཉིས་སུ་མེད༔ སྒོམ་པས་མ་སྒོམས་སྒོམ་པའི་མཁན་པོ་ཚོལ༔ སྒོམ་པའི་མཁན་པོ་བཙལ་ 
བས་མ་རྙེད་ནཿ དེ་ཚེ་སྒོམ་པ་ཟད་སར་སྐྱོལ་བ་ཡིན༔ སྒོམ་པའི་ཕུགས་ཀྱང་དེ་ཀ་རང་ལ་ཐུགཿ 
བསྒོམ་པར་བྱ་རྒྱུ་ཅི་ཡང་མེད་པ་ལ༔ བྱིང་རྨུགས་འཐིབ་རྒོད་དབང་དུ་མ་སོང་བར༔ ད་ལྟ་མ་ 
བཅོས་ཤེས་པ་སལ་ལེ་བ༔ མ་བཅོས་མཉམ་པར་བཞག་པ་བསམ་གཏན་ཡིན གནས་དང་མི་ 
གནས་དེ་ལ་གཉིས་སུ་མེད༔ སྤྱོད་པ་མི་མཐུན་རྒྱ་ཆེན་གྲངས་མང་ཡང་༔ རང་རིག་ཡེ་ཤེས་ཐིག་ 
ལེ་ཉག་གཅིག་ལ༔ སྤྱད་བྱ་དང་ནི་སྤྱོད་བྱེད་གཉིས་སུ་མེད༔ སྤྱོད་པ་མ་སྤྱོད་སྤྱོད་མཁན་དེ་ཉིད་
129

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཚོལ༔ སྤྱོད་མཁན་དེ་ཉིད་བཙལ་བས་མ་རྙེད་ན༔ དེ་ཚེ་སྤྱོད་པ་ཟད་སར་སྐྱོལ་བ་ཡིན༔ སྤྱོད་ 
པའི་ཕུགས་ཀྱང་དེ་ཀ་རང་ལ་ཐུག༔ སྤྱད་པར་བྱ་རྒྱུ་ཅི་ཡང་མེད་པ་ལ༔ བག་ཆགས་འཁྲུལ་པའི་ 
དབང་དུ་མ་སོང་བར༔ ད་ལྟའི་ཤེས་པ་མ་བཅོས་རང་གསལ་ལ༔ བཅོས་བསླད་བླང་དོར་གང་ 
ཡང་མི་བྱེད་པར༔ དེ་ཀ་རྣམ་པར་དག་པའི་སྤྱོད་པ་ཡིན དག་དང་མ་དག་དེ་ལ་གཉིས་སུ་མེདཿ 
འབྲས་བུ་མི་མཐུན་རྒྱ་ཆེ་གྲངས་མང་ཡང་༔ རང་རིག་སེམས་ཉིད་སྐུ་གསུམ་ལྷུན་གྲུབ་ལ༔ བསྒྲུབ་ 
བྱ་དང་ནི་སྒྲུབ་བྱེད་གཉིས་སུ་མེད འབྲས་བུ་མ་སྒྲུབས་སྒྲུབ་མཁན་དེ་ཉིད་ཚོལ༔ སྒྲུབ་མཁན་དེ་ 
ཉིད་བཙལ་བས་མ་རྙེད་ན༔ དེ་ཚེ་འབྲས་བུ་ཟད་སར་སྐྱོལ་བ་ཡིན༔ འབྲས་བུའི་ཕུགས་ཀྱང་དེ་ 
ཀ་རང་ལ་ཐུག༔ འབྲས་བུ་བསྒྲུབ་རྒྱུ་ཅི་ཡང་མེད་པ་ལ༔ སྤང་བླང་རེ་དོགས་དབང་དུ་མ་སོང་ 
བར༔ ད་ལྟའི་ཤེས་རིག་རང་གསལ་ལྷུན་གྲུབ་ལ༔ མངོན་གྱུར་སྐུ་གསུམ་རང་གསལ་རྟོགས་པ་ 
ཉིདཿ ཡེ་སངས་རྒྱས་པའི་འབྲས་བུ་དེ་ཉིད་དོ༔ རྟག་ཆད་མཐའ་བརྒྱད་བྲལ་བའི་རིག་པ་འདི 
གང་གི་མཐར་མ་ལྷུང་བས་དབུ་མ་ཟེར༔ དྲན་རིག་རྒྱུན་ཆད་མེད་པས་རིག་པ་ཟེར༔ སྟོང་པ་རིག་ 
པའི་སྙིང་པོ་ཅན་ཡིན་པས༔ དེ་ཕྱིར་བདེ་གཤེགས་སྙིང་པོ་མིང་དུ་བཏགས༔ འདི་དོན་ཤེས་ན་ 
ཤེས་བྱ་ཀུན་གྱི་རབ༔ དེ་ཕྱིར་ཤེས་རབ་ཕ་རོལ་ཕྱིན་པ་ཟེར༔ བློ་འདས་མཐའ་དང་ཡེ་ནས་བྲལ་ 
བའི་ཕྱིར དེ་ཕྱིར་ཕྱག་རྒྱ་ཆེན་པོ་མིང་དུ་བཏགས༔ དེ་ཉིད་རྟོགས་དང་མ་རྟོགས་ཁྱད་པར་ 
ལས༔ འཁོར་འདས་བདེ་སྡུག་ཀུན་གྱི་གཞིར་གྱུར་པས༔ དེ་ཕྱིར་ཀུན་གཞི་ཞེས་པའི་མིང་དུ་ 
བཏགས༔ བཟོ་མེད་ཐ་མལ་རང་གར་གནས་དུས་ཀྱི༔ ཤེས་པ་སལ་ལེ་ཧྲིག་གེ་འདི་ཀ་ལཿ ཐ་མལ་ 
ཤེས་པ་ཞེས་བྱའི་མིང་དུ་བཏགསཿ བཟང་མདོག་སྙན་མིང་མང་པོ་ཅི་བཏགས་ཀྱང་༔ དོན་ལ་ད་ 
ལྟའི་ཤེས་རིག་འདི་ཀ་ལས༔ འདི་མིན་གཞན་ལས་ལྷག་པ་སུས་འདོད་པ༔ གླང་པོ་རྙེད་ཀྱང་རྗེས་ 
ཚོལ་དེ་བཞིན་དུཿ སྟོང་གསུམ་ཐག་ཏུ་བྲན་ཡང་རྙེད་མི་སྲིད༔ སེམས་ལས་མ་གཏོགས་སངས་ 
རྒྱས་རྙེད་མི་སྲིད༔ འདི་ངོ་མ་ཤེས་ཕྱི་རོལ་སེམས་བཙལ་ཀྱང་༔ རང་གིས་གཞན་ཚོལ་རང་ཉིད་ 
ཅི་ཕྱིར་རྙེད༔ དཔེར་ན་གླེན་པ་གཅིག་གིས་མི་མང་ཁྲོད༔ ལྟད་མོ་བྱས་པས་རང་ཉིད་སྟོར་ནས་ 
སུ༔ རང་ངོ་མ་ཤེས་གཞན་དུ་ཚོལ་བ་ཡང་༔ རང་གིས་གཞན་ཚོལ་འཁྲུལ་པ་དེ་བཞིན་ནོ༔ དངོས་ 
པོ་གཤིས་ཀྱི་གནས་ལུགས་མ་མཐོང་བས༔ སྣང་བ་སེམས་སུ་མ་ཤེས་འཁོར་བར་གོལཿ༔ རང་སེམས་
130

༄༅། །ཟབ་གཏེར་ཆོས་ཀྱི་མཛོད་ཁང་།
སངས་རྒྱས་མ་རྟོགས་མྱང་འདས་བསྒྲིབས འཁོར་འདས་གཉིས་ལ་རིག་དང་མ་རིག་གིས༔ སྐད་ 
ཅིག་གཅིག་གི་བར་ལ་བྱེ་བྲག་ཕྱེད༔ རང་གི་སེམས་ལ་གཞན་དུ་མཐོང་བས་འཁྲུལཿ འཁྲུལ་དང་ 
མ་འཁྲུལ་ངོ་བོ་གཅིག་པ་སྟེ འགྲོ་ལ་སེམས་རྒྱུད་གཉིས་སུ་མ་གྲུབ་པསཿ སེམས་ཉིད་མ་བཅོས་ 
རང་སར་བཞག་པས་གྲོལ༔ འཁྲུལ་པ་དེ་ཉིད་སེམས་སུ་མ་རིག་ན༔ ཆོས་ཉིད་དོན་དེ་ནམ་ཡང་ 
མི་རྟོགས་པས༔ རང་བྱུང་རང་ཤར་རང་གསལ་རང་ལ་བལྟ༔ སྣང་བ་འདི་དག་དང་པོ་གང་ནས་ 
བྱུང་༔ བར་དུ་གང་ན་གནས་ཤིང་མཐའ་གར་འགྲོ༔ བལྟས་པས་དཔེར་ན་རྫིང་གི་བྱ་རོག་གིསཿ 
རྫིང་ནས་འཕུར་ཀྱང་རྫིང་ལས་ལོག་ས་མེད༔ དེ་བཞིན་སྣང་བ་སེམས་ལ་འཆར་བའི་ཕྱིར༔ རང་ 
གི་སེམས་ལ་ཤར་ཞིང་སེམས་སུ་གྲོལ༔ སེམས་ཉིད་ཀུན་ཤེས་ཀུན་རིག་སྟོང་གསལ་འདི༔ གདོད་ 
ནས་གསལ་སྟོང་དབྱེར་མེད་ནམ་མཁའ་ལྟར༔ རང་བྱུང་ཡེ་ཤེས་མངོན་སུམ་གསལ་བ་རུ༔ གཏན་ 
ལ་ཕེབས་ན་དེ་ཀ་ཆོས་ཉིད་དོ༔ ཡིན་པའི་རྟགས་ནི་སྣང་སྲིད་ཐམས་ཅད་ཀུན༔ རང་གི་སེམས་སུ་ 
རིག་ཅིང་སེམས་ཉིད་འདི༔ རིག་ཅིང་གསལ་བས་ནམ་མཁའ་ལྟ་བུར་རྟོགསཿ༔ ཆོས་ཉིད་མཚོན་ 
པའི་ནམ་མཁའ་དཔེར་བཞག་ཀྱང་༔ རེ་ཞིག་ཕྱོགས་ཙམ་མཚོན་པའི་བརྡ་ཙམ་སྟེ སེམས་ཉིད་ 
རིག་བཅས་སྟོང་པ་ཅིར་ཡང་གསལལཿ ནམ་མཁའ་རིག་མེད་སྟོང་པ་བེམ་སྟོང་སྟེ༔ དེ་ཕྱིར་སེམས་ 
དོན་ནམ་མཁས་མཚོན་དུ་མེདཿ ཡེངས་སུ་མེད་དེ་དེ་ཀའི་ངང་ལ་ཞོག༔ སྣང་བ་ཀུན་རྫོབ་སྣ་ 
ཚོགས་འདི་དག་ཀྱང་༔ གཅིག་ཀྱང་བདེན་པར་མ་གྲུབ་འཛིན་པ་བཞིན༔ དེས་ན་སྣང་སྲིད་ 
འཁོར་འདས་ཐམས་ཅད་ཀུནཿ༔ རང་གི་སེམས་ཉིད་གཅིག་གི་མཐོང་སྣང་ཡིན༔ གང་ཚེ་རང་གི་ 
སེམས་རྒྱུད་འགྱུར་ཙམ་ན༔ ཕྱི་རུ་འགྱུར་བས་དེ་ཡི་མཐོང་སྣང་འབྱུང་༔ དེས་ན་ཐམས་ཅད་ 
སེམས་ཀྱི་མཐོང་སྣང་སྟེ༔ འགྲོ་བ་རིགས་དྲུག་སོ་སོའི་སྣང་བར་མཐོང་༔ ཕྱི་རོལ་མུ་སྟེགས་རྟག་ 
ཆད་གཉིས་སུ་མཐོང་༔ ཐེག་པ་རིམ་དགུ་སོ་སོའི་ལྟ་བ་མཐོང་༔ སྣ་ཚོགས་མཐོང་ཞིང་སྣ་ཚོགས་ 
མི་གཅིག་པ༔ ཐ་དད་བཟུང་བས་སོ་སོའི་ཞེན་པས་འཁྲུལ༔ སྣང་བ་ཐམས་ཅད་སེམས་སུ་རིག་ 
པས་ན༔ མཐོང་སྣང་ཤར་ཡང་འཛིན་མེད་སངས་རྒྱས་ཡིན༔ སྣང་བ་མ་འཁྲུལ་འཛིན་པས་འཁྲུལ་ 
པ་ཡིན༔ འཛིན་རྟོག་སེམས་སུ་ཤེས་ན་ངང་གིས་གྲོལ༔ ཅིར་སྣང་ཐམས་ཅད་སེམས་ཀྱི་སྣང་བ་ 
ཡིན༔ སྣོད་ཀྱི་འཇིག་རྟེན་བེམ་པོར་སྣང་བའང་སེམས༔ བཅུད་ཀྱི་སེམས་ཅན་རིགས་དྲུག་སྣང་
131

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བའང་སེམས༔ མཐོ་རིས་ལྷ་མིའི་བདེ་བ་སྣང་བའང་སེམས༔ ངན་སོང་གསུམ་གྱི་སྡུག་བསྔལ་སྣང་ 
བའང་སེམསཿ མ་རིག་ཉོན་མོངས་དུག་ལྔའི་སྣང་བའང་སེམས༔ རང་བྱུང་ཡེ་ཤེས་རིག་པར་སྣང་ 
བའང་སེམས༔ ངན་རྟོག་འཁོར་བའི་བག་ཆགས་སྣང་བའང་སེམས བཟང་རྟོག་མྱང་འདས་ཞིང་ 
ཁམས་སྣང་བའང་སེམས༔ བདུད་དང་འདྲེ་ཡི་བར་ཆད་སྣང་བའང་སེམས༔ ལྷ་དང་དངོས་གྲུབ་ 
ལེགས་པར་སྣང་བའང་སེམས༴ རྣམ་པར་རྟོག་པ་སྣ་ཚོགས་སྣང་བའང་སེམས༔ མི་རྟོག་རྩེ་གཅིག་ 
བསྒོམ་པར་གནས་པའང་སེམས༔ དངོས་པོ་མཚན་མའི་ཁ་དོག་སྣང་བའང་སེམས༔ མཚན་མ་ 
མེད་ཅིང་སྤྲོས་པ་མེད་པའང་སེམས༔ གཅིག་དང་དུ་མ་གཉིས་མེད་སྣང་བའང་སེམས༔ ཡོད་ 
མེད་གང་དུ་མ་གྲུབ་སྣང་བའང་སེམས༔ སེམས་ལས་མ་གཏོགས་སྣང་བ་གང་ཡང་མེད༔ སེམས་ 
ཉིད་མ་འགགས་སྣང་བ་གང་ཤར་ཡང་༔ ཤར་ཀྱང་མཚོ་ཡི་ཆུ་དང་ཆུ་རླབས་བཞིནཿ༔ གཉིས་སུ་ 
མེད་དེ་སེམས་ཀྱི་ངང་དུ་གྲོལ༔ བཏག་བྱ་མ་འགགས་མིང་འདོགས་ཅིར་བཏགས་ཀྱང་༔ དོན་ལ་ 
སེམས་ཉིད་གཅིག་ལས་ཡོད་མ་ཡིནཿ གཅིག་པུ་དེ་ཡང་གཞི་མེད་རྩ་བྲལ་ཡིན གང་གི་ཕྱོགས་ 
སུའང་མཐོང་བ་གཅིག་ཀྱང་མེད༔ དངོས་པོར་མ་མཐོང་ཅིར་ཡང་གྲུབ་པ་མེད༔ སྟོང་པར་མ་ 
མཐོང་རིག་ཅིང་གསལ་བའི་མདངས༔ སོ་སོར་མ་མཐོང་གསལ་སྟོང་དབྱེར་མེད་ངང་༔ ད་ལྟ་རང་ 
གི་རིག་པ་གསལ་ཧྲིག་གེ ཡིན་པར་བྱས་ཀྱང་དེ་ཉིད་བྱེད་མི་ཤེས རང་བཞིན་མེད་ཀྱང་ཉམས་ 
སུ་མངོན་སུམ་མྱོང འདི་ཉིད་ཉམས་སུ་མྱོང་ན་ཀུན་གྲོལ་ཏེ༔ དབང་པོ་དག་ལ་རྣོ་རྟུལ་མེད་ 
པར་རྟོགསཿ ཏིལ་དང་འོ་མ་མར་གྱི་རྒྱུ་ཡིན་ཀྱང་༔ མ་བསྲུབས་མ་བཙིར་མར་ཁུ་མི་འབྱུང་ལྟར 
འགྲོ་ཀུན་སངས་རྒྱས་སྙིང་པོ་དངོས་ཡིན་ཀྱང་ ཉམས་སུ་མ་བླངས་སེམས་ཅན་སངས་མི་རྒྱ 
ཉམས་སུ་བླངས་ན་བ་གླང་རྫི་ཡང་གྲོལ༔ བཤད་མི་ཤེས་ཀྱང་མངོན་སུམ་གཏན་ལ་ཕེབསཿ༔ རང་ 
གི་ཁ་རུ་མྱོང་བའི་བུ་རམ་ལ༔ གཞན་གྱིས་དེ་ཡི་རོ་བཤད་མི་དགོས་བཞིནཿ༔ འདི་ཉིད་མ་རྟོགས་ 
པཎྜི་ཏ་ཡང་འཁྲུལ༔ ཐེག་དགུའི་བཤད་པ་ཤེས་བྱར་མཁས་གྱུར་ཀྱང་༔ མ་མཐོང་རྒྱང་གི་གཏམ་ 
རྒྱུད་སྙན་ བསྙད། པ་བཞིན༔ སངས་རྒྱས་ལ་ནི་སྐད་ཅིག་ཉེར་མ་སོང་༔ འདི་ཉིད་རྟོགས་ན་དགེ་ 
སྡིག་རང་སར་གྲོལཿ༔ འདི་ཉིད་མ་རྟོགས་དགེ་སྡིག་གང་སྤྱད་ཀྱང་༔ མཐོ་རིས་ངན་སོང་འཁོར་བ་ 
ལས་མི་འཕགསཿ རང་སེམས་སྟོངས་གསལ་ཡེ་ཤེས་རྟོགས་ཙམ་ན༔ དགེ་སྡིག་ཕན་གནོད་གང་
132

༄༅། །ཟབ་གཏེར་ཆོས་ཀྱི་མཛོད་ཁང་།
ཡང་མ་གྲུབ་བོ༔ བར་སྣང་སྟོང་པར་ཆུ་མི་ཆགས་པ་བཞིན༔ སྟོང་པ་ཉིད་ལ་དགེ་སྡིག་ཡེ་མ་གྲུབཿ 
དེས་ན་རང་རིག་མངོན་སུམ་ཅར་ཕོག་ཏུ༔ གཅེར་མཐོང་རང་གྲོལ་འདི་ཉིད་རབ་ཏུ་ཟབ༔ དེ་ 
ཕྱིར་རང་རིག་འདི་ལ་འདྲིས་པར་གྱིས༔ ཟབ་རྒྱ་རྒྱ་རྒྱ ཨེ་མ་ཧོ༔ རིག་པ་ངོ་སྤྲོད་གཅེར་ 
མཐོང་རང་གྲོལ་འདི མ་འོངས་ཕྱི་རབས་སྙིགས་མའི་སྐལ་ལྡན་དོནཿ རྒྱུད་ལུང་མན་ངག་རང་གི་ 
ཉམས་མྱོང་ཀུན༔ དགོངས་པ་མདོར་བསྡུས་ཉུང་གསལ་འདི་སྦྱར་རོ༔ ད་ལྟ་མི་སྤེལ་རིན་ཆེན་ 
གཏེར་དུ་སྦ མ་འོངས་ལས་འཕྲོ་ཅན་དང་འཕྲད་པར་ཤོགཿ༔ ས་མ་ཡ༔ རྒྱ་རྒྱ་རྒྱ རིག་པ་མངོན་སུམ་ངོ་ 
སྤྲོད་བསྟན་པའི་ཟབ་ཆོས་གཅེར་མཐོང་རང་གྲོལ་ཞེས་བྱ་བ༔ ཨོ་རྒྱན་གྱི་མཁན་པོ་པདྨ་འབྱུང་གནས་ཀྱིས་སྦྱར་བ་ 
རྫོགས་སོ༔ ས་མ་ཡ༔ རྒྱ་རྒྱ་རྒྱ གཏེར་སྟོན་གྲུབ་ཐོབ་ཀརྨ་གླིང་པས་སྒམ་པོ་གདར་གྱི་ གངས་ཀྱི། རི་ལྷ་བྲན་གར་ 
བྱེད་པ་འདྲ་བ་ནས་གདན་དྲངས་པའོ༔
133

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པདྨའི་ཞལ་གདམས་རྩ་གསུམ་མཐོང་བ་རང་གྲོལ་ལས༔ གྲོལ་ཐིག་ 
དགོངས་པ་རང་གྲོལ་གྱི་ཀ་དག་བཞུགས་སོ༔
ཧཱུྃཤཥཾརྟཀཨཽརྞ2ཏྭRམུBཊ5lཏྲིཏྱརཿཏྲཿཤཿཟR0ཏཿམཿགཤཾཤནྜ ཡ ཨིཊཐ0སྐྲཏགཉི ཀྴ། ཨྰཿ 
༈ ཐོག་མའི་མགོན་གྱུར་ཀུན་ཏུ་བཟང་པོ་ཁྱེད་ཉིད་ནི༔ ཚངས་ཆེན་ཞིང་འདིའི་འཁོར་བཅས་ 
ཚོགས་སྤྲུལ་གངས་ཆེན་མཚོ ད་ལྟ་བཻ་རོ་ཙ་ན་ཞེས་བྱའི་སྒྲ་བསྒྱུར་མཆོག༔ བུ་ཁྱོད་ཐོག་མེད་ 
དུས་ནས་སྤྲོས་ཀུན་ཉེར་ཞི་བའི སྟོང་ཉིད་རྒྱ་མཚོའི་དབུས་སུ་བདེ་བར་གནས་བཅས་ཚེ༔ སྙིང་ 
རྗེའི་སྒེག་མོས་འགྲོ་བའི་དོན་ལ་བསྐུལ་བས་ན༔ སྐྱོ་ངལ་མེད་པར་གདམས་པ་ཟབ་མོ་འདི་ལྟར་ 
སྟོན༔ གདོད་མའི་མགོན་པོ་འགྲོ་ཀུན་གཞི་གྱུར་རྟོགས་བྱའི་ཐབས༔ དེ་ལ་འཇོག་བསྒོམ་རྩ་བ་ 
གཞག་ཐབས་བསྟན་དང་གཅིག༔ རིག་བསྒོམ་རྩ་བ་རང་ཞལ་བལྟ་བའི་ཚུལ་དང་གཉིས༔ ཡིད་ 
ཆེས་རྩ་བ་ངོ་སྤྲོད་བསྟན་དང་རྣམ་གསུམ་ཡིན༔ ས་མ་ཡ༔ ༈ འཁོར་འདས་བདག་པོ་ཀུན་ 
བྱེད་རྒྱལ་པོ་རྩ་བའི་སེམས༔ མ་བཅོས་རང་བྱུང་རིག་པའི་ངང་དེར་གློད་ལ་ཞོགཿ ཡིད་བྱེད་བློ་ 
ཡི་མདུད་པ་དེ་ནི་ཕྲོལ་ལ་ཞོག༔ འདུ་བྱེད་ཡིད་ཀྱི་འཚོལ་འཕྲོ་དེ་ནི་བསྐྱུར་ལ་ཞོགཿ༔ བསམ་གཞིག་ 
ཡིད་ཀྱི་རི་མོ་དེ་ནི་བོར་ལ་ཞོགཿ ཞེ་འདོད་ཡིད་ཀྱི་དྲི་མ་དེ་ནི་ཕུད་ལ་ཞོག༔ སེམས་འཛིན་ཡིད་ 
ཀྱི་རྟོད་ཕུར་དེ་ནི་ཐོན་ལ་ཞོགཿ གནས་ཉམས་སྒོམ་གྱི་འབྱར་རྩི་དེ་ནི་ཁོག་ལ་ཞོགཿ དངོས་ 
འཛིན་སེམས་ཀྱི་འཁྲི་བ་དེ་ནི་ཆོད་ལ་ཞོགཿ རེ་དོགས་སེམས་ཀྱི་ཞགས་པ་དེ་ནི་ཁྲོལ་ལ་ཞོག༔ རང་ 
རིག་སེམས་ཀྱི་བག་ཆགས་དེ་ནི་སྤུར་ སྤུགས། ལ་ཞོག༔ བདག་འཛིན་སེམས་ཀྱི་འགོང་པོ་དེ་ནི་ 
ཕུད་ལ་ཞོག༔ དམིགས་གཏད་བྲལ་བའི་སེམས་ཉིད་དེ་ནི་དམིགས་མེད་ཞོགཿ བསམ་བརྗོད་
བྲལ་བའི་སེམས་ཉིད་དེ་ནི་བསམ་མེད་ཞོག༔ ངོས་གཟུང་མེད་པའི་སེམས་ཉིད་དེ་ནི་དངོས་མེད་ 
ཞོགཿ༔ བཅོས་སླད་བྲལ་བའི་སེམས་ཉིད་དེ་ནི་རང་བབས་ཞོགཿ གཟའ་གཏད་མེད་པའི་སེམས་ 
ཉིད་དེ་ནི་གཏད་མེད་ཞོག༔ ཕྱོགས་ལྷུང་བྲལ་བའི་སེམས་ཉིད་དེ་ནི་རྒྱ་ཡན་ཞོགཿ བཟོ་བཅོས་ 
བྲལ་བའི་སེམས་ཉིད་དེ་ནི་ལྷུག་པར་ཞོགཿ སྤང་བླང་བྲལ་བའི་སེམས་ཉིད་དེ་ནི་རང་ཡན་ཞོགཿ
134

༄༅། །ཟབ་གཏེར་ཆོས་ཀྱི་མཛོད་ཁང་
ང་བདག་བྲལ་བའི་སེམས་ཉིད་དེ་ནི་གཉེར་མེད་ཞོག བཞག་དང་མི་གཞག་མེད་པར་རང་གར་ 
ཡན་དུ་ཆུགས༔ སཱ་མཱ་ཡཱ༔ རྒྱ་རྒྱ་རྒྱ༔ བཏང་དང་གཟུང་བའི་སེམས་དེ་ནམ་མཁའི་དབྱིངས་སུ་ 
བསྐྱུར༔ བསྒོམ་དང་མི་སྒོམ་མེད་པར་དུར་ཁྲོད་རོ་བཞིན་ལྟོས༔ བྱ་དང་མི་བྱ་མེད་པར་རོ་ལངས་ 
ཇི་བཞིན་གྱིསཿ བསམ་དང་བསམ་བྱ་མེད་པར་བུ་ཆུང་ཇི་བཞིན་ཞོགཿ སྤང་དང་བླང་བའི་ 
སེམས་དེ་ལྡེ་གུ་ཇི་བཞིན་ཡིན༔ དགག་དང་བསྒྲུབ་པའི་ཡུལ་མེད་སྨིག་རྒྱུའི་ཆུ་ལ་ལྟོས༔ ཡུལ་
དང་ཡུལ་ཅན་སྣང་ཡང་སྒྱུ་མའི་འཁྲུལ་འཁོར་ཡིན ཡིད་ལ་རེ་བ་དུར་ཁྲོད་གནས་སུ་བསྐྱུར་ལ་ 
ཞོགཿ སཱ་མཱ་ཡཱཿ རྒྱ་རྒྱ་རྒྱ
མོ་གཤམ་བུ་ཡི་འབྲས་བུ་ཐོབ་པ་སུ་ཞིག་ཡོདཿ གདོད་ནས་སངས་རྒྱས་མེད་པར་ཤེས་ན་འདོད་ 
བློ་བྲལ༔ རེ་དང་དོགས་པའི་བསམ་པ་དབྱིངས་སུ་བསྐྱུར་ན་བདེ༔ མ་བཟུང་མ་བཏང་རང་ཡན་ 
ཉིད་དུ་ཞོག་ཅིག་དང་༔ ཕྱོགས་ལྷུང་བྲལ་བའི་ལྟ་བ་དེ་ནི་ངང་གིས་འཆར༔ དམིགས་གཏད་བྲལ་ 
བའི་སེམས་ཉིད་དེ་ནི་བསྐྱུར་ལ་ཞོག༔ དངོས་འཛིན་བྲལ་བའི་བསྒོམ་པ་དེ་ནི་དེ་རང་ཡིན༔ བླང་ 
དོར་མེད་པའི་གུ་ཡངས་དེ་ནི་ཁྱེད་ཀྱིས་སྐྱོངས༔ སྤང་བླང་བྲལ་བའི་སྤྱོད་པ་དེ་ནི་དེ་རང་ཡིན༔ རེ་ 
དོགས་ཡིད་ལ་སྨོན་པ་ནམ་མཁའི་དཀྱིལ་དུ་ཐིམ༔ སྤངས་ཐོབ་བྲལ་བའི་འབྲས་བུ་དེ་ནི་དེ་རང་
ཡིན༔ དེ་རྣམས་ཀུན་གྱི་སྐྱེད་ལུགས་ཕྱོགས་རེ་ཤེས་མོད་ཀྱང་༔ འགའ་ཞིག་བསྒོམ་པའི་རྩོལ་སྒྲུབ་ 
གཉེན་པོ་དགྲར་ལངས་ནས༔ བསྒོམ་གྱིན་མི་བདེ་སྡུག་བསྔལ་ཟུག་རྔུ་འབྱུང་བ་ཡོད༔ མ་བསྒོམས་ 
གྱུར་ན་གནས་ལུགས་མི་རྟོགས་སྲིད་པར་འཁྱམས༔ འགའ་ཞིག་གློད་ན་གློད་པ་དེ་ཡིས་དེ་རུ་ 
བཅིངས༔ མི་བདེ་བ་དང་སྡུག་བསྔལ་འབྱུང་བ་དུ་མ་ཡོད༔ འགའ་ཞིག་སྒྲིམ་ན་བསྒྲིམས་པ་དེ་ 
ཡིས་རང་ཉིད་འཆིང་༔ གང་ལྟར་བྱས་ཀྱང་བདེ་བའི་གོ་སྐབས་མེད་པ་ཡོདཿ འབད་པས་བལྟས་ 
ཀྱང་སྟོང་ལ་སྡུག་ཐག་ཆོད་པ་ཡོད མ་བལྟས་གྱུར་ན་རང་ངོ་མི་ཤེས་ཐ་མལ་དངོས༔ རང་འགྲོས་ 
སེམས་ཉིད་བསྐོར་མདུད་རང་སར་གྲོལ་བ་ན༔ ཤེས་རབ་རིག་མདངས་ཤེལ་བུག་ལམ་ནས་རབ་ 
དྲངས་ཤིང༔ འོད་ལྔ་ཐིག་ལེ་ལུག་རྒྱུད་མ་འདྲེས་སོ་སོར་གསལ༔ རང་བཞིན་ལྷུན་གྲུབ་གཏིང་ 
གསལ་ཕྲ་བའི་རང་འོད་དང་༔ སྐུ་དང་ཞིང་ཁམས་སྲིད་དང་ཞི་བའི་ཆོས་རྣམས་ཀུན༔ ངོ་བོ་རང་ 
བཞིན་ཐུགས་རྗེ་གསུམ་ལས་ཕྱི་རོལ་མེད༔ སེམས་ཉིད་ཀག་ལངས་སེམས་ཉིད་རོལ་པ་ཁོ་ནར་
135

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཟད༔ མ་འགགས་པ་ཉིད་ཆོ་འཕྲུལ་སྣ་ཚོགས་ཤར་བ་ན༔ རང་ཤར་སེམས་ཉིད་རང་ཞལ་དེ་ནི་ 
ཁྱོད་ཀྱིས་ལྟོས༔ བལྟས་པས་མ་མཐོང་གཞི་རྩ་བྲལ་ན་དེ་རང་ཡིན༔ ལྟ་མཁན་ཉིད་མེད་འཁོར་ 
འདས་གཉིས་ཀྱི་རྩ་བ་བྲལ༔ བྲལ་དང་མ་བྲལ་མེད་པར་རྒྱ་ཁྱོན་ཕྱོགས་རིས་འདས༔ དམིགས་ 
གཏད་ཡིད་ཆེས་བྲལ་ན་ལྟ་བ་དེ་རང་ཡིན༔ རང་རིག་རྩལ་ཤར་རང་གྲོལ་ཆོས་ཉིད་གདལ་བ་ཆེ 
བྱས་ཆོས་ཕྱོགས་བྲལ་ཅོག་བཞག་དོན་ལྡན་སྙིང་པོའི་བསྒོམ༔ ཆགས་གྲོལ་མིང་འདོགས་ཀུན་བྲལ་
བསྒོམ་དང་སྒོམ་མཁན་ཉིད༔ ནམ་མཁའི་དཀྱིལ་ལྟར་ཆོས་ཀུན་ཐིག་ལེ་ཆེན་པོའི་ཀློང་༔ སྒོ་ 
གསུམ་བྱ་བ་ཐོངས་ལ་བྱར་མེད་ལྷུག་པར་ཞོགཿ༔ འཁོར་འདས་རོ་མཉམ་ཤེས་ན་སྤང་བླང་བློ་དང་ 
བྲལཿ རང་སེམས་རྫུན་ཕུགས་བརྡིབ་ན་ཐོབ་བྱའི་འབྲས་བུ་སྟེར། རྩ་བྲལ་སྤངས་ཐོབ་བྲལ་ལ་ 
འབྲས་བུའི་མིང་དུ་བཏགས༔ བཏགས་བྱའི་ཡུལ་མེད་ཐམས་ཅད་རྫུན་པའི་ཚིག་ཏུ་ཟད༔ དུས་ 
གསུམ་རྒྱལ་བ་སྲས་བཅས་མ་ལུས་ཐམས་ཅད་ཀྱི༔ ཟབ་མོའི་དོན་དེ་འདི་ཡིན་རྡུལ་ཙམ་མ་མཚོན་ 
ཞིང་ ཚིག་ལམ་ཆད་དེ་བདག་གིས་སྟོན་པར་ག་ལ་ནུས༔ འོན་ཀྱང་བརྗོད་མེད་ཐ་སྙད་ཚིག་ 
གིས་རབ་བརྗོད་ཅིང༌༔ མཚོན་དུ་མེད་ཀྱང་ཉམས་དང་རྟོགས་པའི་དྲོད་རྟགས་ཀྱིས༔ ཐོབ་ཏུ་ 
མེད་པའི་འབྲས་བུ་ཆོས་སྐུ་མྱུར་དུ་ཐོབ༔ དེས་ན་སྐལ་བཟང་ཁྱོད་ཀྱི་སྙིང་ལ་སླར་ཡང་ནི༔ གོང་ 
གི་ཟབ་མོའི་གནད་རྣམས་མྱུར་དུ་རྟོགས་བྱེད་ཐབས༔ བོགས་འདོན་གེགས་སེལ་མ་ནོར་རྫོགས་ 
པའི་སྐྱོང་ཐབས་ཀུནཿ བརྩེ་བའི་སླར་བསྟེན་འདི་རྣམས་སྙིང་ལ་ངེས་པར་ཆོངསཿ སཱ་མཱ་ཡཱཡཱཿ 
རྒྱ་རྒྱ་རྒྱ༔ ཨ་ཧོཿ རེས་འགའ་ལྟ་སྟངས་རྒྱ་བསྐྱེད་ཤེས་པ་ཐོག་བབས་ཞོགཿ རེས་འགའ་གནས་ 
མེད་རྟེན་མེད་ནམ་མཁའི་བྱ་ལྟར་ཞོགཿ རེས་འགའ་བསམ་མེད་རིས་མེད་རྒྱ་ཡན་ཉིད་དུ་ཞོགཿ 
རེས་འགའ་དམིགས་མེད་འཛིན་མེད་རྩ་བྲལ་ཉིད་དུ་ཞོག༔ རེས་འགའ་དྲི་མེད་ཤེལ་ལྟར་གཏིང་ 
གསལ་ཉིད་དུ་ཞོག༔ རེས་འགའ་པདྨའི་འདབ་ལྟར་སིང་བག་ལྡན་པར་ཞོགཿ རེས་འགའ་ཉི་ཟླའི་ 
འོད་ལྟར་རང་གསལ་འཛིན་མེད་ཞོགཿ རེས་འགའ་ལྐོག་མའི་ཆུ་ལྟར་དྭངས་གསལ་རྙོགས་མེད་ 
ཞོག རེས་འགའ་རིག་པ་དྲུངས་ཕྱུང་ཤེས་པ་ངར་བཏོན་ནས༔ རང་གསལ་འཛིན་མེད་སིང་དང་ 
ངང་བག་ལྡན་པར་ཞོག རེས་འགའ་ལུས་གནད་མཆོག་ལྡན་ཉི་ཟླ་མཁའ་ལ་སྤུར༔ རང་རིག་རྒྱལ་ 
པོ་ཡུལ་མེད་ཕྱོགས་བྲལ་ཉིད་ལ་བཞག༔ རེས་འགའ་ཤེས་པ་གཟེངས་སྟོད་དབང་པོ་དྲུངས་བཏོན་
136

༄༅། །ཟབ་གཏེར་ཆོས་ཀྱི་མཛོད་ཁང་།
ནས༔ གསལ་དྭངས་དྲི་མེད་སྤྲིན་བྲལ་ནམ་མཁའི་དཀྱིལ་ལྟར་བཞག༔ དེ་ལྟར་དྲི་མེད་རིག་པའི་ 
མདངས་དང་མི་ལྡན་ན༔ མཉམ་བཞག་ཏིང་འཛིན་ཇི་ལྟར་བརྟན་ཀྱང་སངས་མི་རྒྱ༔ སཱ་མཱ་ཡཱཿ 
རྒྱ་རྒྱ་རྒྱ
བཞག་པས་མི་སྡོད་རྣམ་རྟོགས་སྣ་ཚོགས་ཤར་བ་ན༔ གང་ཤར་རྟོག་པའི་སྟེང་དུ་མ་བཅོས་ 
གློད་ལ་བཞག བཅིངས་པ་གློད་ན་གྲོལ་བར་འགྱུར་བ་ཐེ་ཚོམ་མེད༔ ཡང་ན་འགྱུ་བ་མི་དགག་ 
ཐོངས་ལ་འགྱུ་རུ་ཆུགས༔ རྗེས་སུ་མི་འབྲང་རང་ལུགས་ཉིད་དུ་མཉམ་པར་གཞགཿ གཟིངས་ནས་ 
ཕུར་བའི་བྱ་རོག་སླར་ཡང་བཟློག་དང་མཚུངས༔ སཱ་མཱ་ཡཱ༔ རྒྱ་རྒྱ་རྒྱ ༸ ཡང་ན་རྣམ་ 
པར་རྟོག་པ་མི་འཛིན་མི་དགག་ཅིང༔ ལྟ་ཉུལ་བརྟག་དཔྱད་བསམ་གཞིག་སྤང་བླང་ཀུན་དོར་ 
ནས༔ གཉེར་ཁ་ཁ་ལོ་ཆེད་འཛིན་གང་ཡང་མི་བྱེད་པར༔ རང་ཡན་གུ་ཡངས་རང་གྲོལ་ཉིད་དུ་ 
གློད་ལ་ཞོག༔ རང་ཤར་རང་གྲོལ་ཆུ་ཡི་རི་མོ་ཉིད་དང་མཚུངས༔ རྟ་རྔ་སྦྲུལ་གྱི་མདུད་པ་གློད་ན་ 
གྲོལ་བ་ཡིན༔ སཱ་མཱ་ཡཱ༔ རྒྱ་རྒྱ་རྒྱ༔ ཁྲྀཡང་ན་འགྱུ་བྱེད་མཁན་པོ་རང་ཐོག་ཉིད་དུ་གློདཿ 
མཁན་པོའི་རང་གཟུགས་ཞིག་ན་རྣམ་རྟོག་རང་གྲོལ་ཡིན༔ མགོ་ལྤགས་བཤུས་ན་ཨག་ཚོམ་ཞོར་ 
ལ་གོག་དང་མཚུངས༔ སཱ་མཱ་ཡྰ རྒྱ་རྒྱ་རྒྱ ཞྀ ཡང་ན་རྣམ་རྟོག་ངོས་བཟུང་དེ་ཡི་རང་ 
ཞལ་ལྟོསསཿ བལྟས་ན་ངོས་བཟུང་མེད་ཀྱིས་འགྱུ་བ་སྟོང་འགྱུ་ཡིན༔ བལྟས་པས་མཐའ་དང་དབུས་ 
མེད་སྤྲོས་པའི་ཡུལ་ལས་འདས གང་ཞིག་སེམས་དང་སེམས་བྱུང་འཁྲུལ་རྟོག་གོས་བྲལ་བའི 
སེམས་མེད་རིག་པ་གཅེར་བུ་དེ་ནི་ཁྱེད་ཀྱིས་ལྟོས༔ ཡེ་ནས་བདག་མེད་བསམ་འདས་བརྗོད་པའི་ 
ཡུལ་ལས་འདས༔ མ་རིག་འཁྲུལ་སྣང་བློ་ཡི་ཆོས་ལས་རབ་འདས་པའི༔ བློ་བྲལ་རིག་པ་དྲི་མེད་ 
དེ་ནི་ཁྱོད་ཀྱིས་ལྟོས༔ ཞི་བའི་ཡུལ་འདས་ཟབ་ཅིང་གཏིང་དཔག་དཀའ་བ་ཡི༔ སྲིད་པའི་རྩ་བ་ 
གཟུང་འཛིན་དྲི་མ་དང་བྲལ་བའི༔ དྲི་མེད་རིག་པའི་རང་ཞལ་དེར་ནི་ཁྱོད་ཀྱིས་ལྟོས༔ བལྟས་ 
པས་མ་མཐོང་བསམ་དང་བརྗོད་པའི་ངེས་ཚིག་བྲལ༔ སྲིད་དང་ཞི་བའི་ཆོས་རྣམས་མ་འདྲེས་སོ་ 
སོར་ཡིད༔ མཚན་ཉིད་དབྱེ་བ་མ་ལུས་ཇི་བཞིན་རིག་ཅིང་མཁྱེན༔ མཁྱེན་པའི་ཡེ་ཤེས་རང་རིག་ 
དེ་ནི་ཁྱོད་ཀྱིས་ལྟོས༔ གདོད་ནས་དག་པ་ཡེ་གྲོལ་རོལ་པ་ཁོ་ནར་ཟད༔ ཆོས་ཀུན་མཐོང་རྟོགས་ 
ཤེས་དང་རིག་པའི་རང་ཞལ་ལྟོས༔ བལྟ་བྱ་ལྟ་བྱེད་གཉིས་མེད་ཕྱོགས་ལྷུང་མཐའ་དང་བྲལ༔ བྲལ་
137

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
དང་མ་བྲལ་མེད་པར་ཞེ་འདོད་སྤུ་རིས་ཟད༔ ཟད་པའི་གནས་ལུགས་མ་འགགས་རིག་པ་དྲི་མེད་ 
དེ༔ རང་རིག་ཆོས་སྐུ་ཡིན་ནོ་མ་ཡེངས་ཁྱོད་ཀྱིས་སྐྱོངས༔ བརྟན་པ་ཐོབ་ན་བསྐྱང་བྱ་སྐྱོང་བྱེད་ 
གཉིས་དང་བྲལཿ རང་ངོ་ཤེས་ན་བལྟ་བྱ་ལྟ་བྱེད་ག་ལ་ཡོད༔ མཉམ་བཞག་བསྒོམ་དེ་བཀུག་པས་ 
མི་ཁུག་བུད་ནས་གདལཿ གཉེན་པོ་མེད་པར་སྤང་བྱ་རང་སར་གྲོལ་ནས་གདའ༔ སྣང་རིག་གཉིས་ 
པོ་བཀག་པས་མི་ཁེགས་འཆར་བཞིན་སྣང་༔ འཁོར་འདས་གཉིས་ཀྱི་འདམ་ཁ་མ་ལུས་ཟད་ནས་ 
སྣང་༔ མཉམ་རྗེས་གཉིས་ཀྱི་ལྷག་མ་མ་ལུས་འགྱེལ་ནས་གདའ༔ རྗེས་འཁྲུལ་རྟོག་པ་བཙལ་བས་ 
མི་རྙེད་དག་ནས་གདའ སྤངས་པ་མེད་པར་སྒྲིབ་གཉིས་མཁའ་ལྟར་དག་ནས་སྣང་༔ བཀུག་པ་ 
མེད་པར་ཆོས་སྐུའི་སྒོ་ཉལ་སླེབས་ནས་གདའ ཕྱིན་པ་མེད་པར་གདོད་མའི་ཞིང་དུ་སླེབས་ནས་ 
གདའ༔ བཏབ་པ་མེད་པར་སྐུ་བཞིའི་ལོ་ཏོག་སྨིན་ནས་གདལཿ སཱ་མཱ་ཡཱ༔ རྒྱ་རྒྱ་རྒྱ༔ 
ཨ་ཧོ༔ ཡོད་པ་མ་ཡིན་ཅིར་ཡང་མ་གྲུབ་ངོས་གཟུང་བྲལ༔ མེད་པ་མ་ཡིན་མ་འགགས་རོལ་པ་ 
ཅིར་ཡང་འཆར༔ གཉིས་དང་གཉིས་མེད་བསམ་བརྗོད་སྤྲོས་པའི་ཡུལ་ལས་འདས༔ གང་ཁྱོད་ 
འཁོར་འདས་ཆོས་ཀུན་མ་ལུས་ཇི་སྙེད་ཀྱི༔ ཤེས་བྱ་ཤེས་བྱེད་ཤེས་པའི་ཡུལ་ལས་འདས་ནས་སྣང༔ 
རང་ཤར་དུས་ན་གནས་ལུགས་རང་བཅས་ཁོ་ནར་སྣང་༔ སྐྱེ་མེད་རང་བཅས་མཐའ་བརྒྱད་རང་ 
གྲོལ་ཁོ་ནར་སྣང་ སཱ་མཱ་ཡཱཿ རྒྱ་རྒྱ་རྒྱ༔ ༈༙ ཐབས་ཤེས་དབྱེར་མེད་རོ་མཉམ་ཟུང་འཇུག་ 
འདི་ལྟ་སྟེ༔ ཤར་དང་མ་ཤར་དབྱེར་མེད་སྒྲོན་མའི་འོད་དང་མཚུངས༔ སྣང་སྟོང་དབྱེར་མེད་རོ་ 
མཉམ་དབང་པོའི་གཞུ་དང་མཚུངས༔ གསལ་སྟོང་དབྱེར་མེད་རོ་མཉམ་ཆུ་ཟླ་ཉིད་དང་མཚུངས༔ 
རིག་སྟོང་དབྱེར་མེད་རོ་མཉམ་བར་སྣང་བསེར་བུར་མཚུངས༔ བདེ་སྟོང་དབྱེར་མེད་རོ་མཉམ་ 
ལྕགས་བསྲེགས་ཉིད་དང་མཚུངས ཐབས་ཤེས་དབྱེར་མེད་རོ་མཉམ་མེ་ཏོག་དྲི་དང་མཚུངསཿ 
གྲག་སྟོང་དབྱེར་མེད་རོ་མཉམ་བྲག་ཅ་ཉིད་དང་མཚུངས༔ བདེན་གཉིས་དབྱེར་མེད་རོ་མཉམ་ 
སྨིག་རྒྱུའི་ཆུ་དང་མཚུངས༔ སྐུ་གསུམ་དབྱེར་མེད་རོ་མཉམ་མེ་ལོང་གཟུགས་བརྙན་མཚུངས༔
འཁོར་འདས་དབྱེར་མེད་རོ་མཉམ་ཆུ་དང་རླབས་ཉིད་མཚུངས༔ ཡིན་ལུགས་བརྗོད་ཚིག་དཔེ་ 
ཡི་ཡུལ་ལས་རབ་འདས་ཀྱང་༔ བརྗོད་བྱེད་ཚིག་དང་དཔེ་ཡིས་མ་བསྟན་རྟོགས་མི་འགྱུར སཱ་མཱ་ 
ཡཱཿ རྒྱ་རྒྱ་རྒྱ༔ སྠཿ
138

༄༅། །ཟབ་གཏེར་ཆོས་ཀྱི་མཛོད་ཁང་།
གང་ཞིག་ཁམས་གསུམ་འཁོར་བའི་འཁྲུལ་སྣང་ཇི་སྙེད་དང་༔ སྐུ་གསུམ་དག་པའི་ཞིང་ལ་ 
ཁྱད་པར་ངས་མ་མཐོང་༔ གྲངས་མེད་བསྐལ་པར་མཚམས་མེད་སྡིག་པ་སྤྱད་པ་དང་༔ ཚོགས་ 
གཉིས་དགེ་ལ་འབད་པར་ཁྱད་པར་ངས་མ་མཐོང་༔ འགྲོ་ཀུན་མ་ལུས་ངན་སོང་དོང་དུ་བསྐྱུར་བ་ 
དང་༔ སངས་རྒྱས་བདེ་ལ་བཀོད་པའི་ཁྱད་པར་ངས་མ་མཐོང་༔ འགྲོ་དྲུག་ཀུན་གྱི་སྲོག་དབུགས་ 
དུ་མ་ཕྲོགས་པ་དང་༔ དེ་དག་སྲོག་སྦྱིན་གཉིས་ལ་ཁྱད་པར་ངས་མ་མཐོང་༔ སྲིད་ཞིའི་སྤངས་ 
རྟོགས་ཡོད་ཏན་དུ་མ་ལྡན་པ་དང་༔ མི་ལྡན་ཕལ་པ་གཉིས་ལ་ཁྱད་པར་ངས་མ་མཐོང་༔ གྲངས་ 
མེད་ཚ་གྲང་དམྱལ་བའི་སྡུག་བསྔལ་མྱོང་བ་དང་༔ སངས་རྒྱས་བདེ་བ་མྱོང་ལ་ཁྱད་པར་ངས་མ་ 
མཐོང་༔ སྔོ་སེར་དམར་ལྗང་དཀར་བའི་མེ་ནི་གང་འབར་ཀྱང་༔ ཀུན་ཀྱང་ཚ་བའི་རང་བཞིན་ 
ཉིད་ལས་ཡོངས་མ་འདས༔ ཆུ་ཀླུང་མི་འདྲ་དུ་མའི་དབྱེ་བ་ཐ་དད་ཀྱང་༔ གང་གི་རང་བཞིན་ 
བརླན་ཞིང་གཤེར་བ་ཁོ་ནར་ཟད༔ རྦ་རླབས་རི་བོ་འདྲ་ཡང་ཆུ་ལས་ཡོང་མ་འདས༔ གསེར་གྱི་ 
རྒྱན་ལ་མི་འདྲ་དབྱེ་བ་མང་ན་ཡང་༔ མ་ལུས་གསེར་ཡིན་ཐ་དད་དབྱེ་བའི་གོ་སྐབས་མེད༔ བུར་ 
གཟུགས་དུ་མར་སྣང་ཡང་བུར་རོ་གཅིག་ཏུ་ཟད༔ གཉིས་ཆོས་རྣམ་གྲངས་གདོད་ནས་གདལ་པ་ 
ཆེན་པོར་ཟདཿ༔ ཡེ་ནས་སེམས་ཉིད་རང་བཞིན་མེད་པའི་ཁོར་ཡུག་ལ༔ མེད་པ་བློ་ཡིན་དོན་ལ་ 
བརྗོད་པར་ག་ལ་ནུས༔ ལེགས་པར་གཞིགས་ན་ཡོད་མེད་སྤྲོས་པའི་ཡུལ་ལས་འདས༔ སེམས་
ཉིད་རང་བཞིན་སྟོང་ཞིང་བདག་མེད་མཐའ་དབུས་བྲལ༔ ཡོད་མེད་ཅིར་ཡང་མ་གྲུབ་མཚོན་ 
པའི་ཡུལ་ལས་འདས༔ ནམ་མཁའ་ནམ་མཁའ་ཞེས་ནི་ཚིག་ཏུ་རབ་བརྗོད་ཀྱང༔ ནམ་མཁའི་ 
རང་བཞིན་ཅིར་ཡང་མ་གྲུབ་མིང་འདོགས་བྲལཿ རང་ངོ་ཤེས་ན་རིག་པའི་རང་བཞིན་དེ་དང་ 
མཚུངས༔ སེམས་ཉིད་སེམས་ཉིད་ཅེས་བྱ་ཚིག་ཏུ་རབ་བརྗོད་ཀྱང་༔ རིག་དོན་ངོ་བོ་ཅིར་ཡང་ 
མ་གྲུབ་སྒྲོ་འདོགས་བྲལ༔ རིག་པའི་རང་བཞིན་ཁ་དོག་དབྱིབས་བྲལ་ནམ་མཁའི་དངོས༔ རིག་པ་ 
ནམ་མཁའ་ལྟ་བུའི་དོན་ཡང་དེ་ཉིད་ཡིན དེ་དོན་རིག་ན་ཀ་དག་ཡིན་ལུགས་རྟོགས་པ་ཡིནཿ 
དེ་ལྟར་སེམས་ཉིད་འབད་རྩོལ་དང་བྲལ་ཆེར་བཞག་ནས༔ གང་ཟག་རབ་འབྲིང་ཐ་མའི་བྱེ་བྲག་ 
གང་ཡིན་ཀྱང་༔ མདོར་བསྡུས་འདི་ལས་མ་འདུས་ཅི་ཞིག་ཡོད་དམ་སེམས༔ མིག་ལྡན་བླ་མ་ 
བཙལ་ཞིང་དེ་ཉིད་གཙུག་གིས་བསྟེན༔ དགའ་སྤྲོའི་ཡིད་ཀྱིས་རྩེ་གཅིག་མ་ཡེངས་རྒྱུན་དུ་སྐྱོངསཿ
139

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡུན་རིང་མི་ཐེག་གདོད་མའི་ཞིང་དུ་སོན་པར་འགྱུར༔ སཱ་མཱ་ཡཱ༔ རྒྱ་རྒྱ་རྒྱ ༸ འགའ་ 
ཞིག་སེམས་དང་རྟོག་པའི་རང་བཞིན་བལྟས་པ་ན༔ མཉམ་བཞག་བདེ་གསལ་མི་རྟོག་ཉམས་ 
མྱོང་འཆར་བ་དང༔ རྗེས་ཤེས་འགྱུ་ཡང་སྟོང་པར་གྲོལ་བ་ལ་སོགས་དང༔ འགའ་ཞིག་རང་ངོ་ 
བལྟས་པས་འདུས་ལོག་སྐྱེན་རྣམས་ཀྱི དེ་ཡིས་རྐྱེན་བྱས་སྒོམ་བྱེད་བསྒོམ་དང་འཁོན་པ་མང 
འགའ་ཞིག་རྟོག་པའི་སྤྲོ་བསྡུ་བྱ་བྱེད་ཀུན་བལྟས་ཀྱང་༔ དེ་ཀུན་སོ་སྐྱེའི་ཉམས་ཀྱི་བྱེ་བྲག་ཉིད་ 
ཡིན་པས༔ མ་ཡེངས་ཞེན་མེད་སེམས་ཀྱི་རྒྱུན་དུ་བསྐྱངས་པ་ན༔ གནས་ཉམས་ཡུལ་བུད་རིག་ 
པའི་རང་ཞལ་མཐོང་བར་འགྱུར༔ བཙལ་ཡང་མི་ཟིན་བར་སྣང་བསེར་བུ་འཛིན་དང་འདྲ༔ རང་ 
བཞིན་མེད་དེ་གཉིད་སད་རྨི་ལམ་ཉིད་དང་མཚུངས༔ བདེ་གཤེགས་ཀུན་འདུས་པདྨ་འབྱུང་ 
གནས་ང་ཉིད་ནི༔ དྲི་མེད་གདལ་ཆེན་ཡེ་ཤེས་ཁོར་ཡུག་མངོན་དུ་གྱུར ཡུན་རིང་ཡིད་ལ་སྨོན་ 
པས་ཆོས་སྐུའི་རྒྱལ་སྲིད་ཐོབ༔ མེད་ལ་ཡོད་པར་བཟུང་བའི་འཁྲུལ་སྣང་དབྱིངས་སུ་དགཿ མ་ 
རིག་གཟུང་འཛིན་དགྲ་བོ་ཀུན་གྱི་སྲོག་རྩ་བཅད བདག་འཛིན་ཉོན་མོངས་ཉམས་པའི་ལྟེང་པོས་ 
ཡུལ་ནས་ཕུད༔ ནང་ཟིངས་མ་བདེའི་བྱེད་པོ་འཁྲུལ་རྟོག་ཆུ་ལ་བསྐྱུར༔ འཁྲུལ་སྣང་སྒྱུ་མའི་གྲོག་ 
སྟོང་འཁོར་བའི་གཡུལ་ལས་རྒྱ༔ འཁོར་བའི་འཇིགས་བྲལ་གདལ་བའི་རྫོང་ལ་དར་ཆེན་བཙུགས༔ 
སྐྱེ་མེད་ཆོས་དབྱིངས་དག་པའི་ཞིང་ལ་དབང་བསྒྱུར་རོ༔ དེ་ལྟར་བདག་གིས་རྗེས་བཟུང་སྐལ་ 
ལྡན་བུ་ཡིས་ནི རྩ་གསུམ་ཞལ་གྱི་གདམས་པ་འདི་ཉིད་གཅེས་པར་གཟུང༔ སཱ་མཱ་ཡཱ༔ 
རྒྱ་རྒྱ་རྒྱ
ཨ་ཧོ༔ གང་ཞིག་སྣང་སྲིད་ཆོས་ཀུན་གང་ཤར་སོ་མ་ལ༔ བཟོ་དང་བཅོས་སླད་མ་དགོས་རང་ 
སར་ངོ་ཤེས་ཤིང་༔ རང་བྱུང་གདལ་བ་བྲི་གང་མེད་པའི་གནས་ལུགས་རྟོགསཿ མཁའ་ལྟར་འདུག་ 
པ་ལྟ་བའི་རྒྱལ་པོ་དེ་རང་ཡིན༔ ཕྱི་ཡི་དངོས་འཛིན་འཁྲུལ་རྟོག་མ་ལུས་ཡུལ་ནས་ཕུདཿ ནང་གི་ 
ཉམས་མྱོང་ཡིད་ཆེས་དྲི་མ་མཁའ་ལྟར་དགཿ བར་གྱི་མཉམ་བཞག་ཡེ་ཤེས་འཁོར་ཡུག་ཉིད་དུ་ 
འགྱུར༔ རང་བབས་སྐྱོང་བ་བསྒོམ་པའི་རྒྱལ་པོ་དེ་རང་ཡིན༔ བྱ་རྩོལ་སྤང་བླང་བློ་ཡི་མདུད་པ་ 
ནང་ནས་ཞིག༔ རང་མེད་རང་བྱུང་ལྷན་སྐྱེས་ཇི་བཞིན་མངོན་དུ་གྱུར༔ སྤང་བླང་གཉིས་ཟད་སྒོ་ 
གསུམ་མ་བཅོས་ལྷུག་པ་རུ༔ ཤུགས་འབྱུང་སྐྱོང་བ་སྤྱོད་པའི་རྒྱལ་པོ་དེ་རང་ཡིན༔ དྲན་འདུན་
140

།ཟབ་གཏེར་ཆོས་ཀྱི་མཛོད་ཁང་།
ཉིན་མཚན་གཉིས་མེད་འོད་གསལ་ཁོར་ཡུག་ གཉེན་པོའི་རྩོལ་བ་མ་ལུས་དབྱིངས་སུ་དགཿ 
གཅིག་ཏུ་གྱུར༔ ཕྱིར་མི་ལྡོག་པ་ཆོས་སྐུའི་རྒྱལ་སྲིད་ཟིན་པ་ནི༔ ཀུན་གྱི་མཐར་ཐུག་འབྲས་བུའི་ 
རྒྱལ་པོ་དེ་རང་ཡིན སཱ་མཱ་ཡཱཿ རྒྱ་རྒྱ་རྒྱ ཟབ་རྒྱ་གཏེར་རྒྱ སྦས་རྒྱ༔ ཁྲྀ༔ ཨ་ཧོ༔ ལྟ་བ་ 
བླ་བཏགས་རི་བོང་རྭ་དང་འདྲ་བ་ཡིན༔ སྒོམ་པ་བླ་བཏགས་དྲི་ཟའི་གྲོང་དང་འདྲ་བ་ཡིན སྤྱོད་ 
པ་བླ་བཏགས་མོ་གཤམ་བུ་དང་འདྲ་བ་ཡིན༔ འབྲས་བུ་བླ་བཏགས་ནམ་མཁའི་པདྨོ་འདྲ་བ་ཡིན༔ 
ལྟ་བ་བལྟས་པས་མི་མཐོང་ལོང་བ་ཉིད་དང་འདྲ༔ སྒོམ་པ་སྨྲ་བརྗོད་མེད་པ་ལྐུགས་པ་ཉིད་དང་ 
འདྲ༔ སྤྱོད་པ་གཟའ་གཏད་མེད་པ་སྨྱོན་པ་ཉིད་དང་འདྲ༔ འབྲས་བུ་རེ་དོགས་མེད་པ་ལྡེར་སོ་ 
ཉིད་དང་འདྲ༔ སཱ་མཱ་ཡཱ༔ རྒྱ་རྒྱ་རྒྱ ༸ གང་གི་རང་བཞིན་གདོད་ནས་མ་གྲུབ་འདུས་མ་ 
བྱས༔ རང་བཞིན་འོད་གསལ་དྲི་མེད་རྣམ་དག་ཆོས་ཀྱི་དབྱིངས༔ རིག་སྟོང་དབྱེར་མེད་མཁའ་ 
ལྟར་ཀུན་ཏུ་ཁྱབ་པ་ཡིན༔ ཀུན་གྱི་རྩ་བ་གཞི་ཡི་འདོད་ལུགས་དེ་ཉིད་ཡིན༔ བླ་མའི་དྲིན་གྱིས་དེ་ 
ཉིད་མ་ནོར་ངོ་འཕྲོད་ཕྱིར༔ བསམ་གཞིག་ཡིད་བྱེད་བློ་ཡི་དྲི་མས་མ་བསླད་པར༔ རང་ཤར་མ་ 
བཅོས་རང་བབས་ལྷུག་པར་སྐྱེད་པ་ནི མ་ནོར་ཐར་པའི་ལམ་མཆོག་ཟབ་མོ་དེ་ཉིད་ཡིན གང་ 
དེ་བརྩོན་པས་མ་ཡེངས་རྒྱུན་དུ་བསྐྱངས་པ་ནཿ གཟུང་འཛིན་ཤེས་བྱའི་སྒྲིབ་པ་བག་ཆགས་མ་ 
ལུས་ཟད༔ རང་བྱུང་ཡེ་ཤེས་མངོན་གྱུར་བརྟན་པ་ཐོབ་པ་ནཿ༔ འབད་པའི་སྙིང་པོ་འབྲས་བུ་ཞེས་ 
བྱ་དེ་ཉིད་ཡིན༔ ས་མ་ཡཿ རྒྱ་རྒྱ་རྒྱ ཐཱཿ
ཨ་ཧོཿ མ་ལུས་སྲིད་ཞིའི་བྱེད་པོ་སེམས་ཉིད་རོལ་པ་ནི༔ གང་གི་རང་བཞིན་གང་དུ་མ་གྲུབ་ངོ་ 
བོས་སྟོང་༔ སྟོང་ཉིད་ཁོར་ཡུག་སྟོང་ཉིད་རང་བཞིན་ཁོ་ན་ལ༔ སྣང་སྲིད་འཁོར་འདས་བདེ་སྡུག་ 
རོལ་པ་ཇི་སྙེད་ཀུནཿ མ་འགགས་སྣ་ཚོགས་ཅིར་ཡང་འཆར་བ་གང་ཁྱོད་མཚར༔ མ་འགགས་སྣ་ 
ཚོགས་འཆར་ཡང་ངོ་བོ་ངོས་བཟུང་བྲ༔ བྲལ་དང་མ་བྲལ་ཡོད་མེད་རྟག་ཆད་ལ་སོགས་པ གཉིས་ 
དང་གཉིས་མིན་རྩིས་འདས་ཟབ་ཅིང་གཏིང་དཔག་དཀའ༔ དཔག་དཀའ་ཁྱོད་ཀྱིས་འཁོར་འདས་ 
ཆོས་ཀུན་མ་ལུས་བཟོས༔ ཐམས་ཅད་མིང་མེད་ཡུལ་མེད་རྩ་བྲལ་ཉིད་དུ་གྱུར གཉིས་ཆོས་གྲོང་ 
སྟོང་གཉིས་མེད་ཡུལ་ལས་རབ་ཏུ་འདས༔ གཉིས་མེད་རོ་མཉམ་བདེ་བ་ཆེན་པོའི་རོ་ཉིད་མྱོང་ 
མྱོང་ཚུལ་འདི་ཡིན་འདི་མིན་མེད་པར་གང་གིས་མཚོན་པར་ནུས༔ སུས་ཀྱང་གསན་པར་མ་ནུས་
141

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐ་སྙད་ཚིག་ལམ་ཆད༔དེ་ཕྱིར་ཡེ་དག་བརྗོད་བྲལ་མཐའ་བྲལ་བློ་འདས་དང་༔ སྟོང་ཉིད་ཆོས་
ཉིད་ལ་སོགས་གནས་ལུགས་རྟོགས་པའི་མིང་ ཡིན་ལུགས་རྒྱལ་བས་རྡུལ་ཙམ་མ་མཚོན་ཐ་སྙད་ 
བྲལཿ དེ་ལྟར་རིག་ནས་ཀུན་ཏུ་བཟང་པོ་མི་གསུང་བཞུགས༔ ངོ་བོ་ངེས་ཚིག་རྣམ་གྲངས་ཐ་སྙད་ 
བརྗོད་པ་ཀུན༔ ཁམས་གསུམ་འཁྲུལ་སྣང་དབང་པོའི་གཞུ་ལ་སེམས་ལུས་པས༔ སྲིད་དང་ཞི་བའི་ 
ཆོས་རྣམས་མ་ལུས་ཇི་སྙེད་ཀྱང་༔ མ་རིག་བྱིས་པའི་ཚོགས་ཀྱིས་བླ་བཏགས་ཉིད་དུ་ཟདཿ སཱ་མཱ་
ཡཱཿ རྒྱ་རྒྱ་རྒྱ
ངོ་བོ་ངོས་བཟུང་མེད་པ་སྟོང་པའི་རང་བཞིན་ལ༔ རང་བཞིན་མ་འགགས་སལ་ལེ་སིང་ངེ་ 
རྗེན་ནེ་བ༔ འཇིག་རྟེན་ཆུང་ངུའི་རྣལ་འབྱོར་ཞེས་བྱ་དེ་ཉིད་ཡིན༔ གང་དེ་མ་ཡེངས་བསྐྱངས་པས་ 
བརྟན་པ་ཆེར་ཐོབ་ཅིང་༔ བསྒོམས་ཀྱང་ཡེང་ལ་མ་བསྒོམས་ཆ་ཤས་ཡོད་པ་ནི འཇིག་རྟེན་འབྲིང་ 
པོའི་རྣལ་འབྱོར་ཞེས་བྱ་དེ་ཉིད་ཡིན ཏིང་འཛིན་དེ་ཉིད་སྔར་ལས་གསལ་མདངས་ཆེར་སོང་ 
ཞིང་༔ རྩོལ་མེད་ཉིན་མཚན་ཁོར་ཡུག་དུ་ནི་འབྱུང་བ་ནི༔ འཇིག་རྟེན་ཆེན་པོའི་རྣལ་འབྱོར་ཞེས་ 
བྱ་དེ་ཉིད་ཡིན༔ མཁན་པོ་ཉིད་དང་གནས་ཉམས་དེ་དག་ཡུལ་ཕུད་ནསཿ སེམས་མེད་རྟོག་པ་དྲི་ 
མེད་མཁའ་ལྟར་རྟོགས་པ་ནི༔ མཐོང་ལམ་ཆུང་ངུའི་རྣལ་འབྱོར་ཞེས་བྱ་དེ་ཉིད་ཡིན༔ སྟོང་ 
འཛིན་ཡིད་ཆེས་ཉམས་ཀྱི་དྲི་མེད་དེ་བུད་ཅིང་༔ གང་ཤར་དྲན་རྟོག་ཡུལ་མེད་རྩ་བྲལ་རྟོགས་པ་ 
ཉིད༔ མཐོང་ལམ་འབྲིང་པོའི་རྣལ་འབྱོར་ཞེས་བྱ་དེ་ཉིད་ཡིན༔ སྣང་བ་སེམས་སུ་ཤེས་ཤིང་སེམས་ 
ཉིད་རྩ་བྲལ་ཡང་༔ སྟོང་འཛིན་སེམས་ཀྱི་དྲི་མ་ཕྲ་མོ་ཡོད་པ་ནི༔ མཐོང་ལམ་ཆེན་པོའི་རྣལ་འབྱོར་ 
ཞེས་བྱ་དེ་ཉིད་ཡིན༔ སྟོང་འཛིན་ཡུལ་ཕུད་སྟོང་དང་མི་སྟོང་རྩིས་ལས་འདས༔ གཉིས་ཆོས་གཉིས་ 
མེད་རོ་མཉམ་རོ་གཅིག་རྟོགས་པ་ནི༔ བསྒོམ་ལམ་ཆུང་ངུའི་རྣལ་འབྱོར་ཞེས་བྱ་དེ་ཉིད་ཡིན༔ ཡིད་ 
ཆེས་ཉམས་ཟད་གང་ཤར་ཡུལ་ལ་འཛིན་པ་བྲལ༔ སྣང་སེམས་འདྲེས་ཤིང་མཉམ་རྗེས་ཕལ་ཆེར་ 
འདྲེས་པ་ནི བསྒོམ་ལམ་འབྲིང་པོའི་རྣལ་འབྱོར་ཞེས་བྱ་དེ་ཉིད་ཡིན༔ ཡུལ་སྣང་སོ་མ་བཅོས་བསླད་ 
མ་དགོས་བསྒོམ་དུ་ཤར༔ མཉམ་རྗེས་འཁོར་ཡུག་འདྲེས་ཀྱང་མཚན་འཁྲུལ་ཡོད་པ་ནི༔ བསྒོམ་ 
ལམ་ཆེན་པོའི་རྣལ་འབྱོར་ཞེས་བྱ་དེ་ཉིད་ཡིན༔ དྲན་འདུན་རྩོལ་བའི་བློ་ཟད་མཉམ་རྗེས་འཁོར་ 
ཡུག་འདྲེས༔ གཉིད་དུས་འཁྲུལ་པའི་དྲི་མ་ཕྲ་མོ་ཡོད་པ་ནི༔ མི་སློབ་ཆུང་ངུའི་རྣལ་འབྱོར་ཞེས་
142

༄༅། །ཟབ་གཏེར་ཆོས་ཀྱི་མཛོད་ཁང་
བྱ་དེ་ཉིད་ཡིན༔ ཉིན་མཚན་ཀུན་ཏུ་འོད་གསལ་ཁོར་ཡུག་གཅིག་ཏུ་གྱུར གཉིད་ཀྱི་འོད་གསལ་ 
ཕྲ་མོ་ཉམས་སུ་འཆར་བ་ནི༔ མི་སློབ་འབྲིང་པོའི་རྣལ་འབྱོར་ཞེས་བྱ་དེ་ཉིད་ཡིན༔ གཉིས་སྣང་ཤེས་ 
བྱའི་དྲི་མ་ཕྲ་མོ་དེ་ཟད་ཅིང་༔ གཞི་དང་ལམ་གྱི་འོད་གསལ་གཅིག་ཏུ་འདྲེས་པ་ནི༔ མི་སློབ་ཆེན་ 
པོའི་རྣལ་འབྱོར་ཞེས་བྱ་དེ་ཉིད་ཡིན༔ ངོ་སྤྲོད་བསྡུས་པ་དེ་ལྟར་ཡིན་ནོ་སྙིང་ལ་ཆོངས༔ དེ་ཕྱིར་གོང་དུ་ 
ཐ་སྙད་བརྗོད་པ་དེ་ཀུན་ཀྱང༔ ཕལ་ཆེར་དང་པོའི་ལས་ཅན་ཉིད་ཀྱི་དོན་དུ་ཡིན༔ རྣལ་འབྱོར་མཆོག་ 
ལ་རྣམ་གྲངས་ཐ་སྙད་དེ་དག་ཀུནཿ མི་བདེན་རྫུན་ཞིང་དེ་ལ་ལྟོས་པ་ཡོད་མ་ཡིན༔ འོན་ཀྱང་གང་ 
ཤར་ཡེ་གྲོལ་ཡིན་པས་འགལ་བ་མེད༔ ཟབ་མོའི་གནད་རྣམས་ཕལ་ཆེར་མགྲིན་པའི་ནང་དུ་སྦོས༔ སྐལ་ 
ལྡན་བུ་ལ་ཟིན་ན་དེ་ཡི་རང་བཞིན་ཤེས༔ ཟབ་མོའི་རྩ་གསུམ་འདི་དང་འགྲོ་ཕན་གཏེར་ཁ་ཀུནཿ 
ས་ཕོ་སྤྲེའུ་ནས་བཟུང་བདུན་ཅུ་དོན་གསུམ་ལཿ༔ དབུས་གཙང་ཁམས་གསུམ་ཀུན་ལ་དར་ཞིང་འགྲོ་ 
ཕན་ཁྱབ༔ དེ་དུས་དད་ལྡན་བུ་ལའང་ཀུན་གྱིས་གསོལ་འདེབས་འབྱུང་༔ ཕོ་མོ་གང་རུང་འདི་ 
དང་ཅུང་ཟད་འབྲེལ་པས་ཀྱང་༔ ལྷ་མི་ཐོབ་ཅིང་མཐར་ཡང་དག་པའི་གནས་སུ་སྐྱེ༔ ང་དང་སྨོན་ 
ལམ་ལྷན་ཅིག་རྣམ་གྲངས་མཛད་དུ་གྲགས༔ སཱ་མཱ་ཡཱ༔ རྒྱ་རྒྱ་རྒྱ ཐཱཿ
ཨ་ཧོཿ རིག་སྟོང་དབྱེར་མེད་གང་དེ་ཆོས་སྐུ་ཉག་གཅིག་ཡིན༔ རིག་པའི་ངོ་བོ་ཅིར་ཡང་མ་ 
གྲུབ་སྟོང་པ་ཉིད༔ ངོ་བོ་སྟོང་པ་ཆོས་ཀྱི་སྐུ་ཞེས་དེ་ལ་བརྗོད༔ རང་བཞིན་མ་འགགས་འཁོར་འདས་ 
ཀུན་ཏུ་རང་སྣང་བ༔ རང་བཞིན་གསལ་བ་ལོངས་སྤྱོད་རྫོགས་སྐུ་དེ་ཉིད་ཡིནཿ རིག་པའི་ཆོ་ 
འཁྲུལ་མ་འགགས་ཅིར་ཡང་འཆར་བ་ནི༔ ཐུགས་རྗེ་མ་འགགས་སྤྲུལ་པའི་སྐུ་ཞེས་དེ་ལ་བརྗོད༔ དེ་ 
གསུམ་དབྱེར་མེད་རོ་མཉམ་བསམ་བརྗོད་བྲལ་བ་ནི༔ ངོ་བོ་ཉིད་སྐུ་ཞེས་བྱ་དེ་ལ་བརྗོད་པ་ཡིན༔ 
རང་རིག་ངོ་བོ་ཅིར་ཡང་མ་གྲུབ་མཁའ་ལྟར་དག རང་བཞིན་མ་འགགས་ཇི་སྙེད་ཆོས་ཀུན་རིག་ 
ཅིང་མཁྱེན༔ རིག་སྟོང་དབྱེར་མེད་མ་འགགས་ཟང་ཐལ་སྣང་བ་ནི༔ དང་པོའི་སངས་རྒྱས་ཆོས་སྐུ་ 
ཐིག་ལེ་ཉག་ཅིག་ཡིན༔ སཱ་མཱ་ཡཱཡཱཿ རྒྱ་རྒྱ་རྒྱ༔ ཁྲྀ
ཡང་ན་རང་རིག་ངོ་བོ་ཅིར་ཡང་མ་གྲུབ་སྟོང་༔ སྟོང་པའི་རང་བཞིན་བསམ་བརྗོད་སྤྲོས་ཀུན་ 
ཡུལ་ལས་འདས༔ བློ་བྲལ་བསམ་འདས་རང་བྱུང་གདལ་བ་ཆོས་ཀྱི་དབྱིངས༔ ངོ་བོ་རིག་སྟོང་ 
ཆོས་སྐུ་ཞེས་པ་དེ་ཉིད་ཡིན༔ རང་རིག་མ་འགགས་འཁོར་འདས་ཀུན་ཏུ་རང་ཤར་ཞིང་༔ སྒྱུ་མའི་
143

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྲོང་ཁྱེར་ཇི་བཞིན་སྣང་ཡང་བདེན་པས་སྟོང་༔ ཉི་མའི་འོད་ལྟར་རང་གསལ་རྟོག་མེད་སྣང་བ་ནི༔ 
རང་བཞིན་གསལ་བ་ལོངས་སྤྱོད་རྫོགས་སྐུ་དེ་ཉིད་ཡིན༔ རིག་མདངས་ཆོས་འཕྲུལ་མ་འགགས་ཅིར་
ཡང་འཆར་བ་ལ༔ དམིགས་གཏད་ཕྱོགས་ལྷུང་བྲལ་བས་གཉིས་འཛིན་འཁྲུལ་པ་བྲལ༔ དྲི་མེད་ 
རིག་མདངས་ཐོགས་མེད་ཀུན་ཏུ་འཆར་བ་ནི ཐུགས་རྗེ་མ་འགགས་སྤྲུལ་པའི་སྐུ་སྟེ་དེ་ཉིད་ཡིན༔ 
སཱ་མཱ་ཡཱཿ རྒྱ་རྒྱ་རྒྱདེ་གསུམ་མིང་གི་དབྱེ་བ་སོ་སོར་སྒྲོ་བཏགས་ཀྱང་༔ ངོ་བོ་ 
དབྱེར་མེད་རོ་མཉམ་བསམ་འདས་ངེས་ཚིག་བྲལ༔ རང་བཞིན་རྣམ་དག་གདོད་ནས་དྲི་མེད་ 
ཆོས་ཀྱི་དབྱིངས༔ ངོ་བོ་ཉིད་སྐུ་ཞེས་བྱ་དེ་ལ་བརྗོད་པ་ཡིན༔ སཱ་མཱ་ཡཱཿ རྒྱ་རྒྱ་རྒྱ༔ 
རིག་པའི་ངོ་བོ་ཅིར་ཡང་མ་གྲུབ་གཟའ་གཏད་བྲལ༔ རྒྱ་ཆད་ཕྱོགས་ལྷུང་མེད་པས་མུ་མཐའ་ཀུན་ 
ལས་གྲོལ ཟབ་ཅིང་གཏིང་དཔག་དཀའ་བས་མཚོན་པའི་ཡུལ་ལས་འདས༔ ཆོས་དབྱིངས་ཡེ་ 
ཤེས་ཞེས་བྱ་དེ་ལ་ཟེར་བ་ཡིན སྟོང་པའི་རང་བཞིན་མ་འགགས་སྣང་སྲིད་ཀུན་ཏུ་གསལཿ༔ གསལ་ལ་ 
འཛིན་མེད་ཆུ་ནང་ཟླ་བ་ཉིད་དང་མཚུངས༔ ཡེ་ནས་རང་བཞིན་མེད་པ་མེ་ལོང་གཟུགས་བརྙན་ 
འདྲ༔ མེ་ལོང་ཡེ་ཤེས་ཞེས་བྱ་དེ་ལ་ཟེར་བ་ཡིན༔ སྣང་སྟོང་རིག་སྟོང་ལ་སོགས་གཉིས་ཆོས་མ་ 
ལུས་ཀུན༔ ངོ་བོ་དབྱེར་མེད་རོ་མཉམ་སྣང་སྟོང་རིས་མེད་ཅིང་༔ གཉིས་དང་གཉིས་མེད་ཡུལ་ 
འདས་མཉམ་པ་ཉིད མཉམ་ཉིད་ཡེ་ཤེས་ཞེས་བྱ་དེ་ལ་ཟེར་བ་ཡིན གསལ་དང་སྟོང་པ་དབྱེར་ 
མེད་རང་རིག་ཡེ་ཤེས་ནི༔ སྣང་ཞིང་སྲིད་པའི་ཆོས་རྣམས་མ་ལུས་ཐམས་ཅད་དུཿ༔ རང་སྣང་མ་ 
འགགས་རང་རྩལ་སོ་སོར་གསལ་བ་ནི༔ སོར་རྟོག་ཡེ་ཤེས་ཞེས་བྱ་དེ་ལ་ཟེར་བ་ཡིན༔ རང་ཤར་ 
སྣང་གྲགས་ཆོས་རྣམས་མ་ལུས་ཐམས་ཅད་དང་༔ ཇི་ལྟ་ཇི་སྙེད་དོན་ཀུན་མ་ལུས་ཐམས་ཅད་ཀྱི 
རང་བཞིན་མ་འདྲེས་སོ་སོར་རིག་ཅིང་མཁྱེན་པ་ནི༔ བྱ་གྲུབ་ཡེ་ཤེས་ཞེས་བྱ་དེ་ལ་ཟེར་བ་ཡིན 
ཆོས་སྐུ་ཉག་ཅིག་རང་ཞལ་སྟོན་པའི་ཚིག་འདི་དག མ་དད་ཡིད་མི་ཆེས་པའི་ཐེ་ཚོམ་ཅན་ལ་ 
གསོངས༔ དགའ་སྤྲོའི་ཡིད་ཀྱིས་མ་ཡེངས་རྒྱུན་དུ་རབ་དད་པ༔ དེ་རྣམས་ཀུན་ལ་རྩ་གསུམ་ 
གདམས་པ་རྫོགས་པར་བྱིན༔ རྨRཀ1ཥགསླར་ཡང་གནས9 གདམས་པ་འདི་མཇལ་ 
པད་འབྱུང་ང་ཡིས་ཅི་ཞིག་བྱེད༔ *5རཱ* ཚུལ་འདི་སོམས་ལ་དད་ལྡན་བུ་ཡི་སྙིང་ 
ལ་ཆོངས༔ ཟབ་རྒྱ༔ གཏེར་རྒྱ༔ སྦས་རྒྱ བདག་གི་རྗེས་འཇུག་མོས་ཤིང་གུས་པའི་དད་
144

༄༅། །ཟབ་གཏེར་ཆོས་ཀྱི་མཛོད་ཁང་།
ལྡན་རྣམས༔ གང་ཞིག་མཐོང་ཐོས་རྩ་གསུམ་འཁོར་ལོའི་གདམས་ངག་ནི༔ རྒྱུས་མེད་ལྷ་ཁང་ཕྱིན་ 
ནས་རྟེན་བཤད་བྱེད་པ་ལྟར༔ རང་ལ་རྒྱུས་མེད་གཞན་ལ་བསྟན་པ་འདི་མ་ཡིན༔ གང་དེ་མིག་ལྡན་ 
མངོན་སུམ་རྒྱུས་ཀྱིས་ཁྲིད་པའོ༔ ཆོས་རློམ་སྐྱེ་བོ་ཕལ་ཆེར་འོག་མེད་གླང་དང་འདྲ༔ རང་གིས་མི་ 
ཡོང་གཞན་ལ་ཆགས་སྡང་འབད་ནས་བྱེད༔ ཆོས་མིན་ཆགས་སྡང་བྱེད་ལ་ཆོས་པའི་གཟུགས་བརྙན་
མེད རང་སེམས་དཔང་དུ་ཚུགས་ལ་ང་ཡི་གདམས་པ་སོམས༔ ཆོས་ཀུན་སྙིང་པོ་ཡིན་ནོ་མངོན་ 
སུམ་འགྲོ་ལ་སྟོནཿ ཆོས་སྐུའི་རང་ཞལ་མཐོང་ངོ་བྲེད་པ་མྱུར་དུ་བསྐྱེད༔ མངོན་སུམ་གནད་ལ་ཕེབས་ 
ན་བར་དོ་མེད་པ་ཡིན༔ སྔོན་བསགས་ལས་འཕྲོ་སད་པས་པདྨ་ང་ཉིད་དང་༔ བཅུ་ཕྲག་གཉིས་ 
དང་ལྔ་ཡི་བླ་མ་གཙུག་གིས་བསྟེན༔ ཁྱད་པར་ལྷ་སྲས་འགྲོ་འདུལ་ཉིད་ཀྱིས་རྗེས་སུ་འཛིན༔ མདོ་ 
རྒྱུད་མན་ངག་དཀའ་བའི་གནད་རྣམས་ཀུན་ལ་སེམས༔ ཟབ་མོའི་སྙིང་པོ་ཆོས་ལ་སྒྲོ་འདོགས་ཡང་ 
ཡང་ཆོད༔ ཚེ་ལ་ངེས་མེད་སྙིང་པོའི་མཐར་ཐུག་འགྲོ་ལ་སྦྱིན ང་ཡི་རྗེས་འབྲང་སྐྱེ་བ་གཏན་གྱི་ 
འདུན་མ་ལེགསཿ༔ སྨོན་ལམ་དབང་གིས་སྐྱེ་བ་མང་སྐྱེས་ཐ་མ་ལ༔ ཇོ་ཤཱཀ་སྐུ་ཚབ་བདེ་བར་གཤེགས་ 
པའི་རིང་བསྲེལ་མཆོགཿ གང་གིས་མཐོང་རིག་ངན་སོང་འཇིགས་སྐྱོབ་པདྨ་ངས༔ འགྲོ་བའི་དོན་ 
ལས་ལས་གཞན་མ་མཆིས་འདི་ཉིད་སྦས༔ འདི་ནི་རྒྱལ་བ་ཀུན་དང་དབྱེར་མེད་གཅིག་འདུས་ཡིན༔ 
འཇིག་རྟེན་འདིར་ནི་ཆེར་དཀོན་རྒྱ་སྲན་འབྲིང་པོ་ཙམ༔ དཔའ་བོའི་རིག་ངར་ལྡན་པའི་ལྷ་སྲས་སྐྱེ་ 
མཐར་སྤྲོདཿ ཁ་བྱང་གཞུང་བཞིན་རྟེན་འབྲེལ་འགྲིགས་ན་དམ་རྫས་དང་༔ ཤོག་དྲིལ་གཉིས་བཅས་ 
དེ་ཡོད་ཀུན་ལ་དབང་སྐུར་ཅིག མ་འགྲིགས་མཚོ་རྒྱལ་ཚེམས་ཀྱི་རིང་བསྲེལ་ཉིད་ལ་ཆོངས༔ བཀའ་ 
ཡི་སྲུང་མ་དཔལ་གྱི་ལྷ་མོ་སྔགས་སྲུང་མ ཤ་ཟ་ལས་ཀྱི་མཐུ་མོ་རྡོ་རྗེ་གཤོག་རྒོད་ཚོགས༔ ལས་ 
ལྡན་རྣམ་སྣང་ཐུགས་སྤྲུལ་ཟབ་དོན་གནད་ཀྱི་སྐོར༔ དུས་ལ་བབས་ཚེ་ངེས་པར་སྤྲོད་ཅིག་སཱ་མཱ་ 
ཡཱ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔ ཟབ་གཏེར་འདི་ཁ་བྱང་དང་བཅས་པ༔ མེ་མོ་
ལུག་གི་སྤྲེལ་གྱི་ཟླ་བའི་ཚེས་བཅུ་ལ༔ གྲོགས་རི་རིན་ཆེན་སྤུངས་པ་ནས་གདན་དྲངས་ཤིང༔ དེའི་མོད་ལ་རྗེ་བཙུན་རཏྣའི་ 
རིན་ཆེན་ཕུན་ཚོགས་ཆོས་ཀྱི་རྒྱལ་པོ། ཞབས་དྲུང་དང་བཅས་ཏེ༔ འཛམ་བུ་ཤིང་གི་ཤོག་བུ་ལྗང་སེར་གྱི་རྣམ་པ། ཤུན་པ་ལཿ 
ཨོ་རྒྱན་རིན་པོ་ཆེའི་ཕྱག་བྲིས་ལསཿ༔ ཇི་ལྟར་བྱུང་བ་བཞིན་ཤོག་དྲིལ་ངོས་ལས་དག་པར་ཕབ་སྟེ མ་དེ་ཤོག་དྲིལ་བདུན། ཉིད་ 
སླར་ཡང་གནས་སུ་བཞུགས་པའོ བཀྲ་ཤིས བཀྲ་ཤིས བཀྲ་ཤིས༔
145

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཙཽ གཤམཱགརྐོ
༄ བསྟན་པ་ཐམས་ཅད་ཀྱི་དགོངས་དོན་འགྲོ་བ་ཀུན་གྲོལ་གྱི་ 
རྒྱུད་ཀྱི་རྒྱལ་པོ་བཞུགས་སོ
མས་་རྟ་
ཐ
དག་ས་ན་ཞེས་བ་ འདི་སྐད་བདག་ཊཱི་ཊཱིཀ་སའི་དཔ་གཅིམ་ཡིག་མི་གསལ། ཡ་སིང་ང་བ་རུང་བ་ཡཿ
ད་སྐད་དུཿ དགོངས་དོན་འགྲོ་བ་ཀུན་གྲོལ་གྱི་རྒྱུད་ཅེས་བྱ་བ༔ འདི་སྐད་བདག་གིས་རིག་པའི་ 
དུས་གཅིག་ནཿ ཆོས་དབྱིངས་ཀ་དག་ཀློང་ཡངས་ཀྱི་གནས་སུ༔ སྟོན་པ་ཀུན་བཟང་སྣང་བ་མཐའ་ 
ཡས་ཆོས་ཀྱི་སྐུ་ྋ༔ འཁོར་རང་བྱུང་ཡེ་ཤེས་ལྔ་ཡིས་བསྐོར་ནས༔ ངོ་བོ་ཉིད་ཀྱི་བསྟན་པ་སྨྲ་ 
བསམ་བརྗོད་དུ་མེད་པ་ལས༔ གཟུགས་བརྙན་གྱི་བསྟན་པ་སྐྱེ་བ་མེད་པ་ལས༔ སྐྱེ་བའི་ཆོ་འཕྲུལ་ 
ཡི་གེ་དྲུག་གི་འཁོར་རང་བྱུང་དུ་ཤར་བ་ལ་ཕྱག་འཚལ་ལོ༔ འདི་སྐད་བདག་གིས་བསྟན་པའི་དུས་ 
གཅིག་ན༔ ཡེ་ཤེས་ལྷུན་གྲུབ་འོད་ལྔའི་ཞིང་ཁམས་སུ༔ སྟོན་པ་པདྨ་རྒྱལ་པོ་ལོངས་སྤྱོད་རྫོགས་ 
པའི་སྐུ་ལ༔ འཁོར་སངས་རྒྱས་དང་བྱང་ཆུབ་སེམས་དཔའ་མང་པོས་བསྐོར་ནས༔ རང་ཤར་གྱི་ 
བསྟན་པ་ཉོན་མོངས་པའི་གཉེན་པོ་ཡེ་ཤེས་ཀྱིས་དགོངས་པ་ལསཿ༔ གཟུགས་བརྙན་གྱི་བསྟན་པ་ 
འགགས་པ་མེད་པ་ལས༔ རང་ཤར་བའི་གསང་རྒྱུད་འདི་དག་བསྟན་གྱིས་ཉོན་ཅིག འདི་སྐད་ 
བདག་གིས་ཐོས་པའི་དུས་གཅིག་ནཿ ཐུགས་རྗེ་ཀུན་ཁྱབ་འཇིག་རྟེན་གྱི་གནས་སུ༔ སྟོན་པ་གང་ 
ལ་གང་འདུལ་སྤྲུལ་པའི་སྐུ་ལ༔ འཁོར་དུ་སྐལ་ལྡན་གདུལ་བྱའི་ཚོགས་ཀྱིས་བསྐོར་ནས༔ རང་ 
གྲོལ་གྱི་བསྟན་པ་འགྲོ་བ་ཀུན་གྲོལ་ལས༔ གཟུགས་བརྙན་གྱི་བསྟན་པ་ཚིག་དང་ཡི་གེར་གནས་པ་ 
ལ་འདུན་པར་གྱུར་ཏོ༔ དེའི་ཚེ་སྤྲུལ་སྐུའི་ཞིང་ཁམས་འདིར༔ སངས་རྒྱས་འདུས་པ་གུ་རུ་པདྨ་ 
རྒྱལ་པོའི་སྐུ་གསུང་ཐུགས་ཀྱི་འོད་ཟེར་ལས༔ སྤྲུལ་པའི་སྐུའི་ཞིང་ཁམས་ཆེན་པོ་གསལ་བར་གྱུར་ 
ཏོ༔ དེའི་ཚེ་གསང་བའི་མཁའ་འགྲོ་མས་གསོལ་པ༔ ཀྱཻ་བསྟན་པའི་བདག་པོ་ཐུགས་རྗེ་ཆེ༔ ཆོས་ 
རྣམས་སྟོན་པ་པདྨ་རྒྱལ༔ རྒྱུད་རྒྱལ་སངས་རྒྱས་དགོངས་པའི་དོན༔ འགྲོ་བ་ཀུན་གྲོལ་གསུང་དུ་ 
གསོལ༔ དེ་སྐད་ཞུས་པས་དོན་དགོངས་ནས༔ སྟོན་པ་ཉིད་ཀྱིས་བཀའ་བསྩལ་པཿ ཨེ་མ་ཨེ་མཿ
146

༄༅། །ཟབ་གཏེར་ཆོས་ཀྱི་མཛོད་ཁང་།
སྐུ་གསུམ་སྐུ་ལྔ་སྟོན་པའི་བཅུད༔ སྨིན་གྲོལ་གེགས་སེལ་བོགས་དབྱུང་ཞིང་༔ བློ་འདས་དོན་དང་ 
སྦྱར་བའི་རྒྱུདཿ བཤད་ཀྱིས་མ་ཡེངས་ཡིད་ཀྱིས་ཉོན༔ ཞེས་སོ༔ དགོངས་དོན་འགྲོ་བ་ཀུན་གྲོལ་ 
གྱི་རྒྱུད་ལས༔ གླེང་གཞིའི་ལེའུ་སྟེ་དང་པོའོ༔ 
ཕྱགགར*ཡང་དེའི་ཚེ་བདེ་ཆེན་ 
སངས་རྒྱས་སྙིང་པོ་བཀོད་པའི་རྒྱན་ཞེས་བྱ་བ་ན༔ སངས་རྒྱས་གངས་ཅན་མཚོ་ཞེས་བྱ་བའི་དྲུང་ 
དུ༔ ཆོས་དབྱིངས་ཡེ་ཤེས་མཁའ་འགྲོ་ཞེས་བྱ་བས་འདི་སྐད་ཅེས་གསོལ་ཏོ ཀྱེེ་ཆོས་ཀྱི་དབང་ 
ཕྱུག་ཐུགས་རྗེ་ཆེ༔ བདེ་སྟོང་ཟག་མེད་པདྨ་རྒྱལ༔ རྒྱུད་རྒྱལ་སྨིན་བྱེད་དབང་གི་དོན༔ བདག་ 
ཅག་འཁོར་ལ་བཀའ་སྩལ་ཞུ༔ དེ་སྐད་ཞུས་པས་དོན་དགོངས་ནས༔ སྟོན་པ་ཉིད་ཀྱིས་བཀའ་ 
བསྩལ་པ༔ ཧྲཱིཿ༔ ཐམས་ཅད་རྒྱལ་བའི་དཀྱིལ་འཁོར་དུ༔ རང་སེམས་རིག་པའི་དབང་ཐོབ་ནས༔ 
ཐེག་པ་རིམ་དགུ་ལ་སོགས་པའི༔ ཆོས་སྒོ་མ་ལུས་འདིས་ཕྱེད་འགྱུརཿ བླ་མ་སངས་རྒྱས་འདུས་པ་ 
ཡི༔ ཐབས་ཤེས་བདུད་རྩི་ཐོབ་པ་ན༔ རླུང་སེམས་ཀུན་ལ་དབང་ཐོབ་ནས༔ སྟོང་ཉིད་ཆེན་པོར་ 
རྣམ་པར་གྲོལཿ༔ སྟོང་པའི་ངང་ལས་བདེ་ཆེན་སྐུ༔ ཤེས་རབ་མཁའ་འགྲོ་དང་སྦྱར་ནས༔ བདེ་ལ་ 
སེམས་བཟུང་སྟོང་ལ་སྦྱང་༔ གཉིས་མེད་ངང་དུ་ཡེ་ཤེས་སྐྱེ༔ ཆོས་ཀྱི་སྙིང་པོ་རང་སེམས་ནི༔ སྟོང་ 
ཉིད་བདེ་ཆེན་བློ་ལས་འདས༔ རྒྱལ་བུས་རྒྱལ་ས་ཟིན་པ་ལྟར དོན་མཐོང་ཙམ་གྱིས་སྨིན་པར་ 
འགྱུར༔ དེ་ལྟར་དབང་བཞིའི་གདམས་པ་ཡིས༔ ཐེག་པ་རིམ་གྱིས་འཇུག་པར་བྱ༔ དེ་ལྟར་ཡོངས་ 
ཨཽ
སུ་སྨིན་པ་ལས༔ གྲོལ་བར་བྱེད་པའི་གདམས་པ་བསྟནཿ ཧཱུཾ་མེ་པ་ཎི་མ་ཨཽ༔ ཞེས་སོ༔ 
3cav¿c
དགོངས་དོན་འགྲོ་བ་ཀུན་གྲོལ་གྱི་རྒྱུད་ལས༔ སྨིན་བྱེད་དབང་གི་ལེའུ་སྟེ་གཉིས་པའོ༔ 
*བཤཀཏཾ ཤཤཿ ཡཱཿཟངསརིམmཊྛ ཤ༡.༡༤༡ཏིཿ İབ༡༡ཎགཏཱཿ ཊཀཉྙཱF1རྐང 
ང་དེའི་ཚེ་བདེ་ཆེན་རྡོ་རྗེ་སྙིང་པོ་བཀོད་པའི་རྒྱན་ཞེས་བྱ་ན༔ སྟོན་པ་རྡོ་རྗེ་གངས་ཆེན་མཚོ་ 
ཞེས་བྱ་བའི་དྲུང་དུཿ མེ་ལོང་ཡེ་ཤེས་མཁའ་འགྲོ་ཞེས་བྱ་བས་འདི་སྐད་ཅེས་གསོལ་ཏོ༔ ཀྱེེ་ཐར་ 
པའི་ལམ་སྟོན་ཐུགས་རྗེ་ཆེ ཚོགས་ཆེན་ལྷུན་རྫོགས་པདྨ་རྒྱལ༔ རྒྱུད་རྒྱལ་ཆོས་ཀྱི་ཕྱག་རྒྱའི་ 
དོནཿ བདག་ཅག་འཁོར་ལ་བཀའ་སྩལ་ཞུ༔ དེ་སྐད་ཞུས་པས་དོན་དགོངས་ནས༔ སྟོན་པ་ཉིད་ 
ཀྱིས་བཀའ་བསྩལ་པ༔ ཧྲཱིཿ༔ ཐོག་མར་སངས་རྒྱས་ཀུན་གྱི་གཙོ༔ བླ་མ་བསྒོམ་ཞིང་གསོལ་བ་ 
བཏབ༔ ཏིང་ངེ་འཛིན་གྱི་དབང་ཡང་བླངས༔ རྒྱུན་དུ་འབྲལ་མེད་རྗེས་སུ་འཇུག༔ བླ་མ་རྡོ་རྗེ་
147

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
སེམས་དཔའ་ལ༔ མཎྜལ་འབུལ་ཞིང་ཡིག་བརྒྱ་བཟླ ཐབས་ཀྱི་ཡན་ལག་དེ་དག་གིས༔ སྒྲིབ་པ་ 
གཉིས་བྱང་ཚོགས་གཉིས་རྫོགས༔ བླ་མ་དཀོན་མཆོག་སྐྱབས་གནས་ལཿ༔ བྱང་ཆུབ་བར་དུ་ 
སྐྱབས་སོང་ནས༔ སྨོན་པ་དང་ནི་འཇུག་པ་ཡིས༔ འགྲོ་བའི་དོན་དུ་སེམས་བསྐྱེད་དོ༔ དེ་ལྟར་ 
གསོལ་འདེབས་སྤེལ་སྦྱངས་དང༔ སྐྱབས་འགྲོ་སྨོན་འཇུག་སེམས་བསྐྱེད་ལ༔ ཕྱི་ནང་གསང་བའི་ 
སྡོམ་པ་བཟུང་༔ དམ་བཅའ་སྨོན་ལམ་རྒྱས་པར་གདབ༔ ཕྱི་ནང་གསང་བའི་མཚམས་བཅད་ལ 
སྣང་སྲིད་ལུས་སེམས་རྣམ་དག་ཞིང་༔ ཡེ་ཤེས་དམ་ཚིག་གཉིས་མེད་པས༔ དཀྱིལ་འཁོར་བསྐྱེད་ 
ཅིང་བསྒྲུབ་པར་བྱ༔ བདག་ཉིད་ཡེ་ཤེས་ལྷ་ལས་ནི༔ རང་བྱུང་རང་གྲོལ་བདེ་བ་ཆེ༔ འདོད་ཡོན་ 
མ་སྤངས་རོལ་པའི་རྒྱན༔ བསོད་ནམས་ཡེ་ཤེས་ཚོགས་ཀྱི་མཆོག༔ ཏིང་འཛིན་གསུམ་ལས་བྱུང་ 
བ་ཡི༔ སྣོད་བཅུད་ཐམས་ཅད་དཀྱིལ་འཁོར་ལྷ སྒྲ་རྣམས་ཐམས་ཅད་རོལ་པའི་གསུང༔ དྲན་ 
རྟོག་ཐམས་ཅད་ཆོས་ཉིད་ཐུགསཿ༔ ཕྱི་རོལ་སྣོད་བཅུད་དཀྱིལ་འཁོར་རྣམས༔ ཇི་བཞིན་རྣལ་ 
འབྱོར་རང་ལུས་ལ༔ དེ་བཞིན་རྩ་རླུང་ཐིག་ལེར་གནས༔ སྒོ་གསུམ་རྣམ་དག་ངང་དུ་གསལ༔ དེ་ 
བཞིན་རང་གི་སེམས་ལ་ཡང་༔ འཁོར་བ་དང་ནི་མྱ་ངན་འདས༔ ཐམས་ཅད་འབྱུང་ཞིང་ཐམས་ 
ཅད་གནས ཐམས་ཅད་གྲོལ་བར་བྱེད་པའོ༔ དེ་ལྟར་བསྐྱེད་རྫོགས་རྫོགས་པ་ཆེ༔ ཕྱི་ནང་གསང་ 
བའི་དཀྱིལ་འཁོར་ལཿ ཟུང་འཇུག་གཏོར་མའི་རྣལ་འབྱོར་གྱིས༔ ཐུན་མོང་མཆོག་གི་དངོས་གྲུབ་ 
འབྱུང་༔ རྒྱལ་བའི་དཀྱིལ་འཁོར་མ་ལུས་ཀྱང་༔ ཆོས་དབྱིངས་དོན་དུ་རོ་གཅིག་པས༔ བསྟོད་པ་ 
གླུ་ཡིས་དོན་གསལ་འདེབས༔ ཨེ་མ་དབྱིངས་རིག་རོལ་པ་འདི༔ རྟོག་མེད་ངང་ནས་ཀུན་མཁྱེན་ 
པཿ༔ སྐུ་བཞིའི་ཕྲིན་ལས་ལྷུན་གྱིས་གྲུབཿ མ་འགགས་ཡེ་ཤེས་སྒྱུ་མའི་ལྷ འགྲོ་བ་སྒྲོལ་བའི་དོན་དུ་ 
བསྐུལ༔ ཡེ་ཤེས་ལྷ་དང་ནམ་དུ་ཡང་༔ མི་འབྲལ་རྩེ་གཅིག་བསྒྲུབ་པ་ལ༔ ཟ་འདུག་འགྲོ་ཉལ་ 
ཐམས་ཅད་དུ༔ ཡེངས་ན་ཡེ་ཤེས་ལྷ་ཡང་འགྱུར༔ ཉོན་མོངས་འཁྲུལ་རྟོག་སྐྱེས་པའི་ཚེ༔ བར་ 
ཆད་འབྱུང་པོ་ལ་སོགས་པས༔ ལུས་ལ་ནད་རྣམས་གཏོང་བ་དང་༔ འཆི་བའི་རྟགས་རྣམས་སྟོན་ 
པར་འགྱུར༔ དེས་ན་ཤེས་བཞིན་དྲན་པས་བརྟེན༔ འཆི་བ་བླུ་ཕྱིར་ཚོགས་གཉིས་བསགཿ༔ ཁ་སྦྱོར་ 
རླུང་གིས་ཚེ་ཡང་བསྲིང་༔ བློ་འདས་བསྒོམས་ན་སྐྱེ་འཆི་མེད༔ དེ་ལྟར་བར་ཆད་ཡོངས་སྤངས་ 
ནས༔ ཚེ་འདིར་རང་གཞན་དོན་ལ་སྦྱར༔ ཚོགས་བསག་སྒྲིབ་པ་སྦྱོང་བའི་ཕྱིར༔ ཆོས་སྤྱོད་བཅུ་
148

༄༅། །ཟབ་གཏེར་ཆོས་ཀྱི་མཛོད་ ་ཁང་
ལ་རྣམ་པར་བསླབ༔ འགྲོ་བ་རྣམས་ལ་ཕན་དོན་དུཿ༔ མཆོག་དང་ཐུན་མོང་གྲུབ་ཆེན་བརྒྱདཿ 
འབྱུང་བ་ལྔ་ཡི་ཕྲིན་ལས་བཞི༔ ཡི་གེ་བཅུ་པ་བཟླས་པས་འགྲུབ༔ དེ་ལྟར་སྣ་ཚོགས་ཕྲིན་ལས་ 
རྣམས༔ བསྐྱེད་རིམ་ཡན་ལག་རྫོགས་པས་འགྲུབ༔ དེ་ཡང་དངོས་པོ་རྣམ་པ་བཅུ རྒྱུད་རྣམས་ 
ཀུན་གྱི་དགོངས་པ་རྫོགས༔ ཨོཾ་ཨཱཿཧཱུྃ་ཧྲཱི༔ ཨོཾ་མ་ཎི་པདྨེ་ཧྰུྃ༔ ཞེས་གསུངས་སོ༔ དགོངས་དོན་འགྲོ་ 
བ་ཀུན་གྲོལ་གྱི་རྒྱུད་ལས༔ ཆོས་ཀྱི་ཕྱག་རྒྱ་དང་སྦྱོར་བ་བསྐྱེད་རིམ་གྱི་ལེའུ་སྟེ་གསུམ་པའོ༔ 
12རྔ༡༠ཀརྞ༔ ཿ ཤཊཟ༔ཡཞཀཊྛ -ཡགཏ5སཱོཀཿ ཡཀę༔ ཡ༢༢༢༡།༨༢ ཡང་དེའི་ཚེ་བདེ་ཆེན་རིན་ 
ཆེན་བཀོད་པའི་རྒྱན་ཞེས་བྱ་བ་ནཿ༔ སྟོན་པ་རིན་ཆེན་གངས་ཆེན་མཚོ་ཞེས་བྱ་བའི་དྲུང་དུཿ 
མཉམ་ཉིད་ཡེ་ཤེས་མཁའ་འགྲོ་ཞེས་བྱ་བས་འདི་སྐད་ཅེས་གསོལ་ཏོ༔ ཀྱེེ་རླུང་སེམས་རང་གྲོལ་ 
ཐུགས་རྗེ་ཆེ ཐིག་ལེ་ཆེན་པོ་པདྨ་རྒྱལ རྒྱུད་རྒྱལ་དམ་ཚིག་ཕྱག་རྒྱའི་དོནཿ༔ བདག་ཅག་འཁོར་ 
ལ་བཀའ་སྩལ་ཞུ༔ དེ་སྐད་ཞུས་པས་དོན་དགོངས་ནས༔ སྟོན་པ་ཉིད་ཀྱིས་བཀའ་བསྩལ་པ༔ ཧྲཱིཿ 
རྡོ་རྗེ་ལུས་ཀྱི་སྲོག་རྩོལ་ལས༔ རྩ་རླུང་ཐིག་ལེའི་གེགས་བསལ་ནས༔ འབར་བས་རྩ་མདུད་གྲོལ་ 
རྟགས་འཆར༔ འཛགས་པས་དགའ་བདེའི་ཉམས་མྱོང་འཆར༔ ཡི་དམ་ལྷ་དང་བདག་ཉིད་དང་༔ 
སྣང་སྲིད་ཐམས་ཅད་བདེ་བ་ཆེ༔ ཡེ་ཤེས་སྒྱུ་མར་རྩལ་སྦྱངས་པསཿ གང་ལྟར་སྤྱད་ཀྱང་རོལ་པའི་ 
ཀློང་༔ རྨི་ལམ་དུ་ཡང་དྲན་པས་ཟིན༔ སྦྱང་སྤེལ་བསྒྱུར་ལ་གནས་སུ་འཕང་༔ ཐམས་ཅད་སེམས་ 
ཀྱི་ཆོ་འཕྲུལ་ལསཿ རྨི་ལམ་སྒྱུ་མ་ལྟ་བུར་བཞག༔ གཉིད་དང་མངོན་སུམ་ཁྱད་མེད་པཿ གསལ་ 
སྟོང་བདེ་བ་ཆེན་པོའི་ངང་༔ ཉོན་མོངས་རྟོག་པ་རང་ཡལ་ནས༔ འོད་གསལ་ལམ་དུ་སློང་བར་ 
འགྱུར༔ རླུང་སེམས་གནད་དུ་འབྱོངས་པའི་ཚེ འབྱུང་བ་དངོས་པོ་རོ་ལ་སོགསཿ༔ དམིགས་པ་ 
གང་དང་གར་གཏད་ཀྱང་༔ ལུས་ཀྱིས་འདོར་ལེན་རང་དབང་ཐོབ༔ རླུང་སེམས་ཏིང་འཛིན་རྣམ་ 
གསུམ་གྱིས༔ འོད་གསལ་ངང་དུ་ཆོས་སྐུར་འཕོ༔ སྒྱུ་མ་ལྟ་བུར་ལོངས་སྐུར་འཕོ༔ བསྐྱེད་རིམ་ 
གསལ་བས་སྤྲུལ་སྐུར་འཕོ༔ ཨ་ཧཿ ཧྲི་ཧྲི་ཧྲི༔ ཞེས་གསུངས་སོ༔ དགོངས་དོན་འགྲོ་བ་གྲོལ་གྱི་ 
རྒྱུད་ལས༔ དམ་ཚིག་གི་ཕྱག་རྒྱ་དང་སྦྱོར་བ་སྟེང་སྒོ་རྣམ་པར་གྲོལ་བའི་ལེའུ་སྟེ་བཞི་པའོ༔ 
༔༢གླཡཾབགཊའྀi8 ག།ཊསག༡༔ ༥དོགགངབ༔ གརྴའབཏསཿ སཊཟུཊཿ ཡང་དེའི་ཚེ་བདེ་ཆེན་ 
པདྨ་བཀོད་པའི་རྒྱན་ཞེས་བྱ་བ་ན༔ སྟོན་པདྨ་གངས་ཅན་མཚོ་ཞེས་བྱ་བའི་དྲུང་དུཿ༔ སོར་རྟོགས་
149

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
ཡེ་ཤེས་མཁའ་འགྲོ་ཞེས་བྱ་བས་འདི་སྐད་ཅེས་གསོལ་ཏོ༔ ཀྱཻ་ཐབས་ཤེས་ཟུང་འཇུག་ཐུགས་རྗེ་ཆེ༔ 
ཟག་མེད་བདེ་ཆེན་པདྨ་རྒྱལ༔ རྒྱུད་རྒྱལ་ལས་ཀྱི་ཕྱག་རྒྱའི་དོནཿ བདག་ཅག་འཁོར་ལ་བཀའ་ 
སྩལ་ཞུ དེ་སྐད་ཞུས་པས་དོན་དགོངས་ནས༔ སྟོན་པ་ཉིད་ཀྱིས་བཀའ་བསྩལ་པ༔ ཧྲཱིཿ༔ སྟེང་སྒོ་ 
རྣམ་གྲོལ་རྩལ་འབྱོངས་ནས༔ འོག་སྒོ་བདེ་བ་ཆེ་ལ་བསླབ༔ བདེ་ཆེན་གྲོགས་སུ་མི་མོ་ནི༔ མཚན་ 
ལྡན་ཌཱཀྐིའི་རིགས་ཅན་བརྟེན༔ དེ་ཡང་གསང་བ་ཡེ་ཤེས་ལྷ༔ རྩེ་གཅིག་བསྒྲུབས་པའི་ཏིང་འཛིན་ 
གྱིས༔ དབང་དུ་བསྡུས་ལ་དགུག་པར་བྱ༔ མོས་པས་བཏུལ་ནས་ཐབས་མཁས་ཤིང་༔ གཞན་གྱིས་ 
སྒྲོ་སྐུར་བསལ་བ་དང་༔ གསང་སྤྱོད་གནད་དུ་བསྒྱུར་བའི་ཕྱིར༔ བདག་དང་ཕྱག་རྒྱ་བཅས་པ་ 
ཡང མི་སྣང་སྒྲིབ་པའི་སྦྱོར་བ་བྱ༔ དེ་ནས་མཚན་ལྡན་སྨིན་བྱས་ལ༔ ཡབ་ཡུམ་ལྷར་བསྐྱེད་སྦྱོར་ 
བྱས་ཏེ༔ དབབ་བཟུང་ལྡོག་བཀྲམ་བདེ་ངོས་བཟུང༔ མ་བཅོས་ངང་དུ་གློད་པར་བྱ༔ རྡོ་རྗེ་ 
སྦུབས་སུ་ནུབ་པ་དང་༔ རྡོ་རྗེས་བླངས་ཏེ་བདེ་བ་བསྐྱེད༔ ཡུམ་གྱིས་རྩ་སྣ་ཚུར་ལ་གཞུག དྭངས་ 
མ་ཐིག་ལེ་བླང་བར་བྱ༔ དེ་ལྟར་རྩལ་འབྱོངས་རྣལ་འབྱོར་པ ཐེག་ཆེན་བྱང་ཆུབ་སེམས་དཔའ་ 
ཡིས༔ གཞན་དོན་སྤྲུལ་སྐུ་བཞག་པའི་ཕྱིར༔ བྱང་སེམས་སྤྲོས་ལ་ཉེས་པ་མེད༔ ཨོྃ་དྷཱུ་མ་གྷ་ཡེ་ན་ 
མ་སྭཱ་ཧཱ ཞེས་གསུངས་སོ༔ དགོངས་དོན་འགྲོ་བ་ཀུན་གྲོལ་གྱི་རྒྱུད་ལས༔ ལས་ཀྱི་ཕྱག་རྒྱ་དང་ 
སྦྱོར་བ་འོག་སྒོ་བདེ་ཆེན་གྱི་ལེའུ་སྟེ་ལྔ་པའོ༔
ཡང་དེའི་ཚེ་བདེ་ཆེན་ཀརྨ་བཀོད་པའི་རྒྱན་ཞེས་བྱ་ནཿ སྟོན་པ་ཀརྨ་གངས་ཅན་མཚོ་ཞེས་བྱ་བའི་ 
དྲུང་དུཿ བྱ་གྲུབ་ཡེ་ཤེས་མཁའ་འགྲོ་ཞེས་བྱ་བས་འདི་སྐད་ཅེས་གསོལ་ཏོ ཀྱཻ་འཁྲུལ་པ་ཀ་དག་ 
ཐུགས་རྗེ་ཆེ ཡེ་ཤེས་ལྷུན་གྲུབ་པདྨ་རྒྱལ༔ རྒྱུད་རྒྱལ་ཕྱག་རྒྱ་ཆེན་པོའི་དོན༔ བདག་ཅག་འཁོར་ 
ལ་བཀའ་སྩལ་ཞུ༔ དེ་སྐད་ཞུས་པས་དོན་དགོངས་ནས༔ སྟོན་པ་ཉིད་ཀྱིས་བཀའ་བསྩལ་པ༔ ཧྲཱི༔ 
བདེན་པ་གཉིས་ལྡན་རང་གི་སེམས༔ མ་བྱུང་མི་གནས་མི་འགྲོ་ལ༔ འཁོར་འདས་གང་དུའང་ 
འགྱུར་བ་མེད༔ དོན་དམ་བློ་འདས་དགོངས་པ་ལ༔ ཐམས་ཅད་ཡོད་ཅིང་ཐམས་ཅད་མེད༔ 
འགྱུར་བ་མེད་ཅིང་བརྗོད་དུ་མེད༔ གཅིག་དང་དུ་བྲལ་བསྒྲུབ་མཐའ་སྟོར༔ ཆོས་རྣམས་ཀུན་གྱི་ 
སྙིང་པོ་ཡིན༔ ཐམས་ཅད་བདེན་པ་གཉིས་ཀྱི་ཚུལ༔ སྐྱེ་བ་མེད་ལས་ཐམས་ཅད་སྐྱེས༔ སྐྱེས་ཙམ་ 
ཉིད་ན་སྐྱེ་བ་མེད༔ གང་ཡང་མ་གྲུབ་བླང་དོར་བྲལ༔ དེ་ལས་ཁྱོད་ཀྱི་འཁྲུལ་པ་དེ༔ དང་པོ་རྒྱུ་
150

༄༅། །ཟབ་གཏེར་ཆོས་ཀྱི་མཛོད་ཁང་།
མེད་བྱུང་ས་མེད༔ བར་དུ་རྐྱེན་མེད་གནས་ས་མེད༔ ཐ་མ་གཉེན་པོ་འགྲོ་ས་མེདཿ ཡིད་ལ་བྱེད་ 
པ་མེད་པ་ནི༔ ཡེ་ཤེས་མེད་ཅིང་འཁྲུལ་པ་མེད༔ ཞི་བ་མེད་ཅིང་སྲིད་པ་མེད༔ ཟག་པ་མེད་ཅིང་ 
འགྱུར་བ་མེད༔ ཡོན་ཏན་ཀུན་ལ་དགའ་སྤྲོ་མེད༔ སངས་རྒྱས་རྣམས་ལ་རེ་བ་མེད༔ སྡུག་བསྔལ་ 
རྣམས་ལ་འཇིགས་པ་མེད༔ འཁོར་བར་འཁྱམས་པའི་དོགས་པ་མེད༔ དེ་ལྟར་བརྗོད་དུ་མེད་པ་ 
ལས༔ ཆོས་ཀྱི་གླུར་བླངས་གསང་བའི་སྐད༔ རྒྱལ་བའི་དགོངས་དོན་མ་བཅོས་པ༔ ཕྱག་རྒྱ་ཆེན་ 
པོ་གཉིས་མེད་དོན༔ དེ་ཉིད་དུས་གསུམ་རྩ་བ་བཅད༔ སྒོ་གསུམ་མ་བཅོས་ཀློད་ལ་བསྒྲིམ༔ བཞི་ 
ཆ་གསུམ་བྲལ་གཉུག་མ་དེ༔ ཞི་གནས་ངང་ལས་ལྷག་མཐོང་སྐྱོངས༔ ཞི་བར་གནས་པ་ངོས་བཟུང་ 
ལ༔ ཡུལ་དྲུག་རྟོག་པ་ཟིལ་གྱིས་མནན༔ ནམ་མཁའ་ཉིད་ལ་རྣམ་པར་བསླབ༔ ལྷག་མཐོང་ཡེ་ཤེས་ 
རྒྱུད་ལ་སྐྱེ རྒྱུན་དུ་ཀློད་ཀྱིས་ལྷོད་པ་ན༔ སྐྱེ་འགག་གནས་གསུམ་མཐའ་དང་བྲལ༔ ཡེངས་པ་ 
མེད་པའི་ཤེས་བཞིན་བརྟེནཿ༔ ལྷོད་ཅིང་སྒྲིམ་པར་བྱེད་པ་ཡིན༔ དཔེར་ན་རྫིང་གི་བྱ་ལྟ་བུ༔ དང་ 
པོ་ཡེངས་མེད་བསྐྱངས་པ་ན༔ བར་དུ་ཡན་པར་བཏང་ཡང་ལོགཿ ཐ་མ་བཏང་ཡང་འགྲོ་མི་ 
བཏུབ མ་བཅོས་བཞག་པ་ཕྱག་རྒྱ་ཆེ༔ ཉམས་ལ་ཞེན་པ་མི་སྐྱེད་ཅིང་༔ མཉམ་རྗེས་གཉིས་སུ་ 
མེད་པ་ཡིསཿ སྟོང་ཉིད་སྙིང་རྗེ་རྒྱུན་དུ་ཁྱེར དེ་ལྟར་ཐམས་ཅད་མཁྱེན་པ་ཡི༔ ལམ་ལ་བར་དུ་ 
བཅོད་བྱེད་པ༔ བདུད་བཞི་མ་ལུས་འདུལ་བའི་ཕྱིར༔ ཐོག་རྫིས་སྤྱོད་པའི་རྣལ་འབྱོར་བྱ༔ ལྷ་ཡི་ 
བུ་ཡི་བདུད་འཇོམས་ཕྱིར༔ ཉམ་ང་ཐོག་བརྫིས་བྱ་བ་དང་༔ རྐྱེན་སྣང་གྲོགས་སུ་ཁྱེར་བ་དང་༔ 
བར་ཆད་ལམ་དུ་སློང་བར་བྱ༔ ཕུང་པོའི་བདུད་ནི་ལུས་འདི་ཡིསཿ འཁོར་བའི་སྡུག་བསྔལ་སྣ་ 
ཚོགས་བསྐྱེདཿ༔ མི་གཙང་རྫས་ཀྱིས་ཡོངས་སུ་གང༔ དེ་ཕྱིར་མི་ཆགས་ལིངས་ཀྱིས་སྐྱུར༔ དེ་ལ་ 
ཆགས་ན་ཆགས་མཁན་སུ སྨོད་ཅིང་དོར་ན་དོར་མཁན་གང་༔ བཏང་སྙོམས་རྨོངས་པར་སུ་ 
ཡིས་བཞག༔ ཅེར་བལྟས་རང་བཞག་ཉོན་མོངས་གྲོལ༔ རང་སེམས་རིག་པའི་རྩལ་སྦྱངས་པསཿ 
སྲིད་པའི་འཁོར་བ་ལས་སྒྲོལ་ཏེ འཆི་བདག་བདུད་ལ་མི་འཇིགས་པ༔ སྐྱེ་མེད་འཆི་བ་མེད་ 
པར་འགྱུར༔ དེ་བས་བདུད་ཀྱི་དཔུང་རྣམས་ཀུན༔ རིག་པའི་རྩལ་གྱིས་བཏུལ་ནས་ཀྱང་༔ ཐར་ 
པའི་གྲོགས་སུ་ཆོད་པ་ནི༔ རྣམ་འབྱོར་ཆེན་པོས་ལམ་དུ་ཁྱེར༔ ཆོས་ཉིད་དོན་གྱི་སྙིང་པོ་སྟེ༔ རང་ 
ལ་ཡོད་ཀྱང་མ་ཤེས་པསཿ འཁྲུལ་སྣང་རྣམ་པ་སྣ་ཚོགས་ལ༔ ཞི་བྱེད་གདམས་པ་འདི་ལྟ་སྟེ༔ རང་
151

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གི་འཁྲུལ་སྣང་གནོད་བྱེད་ལ༔ སྙིང་རྗེའི་སྟོབས་ཀྱིས་ལུས་བྱིན་ཞིང་༔ རྗེས་སུ་བཟུང་ཞིང་དོན་ལ་ 
བལྟ འབྱུང་པོ་འདུལ་བའི་ཞི་བྱེད་ཡིན༔ འབྱུང་བ་བག་ཆགས་ནད་རྣམས་ལ༔ རྫས་དང་རྟེན་ 
འབྲེལ་སྣ་ཚོགས་ཀྱིས བྱིན་གྱིས་བརླབས་ཤིང་སྟོང་ཉིད་བསྒོམ༔ ནད་རྣམས་འཇོམས་པའི་ཞི་ 
བྱེད་ཡིན༔ ཉོན་མོངས་གཉེན་པོ་བརྟེན་པ་དང་༔ གནས་བསྒྱུར་ཡེ་ཤེས་བསྟན་པ་དང་༔ རང་གྲོལ་ 
ཆོས་ཉིད་ཤར་བ་ཡིས༔ ཉོན་མོངས་ཞི་བར་བྱེད་པའོ༔ བག་ཆགས་འཁྲུལ་པའི་སྣང་བ་འདི༔ 
གཟུང་འཛིན་མེད་པར་རྒྱ་ཡིས་གདབ༔ ཉིན་མཚན་འདྲེས་པའི་བསྒོམ་པ་འཆར༔ ངན་རྟོག་ 
བཟང་རྟོག་གཉིས་མེད་གྲོལཿ གདོན་དང་ནད་དང་ཉོན་མོངས་དང་༔ བག་ཆགས་ཕྱི་ནང་རྩད་ 
བཅད་དེ༔ སྟོང་ཉིད་ངང་དུ་རང་གྲོལ་ན༔ འདི་ཕྱི་བར་དོའི་སྡུག་བསྔལ་ཞི༔ ལུས་གནད་རྩ་རླུང་ 
ཐིག་ལེའི་ཉམས༔ མུན་པའི་ནང་དུ་སྣང་བ་གསལ༔ སྲོག་རྩ་འཆི་མེད་རྡོ་རྗེར་འགྱུར བདེ་ 
ཉམས་སྟོང་ན་སྡུག་བསྔལ་མེད༔ སྒོ་ཡུལ་རླུང་རིག་གནད་ཀྱིས་ནི༔ ཆོས་ཉིད་སྟོང་པ་དངོས་སུ་ 
སྣང་༔ ཉམས་སྣང་འཕེལ་ཞིང་འགྲིབ་པ་མེད ཆོས་ཟད་དུས་ན་སངས་རྒྱས་སོ༔ ཐིག་ལེ་གནས་ 
པ་ལམ་དང་སྒོ དབང་པོ་དགག་པས་འདོད་ཡོད་གསལ༔ ཕྱོགས་བཞིར་འཕང་ཞིང་སླར་ལ་ 
ཟློག༔ ངལ་བསོའི་དུས་ན་ལས་ཀུན་བྱེད༔ སྒྲོན་མ་ཕྱི་ནང་འཛོམས་པའི་ཚེ མགོ་བོ་བཏུམས་ 
ནས་རྒྱང་མི་གསལཿ༔ མཐའ་ནས་དབུས་སུ་རྣམ་པར་བལྟ ཡེ་ཤེས་འོད་ལུས་ངང་དུ་ཡལ༔ དེ་ 
ལྟར་འོད་གསལ་ཉམས་ཀྱི་རྟེན༔ རྒྱང་ཞགས་ཆུའི་སྒྲོན་མ་གཅེས༔ ཆུ་ལ་ཆུ་ཡིས་སོབ་པ་ནཿ སྐྱོན་ 
དག་ཡེ་ཤེས་སྣང་བ་འཕེལ༔ ཡེ་ཤེས་མར་མེའི་འོད་ཟེར་ལས༔ ཐུགས་རྗེའི་སྣང་བ་རབ་ཏུ་གསལ༔ 
རྟོག་མེད་མཁྱེན་པའི་རྩལ་རྫོགས་ནས སྲིད་པ་རྣམ་གྲོལ་ཞི་བ་ཐོབ༔ ཐོག་མ་མེད་པའི་སྤྱི་གཞི་ 
ནས༔ ང་བདག་དབང་གིས་འཁྲུལ་གྱུར་ཏེ ཐ་མ་སངས་རྒྱས་མ་ཐོབ་བར༔ རང་བཞིན་པར་དོར་ 
ཆེན་པོར་གནས༔ ཐོག་མའི་གཞི་ལས་འཁྲུལ་པ་ཡང༔ སྐྱེ་གནས་བར་དོའི་དུས་འདིར་ནི༔ སྨིན་ 
གྲོལ་རང་ངོ་ཤེས་པ་ན༔ རྒྱལ་བུ་རྒྱལ་ས་ཟིན་པ་འདྲ དེ་ཚེ་བག་ཆགས་རང་གྲོལ་ནས༔ རྨི་ལམ་ 
བར་དོ་ཤར་བའི་ཚེ༔ འཁྲུལ་སྣང་དབྱིངས་སུ་ཡལ་བ་ནི༔ སྒྱུ་མ་མཁན་གྱི་མིག་འཕྲུལ་འདྲ༔ 
འབྱུང་བ་ཐིམ་ནས་འཆི་ཁ་ཡང་༔ རླུང་སེམས་སྤྱི་བོར་བཏོན་ནས་ཀྱང་༔ རིག་པའི་གསལ་ཁ་ 
བཏོད་པ་ནི༔ རྒྱལ་པོས་བཀའ་ཐམ་བསྐུར་བ་འདྲ༔ བར་དོ་དང་པོར་ཆོས་ཉིད་ཉམས༔ བར་དོ་
152

༄༅། །ཟབ་གཏེར་ཆོས་ཀྱི་མཛོད་ཁང་།
གཉིས་པར་ལྷུན་གྲུབ་ཉམས༔ བར་དོ་གསུམ་པར་སྒྲ་འོད་ཟེར༔ སྔར་འདྲིས་མི་དང་འཕྲད་པ་ 
འདྲ དེ་དག་ཀུན་ལ་མ་གྲོལ་ན༔ འཁོར་བ་རུ་བཟློག་མངལ་སྒོ་དགགཿ༔ སངས་རྒྱས་སྲས་སུ་སྐྱེ་ 
བར་བྱ༔ ངལ་བ་དབུགས་ཕྱུང་རྙེད་པ་འདྲ༔ ཨ་ཨ་ཨཿ ཨོཾ་ཨཱཿཧྰུྃ༔ ཞེས་གསུངས་སོ དགོངས་ 
དོན་འགྲོ་བ་ཀུན་གྲོལ་གྱི་རྒྱུད་ལས༔ ཕྱག་རྒྱ་ཆེན་པོ་དང་སྦྱོར་བ་བསྟན་པ་སྙིང་པོའི་ལེའུ་སྟེ་དྲུག་ 
པའོ༔ $༡ཎཿབnqmp༔ ༄M[02༡༡བྱཏྐ (ཆུབཤའོངས༔ ཡང་དེས་ཚེ་འཁོར་བ་ཡོངས་
གྲོལ་གྱི་དུར་ཁྲོད་ཅེས་བྱ་བ་ནཿ སྟོན་པ་རིགས་ལྔ་འདུས་པའི་རྒྱལ་པོ་ཐོད་ཕྲེང་ཅན་ཞེས་བྱ་ 
བའི་དྲུང་དུ༔ ཡེ་ཤེས་ཀྱི་ཁྲོ་མོ་དབང་ཕྱུག་མ་ཞེས་བྱ་བས་འདི་སྐད་ཅེས་གསོལ་ཏོ༔ ཀྱཻ་རང་ཤར་ 
རང་གྲོལ་ཐུགས་རྗེ་ཆེ དྲེགས་པ་འདུལ་མཛད་པདྨ་རྒྱལ༔ རྒྱུད་རྒྱལ་ཡོངས་སུ་གཏད་པའི་དོན༔ 
བདག་ཅག་འཁོར་ལ་བཀའ་སྩལ་ཞུ དེ་སྐད་ཞུས་པས་དོན་དགོངས་ནས༔ སྟོན་པ་ཉིད་ཀྱིས་ 
བཀའ་བསྩལ་པ༔ ཧྲི༔ དགོངས་དོན་འགྲོ་བ་ཀུན་གྲོལ་རྒྱུད༔ ཕུན་ཚོགས་གསུམ་བདུན་དགུས་ 
བཤད་ཅིང་༔ སངས་རྒྱས་སྐུ་གསུམ་བསྟན་པ་ཡི༔ སྙིང་པོའི་བཅུད་དུ་རྒྱུད་འདི་བཞུགས༔ འགྲོ་བ་ 
བློ་དམན་དོན་དུ་ནི ཚིག་དོན་གཡེལ་བར་མི་བྱ་ཞིང་༔ སྟག་མོའི་མཆོང་སྟངས་ལྟ་བུ་ཡིས༔ 
བསྡུས་དོན་ས་རྣམས་བཅད་དེ་བཤད༔ སྐུ་གསུམ་སྟོན་པ་བཀའ་རྣམས་ཀྱི༔ དགོངས་པ་གཅིག་ཏུ་ 
བསྡུར་ནས་ཀྱང་༔ བུང་བ་རྩི་འཚོལ་ལྟ་བུ་ཡིས༔ ངོ་བོ་ཀུན་བཅུད་བསྡུས་ནས་བཤད༔ ཚིག་དོན་ 
མ་ལུས་ཐམས་ཅད་ཀྱང་༔ གང་ཟག་རྣམས་ཀྱིས་གོ་བུའི་ཕྱིར༔ རིན་པོ་ཆེ་ཡི་གཏུན་བུ་ལྟར༔ ངེས་ 
ཚིག་འབྲུ་རྣམས་བཅོམ་ལ་བཤད རྒྱུད་དང་གདམས་པའི་ཁྲིད་རྣམས་ཀྱང་ མ་ནོར་རིམ་ 
བཞིན་བསྟན་པ་ནི༔ མུ་ཏིག་རྩར་བརྒྱུས་ལྟ་བུ་ཡིས༔ དབྱེ་བ་མངོན་དུ་བསྡེབས་ཏེ་བཤད༔ གཞན་ 
གྱི་རྒོལ་བ་ཚར་གཅོད་ཕྱིར༔ རང་གི་གྲུབ་མཐའ་རྣམ་པར་བསྐྱངས༔ སེངྒེའི་ངར་སྐད་ལྟ་བུ་ཡིསཿ༔ 
ལོག་ལྟ་སུན་རྣམས་ཕྱུང་ནས་བཤད༔ ཨེ་མ༔ ཡེ་ཤེས་སྐུ་མཆོག་ཐུགས་རྗེ་ཅན༔ འདི་ཉིད་མཐོང་ 
བ་ཙམ་གྱིས་ཀྱང་༔ ཉོན་མོངས་སྐྱེ་མེད་དོན་མཐོང་ཞིང་༔ མ་བསྒོམས་པར་ཡང་མཐོང་གྲོལ་ལོ 
ཆོས་ཉིད་གསུང་མཆོག་ཟབ་མོའི་དོན༔ འདི་ཉིད་ཐོས་པ་ཙམ་གྱིས་ནི ཡེ་ཤེས་འགག་མེད་དོན་ 
རྟོགས་ཤིང་༔ མ་བསྒོམས་པར་ཡང་ཐོས་གྲོལ་ལོ༔ རིག་པའི་ཐུགས་མཆོག་འདུས་མ་བྱས༔ འདི་ 
ཉིད་བཏགས་པ་ཙམ་གྱིས་ནི༔ རང་སེམས་འཁྲུལ་མེད་དོན་རྟོགས་ཤིང་༔ མ་བསྒོམས་པར་ཡང་
153

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཏགས་གྲོལ་ལོ༔ དགོངས་པའི་དོན་མཆོག་བདེ་བ་ཆེ༔ འདི་ལ་རེག་པ་ཙམ་གྱིས་ནི༔ བདེ་ཆེན་ 
ཟག་མེད་དོན་རྟོགས་ཤིང་༔ མ་བསྒོམས་པར་ཡང་རེག་གྲོལ་ལོ༔ འདོད་པའི་ཡོན་ཏན་རང་གྲོལ་ 
བཿ འདི་ཉིད་ཚོར་བ་ཙམ་གྱིས་ནི༔ ཆོས་ཉིད་རོལ་པའི་དོན་རྟོགས་ནས༔ བསྒོམ་མི་དགོས་ཏེ་ 
ཚོར་གྲོལ་ལོ ཐུགས་རྗེའི་ཕྲིན་ལས་ཤུགས་ཕྱུང་བ༔ འདི་ཉིད་མྱོང་བ་ཙམ་གྱིས་ནི༔ བློ་དང་བྲལ་ 
བའི་དོན་རྟོགས་ནས༔ བསྒོམ་མི་དགོས་ཏེ་མྱོང་གྲོལ་ལོ རྒྱུད་འདིའི་མན་ངག་གབ་པ་རྣམས༔ ང་ 
སྤྲུལ་རིག་འཛིན་ཞལ་ནས་འབྱུང་༔ ཆ་རྐྱེན་དགོས་པ་ཚང་བར་ནི༔ ཕྱི་རབས་སྐལ་ལྡན་འཁོར་ལ་ 
སྟོནཿ མ་ཚང་ཁ་སྐོང་ཐེག་པ་དང་༔ བསྟན་པ་གཞན་ནས་ལེགས་བསྡུས་ཏེ༔ ཆོས་རྣམས་དགོངས་ 
དོན་གཅིག་པའི་ཕྱིར༔ རྒྱུད་རྒྱལ་འདི་ཡི་གྲོགས་སུ་བསྡེབས༔ བསྟན་པ་འདི་ལ་ཞུགས་པ་དེས 
ཕྱི་ནང་གསང་བའི་རྩ་ལག་གིས༔ རང་གཞན་དོན་དུ་དམ་ཚིག་ནི༔ མི་ཉམས་རང་གི་མིག་བཞིན་ 
སྲུངས༔ ང་ཡི་སྤྲུལ་པ་ཕྱག་དྲུག་པ༔ རྒྱུད་འདི་ཁྱོད་ལ་ཡོངས་སུ་གཏད་༔ སངས་རྒྱས་བསྟན་པ་ 
ཁྱོད་ཀྱིས་ཟུངས༔ ཕྱི་རབས་རྣལ་འབྱོར་སྟོངས་གྲོགས་གྱིས༔ གསང་བ་ཡེ་ཤེས་ཁྲོས་པའི་སྐུ༔ ལྷ་མོ་ 
ཙིཏྟ་དུག་ཐུར་མ༔ རྒྱུད་འདི་ཁྱོད་ལ་ཡོངས་སུ་གཏད༔ སངས་རྒྱས་བསྟན་པ་ཁྱོད་ཀྱིས་སྐྱོངསཿ 
བཀའ་ཉན་ལས་བྱེད་མེའི་སྤུ་གྲི༔ འཇིག་རྟེན་དྲེགས་པ་མང་པོར་བཅས རྒྱུད་འདི་ཁྱོད་ལ་ 
ཡོངས་སུ་གཏད༔ སངས་རྒྱས་བསྟན་པ་ཁྱོད་ཀྱིས་སྲུངས༔ བཛྲ་ས་མ་ཡ་ཧཱུྃ་ཧྲཱིཿ༔ ཧ་ཧ་ཧ་ཧ་ཧོ་ཧེ 
ཨ་ཨཱཿ ཞེས་བཀའ་བསྩལ་ནས་འཁོར་བ་བསྒྲལ་བར་མཛད་དོ༔ དགོངས་དོན་འགྲོ་བ་ཀུན་གྲོལ་ 
གྱི་རྒྱུད་ལས༔ འཇུག་དོན་ཡོངས་སུ་གཏད་པའི་ལེའུ་སྟེ་བདུན་པའོ རྒྱུད་འདི་གང་དུ་
གནས་པ་དེ་ནི་བདེ་བ་ཅན་ལྟར་གནས་སོ༔ རྒྱུད་འདི་ཁ་ཏོན་དུ་བྱེད་པ་ལ་སོགས་པའི་ཆོས་སྤྱོད་ 
ལ་འཇུག་པ་དེ་ཀུན་བཟང་སྣང་བ་མཐའ་ཡས་ལྟར་གནས་སོ༔ རྒྱུད་འདི་མཐོང་བ་དང༔ ཐོས་པ་ 
དང་༔ དྲན་པ་དང་༔ རེག་པ་དང༔ རླུང་དང་༔ རྡུལ་གྱིས་ཕོག་པའི་སེམས་ཅན་རྣམས་ཀྱང་ངན་ 
སོང་དུ་མི་ལྟུང་ཞིང་༔ མཚམས་མེད་པ་ལྔ་བྱས་པའི་འགྲོ་བ་ཡང་འདི་ཐོས་ནས༔ ངན་སོང་ལས་ 
བསྐྱབས་པར་མ་གྱུར་ན བདག་པདྨ་འབྱུང་གནས་ཀྱིས་མཚམས་མེད་པ་ལྔ་བྱས་པ་ཡིན་ནོ༔
བསྟན་པ་ཐམས་ཅད་ཀྱི་དགོངས་དོན་འགྲོ་བ་ཀུན་གྲོལ་གྱི་རྒྱུད་ཅེས་བྱ་བ་རྫོགས་སོ སྐལ་ལྡན་ 
དད་བརྩོན་ཤེས་རབ་ཅན་སྙིང་རྗེ་ཅན་དང་འཕྲད་པར་ཤོག༔ གཏེར་རྒྱ༔ སྦས་རྒྱ༔ ཟབ་རྒྱ
154

༄༄༅། །ཟབ་གཏེར་ཆོས་ཀྱི་མཛོད་ཁང་།
ཀརྨཤམགཱ བདག་འདྲ་མཁར་ཆེན་བཟས་ཡི་གེར་བྲིས་པའོ 
གཉན་རྒྱ༔ གླུ་ཧྱ་རྒྱ 
གཅོགམཊཨཱའདྱགམཱམ 3 བདག་འདྲ་དྲི་མེད་ལྷུན་གྲུབ་ཀྱིས༔ ཙཱ་རི་སྤྲུལ་འཁོར་གྱི་ཤར་ 
སྒོ༔ རྡོ་རྗེ་སྒོམ་ཕུག་ཅེས་བྱ་བ་ནས་གདན་དྲངས་པའོ༔ སྐལ་ལྡན་དགོན་པར་བཀའ་ཐོག་མར་ 
བཀྲོལ་བ་ལས༔ དུས་གཅིག་ལ་ཚར་བཅུ་གསུམ་འཕེལ་བ་ལགས་སོ༔ བཀྲ་ཤིས་དཔལ་ལྡན་སྐུ་ 
གསུམ་ལྷུན་གྲུབ་འགྲོ་དོན་དར་རྒྱས་རྒྱལ་བའི་དབང་པོར་ཤོག༔
155

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ུ༔ བསྟན་པ་ཐམས་ཅད་ཀྱི་དགོངས་དོན་འགྲོ་བ་ཀུན་གྲོལ་གྱི་རྒྱུད་ཀྱི་ 
རྒྱལ་པོའི་བསྡུས་དོན་རིན་པོ་ཆེའི་འཕྲུལ་སྒོ་ཞེས་བྱ་བ་བཞུགས་སོ༔
༄གཨཱཿ་ྐམཨཱཿ བཅོམ་ལྡན་འདས་སྐུ་གསུམ་རང་བྱུང་ཀློང་ལ་ཕྱག་འཚལ་ལོ༔ 
དོན་ཏིག་འགྲོ་བ་ཀུན་གྲོལ་ལས༔ རྒྱུད་ཀྱི་བསྡུས་དོན་ས་བཅད་བསྟན་པ་ནི༔ རྒྱུད་ལས༔ འགྲོ་བ་ 
བློ་དམན་དོན་དུ་ནི༔ ཚིག་དོན་དབྱེ་བར་མི་བྱ་ཞིང༔ སྟག་མོའི་མཆོང་སྟངས་ལྟ་བུ་ཡིས༔ བསྡུས་ 
དོན་ས་རྣམས་བཅད་དེ་བཤད༔ ཅེས་གསུངས་པས༔ སྤྱིར་སྐུ་གསུམ་གྱི་སྟོན་པས་བཀའ་བསྩལ་ 
པའི་རྒྱུད་ཐམས་ཅད་བཤད་པའི་ལུགས༔ དང་པོ་གླེང་གཞི་སྨོས་པ་དང༔ དེ་ནས་རྩིས་འགོ་ས་ 
བཅད་དང༔ ཐ་མ་ཡིག་འབྲུ་གཞོམ་པའོ༔ འདིར་འགྲོ་བ་ཀུན་གྲོལ་གྱི་རྩིས་འགོ་ས་བཅད་བསྟན་ 
པར་བྱའོ༔ དེ་ཡང་རྒྱུད་ཀྱི་རྒྱལ་པོ་འདི་ལ་ལེའུ་བདུན་དུ་གནས་པ་ལས༔ དེ་དག་གི་དབུ་ནས་ 
ཞབས་སུ༔ དོན་གསུམ་གྱིས་བསྟན་ཏེ༔ ཀླད་ཀྱི་དོན་དང༔ གཞུང་གི་དོན་དང མཇུག་གོ༔ དང་ 
པོ་ལ་གསུམ༔ མཚན་བསྟན་པ་དང༔ གླེང་གཞི་དང༔ གླེང་བསླངས་ཞུས་པའོ༔ མཚན་ལ་གཉིས་ 
ཏེ༔ ཡང་དག་གསང་བའི་སྐད་སླད་དུ་སྨོས་པའི་དགོས་པ༔ དེ་བོད་སྐད་དུ་བསྒྱུར་བའི་དགོས་ 
པའོ གླེང་གཞི་ལ་གསུམ་སྟེ ཆོས་སྐུའི་ཕུན་སུམ་ཚོགས་པ་ལྔ་ལྡན་གྱིས་མཆོད་པར་བརྗོད་པའི་ 
ཡུལ་བསྟན་པ༔ ལོངས་སྐུའི་ཕུན་སུམ་ཚོགས་པ་ལྔ་ལྡན་གྱིས་བཤད་པར་དམ་བཅའ་བ༔ སྤྲུལ་ 
སྐུའི་ཕུན་སུམ་ཚོགས་པ་ལྔ་ལྡན་གྱིས་ཏིང་ངེ་འཛིན་གྱི་ཆོ་འཕྲུལ་བསྟན་པའོ༔ དང་པོ་ལ་ལྔ་སྟེ 
གང་གི་ཚེ་དུས་ཕུན་སུམ་ཚོགས་པཿ གང་དུ་གནས་ཕུན་སུམ་ཚོགས་པ༔ གང་གི་སྟོན་པ་ཕུན་སུམ་ 
ཚོགས་པ༔ གང་ལ་འཁོར་ཕུན་སུམ་ཚོགས་པ༔ གང་གསུངས་པའི་བསྟན་པ་ཕུན་སུམ་ཚོགས་པཿ 
འདི་ལ་གཉིས་ཏེ༔ བསྟན་བྱ་ངོ་བོ་ཉིད་ཀྱི་བསྟན་པ་དང༔ སྟོན་བྱེད་གཟུགས་བརྙན་གྱི་བསྟན་ 
པའོ༔ གཉིས་པ་ལའང་ལྔ་སྟེ༔ གང་གི་ཚེ་དུས༔ གང་དུ་གནས༔ གང་གི་སྟོན་པ༔ གང་ལ་འཁོར༔ 
གང་གསུང་བསྟན་པ༔ འདི་ལ་གཉིས་ཏེ༔ བསྟན་བྱ་ངོ་བོ་ཉིད་ཀྱི་བསྟན་པ་དང༔ བསྟན་བྱེད་ 
གཟུགས་བརྙན་གྱི་བསྟན་པའོ༔ གསུམ་པ་ལའང་ལྔ་སྟེ གང་གི་ཚེ་དུས༔ གང་དུ་གནས༔ གང་གི་
156

༄༅། །ཟབ་གཏེར་ཆོས་ཀྱི་མཛོད་ཁང་།
སྟོན་པ༔ གང་ལ་འཁོར༔ གང་གསུང་བསྟན་པ་ཕུན་སུམ་ཚོགས་པའོ༔ འདི་ལ་གཉིས་ཏེ༔ བསྟན་ 
བྱ་དངོས་ཀྱི་བསྟན་པ་དང༔ བསྟན་བྱེད་གཟུགས་བརྙན་གྱི་བསྟན་པའོ༔ གླེང་བསླངས་ཞུས་པ་ལ་ 
གཉིས་ཏེ༔ ཞིང་ཁམས་གསལ་བར་གཟིགས་ཚུལ༔ རྒྱུད་སྤྱིའི་མདོར་བསྟན་ཞུས་ཚུལ་ལོ༔ 
སྤྱི་དོན་གཉིས་པ་གཞུང་གི་དོན་ལ་གསུམ་སྟེ ལེའུ་དང་པོ་མདོར་བསྟན་པ༔ གཞུང་གི་ལེའུ་ལྔ་ 
རྒྱས་པར་བཤད་པ༔ རྗེས་ཀྱི་ལེའུའི་མཇུག་བསྡུ་བའོ༔ གཞུང་གི་ལེའུ་ལྔས་རྒྱས་པར་བཤད་པ་ལ་ 
གསུམ་སྟེ༔ སྨིན་བྱེད་དབང་བཞིའི་ལེའུས་རྒྱས་པར་བཤད་པ༔ གྲོལ་བྱེད་ཕྱག་རྒྱ་བཞིའི་ལེའུས་ 
རྒྱས་པ་ཆེན་པོར་བཤད་པའོ༔ དང་པོ་ལ་གསུམ་སྟེ སངས་རྒྱས་རིགས་ལ་དབང་དོན་ཇི་ལྟར་ 
ཞུས་ཚུལ༔ སྨིན་བྱེད་དབང་བཞིའི་དགོངས་པ་བཀའ་བསྩལ་ཚུལ༔ སྨིན་གྲོལ་མཚམས་སྦྱར་ཚུལ་ 
དང་གསུམ་མོ༔སྨིན་བྱེད་དབང་བཞིའི་དགོངས་པ་ལ་བཞི་སྟེ༔ ཐེག་པ་རིམ་འཇུག་བུམ་དབང་ 
གི་དགོངས་པ༔ རླུང་སེམས་རང་གྲོལ་གསང་དབང་གི་དགོངས་པཿ བདེ་སྟོང་གཉིས་མེད་ཤེས་ 
རབ་ཡེ་ཤེས་དབང་གི་དགོངས་པཿ བློ་འདས་དོན་རྟོགས་ཚིག་དབང་གི་དགོངས་པའོ༔ གཉིས་པ་ 
ལ་གྲོལ་བྱེད་ཕྱག་རྒྱ་བཞིའི་ལེའུ་ལ་བཞི་སྟེ ཆོས་ཀྱི་ཕྱག་རྒྱ་དང་སྦྱོར་བ་བསྐྱེད་རིམ་གྱི་ལེའུ 
དམ་ཚིག་གི་ཕྱག་རྒྱ་དང་སྦྱོར་བ་འོག་སྒོའི་ལེའུ༔ ལས་ཀྱི་ཕྱག་རྒྱ་དང་སྦྱོར་བ་འོག་སྒོའི་ལེའུ 
ཕྱག་རྒྱ་ཆེན་པོ་དང་སྦྱོར་བ་བསྟན་པའི་ལེའུ་དང་བཞིའོ༔ དང་པོ་ལ་གསུམ་སྟེ རྡོ་རྗེའི་རིགས་ 
ལ་བསྐྱེད་རིམ་ཇི་ལྟར་ཞུས་ཚུལཿ བསྐྱེད་རིམ་སྦྱོར་དངོས་རྗེས་གསུམ་ཚང་བར་གསུངས་ཚུལ༔ 
རྒྱུད་དགོངས་རྫོགས་པས་མཇུག་བསྡུ་བའོ བསྐྱེད་རིམ་ལ་གསུམ་སྟེ སྦྱོར་བ་སྔོན་འགྲོའི་དོན་ 
བསྟན་པཿ དངོས་གཞི་ཉམས་ལེན་གྱི་དོན་བསྟན་པ༔ རྗེས་སུ་མཐའ་རྒྱས་ཀྱི་དོན་བསྟན་པའོ༔ 
དང་པོ་ལ་བཞི་སྟེ༔ དད་པའི་དོན་མཆོག་བླ་མར་མོས་གུས་བསྟན་པ༔ བརྩོན་འགྲུས་ཀྱི་དོན་མཆོག་ 
ཡིག་བརྒྱ་མཎྜལ་བསྟན་པ༔ རང་གཞན་གྱི་དོན་མཆོག་སྐྱབས་འགྲོ་སེམས་བསྐྱེད་བསྟན་པ༔ ཐར་ 
ལམ་གྱི་དོན་མཆོག་ཆོས་སྤྱོད་ཀྱི་རིམ་པའོ༔ གཉིས་པ་དངོས་གཞིའི་ཉམས་ལེན་ལ་གཉིས་ཏེ༔ 
མདོར་བསྟན་པ་དང་རྒྱས་པར་བཤད་པའོ མདོར་བསྟན་པ་ལ་གཉིས་ཏེ དཀྱིལ་འཁོར་བསྒྲུབ་ 
པ་མདོར་བསྟན་པ༔ མཐའ་རྒྱས་མདོར་བསྟན་པའོ རྒྱས་པར་བཤད་པ་ལ་གསུམ་སྟེ སྣང་སྲིད་ 
རྣམ་དག་ཕྱིའི་དཀྱིལ་འཁོར་བཤད་པ༔ རླུང་སེམས་རྣམ་དག་ནང་གི་དཀྱིལ་འཁོར་བཤད་པ༔
157

༄༅། །ཨོ་རྒྱན་རྗེ་འ འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རང་སེམས་རྣམ་དག་གསང་བའི་དཀྱིལ་འཁོར་བཤད་པའོ༔ རྗེས་སུ་མཐའ་རྒྱས་དོན་རྣམ་པ་བརྒྱད་ 
དེ བར་ཆད་སེལ་བ་གཏོར་མ་འབུལ་ཚུལ༔ དོན་གྱི་གསལ་འདེབས་བསྟོད་པ་བྱེད་ཚུལ༔ འགྲོ་ 
བའི་དོན་དུ་ཐུགས་རྗེ་བསྐུལ་ཚུལ ཡེངས་མེད་སྤྱོད་ལམ་རྣམ་བཞི་སྐྱོང་ཚུལ ཡེངས་ན་ལམ་གྱི་ 
བར་ཆད་འཇུག་ཚུལ༔ མ་ཡེངས་བར་ཆད་ཡོངས་སུ་སྤང་ཚུལ༔ གཞན་དོན་ཆོས་སྤྱོད་བཅུ་ལ་
བསླབ་ཚུལ༔ མཆོག་དང་ཐུན་མོང་དངོས་གྲུབ་བླང་ཚུལ་ལོ༔ དེ་ནས་དམ་ཚིག་གི་ཕྱག་རྒྱ་དང་ 
སྟེང་སྒོའི་ལེའུ་གཉིས་པ་སྟེ༔ རིན་ཆེན་རིགས་ལ་ཇི་ལྟར་ཞུས་ཚུལ༔ སྟེང་སྒོ་རྩ་མདུད་གྲོལ་བ་ 
གསུང་ཚུལ་ལོ༔ འདི་ལ་དྲུག་སྟེ འབར་འཛག་གཏུམ་མོའི་གནད་བསྟན་པ༔ སྣང་སྲིད་སྒྱུ་མའི་ 
གནད་བསྟན་པ༔ འཁྲུལ་མེད་རྨི་ལམ་གྱི་གནད་བསྟན་པ༔ རང་གྲོལ་འོད་གསལ་གྱི་གནད་བསྟན་ 
པ༔ མངོན་འགྱུར་གྲོང་འཇུག་གི་གནད་བསྟན་པ༔ སྐུ་གསུམ་འཕོ་བའི་གནད་བསྟན་པའོ༔ དེ་ 
ནས་ལས་ཀྱི་ཕྱག་རྒྱ་དང་སྦྱོར་བ་འོག་སྒོའི་ལེའུ་ལ་གསུམ་སྟེ པདྨའི་རིགས་ལ་ཇི་ལྟར་ཞུས་ཚུལ 
སྦྱོར་གཞི་ཌཱ་ཀི་སྟ་གོན་གནས་ཚུལ༔ སྦྱོར་བྱེད་ཏིང་འཛིན་རྩལ་སྦྱངས་ཚུལ་ལོ༔
གཉིས་པ་ལ་གསུམ་སྟེ༔ རིགས་ལྡན་བརྟེན་པའི་དུས་བསྟན་པ༔ དབང་དུ་བསྡུ་བའི་ཐབས་ 
བསྟན་པ༔ མི་སྣང་སྒྲིབ་པ་བསྟན་པའོ༔ གསུམ་པ་ལ་གསུམ་སྟེ སྦྱོར་བ་དངོས་གཞི་བདེ་བ་ལམ་ 
དུ་ཁྱེར་བ༔ དྭངས་མ་གསང་བའི་བཅུད་དུ་བླངས་པ༔ གཞན་དོན་རིགས་རྒྱུད་སྤྲུལ་སྐུ་འཇོག་ 
པའོ༔ དེ་ནས་ཕྱག་རྒྱ་ཆེན་པོའི་ལེའུ་ལ་གཉིས་ཏེ༔ ཀརྨ་རིགས་ལ་ཇི་ལྟར་ཞུས་ཚུལ༔ བསྟན་པའི་ 
སྙིང་པོ་རྒྱས་པར་གསུང་ཚུལ་ལོ༔ འདི་ལ་དྲུག་སྟེ༔ མཐའ་བྲལ་གྱི་ལྟ་བ་བསྟན་པ༔ མ་བཅོས་ཀྱི་ 
བསྒོམ་པ་བསྟན་པ༔ རང་གྲོལ་གྱི་སྤྱོད་པ་བསྟན་པ༔ གནད་བསྡུས་ཀྱི་གེགས་སེལ་བསྟན་པ༔ འོད་ 
གསལ་གྱི་བོགས་འདོན་བསྟན་པ༔ བར་དོའི་འབྲས་བུ་བསྟན་པའོ༔ དང་པོ་ལ་གཉིས་ཏེ༔ དོན་ 
མདོར་བསྟན་པ་དང༔ ཚིག་རྒྱས་པར་བཤད་པའོ༔ འདི་ལ་ལྔ་སྟེ ཆོས་ཉིད་བསྒྲུབ་མཐའ་དང་ 
བྲལ་བའི་གཏན་ཚིགས༔ བདེན་གཉིས་བླང་དོར་དང་བྲལ་བའི་གཏན་ཚིགཿ འཁྲུལ་པ་རྒྱུ་རྐྱེན་ 
དང་བྲལ་བའི་གཏན་ཚིགས༔ དོན་དམ་སྤྲོས་པ་དང་བྲལ་བའི་གཏན་ཚིགས༔ གདེང་ཆེན་རེ་ 
དོགས་དང་བྲལ་བའི་གཏན་ཚིགས་སོ༔ གཉིས་པ་བསྒོམ་པ་བསྟན་པ་ལ་གཉིས་ཏེ༔ དོན་མདོར་ 
བསྟན་པ་དང༔ ཚིག་རྒྱས་པར་བཤད་པའོ༔ འདི་ལ་ལྔ་སྟེ གཉུག་མའི་ཡེ་ཤེས་ངོ་སྤྲད་པ༔ ཞི་
158

༄༅། །ཟབ་གཏེར་ཆོས་ཀྱི་མཛོད་ཁང་།
ལྷག་ཟུང་འཇུག་ཏུ་བསྒོམ་པ༔ ཡེངས་མེད་ཤེས་བཞིན་བརྟེན་པ༔ རྟོགས་པ་རང་གྲོལ་གྱི་དཔེ་ 
དོན་བསྟན་པ༔ རྒྱུན་དུ་ལམ་དུ་ཁྱེར་ཚུལ་བསྟན་པའོ༔ གསུམ་པ་སྤྱོད་པ་ལ་གཉིས་ཏེ༔ དོན་ 
མདོར་བསྟན་པ་དང༔ ཚིག་རྒྱས་པར་བཤད་པའོ༔ དེ་ལ་ལྔ་སྟེ༔ ལྷ་ཡི་བུའི་བདུད་བར་ཆད་ལམ་ 
དུ་སློང་བཿ༔ ཕུང་པོའི་བདུད་ཆགས་མེད་ལིང་གིས་བསྐྱུར་བ༔ ཉོན་མོངས་པའི་བདུད་འཁྲུལ་པ་ 
རྒྱུན་གཅོད་པ༔ འཆི་བདག་གི་བདུད་སྐྱེ་མེད་རང་སར་གྲོལ་བ༔ བདུད་དཔུང་ཐར་པའི་གྲོགས་ 
སུ་བསྒྱུར་བའོ༔ བཞི་པ་གེགས་སེལ་བསྟན་པ་ལ་གཉིས་ཏེ༔ དོན་མདོར་བསྟན་པ་དང༔ ཚིག་རྒྱས་ 
པར་བཤད་པའོ༔ འདི་ལ་ལྔ་སྟེ ཕྱི་འབྱུང་བའི་གེགས་བསལ་བ༔ ནང་ནད་ཀྱི་གེགས་བསལ་བཿ 
གསང་བ་ཉོན་མོངས་པའི་གེགས་བསལ་བ༔ རྒྱུ་བག་ཆགས་ཀྱི་གེགས་བསལ་བ༔ འབྲས་བུ་སྡུག་ 
བསྔལ་གྱི་གེགས་བསལ་བའོ༔ ལྔ་པ་བོགས་འདོན་ལ་དྲུག་སྟེ༔ དབྱིངས་ཀྱི་སྣང་བ་ཅེར་མཐོང་དུ་ 
བོགས་འདོན་པ༔ རིག་པའི་སྣང་བ་ཅེར་མཐོང་དུ་བོགས་འདོན་པ༔ ཐིག་ལེའི་སྣང་བ་ཅེར་མཐོང་ 
དུ་བོགས་འདོན་པཿ༔ ཡེ་ཤེས་ཀྱི་སྣང་བ་ཅེར་མཐོང་དུ་བོགས་འདོན་པ༔ ཞིང་ཁམས་ཐུགས་རྗེའི་ 
སྣང་བ་ཅེར་མཐོང་དུ་བོགས་འདོན་པ༔ ཐུགས་རྗེའི་སྣང་བ་ཅེར་མཐོང་དུ་བོགས་འདོན་པའོ༔ དྲུག་ 
པ་བར་དོ་རང་གྲོལ་འབྲས་བུ་བསྟན་པ་ལ་གཉིས་ཏེ༔ རང་བཞིན་གྱི་བར་དོར་དོན་མདོར་བསྟན་ 
པ་དང༔ བར་དོ་ལྔའི་ཚིག་རྒྱས་པར་བཤད་པའོ འདི་ལ་ལྔ་སྟེ༔ སྐྱེ་གནས་ཀྱི་བར་དོར་རང་ངོ་ 
ཤེས་པའི་གདམས་པ༔ རྨི་ལམ་བར་དོར་འཁྲུལ་པ་སངས་པའི་གདམས་པ༔ འཆི་ཁའི་བར་དོ་ 
དབྱིངས་སུ་འཕོ་བའི་གདམས་པ༔ འོད་གསལ་གྱི་བར་དོར་སྣང་སེམས་བསྲེ་བའི་གདམས་པ༔ 
སྲིད་པའི་བར་དོར་འཁོར་བ་རུ་བཟློག་པའི་གདམས་པའོ༔ རྗེས་ཀྱི་ལེའུ་མཇུག་བསྡུ་བའི་གདམས་ 
པ་ལ་གཉིས་ཏེ ཁྲོ་བོའི་རྒྱལ་པོ་ལ་ཇི་ལྟར་ཞུས་ཚུལ༔ ཡོངས་སུ་གཏད་པ་རྒྱས་པར་གསུངས་ 
ཚུལ་ལོ༔ འདི་ལ་བཞི་སྟེ རྒྱུད་ཇི་ལྟར་བཤད་པའི་ཐབས་བསྟན་པ༔ རྒྱུད་དང་འཕྲད་པའི་ཡོན་ 
ཏན་བཤད་པ༔ རྒྱུད་ཀྱི་སློབ་དཔོན་སློབ་མར་བཅས་པ་ལ་རྗེས་སུ་གནང་བ༔ བཀའ་སྲུང་དམ་ 
ཅན་ལ་གཉེར་གཏད་པའོ༔ དང་པོ་ལ་དྲུག་སྟེ ཕུན་ཚོགས་གླེང་གཞིའི་སྒོ་ནས་བཤད་པར་བསྟན་ 
པ༔ བསྡུས་དོན་ས་བཅད་ཀྱི་སྒོ་ནས་བཤད་པར་བསྟན་པ༔ ངོ་བོ་བཀའ་འགྲེལ་གྱི་སྒོ་ནས་བཤད་ 
པར་བསྟན་པ༔ ངེས་ཚིག་འབྲུ་འགྲེལ་གྱི་སྒོ་ནས་བཤད་པར་བསྟན་པ༔ དབྱེ་བ་དོན་འགྲེལ་གྱི་སྒོ་
159

ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས་བཤད་པར་བསྟན་པ༔ གྲུབ་མཐའ་གསང་འགྲེལ་གྱི་སྒོ་ནས་བཤད་པར་བསྟན་པའོ༔ གཉིས་ 
པ་ལ་དྲུག་སྟེ༔ མཐོང་བའི་སངས་རྒྱས་པར་བསྟན་པ༔ ཐོས་པས་སངས་རྒྱས་པར་བསྟན་པ༔ 
བཏགས་པས་སངས་རྒྱས་པར་བསྟན་པ༔ རེག་པས་སངས་ 
རྒྱས་པར་བསྟན་པ༔ ཚོར་བས་སངས་ 
རྒྱས་པར་བསྟན་པ༔ མྱངས་བས་སངས་རྒྱས་པར་བསྟན་པའོ༔ གསུམ་པ་ལ་གསུམ་སྟེ༔ གབ་པ་ 
མངོན་ཕྱུང་རྗེས་སུ་གནང་བའོ༔ མ་ཚང་བ་ཁ་སྐོང་རྗེས་སུ་གནང་བ ཆོས་སྲོག་དམ་ཚིག་རྗེས་སུ་ 
གནང་བའོ༔ བཞི་པ་ལ་གསུམ་སྟེ ཕོ་རྒྱུད་མགོན་པོ་ལ་གཏད་པ༔ མོ་རྒྱུད་ལྷ་མོ་ལ་གཏད་པ༔ 
བཀའ་ཉན་དྲེགས་པ་ལ་གཏད་པའོ སྤྱི་དོན་གསུམ་པ་མཇུག་གི་ཡོན་ཏན་དཔག་ཏུ་མེད་པར་ 
བསྟན་པའོ༔ དགོངས་དོན་འགྲོ་བ་ཀུན་གྲོལ་གྱི་རྒྱུད་ཀྱི་རྒྱལ་པོའི་བསྡུས་དོན་རིན་པོ་ཆེའི་འཕྲུལ་ 
སྒོ་ཞེས་བྱ་བ་རྫོགས་སོ༔ ས་མ་ཡཿཡཀྐམནྟ
ཊཿ ཨེ་མ་ཧོཿ ཆོས་དབྱིངས་ཀ་དག་ནམ་མཁའི་ཀློང་ཡངས་སུ རང་བྱུང་ལྷུན་གྲུབ་རིགས་ 
ལྔའི་དཀྱིལ་འཁོར་རྒྱས༔ ཐུགས་རྗེས་སྤྲུལ་པ་བསམ་ཡས་འོད་ཟེར་འགྱེདཿ སྐུ་གསུམ་ལྷུན་གྲུབ་ 
པདྨ་འབྱུང་གནས་དང༔ འགྲོ་ཀུན་དྲུང་དུ་ཆུ་ཟླ་ལྟར་སྣང་ཡང༔ རང་རང་སྒྲིབ་པའི་སྟོབས་ཀྱིས་ 
སྟོང་པར་གྱུར༔ དེ་ཉིད་རབ་གསལ་དག་པའི་སྣང་བ་ཅན༔ མཚོ་རྒྱལ་ས་ལེ་ཡུམ་སྲས་གཉིས་པོ་ 
ཡིས༔ མངོན་སུམ་རིགས་ལྔ་ཞི་ཁྲོའི་ཞིང་ཁམས་ཉུལ༔ བླ་མ་སྤྲུལ་སྐུ་སྟོན་པ་རྣམས་དང་མཇལཿ 
བསམ་གཏན་ཞག་བདུན་བར་དུ་ཞིང་དེར་གནས བསྟན་པ་ཀུན་བཅུད་འགྲོ་བ་ཀུན་གྲོལ་ཞུས 
པདྨ་བདག་གིས་སྟོན་པའི་བཀའ་རྣམས་བསྡུས༔ མི་བརྗེད་གཟུངས་ལྡན་མཚོ་རྒྱལ་ཉིད་ཀྱིས་བཞེངས༔ 
ད་ལྟ་མི་སྤེལ་མཆོག་གི་གཏེར་དུ་གནས༔ ཕྱི་མའི་དུས་སུ་འགྲོ་དོན་དཔག་ཡས་ཤོག༔ ས་མ་ཡཿ 
རྒྱ་རྒྱ་རྒྱ སྐལ་ལྡན་དད་བརྩོན་ཤེས་རབ་བློ་ལྡན་སྙིང་རྗེ་ཅན་དང་འཕྲད་པར་ཤོག༔ གཏེར་རྒྱ༔ 
སྦས་རྒྱ༔ ཟབ་རྒྱ༔ གཉན་རྒྱ གླུ་ཧྱ་རྒྱ༔ མག དཔལ་ལྡན་ཆོས་ཀྱི་རྒྱལ་པོ་དྲི་ 
མེད་ལྷུན་གྲུབ་ཉིད་ཀྱི་གཏེར་མའོ༔ བཀྲ་ཤིས་དཔལ་ལྡན་སྐུ་གསུམ་ལྷུན་གྲུབ་འགྲོ་དོན་ཆེ་བར་
ཤོག༔
160

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རིན་པོ་ཆེས་མཁའ་འགྲོ་མཚོ་རྒྱལ་ལ་ཞལ་གདམས་ 
སྙིང་པོར་དྲིལ་བའི་ཉམས་ཀྱི་གླུ
དོན་ལ་དགོངས་ཤིག་པདྨ་ལྕམཿ འཆི་བ་ལ་བསམ་ན་སྒྲུབ་པ་རནཿ རན་པས་མི་ཚད་ཕྱི་བ་ཙ༔ 
སྨྲ་བའི་ཚིག་ལ་སྙིང་གཏམ་ཡོད༔ མཚན་ལྡན་བུ་མོ་གཞིག་པ་ཐོངས༔ ངང་དཀར་མ་ཁྱོད་འདི་ 
ལྟར་མཛོད༔ དང་པོ་འཁོར་བའི་རྒྱུ་འདི་ལ༔ འདོད་ཆགས་ཉོན་མོངས་སྡུག་རེ་བསྔལཿ༔ གཏི་མུག་ 
རོ་ཡི་བྲག་ཚང་ལ༔ ཞེ་ལྡང་ཁོག་པའི་ཁྱེའུ་ཆགས༔ ང་རྒྱལ་ང་རོའི་ལག་ཆ་འཛིནཿ ཕྲག་དོག་ 
རླུང་དམར་བསྐྱོད་རླུང་ཞོནཿ༔ འདོད་ཆགས་མ་དང་ལྷན་ཅིག་འགྲོགས འཛིན་པའི་སེམས་ཀྱི་བུ་ 
དང་ལྡན༔ གཟུང་འཛིན་སྣང་བའི་དགྲ་བོས་བརྙས༔ མེད་པ་གཅིག་ལ་ཡོད་བདག་ནས༔ རིགས་ 
དྲུག་འཁོར་བའི་ཁམས་གསུམ་བྱུང༔ ཤེས་ན་འདི་ཉིད་གཅིག་གིས་བཙལ༔ མ་ཤེས་སྡུག་བསྔལ་སོ་ 
སོར་ཐོབཿ གནས་སྐབས་བར་དོའི་ཞིང་ཁམས་ཉུལ༔ འཁྲུལ་པའི་རྐྱེན་དང་འཕྲད་ཙམ་ན༔ སྐྱེ་ 
དང་རྒས་པ་ཟུང་དུ་བྱུང༔ ན་དང་ཚ་བ་ལས་ཀྱི་ཁུར༔ འཆི་དང་འཕོ་བ་མྱ་ངན་འཚོ༔ འདི་ 
འདྲའི་སྐྱེ་བོ་སྡུག་སེམས་ཅན༔ དམུ་རྒོད་སེམས་འདི་མ་མཐོང་ནཿ༔ དད་པའི་ཆོས་རྣམས་མ་དེད་ 
ཅིག༔ ཡེང་ལོང་མེད་དོ་པདྨ་ལྕམ༔ ཆོས་དབྱིངས་བསྟན་པ་མ་འཛིན་ནམཿ༔ རྣམ་ཤེས་སེམས་འདི་ 
རླུང་དམར་འདྲ༔ ལས་ཀྱི་བག་ཆགས་ཐང་ཡང་སྟོང༔ བདུད་ཀྱི་གྲོགས་འདི་རྐྱེན་ཁ་བཙན༔ སྣང་ 
བའི་ཡུལ་འདི་བྲིད་རེ་མཁས བརྩོན་འགྲུས་བསྐྱེད་དང་པདྨ་ལྕམ༔ འཁོར་བ་རྒྱ་འདི་གཏིང་ 
མཐའ་རིང༔ ཉོན་མོངས་སྡུག་བསྔལ་རྦ་རླབས་ཆེ ཁྱེའུ་ཆུང་སེམས་དེ་སྐྱེམ་རེ་ངན༔ བརྩོན་ 
འགྲུས་དད་པའི་ལེ་ལོ་འདི༔ སངས་རྒྱས་ཐོབ་པའི་རྒྱུ་མི་འདྲ༔ སེམས་ལ་ལྕག་བྲོབས་པདྨ་ལྕམ 
ལྟ་སྤྱོད་ཡ་བྲལ་རྣལ་འབྱོར་འདི༔ དགོས་མོའི་ས་ལ་འབུང་ས་ཡོད༔ ནེ་ཙོའི་ཁ་ཡི་ཆོས་བཤད་ 
འདི༔ མཁས་ཀྱང་སེམས་ལ་ཆོས་མ་འདྲེས༔ ལྟོས་ཤིག་སེམས་ཀྱི་རྩ་བ་ཆོད༔ ད་རུང་ཉམས་ལེན་ 
འབྲལ་ཐབས་མེད༔ ནན་ཆགས་སྒྲུབས་ཤིག་པདྨ་ལྕམ༔ ཞེས་དང༔ ཚུར་ལ་ཉོན་དང་པདྨ་ལྕམ༔ 
མཚན་ལྡན་བུ་མོ་རིགས་བཟང་མ༔ འཁོར་བའི་འདམ་ལས་བྲོས་འདོད་ན༔ དབེན་པ་རི་ཁྲོད་
161

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འབྲལ་མེད་བརྟེན༔ མཚན་ལྡན་བླ་མའི་རྣལ་འབྱོར་སྐྱོངས༔ དད་པ་ཆོས་ཀྱི་ཞིང་ས་ཡིན༔ འཕོ་ 
འགྱུར་མེད་པར་གཏན་ལ་ཕོབ༔ དམ་ཚིག་དངོས་གྲུབ་སྲོག་ཤིང་ཡིན༔ ངོས་ལྐོག་མེད་པར་གཏན་ 
ལ་ཕོབ༔ སྙིང་རྗེ་སྐྱེ་བོའི་ཕ་མ་ཡིན བྲི་གང་མེད་པར་གཏན་ལ་ཕོབཿ བཟོད་པ་ལུས་ཀྱི་མཚོན་ 
ཆ་ཡིན༔ འབྲལ་མེད་དོན་གྱིས་གཏན་ལ་ཕོབཿ བརྩོན་འགྲུས་ལེ་ལོའི་གཉའ་གནོན་ཡིན༔ ཕྱི་ཤོལ་ 
མེད་པར་གཏན་ལ་ཕོབ༔ སྙིང་རུས་མི་འགྱུར་ཟམ་པ་ཡིན༔ བསམ་གཏན་དོན་གྱིས་གཏན་ལ་ 
ཕོབ༔ འོད་གསལ་གཞི་ཡི་ས་གནོན་ཡིན༔ ཐུན་བསྒོམ་བློ་བྲལ་གཏན་ལ་ཕོབ༔ ཞི་གནས་ལམ་གྱི་ 
སྟེགས་བུ་ཡིན༔ རྗེས་ཤེས་ཡེངས་མེད་གཏན་ལ་ཕོབ༔ ལྷག་མཐོང་དོན་གྱི་རྩེ་མོ་ཡིན༔ ཐེ་ཚོམ་ 
མེད་དེ་གཏན་ལ་ཕོབ༔ ཚོགས་དྲུག་སྣང་བ་རང་རྩལ་ཡིན༔ སེམས་ཉིད་སྐྱེ་མེད་གཏན་ལ་ཕོབཿ 
དུག་ལྔ་ཡེ་ཤེས་སྐུ་ལྔ་རྩོལ༔ འགག་མེད་ཆགས་བྲལ་གཏན་ལ་ཕོབ༔ ལས་ཀྱི་རྣམ་ཤེས་རིག་པའི་ 
རྩལ༔ བློ་ཟད་ཆོས་དབྱིངས་གཏན་ལ་ཕོབ༔ དབྱིངས་དང་ཡེ་ཤེས་ཐ་མི་དདཿ༔ རྒྱུ་གཅིག་རྐྱེན་ 
གྲོལ་གསལ་ལ་སྟོང༔ སྐད་ཅིག་རིག་པ་གཏན་ལ་ཕོབ༔ ཅེས་དང༔ མཚན་ལྡན་བུ་མོ་པདྨ་ལྕམཿ 
དད་ལྡན་མ་ཁྱོད་ཚུར་ལ་ཉོནཿ སྣོད་དང་ལྡན་པའི་སློབ་མ་ཡིས༔ གནས་ལུགས་དོན་ལ་གཏན་ 
འབེབས་ན༔ བླ་མེད་ཐེག་པའི་རྫོགས་ཆེན་བསྒོམ༔ ལམ་གྱི་འཇུག་སྒོ་ནོར་མི་སྲིདཿ འོན་ཀྱང་ 
སྒྲུབ་པའི་གང་ཟག་དང༔ དོན་དམ་རྫོགས་པ་ཆེན་པོ་གཉིས༔ ལྟ་སྤྱོད་ཡ་བྲལ་ཟུང་མི་ཐུབ༔ དེ་ 
འདྲའི་ལམ་གྱི་འཇུག་སྒོ་ནོར ཆོས་དང་གདམས་ངག་མཐུན་པ་ན༔ རྫོགས་པ་ཆེན་པོ་ཐེག་པའི་ 
མཆོག༔ ཚིག་ཙམ་རྟོག་གེའི་སྤྱོད་ཡུལ་མིན༔ སྔོན་གྱི་ལས་ཅན་དམ་ཚིག་ཅན༔ ཡང་ན་ཚེ་འདིར་ 
སྒྲུབ་སྙིང་ཅན༔ དམ་ཚིག་ལྡན་པའི་དེ་ཉིད་ཀྱིས༔ ཐེག་ཆེན་རྫོགས་ཆེན་བསྒོམ་པའི་ཡུལ༔ དཔེ་ 
དང་དོན་གྱིས་གཏན་ལ་འབེབས༔ བརྡ་དོན་ཆོས་ཉིད་ངོ་བོ་གཅིག༔ ཀ་དག་ཆོས་དབྱིངས་ནམ་ 
མཁའི་ངོས༔ ལྷུན་འགྲུབ་སྟོང་མདངས་ཉི་ཟླའི་འོད༔ འགག་མེད་རང་རྩལ་ཅིར་ཡང་རུང༔ 
ཁྲེགས་ཆོད་ཐོད་རྒལ་ཟུང་དུ་ཆུདཿ༔ བར་དོའི་སྣང་བ་དབྱིངས་སུ་རྫོགས༔ ན་རཀ་འཁོར་བ་དོང་ 
ནས་སྤྲུགས༔ བདེ་བ་ཀུན་བཟང་མ་ཡི་མཛོད༔ དམ་ཚིག་འདི་དང་སུ་འཕྲད་པ༔ དམ་ཚིག་ཅན་ 
དེ་སྐལ་བ་ཆེ༔ ཞེས་གསུངས་སོ༔ ཞེས་པའང་གནུབས་ཆེན་སངས་རྒྱས་ཡེ་ཤེས་ཀྱི་རྣམ་འཕྲུལ་ཨོ་
རྒྱན་དྲི་མེད་ཀུན་དགའི་གཏེར་བྱོན་མཚོ་རྒྱལ་གྱི་རྣམ་ཐར་བཀའ་ཆེམས་ལས་ཕྱུངས་པའོ༔
162

༄༅། །ཟབ་གཏེར་ཆོས་ཀྱི་མཛོད་ཁང་
༈ རིག་འཛིན་བརྒྱད་ཀྱི་དགོངས་པའི་གདེངས་བཞུགས་སོ༔
དཔལ་ཆེན་ཁྲག་འཐུང་ཧེ་རུ་ཀ་ལ་ཕྱག་འཚལ་ལོ། །རིག་འཛིན་བརྒྱད་ཀྱི་དགོངས་པའི་གདེངས་ 
བཤད་པ་ནི། སློབ་དཔོན་ཆེན་པོ་འཇམ་དཔལ་དཔལ་བཟང་གི་ཞལ་ནས། འཇམ་དཔལ་སྐུ་ཡི་ 
དགོངས་པ་ནི། །འཁོར་ལོ་རྣམ་པ་བཞི་རུ་བཤད། །གནས་པའི་འཁོར་ལོ་གཞི་ཡིན་ཏེ། །གདོད་ནས་ 
ལྷུན་གྲུབ་གཤིན་རྗེ་གཤེད། །སྲིད་པའི་འཁོར་ལོ་ལམ་ཡིན་ཏེ། །དེ་ཉིད་མ་རྟོགས་སྣ་ཚོགས་སྣང༌། ། 
སྤྲུལ་པའི་འཁོར་ལོ་ཐབས་ཡིན་ཏེ། །རྟོག་འདུལ་ཆོས་སྒོ་བསམ་ཡས་སྤྲུལ། །གཅོད་པའི་འཁོར་ལོ་ 
འབྲས་བུ་སྟེ། །ཉོན་མོངས་གཅོད་པས་རྫོགས་སངས་རྒྱས། །ཐམས་ཅད་ཀུན་ཀྱང་བྱང་ཆུབ་སེམས། ། 
རང་བྱུང་ཐིག་ལེ་གཅིག་ཏུ་རྫོགས། །འདི་ཉིད་གང་གིས་རྟོགས་པ་དེ། །འཇམ་དཔལ་ཞེས་ནི་དེ་ལ་ 
བྱ༑ ༑ཞེས་འཇམ་དཔལ་འཁོར་ལོ་བཞི་བྱང་ཆུབ་སེམས་སུ་རྫོགས་པའི་གདེངས་གསུངས་པའོ། ། 
སློབ་དཔོན་དཔོན་ནཱ་ག་ཛུ་ནའི་ཞལ་ནས། པདྨ་གསུང་གི་དགོངས་པ་ནི། །རྟ་སྐད་ཐེངས་གསུམ་ 
ངང་ལ་རྫོགས། །དང་པོ་གནས་ལུགས་སྟོང་པ་ཉིད། །བར་པ་སྣང་ལུགས་འོད་གསལ་པ། །ཐ་མ་ 
བྱུང་ལུགས་བརྟུལ་ཞུགས་སྤྱོད། །དེ་ཡང་བྱང་ཆུབ་སེམས་ཡིན་ཏེ། །སེམས་ལ་སྟོང་གསལ་བརྟུལ་ 
ཞུགས་རྫོགས། །འདི་ཉིད་གང་གིས་ཤེས་པ་དེ། །དབང་ཆེན་རྒྱལ་པོར་གདོན་མི་ཟ། །སྣང་སྲིད་ 
ཐམས་ཅད་དབང་དུ་བསྒྱུར། །འཁོར་འདས་ཟིལ་གནོན་དགོངས་པ་ཡིན། །ཞེས་པདྨ་རྟ་སྐད་ 
ཐེངས་གསུམ་བྱང་ཆུབ་སེམས་སུ་རྫོགས་པའི་གདེངས་གསུངས་པའོ། །སློབ་དཔོན་ཧཱུཾ་ཀ་རའི་ཞལ་ 
ནས། ཡང་དག་ཐུགས་ཀྱི་དགོངས་པ་ནི། །རུ་ལུ་གསེར་ཕྲེང་ཡིག་འབྲུ་བརྒྱད། །མ་རྟོགས་རྣམ་ཤེས་ 
ཚོགས་བརྒྱད་དེ། །རྟོགས་ན་ཡེ་ཤེས་ཆེན་པོ་བརྒྱད། །དེ་ཡང་བྱང་ཆུབ་སེམས་སུ་གཅིག །གཅིག་ 
པུ་རང་བཞིན་འོད་གསལ་བ། །ཡང་དག་གྲུབ་པ་ཐིག་ལེ་ཆེ། །སྐུ་གསུམ་རྫོགས་པའི་རྣལ་འབྱོར་ཏེ། ། 
དཔལ་ཆེན་ཞེས་ནི་དེ་ལ་བྱ། །ཞེས་ཡང་དག་རུ་ལུ་འབྲུ་བརྒྱད་བྱང་ཆུབ་སེམས་སུ་རྫོགས་པའི་ 
གདེངས་གསུངས་པའོ། །སློབ་དཔོན་བི་མི་ཏྲའི་ཞལ་ནས། བདུད་རྩི་ཡོན་ཏན་དགོངས་པ་ནི། ། 
ཆོས་ཀྱི་བདུད་རྩི་ངོ་བོ་ཉིད། །དོན་གྱི་བདུད་རྩི་རང་བཞིན་སྣང་། །རྟགས་ཀྱི་བདུད་རྩི་ཅིར་ཡང་
163

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཆར། །དེ་དག་ཐམས་ཅད་བྱང་ཆུབ་སེམས། །འཆི་མེད་ཐིག་ལེ་གཅིག་ལས་བྱུང༌། །འདི་ཉིད་ 
གང་གིས་ཤེས་པ་དེས། །བདུད་བཞི་ཡོངས་སུ་རྫོགས་པར་བཅོམ། །སྐུ་དང་ཡེ་ཤེས་འགྱུར་བ་མེད། ། 
བདུད་རྩི་ཞེས་ནི་དེ་ལ་བྱ། །ཞེས་བདུད་རྩི་གསུམ་གྱི་དེ་ཁོ་ན་ཉིད་བྱང་ཆུབ་སེམས་སུ་རྫོགས་
པའི་གདེངས་གསུངས་པའོ། ། སློབ་དཔོན་པྲ་བྷ་ཧསྟིའི་ཞལ་ནས། ཕུར་པ་ཕྲིན་ལས་ཀྱི་དགོངས་པ་ 
ནི༑ ཕུར་བུ་རྣམ་པ་བཞི་ཡིན་ནོ། །མཚན་མའི་ཕུར་བུ་སྣང་བ་སྟེ། །བསྐྱེད་པའི་ཕུར་བུ་སྲིད་པ་ཡིན། ། 
བྱང་སེམས་ཕུར་བུ་རྟེན་ཡིན་ཏེ། །རིག་པའི་ཕུར་བུ་བརྟེན་པ་ཉིད། །ཐམས་ཅད་བྱང་ཆུབ་སེམས་ 
ཀྱི་རྩལ། །དགོངས་པའི་གདེངས་འདི་སུས་རྙེད་པ། །སྣང་བ་གཟུང་བའི་དགྲ་བགེགས་གསོད། ། 
སྲིད་པ་དཔལ་ཆེན་ཕྱག་རྒྱར་གྲུབ། །བདེ་ཆེན་ཟག་པ་མེད་པར་ཤར། །རིག་པ་གཏིང་གསལ་ཡེ་ 
ཤེས་མཐོང་། །རྡོ་རྗེ་གཞོན་ནུ་དེ་ཡིན་ནོ། །ཞེས་ཕུར་བུ་རྣམ་པ་བཞིའི་དགོངས་པ་བྱང་ཆུབ་སེམས་ 
སུ་རྫོགས་པའི་གདེངས་གསུངས་པའོ། །སློབ་དཔོན་དྷ་ན་སཾ་ཀྲྀ་ཏའི་ཞལ་ནས། སྲིད་པ་མ་མོའི་ 
དགོངས་པ་ནི། །ཡེ་ཤེས་ལས་དང་འཇིག་རྟེན་ཏེ། །ཡེ་ཤེས་མ་མོ་ངོ་བོ་ཉིད། །ལས་ཀྱི་མ་མོ་རང་ 
བཞིན་ཤར། །འཇིག་རྟེན་མ་མོ་སྤྲུལ་པའི་རྩལ། །ཐམས་ཅད་བྱང་ཆུབ་སེམས་ལས་བྱུང༌། །འདི་ 
ཉིད་གང་གིས་མངོན་བྱས་པས། །ཡེ་ཤེས་མ་མོ་འདུ་འབྲལ་མེད། །ལས་ཀྱི་མ་མོས་བཀའ་བཞིན་ 
བགྱིད། །འཇིག་རྟེན་མ་མོ་ཟིལ་གྱིས་གནོན། །མངོན་རྫོགས་རྒྱལ་པོ་ཆེ་བའི་མཆོག །ཁྲག་འཐུང་ 
ཞེས་ནི་དེ་ལ་བྱ། །ཞེས་མ་མོ་རྣམ་པ་གསུམ་བྱང་ཆུབ་སེམས་སུ་རྫོགས་པའི་གདེངས་གསུངས་ 
པའོ། ། སློབ་དཔོན་ཆེན་པོ་རམ་བུ་གུ་ཧྱའི་ཞལ་ནས། འཇིག་རྟེན་དྲེགས་པའི་དགོངས་པ་ནི། །ཕོ་ 
མོ་གཉིས་མེད་རྒྱུད་དུ་འདུས། །ཕོ་རྒྱུད་ཞེ་སྡང་གསལ་བའི་ཆ། །མོ་རྒྱུད་འདོད་ཆགས་བདེ་བའི་ 
ཆ༑ ༑གཉིས་མེད་མ་ནིང་སྟོང་པའི་ཆ། །ཐམས་ཅད་བྱང་ཆུབ་སེམས་ཀྱི་ངང་། །འདི་ཉིད་གང་ 
གིས་རྟོགས་པ་དེ། །གཉེན་པོ་སྟོབས་ཀྱི་ལྷ་ཡིན་པས། །རྒྱུད་གསུམ་དྲེགས་པ་ཐམས་ཅད་ཀྱི། །སྟོང་ 
སྲོག་རང་རིག་གཅིག་ཏུ་བཅད། །དོན་གྱི་དྲེགས་འདུལ་དེ་ཡིན་ནོ ཞེས་དྲེགས་པ་རྣམ་གསུམ་ 
བྱང་ཆུབ་སེམས་སུ་རྫོགས་པའི་གདེངས་གསུངས་པའོ། །སློབ་དཔོན་ཤནྟཾ་གནྡྷའི་ཞལ་ནས། དྲག་ 
སྔགས་དམོད་པའི་དགོངས་པ་ནི། །རྫོང་འཕྲང་སྲོག་དང་གསུམ་དུ་འདུས། །ལྟ་བའི་རྫོང་ནི་མཐའ་ 
དང་བྲལ། །རྒྱལ་པོ་གདན་ལ་བཞུགས་པ་འདྲ། །བསྒོམ་པའི་འཕྲང་ནི་མ་བཅོས་བསྐྱང་། །ནོར་བུ་
164

༄༅། །ཟབ་གཏེར་ཆོས་ཀྱི་མཛོད་ཁང་།
མཛོད་དུ་བཅུག་པ་འདྲ། །སྤྱོད་པའི་སྲོག་ནི་ཞེན་པ་མེད། །གླང་སྨྱོན་གཡུལ་ངོ་ཞུགས་པ་འདྲ། ། 
ཐམས་ཅད་བྱང་ཆུབ་སེམས་ཡིན་ཏེ། །བྱང་ཆུབ་སེམས་འདི་སུས་རྟོགས་པ། །རྟག་ཆད་ལྷ་འདྲེ་ 
ཟིལ་གྱིས་གནོན། །ཉམས་མྱོང་དགོས་འདོད་རྩོལ་བ་མེད། །གཟུང་འཛིན་དགྲ་བགེགས་རྩད་ 
ནས་གཅོད། །དྲག་སྔགས་ཀུན་གྱི་མཆོག་ཡིན་ནོ། །ཞེས་རྫོང་འཕྲང་སྲོག་གསུམ་བྱང་ཆུབ་སེམས་ 
སུ་རྫོགས་པའི་གདེངས་གསུངས་པའོ། །རིག་འཛིན་བརྒྱད་ཀྱི་དགོངས་པའི་གདེང་སྒྲུབ་པ་ 
བཀའ་བརྒྱད་ཀྱི་མན་ངག་མཐར་ཐུག་པ། ཧྲཱིཿ
165

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ མངའ་རིས་གློ་བོ་པ་མཁས་གྲུབ་རྒྱ་མཚོའི་གཙུག་རྒྱན་ལྷ་རིགས་སྔགས་འཆང་ཆེན་པོ་འཇམ་ 
དབྱངས་རིན་ཆེན་རྒྱལ་མཚན་པས་ཆོས་དང་རིགས་ཀྱི་སྲས་སྤྱི་ལ་ཞལ་གདམས་སུ་བསྩལ་བ།
གཏེར་ཆོས་འདི་རྣམས་སྙིགས་མའི་སེམས་ཅན་ལ་དགོངས་པའི་ཟབ་པར་འདུག་པས་མིས་མ་ཚོར་ 
བར་ཉམས་སུ་ལོངས། རྙིང་མ་སྒྱུ་འཕྲུལ་ཞི་ཁྲོ་ལུས་དང་འདྲ། བཀའ་བརྒྱད་བཀའ་གཏེར་ཡན་ 
ལག་ཉིང་ལག་དང་འདྲ། བླ་མ་ཞི་དྲག་དབང་པོ་ལྔ་དང་འདྲ། རྫོགས་ཆེན་སེམས་ཀློང་སྐོར་རྣམས་ 
དོན་ལྔ་སྣོད་དྲུག་དང་འདྲ། སྙིང་ཏིག་སྙིང་དང་འདྲ། མན་ངག་ཕྲན་བུ་ལས་ཁ་ཚར་རྣམས་ཉིང་ 
ལག་ཕྲན་སོགས་དང་འདྲ་བས་སྲོལ་ཤེས་དགོས་པ་ཡིན། བསྙེན་སྒྲུབ་ཡན་ལག་བཞི་སྒལ་ཚིགས་ 
དང་འདྲ་བས་མ་ཉམས་ཤིག སྤྱི་ཆོས་རྣམས་གཞུང་ཚུགས། སྒོས་ཆོས་རྣམས་གནད་དུ་སྡེབ་ཤེས་ 
དགོས། བཤད་ཆོས་ཚོགས་བཤད་རྣམས་སྤྱིར་ཤོད། སློབ་བཤད་རྣམས་བརྒྱུད་འཛིན་ལ་ཤོད། 
སྦས་བཤད་རྣམས་སྣོད་ལྡན་རེ་རེ་ཙམ་ལ་རྒྱུན་མ་ཆད་ཙམ་གྱིས། གབ་བཤད་རྣམས་སྤྱི་སྒོས་སུ་ 
གཅེས། དཀྲུགས་བཤད་རྣམས་ལག་ལེན་དུ་འཁྱེར་ཤེས་དགོས། གསང་བའི་བཤད་པ་རྣམ་པ་སྙན་ 
བརྒྱུད་དུ་བསྡེབས་ནས་ངོ་སྤྲོད་ཐེབ་པ་གལ་ཆེ་བ་ཡིན། སྤྱིར་སྡེ་སྣོད་གསུམ། རྒྱུད་སྡེ་དྲུག ཡོ་ག་ 
གསུམ་རྣམས་ཀྱང་ཡར་དྲིལ་ན་རྫོགས་ཆེན་དུ་ཐམས་ཅད་འདུ། མར་བརྐྱངས་ན་དྲང་ལྡེམ་ཐམས་ 
ཅད་དུ་ཡོད། ཉམས་ལེན་བླ་རྫོགས་ཐུགས་གསུམ་ཡོངས་རྫོགས་དང་བཞིར་འདུས། མཆོག་ཐུན་ 
ལས་ཆེ་ཆུང་མགོན་པོ། དྲེགས་པ། ནོར་ལྷར་འདུ་བ་ཡིན་པས་སྔར་ནས་མང་དུ་སོང་སོང་ལྟར། 
དཔེ་ལ་ལྟོས། དོན་ལ་བསྒོམ། གནད་ལ་ལྟེམས། དཔེ་དོན་རྟགས་གསུམ་གྱིས་སྣང་སྲིད་འཁོར་ 
འདས་གཏན་ལ་འབེབས་པ་ཡིན་པས། རྩ་བ་སོ་ཐར། བྱང་སེམས། གསང་སྔགས་གསུམ་གྱི་སྡོམ་ 
པ་དམ་ཚིག་ལ་དུས་ནམ་ཡང་མ་གཡོས་པ་ཁག་ཆེ། བླ་མ་ཕ་ངན། སློབ་མ་བུ་ངན། མཆེད་གྲོགས་ 
སྤུན་ངན་གྱི་དཔེར་མ་སོང་བ་གྱིས། དམ་ཚིག་མི་སྲུང་ན་མི་ཕ་སྤད་ཡིན་ཀྱང་ཆོས་ཕ་སྤད་མིན་པ་ 
དགོངས་མཛོད། ཅེས་གསུངས་སོ། །བྱེ་བྲག་ཏུ་རིག་འཛིན་ལེགས་ལྡན་རྗེས་ཞུས་པ། ཆོས་ཐམས་ 
ཅད་ཀྱི་གནད་གར་འདུས། ལམ་གང་དུ་བསྡུ། འཕྲང་གར་བསལ། བོགས་གང་གིས་འདོན། ཉམས་
166

༄༄༅། །ཟབ་གཏེར་ཆོས་ཀྱི་མཛོད་ཁང་།
ཇི་ལྟར་བསྐྱང་། གཞུང་གང་བཟང་། གནད་གང་ཆེ། ཐག་གར་བཅད། ལ་གང་དུ་བཟླ། དུས་གང་ 
ཙམ་ཡིན། ཚེ་ཚད་གང་ཐུབ། གདུལ་བྱ་གང་ཕྱོགས་སུ་ཡོང་། གདུལ་བྱ་དུ་ཙམ་སྨིན། ཞིང་ཁམས་ 
གང་དུ་འགྲོ། ཡབ་དུ་བཞུགས། ཞིང་ཁམས་གང་དུ་འབྱོན། སྐྱེ་བ་དུར་མཇལ་ཞེས་ཞུས་པར། བུ་ 
ཁོ་དེ། ཆོས་ཐམས་ཅད་ཀྱི་གནད་ལྟ་བར་འདུས། ལམ་བསྒོམ་པར་འདུས། ཕྲེང་མན་ངག་གིས་ 
བསལ། བོགས་སྤྱོད་པས་འདོན། ཉམས་ཏིང་ངེ་འཛིན་གྱིས་བླངས། གཞུང་རྒྱུད་སྡེ་བཟང༌། གནད་ 
བྱང་ཆུབ་སེམས་ཆེ། ཐག་ལྟ་བས་བཅད། ལ་ངོ་སྤྲོད་ཀྱིས་བཟླ། འགྲོ་དོན་ལམ་རིམ་མ་ནོར་བ་ལ་ 
གྱིས། དུས་རང་འདོད་ཟད་དུས་ཡིན། ཚེ་ཕ་བུ་མཉམ། གདུལ་བྱའི་ཡུལ་ལ་ངེས་པ་མེད། སློབ་མ་ 
སྔགས་བཙུན་སྟོང་ཕྲག་ཙམ་ལ་ལས་འབྲེལ་འཇོག སྨིན་གྲོལ་གྱི་ལམ་སྣ་ཟིན་ངེས་པ་བརྒྱ་ལས་མི་
འབྱུང་། ཕྲ་མོའི་རིགས་འདུས་ཁྲི་ཕྲག་གསུམ་ལ་དཀར་པོའི་ལས་འབྲེལ་འཇོག དྲག་པོ་མངོན་
སྤྱོད་ཀྱིས་འབྲེལ་པའང་མང་དུ་འབྱུང་། ཞིང་ཁམས་སྐྱེ་བ་འགའ་ནས་ལས་རབ་གྲུབ་པའི་ཞིང་དུ་
བྱོན། ང་ཚེ་ཚད་བརྒྱད་ཅུ་གྱ་བཞིའམ་བརྒྱ་དང་བཅུ་གསུམ་ནས་ཀུན་ཏུ་བཟང་པོའི་ཀློང་དུ་འགྲོ། 
ང་ཡི་སྤྲུལ་པ་ལྔ་འབྱུང་། དེ་དག་དང་རིམ་པར་མཇལ་བར་གདའ་ཡི་གསུངས་སོ། ། 
འཇམ་དབྱངས་རིན་ཆེན་རྒྱལ་མཚན་གྱི་གདུང་སྲས་པཎ་ཆེན་སྐུ་མཆེད་གཉིས་ཞེས་ཉི་ཟླ་ལྟར་
གྲགས་པའི་གཅེན་མངའ་རིས་པཎྜི་ཏ་ཆེན་པོ་པདྨ་དབང་རྒྱལ་རྡོ་རྗེས། གཏེར་སྟོན་ལས་འཕྲོ་གླིང་ 
པ་ལ་བསྩལ་བའི་དྲིན་ལན་གསང་བའི་གཏེར་མཛོད་ཅེས་ལེགས་བཤད་ངོ་མཚར་ཅན་ལས། རྗེ་ 
ཉིད་ཀྱི་རྣམ་ཐར་མདོར་བསྡུས་པ་འདི་ལྟར་གསུངས་ཏེ། ས་འོག་ས་སྟེང་ས་བླ་རྣམས་སུ་ཡང་། ། 
རིགས་དྲུག་འཁོར་བའི་བག་ཆགས་རྒྱུན་བཅས་པའི། །འགྲོ་བ་འདི་ཀུན་གཅིག་ནས་གཅིག་བརྒྱུད་ 
དེ༑ ༑ཕ་མར་མ་གྱུར་སེམས་ཅན་འགའ་ཡང་མེད། །དེ་ཉིད་མདོ་རྒྱུད་ལུང་དང་མན་ངག་གི ། 
ལུང་དང་རིགས་པ་ཞིབ་མོས་རྣམ་བརྟགས་པས། །མ་ནོར་དོན་གྱི་བདེ་བ་དང་བྲལ་བར། །ཡང་ 
ཡང་མཐོང་ཐོས་དྲན་པས་ཡིད་གདུང་ཞིང༌། །མཐོ་རིས་ཙམ་གྱི་བདེ་བ་ལ་བརྟེན་ཡང༌། །སྐད་ 
ཅིག་རེར་ཡང་རྟག་པའི་སྐབས་མེད་ཅིང༌། །ཟག་བཅས་བདེ་ལ་སྤྱོད་པ་མཐར་ཐུག་གི །བདེ་བ་ 
འཇོམས་པའི་མེ་ཆེན་ཉིད་དུ་མཐོང༌། །དེ་ཕྱིར་རྒྱལ་བས་གསུངས་ཤིང་འཕགས་ཡུལ་གྱི། །གྲུབ་ 
བརྙེས་རྣམས་དང་མཁས་པའི་རྗེས་ཞུགས་ནས། །ཚེ་འདིའི་བྱ་བ་དོན་མེད་སྡུག་བསྔལ་དུ། །ཤེས་
167

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས་ཚུལ་གནས་ཐོས་བསམ་སྒོམ་གསུམ་བསྐྱེད། །དེ་རྒྱུན་ཆུ་དང་ས་ཡི་རི་མོ་ལྟར། །ཡལ་བར་མི་ 
བགྱིད་དམ་བཅའ་མཐར་འདོན་ཕྱིར། །གངས་དབེན་གནས་སུ་སྡོམ་གསུམ་ཉམས་མེད་པའི། ། 
ལག་ལེན་འདི་སྐད་ཅིག་གཡེལ་སྙམ་མེད། །ལུས་ཅན་དག་གིས་དགེ་དང་མི་དགེའི་ལས། །ལུས་ 
ངག་སེམས་ཀྱིས་བྱས་པ་གང་ཡིན་པའི། །འབྲས་བུ་གང་ཡིན་སྐལ་སྦྱར་ཡོན་ཡང་གི །བསླུ་མེད་ 
ཡིན་ཕྱིར་ཐུབ་པའི་གསུང་ལས་ཤེས། །དེ་ཕྱིར་རྣམ་གཡེང་ཚེ་འདིའི་ཆེ་ཐབས་དང༌། །སྙན་དང་ 
གྲགས་དང་བསྟོད་བཀུར་ལ་སོགས་པ། །རྨི་ལམ་དུས་ཀྱི་ལོངས་སྤྱོད་བཞིན་རྟོགས་ནས། །ཁྱད་དུ་ 
གསོད་པ་ཁོ་བོའི་གཡར་དམ་ཡིན། །དེ་བཞིན་ཁྲིམས་ནི་ཀུན་གྱི་རྟེན་ཡིན་ཏེ། །འཇིག་རྟེན་འདི་ན་ 
ཚུལ་བཞིན་ཉེས་བྱས་ཀྱིས། །གོས་པ་མེད་པ་ཉིན་མོའི་སྐར་མ་ལྟར། །མཐོང་བས་བདག་ཉིད་ 
གཅིག་པུར་དབེན་ལ་དགའ། །ཕྱོགས་བརྒྱར་དྲིས་དང་རྩོད་དང་རྩོམ་པ་དང་། །ལན་འདེབས་ 
བགྱིད་ལ་བློ་གྲོས་མི་དམན་ཡང་། །རྩོད་པའི་དུས་སུ་ལས་དང་ཉོན་མོངས་ཀྱི། །བུད་ཤིང་ཆོལ་ 
གྱུར་ལས་རྒྱུན་ངན་པའི་གནས། །དེ་ཕྱིར་བདག་གིས་ཚེ་འདིའི་ཆེ་ཐབས་དང༌། །སྙན་གྲགས་རྣམ་ 
གཡེང་བར་ཆད་བདུད་ཀྱི་ལས །རིང་དུ་བོར་ནས་ལྐུགས་པའི་ངག་བཞིན་དུ། །དམ་བཅར་གནས་ 
ནས་ཟླ་གཅིག་སོང་བ་ལགས། །རི་གཟར་རྦབ་དང་ཆུ་བོའི་རྒྱུན་བཞིན་དུ། །མྱུར་འགྲོའི་འཁོར་ལོ་ 
ལྟ་བུའི་ཚེ་སྲོག་འདི། །སྐད་ཅིག་རེས་ཡང་འཆི་བདག་དྲུང་དུ་སྙེགས། །དེ་ཕྱིར་བདག་ནི་རྣམ་ 
གཡེང་ལོང་མ་མཆིས། །ཆོས་ཀྱི་དོན་པོ་རང་རྒྱུད་མ་ཐུལ་ན། །ཐོས་མང་ཉན་དང་ཟབ་མོའི་གཏེར་ 
ལོན་དང༌། །ཡི་དམ་ལྷ་ཡི་གཟུགས་མཐོང་གསུང་ཐོས་ཀྱང་། །བསླུ་མེད་བྱང་ཆུབ་ཉིད་དུ་འགྱུར་ 
བར་དཀའ། །དེ་ལྟ་བས་ན་དལ་འབྱོར་ལྡན་པ་ཀུན། །དོན་མེད་ཚེ་འདིའི་བྱ་བ་ཀུན་སྤངས་ནས། ། 
མཁས་དང་གྲུབ་པའི་ཐབས་བརྟེན་མདོ་རྒྱུད་ཀྱི། །བདུད་རྩིའི་དཔལ་ལ་སྤྱོད་ན་མི་འཐད་དམ། ། 
ཞེས་དང་། བདག་ནི་སྔོན་གྱི་ལས་ཀྱི་འབྲས་བུ་ཞིག །དུས་འདིར་སྨིན་དང་རྒྱལ་བ་སྲས་བཅས་ཀྱི། ། 
ཐུགས་རྗེ་འཛོམས་པས་དལ་འབྱོར་ལུས་རྟེན་ཐོབ། །ངུར་སྨྲིག་འཛིན་པའི་གཟུགས་ཅན་ཙམ་ལ་ 
ཡང་། །དད་པ་དང་ནི་མོས་པ་སྐྱེ་བ་དང༌། །དམ་ཆོས་གླེགས་བམ་རྒྱལ་བའི་སྐུ་གཟུགས་ལ། །སྙིང་ 
ནས་དད་པས་ཆེ་མཐོའི་ས་སྤངས་ཏེ། །གཙང་ནས་གཙང་མའི་ལུས་ལ་བརྟེན་པ་ལགས། །ཚུལ་ 
ཁྲིམས་སྤངས་པའི་ཐོས་པ་རྒྱ་མཚོ་ཡང༌། །དུས་ཆུས་སྦགས་པའི་དངོས་པོར་གྱུར་པ་ལྟར། །སངས་
168

།ཟབ་གཏེར་ཆོས་ཀྱི་མཛོད་ཁང་།
རྒྱས་གསུངས་ལ་དད་པའི་མོས་ཐོབ་ནས། །ཉེས་བྱས་ཕྲ་མོ་ཙམ་ཡང་སྤངས་པ་ལགས། །ཐོས་པ་ 
མེད་ན་མངོན་སུམ་རྗེས་དཔག་དང༌། །ལ་བཟླ་ཤན་དབྱེ་སྤྱི་དང་བྱེ་བྲག་གི །བླང་དོར་གནས་ལ་ 
རྨོངས་པར་གྱུར་མཐོང་ནས། །སྒྲ་ཚད་གསོ་སྨན་ཐ་སྙད་རྣམས་ལའང་ཉན། །ཕྱི་རོལ་པ་དང་སྟོན་ 
པའི་བསྟན་པ་ཡི། །རྣམ་དབྱེ་མ་ནོར་དཀོན་མཆོག་གསུམ་བརྟེན་ཞིང༌། །བཀའ་རྟགས་ཕྱག་རྒྱ་ 
བཞི་ཡི་སྒོར་ཞུགས་ནས། །སྐྱབས་འགྲོའི་བསླབ་བྱ་ཚུལ་བཞིན་བསླབ་པ་ལགས། །སྟོན་པའི་རྟགས་ 
འཆང་ངུར་སྨྲིག་འཛིན་པའི་ཁྱུར། །ཆུད་པར་མ་གྱུར་ཁྱིམ་གྱི་ཉེས་མཐོང་ནས། །དགྲ་བཅོམ་དམ་ 
པ་རྣམས་ཀྱི་ཞབས་པད་ལ། །སྤྱི་བོས་བསྟེན་ནས་བསྙེན་པར་རྫོགས་པ་ལགས། །གོས་ཙམ་གྱོན་ 
པའི་རབ་བྱུང་དགེ་སློང་དང༌། །ཆུང་མའི་ཚོགས་བརྟེན་ཆོས་གོས་འཆང་ལ་སོགས། །བཀའ་དང་ 
འགལ་བའི་ཉེས་དང་སྡིག་མཐོང་ནས། །འདུལ་བའི་ལུང་ལྟར་བསླབ་པ་ཉན་པ་ལགས། །སངས་ 
རྒྱས་ཀུན་གྱི་བསྒྲོད་པ་གཅིག་པའི་ལམ། །བྱང་ཆུབ་སེམས་ཞེས་ཐུབ་པའི་ལུང་ལས་གསུངས། །དེ་ 
ཕྱིར་མཁའ་མཉམ་འགྲོ་བའི་དོན་ཆེད་དུ། །སྨོན་འཇུག་བྱང་ཆུབ་སེམས་ཀྱང་བླངས་བ་ལགས། ། 
བླངས་པའི་བསླབ་བྱ་བླང་དོར་མ་ཤེས་ན། །བདུད་རྩིའི་ཆུ་དང་ཀོ་མོའི་ཆུ་བཞིན་དུ། །ནོར་བ་ཤེས་ 
ནས་བྱང་ཆུབ་སྤྱོད་པའི་ས། །མདོ་སྡེའི་ཚོགས་ལ་ཉན་བསམ་བྱས་པ་ལགས། །རྒྱལ་བའི་བཀའ་ནི་ 
དགོངས་དང་ཇི་བཞིན་པ། །སོ་སོའི་སྐྱེ་བོའི་ནུས་དང་བྱ་མིན་ཕྱིར། །རྒྱ་བོད་མཁས་དང་གྲུབ་པའི་ 
བསྟན་བཅོས་ལ། །ནན་ཆགས་ཀྱིས་ནི་ཡང་ཡང་མཉན་ཞིང་བལྟས། །མཁས་པའི་ཞལ་གྱི་བདུད་ 
རྩི་ཐིགས་པའི་རྒྱུན། །གཅིག་ནས་གཅིག་བརྒྱུད་མན་ངག་ཟབ་མོའི་ཆོས། །ལེན་ཞིང་ཞིབ་མོར་ 
གཏན་ལ་ཕབ་པ་རྣམས། །སླ་ཆོས་སྤངས་པས་ཉམས་མྱོང་བསྒོམ་པ་ལགས། །མཐའ་མེད་འཁོར་ 
བའི་གནས་མལ་རྩུབ་མོ་ནས། །བདེ་འདོད་ཐར་པའི་ཁང་བཟང་ཉམས་དགའ་བར། །འགྱུར་མེད་རྡོ་ 
རྗེའི་གདན་ལ་གནས་བྱའི་ཕྱིར། །མྱུར་ལམ་རྡོ་རྗེའི་ཐེག་པ་བཟུང་བ་ལགས། །རྩོད་དུས་ཟོལ་ཟོག་ 
ཁྲམ་པ་བསླུ་བྲིད་མཁན། །སྐྱེ་འགྲོའི་གཤེད་མ་རྫུན་གྱི་སྟོན་པ་སྟེ། །མི་ཚངས་སྤྱོད་ཀྱི་ལོངས་སྤྱོད་ 
རྫོགས་སྐུ་ཡི། །བདུད་ཀྱི་བློན་པོ་བརྟགས་ཤིང་སྤངས་པ་ལགས། །བདེ་གཤེགས་བཀའ་བབས་ 
མཛོད་ལྡན་ཆུ་བོ་རྫོགས། །མན་ངག་ཉེར་འཆང་གསང་བཅུའི་ཐབས་ལ་མཁས། །ལྟ་སྤྱོད་དབང་ 
དམ་བསྒོམ་སྒྲུབ་ཏིང་འཛིན་གསལ། །སངས་རྒྱས་དང་མཚུངས་བླ་མ་བརྒྱ་རྩ་བསྟེན། །ལུས་དང་
169

༄༅། །ཨོཾཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལོངས་སྤྱོད་བསྒྲུབ་པའི་མཆོད་པ་དང་། །བཀའ་བསྩལ་ཉེར་བླངས་དམ་ཚིག་སྲོག་བཞིན་བསྲུངས། ། 
ཐུན་དྲུག་བསྐྱེད་རྫོགས་རྒྱུན་གྱི་རྣལ་འབྱོར་བྱས། །རྒྱུད་སྡེ་བཞི་ལ་ནང་བྱན་ཚུད་པ་ལགས། །ཁ་ 
ཅིག་རང་ལུགས་ཕྲ་མོས་ཡིད་ཚིམ་ནས། །གཞན་ལུགས་མ་མཐོང་གཤེ་དང་སྒྲོ་སྐུར་འདེབས། ། 
ཉེས་སྤྱོད་ཆེན་པོ་དེ་དག་རིང་དོར་ནས། །གསར་རྙིང་བཀའ་གཏེར་རྒྱུད་འགྲེལ་བསྟེན་པ་ལགས། ། 
ཁྱད་པར་ཡང་གསང་བླ་མེད་སྙིང་པོའི་ཆོས། །ཕ་རྒྱུད་མ་རྒྱུད་གཉིས་མེད་རྒྱུད་དང་ནི། །མ་ཧཱ་ཨ་
ནུ་ཨ་ཏི་ལ་སོགས་པ། །ཟབ་མོའི་བསྐྱེད་རྫོགས་ཐམས་ཅད་མཉན་པ་ལགས། །ཀུན་གྱི་བཅུད་ 
བསྡུས་རྫོགས་པ་ཆེན་པོ་ལ། །སེམས་སྡེ་མ་བུ་བཅོ་བརྒྱད་དབང་ཁྲིད་དང༌། །རྒྱུད་དང་སེམས་ 
འགྲེལ་སྙན་རྒྱུད་སྦུགས་མཆུར་བཅས། །ཆོས་སྡེ་སུམ་བརྒྱའི་ཚོགས་ལ་མཉན་བསྒོམ་བྱས། །ཀློང་ 
དགུ་བཾ་པོ་ཉི་ཁྲིའི་དོན་དྲིལ་བ། །བཅུ་གསུམ་རྒྱུད་དང་བསྒྲུབ་ཐབས་རྣམ་དགུ་དང་། །ཐེག་ཆེན་ 
རྣམ་འབྱོར་ཨ་རོ་སྐོར་གསུམ་དང༌། །སྙན་རྒྱུད་ཐུགས་ཐིག་སོགས་ལའང་མཉན་བསྒོམ་བྱས། །ཡེ་ 
ཤེས་གསང་བ་རྫོགས་པའི་དབང་རྒྱུད་དང་། །གསལ་བྱེད་འབར་བའི་དཀྱིལ་འཁོར་ཆེན་པོར་ 
ཞུགས། །རྒྱ་གར་མཁས་པ་ཉི་ཤུ་རྩ་གཅིག་གི །གཞུང་འགྲེལ་ས་བཅད་ཀུན་ལ་སྦྱངས་པ་ལགས། ། 
གདམས་གཏད་སོ་གཉིས་སྙན་རྒྱུད་སྐོར་གསུམ་དང༌། །རྡོ་རྗེ་ཟམ་པའི་དབང་རྒྱུད་ཁྲིད་རྣམས་ 
དང་། །ལྐོག་ཡིག་དམར་བྱང་རྡེའུ་སྐོར་ལ་སོགས་པ། །ཀློང་སྡེའི་ཆོས་ནི་དཀར་ནག་ཁྲ་གསུམ་ 
སྦྱངས། །བཅུ་བདུན་རྒྱུད་སོགས་ཟབ་མོའི་རྒྱུད་བདུན་དང༌། །བུ་རྒྱུད་ཉེར་གཅིག་བརྒྱ་དང་བཅུ་ 
དགུའི་ཆོས། སྙིང་ཐིག་གསང་སྐོར་མ་བུ་ཆ་ལག་དང༌། །ཡོངས་རྫོགས་སྐོར་ལ་ཟབ་ཁྲིད་ལག་ལེན་ 
བྱས། །ཀློང་ཆེན་རབ་འབྱམས་མཛོད་བདུན་གསང་སྙིང་དང་། །ཐོར་བུའི་ཁྲིད་དང་ཡང་ཏིག་རྣམ་ 
གསུམ་དང༌། །ཁ་འཐོར་བསྟོད་ཚོགས་མཉན་ཞིང་བཤད་པ་དང༌། །བཀའ་བརྒྱུད་ཡི་གེའི་ཚོགས་ 
ཀྱང་མང་དུ་བྲིས། །ཨ་ཏིའི་རྒྱུད་དང་སྤྱི་ཏི་ཉེ་ལྔ་དང༌། །ཡང་ཏིག་མཉམ་སྦྱོར་སྤྲོས་བྲལ་དོན་ 
གསལ་དང་། །ཀློང་ཡངས་ཕ་མ་ཧཱུཾ་སྐོར་ལ་སོགས་པ། །ཟབ་མོའི་དབང་རྒྱུད་མན་ངག་མཉན་བསྒོམ་ 
བྲིས། །བཏགས་གྲོལ་རྒྱུད་དྲུག་རྡོར་སེམས་སྙིང་ཐིག་དང་། །སྐུ་གསུམ་བསྟན་པའི་རྒྱུན་སོགས་སྙིང་ 
ཏིག་གི །ཆོས་སྡེ་ཀུན་ལ་མཉན་བསམ་བསྒོམ་པ་དང་། །རཏྣའི་ཀློང་གསལ་སྐོར་ལའང་ལེགས་པར་ 
སྦྱངས། །ཀུན་བཟང་དགོངས་འདུས་དགོངས་འདུས་ཁྲིད་ཆེན་བཞི། །ཐོར་བུའི་ཁྲིད་ནི་བཅུ་གཅིག་
170

༄༅། །ཟབ་གཏེར་ཆོས་ཀྱི་མཛོད་ཁང་།
ཀ་དག་དང་། ཟང་ཐལ་རྒྱུད་དྲུག་སྙན་རྒྱུད་དྲུག་ལ་སོགས། །མིང་ཙམ་བརྗོད་དཀའི་གདམས་པ་ 
མང་དུ་མཉན། །ཆིག་ཆོད་ཀུན་གྲོལ་པདྨ་སྙིང་ཐིག་དང༌། །སྙིང་ཐིག་བཅུ་གསུམ་ཀློང་གསལ་ 
ལུགས་བཞི་དང་། །ཡེ་ཤེས་འོད་མཆོག་སྲོང་བཙན་བཀའ་འབུམ་དང་། །འགྲོ་འདུལ་ཡང་འདུས་ 
ངན་སོང་ཀུན་སྐྱོབ་དང་། །རྒྱལ་བ་རྒྱ་མཚོ་འཁོར་ལོ་གསུམ་པ་དང་། །བླ་མ་དམར་ཁྲིད་བླ་མ་གསང་ 
འདུས་དང༌། །བཀའ་བརྒྱད་ལུགས་སྲོལ་ཆེན་པོ་རྣམ་པ་དགུ། །དེ་དག་རྣམས་ཀྱི་རྫོགས་རིམ་སྐོར་ 
རྣམས་ཐོབ། །ལུང་ཆེན་ཨ་ནུ་ཡོ་གའི་རྒྱུད་སྡེ་དང༌། །དེ་ཡི་གཞུང་འགྲེལ་རྒྱ་བོད་མཁས་པའི་ 
ལུགས། །མ་ཧཱ་ཡོ་གའི་རྒྱུད་སྡེ་བཅུ་གཉིས་དང༌། །རྣམ་འགྲེལ་ལྔ་དང་མན་ངག་བརྒྱ་ཙམ་ཐོབ། ། 
དེ་སོགས་བཀའ་བརྒྱུད་བཤད་སྒྲུབ་མ་ཆད་ཅིང་། །ཁུངས་མའི་གཏེར་ཆོས་དྲུག་ཅུ་རྩ་བདུན་མཉན། ། 
ཀུན་གྱི་དཔེ་བྲིས་བསྐྱེད་རྫོགས་ཉམས་ལེན་བྱས། །གསང་སྔགས་ཁྲོམ་བཤད་ཁྲག་མཚོར་བྱར་མི་ 
ཁོམ། །ད་ལྟའི་དུས་ཀྱི་སྔགས་པ་རས་ཆོད་ཅན། །ཆང་ནག་གཉིད་དབང་ཐོ་ཅོ་རྙེད་གྲགས་འདོད། ། 
གསང་སྔགས་ཁྲོམ་གླུར་ལེན་པས་ང་མི་དགའ། །དེ་ཕྱིར་གསང་སྔགས་མིང་ཡང་གསང་སྔགས་ཡིན། ། 
གསང་བཅུ་གཉེར་གཏད་གསང་བར་འོས་པ་ཀུན། །དབེན་པའི་གནས་སུ་སྒྲུབ་པ་མི་བྱེད་པར། ། 
ཟང་ཟིང་ལོངས་སྤྱོད་འཁོར་ཚོགས་བསྒྲུབ་པ་ཡི། །སྔགས་པའི་སྙིང་ནི་བདུད་ཀྱིས་ཟིན་ཏ་རེ། ། 
ཞེས་གསུངས། ཐེག་པ་སྤྱི་དང་བྱེ་བྲག་གི་དོན་མདོར་བསྡུས་པ། འཁོར་འདས་ལམ་གྱི་ཆོས་ 
རྣམས་ཀུན། །ཆོས་ཀྱི་དབྱིངས་ལས་མི་འགྱུར་མོད། །དབྱིངས་ཀྱི་ཡེ་ཤེས་རིག་པའི་རྩལ། །རང་ཡང་ 
ཡེ་ཤེས་གློ་བུར་གྱི། །རྟོག་པས་བསྒྲིབས་ཏེ་འཁོར་བ་ལས། །སྒྱུ་འཕྲུལ་རྒྱལ་བའི་ཐུགས་རྗེ་ཡིས། ། 
སྨོན་ལམ་སྟོབས་ཀྱིས་ཐེག་པའི་ཆོས། །མ་འགགས་ཆུ་ཟླ་འཇའ་ཚོན་ལྟར། །སྐྱེ་བའི་ཆོ་འཕྲུལ་ཅིར་ 
ཡང་སྣང་། །དེ་ཕྱིར་གནས་རིགས་སྣ་ཚོགས་ལ། །རྟོག་པའི་དབང་གིས་སོ་སོར་སྣང་། །རང་བཞིན་ 
གནས་རིག་ཅེས་བྱ་བ། །གཞི་ལ་འཁྲུལ་པ་མེད་པར་གསུངས། །དེ་བཞིན་གཞུང་ལུགས་འགའ་ཞིག་ 
ལས། །གཞི་ལ་གནས་ལུགས་འཁྲུལ་ལུགས་དང་། །ལམ་ལ་ཐུན་མོང་ཁྱད་པར་གཉིས། །དེ་བཞིན་ 
ཐེག་པ་རིམ་དགུའི་ཆོས། །འབྲས་བུ་དགྲ་བཅོམ་ཉིད་དང་ནི། །རིགས་གསུམ་རྡོ་རྗེ་འཛིན་པ་དང་། ། 
རིགས་ལྔ་ཁ་སྦྱོར་ཡན་ལག་བདུན། །སྐུ་བཞི་ཡེ་ཤེས་ལྔ་དང་ནི། །སྐུ་ལྔ་གསུང་ལྔ་ཐུགས་ལྔ་དང༌། ། 
ཡོན་ཏན་ཕྲིན་ལས་ཉེར་ལྔའི་ཆོས། །དེ་བཞིན་ས་ཡི་རིམ་པ་དང་། །དགྲ་བཅོམ་ས་དང་ཀུན་ཏུ་
171

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འོད། །བཅུ་གཉིས་མ་ཆགས་པདྨ་ཅན། །བཅུ་གསུམ་རྡོ་རྗེ་འཛིན་པའི་ས། །བཅུ་བཞི་ཡེ་ཤེས་བླ་མ་ 
དང་། །བཅོ་ལྔ་བཅུ་དྲུག་ཉེར་གཅིག་སོགས། །ས་ཡི་རྣམ་གཞག་དུ་མ་གསུངས། །ཐོབ་བྱེད་ ལམ་
ཡང་བདེན་བཞི་དང་། །ཀུན་རྫོབ་དོན་དམ་བྱང་སེམས་དང༌། བྱང་ཆུབ་ཕྱོགས་ཆོས་སུམ་ཅུ་ 
བདུན། །དག་པ་གསུམ་དང་ཏིང་འཛིན་གསུམ། །མངོན་བྱང་ལྔ་དང་རྣལ་འབྱོར་བཞི། །རིམ་ལྔ་ 
དབྱིབས་བཞི་རིམ་པ་ལྔ་། །སྦྱོར་བ་དྲུག་དང་ཆོས་དྲུག་དང༌། །དབང་བཞིའི་ལམ་གྱི་རིམ་པ་དང་། ། 
ཀ་དག་ལྷུན་གྲུབ་མངོན་སུམ་གྱི། །རིམ་པ་དུ་མ་གསུངས་པ་ཡང་། །དོན་གཅིག་མ་རྨོངས་ཐབས་ 
ཀྱི་ལམ། །མང་ཞིང་དཀའ་བ་མེད་པ་སྟེ། །ཞི་གནས་ལྡན་པའི་ལྷག་མཐོང་གིས། །ཞིང་ཁམས་ 
སྦྱངས་ཤིང་འཁྲུལ་སྣང་སྤོང༌། །འགལ་འདུས་སྐྱོན་མེད་ཉིད་དུ་བསྟན། །ཁྱད་པར་རྫོགས་པ་ཆེན་ 
པོ་ལ། །གཞི་ཡི་གནས་ལུགས་དེ་བཞིན་ཉིད། །དངོས་མེད་ཀ་དག་ལྷུན་གྱིས་གྲུབ། །ཡེ་ནས་སངས་ 
རྒྱས་ཉིད་ཡིན་ཀྱང་། །གློ་བུར་དྲི་མ་བསལ་བའི་ཕྱིར། །ཁྱེའུས་ཁྱེའུ་འབྱིན་པ་ལྟར། །འབྲས་བུ་ལམ་ 
དུ་བྱེད་པའོ། །དཔེ་དང་དོན་གྱི་ཡེ་ཤེས་ཀྱི། །དངོས་མེད་ཀ་དག་ལྷུན་གྲུབ་དང༌། །ཡེ་སངས་རྒྱས་ 
པའི་ངོ་སྤྲོད་དག །བླ་མའི་དུས་ཐབས་ལ་བརྟེན་ནས། །ཐབས་ལམ་རིམ་པས་དབྱེ་བ་ཡི། །ཞི་གནས་ 
ལྡན་པའི་ལྷག་མཐོང་བསྒྲུབ། །རིམ་གྱིས་དྲོད་སོགས་ཐོབ་ནས་ནི། །དེ་ནས་རིམ་གྱིས་གློ་བུར་གྱིས། ། 
ལས་དང་ཉོན་མོངས་བག་ཆགས་རྣམས། །བྱང་བས་མཐོང་ལམ་ཡེ་ཤེས་ནས། །རྡོ་རྗེ་འཆང་གི་ས་ 
ཐོབ་འགྱུར། །དེ་ཡང་དངོས་མེད་ཀ་དག་དང༌། །ལྷུན་གྲུབ་ཡེ་ནས་སངས་རྒྱས་པའི། །དོན་དེ་ 
བརྟན་པར་གྱུར་པ་ལས། །འབྲས་བུའི་མིང་དུ་བཏགས་པའོ། །དེས་ན་ཁྲེགས་ཆོད་ཅེས་པའི་ལམ། ། 
མ་བཅོས་སོ་མར་བཞག་པ་ལས། །དངས་པའི་མཚོ་ལ་གཟའ་སྐར་ལྟར། །ལྷུན་གྲུབ་མངོན་གྱུར་ 
ཐོད་བརྒལ་ཏེ། །དེ་ཉིད་ལ་ནི་གོམས་པ་ཡིས། །འབྲས་བུ་རྟེན་སྐུ་བརྟེན་པ་ནི། །ཡེ་ཤེས་ལྔ་རུ་རྒྱས་ 
པའོ། །དེ་བས་རྡོ་རྗེ་ཐེག་པའི་ལམ། །འབྲས་བུ་ལམ་དུ་གྱུར་པ་ཡིན། །དེ་ནས་ལམ་དང་འབྲས་བུ་ 
ལ༑ ༑ཀ་དག་ལྷུན་གྲུབ་ཀུན་ཏུ་མཚུངས །ལྟ་བའི་སྒྲོ་འདོགས་བཅད་པའི་མཐར། །དེ་ཡི་དོན་ལ་ 
མཉམ་འཇོག་པ། །ལྷུན་གྲུབ་ལམ་གྱི་རྣལ་འབྱོར་ཡིན། །གོམས་པས་འབྲས་བུ་ཉིད་དུ་གྱུར། །ཀ་ 
དག་ཅེས་པའི་དགོངས་དོན་ནི། །ཐོག་མ་མ་འཁྲུལ་དུས་ཉིད་ནས། །མཐའ་མ་འཁྲུལ་སངས་འབྲས་ 
བུའི་བར། །འོད་གསལ་དྲི་མེད་ཆོས་སྐུར་གནས། །དེ་ཕྱིར་ཨ་དོན་སྐྱེ་མེད་ལ། །སྐྱེ་བའི་ཆོ་འཕྲུལ་
172

༄༅། །ཟབ་གཏེར་ཆོས་ཀྱི་མཛོད་ཁང་།
ཀ་སོགས་ཀྱང་། །རང་བཞིན་དངོས་མེད་མཁའ་དང་མཚུངས། །དེ་ཕྱིར་རྫོགས་པའི་སངས་རྒྱས་ 
ཀྱིས། །ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ནི་མཚན་ཉིད་མེད། །ནམ་མཁའ་ 
དང་མཉམ་སྦྱོར་བ་ཡི། །ཀུན་མཆོག་མཉམ་པ་ཉིད་དུ་གནས། །ཞེས་གསུངས་པ་དང་མཉམ་སྦྱོར་ 
དང་། །སྙིང་པོ་རྣམས་དང་དགོངས་འདུས་ལས། །ཨེ་མ་ཧོ་ངོ་མཚར་རྨད་ཀྱི་ཆོས། །སྐྱེ་བ་མེད་ 
ལས་ཐམས་ཅད་སྐྱེས། །སྐྱེས་པ་ཉིད་ན་སྐྱེ་བ་མེད། །ཞེས་སོགས་དོན་གྱིས་བསྟན་པའོ། །འགྲོ་བ་ 
མིང་དང་གཟུགས་ཀྱིས་བསླུས། །བསྟོད་སྨད་བྲག་ཆའི་སྒྲ་དང་མཚུངས། །གནས་ལུགས་འོད་ 
གསལ་འགྱུར་བ་མེད། །དེས་ན་གཟུང་འཛིན་གཉིས་སྣང་རྣམས། །འདས་དང་མ་འོངས་ད་ལྟར་གྱི། ། 
དུས་གསུམ་མི་འགྱུར་དག་པ་ལ། །ཡོད་དང་མེད་པའི་སྒྲོ་སྐུར་སྤངས། །རིམ་དང་ཆ་གཅིག་དུས་ 
གསུམ་མེད། །དེ་ལྟར་ཡིན་ལུགས་གཞིར་བཞག་ན། །དེ་ཡི་དོན་ལ་མཉམ་འཇོག་པ། །ཀ་དག་ 
གནས་ལུགས་ལམ་ཁྱེར་ཡིན། །ཀ་དག་རང་བཞིན་སྣང་བ་ལ། །ཀུན་རྫོབ་གཟུང་འཛིན་གཉིས་དང་ 
བྲལ། །མེད་ནས་དག་པའང་ཡོད་མིན་ཏེ། །གཟུང་འཛིན་ཡོད་ན་ཀ་དག་མིན། །ཡེ་ནས་གནས་ 
པའི་ཆོས་ཉིད་ལ། །ཀ་དག་ཅེས་སུ་བརྗོད་པ་ཡིན། །ཀ་དག་གནས་ལུགས་བརྗོད་བྲལ་ལ། །རང་ 
སྣང་ཡིན་ཤེས་བདག་ཉིད་དུ། །བྱང་ཆུབ་མཆོག་ཏུ་སེམས་བསྐྱེད་དོ། །དེ་ལས་རྒྱས་པར་ཤེས་ 
འདོད་ན། །རང་སྣང་ཡིན་མིན་འཛིན་ལས་འཁྲུལ། །དེ་ནི་བླ་མའི་བཀའ་དྲིན་ལས། །ལྷུན་གྲུབ་རང་ 
ངོ་ཤེས་པར་བྱ། །ཡེ་ནས་སངས་རྒྱས་ཡིན་པ་ལ། །བླ་མའི་དྲིན་གྱིས་རྟོགས་པར་འགྱུར། །དེ་དག་ 
དགྱེས་པ་རྡོ་རྗེ་ལས། །གང་གི་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་ 
དུས་ཐབས་བརྟེན་པ་དང་། །རང་གི་བསོད་ནམས་ལས་ཤེས་བྱ། །ཞེས་གསུངས་རང་གར་འཇུག་པ་ 
དང༌། །ཡི་གེ་ཙམ་གྱིས་ཤེས་མི་ནུས། །བླ་མ་བསྟེན་ལ་མཉེས་པར་བྱ། །དེ་ནས་ཕྱི་ནང་དབང་ 
བསྐུར་བླངས། །དེ་ནས་ལམ་གྱི་གནད་ལ་སྦྱང༌། །སྟོང་པ་ཉིད་ལ་གང་རུང་བ། །དེ་ལ་ཐམས་ཅད་ 
རུང་བ་ཉིད། །དེ་ཕྱིར་རྟེན་འབྲེལ་བསྒྲིགས་མཁས་པས། །དངོས་གྲུབ་མཆོག་ལ་སྦྱོར་བར་འགྱུར། ། 
དེ་དག་ཟབ་མོའི་གནད་ཡིན་ཕྱིར། །བྲིས་ལ་མཁའ་འགྲོས་བཟོད་པར་གསོལ། །ཞེས་དང༌། བྱེ་བྲག་ 
ཏུ་རྫོགས་པ་ཆེན་པོ་ཁྲེགས་ཆོད་དང་ཐོད་རྒལ་གྱི་དོན་སྙིང་པོར་དྲིལ་བ་འདི་སྐད་དུ། 
ཁྲེགས་ཆོད་ཅེས་པ་སོར་བཞག་སྟེ། །མ་བཅོས་སོ་མ་རང་དངས་སུ། །མཉམ་པར་བཞག་པའི་
173

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དོན་ཡིན་ལ། །ཐོད་རྒལ་འོད་གསལ་དྲི་མ་མེད། །དེ་ཉིད་བླ་མའི་མན་ངག་ལས། །གནད་ཀྱིས་ 
གཅུན་ནས་རང་བྱུང་གི །ཡེ་ཤེས་རང་མདངས་ལྟ་བ་ཡིན། །ཀུན་རྫོབ་གཟུང་འཛིན་གཉིས་སྣང་ 
རྣམས། །མཉམ་བཞག་དུས་སུ་ཅིག་ཆར་ཆོད། །སྐད་ཅིག་གཅིག་གིས་བྱེ་བྲག་བྱེད། །ཅེས་སོགས་ 
རྒྱལ་བའི་བཀའ་ལས་གསུངས། །རྗེས་ཐོབ་རིམ་གྱིས་ཆོད་པར་འདོད། །སྣང་བ་སྒྱུ་མར་སྦྱངས་པའི་ 
ཚེ༑ ༑རང་བཞིན་དོན་གྱི་ཆོས་སྐུ་ལ། །གཟུང་འཛིན་གཉིས་སྣང་མེད་མོད་ཀྱང་། །གློ་བུར་འཁྲུལ་ 
རྟོག་གཟུང་འཛིན་རྣམས། ལམ་པའི་བློ་ལ་སྣང་བའི་ཕྱིར། །གཟུང་འཛིན་མེད་ན་ཆོད་པ་དང་། ། 
མ་ཆོད་ཅེས་པའི་གདག་གཞི་བྲལ། །སྤང་བྱ་གློ་བུར་དྲི་མ་དང་། །སྤོང་བྱེད་ཞི་ལྷག་ཏིང་ངེ་འཛིན། ། 
ཡིན་པར་རྒྱལ་བའི་བཀའ་ལས་གསུངས། །ཁྲེགས་ཆོད་དང་ནི་ཐོད་རྒལ་ལ། །ལམ་སྐབས་ཡིན་ཕྱིར་ 
དབྱེ་བ་ཡོད། །དེ་དག་ཅུང་ཟད་བཤད་པ་ན། །རྟོག་པ་ཐམས་ཅད་ཡོངས་སྤངས་ནས། །མཉམ་གཞག་ 
ཆོས་བདུན་ངང་དུ་ཀློད། །དེ་ཚེ་གཟུང་འཛིན་གཉིས་མེད་ཀྱི། །ཡེ་ཤེས་སྟོང་གསལ་འཛིན་མེད་འཆར། ། 
དེ་ལ་སྒོམ་སྐྱོན་དང་བྲལ་ན། །ཁྲེགས་ཆོད་ལམ་གྱི་དམ་པར་འདོད། །དྲོད་སོགས་མ་ཐོབ་བར་དུ་ནི། ། 
རིམ་ཅན་པ་ཡི་ཚུལ་དུ་འབྱུང༌། །དྲོད་སོགས་ཐོབ་ནས་གཅིག་འཆར་བ། །འགྱུར་བ་ཉིད་ལ་ཐེ་ཚོམ་ 
མེད། །ཐོད་རྒལ་ལྷག་མཐོང་གཙོ་ཆེ་སྟེ། །ལྷག་མཐོང་ཆོས་ཉིད་མངོན་སུམ་ཡིན། །དེ་ཉིད་དང་པོའི་ 
སངས་རྒྱས་ཏེ། །མཉམ་གཞག་སངས་རྒྱས་འདྲ་བར་གནས། །རྗེས་ཐོབ་སྣང་བ་སྒྱུ་མར་འཆར། །དེ་ནས་ 
བསྒོམ་ལམ་མཐོང་སྤང་གི །རིམ་པ་བརྒྱད་བཅུ་བརྒྱད་ལ་སོགས། །ཡོན་ཏན་གཅིག་མཐོང་སྐྱོན་གཅིག་ 
སྤང་། །དེ་ལྟའི་རིམ་པ་རབ་ཕྱེ་བ། །སོ་སོའི་གཞུང་དང་སློབ་དཔོན་གྱི༑ ༑དགོངས་པ་དུ་མས་ལེགས་ 
པར་བསྟན། །དེ་ད་ག་ཤེས་པར་འདོད་པ་ཡིས། །མངོན་རྟོགས་རྒྱན་སོགས་བྱམས་པའི་གཞུང༌། །རྒྱས་ 
འབྲིང་བསྡུས་སོགས་མདོ་སྡེ་དང་། །ཁྱད་པར་རྒྱུད་སྡེ་བསམ་ཡས་ལས། །གསུངས་པ་དྲང་ངེས་རབ་ཕྱེ་ 
ལ༑ ༑ལུང་ཚད་མངོན་རྗེས་སྒྲོ་བཏགས་དང༌། །མིང་ཚིག་སོགས་ལ་ཤེས་པར་བྱ། །གཞན་ཡང་གང་ཟག་ 
དབང་པོ་ཡིས། །ཚོགས་གཉིས་བསགས་དང་མ་བསགས་དང་། །སྒྲིབ་གཉིས་སྤངས་དང་མ་སྤངས་ཀྱི། ། 
དབྱེ་བས་རིམ་དང་ཅིག་ཆར་དུ། །ཉམས་མྱོང་རྒྱུད་ལ་སྐྱེ་བ་དང་། །མྱུར་བུལ་བརྟན་དང་མ་བརྟན་པ། ། 
རྟགས་རིམ་ཉིད་དུ་ཤེས་པར་བྱ། ། ཞིབ་ཏུ་དཔྱད་པར་མི་ནུས་ཏེ། །སེམས་ཅན་གྲངས་དང་ལོག་རྟོག་ 
གྲངས། །ཐེག་པའི་གྲངས་ཀྱང་དེ་བཞིན་ནོ། །ཞེས་གསུངས་སོ། །
174

༄༅། །ཟབ་གཏེར་ཆོས་ཀྱི་མཛོད་ཁང་།
ལེགས་ལྡན་རྡོ་རྗེའི་མགུར་དང་། འབྲུ་གུང་རིན་ཆེན་ཕུན་ཚོགས་ཀྱི་མནལ་ལམ་དུ་ཀུན་མཁྱེན་ ༈ 
ཀློང་ཆེན་པ་མཇལ་བའི་སྐབས་ཀྱི་ཞལ་གདམས་དང་། འབྲུ་གུང་པ་རང་གི་རྡོ་རྗེའི་མགུར་ཏེ་ཚན་
ཆུང་གསུམ་བཅས་བཞུགས།
༈ གཅུང་རིག་འཛིན་ལེགས་ལྡན་རྗེའི་རྡོ་རྗེའི་མགུར། ན་མོ་ཞེན་མེད་ཀྱི་ཉམས་ཤར་གཏད་སོ་ 
མེད། །རྒྱལ་བའི་བཞུགས་གནས་ཚེ་ཆུ་ཕུག །དུས་གསུམ་གྱི་སངས་རྒྱས་ཨོ་རྒྱན་ལ། །དཔའ་བོ་ 
དང་མཁའ་འགྲོས་ཡོངས་བསྐོར་ནས། །བདག་རྒྱུད་ལ་བྱིན་གྱིས་བརླབས་པའི་ཚེ། །གཟུང་འཛིན་ 
གྱི་རྟོག་པ་དབྱིངས་སུ་དག །དྲི་མེད་ཀྱི་ཤེས་པ་རྗེན་པར་བུད། །རང་རིག་ལ་རྒྱལ་པོ་ཆོས་ཀྱི་སྐུའི། ། 
ཕོ་སྒོ་དེ་དེ་རིང་རང་གིས་མཐོང་། །བཀའ་དྲིན་ལ་ཆེའོ་རིག་པའི་སྐུ། །མངོན་སུམ་གྱི་ཡེ་ཤེས་ 
མཆོད་པར་བཞེས། །སྣང་བཞི་ལ་མཐར་ཕྱིན་དངོས་གྲུབ་ཞུ། །ཞེས་དཔལ་ཆུ་བོ་རིའི་མཚོ་རྒྱལ་ཕུག་ནས་ 
བླ་མ་སྐུ་གསུམ་མའི་སྐོར་དང༌། གནས་བདག་སྐྱི་མཐིང་མའི་སྒྲུབ་སྐོར་སོགས་ཟབ་གཏེར་བཞེས་ནས་ཉམས་བཞེས་ 
མཐར་ཕྱིན་པར་མཛད་པས། དག་པའི་གཟིགས་སྣང་དཔག་ཏུ་མེད་པ་ཤར་བའི་དུས་གསུངས་སོ། །
༈ པཎ་ཆེན་སྐུ་མཆེད་གཉིས་ཀའི་ཞལ་སློབ་ཀྱི་གཙོ་བོ་འབྲི་གུང་པ་རིན་ཆེན་ཕུན་ཚོགས་ཆོས་ཀྱི་
རྒྱལ་པོའི་མནལ་ལམ་དུ་ཀུན་མཁྱེན་ཀློང་ཆེན་པ་མཇལ་བའི་ཚེ་ཞལ་ནས། ལྷུན་གྲུབ་གཞི་ཡི་གནས་ 
ལུགས་བརྟན་པ་ལ། །ཐོད་རྒལ་ལམ་གྱི་འཆར་སྒོ་དུ་མས་བརྒྱན། །ཡེ་ཤེས་འབྲས་བུའི་ཡོན་ཏན་ 
མཛོད་འཆང་བ། །ཀུན་བཟང་ཡབ་ཡུམ་བདེ་ཆེན་མཆོག་བྱེད་པའོ། །ཞེས་གསུངས། རྗེ་ཉིད་ཀྱི་ 
ཐུགས་སྲས་ཀྱི་ཐུ་བོ་ཕྲེང་པོ་གཏེར་ཆེན་ཤེས་རབ་འོད་ཟེར་ལ་བཀའ་བསྩལ་པར། ཁོ་བོའི་རྡོ་རྗེ་ 
སློབ་དཔོན་མངའ་རིས་པཎ་ཆེན་རིན་པོ་ཆེའི་མཁྱེན་རབ་ལ་མཐའ་མེད། དེའི་བཀའ་ལས། རྙིང་ 
མ་ལུགས་མཐུན་ཞིག་བྱེད་ན་གསང་སྔགས་སྔ་འགྱུར་རང་གི་བསྟན་པའི་བབས་ལ་བཀའ་གཏེར་ཟུང་ 
འཇུག་གཅིག་ཡིན་པས། བཀའ་མ་ནི་མདོ་སྒྱུ་སེམས་གསུམ་ལ་སྔ་འགྱུར་བཀའ་བབས་ཆུ་བོ་བཞིའི་ 
སྒོ་ནས་བཤད་རྒྱུན་རྣམ་པར་དག་པ་བཞུགས་བཞིན་བཤད་པ་ལག་ལེན་དང་བཅས་པ་བཀའ་ལྟར་ 
བྱེད་དགོས། ཆོས་ཀྱི་ཟབ་གནད་རྣམས་བརྒྱུད་པ་དང་ཆོས་ལ་སེལ་མེད་ཅིང་མཁའ་འགྲོའི་ཁ་
175

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རླངས་ཆིལ་ལེ་བ་དེ་གཏེར་མ་ཡིན་པས་གཏེར་ཆོས་ཚད་ལྡན་ལྟར་བྱེད་དགོས། དེ་ལྟར་བྱས་ན་ 
རྙིང་མ་ལུགས་མཐུན་གཅིག་ཡོང་ཕེབས་བྱུང་བས། ཁྱེད་རང་ཡང་ཉན་འདོད་ན་ཁོ་བོས་དེ་ལྟར་ 
དུ་ཐོས་པས་བཤད་ཆོག བརྗེད་གསོས་ཙམ་དུའང་འགྲོ། ཞེས་གསུངས།
༈ འབྲི་གུང་རིན་ཆེན་ཕུན་ཚོགས་ཀྱི་རྡོ་རྗེའི་མགུར། ན་མོ་གུ་རུ་དྷེ་ཝ་ཌཱ་ཀི་ཡེ། རང་སེམས་ 
ཆོས་ཉིད་ཀྱི་བླ་མ། །འགག་མེད་ཡི་དམ་གྱི་དཀྱིལ་འཁོར། །རང་རྩལ་མཁའ་འགྲོ་ཡི་ལྷ་ཚོགས། ། 
རྩ་གསུམ་རང་རིག་ཏུ་རྫོགས་པའི། །སྤྲང་པོ་རཏྣ་ངའི་དགའ་བ། །སྣ་ཚོགས་རང་གྲོལ་ངའི་སྐྱིད་པ། ། 
ཕ་ཡུལ་འཛིན་པ་རུ་བྲལ་ཡང༌། །གར་སོང་གཉུག་མ་ཡི་གཏན་ཡུལ། །སྣང་གྲག་འཁོར་འདས་ཀྱི་ 
བདག་པོ། །ཆགས་སྡང་ཆོས་བརྒྱད་ཀྱིས་དབེན་པའི། །སྤྲང་པོ་རཏྣ་ངའི་དགའ་བ། །མི་བསྐྱོད་རྡོ་ 
རྗེ་ངའི་སྐྱིད་པ། །སྒོ་གསུམ་བྱ་བྱེད་དང་བྲལ་ཡང་། །དམ་ཆོས་རང་སེམས་སུ་ཤར་བའི། །དགག་ 
སྒྲུབ་སྤང་བླང་དུ་མ་དགོས། །ཅི་བྱས་ཆོས་ཉིད་ཀྱི་རོལ་པ། །སྤྲང་པོ་རཏྣ་ངའི་དགའ་བ། །མཁའ་ 
འགྲོ་ཀློང་ཡངས་ངའི་སྐྱིད་པ། །འཁོར་བ་མྱང་འདས་སུ་མེད་པའི། །བཟང་ངན་རེ་དོགས་དང་ 
བྲལ་ཞིང༌། །རང་སྣང་རང་རྩལ་དུ་གོ་བའི། །སྣང་རིག་རྒྱ་ཡན་གྱིས་ཆོག་པ། །སྤྲང་པོ་རཏྣ་ངའི་ 
དགའ་བ། །གནམ་ལྕགས་མེ་འབར་ངའི་སྐྱིད་པ། །དགོས་དགུ་རང་ཚང་དུ་བྱོན་པས། །བྱ་རྩོལ་ 
རྣམ་གཡེང་ཞིག་མ་དགོས། །འབྲལ་མེད་རང་གཤོངས་སུ་གྲུབ་པའི། །ཀུན་ཁྱབ་འདོད་སྐོང་ཞིག་ 
བྱུང་ངོ་། །སྤྲང་པོ་རཏྣ་ངའི་དགའ་བ། །རཏྣ་དྲག་རྩལ་ངའི་སྐྱིད་པ། །ཞེས་གསུངས་སོ། །
176

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །རྫོགས་པ་ཆེན་པོ་སེམས་ཕྱོགས་བརྒྱུད་པ་གསུམ་གྱི་བླ་མ་དམ་པ་ 
རྣམས་ཀྱི་རྟོགས་བརྗོད་དང་ཞལ་གདམས་རིན་པོ་ཆེ་ 
འོད་ཀྱི་སྙེ་མ་ཞེས་བྱ་བ་བཞུགས་སོ། །
བཅོམ་ལྡན་འདས་དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །རྩོལ་མེད་རྫོགས་པ་ཆེན་པོའི་བསྟན་
པ་འོག་མིན་དུ་བྱུང་བའི་ཚེ། དཔལ་ཀུན་ཏུ་བཟང་པོ་ཉིད་ལས་མི་གཞན་པའི་རྒྱལ་ཚབ་རིགས་ 
ལྔ་ལ་དགོངས་པས་བྱིན་གྱིས་བརླབས་སོ། །དེ་ནས་ལྷ་གནས་གསུམ་དུ་སྙིང་པོའི་བསྟན་པ་འབྱུང་
བར་མངོན་པར་ཕྱོགས་པའི་ཚེ་དུས་གསུམ་གྱི་རྒྱལ་བ་ཐམས་ཅད་ཀྱིས་དཔལ་རྡོ་རྗེ་སེམས་དཔའ་
ལ་བསྐུལ་བའི་རྐྱེན་གྱིས། ཉིད་ཀྱི་ཐུགས་ཀ་ནས་གསང་བའི་བདག་པོ་སེམས་དཔའ་རྡོ་རྗེ་མངོན་ 
པར་ཕྱུངས་ཏེ། འདི་སྐད་དུ། གཉིས་མེད་ཡེ་ཤེས་གསང་བའི་དོན། །བྱར་མེད་རྩོལ་མེད་ཡེ་སངས་ 
རྒྱས། དབུ་མ་ཆེན་པོ་དྲང་པོའི་ལམ། །འདུས་པའི་ཚོགས་ལ་བསྟན་པར་བྱོས། །ཞེས་བསྐུལ་བ་ལ། 
གསང་བའི་བདག་པོས། རྡོ་རྗེ་སེམས་དཔའ་ནམ་མཁའ་ཆེ། །ཚིག་གི་སྤྱོད་ཡུལ་མ་ཡིན་པས། ། 
བདག་གིས་དགྲོལ་བར་ཤིན་ཏུ་དཀའ། །མ་རྟོགས་པ་ལ་ཚིག་སྒོ་ནས། །མཚོན་ནས་རྟོགས་པར་བྱ་ 
བའི་ཕྱིར། །ཅི་རིགས་པར་ནི་རྣམ་པར་གྲོལ། །ཞེས་ཞལ་གྱིས་བཞེས་ཏེ། དུས་གསུམ་གྱི་སངས་རྒྱས་ 
ཐམས་ཅད་ཀྱི་དགོངས་པ་དང་མི་འགལ་བར་བྱ་བའི་ཕྱིར་ཐེ་ཚོམ་གཅོད་པའི་ཚུལ་བསྟན་པར་ 
བཞེད་ནས་སངས་རྒྱས་རིགས་ལྔའི་ཞིང་ཁམས་སུ་མངོན་པར་གཤེགས་ཏེ། ཐོག་མར་ཤར་ཕྱོགས་ 
རྡོ་རྗེ་རྣམ་པར་གནོན་པའི་ཞིང་ཁམས་ན་བཞུགས་པའི་དེ་བཞིན་གཤེགས་པ་རྡོ་རྗེ་གསང་བའི་སྤྱན་ 
སྔར། སེམས་ཉིད་རྡོ་རྗེ་ལྟ་བུ་ལ། །སྐྱེ་འགག་འབྱུང་བ་ཇི་ལྟར་ལགས། །ཞེས་གསོལ་པས། སེམས་ 
ཉིད་མི་འགྱུར་རྡོ་རྗེ་ལ། །སྐྱེ་དང་འགག་པ་ཡོད་མ་ཡིན། །རྣམ་རྟོག་བློ་ལ་སྐྱེ་འགག་བྱུང་། ། ཞེས་ 
བཀའ་བསྩལ་ཏོ། ། ༡ དེ་ནས་ལྷོ་ཕྱོགས་རིན་ཆེན་སྣང་བར་དེ་བཞིན་གཤེགས་པ་རིན་ཆེན་ 
ཞབས་ཀྱི་སྤྱན་སྔར། བྱང་ཆུབ་སེམས་ཀྱི་རང་བཞིན་ལ། །རྒྱུ་རྐྱེན་རྩོལ་བ་མ་གྲུབ་པས། །ཡོན་ཏན་ 
འབྲས་བུ་ཇི་ལྟར་འཆར། །ཞེས་གསོལ་པས། རཀྵ་ཀ་ཡི་རྒྱན་བཞིན་དུ། །རྒྱུ་འབྲས་མཐར་ཕྱིན་གཞི་
177

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས་རྫོགས། །ཐམས་ཅད་རང་བྱུང་སྙིང་པོའི་མཆོག །གསང་བ་ཐབས་ཀྱིས་རྟོགས་གྱུར་ན། །ཉི་ 
མའི་འོད་ཟེར་འབྲས་བུ་ཅན། །ཞེས་བཀའ་བསྩལ་ཏོ། ། 2 དེ་ནས་ནུབ་ཕྱོགས་པདྨ་བརྩེགས་ 
པར་དེ་བཞིན་གཤེགས་པ་པདྨའི་འོད་ཀྱི་སྤྱན་སྔར། སེམས་ཉིད་པདྨ་ལྟར་དག་ལ། །གཟུགས་སྐུའི་ 
དྲི་མ་ཇི་ལྟར་དག །ཅེས་གསོལ་པས། པདྨ་འདམ་ན་གནས་བཞིན་དུ། །འདམ་གྱི་སྐྱོན་གྱིས་གོས་ 
པ་མེད། །བྱང་ཆུབ་སེམས་ཀྱི་ངོ་བོ་ལ། །འཁོར་བས་གོས་པར་མི་འགྱུར་ཏེ། །རྣམ་རྟོག་བློ་ལ་འཁོར་བ་ 
བྱུང༌། །ཞེས་བཀའ་བསྩལ་ཏོ། ། ༣ དེ་ནས་བྱང་ཕྱོགས་རྣམ་དག་གྲུབ་པའི་ཞིང་ན་དེ་བཞིན་ 
གཤེགས་པ་གྲུབ་པ་སྣང་བའི་སྤྱན་སྔར། རྩོལ་མེད་སེམས་ཀྱི་རང་བཞིན་ལ། །འགྲོ་དོན་མཛད་པ་ 
ཇི་ལྟར་འབྱུང་། །ཞེས་གསོལ་པས། རང་བྱུང་ཡེ་ཤེས་དོན་རྟོགས་ན། །མཛད་པའི་ཕྲིན་ལས་རང་ 
ལས་འཆར། །ཞེས་བཀའ་བསྩལ་ཏོ། ། ༤ དེ་ནས་དབུས་ཕྱོགས་མཐའ་དང་བྲལ་བའི་ཞིང་ཁམས་ །
སུ་དེ་བཞིན་གཤེགས་པ་རྣམ་པར་སྣང་མཛད་ཀྱི་སྤྱན་སྔར། ཁྱོད་ནི་གསུང་གི་སེང་གེ་སྟེ། །ཡེ་ཤེས་ 
གསང་བ་བསྟན་དུ་གསོལ། །ཞེས་ཞུས་པས། སེམས་དཔའ་རྡོ་རྗེ་ཁྱོད་ཉོན་ཅིག །ཡེ་ཤེས་གསང་ 
བའི་རང་བཞིན་ནི། །སངས་རྒྱས་སེམས་ཅན་གཉིས་སུ་མེད། །ནམ་མཁའ་བཞིན་དུ་ཀུན་ལ་ཁྱབ། ། 
མ་རིག་ཡེ་ཤེས་མཐའ་དང་མེད། །མ་རྟོགས་རྟོགས་པའི་ལམ་དུ་གཅིག །ཡེ་ཤེས་གསང་བའི་ངོ་བོ་ 
ནི༑ ༑རང་རིག་འོད་གསལ་རྣམ་པར་དག །རྣམ་རྟོག་ཡེ་ཤེས་ཉིད་དུ་གནས། །གཞི་བཞག་རང་ 
ལུགས་རིན་ཆེན་མཛོད། །རང་བྱུང་མ་བཙལ་གདོད་ནས་དག །ཡེ་ཤེས་གསང་བའི་རྣམ་པ་ནི། །སྣ་ 
ཚོགས་སྣང་བའི་ངོས་གཟུང་མེད། །མི་དམིགས་སྒྱུ་མ་ལྷུན་གྲུབ་ནི། །རྟག་ཏུ་གསལ་ན་མྱོང་བ་ཡིན། ། 
ཞེས་བཀའ་བསྩལ་ཏོ། ། ༥ དེ་ནས་དཔལ་གསང་བའི་བདག་པོ་སེམས་དཔའ་རྡོ་རྗེས་ལྷ་
གནས་སུམ་ཅུ་རྩ་གསུམ་གྱི་རྣམ་པར་རྒྱལ་བའི་ཁང་བཟང་གི་ཡང་རྩེར་ལྷའི་བུ་སེམས་ལྷག་ཅན་ལ་ 
རང་བཞིན་རྫོགས་པ་ཆེན་པོའི་དབང་དང་གདམས་ངག་ཡོངས་སུ་རྫོགས་པར་སྐད་ཅིག་གཅིག་ལ་ 
བསྟན་ནས་རྒྱལ་ཚབ་ཏུ་དབང་བསྐུར། རྨད་བྱུང་བསྟན་པའི་སྙིང་པོ་འདི། །ལྷ་གནས་གསུམ་དུ་ 
གྲགས་གྱུར་ནས། །ཡང་སྤྲུལ་གང་དག་ཐུགས་ཀྱི་སྲས། །འཛམ་གླིང་དབུས་སུ་རྒྱས་པར་བྱོན། །ཞེས་ 
གདམས་ཤིང་བསྐུལ་བར་མཛད་དོ། །རྩོལ་མེད་རྫོགས་པ་ཆེན་པོའི་བསྟན་པ་འོག་མིན་དང་ལྷ་ 
གནས་གསུམ་དུ་སྣང་བའི་སྐབས། དཔལ་ཕྱག་ན་རྡོ་རྗེས་རྒྱལ་བ་རིགས་ལྔ་ལ་སྙིང་པོའི་གདམས་
178

༄༅། །ཟབ་གཏེར་ཆོས་ཀྱི་མཛོད་ཁཁང་
པ་གསན་པའི་རྟོགས་པ་བརྗོད་པ་སྟེ་དང་པོའོ། །
༈ དེ་ནས་རྩོལ་མེད་ཀྱི་བསྟན་པ་མི་ཡུལ་དུ་བྱུང་བའི་ཚེ། ལྷའི་བུ་སེམས་ལྷག་ཅན་གྱིས་སྤྲུལ་པའི་ 
སྐུ་དགའ་རབ་རྡོ་རྗེའི་རྟོགས་པ་བརྗོད་པ།མཉམ་ཉིད་ཕྱོགས་བྲལ་ལྷུན་གྲུབ་བདེ་བ་།ཆོས་
རྣམས་ཐམས་ཅད་བྱང་ཆུབ་སྙིང་པོ་ལ། །འགྲོ་དྲུག་རང་ལ་ཡུལ་བཟུང་ཞེན་པས་བཅིངས། །མུ་སྟེགས་ 
མཐར་འཛིན་རྟག་ཆད་ལོག་ལྟར་ཞུགས། །ཐེག་བརྒྱད་རང་ལ་གཉིས་བཟུང་ཡིན་མིན་གྱི། །ཞེ་ 
འདོད་ཕྱོགས་རིས་དབྱིངས་ལ་ཕྱོགས་སུ་ཞེན། །མཉམ་པའི་དོན་ལ་ཕྱོགས་དང་རིས་སུ་བཅད། ། 
རང་ལ་ཡོད་བཞག་མེད་པ་གཞན་དུ་ཚོལ། །ལྷུན་གནས་བདེ་བོར་རྩོལ་བ་དང་དུ་ལེན། །རང་སེམས་ 
སངས་རྒྱས་ནམ་ཞིག་དུས་ལ་ལྟོས། །མཉམ་ཉིད་མ་རྟོགས་ཞེ་འདོད་ཕྱོགས་ལྟ་ལ། །འདི་མིན་ཐང་ 
ཆད་ཡུས་རྒྱལ་སྙིང་རེ་རྗེ། །དེ་བས་ཕྱོགས་འཛིན་ཞེན་པའི་དུག་ཆོམ་ལ། །མཉམ་མེད་ཕྱོགས་ 
བྲལ་བདེ་བའི་ལམ་ལ་ཞུགས། །ཞེས་གསུངས། ཡང་སློབ་དཔོན་འཇམ་དཔལ་བཤེས་གཉེན་ལ་ 
གདམས་པའི་དོན་དྲིལ་བ། སེམས་ཀྱི་རང་བཞིན་ཡེ་ནས་སངས་རྒྱས་ཏེ། །སེམས་ལ་སྐྱེ་འགག་ 
མེད་པས་ནམ་མཁའ་འདྲ། །ཆོས་སྐུ་མཉམ་ཉིད་སྐྱེ་འགག་མེད་རྟོགས་ནས། །དེ་ཉིད་མ་བཙལ་ 
བཞག་ན་བསྒོམ་པ་ཡིན། །ཞེས་གསུངས་སོ། ། ༡ འཇམ་དཔལ་བཤེས་གཉེན་གྱི་རྟོགས་པ་ 
བརྗོད་པ་ནི། བདག་ནི་འཇམ་དཔལ་བཤེས་གཉེན་ཏེ། །གཤིན་རྗེ་གཤེད་ཀྱི་དངོས་གྲུབ་ཐོབ། ། 
འཁོར་འདས་མཉམ་པ་ཆེན་པོར་རྟོགས། །ཐམས་ཅད་མཁྱེན་པའི་ཡེ་ཤེས་ཤར། །ཞེས་གསུངས་སོ། ། 
ཡང་འཇམ་དཔལ་བཤེས་གཉེན་གྱིས་རྒྱལ་པོ་དྷ་ཧེ་ན་ཏ་ལོ་ལ་གདམས་པ། བྱང་ཆུབ་སེམས་ཤིང་ 
འབྱུང་བ་ཆེན་པོ་ལྔ། །སྣང་མེད་ཀུན་ལ་ཁྱབ་པས་ནམ་མཁའ་ཡིན། །སེམས་ལ་སངས་རྒྱས་གྲུབ་ 
པས་ཡེ་ཤེས་པ། །རྟོག་པའི་བག་ཆགས་འཁྲུད་པས་ཡེ་ཤེས་ཆུ། །གཟུང་འཛིན་མཚན་མ་བསྲེགས་ 
པས་ཡེ་ཤེས་མེ། །མ་བསྐྱོད་གནས་སུ་ཕྱིན་པས་ཡེ་ཤེས་རླུང༌། །སེམས་ཀྱི་ཆོས་ཉིད་འབྱུང་བ་ལྔར་ 
ཡང་སྣང་། །སེམས་དང་འབྱུང་བ་གཉིས་མེད་གསལ་རྟོགས་ན། །རང་བྱུང་རང་ཞི་བསྒོམ་པ་མ་ 
བཅོས་བཞག །ཅེས་གསུངས་སོ། ། ༢ རྒྱལ་པོ་དྷ་ཧེ་ན་ཏ་ལོའི་རྟོགས་པ་བརྗོད་པ། བདག་ 
ནི་དྷ་ཧེ་ཏ་ལོ་སྟེ། །སེམས་ནི་ནམ་མཁའི་དབྱིངས་དང་འདྲ། །ནམ་མཁའི་དབྱིངས་ལ་མཐའ་དབུས་ 
མེད། །བྱང་ཆུབ་སེམས་ལ་མཐའ་དབུས་མེད། །མཐའ་དབུས་མེད་པའི་ཆོས་ཉིད་ལ། །མ་ཡེངས་
179

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གནས་པ་བསྒོམ་པ་ཡིན། །ཞེས་གསུངས། དེས་རང་གི་རིགས་ཀྱི་སྲས་རཱ་ཛ་ཧསྟི་ལ་གདམས་པ། བྱང་ 
ཆུབ་སེམས་ནི་དུས་གསུམ་སངས་རྒྱས་ཏེ། །འདས་པའི་སངས་རྒྱས་རྣམས་ཀྱང་འདི་ལས་བྱུང༌། །ད་ 
ལྟར་བཞུགས་པའི་སངས་རྒྱས་འདི་ལ་གནས། །སླད་ནས་བཞུགས་པའི་སངས་རྒྱས་འདི་རུ་རྒྱ། །དུས་ 
གསུམ་སངས་རྒྱས་དགོངས་པ་རང་སེམས་ཡིན། །ཞེས་གསུངས་སོ། །རྒྱལ་སྲས་རཱ་ཛ་ཧ་ 
སྟིའི་རྟོགས་པ་བརྗོད་པ། བདག་ནི་རྒྱལ་སྲས་ཐུ་བོ་རཱ་ཛ་སྟེ། །རང་རིག་སྐྱེ་མེད་བྱང་ཆུབ་སེམས་ 
རྟོགས་པས། །ཀུན་བཟང་རྡོ་རྗེ་འཛིན་པའི་བརྒྱུད་ཀྱང་འཛིན། །སངས་རྒྱས་ས་གསུམ་མ་བགྲོད་ 
དུས་གཅིག་ནོན། །དུས་གསུམ་སངས་རྒྱས་རྣམས་དང་དགོངས་པ་མཉམ། །ཞེས་གསུངས། དེས་ 
རང་གི་རིགས་ཀྱི་སྲིང་མོ་སྲས་མོ་ས་ར་ཎི་ལ་གདམས་པ། སེམས་ལ་ཕུང་པོ་མེད་པས་དར་ཞིང་ 
རྒུད་པ་མེད། །སེམས་ལ་སྐྱེ་ཤི་མེད་པས་བསད་ཅིང་གཅད་དུ་མེད། །ཐམས་ཅད་སེམས་སུ་འདུས་ 
པས་སེམས་ཉིད་ཆོས་ཀྱི་སྐུ། །རང་སེམས་དེ་ལྟར་རྟོགས་ན་སངས་རྒྱས་དགོངས་པ་ཡིན། །ཞེས་ 
གསུངས་སོ། ། 4སྲས་མོ་ས་ར་ཎིའི་རྟོགས་པ་བརྗོད་པ། བད་ག་ནི་སྲས་མོ་ས་ར་ཎི། །བྱང་ཆུབ་ 
སེམས་ནི་སྐྱེ་འགག་གཉིས་དང་བྲལ། །སྐྱེ་འགག་གཉིས་མེད་རང་གི་སེམས་རྟོགས་པས། །དུས་ 
གསུམ་རྒྱལ་བའི་དགོངས་པ་སེམས་ལ་ལོན། །རྟོགས་པའི་ཀློང་ནས་འདུ་འབྲལ་མེད་པའོ། །ཞེས་ 
གསུངས་སོ། །དེས་ཀླུའི་རྒྱལ་པོ་དགའ་བོ་ལ་གདམས་པ། ཡུལ་དྲུག་མ་འགགས་བདེ་ཞིང་རྒྱས་ 
པར་སྤྱོད། །ཇི་ལྟར་རོལ་ཀྱང་བྱང་ཆུབ་བོགས་སུ་ཆེ། །རང་རིག་རྒྱལ་པོའི་དབང་ཐོབ་གདེང་ལྡན་ 
པས། །ཚོགས་དྲུག་ལྷུག་པར་བཞག་ན་བསྒོམ་པ་ཡིན། །ཞེས་གསུངས་སོ། ། ༥ ཀླུའི་རྒྱལ་པོ་ 
དགའ་བོའི་རྟོགས་པ་བརྗོད་པ། བདག་ནི་ཀླུ་རྒྱལ་དགའ་བོ་སྟེ། །ཉོན་མོངས་མ་སྤངས་ཡེ་ཤེས་ 
ཆེན་པོ་ལྔ། །དུག་གསུམ་མ་སྤངས་སྐུ་གསུང་ཐུགས་སུ་རྫོགས། །འཁོར་བ་མ་སྤངས་བདེ་ཆེན་བྱང་ 
ཆུབ་སེམས། །བསྒོམས་ན་སེམས་དང་བག་ཆགས་གཉིས་སུ་མེད། །གནས་སུ་དག་ན་སྣང་བ་མཐའ་ 
ཡས་ཡིན། །མཚན་མར་ཆགས་ན་འདོད་ཆགས་ཡིན། །དུག་གསུམ་གཡོས་ན་སྐུ་གསུང་ཐུགས། ། 
གཡོས་པ་ཉིད་ན་གཡོ་བ་མེད། །དེ་ལྟར་བཞག་ན་བསྒོམ་པ་ཡིན། ཞེས་གསུངས། དེས་རྒྱལ་པོ་ 
སྲིད་སྲུང་གི་བུ་མོ་གནོད་སྦྱིན་མོ་བྱང་ཆུབ་ལ་གདམས་པ།བྱང་ཆུབ་སེམས་ནི་མི་ནུབ་རྒྱལ་ 
མཚན་ཏེ། །དུས་གསུམ་འགྱུར་བ་མེད་པས་གཡུང་དྲུང་ཡིན། །འཁོར་བའི་གཡུལ་ལས་རྒྱལ་བས་
180

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱལ་མཚན་ཡིན། །དེ་ལྟར་རྟོགས་ན་རྟོགས་པའི་རྒྱལ་པོ་ཡིན། ། ཞེས་གསུངས་སོ། ། གནོད་
སྦྱིན་མོ་བྱང་ཆུབ་ཀྱི་རྟོགས་པ་བརྗོད་པ། བདག་ནི་གནོད་སྦྱིན་བྱང་ཆུབ་སྟེ། །རང་གི་སེམས་ནི་རྡོ་ 
རྗེ་སེམས་དཔའ་ཡིན། །རྡོ་རྗེ་སེམས་དཔའ་གུད་ན་བསྒོམ་དུ་མེད། །རང་གི་སེམས་ནི་ཆོས་ཀྱི་སྐུ་ 
ཡང་ཡིན། །ཆོས་ཀྱི་སྐུ་ནི་གུད་ནས་བསྒྲུབ་ཏུ་མེད། །དེ་ལྟར་རྟོགས་པས་དབང་དུ་ཀུན་ཀྱང་འདུ། ། 
དེ་ལྟར་རྟོགས་པའི་དམ་ལ་ཀུན་ཀྱང་གནས། །རང་སེམས་རྡོ་རྗེ་སེམས་དཔར་རབ་རྟོགས་ནས། ། 
དེ་ཡི་དོན་ལ་མ་ཡེངས་བསྒོམ་པ་ཡིན། །བསྒོམ་པར་བྱ་བ་དེ་ལས་གུད་ན་མེད། །ཅེས་གསུངས། 
དེས་སྨད་འཚོང་མ་ས་ར་ཎཱིའམ་བདག་ཉིད་མ་ལ་གདམས་པ། སངས་རྒྱས་སེམས་ཅན་ཡེ་ནས་ 
གཉིས་མེད་དེ། །དེ་ལྟར་རྟོགས་ན་དོན་གྱི་དམ་པ་ཉིད། །རང་སེམས་གཉིས་མེད་ཆོས་སྐུར་རབ་ 
རྟོགས་ན། །དེ་ལ་བསྒོམ་པར་བྱ་བ་གུད་ན་མེད། །ཅེས་གསུངས་སོ། ། ยདམངས་རིགས་ 
སྨད་འཚོང་མ་བདག་ཉིད་མའི་རྟོགས་པ་བརྗོད་པ། །བདག་ནི་སྨད་འཚོངས་ས་ར་ཎཱི། །ལྟ་བའི་ 
རྒྱལ་པོ་བྱང་ཆུབ་སེམས་ཀྱི་དོན་རྟོགས་པས། །སེམས་ལ་ཕོ་མོ་མེད་པས་སྦྱར་ཡང་ཉམས་མི་ང་། ། 
སེམས་ལ་སྐྱེ་ཤི་མེད་པས་བསྒྲལ་ཡང་འཆི་མི་འགྱུར། །སྣང་སྲིད་བདུད་རྩི་ཡིན་པས་ཡེ་ནས་གཙང་ 
རྨེ་མེད། །ཅེས་གསུངས། དེས་མཁན་པོ་རབ་སྣང་ལ་གདམས་པ། རྒྱུ་ལས་མ་བྱུང་འབྲས་བུ་ 
བྱང་ཆུབ་སེམས། །ལུང་ལས་མ་བྱུང་མན་ངག་བྱང་ཆུབ་སེམས། །སེམས་ལས་མ་བྱུང་སངས་རྒྱས་ 
བྱང་ཆུབ་སེམས། །སྣང་རྒྱུ་མེད་པས་ནམ་མཁའ་བྱང་ཆུབ་སེམས། །ཁ་དོག་མེད་པས་འདི་ཞེས་ 
དམིགས་སུ་མེད། །ཅེས་གསུངས་སོ། ། ༨ ཁ་ཆེའི་མཁན་པོ་རབ་སྣང་གི་རྟོགས་པ་བརྗོད་པ། 
བདག་ནི་མཁན་པོ་རབ་སྣང་སྟེ། །སེམས་ཉིད་སྟོང་པ་ཆེན་པོའི་ངང་ལས་ནི། །སྣང་ཞིང་སྲིད་པའི་ 
ཆོས་རྣམས་ཐམས་ཅད་བྱུང༌། །ཇི་ལྟར་བྱུང་ཡང་སེམས་ལ་བྲི་གང་མེད། །རང་བྱུང་རང་ཞི་ཆོས་ 
སྐུ་ཆེན་པོར་རྟོགས། །ཞེས་གསུངས། དེས་ཨོ་རྒྱན་མཁན་པོ་མ་ཧཱ་རཱ་ཛ་ལ་གདམས་པ། སེམས་ 
ཀྱི་རང་བཞིན་ཡེ་ནས་སངས་རྒྱས་ཏེ། །བསྒོམ་པར་བྱ་བ་དེ་ལས་གུད་ན་མེད། །བསྒོམ་བྱ་དེ་ལ་ 
རིག་པས་མི་རྟོགས་ཏེ། །སེམས་ཉིད་དོན་ལས་མ་ཡེངས་བསྒོམ་པ་ཡིན། །ཞེས་གསུངས་སོ། ། 
ཨོ་རྒྱན་མཁན་པོ་པཎྜི་ཏ་ཆེན་པོ་མ་ཧཱ་རཱ་ཛའི་རྟོགས་པ་བརྗོད་པ། བདག་ནི་མ་ཧཱ་རཱ་ཛ་སྟེ། ། 
སེམས་ལ་བསྒོམས་པས་བསྒོམ་པའི་ཡུལ་ལས་འདས། །སེམས་ལ་བལྟས་པས་མཐོང་བ་ཅི་ཡང་
181

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
མེད། །མཐོང་མེད་མཐོང་བ་དེ་ཉིད་མཐོང་བ་ཡིན། །མཐོང་མེད་དོན་ལ་མ་ཡེངས་བསྒོམ་པ་ཡིན། ། 
ཞེས་གསུངས། དེས་སྲས་མོ་གོ་མ་དེ་ཝཱི་ལ་གདམས་པ། དུས་གསུམ་འདུ་འབྲལ་མེད་དེ་ཐིག་ལེ་ 
གཅིག་གི་ངང་། །ལམ་ལ་བགྲོད་དུ་མེད་དེ་རང་གྲོལ་གཅིག་གི་ངང་། །ཆོས་ཉིད་དཔྱོད་དུ་མེད་ 
དེ་ཚིག་གི་མཐའ་དང་བྲལ། ། དེ་ཉིད་མཐའ་བྲལ་རྟོགས་པས་སྒོམ་པའི་ཡུལ་དང་བྲལ། །ཞེས་ 
གསུངས་སོ། ། ༡༠ གོ་མ་དེ་ཝཱིའི་རྟོགས་པ་བརྗོད་པ། བདག་ནི་གོ་མ་དེ་ཝཱི་སྟེ། །ཕུང་པོ་ 
རིགས་ཀྱི་ཡབ་ལྔ་ལ། །འབྱུང་བ་རིགས་ཀྱི་ཡུམ་ལྔ་ཡིན། །ཁམས་དང་སྐྱེ་མཆེད་མང་པོའི་ཚོགས། ། 
བྱང་ཆུབ་སེམས་དཔའ་སེམས་མ་ཡིན། །ཀུན་གཞི་ཀུན་ཏུ་བཟང་པོ་ལ། །ཡིད་ནི་ཀུན་ཏུ་བཟང་མོ་ 
ཡིན། །ཡབ་ཡུམ་གཉིས་མེད་དངོས་གྲུབ་ཡིན། །ཞེས་གསུངས། དེས་ཨཱརྱ་ཨཱ་ལོ་ཀེ་ལ་གདམས་པ། 
ས་དང་རྣམ་ཐར་འདོད་ན་བྱང་ཆུབ་ཉིད་ལས་འགྱངས། །བདེ་བ་ཐོབ་པར་འདོད་ན་སྡུག་བསྔལ་ 
ཆེན་པོ་ཡིན། །མི་རྟོག་ཐོབ་པར་འདོད་ན་དེ་ཀ་རྟོག་པ་ཡིན། །དེ་ལྟར་རྟོགས་ན་གང་ཡང་བཙལ་ 
དུ་མེད་པར་ཞོག །ཅེས་གདམས་སོ། ། ༡༡དྲང་སྲོང་ཨཱརྱ་ཨཱ་ལོ་ཀེའི་རྟོགས་པ་བརྗོད་པ།
བདག་ནི་ཨཱརྱ་ཨཱ་ལོ་ཀེ །སྒྲོལ་བའི་ཐབས་ལ་མཁས་པས་སྐྱེ་བའི་རྒྱུན་ཡང་བཅད། །སྦྱོར་བའི་
ཐབས་ལ་མཁས་པས་འགག་པའི་མཐའ་ཡང་བསལ།།ཕྲིན་ལས་ཐབས་ལ་མཁས་པས་བྱ་རྩོལ་
མེད་པར་འགྲུབ། །དངོས་གྲུབ་ཐབས་ལ་མཁས་པས་གཞན་ལ་རག་མ་ལུས། །བསྒོམ་པའི་ཐབས་ལ་ 
མཁས་པས་མ་བཅོས་ངང་ལ་བཞག །ཅེས་གསུངས། དེས་ཏནྟྲ་བཅོ་བརྒྱད་ཀྱི་དོན་ལ་མཁས་པའི་ 
དགེ་སློང་ཀུཀྐུ་རཱ་ཛ་སྔ་མ་ལ་གདམས་པ། ཡུལ་སེམས་གཉིས་སུ་རྟོགས་ན་རྟོག་པ་ཡིན། །དེ་གཉིས་ 
གཉིས་མེད་རྟོགས་ན་ཡེ་ཤེས་ཡིན། །འབྱུང་འཇུག་མེད་པ་གོ་ན་བསྒོམ་པ་ཡིན། །སྣང་ན་འཛིན་ 
མེད་རང་གྲོལ་བསྒོམ་པ་ཡིན། །ཞེས་གསུངས་སོ། ། ༡༢ཀུ་ཀྐུ་རཱ་ཛ་སྔ་མའི་རྟོགས་པ་བརྗོད་ 
པ༑ བདག་ནི་ཀུཀྐུ་རཱ་ཛ་སྟེ། །སེམས་ལ་སྐྱེ་ཤི་མེད་པས་རྡོ་རྗེའི་སེམས། །རྡོ་རྗེ་སེམས་དཔའི་སྐུ་ནི་ 
ཀུན་ལ་ཁྱབ། །དེ་ལ་ནམ་མཁའི་དཔེས་ཀྱང་མཚོན་དུ་མེད། །རྟོགས་པའི་དོན་ལ་མ་ཡེངས་བསྒོམ་ 
པ་ཡིན། །ཞེས་གསུངས། དེས་དྲང་སྲོང་བྷ་ཤི་ཏ་ལ་གདམས་པ། །སྐྱེ་འགག་མེད་པའི་བྱང་ཆུབ་ 
སེམས། །སྣང་ལ་རང་བཞིན་མེད་པ་ཡིན། །བསྒོམ་དུ་མེད་པ་བྱང་ཆུབ་སེམས། །རྣལ་འབྱོར་བདེ་ 
བར་ཉལ་ལོ་བཙུན། །ཞེས་གསུངས་སོ། ། ༡༣དྲང་སྲོང་བྷ་ཤི་ཏའི་རྟོགས་པ་བརྗོད་པ།
182

།ཟབ་གཏེར་ཆོས་ཀྱི་མཛོད་ཁང་
བདག་ནི་དྲང་སྲོང་བྷ་ཤི་ཏ། །འབྱུང་བ་ལྔ་ནི་ནམ་མཁའི་དབྱིངས་སུ་རྫོགས། །ཐེག་དགུའི་རྩལ་ནི་ 
ཨ་ཏི་ཡོ་གར་རྫོགས། །སངས་རྒྱས་རྩལ་ནི་བྱང་ཆུབ་སེམས་སུ་རྫོགས། །བྱང་ཆུབ་སེམས་རྟོགས་ 
རྫོགས་ཆེན་སངས་རྒྱས་ཡིན། །དེས་ན་རྩོལ་སྒྲུབ་མེད་པར་སེམས་ཉིད་སངས་རྒྱས་ཡིན། །སེམས་ 
ལ་མཐའ་དབུས་མེད་པས་བརྡལ་བ་ཆེན་པོ་ཡིན། །སེམས་ལ་སྐྱེ་འགག་མེད་པས་དངོས་གྲུབ་ཆེན་ 
པོ་ཡིན། །བསྒོམ་པར་བྱ་བའི་ཆོས་ཉིད་དེ་ལས་གུད་ན་མེད། །ཅེས་གསུངས། དེས་སྨད་འཚོང་མ་ 
བདག་ཉིད་མ་ལ་གདམས་པ། ཅི་ཡང་ཡིད་ལ་མི་བྱེད་ན། །ཤེས་རབ་ཆེན་པོའི་རྟོགས་པ་ཡིན། ། 
གང་ལ་འཛིན་པ་མི་འཇུག་ན། །བསྒོམ་པ་ཀློང་དུ་ཕེབས་པའི་རྟགས། །ཞེས་གསུངས་སོ། ། ༡༤
དགེ་སློང་མ་བདག་ཉིད་མའི་རྟོགས་པ་བརྗོད་པ། བདག་ནི་སྨད་འཚོང་བདག་ཉིད་མ། །འབྱུང་ 
ལྔ་རིགས་ཀྱི་ཡུམ་ལྔའི་མཁའ། །དེ་ཉིད་ཀུན་ཏུ་བཟང་མོའི་ཀློང་། །ཀུན་གཞི་ཀུན་ཏུ་བཟང་པོ་ཡིན། ། 
དེ་གོ་མཁའ་དབྱིངས་དབྱེར་མེད་རྟོགས། །བྱང་སེམས་མཁའ་ལ་ཉི་ཤར་འདྲ། །སེམས་ཉིད་རྟོགས་ 
ན་བསྒོམ་པ་ཡིན། །ཞེས་གསུངས། དེས་ནཱ་གཱརྫུ་ན་ལ་གདམས་པ། བརྟགས་ན་སྟོང་པར་བརྟགས་ 
ཀྱང་འཁྲུལ་པ་ཡིན། །ཆགས་ན་ལྷ་ལ་ཆགས་ཀྱང་འཆིང་བ་ཡིན། །རྟོག་ན་ཆོས་སྐུར་རྟོགས་ཀྱང་ 
རྟོག་པ་ཡིན། །བསྒོམ་ན་མི་རྟོག་བསྒོམ་ཡང་མཚན་མ་ཡིན། །ཞེས་གསུངས་སོ། ། ༡༥ ནཱ་ 
གཱརྫུ་ནའི་རྟོགས་པ་བརྗོད་པ། སྐྱེ་མེད་ཆོས་ལ་ཕུང་པོ་མེད་པས་བདེ། །གྲག་སྟོང་གསུང་ལ་འགག་ 
པ་མེད་པས་བདེ། །ཡེ་ཤེས་ཐུགས་ལ་སྐྱེ་ཤི་མེད་པས་བདེ། །བྱང་ཆུབ་སེམས་ནི་བདེ་བ་ཆེན་པོར་ 
རྟོགས། །ཞེས་གསུངས། དེས་ཀུཀྐུ་རཱ་ཛ་ཕྱི་མ་ལ་གདམས་པ། །གཟུང་འཛིན་གཉིས་ཀྱིས་སྟོང་ན་ 
སྟོང་པ་ཡིན། །མིང་དང་ཐ་སྙད་བྲལ་ན་རྟོགས་པ་ཡིན། །དེ་ལ་འཛིན་པ་མེད་ན་སྟོང་ཉིད་ཡིན། ། 
དེ་ལ་གནས་པ་སྟོང་ཉིད་བསྒོམ་པ་ཡིན། །ཞེས་གསུངས་སོ། ། ༡༦ ཀུཀྐུ་རཱ་ཛ་ཕྱི་མའི་རྟོགས་ 
པ་བརྗོད་པ། བདག་ནི་མཁན་པོ་དྷ་ཧུ་ན། །ཕུང་པོ་ལྔ་དང་འབྱུང་བ་ལྔ་ལ་སོགས། །རིགས་ཀྱི་ཡབ་ 
ཡུམ་ལྷ་དང་ལྷ་མོར་རྟོགས། །དེ་གཉིས་གཉིས་མེད་ཀུན་གཞི་བྱང་ཆུབ་སེམས། །བྱང་ཆུབ་སེམས་ 
ནི་སྣང་སྲིད་ཀུན་ལ་ཁྱབ། །སྣང་སྲིད་རྣམ་དག་རྒྱལ་བའི་དཀྱིལ་འཁོར་ཡིན། །ཞེས་གསུངས་སོ། ། 
དེས་འཇམ་དཔལ་བཤེས་གཉེན་ཕྱི་མ་ལ། སེམས་ལ་མིང་དུ་བཏགས་ཀྱང་མིང་གི་མཐའ་དང་ 
བྲལ། །སེམས་ལ་དཔེ་རུ་མཚོན་ཀྱང་མཚོན་པའི་དཔེ་ལས་འདས། །གཉིས་མེད་ཡེ་ཤེས་བསམ་
183

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདས་དམིགས་པའི་ཡུལ་དང་བྲལ། །རྟོགས་པའི་ཀློང་ན་དམིགས་མེད་མ་ཡེངས་བསྒོམས་པ་ཡིན། ། 
ཞེས་གསུངས་སོ། ། འཇམ་དཔལ་ཕྱི་མའི་རྟོགས་པ་བརྗོད་པ། བདག་ནི་མཇམ་དཔལ་ 
དཔལ་བཟང་སྟེ། །རིགས་གཉིས་བརྒྱུད་ནས་སྦྱངས་པའི་འཕྲོ་དང་ལྡན། །འདོད་པའི་དོན་གྲུབ་ 
སེམས་ཀྱི་རྩ་བ་ཆོད། །ད་ལྟ་ཉིད་དུ་འབྲས་བུ་མངོན་སངས་རྒྱས། །ཉིད་ལས་གཞན་མེད་ཐེ་ཚོམ་ 
ཡིད་གཉིས་བྲལ། །ཞེས་གསུངས་སོ། །དེས་དྲང་སྲོང་བདེ་བ་རཱ་ཛ་ལ་གདམས་པ། །ནམ་མཁའི་རྒྱ་ 
ནི་མཐའ་དང་དབུས་མེད་དོ། །དེས་ཀྱང་བྱང་ཆུབ་སེམས་ལ་མཚོན་དུ་མེད། །མཚོན་དུ་མེད་པའི་ 
བྱང་ཆུབ་སེམས་རྟོགས་ནས། །རྩོལ་མེད་ངང་ལ་བཞག་ན་བསྒོམ་པ་ཡིན། །ཞེས་གསུངས་སོ། །
༡༨བདེ་བ་རཱ་ཛའི་རྟོགས་པ་བརྗོད་པ། །བདག་ནི་བདེ་བ་རཱ་ཛ་སྟེ། །ལུང་ལས་བཤད་པའི་
མན་ངག་བདེ་ཆེན་ནི། །སེམས་ཀྱི་གཏིང་དུ་བཞག་སྟེ་ཁར་མི་བྱུང༌། །ཨ་ཏི་ཡོ་ག་ཀུན་བཟང་ 
དགོངས་པའི་དོན། །རྟོགས་པའི་དོན་ལས་མི་འགྱུར་ཆོས་ཀྱི་སྐུ། །ཞེས་གསུངས། དེས་སློབ་དཔོན་ 
བུདྡྷ་གུབྟ་སྟེ་སངས་རྒྱས་གསང་བ་ལ་གདམས་པ། སེམས་ཉིད་འདུ་འབྲལ་མེད་པས་རྟག་པ་ཆེན་ 
པོ་ཡིན། །སེམས་ལ་རིག་པ་ཤར་བས་རིག་པའི་རྒྱལ་པོ་ཡིན། །སེམས་ལ་འཁོར་བ་མེད་པས་བདུད་ 
རྩིའི་རྒྱལ་པོ་ཡིན། །སེམས་ལ་མཐའ་དབུས་མེད་པས་དཀྱིལ་འཁོར་ཆེན་པོ་ཡིན། །ཞེས་གསུངས་ 
སོ༑ ༑ ༡༩ བུདྡྷ་གུཔྟའི་རྟོགས་པ་བརྗོད་པ། བདག་ནི་བུདྡྷ་གུབྟ་སྟེ། །རང་སེམས་ཡེ་ནས་ 
ལྷུན་གྲུབ་བདེ་ཆེན་པོ། །མ་རིག་ཀུན་ལ་གསང་བས་གསང་བ་ཡིན། །རྩོལ་མེད་སངས་རྒྱས་རྟོགས་ 
ན་བསྒོམ་པ་ཡིན། །བསྒོམ་དང་མི་སྒོམ་བྲལ་བ་སངས་རྒྱས་ཡིན། ། ཞེས་གསུངས། དེས་ཤྲཱི་སེངྷ་ལ་ 
གདམས་པ། སྣང་བ་མེད་པའི་ཆོས་ཉིད་འདི། །སྣང་བའི་ཆོས་ལ་རྟག་པར་བཞུགས། །འགྱུར་མེད་ 
སེམས་ཀྱི་རྩད་ཆོད་ནས། །སངས་རྒྱས་གཞན་ནས་བསྒྲུབ་ཏུ་མེད། །ཅེས་གསུངས་སོ། ། 
སེདྷའི་རྟོགས་པ་བརྗོད་པ། མཚན་མའི་མཐའ་ལས་འདས་པའི་བྱང་ཆུབ་སེམས། །མངོན་སུམ་ 
ཉིད་ནས་སྣང་སྲིད་ཀུན་ཏུ་ཁྱབ། །ཐ་སྙད་བྲལ་བར་རང་རིག་ཡེ་ཤེས་ལ། །འདི་ཞེས་རྡོ་རྗེ་སེམས་ 
དཔས་མཚོན་དུ་མེད། །ཅེས་གསུངས་སོ། །དེས་དགེ་སློང་མ་ཀུན་དགའ་མོ་ལ་གདམས་པ། བྱ་བ་ 
བཏང་བའི་སེམས་བཞིན་དུ། །ཇི་ལྟར་གནས་པ་དེ་ལྟར་ཞོག །དེ་ལྟར་དྲན་པའི་སྟོབས་ལྡན་པས། ། 
སངས་རྒྱས་དགོངས་པ་ཡིན་པར་ངེས། །ཞེས་གདམས་སོ། ། ༣༡ དགེ་སློང་མ་ཀུན་དགའ་
184

༄༅། །ཟབ་གཏེར་ཆོས་ཀྱི་མཛོད་
མོས། བདག་ནི་དགེ་སློང་ཀུན་དགའ་མོ། །དཔེར་ན་ཆུ་བོ་ཆེན་པོ་ལ། །ཆུ་བྲན་ཐམས་ཅད་འདུས་ 
པ་ལྟར། །ཐེག་པའི་རིམ་པ་དགུར་བསྟན་ཀྱང་། །རྫོགས་པ་ཆེན་པོ་ཉིད་དུ་འདུས། །ཞེས་གསུངས་ 
སོ༑ ༑༢༣ཡང་ཤྲྰི་སེདྷས་བི་མ་ལ་མི་ཏྲ་ལ་གདམས་པས། དུག་ལྔ་མ་སྤངས་ཡེ་ཤེས་ཆེན་ 
པོ་ལྔ། །འཁོར་བ་མ་སྤངས་ཡེ་ནས་རྣམ་པར་དག །སངས་རྒྱས་རང་སེམས་ཡིན་པའི་དོན་རྟོགས་ན། ། 
རྟོགས་པའི་དོན་ལས་བྱང་ཆུབ་སེམས་གཞན་མེད། །ཅེས་གསུངས། །བི་མ་ལ་མི་ཏྲའི་རྟོགས་པ་ 
བརྗོད་པ། ཆོས་ཉིད་བསམ་དུ་མེད་པ་ནམ་མཁའ་ཆེ། །སེམས་ཉིད་ནམ་མཁའ་བསམ་པ་ཀུན་དང་ 
བྲལ། །བསམ་དུ་མེད་པའི་བྱང་ཆུབ་སེམས་ཉིད་ལ། །ཆོས་ཉིད་བསྒོམས་པས་རྙེད་པར་མི་འགྱུར་ 
ཏེ༑ ༑མ་བསྒོམས་པས་ཀྱང་ཡེ་ནས་སྟོར་འབྲལ་མེད། །མ་བཙལ་མཉམ་པའི་དོན་ཉིད་བསྒོམ་པ་ 
ཡིན། །ཞེས་གསུངས་སོ། ། ༣༣རྩོལ་མེད་ཀྱི་བསྟན་པ་རྒྱ་གར་འཕགས་པའི་ཡུལ་དུ་དར་ 
ཞིང་རྒྱས་པའི་སྐབས། རིག་འཛིན་མཁས་པ་ཉི་ཤུ་རྩ་གསུམ་གྱིས་རང་རང་གི་རྟོགས་པ་བརྗོད་པ་ 
དང་སློབ་མ་རྣམས་ལ་གདམས་པ་སྟེ་གཉིས་པའོ།། །།
༈ དེ་ནས་རྩོལ་མེད་ཀྱི་བསྟན་པ་བོད་ཀྱི་ཡུལ་དུ་ཇི་ལྟར་བྱུང་བ་ནི། རྗེ་མངའ་བདག་ཁྲི་ 
སྲོང་ལྡེའུ་བཙན་གྱི་བདག་པོའི་རྐྱེན་ལ་བརྟེན་ནས། སྤྲུལ་པའི་སྐུ་བཻ་རོ་ཙ་ནས་དཀའ་བ་བཅུ་དྲུག་ 
སྤྱད་དེ་རྒྱ་གར་གྱི་ཡུལ་དབུས་སུ་གཤེགས་ཏེ། དྷ་ཧེ་ནའི་འདུ་ཁང་ཆེན་པོར་སྤྱིར་པཎྜི་ཏ་རྣམས་ 
ལ་རྒྱུ་འབྲས་ཀྱི་ཆོས་རྒྱ་ཆེར་གསན། ཁྱད་པར་པཎ་གྲུབ་ཆེན་པོ་ཤྲཱི་སེངྷ་ལས་མན་ངག་རྫོགས་པ་ 
ཆེན་པོའི་གདམས་པ་གསན་པའི་སྐབས་ཤིག་བཻ་རོ་ཙ་ནས་ཞུས་པ། ལྟ་བ་ཕྱོགས་རིས་མེད་པ་དེ། ། 
ལས་དང་རྟོགས་པའི་འཕྲང་ལ་རྡུགས། །སྤྱོད་པ་བླང་དོར་མེད་པ་དེ། །འདོད་རྩོལ་གཉིས་ཀྱི་ 
འཕྲང་ལ་རྡུགས། །ལམ་ལ་བསྒྲོད་དུ་མེད་པ་དེ། །ལུང་དང་རིགས་པའི་འཕྲང་ལ་རྡུགས། །རང་ 
བྱུང་ཡེ་ཤེས་ཆེན་པོ་དེ། །བག་ཆགས་སྟུག་པོའི་འཕྲང་ལ་རྡུགས། །རྫོགས་ཆེན་བྱ་བྲལ་ལྷུན་གྲུབ་དེ། ། 
བརྡ་དོན་བྲལ་བའི་འཕྲང་ལ་རྡུགས། །སངས་རྒྱས་སྤྱོད་ཡུལ་རང་དབང་དེ། །སྤྱི་བླུགས་ཚངས་ 
པའི་འཕྲང་ལ་རྡུགས། །ཆ་ལ་སེམས་སྡེ་བཅོ་བརྒྱད་པོས། །འཕྲང་བརྒྱད་སྐྱེལ་མས་མ་ཤོག་པས། ། 
བདག་རང་བཻ་རོ་ཙ་ན་ཡང་། །ཡུལ་དུ་འགྲོ་བ་འཕྲང་ལ་རྡུགས། །ཞེས་དང༌། ཡང་སྐུ་གསུམ་སྟོན་ 
པ་མཆོག་གི་སྲས། །ཐམས་ཅད་མཁྱེན་པ་བདག་གི་ཕ། །བློ་ཡི་རེ་དོགས་གཅད་པའི་ཕྱིར། །དབུ་
185

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྙུངས་གཞེས་པའི་ཆོས་ཤིག་ཞུ། །ཞུས་པས། ཆོས་ཀྱི་དབྱིངས་ལ་ཟད་མེད་ཀྱང་། །དེ་བཞིན་ 
ཉིད་ནི་གཅིག་ཤེས་ན། །མ་འདུས་དེ་ལ་ཡོངས་སུ་རྫོགས། །དེ་ལས་ཡོད་ན་སིདྡྷི་ཀན། །ཞེས་ 
གསུངས་ཤིང་གདམས་པ་ལྷག་མ་མ་ལུས་པར་གནངས་ནས་སློབ་དཔོན་ཤྲཱི་སེདྷའི་ཞལ་ནས་བཻ་རོ་ཙ་ 
ན་ལ་གདམས་པ། རང་སེམས་ཡེ་ཤེས་རྡོ་རྗེ་འདི། །ཡོད་མེད་དབུས་སུའང་མི་དམིགས་ཤིང་། ། 
རྟག་ཆད་མཐའ་ལ་མི་གནས་པ། །སྒྲོ་སྐུར་མེད་པའི་ཆོས་ཉིད་ལ། །བླང་དོར་མེད་པར་བློ་བཞག་ 
སྟེ༑ ༑འདི་ཞེས་བསྒོམ་པའི་འདུ་ཤེས་བྲལ། །དེ་ནི་དགོངས་པའི་མཐར་ཐུག་གོ །སེམས་ནི་སངས་ 
རྒྱས་ཀུན་གྱི་དངོས། །སེམས་ཀྱིས་སེམས་ལ་ལྟ་བ་ན། །སེམས་ཀྱི་སྐྱོན་དང་གོལ་ས་བརྟག །དེ་ནས་ 
ཉམས་མྱོང་དྲོད་ཚད་སྐྱེ། །རང་སྣང་དཀྱིལ་འཁོར་རང་ལ་འཆར། །སེམས་ནི་ཁ་དོག་ཅིར་མི་ 
དམིགས། །དབྱིབས་ཀྱི་རྣམ་པ་གང་ཡང་མེད། །སེམས་ནི་རྒྱུ་ལས་མ་སྐྱེས་ཏེ། །རྐྱེན་གྱིས་རྣམ་པར་ 
འཇིག་པ་མེད། །ཐོག་མར་མ་བྱུང་མཐར་མི་འགྲོ། །དུས་གསུམ་ཀུན་ན་སོང་ཞེས་དབེན། །འདི་འདྲ་ 
ཞེས་སུ་བསྟན་དུ་མེད། །བདག་གཞན་གཟུང་འཛིན་བཏང་སྙོམས་དང་། །རྒྱུ་རྐྱེན་གང་གིས་དཔྱོད་ 
ཡུལ་མིན། །བྱིང་རྒོད་གཉིས་པོ་འདི་ལ་མེད། །ཇི་བཞིན་པ་ཡི་ངང་དུ་ཞོག །ཡིག་འབྲུ་ཕྱག་མཚན་ 
སྐུར་མི་དམིགས། །སྒྲ་དང་ཚིག་ལས་འདས་པར་བསྒོམ། །སྙེམ་བྱེད་བློ་ཡི་འཇིགས་པའི་བློ། །ཀུན་ 
ལ་རེ་དོགས་མེད་པར་གཞག །ཅིར་ཡང་རྟོག་པར་མི་བྱའོ། །སྟོང་པའི་ངང་ལས་མ་གཡོས་ན། ། 
དབུགས་ཀྱི་རྒྱུ་བ་མི་ཚོར་ཞིང༌། །ཕུང་པོ་ཡོད་པར་མི་མངོན་ཏེ། 'ནམ་མཁའ་སྟོང་པའི་ངང་ཉིད་ 
ལས། །རིག་པ་ཡེ་ཤེས་ཤར་བའི་དྲོད། །སྐར་མའི་འོད་འདྲ་གློག་འབྱུང་འདྲ། །ཉི་མ་ཤར་བའི་འོད་ 
འདྲར་གསལ། །གཅིག་གོ་ཀུན་རྫོགས་མན་ངག་ཡིན། །ཞེས་གནད་ཀྱི་ཞལ་ཆེམས་ཐུགས་ཀྱི་ 
མཛོད་བརྡོལ་ཏེ། རླུང་གིས་ཀྱང་ཐོས་སུ་མི་རུང་བར་མཛད་དོ། །དེ་ནས་ལོ་ཙཱ་བ་ཆེན་པོ་བཻ་རོ་ཙ་ 
ན་རྒྱ་གར་ཀུ་ཤ་ལྕགས་ཀྱི་སྡོང་པོའི་ཡུལ་དུ་རྐང་མགྱོགས་སྒྲུབ་པར་ཕེབས་པའི་ཚེ། ཡུལ་དེའི་མི་ 
རྣམས་ཀྱིས་ལོ་རྒྱུས་དྲིས་པའི་ལན་བཏབ་པ། བདག་ནི་མཁས་པ་བཻ་རོ་ཙ་ན་སྟེ། །དམིགས་མེད་ 
མཁའ་ལྟར་དག་པ་ཆོས་ཀྱི་དབྱིངས། །བདེ་ཆེན་འདུ་འབྲལ་མེད་པའི་ཀློང་དཀྱིལ་ནས། ཡ་མཚན་ 
རྨད་བྱུང་བདག་གི་ལུས་འདི་སྐྱེས། །མཁའ་ཀློང་རྣམ་དག་ཡུམ་གྱི་དབྱིངས་ནས་འོངས། །འཇིག་ 
རྟེན་འདི་ཡི་དགོས་པའི་གཏམ་བགྱིད་དེ། །ཀུན་གཞི་རྣམ་དག་བདེ་ཆེན་ལྷུན་རྫོགས་པའི། །མཁའ་
186

༄༅། །ཟབ་གཏེར་ཆོས་ཀྱི་མཛོད་ཁང་།
ལྟར་དག་པའི་བྱང་ཆུབ་སེམས་ཉིད་འདི། །རིག་པའི་ཀློང་ནས་ཐུགས་རྗེའི་ཉི་ཤར་བས། །དུས་ 
གསུམ་རྒྱལ་བའི་དགོངས་པ་བདག་གིས་རྙེད། །སྐྱེ་མེད་མི་དམིགས་ཡི་གེ་ཨ་གཅིག་ལས། །དགོངས་ 
པའི་དོན་དུ་བྱ་བ་དེ་ལས་མེད། །ཨ་ནི་ཡེ་ནས་མི་དམིགས་སྐྱེ་བ་མེད། །སྐྱེ་བའི་ཆོ་འཕྲུལ་དགོས་ 
དགུ་འབྱུང་བའི་ཕྱིར། །ཡི་གེ་ཨ་ནི་དགོངས་པའི་འབྱུང་ཁུངས་ཏེ། །དེ་ལས་བྱུང་བའི་ནོར་ནི་འདི་ 
ཤེས་སོ། །ནོར་ནི་མ་མཆིས་མཁས་པའི་མན་ངག་འཆང་། །སློབ་དཔོན་མ་མཆིས་དགའ་རབ་འཇམ་ 
དཔལ་གཉིས། །འཁོར་ནི་མ་མཆིས་ལྷ་སྲིན་སྡེ་བརྒྱད་འཁོར། །ཆུང་མ་མ་མཆིས་ཀུན་ཏུ་བཟང་ 
མོའི་མཁའ། །གྲོགས་ནི་མ་མཆིས་མ་མོ་མཁའ་འགྲོའི་གྲོགས། །ཟས་ནི་མ་མཆིས་ཆོས་ཀྱི་དབྱིངས་ 
ཀྱི་ཟས། །རྟ་ནི་མ་མཆིས་ཚོགས་བརྒྱད་ཡིད་ཀྱི་རྟ། །བུ་ནི་མ་མཆིས་རིག་པ་ཡིད་ཀྱི་བུ། །ལྷ་ནི་མ་ 
མཆིས་རང་གི་སེམས་ཉིད་ལྷ། །མཐུ་ནི་མ་མཆིས་དུག་གསུམ་རྩད་ནས་གཅོད། །བརྟེན་པ་མ་མཆིས་ 
དོ་ནུབ་བརྟེན་པར་ཞུ། །ཞེས་རང་གི་རྟོགས་པ་བརྗོད་པ་མདོར་བསྡུས་པའི་ཚུལ་གྱིས་བཀའ་བསྩལ་ 
ཏོ༑ ༑
དེ་ནས་ཡུལ་ཏ་ཀི་ར་ཙནྡན་གྱི་ཡུལ་དུ་བྱོན་པ་ན། དེའི་རྒྱལ་པོ་རཱ་ཧུ་ལས་སྐྱེ་བ་མེད་པའི་ཆོས་ 
ཇི་ལྟ་བུ་ཞེས་དྲིས་པའི་ལན་དུ་གསུངས་པ། བདག་ནི་རྣམ་པར་སྣང་མཛད་དེ། །འགྲོ་བ་རྣམ་པ་སྣ་ 
ཚོགས་ལ། །སྣང་ཁྱབ་ཉི་མ་བྱ་དགོངས་ནས། །དཀའ་བ་བཅུ་དྲུག་དཀའ་བས་བགྱིས། །སྒྱུ་མའི་ 
གཟུགས་ཕུང་ལུས་རྒས་ཏེ། །སྟོན་པའི་ཐུགས་རྗེ་བདག་ལ་ཤར། །ཀུན་ལ་སྣང་བར་མཛད་པས་ན། ། 
མིང་ཡང་རྣམ་པར་སྣང་མཛད་ཡིན། །མིང་དང་དོན་དུ་བདག་མཐུན་ཏེ། །ཆོས་ཉིད་མཁའ་ལྟར་ 
དག་པའི་གཏིང་རྟོགས་ནས། །སངས་རྒྱས་ངོ་བོར་མ་གྱུར་གཅིག་ཀྱང་མེད། །སྟོན་པའི་ཞལ་སྐྱིན་ 
བདག་གིས་བཤད་པར་བགྱི། །རྒྱལ་པོ་གོ་བར་གྱིས་ཤིག་བག་ཙམ་ཉོན། །དམིགས་སུ་མེད་པའི་ 
བྱང་ཆུབ་སེམས། །གཟུང་དང་འཛིན་པ་གཉིས་དང་བྲལ། །ཐ་སྙད་ཚིག་གི་སྒྲོས་སྤངས་ནས། །དེ་ 
ཉིད་གསལ་ལ་མ་ཡེངས་པ། །སྐྱེ་བ་མེད་པའི་ཆོས་ཉིད་ཡིན། དགོངས་པའི་དོན་དུ་དེ་བཞིན་གོ ། 
དེ་ཉིད་མ་ནོར་བསྒོམས་པ་ན། །སྐྱེ་བ་ཕྱིས་མི་ལེན་པར་ངེས། །ཞེས་སོགས་དྲིས་ལན་གྱི་གདམས་ 
པ་མང་དུ་བསྩལ་ཏོ། །དེ་ནས་བལ་པོ་ཏཀྵ་ཀའི་ཡུལ་དུ་ཕེབས་པ་ན། པཎྜི་ཏ་པྲ་ཛྙཱ་སིདྡྷིས་རང་ 
སེམས་ཇི་ལྟར་རྟོགས་ན་རྟོགས་པ་ལགས། །ཐེག་པ་གང་ལ་མཁས་ན་འབྲས་བུ་ཐོབ། །མཆོད་པ་
187

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གང་གིས་མཆོད་ན་འཕགས་པ་མཉེས། །ཞེས་དྲི་བ་གསུམ་ཞུས་པ་ལ། དྲི་བ་དང་པོའི་ལན། 
སེམས་ཀྱི་མཚན་ཉིད་གདོད་ནས་རང་བཞིན་མེད། །རྒྱུ་ལས་མ་བྱུང་དཔེས་ཀྱང་མཚོན་དུ་མེད། ། 
རང་བཞིན་འོད་གསལ་དམིགས་མེད་དག་པ་ལ། །རྒྱལ་བ་རྣམས་ཀྱིས་མཚོན་དུ་མེད་པར་འཁུམས། ། 
དྲི་བ་གཉིས་པའི་ལན། དོན་དམ་ཆོས་ཉིད་ལྟ་ཕུགས་གཅིག་པ་ལ། །དབང་པོ་རབ་འབྲིང་འཇུག་ 
སྒོ་སོ་སོར་ཕྱེ། །དམ་ཆོས་ཐེག་པ་ཞལ་ནས་གསུངས་པའི་བཀའ། །གང་ལ་གཏོགས་ཀྱང་འབྲས་བུ་ 
ཐོབ་པར་དགོངས། །དྲི་བ་གསུམ་པའི་ལན། ཡེ་ནས་དག་པའི་ཀློང་ཆེན་དམིགས་མེད་ནས། །ཡེ་ 
ནས་འོད་གསལ་སྤྲོས་མེད་སངས་རྒྱས་སྐུ། །སེམས་ལ་ཆགས་མེད་འཁོར་ཡུལ་ཟང་ཟིང་གི །སེར་ 
སྣ་མ་ཞུགས་ཀུན་ལ་སྙོམས་པ་ནས། །དེ་ནི་མཆོད་པའི་ནང་ནས་དམ་པ་དེ། །འཕགས་པ་ཉིད་ 
ཀྱང་དེ་ཉིད་མཉེས་སམ་དགོངས། །ཞེས་གསུངས་པས་པཎྜི་ཏ་མཉེས་ནས་བསྙེན་ཅིང་བཀུར་རོ། ། 
དེ་ནས་བོད་ཡུལ་མཐིལ་དུ་བྱོན། རྗེ་ཁྲི་སྲོང་ལྡེའུ་བཙན་སོགས་ལ་རྒྱུ་དང་འབྲས་བུ་དང༌། རྩོལ་ 
མེད་ཀྱི་ཐེག་པའི་ཆོས་ཀྱི་འཁོར་ལོ་རྒྱ་ཆེར་བསྐོར་བས་སྨིན་པར་མཛད་ནས། རྒྱལ་བློན་སྤྱི་ལ་ 
གནས་སྐབས་དང་མཐར་ཐུག་གི་ཞལ་གདམས་ཁྱད་པར་ཅན་འདི་གསུངས་སོ། ། 
འདི་མན་ཕལ་ཆེར་འདྲ་འབག་རྒྱས་པ་ཁ་སྐོང་དང་བཅས་པས་འདྲ་མིན་གསུམ་དང་། མཚམས་འདི་ནས་ཡིག་ཆུང་ 
མི་མངོན། ན,ཨཱཝིས། དེནཏ་ ཨལ་པད་ཀ་དཀག%ལྟ་སྤྱོད་ཀུན་གཟིགས་བླ་ 
མ་རྣམས་ལ་ཕྱག་འཚལ་ལོ། །བྱ་བྲལ་དྲི་མེད་ནམ་མཁའ་ལྟ་བུའི་དོན་རྟོགས་ཀྱང༌། །རྟག་ཏུ་ 
མཛད་སྤྱོད་འདི་ལྟར་བྱས་ན་ལེགས་པར་འཁུམས། །དོན་རྟོགས་རྣལ་འབྱོར་ཀུན་ཀྱང་ལེགས་པར་ 
དགོངས་མཛོད་དང༌། །ཡང་དག་ངེས་པའི་དོན་སྟོན་བླ་མ་སྤྱི་བོར་ཁུར། །དེ་ཡིས་བསྟན་པའི་མན་ 
ངག་སྙིང་ལ་རྟག་ཏུ་འཆང་། །རྣལ་འབྱོར་ལྟ་ཁམས་མ་ཆུང་སྤྱོད་པ་ཁམས་མ་ཆེ། །རྒྱལ་བའི་ 
དགོངས་པ་རྟོགས་ཀྱང་མཛད་སྤྱོད་མི་དང་བསྟུན། །དགེ་སྦྱོར་ཚོགས་ལམ་མི་དགག་དྲང་དོན་ 
ཀུན་དང་བསྟུན། །རྟོགས་པ་ཤུགས་ལ་འཆར་གྱིས་གཏོང་ཕོད་སྙིང་རྗེ་བསྐྱེད། །ཐེག་དགུ་རང་སར་ 
བདེན་གྱིས་ཐེག་པའི་ཁ་མ་འཛིན། །དོན་དམ་ལྟ་ཕུགས་གཅིག་གིས་ཆོས་ལ་ཕྱོགས་རིས་སྐྱུངས། ། 
རང་རྒྱུད་ཐོས་པས་གྲོལ་གྱིས་ཆོས་ལ་ངོམ་མ་སྐྱེན། །མི་འཐད་དོན་དང་འགལ་ན་རྒྱལ་བའི་བཀའ་ 
ཡང་ཞོག །བདེན་ཞིང་དོན་མཐུན་ལེགས་བཤད་བྱིས་པ་ལས་ཀྱང་ལོངས། །ཡིད་ཆེས་གདེང་ལྡན་
188

༄༅། །ཟབ་གཏེར་ཆོས་ཀྱི་མཛོད་ཁང་།
རང་ལ་ཡོད་ཀྱང་ཀུན་ལ་དྲིས། །རང་ཉམས་ཟབ་མོ་མུ་ཅོར་མི་སྨྲ་ཀུན་ལ་གསང༌། །བདག་གིས་ 
གཞན་སྐྱོན་མ་རྟོག་རང་སྐྱོན་རྟོག་ལ་ཐོངས། །མོས་པ་ཐ་དད་ཡིན་གྱིས་གང་ལའང་སྐུར་མ་བཏབ། ། 
མཁས་པའི་ཕུལ་དུ་ཕྱིན་ཡང་ང་རྒྱལ་དྲེགས་པ་སྐྱུངས། །རང་ཆེ་མཐོ་བར་འདོད་ན་གཞན་སྐྱོན་ཟུར་ 
ཟ་སྤོངས། །དོན་མེད་ཉོན་མོངས་སྐྱེ་ཡིས་ཐེ་ཚོམ་རྩོད་པ་ཤོལ། །ལྷ་ཆོས་བཤད་པར་འདོད་ན་ 
བདག་ཆོས་རིང་བཞིན་མཛོད། །བཤད་པས་གང་ཟག་མི་ཐུལ་རང་ལ་ནང་དུ་ཤོད། །ངེས་ཤེས་ནང་ 
ནས་སྐྱེས་ཡིས་རྣལ་འབྱོར་རྒྱུད་ལ་བཅོལ། །ལེགས་ཉེས་ཚེ་འདིར་ཡོངས་ཀྱིས་དམ་ཚིག་ཤིན་ཏུ་ 
འཛེམ། །རྩེ་གཅིག་བསྒོམ་པར་འདོད་ན་གཅིག་པུར་དབེན་པར་སྡོད། །རྟོགས་ན་གར་ཡང་བདེ་ 
ཡིས་མཆེད་གྲོགས་གང་བདེ་གྱིས། །ཆོས་དང་རྒྱབ་བསྣོལ་འགྲོ་ཡིས་མི་ཆོས་བྱ་བ་ཐོངས། །ཁྲོ་ 
གཏུམ་ཁ་སྨྲས་མ་འཇུག་གཅིག་པུར་རང་གར་སྡོད། །ཆགས་སྡང་ངང་གིས་ཆུང་གིས་རང་ཡུལ་ 
བོར་ལ་ཐོངས། །ཆགས་སྡང་གཟུང་འཛིན་ཆུང་ན་གང་དུ་སྡོད་ཀྱང་བདེ། །ཆོས་དང་འགལ་རྐྱེན་ 
ལགས་ཀྱིས་འདུ་འཛིའི་གཡེང་བ་སྤོངས། །གང་ཡང་ཆོས་སྐུར་ཤེས་ན་ཅི་ཡང་སྤང་རྒྱུ་མེད། །ཆོས་ 
བཞིན་སྤྱད་པས་འཚོ་བའི་ལོག་ཚོ་མ་ཚོལ་ཅིག །ལྟ་དགོངས་ཁ་རུ་སྨྲ་ན་ཀུན་དང་འགལ་བའི་རྒྱུ། ། 
སྤྱོད་པ་བཅོས་ལ་མི་བྱ་བྱས་ན་བསྐུར་པའི་གཞི། །ཆེ་བཞེད་ང་རྒྱལ་བྱས་ན་རྣལ་འབྱོར་རང་ཁ་ 
སྦུབས། །མཁས་ཞེན་རྩོད་པ་བྱས་ན་དོན་མེད་ཉོན་མོངས་སྐྱེ། །ཟོལ་ཟོག་མི་ལ་བྱས་ན་རྣམ་སྨིན་ 
རང་ལ་འོང༌། །གཡོ་སྒྱུ་སེམས་ལ་བྱས་ན་ཡི་དམ་མཁའ་འགྲོ་ཁྲེལ། །ཚིག་མཁས་དོན་ལ་མེད་ན་ 
རྣལ་འབྱོར་གྲོགས་ཀྱིས་ཁྲེལ། །མ་རྟོགས་རྟོགས་ཚུལ་བྱས་ན་རང་རྫུན་རང་ལ་བྱས། །མི་ཤེས་ཤེས་ 
ཚོད་སྟོན་ན་མཁས་པའི་ཚོགས་ན་ཁྲེལ། །རྣལ་འབྱོར་འདོད་གདུང་ཆེ་ན་རང་གེགས་གྲོགས་ཀྱིས་ 
ཁྲེལ། །སྙན་གྲགས་བསོད་ནམས་ཆེ་ན་རྣལ་འབྱོར་བདུད་ཀྱིས་བསླུ། །གཟུང་འཛིན་ཞེན་ཆགས་ཆེ་ 
ན་རྟག་ཏུ་འཁོར་བར་འཁྱམས། །ཆོས་རྣམས་རྩ་བ་ལགས་ཀྱིས་རང་སེམས་གཏན་ལ་ཕོབ། །རྣམ་ 
རྟོག་རྩ་བ་ལགས་ཀྱིས་ང་བདག་ཆུང་ངུར་མཛོད། །འཁོར་བའི་རྩ་བ་ལགས་ཀྱིས་གཟུང་འཛིན་ 
ཞེན་ཆགས་བསྐྱུར། །མྱང་འདས་རྩ་བ་ལགས་ཀྱིས་རང་སེམས་གཏན་ལ་ཕོབ། །ཆོས་ཉིད་གཞན་ 
ལ་མ་ཚོལ་རྣམ་རྟོག་ཉིད་ལ་ལྟོས། །རྣམ་རྟོག་མཐོང་རྒྱུ་མེད་ན་ཆོས་ཉིད་དེ་ཀ་ཡིན། །བདེ་བ་དང་ 
དུ་མ་ལེན་སྡུག་བསྔལ་སྤང་དུ་མེད། །སྡུག་བསྔལ་སེམས་སུ་མཐོང་ན་བདེ་བ་བཙལ་དུ་མེད། །ཚིག་
189

༄༅ །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གི་རྩ་བ་མ་གཅོད་དོན་གྱི་རྩ་བ་ཆོད། །ཚིག་གི་རྩ་བ་བཅད་ན་ནམ་མཁའི་མཐའ་དང་མཉམ། །
དོན་གྱི་རྩ་བ་ཆོད་ན་ཚིག་མཐའ་དེ་ཡིས་ཆོད།།ཆོས་ཀྱི་རྩ་བ་མ་གཅོད་སེམས་ཀྱི་རྩ་བ་ཆོད། ། 
སེམས་ཀྱི་རྩ་བ་ཆོད་ན་ཆོས་ཀྱི་རྩ་བ་ཡིན། །སངས་རྒྱས་གཞན་དུ་མ་ཚོལ་སེམས་ཀྱི་རྩ་བ་ཚོལ། ། 
སེམས་ཀྱི་གཞི་རྩ་ཤེས་ན་སངས་རྒྱས་དེ་རང་ཡིན། །འཁོར་བའི་རྩ་བ་སེམས་ཉིད་ཆོས་ཀྱི་སྐུ་རུ་ 
བཞུགས། །མཚོན་པའི་ཐབས་མཆོག་བླ་མ་མཁས་པ་ལ་བརྟེན་ནས། །མན་ངག་ཐ་རམ་ལྡེ་མིག་ 
འདྲ་བ་དེ་ལ་ཞུས། །ཡིན་ནམ་མིན་པའི་རྟོག་དཔྱོད་དང་བཅས་སེམས་ལ་ཚོལ། །ཐེ་ཚོམ་ཟ་ན་ 
བཀའ་བརྒྱུད་མན་ངག་རྣམས་ལ་ལྟོས། །ཡིད་ཆེས་ཐག་ཆོད་བྱུང་ན་འབྲས་བུ་ཐོབ་ཅེས་བྱ། །ཚེ་ལ 
ངེས་པ་མེད་པས་ཡིད་ཆེས་གདེང་ལྡན་མཛོད། །རྟོགས་ན་བྱ་བཙལ་མེད་ཀྱིས་གར་དགའ་སྟབས་ 
བདེར་མཛོད། །ཅེས་དང༌། ཐུན་མོང་མ་ཡིན་པའི་ཞལ་གདམས། ལྟ་བ་རྟོག་མང་གོལ་བའི་ 
འཕྲང་། །ཇི་ཙམ་བསྒོམ་ཡང་དོན་མེད་འཁྱམས། །ངེས་པའི་གསང་སྒོ་མ་ཤེས་ན། །ཀུན་བཟང་ 
སྤྱོད་པའི་དོན་མི་རྟོགས། །ལོག་རྟོག་ཡེ་ཤེས་ཐ་དད་ཀྱང་། །སེམས་ཀྱི་ཆོས་ཉིད་ངང་དུ་གཅིག ། 
བཙལ་དུ་མེད་པའི་ཆོས་ཉིད་ལ། །རྒྱུ་འབྲས་གཉིས་ཀ་མྱ་ངན་འདས། །ཐུགས་ལས་འདས་པས་ 
གཟུང་དུ་མེད། །སྐུ་ལས་འདས་པས་ཁ་དོག་མེད། །ཚིག་ལས་འདས་པས་བརྗོད་དུ་མེད། །སྐུ་ 
གསུམ་ཡེ་ཤེས་རང་བཞིན་ལས། །ཁམས་གསུམ་འཁོར་བར་མི་འཇུག་སྟེ། །གདོད་ནས་མ་བཅོས་ 
ཡེ་སངས་རྒྱས། །སྐྱོན་དང་ཡོན་ཏན་དབྱེར་མེད་པས། །བསྒོམ་དུ་མེད་པར་ལ་བཟླའོ། །ཞེས་ 
གསུངས་སོ། །
༈ དེ་ནས་རྒྱལ་མོ་ཚ་རོང་གི་གདུལ་བྱ་དུས་ལ་བབས་པས་མངོན་པར་གཤེགས་ཏེ། གདུལ་
བྱའི་བློ་དང་འཚམས་པར་ཆོས་ཀྱི་འཁོར་ལོ་རྒྱ་ཆེར་བསྐོར། ཁྱད་པར་རྒྱ་གར་དུ་ཕེབས་པའི་ཆོས་
ཀྱི་གྲོགས་གཙང་སྔོན་པོ་ལེགས་གྲུབ་ཀྱི་སྐྱེ་བ་དེ་མ་ཐག་པ་གཡུ་སྒྲ་སྙིང་པོ་རྗེས་སུ་བཟུང༌། རྩོལ་ 
མེད་ཀྱི་གདམས་པ་རྫོགས་པར་བསྟན་ནས་སྐུལ་བ་རྐྱེན་གྱི་མན་ངག བྱང་སེམས་རང་བྱུང་ཀུན་ 
དངོས་ཅན། །རྒྱལ་པོ་མངོན་སུམ་གྲུབ་བྱས་པའི། །རྟོག་པོ་མ་འདས་འདྲིས་པར་བྱ། །ཤུགས་ལ་ 
སྐལ་ལྡན་སྨིན་པར་གྱིས། །ཞེས་གདམས་པ་ན། གཡུ་སྒྲ་སྙིང་པོས། སྒྲ་བཤད་དོན་ཚོལ་དེ་བཅད་ 
ཀྱིས། །བརྡ་ཕྲད་རང་གྲོལ་ཡོངས་ལ་སྤྱད། །བསྐལ་པར་འཐིབས་པའི་མུན་ནག་ཚོགས། །ཡུད་ལ་
190

༄༅། །ཟབ་གཏེར་ཆོས་ཀྱི་མཛོད་ཁང་
བསལ་མཛད་བཀའ་དྲིན་ཆེ། །ཞེས་རྟོགས་པ་བརྗོད་དོ། །གཞན་ཡང་བཻ་རོ་ཙཱ་ནས་གཡུ་སྒྲ་སྙིང་པོ་ལ། 
མ་ནོར་དག་པ་ཀུན་གཞིའི་ཀློང་ཡངས་ནས། །རང་བྱུང་རིག་པ་ཡེ་ཤེས་སྙིང་པོ་ཤར། །མ་བཅོས་ 
རང་བཞིན་ལྷུག་པའི་ངང་དུ་བཞག །དུས་གསུམ་རྒྱལ་བའི་དགོངས་པ་འདི་ཡིན་ཏེ། །དེ་ལས་ལྷག་ 
པ་བསྒོམ་དུ་ཅི་ཡང་མེད། །བསྒོམ་དུ་མེད་པའི་ཆོས་དབྱིངས་ཆེན་པོ་ལ། །བསམ་དུ་མེད་པའི་ 
རིག་པ་མ་ཡེངས་ཞོག །དེ་ལྟར་རྟོགས་ན་གཟུང་འཛིན་ཡུལ་མི་གནས། །ལྟ་བསྒོམ་མན་ངག་རྩ་བ་ 
དེ་ལས་མེད། ཅེས་གདམས་སོ། །སླར་ཡང་རྒྱལ་མོ་གྲུ་ནས་བོད་ཡུལ་གཤེགས་ཁར་རྒྱལ་བློན་འབངས་ 
དང་བཅས་པ་ལ་ཞལ་གདམས་གསུངས་པ། ཚེ་འདིའི་ལོངས་སྤྱོད་གཉེན་འདུན་བདེ་སྡུག་རྣམས། ། 
མི་ རྟག་སྒྱུ་མ་ལགས་ཀྱིས་ཞེན་པ་ཐོངས །ཀུན་གྱི་སྐྱབ་གནས་དཀོན་མཆོག་གསུམ་པོ་དང་། །འགྲོ་ 
བའི་བླ་མ་རྗེ་ཉིད་དྲན་པར་གྱིས། །སྙིང་རྗེ་ཆེན་པོས་ཀུན་ལ་བུ་བཞིན་སྐྱོངས། །རྒྱུ་འབྲས་ཆོས་ལ་ 
རང་སེམས་དཔང་དུ་ཚུད། །གང་ཤར་རང་སྣང་རིག་པའི་འཆར་ལུགས་ལ། །ཕྱོགས་རིས་མེད་པར་ 
རང་གསལ་རང་ལ་ལྟོས། །འབྱུང་འཇུག་མེད་པར་དྲན་པ་རྒྱུན་དུ་བསྟེན། །རང་བྱུང་ཐུགས་རྗེ་ཡོད་ 
པས་གང་བདེར་མཛོད། །སངས་རྒྱས་གཞན་ན་མེད་ཀྱིས་རེ་དོགས་ཆོད། །ཅེས་གསུངས་སོ། །
༼༡༽ ལོ་ཆེན་བཻ་རོ་ཙ་ནའི་ཐུགས་ཀྱི་སྲས་རྟོགས་པ་མཆོག་དང་ལྡན་པ་གཡུ་སྒྲ་སྙིང་པོའི་ 
ཞལ་ནས། སྙན་བརྒྱུད་གདམས་ངག་བདུད་རྩི་ཡིས། །རང་སྣང་རིག་པ་ངོ་ཤེས་པས། །དྲན་པ་རང་ 
སྣང་ལྟ་བསྒོམ་ནི། །རང་ཐང་བཞག་པས་སྙིང་པོ་འཆར། །ཡུལ་སེམས་གཉིས་མེད་བྱང་ཆུབ་སེམས། ། 
བླང་དང་དོར་བའི་མཐའ་ལས་འདས། །རྟག་དང་ཆད་པའི་འཕྲང་ལས་གྲོལ། །གཟུང་འཛིན་རྟོག་ 
པ་ཡོངས་མི་དམིགས། །བསམ་དུ་མེད་པའི་ཆོས་ཉིད་ལ། །བཅོས་སུ་མེད་པར་བློ་བཞག་པས། །བྱ་ 
བྲལ་ཡེ་ཤེས་ཆེན་པོའི་ཀློང་། །རྟོགས་པ་མངོན་གྱུར་འབྲས་བུར་སྨིན། །ཞེས་གསུངས། ༼༢༽ བེ་རོ་ 
ཙ་ན་དང་། གཡུ་སྒྲའི་སློབ་མ་སྤང་མི་ཕམ་མགོན་པོའི་རྟོགས་པ་བརྗོད་པ། ཡང་དག་ངེས་དོན་ 
གྱི་ལུང་ཆེན་འདི། །གང་ལས་མ་བྱུང་རིག་པ་རང་ལས་བྱུང༌། །སུས་ཀྱང་མ་བྱས་ཡེ་ནས་རང་བྱུང་ 
ཡིན། །གང་ལའང་མི་སྐྱེ་ནམ་མཁའ་ལྟ་བུའི་སྐུ། །ཞེས་གསུངས་སོ། ། ༼༣༽ གཡུ་སྒྲའི་སློབ་མ་ །
རྒྱ་བློ་གྲོས་གཞོན་ནུའི་རྟོགས་པ་བརྗོད་པ། བྱང་ཆུབ་སེམས་ལ་སྐྱེ་ཤི་མེད། །ཐིག་ལེ་ཆེན་པོར་ 
མཚོན་དུ་མེད། །རང་བྱུང་རིག་པར་བསྒོམ་དུ་མེད། །མངོན་སུམ་དོན་རྟོགས་ངོ་མཚར་ཆེ། །ཞེས་
191

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསུངས་སོ། ། ༼༤༽ གཡུ་སྒྲའི་སློབ་མ་སྦས་རྡོ་རྗེ་རྒྱལ་མཚན་གྱི་རྟོགས་པ་བརྗོད་པ། བསྐལ་ 
པར་བསགས་པའི་སྒྲིབ་པ་ནི། །བྱིས་པས་ཁང་བུ་བརྩིགས་པར་ཟད། །བླ་མའི་དྲིན་གྱིས་རང་སེམས་ 
རྟོགས། །མུན་ཁང་སྒྲོན་མེ་རང་གསལ་མཛད། །ཅེས་གསུངས་སོ། ། ༼༥༽ བི་མ་ལ་བཻ་རོ་ཙ་ན། 
གཡུ་སྒྲ་སྙིང་པོ་སོགས་ཀྱི་སློབ་མ་གཉགས་ཆེན་ཛྙཱ་ན་ཀུ་མཱ་རའི་རྟོགས་པ་བརྗོད་པ། རང་བྱུང་ཡེ་ 
ཤེས་ཆོས་ཉིད་སྙིང་པོ་ལས། །སྣང་ཞིང་སྲིད་པའི་ཆོས་རྣམས་ཐམས་ཅད་ཀུན། །མི་ཡི་སྣང་བར་ 
མངོན་དུ་འབྱིན་ནུས་པས། །ཆོས་སྐུའི་སྙིང་པོ་ཡིན་པར་ཡིད་ཀྱང་ཆེས། །རང་བྱུང་ཡེ་ཤེས་གཅིག་ 
གི་ངོ་བོ་ལ། །དོན་དམ་ཀུན་རྫོབ་བདེན་རྫུན་དབྱེར་མེད་པས། །མ་ནོར་ངེས་པའི་བྱང་ཆུབ་སེམས་ 
སྟོན་པ། །ཐེ་ཚོམ་སེམས་གཉིས་མེད་པར་ཡིད་ཀྱང་ཆེས། །རང་བྱུང་ཡེ་ཤེས་གཅིག་གི་ངོ་བོ་ལ། ། 
རྒྱུ་ལས་མ་སྐྱེས་རྐྱེན་ལས་མ་གྲུབ་པས། །གཞན་ལ་རག་མ་ལུས་པའི་རང་བཞིན་གྱིས། །རང་བྱུང་ 
ཡེ་ཤེས་ཡིན་པར་ཡིད་ཀྱང་ཆེས། །རང་བྱུང་ཡེ་ཤེས་གཅིག་གི་ངོ་བོ་ལ། །རྒྱུ་རྐྱེན་མེད་པར་ལྷུན་ 
གྱིས་གྲུབ་པའི་ཕྱིར། །ཕྲིན་ལས་རྩོལ་སྒྲུབ་འབད་རྩོལ་བྱ་མི་དགོས། །མ་བཙལ་ལྷུན་གྲུབ་ཡིན་པར་ 
ཡིད་ཀྱང་ཆེས། །རང་བྱུང་ཡེ་ཤེས་གཅིག་གི་ངོ་བོ་ལ། །རང་བྱུང་ཡེ་ཤེས་ཡེ་ནས་བསྒྲིབས་པ་མེད། ། ཇི་ 
ལྟར་སྣང་བའི་ཆོས་རྣམས་ཐམས་ཅད་གསལ། །ཆོས་རྣམས་ཐམས་ཅད་གཏན་ལ་འབེབས་པའི་ 
ཕྱིར། །བསྟན་པའི་སྒྲོན་མེ་ཡིན་པར་ཡིད་ཀྱང་ཆེས། །ཞེས་གསུངས་སོ། ། ༼༦༽ བཻ་རོ་ཙ་ནས། 
གཉགས་ལོའི་སློབ་མ་སྤྲུལ་པའི་སྐུ་ཨ་རོ་ཡེ་ཤེས་འབྱུང་གནས་ཀྱི་རྟོགས་པ་བརྗོད་འཁོར་
འདས་ལམ་གསུམ་རྩ་བ་བྱང་ཆུབ་སེམས། །བྱང་ཆུབ་སེམས་ནི་གདོད་ནས་སྟོང་པ་ཉིད། །གཉིས་ 
མེད་རང་གྲོལ་བརྗོད་པའི་ལས་འདས་པའི་ངང་། །དུས་གསུམ་སྤྲོས་མེད་མ་བཅོས་ལྷུག་པར་བཞག ། 
སྒོ་ལྔའི་རྣམ་ཤེས་ཡུལ་ལ་འཛིན་པ་མེད། །ཡིད་ཀྱི་མྱོང་བ་ཕྲ་མོའི་ཞེན་པ་དག །ནམ་མཁའ་རེག་ 
མེད་རྡོ་རྗེ་སེམས་དཔའི་དོན། །གཞན་དུ་མ་དམིགས་ད་ལྟ་རང་ལ་གྲུབ། །ཅེས་གསུངས་སོ། །ཡང་ 
འཛིན་མེད་ཕྱོགས་མེད་ཀྱི་རིག་པ་ལ། །ཕྱོགས་འཛིན་གྱི་ལྟ་བས་ཅི་ཞིག་བགྱི། །རང་སེམས་ཆོས་ 
ཉིད་ཀྱི་དཀྱིལ་འཁོར་ལ། །དམིགས་གཏད་ཀྱི་བསྒོམ་པས་ཅི་ཞིག་བགྱི། །ཅི་བྱེད་བྱང་སེམས་ཀྱི་ 
ཆོ་ འཕྲུལ་ལ། །བཟང་ངན་གྱི་སྤྱོད་པས་ཅི་ཞིག་བགྱི། །རྣམ་རྟོག་རང་བྱུང་གི་ཡེ་ཤེས་ལ། །སྤོང་ 
འགེགས་ཀྱི་འཁྲུལ་པས་ཅི་ཞིག་བགྱི། །ཐམས་ཅད་ཡེ་དག་གི་རྡོ་རྗེ་ལ། །བསྒྲུབ་འདོད་ཀྱི་འཆིང་
192

།ཟབ་གཏེར་ཆོས་ཀྱི་མཛོད་ཁང་།
བས་ཅི་ཞིག་བགྱི། །རང་སེམས་སངས་རྒྱས་ཀྱི་རྒྱལ་པོ་ལ། །གསར་ཐོབ་ཀྱི་འབྲས་བུས་ཅི་ཞིག་བགྱི། ། 
ཞེས་པ་ཨ་རོ་སྙན་བརྒྱུད་ཀྱི་ཟབ་མོའི་ཚིག་དྲུག་གོ ། ༼༧༽ གཉགས་ལོ་ཆེན་པོའི་སློབ་མ་ 
སོག་པོ་དཔལ་གྱི་ཡེ་ཤེས་ཀྱི་རྟོགས་པ་བརྗོད་པ། སྣང་སྲིད་ཆོས་ཀྱི་དབྱིངས་སུ་གདའ། །འཁོར་ 
འདས་ཐམས་ཅད་ཆོས་སྐུར་གདའ། །སྣང་སྲིད་འཁོར་འདས་ཐམས་ཅད་ཀུན། །རང་བྱུང་ཆོས་ 
ཉིད་ཀློང་དུ་གདའ། །ཆོས་ཉིད་ཀློང་ལ་འཕོ་འགྱུར་མེད། །དུས་གསུམ་ཐམས་ཅད་མཉམ་པ་ཉིད། ། 
ཀུན་གཞི་མཁའ་ལྟར་དག་པའི་དབྱིངས། །རྟོག་བྲལ་ཡེ་ཤེས་ཉི་མ་ཤར། །བྱུང་ཚོར་རྗེས་སུ་མ་ 
འབྲངས་པས། །འཇིག་རྟེན་ཕལ་པར་ང་མི་གོལ། །ཡོད་མེད་ཡུལ་དུ་མ་བསྒོམས་པས། །རྟག་ཆད་ 
མཐར་ནི་ང་མི་གོལ། །ཤེས་རབ་ཟབ་མོའི་དོན་གཟིགས་པས། །ལུང་མ་བསྟན་དུ་ང་མི་གོལ། །ཞི་ 
གནས་རོ་ལ་མ་ཆགས་པས། །བསམ་གཏན་བཞི་པོར་ང་མི་གོལ། །སྒོ་ལྔའི་རྣམ་ཤེས་མ་བཀག་པས། ། 
འདུ་ཤེས་མེད་པར་ང་མི་གོལ། །རྟོག་པ་གཅིག་ཏུ་མ་བསྡུས་པས། །ཉན་ཐོས་འགོག་པར་ང་མི་གོལ། ། 
རྟེན་འབྲེལ་ཕྱོགས་གཅིག་མ་བཟུང་བས། །བསེ་རུ་ལྟ་བུར་ང་མི་གོལ། །རྟོག་དཔྱོད་མུ་ཕྲེང་མ་ 
མཐུད་པས། །དབུ་མའི་ལྟ་བར་ང་མི་གོལ། །སྤང་བླང་འདོར་ལེན་མ་བྱས་པས། །གསང་སྔགས་ཕྱི་ 
པར་ང་མི་གོལ། །མཚན་མའི་ཞལ་ཕྱག་མ་བཟུང་བས། །མ་ཧཱ་ཡོ་གར་ང་མི་གོལ། །རྩོལ་བཅས་རྩ་ 
རླུང་མ་བསྒོམས་པས། །ཨ་ནུ་ཡོ་གར་ང་མི་གོལ། །རང་བཞིན་རྫོགས་པ་ཆེན་པོ་ནི། །ཕྱོགས་དང་ 
རིས་སུ་བཅད་པ་མེད། །རྟོག་དང་དཔྱོད་པའི་ཡུལ་ལས་འདས། །གཟུང་འཛིན་རང་གྲོལ་མཉམ་ 
པ་ཉིད། ། བྱང་ཆུབ་སེམས་སུ་བུདྡྷའོ། །ཞེས་གསུངས་སོ། ། ༼༨༽ དེའི་སློབ་མ་གནུབས་ཆེན་ 
རྡོ་རྗེ་ཡང་དབང་གཏེར་གྱི་རྟོགས་པ་བརྗོད་པ། ལྟ་བསྒོམ་སྤྱོད་འབྲས་བཞི་པོ་དོན་གཅིག་སྟེ། །དཔེར་ 
ན་གླིང་བཞི་གླིང་ཕྲན་འཇའ་ཚོན་ཀུན། །དབྱིབས་དང་ཁ་དོག་མི་འདྲ་སྣ་ཚོགས་ཀྱང་། །ནམ་ 
མཁའི་ངང་དུ་རོ་གཅིག་བྱེ་བྲག་མེད། །དེ་བཞིན་ལྟ་བསྒོམ་སྤྱོད་འབྲས་ལ་སོགས་ནི། །ཐ་སྙད་སྤྲོས་ 
ཀྱང་ངོ་བོ་གཅིག་ལས་མེད། །དེ་ཉིད་རང་གི་སེམས་ལས་གཞན་མ་ཡིན། །རང་སེམས་བསམ་དུ་ 
མེད་པར་སྒྲོ་འདོགས་ཆོད། །ལྟ་བའི་རྒྱལ་པོ་རང་བཞིན་རྫོགས་པ་ཆེ། །བསམ་གཏན་བྱར་མེད་ 
ངང་དུ་མ་ཡེངས་བཞག །བསྒོམ་པའི་རྒྱལ་པོ་དུས་གསུམ་མཉམ་པ་ཉིད། །ཤུགས་འབྱུང་འགག་ 
མེད་སེམས་ཀྱི་རྩལ་སྦྱངས་པ། །སྤྱོད་པའི་རྒྱལ་པོ་མན་ངག་ངེས་པའི་ལུང་། །དྲི་མ་མེད་པའི་ཡེ་
193

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཤེས་མངོན་དུ་གྱུར། །འབྲས་བུའི་རྒྱལ་པོ་ཆེ་བ་རང་ལ་རྙེད། ཐམས་ཅད་ཆོས་ཉིད་གཅིག་ཏུ་ 
རྟོགས་པ་ཡིས། ། རྣལ་འབྱོར་དབང་པོ་གདོད་མའི་ཀློང་དུ་གྲོལ། །ཞེས་གསུངས་སོ། ། ༼༩༽ དེའི་ 
སློབ་མའི་མཆོག་ལྔ་ལས་སྲས་ཀྱི་ཐུ་བོ་ཡོན་ཏན་རྒྱ་མཚོའི་རྟོགས་པ་བརྗོད་པ། རང་རིག་བྱང་ 
ཆུབ་སེམས་ཀྱི་ཡེ་ཤེས་ནི། །རྒྱུ་ལས་མ་བྱུང་མཁས་ཀྱང་མཚོན་དུ་མེད། །རྐྱེན་གྱིས་མི་འགྱུར་ནམ་ 
མཁའི་ངོ་བོ་འདྲ། །བྱ་བཙལ་མེད་དོ་ཡེ་ནས་སངས་རྒྱས་ཡིན། །ཞེས་གསུངས་སོ། ། ༼༡༽ སོ་ཡེ་ 
ཤེས་དབང་ཕྱུག་གི་རྟོགས་པ་བརྗོད་པ། རང་རིག་བདེ་ཆེན་བྱང་ཆུབ་སེམས། །མན་ངག་རྒྱལ་པོ་ 
ངེས་པའི་ལུང༌། །གཞི་རྒྱུད་ལམ་རྒྱུད་འབྲས་བུའི་རྒྱུད། །དབྱེར་མེད་དུ་མ་རོ་གཅིག་དབྱིངས། 
ཆོས་རྣམས་རྩ་བ་སེམས་ཉིད་དེ། །ཡེ་ནས་རང་བྱུང་འགྱུར་བ་མེད། །ནམ་མཁའ་ལྟར་བུར་ཀུན་ལ་ 
ཁྱབ། །ཕྱོགས་སུ་མ་ལྷུང་རིས་མ་ཆད། །སྣང་སྲིད་སྣོད་བཅུད་ཐམས་ཅད་ཀྱང་། །རྣམ་དག་འོད་ 
གསལ་དོན་གྱི་མཐའ། །མ་ནོར་ངེས་པའི་ལྟ་བ་ནི། །གཞན་ནས་མ་བཙལ་རྫོགས་པ་ཆེ། །དགོངས་ 
པའི་དེ་ཉིད་མངོན་ཤེས་ནས། །རང་བཞིན་རྟོགས་པ་ནང་ནས་གསལ། །ཆུ་བོའི་རྒྱུན་ལྟར་རབ་འཇུག་ 
པའི། །བསྒོམ་པ་མི་འཆད་ཤུགས་ལས་འབྱུང༌། །མཚན་མའི་རྟོག་པས་མ་གོས་ཕྱིར། །ལུས་ངག་ 
ཡིད་ཀྱིས་ཅི་སྤྱོད་ཀྱང་། །ཐམས་ཅད་ཆོས་ཉིད་རོལ་པའི་རྒྱན། །གང་ལའངས་འཇིགས་མེད་ 
བརྟུལ་ཞུགས་འཆང༌། །མ་རྟོགས་འཁྲུལ་པའི་བློ་སྣང་ལ། །རེ་དང་དོགས་པའི་བག་ཆགས་ཀུན། ། 
རྟོགས་པའི་འབྲས་བུ་ཤར་བའི་ཚེ། །རེ་དོགས་གཉིས་མེད་མཉམ་པ་ཉིད། །མཚོན་བྱ་མ་ཡིན་དཔེ་ 
ལས་འདས། །སུས་ཀྱང་མ་བསྟན་མ་བྱིན་པ། །གབ་པའི་གསང་བ་མངོན་བྱས་པས། །ཐམས་ཅད་ལྷུན་ 
གྲུབ་རྫོགས་ཆེན་པ། །ཞེས་གསུངས་སོ། ། ༼༡༡༽ སྤ་གོར་བློན་རྗེ་འཕགས་པའི་རྟོགས་པ་ 
བརྗོད་པ། སྣང་བ་ཐབས་ཀྱི་ཆོ་འཕྲུལ་ཡིན་ཏེ་སྐྱེ་བ་མེད། །སྟོང་པ་ཤེས་རབ་གནས་ལུགས་ཡིན་ཏེ་ 
ལྷན་ཅིག་བྱུང་། །སྣང་སྟོང་དབྱེར་མེད་དོན་དམ་རང་བཞིན་རྫོགས་པ་ཆེ། །དུས་བཞི་མཉམ་ཉིད་ 
ཁྱབ་བརྡལ་མཉམ་པ་ཉིད་དུ་རྟོགས། །ཞེས་གསུངས་སོ། ༼༢༽ སྲུ་ལེགས་པའི་སྒྲོན་མེའི་ 
རྟོགས་པ་བརྗོད་པ། རྣམ་རྟོག་འཁྲུལ་པའི་བདུད་བཞི་ལ། །ཡེ་ཤེས་ཆེན་པོའི་རྩི་སྦྱར་བས། །སེམས་ཀྱི་ 
རང་བཞིན་འོད་གསལ་བ། །འཆི་མེད་བྱང་ཆུབ་མཆོག་གི་ལུང༌། །གང་ལྟར་སྣང་ཡང་སྐྱེ་བ་མེད། ། 
གང་དུ་ཐིམ་ཡང་འཆི་བ་མེད། །ཅེས་གསུངས་སོ། ། ༼༡༣༽ དན་ཡོན་ཏན་མཆོག་གི་རྟོགས་པ་
194

༄༅། །ཟབ་ གཏེར་ཆོས་ཀྱི་མཛོད་
བརྗོད་པ། ལྟ་བ་བརྗོད་ལས་འདས་པ་ལ། །རྟག་དང་ཆད་པའི་མཐའ་མི་གནས། །བསྒོམ་པ་བསམ་ 
དུ་མེད་པ་ལ། །མཚན་མའི་གཡེང་བ་ངང་གིས་ཞི། །སྤྱོད་པ་བདེན་གཉིས་ཤན་ཕྱེ་བས། །སྒྲོ་དང་ 
སྐུར་པའི་མཐའ་ལས་གྲོལ། །འབྲས་བུ་གཞན་ནས་མ་བཙལ་བས། །ཡེ་ཤེས་རིག་པ་རྒྱུན་མི་འཆད། ། 
ཅེས་གསུངས་སོ། ། ༼༡༤༽ གནུབས་ཆེན་དང་ཡོན་ཏན་རྒྱ་མཚོ་གཉིས་ཀའི་སློབ་མ་གནུབས་ 
ཡེ་ཤེས་རྒྱ་མཚོའི་རྟོགས་པ་བརྗོད་པ། ཕྱོགས་རིས་མེད་པ་རིག་པའི་ཡེ་ཤེས་ལ། །གློ་བུར་རྟོག་ 
པའི་སྦྲུལ་མདུད་རང་སར་གྲོལ། །ཉིད་ཀྱི་ངོ་བོ་ཉིད་ཀྱིས་མཚོན་པའི་ཕྱིར། །གཞན་ནས་མི་འཚོལ་ 
རང་ཐང་ལྷུག་པར་བཞག །ཅེས་གསུངས་སོ། ། ༼༥༽ གནུབས་པདྨ་དབང་རྒྱལ་གྱི་རྟོགས་པ་ 
བརྗོད་པ། སེམས་ལ་རང་བཞིན་མེད་པས་སྐྱེ་མེད་ཆོས་ཀྱི་སྐུ། །དྲན་རིག་ཅིར་ཡང་འཆར་བ་ 
ཐུགས་རྗེ་སྤྲུལ་པའི་སྐུ། །མཚོན་དུ་མེད་པའི་དྲན་རིག་ལོངས་སྤྱོད་རྫོགས་པའི་སྐུ། །དགག་སྒྲུབ་ 
མེད་པས་གང་ལྟར་ཁྱེར་ཡང་འགལ་བ་མེད། །རེ་དོགས་མེད་པས་འཁོར་བའི་འཕྲང་ལས་ཐར་ 
ནས་གདའ། །ཞེས་གསུངས་སོ། ། ༼༦༽ གནུབས་ཡོན་ཏན་རྒྱ་མཚོ་དང༌། ཡེ་ཤེས་རྒྱ་ 
མཚོའི་སློབ་མ་ཉང་ཤེས་རབ་མཆོག་གི་རྟོགས་པ་བརྗོད་པ། བརྡ་ལ་བརྟེན་ན་དོན་གྱི་ངོ་སྤྲད་པས། ། 
དཔེ་ལ་མ་ལྟོས་རིག་པ་རང་ལས་ཤར། །རྒྱུ་ཡིས་མ་བསྐྱེད་ཀུན་བྱེད་བྱང་ཆུབ་སེམས། །རྐྱེན་ལ་མ་ 
ལྟོས་བསྒོམ་པ་རྒྱུན་མི་འཆད། །ཅེས་གསུངས་སོ། ། ༼༡༧༽ ཉང་ཤེས་རབ་མཆོག་གི་སློབ་ 
མ་ཉང་ཡེ་ཤེས་འབྱུང་གནས་ཀྱི་རྟོགས་པ་བརྗོད་པ། ཐིག་ལེ་ཆེན་པོ་ཀུན་ཏུ་གསལ། །ཡེ་ཤེས་རིག་ 
པ་ཐོག་མཐའ་མེད། ། སུས་ཀྱང་མ་བཅིངས་མ་བཀྲོལ་ཕྱིར། །ཞེན་པའི་རྟོག་པས་ཅི་བགྱིར་མཆིས། ། 
ཇི་ལྟར་ཆུ་ཀླུང་ཐ་དད་པ། །རྒྱ་མཚོ་ཆེན་པོར་རོ་གཅིག་ལྟར། །རྣམ་གྲོལ་ཐེག་པ་བསམ་ཡས་ཀྱང་། ། 
རང་བཞིན་རྫོགས་པ་ཆེན་པོར་འདུ། །རྫོགས་པ་ཆེན་པོ་རང་རིག་བྱང་ཆུབ་སེམས། །བལྟ་རུ་མེད་ 
པའི་ངང་ལ་མ་ཡེངས་པར། །བསམ་དུ་མེད་པའི་དགོངས་པ་ལྷུག་པར་བཞག །དུས་གསུམ་རྒྱལ་ 
བའི་ངེས་དོན་འདི་ལས་མེད། །ཅེས་གསུངས་སོ། ། ༼༡༨༽ ཉང་ཤེས་རབ་མཆོག་གི་སློབ་མ་ 
བདེ་གཤེགས་ཟུར་པོ་ཆེའི་རྟོགས་པ་བརྗོད་པ། གཟུང་མེད་འཛིན་མེད་ཀུན་གཞི་རྨད་པོ་ཆེ། །བྱང་ 
ཆུབ་སེམས་ལ་མཚོན་དུ་མེད་གྱུར་ཀྱང་། །ཝ་ཡིས་སེང་གེར་བཅོས་པའི་སྐད་བྱུང་བས། །སེང་གེར་ 
མི་འགྱུར་རང་ཉིད་སྐྱེངས་པ་ལྟར། །ཚིག་ལས་འདས་པ་རྣལ་མའི་ཆོས་ཉིད་ནི། །ཇི་ལྟར་བརྗོད་
195

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱང་དེ་ཉིད་གནས་ལུགས་མིན། །ཕྱོགས་མེད་རིས་མེད་བླང་དོར་མེད་པ་དེ། །མཚན་མའི་བློ་ཡིས་ 
མྱང་བར་བྱར་མེད་པས། །འབྲས་བུ་ཐོབ་པ་གུད་ན་མི་དམིགས་པས། །འདི་ནི་ཕྱིར་མི་ལྡོག་པའི་ 
འབྲས་བུ་ཡིན། །ལྷུན་གྲུབ་ས་ལ་ད་ལྟ་ཨེ་མ་ཧོ། །ཞེས་གསུངས་སོ། ། ༼༡༩༽ བདེ་གཤེགས་ཟུར་ 
པོ་ཆེའི་སློབ་མ་ཟུར་ཆུང་ཤེས་རབ་གྲགས་ཀྱི་རྟོགས་པ་བརྗོད་པ། སྣང་བ་མི་འགོག་རང་བྱུང་ལ། ། 
ཞེན་པ་མེད་པ་ཡེ་ཤེས་ཡིན། །ཆོས་ཉིད་འབྲས་བུ་ཡེ་རྫོགས་པས། །རེ་དོགས་གཉིས་བྲལ་སྤང་བླང་ 
མེད། །ས་མེད་ས་བཅུ་མ་བསྒྲོད་ཅིག །ལམ་ལྔ་སྦྱོར་བཞི་མ་བསྒྲོད་ཅིག །སྒྲིབ་མེད་སྒྲིབ་གཉིས་མ་ 
སྦྱངས་ཤིག །ཚོགས་མེད་ཚོགས་གཉིས་མ་གསོགས་ཤིག །རྡོ་རྗེ་འཛིན་དང་སྟུག་པོ་བཀོད། །རྡོ་རྗེ་ 
འཆང་དང་ཀུན་ཏུ་བཟང་། །འབྲས་བུའི་རྣམ་གཞག་ཅི་བསྟན་ཀྱང༌། །ཐིག་ལེ་ཉག་གཅིག་དོན་ 
རྟོགས་ནས། །ཇི་བཞིན་པ་ཉིད་ས་མཆོག་སྟེ། །རིམ་པར་བགྲོད་དུ་ག་ལ་ཡོད། །ཆོས་ཀུན་རང་ 
བཞིན་མེད་པ་ཉིད། །མྱ་ངན་འདས་ཞེས་དེ་ལ་བྱ། །མྱང་འདས་རང་བཞིན་མེད་པས་ན། །སེམས་ 
ལ་རང་བཞིན་ག་ལ་ཡོད། །རང་བཞིན་མེད་པའི་སེམས་ཉིད་ལ། །བཅོས་མའི་འབྲས་བུར་ཇི་ལྟར་ 
འབྱུང་། །དེ་བས་བལྟར་མེད་སེམས་ཀྱི་ངང་། །བསྒོམ་འདོད་བློ་དང་བྲལ་བར་བཞག །རྟོག་འཛིན་ 
ཕུང་པོ་རང་གྲོལ་ནས། །ཡེ་ཤེས་ཞེས་ནི་དེ་ལ་བྱ། །ཞེས་གསུངས་སོ། ། ༼༢༠༽ ཟུར་ཆུང་པའི་ 
ཐུགས་སྲས་གོང་བུའི་སྐྱོ་སྟོན་ཤཱཀྱ་ཡེ་ཤེས་ཀྱི་རྟོགས་པ་བརྗོད་པ། ཉི་མའི་སྙིང་པོར་མུན་པ་མེད་ 
པ་བཞིན། །བྱང་ཆུབ་སེམས་ལ་སྒྲིབ་གཉིས་གཟུང་འཛིན་མེད། །ཉི་མའི་འོད་ཟེར་ཀུན་ཏུ་གསལ་ 
བ་ལྟར། །བྱང་ཆུབ་སེམས་ཀྱིས་འཁོར་འདས་ཡོངས་ལ་ཁྱབ། །ཉི་མའི་སྣང་བས་མུན་པ་སེལ་བ་ལྟར། ། 
བྱང་ཆུབ་སེམས་ཀྱིས་རྟོག་པའི་ཕུང་པོ་བསལ། །ཉི་མའི་དཀྱིལ་འཁོར་མཁའ་ལ་འགྲོ་བ་ལྟར། །བྱང་ 
ཆུབ་སེམས་ཀྱང་བསྒོམ་མེད་ཀློང་དུ་འཕྱོ། །ཉི་མའི་དྲོད་ཀྱིས་རྩི་ཐོག་སྨིན་པ་ལྟར། །བྱང་ཆུབ་ 
སེམས་ཀྱི་སྤྱོད་པས་དྲོད་རྟགས་སྨིན། །ཉི་མ་གླིང་བཞིའི་མཁའ་ལ་འཕགས་པ་ལྟར། །བྱང་ཆུབ་ 
སེམས་ཀྱི་འབྲས་བུ་བླ་ན་མེད། །བྱང་ཆུབ་སེམས་མཆོག་ཉི་མའི་སྟོང་ཐུན་འདི། །གང་གིས་མཚོན་ 
པས་སངས་རྒྱས་དགོངས་པ་རྙེད། །ཅེས་གསུངས་སོ། ། ༼21༽ སྐྱོ་སྟོན་ཤཱཀྱ་ཡེ་ཤེས་ཀྱི་གདམས་ 
པ་ཐམས་ཅད་ཡོངས་སུ་རྫོགས་པ་གསང་བདག་ཤཱཀྱ་སེང་གེའི་རྟོགས་པ་བརྗོད་པ། རང་བཞིན་ 
སྐྱེ་བ་མེད་པ་སེམས་ཀྱི་དབྱིངས། །རོལ་པ་འགག་མེད་སྣང་བ་སེམས་ཀྱི་རྒྱན། །སྣ་ཚོགས་གཉིས་
196

༄༅། །ཟབ་གཏེར་ཆོས་ཀྱི་མཛོད་ཁང་
སུ་འཛིན་པ་རྟོག་པའི་རྒྱུ། །གཉིས་མེད་རང་བབས་ཤེས་ན་ངང་གིས་གྲོལ། །ཞེས་གསུངས་སོ། ། 
༼༢༢༽ རྗེ་སྒྲོ་ཕུག་པའི་སློབ་མ་ལྕེ་སྟོན་རྒྱ་ནག་པའི་རྟོགས་པ་བརྗོད་པ། ལུང་དང་རིགས་པར་ 
འབྲེལ་བས་ལྟ་བ་གཏན་ལ་ཕེབས། །བྱིན་རླབས་ཉམས་མྱོང་ཤུགས་ཀྱིས་དེ་ཉིད་མངོན་སུམ་མཐོང་། །
ཆོས་ཉིད་དྲན་པའི་གདངས་ཀྱིས་མ་ཡེངས་ལྷུག་པར་བསྐྱང༌། །དྲན་པ་བསྒོམ་དུ་ཤར་བས་མཉམ་
རྗེས་དབྱིངས་སུ་ཐིམ། །རྒྱུ་འབྲས་རྟེན་འབྲེལ་ཤེས་པས་སྡོམ་གསུམ་ཉམས་མེད་བསྲུང་། །རྟེན་
འབྲེལ་སྟོང་པར་ཐིམ་པས་སྤྱོད་པའི་ཞེན་འདོད་ཟད། །ཉམས་དང་རྟོགས་པར་ལྡན་པས་ལམ་གྱི་ 
དྲོད་རྟགས་མཐོང༌། །མཐར་ཐུག་གཞན་ནས་མ་བཙལ་འབྲས་བུ་རང་ལ་རྙེད། །ཇི་ལྟར་བྱས་ཀྱང་ 
བདེ་བ་བླ་མ་སྤྲུལ་སྐུའི་དྲིན། །བཀའ་དྲིན་འཁོར་ཐབས་མེད་དོ་སྙིང་དབུས་ཨེ་མ་ཧོ། །ཞེས་གསུངས་ 
སོ༑ ༑ ༼༢༣༽ ལྷ་རྗེ་རྒྱ་ནག་པའི་སློབ་མ་དབུས་པ་འཁྲུལ་ཞིག་ཆེན་པོའི་ཞལ་ནས། སྣང་བའི་ 
ཞེན་པ་འདི་འཇའ་ཚོན་རི་མོ་འདྲའོ། །དེ་ལ་ཞེན་པ་དེ་འཁོར་བའི་བདུད་ཀྱིས་བསླུས་སོ། ། སྟོང་ 
པའི་གནས་ལུགས་འདི་སུས་ཀྱང་མཚོན་དུ་མེད་དོ། །མཚོན་ཚིག་བརྗོད་པ་དེ་རྫུན་གྱི་མགོ་བསྐོར་ 
ལགས་སོ། །ཉམས་མྱོང་འཛིན་པ་འདི་འཁྲུལ་པའི་རྒྱ་མདུད་ཡིན་ནོ། །ཅིས་ཀྱང་འཛིན་མེད་དུ་ 
བཞག་ན་རང་སར་གྲོལ་ལོ། །བླང་དོར་མང་པོ་དེ་འདུས་བྱས་ཆུ་བུར་ཡིན་ནོ། །ཚུལ་འཆོས་བྲལ་བ་ 
ཞིག་བྱུང་ན་རྒྱལ་བ་དགྱེས་སོ། །རིག་པ་དྲི་མེད་འདི་མངོན་སུམ་འབྲས་བུ་ལགས་སོ། །གཞན་དུ་ 
ཚོལ་བ་དེ་བློ་ཆུང་བྱིས་པ་ཡིན་ནོ། །བླ་མའི་བཀའ་དྲིན་འདི་ནམ་ཡང་འཁོར་མཐའ་བྲལ་ལོ། །བཀའ་ 
དྲིན་འཁོར་ཐབས་སུ་ད་ནི་རང་བབས་བསྐྱང་ངོ༌། །བདག་ལ་ཆོས་ཐོབ་ཀྱི་སློབ་མ་ཉམས་ལེན་ལ་ 
བརྩོན་ཀུན། །ཞེན་མེད་འཛིན་མེད་དུ་སྒྲུབ་པའི་རྣམ་ཐར་ལ་བསྙེགས་ཤིག །ཅེས་གསུངས་སོ། ། 
༼༢༤༽ དབུས་པ་ཞིག་པོ་དང༌། བླ་མ་ཆེན་པོ་ཡོན་ཏན་གཟུང་དང་། དམ་པ་སེ་སྦྲགས་པའི་སློབ་ 
མ་ཞིག་པོ་ཆེན་པོ་བདུད་རྩིའི་རྟོགས་པ་བརྗོད་པ། སྣ་ཚོགས་སྣང་བ་སེམས་ཀྱི་རྩལ། །འཁོར་འདས་ 
ལམ་གསུམ་ཅིར་ཡང་འཆར། །ཤར་བའི་དུས་ནས་སྐྱེ་བ་མེད། །གཞི་མེད་རྩ་བྲལ་དུ་བདག་གིས་ 
རྟོགས། །སེམས་ཀྱི་ངོ་བོ་ལ་བལྟས་ཙ་ན། །དངོས་པོར་གྲུབ་པ་རྡུལ་ཙམ་མེད། ། ནམ་མཁའ་བཞིན་ 
དུ་ཟང་ཐལ་ལེ། །སྤྲོས་མེད་སྟོང་ཉིད་དུ་བདག་གིས་རྟོགས། །སྟོང་ཉིད་ཉམས་སུ་མྱོང་བའི་ཚེ། ། 
དངོས་པོ་མེད་ཀྱང་དངོས་མེད་མིན། །འོད་གསལ་ཆུ་ཟླ་ལྟ་བུར་ཤར། །སྣང་སྟོང་དབྱེར་མེད་དུ་
197

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདག་གིས་རྟོགས། །མཐར་ཐུག་དོན་ལ་བཟླ་བའི་ཚེ། །བློ་ཡི་ཡུལ་ལས་རིང་དུ་འདས། །བརྗོད་ 
པའི་ཚིག་གིས་མཚོན་དུ་མེད། །གཉིས་མེད་རང་གྲོལ་དུ་བདག་གིས་རྟོགས། །རང་གྲོལ་བརྗོད་དུ་ 
མེད་པའི་ངང་། །དུས་གསུམ་རྟོག་པ་དབྱིངས་སུ་ཐིམ། །མཉམ་རྗེས་ཉམས་ཀྱི་འཛིན་པ་ཡལ། །བུ་ 
ཁྱེད་རྣམས་ཀྱང་དེ་ལྟར་རྟོགས་པར་མཛོད། །ཅེས་གསུངས་སོ། ། ༼༥༽ རྩོལ་མེད་ཀྱི་བསྟན་ 
པ་བོད་ཀྱི་ཡུལ་དུ་བྱུང་བའི་སྐབས། སྙན་བརྒྱུད་འཛིན་པའི་སྐྱེས་མཆོག་ཉི་ཤུ་རྩ་ལྔའི་རྟོགས་པ་ 
བརྗོད་པ་སྟེ་གསུམ་པའོ།། ། ༈ དེ་ལྟར་སེམས་ཕྱོགས་རྫོགས་པ་ཆེན་པོའི་བརྒྱུད་པ་གསུམ་ 
གྱི་བླ་མ་དམ་པ་རྣམས་ཀྱི་རྟོགས་པ་བརྗོད་པའི་རྡོ་རྗེའི་གསུང་ཞལ་གདམས་དང་བཅས་པ་འདི་ 
རྣམས། ཐམས་ཅད་མཁྱེན་པ་བཻ་རོ་ཙ་ནའི་རྣམ་ཐར་འདྲ་འབག་ཆེན་མོ་རྒྱས་བསྡུས་དང་ཁ་སྐོང་
ཡོད་མེད་སོགས་མི་འདྲ་བ་བཞི་དང་། སེམས་སྡེ་ཉང་ལུགས་པའི་བསྟན་པ་བབས་ཀྱི་ལོ་རྒྱུས་ཁོག་
ཕུབ་སོགས་ལས་ཇི་ལྟར་གསུངས་པ་བཞིན་ཕྱོགས་གཅིག་ཏུ་བསྡེབས་པའི་དགེ་བས། མཐའ་ཡས་ 
པའི་སེམས་ཅན་ཐམས་ཅད་རྩོལ་མེད་ཐེག་པ་མཆོག་གི་ལམ་ལ་བརྟེན་ནས་འོད་གསལ་ཡེ་ཤེས་ 
ཀྱི་སྐུ་མངོན་དུ་བྱེད་པའི་རྒྱུར་གྱུར་ཅིག །
198

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཞིག་པོ་བ་བདུད་རྩིའི་གསུང་ལྟར་ལྟ་སྒོམ་སྤྱོད་པའི་ 
ལམ་ཁྱེར་བཞུགས་སོ། །
གུ་རུ་ན་མོ། ལྷུན་གྲུབ་སེམས་ཀྱི་གནས་ལུགས་འདི། །ལམ་དུ་ཁྱེར་ལུགས་འདི་ལྟར་མཛེས། །ལྟ་བ
ལྟ་བ་མཐའ་བྲལ་ཀློང་ཆེན་ལ། །ཕྱོགས་རིས་འདུག་གམ་མི་འདུག་ལྟོས། །ཇི་སྲིད་གཉིས་འཛིན་ 
འདུག་གི་བར། །བུ་ད་དུང་ཤེས་བྱ་གཏན་ལ་ཕོབས། །སྒོམ་པ། སྒོམ་པ་དམིགས་མེད་འོད་གསལ་ 
ལ༑ ༑ཡེངས་མ་འདུག་གམ་མི་འདུག་ལྟོས། །ཇི་སྲིད་གཟུང་འཛིན་ཡེངས་ཀྱི་བར། །བུ་དབེན་པ་ 
བརྟེན་ཅིང་ཉམས་སུ་ལོངས། །སྤྱོད་པ། སྤྱོད་པ་ངེས་མེད་རང་ཤར་ལ། །བླང་དོར་འདུག་གམ་མི་ 
འདུག་ལྟོས། །ཇི་སྲིད་སྤང་བླང་འདུག་གི་བར། །བུ་ད་དུང་འགག་མེད་རང་རྩལ་སྦྱོངས། །འབྲས་བུ། 
འབྲས་བུ་སྐུ་གསུམ་རང་རྫོགས་ལ། །ཐོབ་བྱ་འདུག་གམ་མི་འདུག་ལྟོས། །ཇི་སྲིད་སངས་རྒྱས་ 
འདུག་གི་བར། །བུ་ད་དུང་ཞེ་འདོད་བློ་དང་ཕྲོལ། །དོན་བསྡུ་བ། ལྟ་བ་ཕྱོགས་མེད་དུ་ལྟོས། སྒོམ་ 
པ་ཡེངས་མེད་དུ་སྒོམས། སྤྱོད་པ་ཤུགས་འབྱུང་དུ་ཐོངས། ལམ་གྱི་རྩོལ་བ་ཟད་ཙམ་ན། འབྲས་ 
བུ་ཤུགས་ལ་འོང་གི ཞེས་རྣལ་འབྱོར་པ་དབུས་པ་ངོ་ཤིས་སུ་བཀོད་པའོ། །ཤུ་བྷཾ།
ངོཤིས་བསྡོད་པའོད་མི་ཏ
199

༄༅། །ཨོ་རྒྱན་རྗེ་འབངས་འདུས་པའི་ཟ ཟབ་ཆོས་ཀྱི་སྙིང་པོ་གཅེས་བཏུས།
༈ བཀའ་བརྒྱད་རྫོང་འཕྲང་ལས༔ སྙིང་པོ་བྱང་ཆུབ་ཀྱི་ 
མན་ངག་བཞུགས་སོ། །
བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །ཤིན་ཏུ་རྣལ་འབྱོར་གྱི་ལུགས་ཀྱི། 
རྫོགས་པ་ཆེན་པོ་སྙིང་པོ་བྱང་ཆུབ་ཀྱི་མན་ངག རྫོང་འཕྲང་གི་དཔེ་དོན་བསྟན་པ་འདི་ལ་གཉིས་ཏེ། 
ལྟ་བའི་རྫོང་དང༌། ལྟ་བའི་འཕྲང་རྣམ་པ་གཉིས་སོ། །དེ་ལ་ལྟ་བའི་རྫོང་ནི། ཕྱུག་པོའི་བང་མཛོད་ 
དང་འདྲའོ། །དཔེར་ན་ཕྱུག་པོའི་བང་མཛོད་ན་རྫས་འདི་ལྟ་བུ་ཡོད་ཅེས་བྱ་བའམ། འདི་ལྟ་བུ་ 
མེད་ཅེས་བྱ་བ་མ་ཡིན་ཏེ། ཡིད་ལ་ཅི་འདོད་པའི་རྫས་ཐམས་ཅད་དང་ལྡན་པ་ཕྱུག་པོའི་བང་མཛོད་ 
ཅེས་བྱའོ། །དཔེ་དེ་བཞིན་དུ། རྫོགས་པ་ཆེན་པོ་སྙིང་པོ་བྱང་ཆུབ་ལ། འདི་ནི་རྫོགས་ལ་འདི་ནི་ 
མ་རྫོགས་ཞེས་བྱ་བའམ། འདི་ནི་སེམས་ཡིན་ལ་འདི་ནི་སེམས་མ་ཡིན་ཞེས་པ་གང་ཡང་མེད་དོ། ། 
ཆོས་ཐམས་ཅད་རྫོགས་ཤིང་ཐམས་ཅད་དང་ལྡན་པས་སྣ་ཚོགས་འབྱུང་བ་ལ་སེམས་ཞེས་བྱའོ། །
འོ་ན་སེམས་དེ་རང་ཇི་ལྟར་གནས་ཞེ་ན། སེམས་དེ་ཉིད་ནི་ཐོག་མཐའ་མེད་ཅིང་དག་པ་ཆེན་པོའི་ 
བདག་ཉིད་དུ་གནས་པ་དང་། སེམས་ལ་འཕོ་དང་འགྱུར་བ་མེད་ཅིང་ཐིག་ལེ་ཆེན་པོར་གནས་པ་ 
དང་། སེམས་རྒྱུ་ལས་མ་བསྐྱེད་པས་རྐྱེན་གྱིས་མི་འགྱུར་བར་གནས་པ་དང་། སེམས་ཉིད་རྒྱ་ཆད་ 
དང་ཕྱོགས་ལྷུང་མེད་པས། ཐམས་ཅད་དུ་མ་འགགས་པར་རང་ཤར་བའི་བདག་ཉིད་དུ་གནས་པ་ 
དང་། སེམས་ཉིད་ལ་དབྱིབས་དང་ཁ་དོག་འདི་འདྲ་ཞེས་བྱ་བ་མེད་པས། མཐའ་ཐམས་ཅད་
དང་བྲལ་བའི་བདག་ཉིད་དུ་གནས་པ་དང༌། སེམས་ཉིད་མེད་ལ་ཟད་མི་ཤེས་པས་གཅིག་ལས་ 
འདོད་དགུར་བསྒྱུར་བའི་བདག་ཉིད་དུ་གནས་པ་དང༌། སེམས་ཉིད་ཡོན་ཏན་ཐམས་ཅད་རང་ 
ལས་བྱུང་ནས་རང་གི་ཡོན་ཏན་གྱིས་རང་བརྒྱན་པའི་བདག་ཉིད་དུ་གནས་པ་དང་། སེམས་ཉིད་
སྣང་སྲིད་ཐམས་ཅད་དུ་རང་ཤར་བས་ཡེ་ནས་ཁྱབ་གདལ་ཆེན་པོའི་བདག་ཉིད་དུ་གནས་པ་དང་། 
སེམས་ཉིད་ཡེ་ནས་རང་ས་ཟིན་པས་ས་ཐམས་ཅད་ཡེ་ནས་ནོན་ཟིན་པའི་བདག་ཉིད་དུ་གནས་
པའོ། །དེ་དག་ཀུན་ཏུ་གནས་པ་ཉིད་ཀྱང་། སྤུ་མ་བརྗེས། མདོག་མ་བསྒྱུར། ཐུད་མ་བསགས། མ་
200

༄༅། །ཟབ་གཏེར་ཆོས་ཀྱི་མཛོད་ཁང་།
བྱས། མ་བཅོས། ཡེ་ནས་ལྷུན་གྱིས་གྲུབ་ཟིན། ཡེ་ནས་བྱས་ཟིན། ད་སྡོད་བྲལ་མ་བྱར་མ་མཆིས། 
བསྒྱུར་དུ་མ་མཆིས། ཐམས་ཅད་ནས་ཐམས་ཅད་དུ་སྙིང་པོ་བྱང་ཆུབ་སེམས་ལས་མ་གཏོགས་པའི་ 
ཡུལ་གང་ཡང་ཡོད་པ་མ་ཡིན་པ་དེ་ལ་ནི། ལྟ་བའི་རྫོང་ཞེས་བྱའོ། །ལྟ་བའི་འཕྲང་ནི་ལྡེ་མིག་དང་ 
འདྲའོ། །དཔེར་ན་ལྡེ་མིག་གིས་སྒོ་ཕྱེ་ནས་མཛོད་དུ་ཞུགས་ནས་རྫས་ལ་ལོངས་སྤྱོད་པ་དང་འདྲའོ། ། 
དེ་བཞིན་དུ་འཕྲང་གི་མན་ངག་ནི། སྙིང་པོ་བྱང་ཆུབ་སེམས་ངོས་གཟུང་བ་དང་། བརྟག་པ་དང་། 
ངོ་ཤེས་པར་བྱ་བ་དང་། རྡོ་རྗེ་ལྟ་བུར་མི་འགྱུར་ཞིང་བརྟན་པར་བྱ་བ་དང་། རང་ལ་དབང་དུ་ 
ལོངས་སྤྱོད་པ་ལ་ནི། ལྟ་བའི་འཕྲང་ཞེས་བྱའོ། །དེའི་ཕྱིར་ན། རྫོང་ནི་ཕྱུག་པོའི་བང་མཛོད་འདྲ། ། 
འཕྲང་ནི་དེ་ཡི་སྒོ་ལྕགས་འདྲ། །ཞེས་བྱའོ། །དེ་ལ་སྙིང་པོ་བྱང་ཆུབ་ངོས་གཟུང་བར་བྱ་བ་ལ་ 
གཉིས་ཏེ། རིག་པའི་སྟོབས་ཀྱིས་བཟུང་བར་བྱ་བ་དང་། དོན་མན་ངག་གི་སྟོབས་ཀྱིས་གཟུང་བར་ 
བྱ་བའོ། །རིགས་པའི་སྟོབས་ཀྱིས་གཟུང་བར་བྱ་བ་ནི། རྣལ་འབྱོར་ཤེས་རབ་ཀྱི་མེ་ཆེ་ན། དབང་ 
པོ་ཡན་པ་རྣམས་ཀྱི་སྤྱོད་ཡུལ་དུ་གྱུར་པ་ཞེས་བྱའོ། །
དོན་མན་ངག་གི་སྟོབས་ཀྱིས་གཟུང་བ་ནི། གསང་བའི་ཡོ་བྱད་གཉིས་ལ་ལོངས་སྤྱད་ནས། ལྟ་བ་ 
ཐབས་སུ་ཕྱུང་ནས་བསྟན་པའི་དུས་ན། སྐུ་ཙ་ཀ་ལི་ལྟ་བུའམ། གསུང་ཡིག་འབྲུ་ལྟ་བུ་དང་། ཐུགས་ 
ཕྱག་མཚན་ལྟ་བུ་ལ་གཟུང་བའོ། །དེ་ནས་དམིགས་པ་གྱད་དུ་གྱུར་ནས་གང་ལ་བསླབ་ཀྱང་འདྲ་ 
སྟེ༑ འཕྲོ་འདུ་ལས་ཀྱི་ཕྱག་རྒྱ་ལ་འཇམ་དུ་གཞུག་ཅིང་ཉམས་སུ་མྱོང་བར་བྱའོ། །ཉམས་སུ་མྱོང་ 
བའི་རྟགས། སྙིང་པོ་བྱང་ཆུབ་ལ་སྦྱར་བར་བྱའོ། །སྙིང་པོ་བྱང་ཆུབ་ལ་སྦྱར་བ་ཡང་། ཉམས་སུ་ 
མྱོང་བའི་རྟགས་བྱུང་ཙམ་ན། སེམས་ཀྱིས་མྱང་ངམ། ལུས་ཀྱིས་མྱོང་བརྟག་པར་བྱའོ། །སེམས་ 
ཀྱིས་མྱོང་ན། སེམས་སྣ་ཚོགས་པའི་སྣང་གཞི། ཆོས་ཉིད་ཐམས་ཅད་ཀྱི་བདག་ཉིད་ཡིན་པས་ 
སེམས་དང་གཉིས་སུ་མེད་དོ། །ལུས་ཀྱིས་མྱོང་ན། ཤི་བའི་རོ་ལ་ཡང་སྡུག་བསྔལ་མེད་པས་མྱོང་ 
བ་མི་འཐད་དོ། །དེ་ནས་མྱང་བྱ་དང་མྱོང་བྱེད་ཐམས་ཅད་སེམས་ཉིད་རང་སྣང་བའོ། །དོན་དེ་ 
ལྟ་བུ་ལ་འཕྲང་གི་མན་ངག་ཅེས་བྱའོ། །དེའི་ཕྱིར་ན་འཕྲང་ནི་དེའི་ལྡེ་མིག་འདྲ་ཞེས་བྱའོ། །མན་ 
ངག་འདི་ལྟ་བུ་བསྟན་པའི་དུས་ནི། རྒྱ་མཚོ་ཆེན་པོའི་ཀློང་དཀྱིལ་ན་ཀླུའི་རྒྱལ་པོའི་གཙུག་ན་ནོར་ 
བུ་རིན་པོ་ཆེ་ཡོད་པ་ལྟ་བུ་དང་ལྡན་པ་ལ་བསྟན་པར་བྱའོ། །དཔའ་བོ་མཆོག་དང་ལྡན་པས་མཚོན་
201

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆ་གཅོད་བྱེད་ཆེན་པོ་ཐོགས་ནས་སོ་མཚམས་ཀྱི་མཁར་སྲུང་བ་ལྟ་བུ་ལ་བསྟན་པར་བྱའོ། །མན་ 
ངག་གསང་བའི་བཀའ། སྙིང་པོ་བྱང་ཆུབ་དོན། རྫོང་འཕྲང་དཔེ་དོན་འདི། ཡང་དབང་གཏེར་ང་ 
ཡིས། གཏེར་བཞད་རྩལ་ལ་གཏད། རྒྱ་རྒྱ་རྒྱ། གསང་གསང་གསང་ངོ༌། །མན་ངག་བཅུད་ཀྱི་ 
འདོད་རྒུ་ཡིས་ལེགས་གཏམས་ལྟ་བའི་རྫོང་ཆེན་སྒྲོམ། གནད་དོན་ཀུན་ཚང་ལྡན་པའི། འཕྲང་གི་ 
ལྡེའུ་མིག་འཕྲུལ་གྱིས་འབྱེད། ཙིཏྟཾ་གུ་སྒྲི༔ རྫོགས་པ་ཆེན་པོ་སེམས་སྡེའི་མན་ངག་མཐར་ཐུག་
པའོ། །
202

༄༅། །ཟབ་གཏེར་ཆོས་ཀྱི་མཛོད་ཁང་།
༈ རྫོགས་པ་ཆེན་པོ་ཀློང་ཆེན་རབ་འབྱམས་རྒྱལ་པོའི་ 
རྒྱུད་སྙིང་བཞུགས།
རྒྱ་གར་སྐད་དུ། མ་ཧཱ་སནྣི་མ་ཧཱ་ཨཱ་བརྟ་པྲ་སཱ་ར་ཎི་རཱ་ཛ་ཏནྟྲ་གནྡྷ། བོད་སྐད་དུ། རྫོགས་པ་ཆེན་ 
པོ་ཀློང་ཆེན་རབ་འབྱམས་རྒྱལ་པོའི་རྒྱུད་ཀྱི་སྙིང་པོ། བཅོམ་ལྡན་འདས་དཔལ་ཀུན་ཏུ་བཟང་པོ་
ལ་ཕྱག་འཚལ་ལོ། །དེ་ནས་ཡང་བཅོམ་ལྡན་འདས་ཀྱིས་ཐུགས་ཀྱི་དགོངས་པ་མ་ནོར་བར་གསུངས་ 
པ༑ མཆན་མི་གསལ། ཐིག་ལེ་གཅིག་གི་ངོ་བོ་ལ། །སངས་རྒྱས་མ་རྒྱས་མེད་པར་གཅིག །སངས་རྒྱས་ 
འབྲས་བུར་བཏགས་པ་ཡང༌། །ཐོབ་པའི་ཡོན་ཏན་གཞན་ན་མེད། །སེམས་ཉིད་ཀློང་ཆེན་དེ་ཡི་ 
མཐུ། །སེམས་ཅན་རྒྱུ་རུ་སྣང་བ་ཡང༌། །འཁོར་བའི་ཉེས་དམིགས་ལོགས་ན་མེད། །བྱ་བྲལ་ཀློང་ 
ཆེན་དེ་ཡི་རྩལ། །རྒྱུ་འབྲས་མེད་པའི་ཆོས་ཉིད་ལ། །སངས་རྒྱས་སེམས་ཅན་དབྱེར་མེད་དེ། །དེ་ 
ལ་རང་གིས་བཅོས་སུ་མེད། །རྒྱུ་རྐྱེན་འབྲས་བུར་གཏགས་པ་ཡང༌། །བཀྲི་དྲང་དོན་གྱིས་བསྟན་ 
པར་ཟད། །གཉིས་པ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། མ་ནོར་ 
བ་ཡི་ཆོས་ཉིད་ལ། །མ་བཅོས་གནས་ཤིང་མ་བྱས་གསལ། །མ་འགགས་པ་ཉིད་ཡེ་ཤེས་ཀློང་། །དེ་ 
བཞིན་ཉིད་ཀྱི་གནས་འདི་ལ། །ཡེངས་དང་མ་ཡེངས་མེད་པ་དང་། གཡོ་དང་མི་གཡོ་མེད་པའི་ 
ཕྱིར། །རྒྱལ་བའི་དགོངས་པ་འདི་ལས་མེད། ། མཆན་མི་གསལ། རྣམ་པར་དག་པའི་ཆོས་ཉིད་ལ། །རྒྱུ་ 
འབྲས་རྫས་སུ་རྟོག་པ་ནི། །གྲུབ་མཐའ་ངན་པས་བཅིངས་པ་སྟེ། །འཁྲུལ་པའི་དོན་ལས་གོལ་བའི་ 
ཕྱིར། །བསྟན་ཞིང་བརྗོད་པར་རབ་ཏུ་དཀའ། །ཀློང་ཆེན་འཁྱིལ་པའི་མཁའ་དབྱིངས་ནི། །ཀུན་གྱི་ 
གནས་ཆེན་ཡིན་པའི་ཕྱིར། །ཡུལ་ལ་སྤྱོད་ཅིང་རྣམ་པར་ཡན། །འཁྲུལ་པའི་དོན་ལ་གོལ་བའི་ཕྱིར། ། 
ཚད་མས་བཤིགས་པས་མི་ཤིགས་ཏེ། །ཀློང་ཆེན་རང་གི་མཐུ་ཡིས་གྲོལ། །རྟོག་མཐའ་བཅད་པས་ 
མི་ཆོད་དེ། །ཀློང་ཆེན་རང་གི་སྟོབས་ཀྱིས་གཅོད། །རང་སེམས་ཚད་མའི་གདེང་ལྡན་པའི། །འགྱུར་ 
མེད་དོན་གྱི་གཡུང་དྲུང་ཡིན། ལུང་རིགས་དོན་གྱི་བྱ་ར་བས། །ལོག་རྟོག་ལྐུགས་པ་རྡུལ་དུ་བརླག ། 
ཕྱིར་མི་ལྡོག་པ་དོན་གྱི་ལུང་། །མཐའ་རུ་མི་གཏོང་འཛིན་པར་བྱེད། །ཤེས་རབ་མཚུངས་མེད་
203

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རིག་པའི་ཚད། །ཡུལ་དུ་མི་གཅོད་མཉམ་པའི་ཀློང་། །ཀུན་གྱི་ཐུན་མོང་མ་ཡིན་པས། །འདི་ལས་ 
བཙལ་ཞིང་བསྒྲུབ་ཏུ་མེད། །འདི་ལ་ཅི་ཡང་བྱར་མི་དགོས། །དཀའ་ཐུབ་དཀའ་སྤྱོད་མི་དགོས་ཏེ། ། 
འདི་ལ་སྦྱང་ཞིང་བགྲོད་དུ་མེད། །མ་བཅོས་རང་ས་ཉིད་དུ་གསལ། །སྟོབས་ལྡན་ཆགས་པའི་ཡུལ་ 
མེད་པས། །ལམ་སྟེགས་འབྲས་བུ་ཐོབ་ཏུ་མེད། །བྱར་མེད་ཡེ་ཀློང་དོན་འདི་ལ། །ཚིག་ཏུ་མཚོན་ 
དུ་གདག་གཞི་མེད། །ཡུལ་དུ་བྱ་རུ་དམིགས་གཏད་མེད། །ཏིང་འཛིན་བཟླས་པ་བྱ་མི་དགོས། །ཅི་ 
ཞིག་བསྒྲུབ་ཅིང་གང་ལ་གནས། །བྱར་མེད་དོན་ལ་བསྔགས་སུ་མེད། །ཇི་ལྟར་སྣང་ཞིང་གྲག་པའི་ 
ཆོས། །རང་ལས་བྱུང་བས་རང་གི་རྒྱན། །གཞན་དུ་འཛིན་པ་རྟོག་པའི་བློ། །དེ་ལ་ཞེན་པ་འཁྲུལ་ 
པའི་སེམས། །གཟུགས་འཛིན་མེད་ན་གྲོལ་བའི་ལམ། །རང་སེམས་དེ་རུ་མ་ཤེས་ན། །ཐབས་ཆེན་ 
གཞན་དུ་བཙལ་དུ་མེད། །སྟོན་པ་རང་དུ་མ་ཤེས་ན། །ཀུན་ཏུ་བཟང་པོ་ལོགས་ན་མེད། །བསྟན་པ་ 
རང་དུ་མ་ཤེས་ན། །ཐེག་པའི་རྣམ་གྲངས་གཞན་ན་མེད། །འཁོར་རྣམས་རང་དུ་མ་ཤེས་ན། །ཡུལ་ 
གཞན་འདུ་ཤེས་སྐྱེ་བར་འགྱུར། །དུས་རྣམས་རང་དུ་མ་ཤེས་ན། །རེ་བའི་ཐག་པ་ཆོད་མིན་འགྱུར། ། 
དེ་ལྟར་གནས་པའི་དོན་འདི་ལ། །འཆིང་དང་གྲོལ་བ་གཉིས་སུ་མེད། །གཞལ་བྱ་འཇལ་བྱེད་ཚིག་ 
གི་མཐའ། །དམིགས་པའི་ཡུལ་ལ་རྟོག་དཔྱོད་བྱེད། །ཡིད་དཔྱོད་ཤེས་པ་དོན་དུ་འཛིན། །བསྐལ་ 
པ་བྱེ་བ་བརྒྱར་བགྲངས་ཀྱང༌། །བྱ་མེད་དོན་དང་འཕྲད་མི་འགྱུར། །རྣམ་དག་ལམ་ཆེན་ཀུན་ 
འབྱུང་ཕྱིར། །སྐྱེ་བའི་སྒོ་ཡང་དགག་ཏུ་མེད། །མ་བཀག་བྱང་ཆུབ་སེམས་ཀྱི་ཀློང་། །བྱང་ཆུབ་ 
སེམས་ལ་སྐྱེ་བ་མེད། །འཆི་བའི་ལམ་ཡང་གཅད་དུ་མེད། །མ་བཅད་བྱང་ཆུབ་སེམས་ཀྱི་ཀློང་། ། 
བྱང་ཆུབ་སེམས་ལ་འཆི་བ་མེད། །སྐྱེ་ཤི་མེད་པའི་བདུད་རྩི་འདི། །རང་ལ་གནས་པས་བཙལ་མི་ 
དགོས། །གསུམ་པ་འབྲས་བུ་མཐར་ཐུག་སྐུ་གསུམ་དབྱེར་མེད་ཀློང་གི་དགོངས་པ་ནི། ཡོད་དང་ 
མེད་པའི་ཁྱད་པར་ལས། །རྟག་དང་ཆད་པའི་གོལ་སར་བྱུང༌། །མཐའ་གཉིས་དབྱིངས་ལ་མི་ 
གནས་ཕྱིར། །མི་རྟོག་ཡེ་ཤེས་ཀློང་དུ་ཐིམ། །རང་བྱུང་ཡེ་ཤེས་སྐུ་བརྙེས་པས། །མཐའ་རྣམས་ཀུན་ 
གྱིས་མི་ནུབ་ཕྱིར། །རྒྱལ་མཚན་ནོར་བུ་རིན་པོ་ཆེ། །ཁྱད་པར་འཕགས་པ་མཆོག་གི་ལམ། །བླ་མེད་ 
བདེར་གཤེགས་རྣམས་ཀྱི་ཐུགས། །ས་བཅུའི་བྱང་ཆུབ་སེམས་དཔའི་སྐུ། །འགྲོ་དྲུག་སེམས་ཅན་ 
རྣམས་ཀྱི་ལུས། །གཏེར་ཆེན་འདི་ལས་གཞན་མེད་པས། །ཀུན་གྱི་རང་བཞིན་འདི་རུ་གཅིག །གཅིག་
204

༄༅། །ཟབ་གཏེར་ཆོས་ཀྱི་མཛོད་ཁང་།
པོ་མ་ངེས་ཕྱོགས་དང་བྲལ། །ནམ་མཁའ་ལྟ་བུར་ཁྱབ་པའི་ཀློང་། །མཚན་མ་མེད་པའི་དབྱིངས་སུ་ 
ཐིམ། །ཆོས་ཀྱི་སྙིང་པོ་དབྱིངས་ཀྱི་ཀློང་། །ཀུན་འབྱུང་ནོར་བུ་རིན་པོ་ཆེ། །བགྲོད་མེད་རྩོལ་བྲལ་ 
རིག་པའི་ཀློང་། །གཞི་རྩ་མེད་པའི་སེམས་ཉིད་ལ། །ཁ་དོག་དབྱིབས་ཀྱང་གཟུང་དུ་མེད། །ཡུལ་ 
དང་གནས་ཀྱང་བསྟན་དུ་མེད། །ཐམས་ཅད་དེ་ཡི་བསྐྱེད་པའི་ཕྱིར། །དུས་གསུམ་རྒྱལ་བ་རྣམས་ 
ཀྱི་ཡུམ། །ཐམས་ཅད་གནས་སུ་མེད་ལ་གནས། །ཀུན་ཀྱང་བརྟེན་དུ་མེད་ལ་བརྟེན། །ཕུ་བགྲོད་ 
མདའ་བགྲོད་གར་ཕྱིན་ཀྱང་། །སེམས་ཀྱི་ཀློང་ལས་མ་གཡོས་པས། །ཀུན་གྱི་དུར་ཁྲོད་ཆེན་པོའི་ 
དབྱིངས། །མཚན་མ་དབྱིངས་སུ་དག་པའི་ཕྱིར། །རྣམ་དག་ཆེན་པོ་ཉམས་དགའི་ཀློང་། །ཡོན་ཏན་ 
ཐམས་ཅད་འདུས་པའི་ཕྱིར། །ནོར་བུ་རིན་ཆེན་སྤུངས་པའི་ཁྲོད། །ཡུལ་དང་ཡུལ་ཅན་མེད་པའི་ 
ཕྱིར། །བསམ་གྱིས་མི་ཁྱབ་སྐུ་གསུང་ཐུགས། །རྒྱལ་བ་ཀུན་གྱིས་རྟོགས་པའི་ཕྱིར། །དགོངས་པ་མ་ 
ལུས་ཕུལ་དུ་ཕྱིན། །འགྲོ་དྲུག་འཁྲུལ་པས་མ་རྟོགས་པས། །ལྷན་ཅིག་སྐྱེས་ཀྱང་ངོ་མ་ཤེས། །བློ་ཆུང་ 
རྣམས་ཀྱིས་མ་གོ་བས། །བརྟག་དང་དཔྱད་པའི་མཐའ་ལས་གྲོལ། །དེ་ནི་བློ་ལྡན་གང་ཞིག་གིས། ། 
གཞན་དུ་མི་ལྟ་རང་དུ་བལྟ། །བལྟས་པས་མཐོང་བ་མེད་པ་དེ། །མཉམ་པ་ཉིད་ཀྱི་དོན་མཐོང་ཡིན། ། 
སྐུ་གསུམ་མཆོག་ཏུ་གྱུར་པས་ན། །ཆོས་ཀྱི་སྐུ་ཡི་ངང་ལ་གནས། །བླང་དོར་མེད་དང་སྐྱེ་འགག་ 
མེད། །རྣལ་འབྱོར་ཆེན་པོ་ཞི་བའི་ས། །སངས་རྒྱས་ཀུན་གྱི་སྙིང་པོ་ཡིན། །མེད་པའི་སྙིང་པོ་ནམ་ 
མཁའི་རྫོང༌། །ཡོད་པའི་སྙིང་པོ་རྡོ་རྗེའི་སྐུ། །གཉིས་མེད་སྙིང་པོ་ཕྱོགས་དང་བྲལ། །སྙིང་པོ་བྱང་ 
ཆུབ་སེམས་འདི་ལ། །ཅིར་ཡང་མཚོན་དུ་མེད་པའི་ཕྱིར། །བསམ་ཞིང་བརྟགས་ཏེ་གང་ལ་དམིགས། ། 
དམིགས་མེད་ཆོས་སྐུ་མཐའ་དང་བྲལ། །ཞེས་གསུངས་སོ། །ཀློང་ཆེན་རབ་འབྱམས་རྒྱལ་པོའི་རྒྱུད་ 
ལས། །དོན་གྱི་སྙིང་པོ་བསྟན་པའི་ལེའུའོ། ། དེ་ལྟར་རྫོགས་པ་ཆེན་པོ་ནང་ཀློང་སྡེ་ལ། ཀློང་དགུ་ 
བམ་པོ་ཉི་ཁྲི་ཆིག་སྟོང་དུ་གྲགས་པའི་རྒྱུད་སྡེ་རྒྱ་མཚོའི་མཐར་ཐུག་པ་ནི། ཀློང་ཆེན་རབ་འབྱམས་
རྒྱལ་པོའི་རྒྱུད་འདི་ཁོ་ན་ལ། དེའི་སྙིང་པོར་གྱུར་པ་ནི་དོན་གྱི་སྙིང་པོ་བསྟན་པའི་ལེའུ་བཞི་པ་འདི་
ཡིན་པར་གསུངས་པ་དེ་ཁོལ་དུ་ཕྱུང་ནས་ཡིག་རྙིང་ལྟར་ས་བཅད་མི་འདྲ་ཙམ་ལ་མཆན་བགྱིས་ 
ཏེ༑ རྒྱས་པར་སློབ་དཔོན་དགའ་རབ་རྡོ་རྗེས་མཛད་པའི་འགྲེལ་པ་རིན་ཆེན་ཕྲ་བཀོད་ལྟར་ཤེས་ 
པར་བྱའོ། །
205

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅༔ རྫོགས་ཆེན་ལྟ་བ་ཀློང་ཡངས་ལས༔ མཁས་པ་ཉི་ཤུ་རྩ་ལྔ་དང་༔ བཻ་རོ་ཙ་ནའི་རྡོ་རྗེའི་གླུ་ 
དབྱངས་རྒྱལ་ཐབས་སྤྱི་བླུགས་ཀྱི་དབང་སྙན་བརྒྱུད་གཏད་རྒྱ་བཞུགས་སོ༔ ༤༥ཨོཾt༢༢༥
༈ མཁས་པ་ཉི་ཤུ་རྩ་ལྔ་དང་༔ བཻ་རོ་ཙ་ནའི་རྡོ་རྗེའི་གླུ༔ རྒྱལ་ཐབས་སྤྱི་བླུགས་དབང་མོ་ཆེ་ 
ཕྱག་ལེན་ལྟར༔ རྭ་དུང་ངམཿ ཨུམ་བྷིའི་ནང་ནས་འདི་སྐད་དོ༔ ཀུན་ཏུ་བཟང་པོའི་དགོངས་ཚིག་ 
རྡོ་རྗེའི་གླུ༔ ཧོཿ གདོད་མའི་རིག་པ་དགེ་སྡིག་དྲི་མ་བྲལ༔ ཀུན་གཞི་འཁྲུལ་གཞི་གྲོལ་གཞི་ཤེས་ 
པའི་ མཐུས༔ ཡེ་གྲོལ་འབད་བཅས་རྩོལ་བྲལ་གདིང་ལོན་པས༔ རེ་དོགས་བྲལ་བའི་ངང་ནས་སྤྲུལ་ 
བཀྱེས་ཤིགཿ རྣམ་པར་སྣང་མཛད་དགོངས་ཚིག་རྡོ་རྗེའི་གླུ༔ ཧཱུཾ༔ དུག་ལྔ་མ་སྤངས་ཡེ་ཤེས་རང་ 
ག་མ༔ སྐུ་ལྔ་ལྷུན་གྲུབ་ཞིང་ཁམས་རང་ག་མཿ༔ གཞི་སྣང་གདལ་བའི་ཀློང་ནས་སྤྲུལ་བཀྱེས་ཤིག 
རྡོ་རྗེ་འཆང་ཆེན་དགོངས་ཚིག་རྡོ་རྗེའི་གླུ༔ ཧོ༔ ཆོས་ཅན་ལེགས་པར་བརྟགས་པས་རང་བཞིན་ 
གྲོལ༔ ཆོས་ཉིད་ངང་དུ་བརྟགས་པས་ངོ་བོ་གྲོལཿ༔ ཚོགས་དྲུག་ཅེར་གྲོལ་ཆེན་པོར་སྤྲུལ་བཀྱེས་ཤིག 
བསྐལ་པའི་ཡང་ཐོག་དགའ་ལྡན་ཡུལ་དེ་རུ༔ རྡོ་རྗེ་སེམས་དཔའ་སངས་རྒྱས་སྟོང་རྩ་ལ༔ མ་བཅོས་ 
ངང་ནས་མ་ཡེངས་དྲན་པ་སྐྱོངས༔ གཞི་སྣང་རྩལ་རྫོགས་ཆེན་པོར་སྤྲུལ་བཀྱེས་ཤིག༔ ཚེ་ལོ་གྲངས་ 
ཚད་བྱེ་བ་ཐུབ་པ་ནས༔ བརྒྱ་པའི་བར་དུ་སྟོན་པ་བཅུ་གཉིས་ཀྱི རལ་པའི་ཁྲོད་ནས་རྒྱུད་ཀྱི་ 
གླེགས་བམ་བྱུང་༔ ཁྲེགས་ཆོད་ཉམས་ལེན་རྣལ་འབྱོར་བཞི་རུ་འདུས༔ གཉིས་ཀའི་ཉམས་ལེན་ 
དུས་གཅིག་མཉམ་སྦྱོར་ཡིན༔ གོ་མྱོང་རྟོགས་ནས་ནི་འགྲོ་དོན་གྱིས༔ ཞེས་བཀའ་རབ་འབྱམས་ 
གཏད་དོ༔ འདི་ནས་རིག་འཛིན་བརྡ་བརྒྱུད་ཀྱི་བཀའ་གཏད་ནི མཁས་པ་ཉི་ཤུ་རྩ་ལྔའི་དགོངས་ 
ཉམས་ལ༔ དང་པོ་དགའ་རབ་རྡོ་རྗེའི་གླུ༔ ཧོ༔ བདག་ནི་དགའ་རབ་རྡོ་རྗེ་སྟེ རིག་པའི་ངོ་བོ་ 
སྟོང་པ་ཉིདཿ རིག་པའི་རྣམ་པ་རང་གསལ་ཉིད༔ རིག་པའི་རྩལ་ནི་འགག་མེད་ཡིན༔ ཡིན་པ་ 
ཡིན་ཐོག་ཤེས་པར་མཛོད༔ ༼༡༽ ཧོཧོཿ བདག་ནི་དྷ་ཧེ་ཏ་ལོ་སྟེ རིག་པ་བདེ་གསལ་བྱང་ 
ཆུབ་སེམསཿ དབང་བསྐུར་དཀྱིལ་འཁོར་ཆོ་ག་མེད༔ རང་གི་རང་ཉིད་རང་གསལ་བས༔ འཁོར་ 
འདས་ཆོས་ཚིག་དེར་ཟད་དོ༔ ༼༢༽ ཧོ༔ བདག་ནི་འཇམ་དཔལ་བཤེས་གཉེན་ཏེ དུས་
206

༄༅། །ཟབ་གཏེར་ཆོས་ཀྱི་མཛོད་ཁང
གསུམ་སངས་རྒྱས་དགོངས་པ་དང་༔ ཁམས་གསུམ་སེམས་ཅན་རྟོག་པ་གཉིས༔ བཟང་ངན་འབྲི་ 
གང་དབྱེ་བ་ཡིན༔ ཚིག་དང་བྲལ་བར་རྟོགས་པར་གྱིས༔ ༼༣༽ ཧོ༔ བདག་ནི་རཱ་ཛ་ཧ་སྟི་སྟེ 
དམྱལ་བ་བཙོ་བསྲེགས་སྣང་ཡང་རང་སེམས་མདངས༔ སངས་རྒྱས་ཞིང་ཁམས་སྣང་ཡང་རང་ 
སེམས་རྩལ༔ གཉིས་མེད་གཉིས་སུ་བྱར་མེད་ཐ་མི་དདཿ༔ དགོངས་པའི་དོན་དྲིལ་ཚིག་དཔེ་བཅུ་ 
ཁུག་ཅིག ༼༤༽ ཧོ༔ བདག་ནི་སྲས་མོ་དྲན་པ་སྟེ བྱང་ཆུབ་སེམས་ལ་བཟང་ངན་མེདཿ 
སྣང་བའི་ཡུལ་ལ་ཉེ་རིང་མེད༔ ཉམས་ལེན་སྙིང་པོ་མ་གྱུར་མེད༔ ཚོགས་དྲུག་མ་སྤངས་གསལ་ 
འདེབས་ཡིན༔ ༼༥༽ ཧོ་བདག་ནི་ཀླུ་རྒྱལ་དགའ་བོ་སྟེ༔ རྨད་བྱུང་རྫོགས་པ་ཆེན་པོ་འདི 
ཁམས་སུམ་སེམས་ཅན་ཀུན་ལ་ཁྱབ༔ སྟོང་གསལ་འཛིན་མེད་སྙིང་ནང་ནས༔ ཡུལ་དྲུག་ཀུན་ལ་ 
འཆར་ཞིང་འཕྲོ༔ རང་གྲོལ་ཆེན་པོ་ཨ་ལ་ལ༔ ༼༦༽ ཧོ༔ བདག་ནི་ལྷ་རྒྱལ་ཚངས་པ་སྟེ༔ ཐེག་ 
པའི་རྩེ་མོ་ཨ་ཏི་འདི༔ བྱར་མེད་རྩོལ་བྲལ་རྒྱ་ཡན་ཡིན༔ གོལ་དང་འཆལ་དང་འཁྲུལ་པ་མེད༔ 
ལྷུག་པའི་ངང་དེར་འཁོར་དོང་སྤྲུགས༔ ༼༧༽ ཧོ༔ བདག་ནི་གནོད་སྦྱིན་བྱང་ཆུབ་མོ༔ ཡུལ་ 
དྲུག་མི་འགག་རང་གྲོལ་སྤྱོདཿ༔ ཇི་ལྟར་རང་གྲོལ་རང་བྱུང་སྤྱོདཿ ཇི་ལྟར་རོལ་ཡང་བོགས་སུ་ཚེ༔ 
རང་རིག་རྒྱལ་པོའི་དབང་ཆེན་ཐོབ༔ ཚོགས་དྲུག་ལྷུག་བཞག་ཨ་ལ་ལ༔ ༼༨༽ ཧོ༔ བདག་ནི་ 
སྨད་འཚོང་པ་ར་ནི བདེ་དང་སྟོང་པ་ལྷན་ཅིག་སྐྱེས༔ ཟག་པ་མེད་པའི་དགའ་བ་བཞིས༔ 
དབབ་བཟུང་ཟློག་པའི་རྩལ་རྣམས་རྫོགས༔ འཁོར་བ་མ་སྤངས་རང་དབང་ཐོབ༔ ༼༩༽ ཧོ 
བདག་ནི་མཁན་པོ་རབ་སྣང་སྟེ སེམས་ལ་སྐྱེ་འཆི་མེད་པར་རབ་རྟོགས་པས༔ ལུས་ལ་ཤི་དང་མ་ 
ཤི་མེད་པར་གྲོལ༔ ལུང་ལས་མ་བྱུང་གདམས་ངག་ཁོ་བོས་རྙེད༔ བསྒོམ་ལ་མི་རེ་འདོད་ཞིག་ངང་ 
ནས་བདེཿ ༼༡༠༽ ཧོཿབདག་ནི་ཨུ་རྒྱན་མཁན་པོ་སྟེ མ་ཧཱ་རཱ་ཛའི་དགོངས་པ་དྲིལ་ཏེ་བསྟནཿ 
སེམས་ལ་རྩ་བ་གཅད་རྒྱུ་མེད༔ མེད་པ་དེ་ཀ་ཆོད་པ་ཡིན༔ སེམས་ལ་བལྟས་པས་མཐོང་རྒྱུ་མེདཿ 
མེད་པ་དེ་ཀ་རང་མཐོང་ཡིན༔ མཐོང་མེད་ངང་ལ་མ་ཡེངས་སྐྱོངས༔ ༼༡༡༽ ཧོཿ བདག་ 
ནི་སྲས་མོ་གོ་མ་དེ་བཱི་སྟེ འབྱུང་ལྔ་རིགས་ཀྱི་ཡུམ་ལྔ་ལ༔ ཕུང་ལྔ་རིགས་ཀྱི་ཡབ་ལྔ་ཡིན༔ ཁམས་ 
དང་སྐྱེ་མཆེད་སེམས་དཔའ་སེམས་མ་ཡིན༔ ཀུན་ནས་སྐྱེ་མེད་ཀུན་བཟང་ཡུམ༔ ཡིད་ཀྱི་རྟོག་པ་ 
ཀུན་བཟང་ཡབ༔ རིན་ཆེན་གསེར་གླིང་རྡོ་བཙལ་ལྟར༔ འཁྲུལ་ཡུལ་འཁྲུལ་རྒྱུ་བཙལ་མི་རྙེད༔
207

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༼༡༣༽ ཧོ༔ བདག་ནི་ཁོ་བོ་ཨིནྡྲ་བོ་དྷི་སྟེ༔སྒྲོལ་བའི་དོན་ལ་མཁས་པས་སྐྱེ་བའི་རྒྱུ་ཡང་ 
བཅད༔སྦྱོར་བའི་དོན་ལ་མཁས་པས་འགག་པའི་མཐའ་དང་བྲལ འཕྲིན་ལས་ཐབས་ལ་མཁས་ 
པས་བྱ་རྩོལ་མེད་པར་གྲུབ༔ བརྩོན་འགྲུས་ཐབས་ལ་མཁས་པས་གཞན་ལ་རག་མ་ལུས༔ སྒོམ་པ་ 
ཐབས་ལ་མཁས་པས་མ་བསྒོམས་ཇི་བཞིན་གཞག ༼༡༣༽ ཧོ༔ བདག་ནི་ཁྱིའི་མཁན་པོ་སྔ་ 
མ་སྟེ ཚེ་འདིར་ལྟ་སྒོམ་མཐར་ཕྱིན་བར་དོ་ཆོད༔ འཆི་ཁར་ནམ་མཁའ་ཕྱྀ་ནང་འདྲེས་པ་འདྲ 
སྐྱེ་བ་རང་གར་མི་འཁྱམ་རང་སྣང་རང་དབང་ཐོབ༔ ༼༤༽ ཧོ༔ བདག་ནི་ཀུ་ཀུ་རཱ་ཛ་སྟེ ཞི་ 
ལྷག་ཟུང་འཇུག་བདེ་བ་ཆེ༔ གནས་འགྱུ་གྲོལ་གསུམ་མཚང་ཤེས་པས འཁོར་བ་གཞི་མེད་ཀ་ 
ནས་དག༔ ༼༡༥༽ ཧོཿ བདག་ནི་དྲང་སྲོང་བྷ་ཤི་སྟེ༔ ཁྲེགས་ཆོད་དོན་ལ་རྩོལ་མེད་བཞག༔ ཐོད་ 
རྒལ་དོན་མ་ཡེངས་མེད་བཞག༔ སྣང་བ་རིག་མདངས་རྩལ་རྫོགས་ནས༔ རང་དབང་སྐྱེ་འཇུག་ 
འོད་ལུས་ཐོབཿ༔ ༼༦༽ ཧོ༔ བདག་ནི་སྨད་འཚོང་བདག་ཉིད་མཿ༔ ཅི་ཡང་ཡིད་ལ་མི་བྱེད་ 
པར༔ ཤེས་རབ་ཕ་རོལ་ཕྱིན་མ་ཡིན༔ ལུས་སེམས་གང་ལའང་མི་ཆགས་པ༔ ཚུལ་ཁྲིམས་ཀུན་གྱི་ 
མཐར་ཐུག་ཡིན༔ གང་ལའང་རེ་དོགས་བྲལ་བ་འདི༔ ལམ་ལྔ་ས་བཅུའི་མཐར་ཐུག་ཡིན ༼༡༧༽ 
ཧོ བདག་ནི་འཕགས་པ་ཀླུ་སྒྲུབ་སྟེ རང་སེམས་ང་བདག་རྩད་བཅད་པས༔ ཕྱི་ནང་ཐམས་ཅད་ 
སྟོང་པར་གྲོལ༔ སྟོང་ཉིད་བཅོ་བརྒྱད་གཏན་ལ་ཕེབས༔ སྐྱེ་འཆི་འཕོ་འགྱུར་གང་དགར་མཛོདཿ༔ 
༼༡༨༽ ཧོ༔ བདག་ནི་ཁྱི་ཡི་མཁན་པོ་ཕྱི་མ་སྟེ༔ ཡོད་པར་འཛིན་ན་རྟག་པའི་མཐའ༔ མེད་ 
པར་འཛིན་ན་ཆད་པའི་མཐའ༔ ཡོད་མིན་མེད་མིན་མ་ཡིན་པསཿ སྟོང་གསལ་འཛིན་མེད་རྗེ 
ཅེ་རེ༔ དེ་ལས་བདག་ལ་བཤད་རྒྱུན་མེདཿ ༼༡༩༽ ཧོཧོཿ བདག་ནི་འཇམ་དཔལ་བཤེས་གཉེན་ 
ཏེ༔ རིག་པ་མཐའ་དབུས་མེད་པ་སྟེ འདི་ཕྱི་མེད་པར་ཡེ་སངས་རྒྱས༔ འཁོར་འདས་བྱ་རྩོལ་ 
མེད་པར་གྲོལ༔ གཉེན་པོའི་ཆོས་རྣམས་གང་དགའ་མཛོད༔ ༼༢༠༽ ཧོ༔ བདག་ནི་འཇམ་ 
དཔལ་ཕྱི་མ་སྟེ རྒྱུ་དག་པདྨའི་རྩེ་ལས་སྐྱེསཿ རྐྱེན་དག་ཨ་ཏིའི་དོན་རྣམས་རྟོགསཿ འབྲས་བུ་ 
དག་པས་སྐུ་གསུམ་ཐོབ༔ བསྒོམ་བྱ་རྩོལ་བ་བསྐྱུར་ལ་ཐོངས༔ སྒོམ་བྱེད་སེམས་ལ་བློ་མ་འཇུག༔ 
༼༢༡༽ ཧོ༔ བདག་ནི་ཀ་མ་ལ་ཤཱི་ལ་སྟེ ཇི་བཞིན་རང་ལུགས་བཞག་པ་ལས༔ རྩོལ་བས་བཅོས་ 
རྒྱུ་ག་ལ་ཡོད༔ ཅེར་མཐོང་སྦྲུལ་མདུད་ཞིག་པ་ལྟར༔ རང་ཤར་རང་གྲོལ་ལྷུག་པར་ཞོགཿ
208

༄༅། །ཟབ་གཏེར་ཆོས་ཀྱི་མཛོད་ཁང་།
༼༣༢༽ ཧོ༔ བདག་ནི་དགེ་སློང་བྱང་ཆུབ་མ༔ རང་སེམས་ཡེ་ནས་སངས་རྒྱས་ལ༔ གྲུབ་ 
མཐའ་ཐམས་ཅད་སེམས་ཀྱི་མདུད༔ ཐེག་པའི་རྣམ་གྲངས་འཁྲུལ་པའི་སྣོན༔ གཅིག་ཤེས་རིག་ 
པའི་མཚང་ཤེས་པས༔ ཀུན་གྲོལ་འཁོར་བ་དོང་ནས་སྤྲུགས༔ ༼༣༣༽ ཧོཿ བདག་ནི་ཛྙཱ་ན་ 
སུ་ཏྲ་སྟེ སྒྲོན་བཞིའི་དབྱིངས་སུ་གཟེར་ཐེབས་པས༔ འཁྲུལ་པའི་ཕུ་ཐག་རྩད་ནས་བཅད༔ སྣང་ 
བ་བཞི་པོ་མཐར་ཕྱིན་པས༔ ཚིག་མཐའ་ཐམས་ཅད་རང་སར་ཆོད༔ བར་དོ་བཞི་པོ་རང་ཆོད་ 
པསཿ འཁོར་བའི་ས་བོན་རང་བསྲེག་གོ༔ དེ་ལ་བསྟན་དུ་མེད་དོ་ས་མ་ཡ༔ ༼༢༤༽ ཧོཿ
བདག་ནི་བི་མ་མི་ཏྲ་སྟེ༔ ཐོས་པའི་ཚིག་རྣམས་གྲག་སྟོང་གི༔ བསམ་པ་ཐམས་ཅད་འཁྲུལ་སྣང་ 
ཡིན སྒོམ་པའི་རྩོལ་བ་གོལ་སར་གོ ལུས་ཀློད་ངག་བསྡམས་ཡིད་མི་ཡེངས༔ རྟོག་མེད་ངང་ 
དངས་སོ་མ་ལཿ བསྒོམ་པའི་ཆོས་ཚིག་རང་ཟད་དོ༔ ༼༣༥༽ ཧོ༔ བདག་ནི་ཤྲཱི་སེདྷ་སྟེ 
བདག་འཛིན་རྩ་བ་གཅད་པས་གཅོད་མཁན་རང་སར་ཡལ༔ རང་གིས་རང་སེམས་བལྟས་པས་ལྟ་ 
མཁན་དངོས་པོ་སྟོ༔ སྒོམ་བྱེད་གཉེན་པོ་བསྟེན་པས་ཉོན་མོངས་རང་དེ་སངས༔ སྨྲ་བསམ་ 
བརྗོད་མེད་ངང་ལ་འདི་ཕྱི་ཉིན་མཚན་འདྲེས༔ བླ་མའི་གདམས་པ་རྫོགས་སོ་ད་ནི་གཞན་དོན་ 
གྱིས ༼༢༦༽ ཧོཿ བདག་ནི་པདྨ་འབྱུང་གནས་ཏེ དབང་བཞིས་སྨིན་པར་བྱས་པས་སྐུབཞི་ 
ཚེ་འདིར་ཐོབ༔ མཚན་ལྡན་བུད་མེད་བསྟེན་པས་ཚེ་ཡི་རིག་འཛིན་བརྙེས༔ བདེ་ཆེན་རྩ་རླུང་ 
སྦྱངས་པས་རྟོགས་པ་སེམས་ལ་ཤར ཁྲེགས་ཆོད་ཐོད་རྒལ་སྤྲུལ་པས་འཕོ་བ་ཆེན་པོ་འགྲུབ༔ སྟོང་ 
ཉིད་སྙིང་རྗེ་འབྱོངས་པས་གཞན་དོན་རྩོལ་མེད་འབྱུང་༔ བུམ་པ་ཚད་ལྡན་གཅིག་ཏུ་བྱོ་བ་ལྟརཿ 
བཻ་རོ་ཙ་ན་མཁས་པའི་ཐུགས་ལ་བསྟིམཿ ༼༣༧༽ ཧོཿ བདག་ནི་བཻ་རོ་ཙ་ན་སྟེ༔ སྒོ་དྲུག་ 
ཡན་པར་བཞག་པས་སློབ་དཔོན་ཆོམ་ལ་འབེབས༔ རིག་པ་རང་ཚུགས་ཐུབ་པས་དབང་རྣམས་ 
ཆོམ་ལ་ཕེབསཿ དབྱིངས་རིག་དབྱེར་མེད་གནས་པས་བློན་པོ་བཙོན་དུ་ཟིནཿ འཁོར་བ་ཉམས་སུ་ 
མྱངས་པས་སངས་རྒྱས་སྒྲུབ་བློ་ཟད༔ དེ་ལས་བསྟན་དུ་མེད་དོ་ཕྱི་རབས་སྐལ་ལྡན་རྣམས༔ ཞེས་ 
གསུངས་པ་རྣམས་རྡོ་རྗེའི་གླུའོ༔ ཨེ་མ་ཧོཿ ཁོ་བོ་ཆོས་ཀྱི་བཤེས་གཉེན་གྱིསཿ འཁྲུལ་གྲོལ་ 
གཉིས་པོའི་རང་མཚང་རིག གནས་འགྱུ་གྲོལ་གསུམ་གནད་དོན་ཤེས༔ ཁྲེགས་ཆོད་ཐོད་རྒལ་ 
དོན་དེ་གོ༔ སེམས་བྱུང་མ་དག་དབྱིངས་སུ་ཞི༔ རིག་པའི་རྩལ་སྣང་དག་པ་རྒྱས༔ སྒོ་གསུམ་
209

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འབད་བཅས་རྩོལ་བ་ཞིག༔ ཁྱུང་ཆེན་སྒོ་ངའི་ནང་དོན་ལྟར༔ ལྟ་བའི་གནམ་འཕང་གཅོད་པ་ 
ཡིན༔ རིག་པ་རང་དབང་ཐོབ་པ་ཡིན༔ འགྲོ་དོན་ལྷུན་གྱིས་གྲུབ་པ་ཡིན༔ ཞེས་ཕྱག་ལེན་ལྟར་ 
བཏབ་ཅིང་གླུར་བླངས་སོ༔ ༔
210

༄༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །སངས་རྒྱས་ཀྱི་འདས་རྗེས་གསུམ་བཞུགས་ལགས་སོ༔
༄༅ ༔ ༔ སངས་རྒྱས་ཀྱི་འདས་རྗེས་དང་པོ་བཞུགས་སོ རྒྱ་གར་སྐད་དུ༔ བྷུདྡྷ་དྷེ་ཀ་ར་ 
ཡ་དུ་ནཱ་མ༔ བོད་སྐད་དུ༔ སངས་རྒྱས་ཐམས་ཅད་ཀྱི་ཞལ་ཆེམས་དང་པོ་ཞེས་བྱ་བ༔ ཡང་དག་ 
པར་རྫོགས་པའི་སངས་རྒྱས་དྲུག་པ་རྡོ་རྗེ་འཆང་ཆེན་པོ་ལ་ཕྱག་འཚལ་ལོ༔ ཀྱེ་མ་ཀྱེ་མ་རིགས་ 
ཀྱི་བུ་རྣམས་གསང་སྔགས་ཀྱི་གནད་ཐམས་ཅད་གཅིག་ཏུ་དྲིལ་ནས་ཉམས་སུ་འདི་ལྟར་ལོངས་ཤིག 
ལུས་ངག་ཡིད་གསུམ་སྔོན་འགྲོ་ནི༔ མི་རྟག་སྙིང་རྗེ་བྱང་སེམས་སྦྱངས ལུས་འདི་མ་རིག་རྒྱུས་ 
བསྐྱེད་ཕྱིར རིགས་དྲུག་ས་བོན་ཉིད་དུ་གནས༔ རིག་པ་སྐུ་གསུམ་དངོས་ཡིན་ཕྱིརཿ སྐུ་གསུམ་ 
ཡི་གེ་གསུམ་དུ་ཤར༔ ཡི་གེའི་རྩལ་སྦྱངས་རུ་ཤན་དབྱེ༔ དེ་ནས་རྣལ་དུ་དབབ་པའི་ཕྱིར༔ ཉན་ 
ཐོས་བྱང་སེམས་ཁྲོ་བོ་ཡི༔ ལྟ་སྟངས་ཉིད་ཀྱིས་སོར་ཡང་གཞུག༔ གནས་བརྟན་གྲོལ་བའི་གདིང་ 
ཐོབ་ནས༔ ཕྱི་ནང་བྱ་བ་ཀུན་བཏང་སྟེ གླང་སེང་དྲང་སྲོང་བཞུགས་སྟངས་བྱ༔ ངག་ནི་སྨྲ་བའི་ 
རྒྱུན་བཅད་ལ༔ སེམས་ནི་སྨིན་ཕྲག་མཁའ་ལ་གཏད༔ སྒོ་ཡུལ་རླུང་གི་གནད་བསྟུན་པས༔ ཡུལ་ 
ལ་ཡེ་ཤེས་མངོན་དུ་གནད༔ མངོན་སུམ་གནད་ལས་འབྲལ་མི་བྱ༔ མི་འགུལ་གསུམ་ལ་གཞི་ 
བཅས་པས༔ སྣང་བ་བཞི་ཡི་དྲོད་རྙེད་ནས༔ སྡོད་པ་གསུམ་གྱི་ཚད་ཟིན་ཏེ ཐོབ་པ་གསུམ་གྱི་ 
གཟེར་ཐེབས་ནས༔ ཁམས་གསུམ་དག་ཏུ་ལྡོག་རེ་ཀན༔ མྱ་ངན་འདའ་བར་ཐེ་ཚོམ་མེད༔ ཅེས་ 
སུམ་ཅུ་རྩ་གསུམ་གྱི་ལྷོ་ཕྱོགས་སྨན་པ་འཚོ་བྱེད་གཞོན་ནུའི་ལྡུམ་རར རྡོ་རྗེ་འཆང་ཆེན་པོས་ 
ཡོངས་སུ་མྱ་ངན་ལས་འདའ་བའི་ཚུལ་བསྟན་པའི་ཚེ༔ དགའ་རབ་རྡོ་རྗེ་ས་ལ་འགྱེལ་ཞིང་གདུང་ 
བའི་སྨྲེ་སྔགས་ཕྱུང་བ༔ ཀྱེ་མ་ཀྱི་ཧུད་ཀྱེ་མ་ཀློང་༔ སྟོན་པ་སྒྲོན་མེའི་འོད་ནུབ་ན༔ འཇིག་རྟེན་ 
མུན་པ་གང་གིས་སེལ༔ ཞེས་བརྗོད་དེ་བརྒྱལ་སངས་པ་དང་འོད་ཕུང་གི་ནང་ན་ཕྱག་གཡས་པའི་ 
གྲུ་མོ་མན་ཆད་ཕྱུང་ནས༔ རིན་པོ་ཆེ་ཤེལ་གྱི་ཟ་མ་ཏོག་སེན་གང་བ་ཞིག་ཕྱག་གཡས་པའི་མཐིལ་ 
དུ་བབས་ཏེ༔ དེ་ཞལ་ཕྱེ་བས་རིན་པོ་ཆེ་མཐིང་ཁ་བཻཌཱུརྱ་ཞུན་མས་བྲིས་པ་བབས་པས༔ དགའ་ 
རབ་རྡོ་རྗེ་རྟོགས་པའི་གདིང་རྙེད་དོ༔ ཡང་སངས་རྒྱས་ཀྱི་བྱིན་བརླབས་ལས་རང་ཤར་བ་གསང་
211

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྔགས་ཐམས་ཅད་ཀྱི་ཡང་བཅུད༔ བསྟན་པ་ཐམས་ཅད་ཀྱི་སྙིང་གཟེརཿ སངས་རྒྱས་ཀྱི་འདས་ 
རྗེས་དང་པོ་རྫོགས་སོ༔ སྔགས་ཀྱི་རྒྱལ་མོ་སྲོག་སྒྲུབ་མས་སྲུངས་ཤིག༔ ལས་ཅན་ཞིག་དང་འཕྲད་ 
པར་ཤོགཿ༔ ས་མ་ཡཿ རྒྱ་རྒྱ་རྒྱ
༈ སངས་རྒྱས་ཀྱི་འདས་རྗེས་གཉིས་པ་བཞུགས་སོ རྒྱ་གར་སྐད་དུ༔ བྷུདྡྷ་དེ་ཀ་ར་ 
ཡ་དྷུ་ན་མཿ༔ བོད་སྐད་དུཿ༔ སངས་རྒྱས་ཀྱི་འདས་རྗེས་གཉིས་པ༔ ཡང་དག་པར་རྫོགས་པའི་སངས་ 
རྒྱས་དབང་པོའི་སྟོབས་ཀྱིས་རྣམ་པར་གནོན་པ་ཉིད་ལ་ཕྱག་འཚལ་ལོ༔ ངེས་པར་སངས་རྒྱས་ 
ཐོབ་འདོད་ན༔ སྔོན་དུ་འགྲོ་ལ་རྩལ་ཉིད་སྦྱངས ལུས་དང་ངག་དང་སེམས་གསུམ་པོ༔ རུ་ཤན་ 
ལེགས་པར་མ་ཕྱེད་ན༔ ཁམས་གསུམ་ཉིད་ལས་མི་གྲོལ་བས༔ སྔོན་འགྲོའི་གནད་ལ་མཁས་གྱུར་ 
ན༔ མཆོག་ཐུན་དགོངས་པ་ལ་མཁས་འགྱུར༔ དབེན་པའི་གནས་སུ་གཅིག་པུར་འདུག ལུས་ 
ཀྱིས་སྔོན་འགྲོ་བྱ་བའི་ཕྱིར རིགས་དྲུག་སྤྱོད་པ་སྣ་ཚོགས་སྤྱདཿ༔ དཀོན་མཆོག་གསུམ་གྱི་སྤྱོད་ 
པའང་སྤྱདཿ༔ སྐྱིལ་ཀྲུང་མཐིལ་སྤྲད་དྲང་པོར་བསྲང༔ སྤྱི་བོར་ཐལ་མོ་སྦྱར་བར་བྱ༔ དེ་ལྟར་ལུས་ 
ཀྱིས་སུས་བྱས་པ༔ ལུས་དེ་མི་ལྡོག་བར་ཆད་ཞི ཞེན་པ་ལྡོག་ཅིང་སྡིག་པ་འདགཿ ལུས་དེ་སྤྲུལ་ 
པའི་སྐུར་གྲོལ་ནས༔ སངས་རྒྱས་སྐུ་དང་གཉིས་སུ་མེད༔ ལྷག་མེད་ཉིད་དུ་འགྱུར་བའོ༔ ངག་གིས་ 
སྔོན་འགྲོ་བྱ་བའི་ཕྱིར༔ རིགས་དྲུག་སྒྲ་སྐད་སྣ་ཚོགས་བརྗོདཿ༔ ཞི་ཁྲོའི་སྒྲ་དང་འབྱུང་བའི་སྒྲ 
རྣམ་པ་སྣ་ཚོགས་ཉིད་ལ་སྤྱད༔ རྒྱས་གདབ་གནད་ལ་ཞག་གསུམ་བྱ༴ རྩལ་སྦྱངས་མཉེན་བཙལ་ 
ལམ་དུ་གཞུག༔ དེ་ལྟར་ངག་གིས་སུས་བྱས་པ༔ ཞེན་ལོག་ངག་གི་སྡིག་པ་འདག༔ མི་རྟོག་གཉིས་ 
མེད་ལོངས་སྐུར་གྲོལཿ ཡིད་ཀྱིས་སྔོན་འགྲོ་བྱ་བའི་ཕྱིར༔ རིགས་དྲུག་སྡུག་བསྔལ་བློ་ལ་བླངས༔ 
དེ་ནས་སེམས་ཀྱི་བྱུང་ས་བཙལ༔ མ་རྙེད་ཆོས་ཀྱི་སྐུ་དང་འཕྲད༔ དེ་ནས་སེམས་ཀྱི་གནས་ས་ 
བཙལ མ་རྙེད་ལོངས་སྤྱོད་སྐུ་དང་འཕྲདཿ༔ དེ་ནས་སེམས་ཀྱི་འགྲོ་ས་བཙལ མ་རྙེད་སྤྲུལ་པའི་ 
སྐུ་དང་འཕྲད༔ དེ་ལྟར་སེམས་ཀྱིས་སུས་བྱས་པ༔ ཞེན་ལྡོག་བར་ཆད་ཞི་བ་དང་༔ སྒྲིབ་དག་ 
ཁམས་གསུམ་ལྡོག་པ་མེདཿ ཆོས་ཀྱི་སྐུར་གྲོལ་གཉིས་མེད་འདས༔ དེ་ནས་ལུས་ངག་ཡིད་གསུམ་ 
པོ༔ རྣལ་དུ་འབེབས་ལ་མཁས་པར་བྱ༔ དེས་ནི་གསུམ་པོ་སོར་ཆུད་ནས༔ ཉམས་ལེན་ཉིད་ལ་ 
བརྩོན་པར་འགྱུར༔ དེ་ལྟར་སྔོན་འགྲོ་རྫོགས་བྱས་ནས༔ དེ་དག་བློ་ཡིས་བོར་ནས་ཀྱང་༔ མངོན་
212

༄༅། །ཟབ་གཏེར་ཆོས་ཀྱི་མཛོད་ཁང་།
སུམ་གནད་དུ་དབབ་པའི་ཕྱིར༔ ལུས་ངག་ཡིད་གསུམ་བྱ་བ་སྤངས༔ འདི་ནི་དུར་ཁྲོད་ཆེན་པོ་མེ་ 
རི་འབར་བའི་ཤར་ཕྱོགས་ཌཱཀྐི་མ་སྣ་ཚོགས་འདུ་བའི་གནས་སུ་ཡང་དག་པར་རྫོགས་པའི་སངས་
རྒྱས་ཡོངས་སུ་མྱ་ངན་ལས་འདའ་བའི་ཚུལ་བསྟན་པའི་ཚེ དགའ་རབ་རྡོ་རྗེ་ས་ལ་འགྱེལ་ཏེ་བརྒྱལ་ 
ནས་གདུང་བའི་སྨྲེ་སྔགས་ཕྱུང་པ༔ ཀྱེ་མ་ཀྱི་ཧུད་ཀྱེ་མ་ཀློང་༔ སྟོན་པ་སྒྲོན་མེའི་འོད་ནུབ་ན༔ འཇིག་ 
རྟེན་མུན་པ་གང་གིས་སེལ༔ ཞེས་བརྗོད་དེ་བརྒྱལ་སངས་པ་དང་མདུན་གྱི་ནམ་མཁར་འོད་ཕུང་ 
གི་དཀྱིལ་ན ཕྱག་གཡས་པའི་གྲུ་མོ་མན་ཆད་ཕྱུང་ནས༔ བཻཌཱུརྱ་མཐིང་ཁ་ཞུན་མ་ཉིད་ལ་རིན་ 
པོ་ཆེ་སྣ་ལྔའི་ཡི་གེ་རང་བྱུང་དུ་བཀོད་པ་རིན་པོ་ཆེ་ཤེལ་གྱི་ཟ་མ་ཏོག་དང་བཅས་པ་རང་བབས་
བྱིན་རླབས་མཆོག་གི་ཡི་གེ སངས་རྒྱས་ཀྱི་ཞལ་ཆེམས་གཉིས་པ་སྤྲུལ་པ་པོ་དགའ་རབ་རྡོ་རྗེ་ 
རྗེས་སུ་གཟུང་བའི་དོན་དུ་གནང་བར་བྱས་པ༔ མྱ་ངན་ལས་འདས་པ་ཐམས་ཅད་ཀྱི་སྣ་ཁྲིད་དང་
འདྲ་བ་བསྟན་པ་ཐམས་ཅད་ཀྱི་བཅུད་བསྡུས་ཤིང་བུ་གཅིག་པར་བསྟན་པ་འབྲས་བུའི་མཆོག་དམ་
པ་རྫོགས་སོ༔ ཁྱན་ཐ༔ དགེའོ༔ ༔
༈ སངས་རྒྱས་ཀྱི་འདས་རྗེས་གསུམ་པ་བཞུགས་སོ༔ རྒྱ་གར་སྐད་དུ༔ བྷུད་དྷ་དྷེ་ཀ་ར་ཡ་ཏི་ 
ན་མཿ བོད་སྐད་དུཿ༔ སངས་རྒྱས་ཀྱི་འདས་རྗེས་གསུམ་པ༔ རང་གྲོལ་རྡོ་རྗེ་འཆང་ལ་ཕྱག་འཚལ་ལོ༔ 
ཀྱེ་མ་ཀྱེ་མ་རིགས་ཀྱི་བུ་རྣམས་གསོན ལུས་འདི་མྱ་ངན་འདའ་འདོད་ན༔ སྐུ་གསུམ་བཞུགས་ 
སྟངས་ཉིད་ལ་བསླབ༔ འདི་ལྟར་སུ་ཡིས་བྱས་པ་ནི༔ དུས་གསུམ་སངས་རྒྱས་ཐམས་ཅད་ཀྱི༔ སྐུ་ 
ཡི་ཀློང་དུ་མྱ་ངན་འདའ༔ ངག་ནི་བསླབ་བྱའི་རིམ་པ་དང་༔ གནས་པ་བརྟན་ཅིང་ལ་ཡང་བཟླ 
དེ་ལས་མི་འདའ་སུས་བྱས་པ༔ དུས་གསུམ་སངས་རྒྱས་ཐམས་ཅད་ཀྱི༔ གསུང་གི་ཀློང་དུ་མྱ་ངན་ 
འདའ༔ སེམས་གནད་གཟིགས་སྟངས་གསུམ་གཅུན་ཏེ༔ ཡུལ་གནད་ནམ་མཁའ་རྐྱེན་བྲལ་ལ༔ སྒོ་ 
གནད་བཟློག་ཕབ་ཟུར་གྱིས་བལྟ རླུང་གནད་ཤིན་ཏུ་དལ་ལ་བསླབ༔ དེ་ལྟར་གནད་བཞི་གཟིར་ 
བ་ཡིསཿ སྐུ་གསུམ་རིག་པ་སྟོང་པར་འཆར༔ ལུག་རྒྱུད་རིག་པ་བཙོན་དུ་བཟུང་༔ མངོན་སུམ་ 
གནད་ཐོག་ལྡོག་པ་མེད༔ ཆོས་ཉིད་མངོན་སུམ་སྣང་བ་ཡིསཿ ཡིད་དཔྱོད་འཛིན་པའི་ལྟ་བ་བསྣུབཿ 
ཉམས་སྣང་གོང་དུ་འཕེལ་བ་ཡིས༔ བར་དོའི་ཡེ་ཤེས་མངོན་དུ་བྱས༔ རིག་པ་ཚད་ཕེབས་སྣང་བ་ 
ཡིས༔ ལོངས་སྤྱོད་རྫོགས་པའི་སྐུ་ངོས་ཟིན༔ ཆོས་ཉིད་ཟད་པའི་སྣང་བ་ཡིས༔ རྫོགས་ཆེན་བྱ་
213

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བྲལ་འབྲས་བུ་ཐོབ༔ འདི་ལྟར་བཞི་ལ་མཐར་ཕྱིན་ནས༔ མྱང་འདས་གཞན་དུ་བཙལ་མི་དགོས 
མི་འགུལ་གསུམ་ལ་གཞི་བཅས་པས སྡོད་པ་གསུམ་གྱི་ཚད་ཟིན་ཏེ རྟགས་ནི་ལུས་ངག་ཡིད་ལ་ 
འབྱུང་༔ ཐོབ་པ་གསུམ་གྱི་གཟེར་ཐེབས་སོ༔ དེ་ལས་བསྟན་དུ་མེད་དོ་ས་མ་ཡཱ༔ བསྟན་པ་གང་ 
བབས་རིན་ཆེན་གྱིས ལེགས་བྲིས་མཆན་ཁུང་དག་ཏུ་བཅང་༔ བཀུར་བསྟི་སུས་བྱས་གྲོལ་བར་ 
ངེས༔ འཇའ་འོད་སྒྲ་དང་ས་གཡོ་དང་༔ སད་སེར་མུ་གེ་གཟས་ཟིན་དུས༔ ཕྱོགས་བསྟུན་ལྕེ་ཡིས་ 
འདི་བཀླགས་ན༔ སྟོང་གསུམ་སྤྲུལ་པའི་སངས་རྒྱས་ལ༔ ཡོན་ཕུལ་བས་ཀྱང་འདི་དོན་ཆེ༔ བསྟན་ 
པ་ཐམས་ཅད་ཀྱི་རང་རྩལ༔ རང་བྱུང་བྱིན་རླབས་ཀྱི་ཡི་གེ་འདི༔ རྒྱལ་པོ་ཛ་རི་ཞེས་བྱ་བའི་ཁབ་ 
ཀྱི་ལྷོརཿ བྱ་རྒོད་ཕུང་པོའི་རི་ལ་སྟོན་པ་མྱ་ངན་ལས་འདའ་ཚུལ་བསྟན་པས༔ དགའ་རབ་རྡོ་རྗེས་ 
སྨྲེ་སྔགས་ཕྱུང་པ་ཡིསཿ རིན་པོ་ཆེ་སྣ་ལྔའི་ཡི་གེ་རང་བྱུང་བ་དགའ་རབ་རྡོ་རྗེའི་ཕྱག་གཡས་པའི་ 
མཐིལ་དུ་བབས་པ༔ སངས་རྒྱས་ཀྱི་འདས་རྗེས་ཐ་མཿ བསྟན་པ་ཐམས་ཅད་ཀྱི་བུ་གཅིག་བཀོད་ 
པ་རྫོགས་སོ༔ ས་མ་ཡ རྒྱ་རྒྱ་རྒྱ༔ ཧྲཱིཿ༔
214

༅། །ཟབ་གཏེར་ཆོས་ཀྱི་མཛོད་ཁང་།
༄༅། །རྫོགས་པ་ཆེན་པོ་ཀརྨ་སྙིང་ཐིག་གི་གདམས་ངག་གི་རྩ་བ་ 
རྡོ་རྗེའི་ཚིག་རྐང་བཞུགས་སོ
ན་མོ་བི་མ་ལ་མི་ཏྲེ་ མཆོད་བརྗོད། བྷྱ སྡོམ་ལྡན་དབང་ དབང་བཞི། ཐོབ་རྒྱུད་སྨིན་ཅིང་༔ ངེས་ 
འབྱུང་སྙིང་རྗེ་ཆེ་ བྱང་ཆུབ་སེམས་སྦྱོང་། ལྡན་པ༔ རྩ་རླུང་ཐིག་ལེ་གནད་དུ་ སྐྲ་ཁྲིད་རྣམས། བསྣུནཿ༔ 
ཆོས་ཀུན་སྤྲོས་བྲལ་ ཁྲེགས་ཆོད་ཀྱི་ཁྲིད། དོན་རིག་གནས༔ སྣང་བ་སེམས་ཤེས་རུ་ཤན་ སྣང་སྲིད་ 
གཉིས། ཕྱེདཿ དབེན་པར་སེངྒེ་གླང་ འདུག་སྟངས་གསུམ། ཆེན་དང་༔ དྲང་སྲོང་ལྟ་བུ་ལས་ཀྱི་ 
གནད༔ སྟེང་འོག་ཟུར་ལ་མི་འགྱུར་ ལྟ་སྟངས་གསུམ། ལྟ མཁའ་ལ་དབྱིངས་དང་རིག་པ་ ངོ་ 
སྤྲོད་རིག་པ་གསུམ། འཆརཿ སྣང་དང་ ཉམས་གོང་འཕེལ་རིག་པ། མཆེད་དང་ཚད་དུ་ཕྱིན༔ ཤེས་རབ་ 
རང་བྱུང་སྒྲོན་ ཕྱི་ནང་རིག་པ། མ་ཡིས༔ ཀུན་མཐོང་ཆོས་ཟད་མཐར་ཐུག་ འབྲས་བུ། ཐོབ༔ སངས་ 
རྒྱས་ཀུན་གྱི་ མཇུག་སྡུད། རྟོགས་པའི་གནད༔ ཚིག་གསུམ་གནད་དྲིལ་སྙིང་ཐིག་ལ༔ རྒྱུད་ལུང་ 
ཀུན་ན་འདི་ལས་མེད༔ རང་བྱུང་གིས་བསྟན་ཉམས་ལེན་མཛོད༔ རྫོགས་པ་ཆེན་པོ་ཚིག་བཞི་ 
བའི་མ་ལ་ཡིས་བྱིན་བརླབས་པ༔ རང་བྱུང་རྡོ་རྗེས་བསྟན་པ་འདི༔ སྐལ་ལྡན་རྣམས་ཀྱིས་འཇིག་ 
རྟེན་གྱི་བྱ་བ་སྤོངས་ལ་ཉམས་སུ་ལོངས་ཤིག༔ བཀའ་སྲུང་རྣམས་ཀྱིས་གཉེར་མཛོད་ཅིགཿ སརྦ་ 
དཱ་མངྒ་ལམ༔ ཤིནྟུ་བཀྲ་ཤིས་པར་གྱུར་ཅིག༔
215

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །ཡོ་ག་གསུམ་གྱི་རིག་འཛིན་རྣམས་ཀྱི་རྡོ་རྗེའི་གླུ་ཡི་ 
སྐོར་བཞུགས་སོ། །
ན་མོ་གུ་རུ། དེ་ལ་འདིར་རྡོ་རྗེ་ཐེག་པ་གསང་སྔགས་བླ་མེད་སྔ་འགྱུར་བསྐྱེད་རྫོགས་རྣམ་པ་གསུམ་ 
གྱི་སྒོ་ནས་གྲུབ་པ་བརྙེས་པའི་རིག་འཛིན་རྣམས་ཀྱི་དགོངས་པའི་མཉམས་མགུར་དུ་མ་བཞུགས་ 
པ་ལས། དང་པོ་ནི། རྒྱུད་ཨ་ནི་ཡོ་གའི་རིག་འཛིན་རྣམ་ཀྱི་དགོངས་ཉམས་རྡོ་རྗེའི་གླུ་ནི། དཔལ་ 
ཡེ་ཤེས་ཀྱི་གླིང་དུ། དགེ་སློང་ཀུ་ཀུ་ར་ཛས་མགུར་བཞེངས་པ། རྒྱལ་བའི་ཐུགས་རྗེ་བརྩེ་ནས་ཤར། ། 
བློ་ངན་གྱི་མུན་པ་གཏིང་ནས་སངས། །སེམས་ཀྱི་གཏེར་ཆེན་ནང་ནས་རྙེད། །ཐོགས་མེད་ཀྱི་ཤེས་ 
པ་རང་ལ་ཡོད། །དཔེ་དང་རྟགས་ལ་སོགས་པ་ལ། །ང་རྒྱལ་དང་ཞེན་པས་བསླད་པ་མེད། །གསུངས་ 
པའི་བཀའ་དོན་མ་ལུས་གོ །རྡོ་རྗེ་སེམས་དཔའ་དངོས་དང་མཇལ། །ཡེ་ཤེས་སྐུ་ལྔ་ལྷུན་གྱིས་གྲུབ། ། 
ཅེས་ཆོས་ཀྱི་གོ་དོན་གྱི་གླུ་བླངས་སོ། །རྒྱལ་པོ་རང་ཡེས་ཏྲི་ཤཱམ་པུ་རའི་ཡང་ཐོག་ཏུ་མགུར་བཞེངས་ 
པ༑ སྔོན་ནས་ཐུགས་རྗེས་འབྲེལ་པ་ཡིས། །ཁྱད་པར་འཕགས་པའི་སློབ་དཔོན་ནི། །ལུས་སེམས་ 
ཕུལ་ལ་མཉེས་པར་བྱ། །སྔོན་ཚེ་གོང་ནས་བསྙེན་པ་ཡིས། །ལས་ཀྱི་འབྲེལ་བའི་ལྷ་མཆོག་ནི། །སྲོག་ 
ལ་བབས་ཀྱང་མི་གཏོང་ངོ་། །རང་གི་གོ་རྟོགས་ཤེས་པ་ཡིས། །སེམས་ལ་ཐིམ་པ་དམ་ཆོས་ནི། ། 
སྙིང་བས་གཅེས་པར་བཅང་བར་བྱའོ། །ཅེས་དད་པ་གསུམ་གྱི་གླུ་བླངས་སོ། །རྒྱལ་པོ་ཨིནྡྲ་བོ་དྷི་ 
དེས། རྒྱ་ཡུལ་ཀོ་བརྩེགས་ཀྱི་གནས་སུ་མགུར་བཞེངས་པ། མཁའ་གསང་བདེ་བའི་ཀློང་དཀྱིལ་དུ། ། 
བྱང་སེམས་རྡོ་རྗེ་རོལ་པ་ལས། །སྨྲ་མེད་ཉམས་དང་ལྡན་པ་ཡིས། །འདོད་ཆགས་ཀྱིས་གྲོལ་བ་ངོ་ 
མཚར་ཆེ། །ཞིང་གྱུར་གྱི་གནས་ལམ་ཙ་ཏི་རུ། །ཏིང་འཛིན་འབར་བའི་མཚོན་བཏབ་པས། །གསུམ་ 
ག་ཡེ་ཤེས་ཀྱི་སྐུར་གཅིག་པས། །ཞེ་སྡང་གིས་གྲོལ་བ་ངོ་མ་ཚར་ཆེ། །ཆོས་ལ་ཕྱོགས་རིས་མི་ཤེས་ 
པས། །གང་ལའང་དབྱེར་མེད་ཡེ་ནས་ཡིན། །དབྱེ་བ་མེད་པར་རྨོངས་པ་དེས། །གཏི་མུག་གིས་ 
གྲོལ་བ་ངོ་མཚར་ཆེ། ། ཅེས་དུག་གསུམ་ལམ་ཁྱེར་གྱི་གླུ་བླངས་སོ། །སིང་ཧ་ཨ་པ་རཱ་ཙས་སིང་ག་ 
ལའི་ནགས་ཚལ་དུ་མགུར་བཞེངས་པ། ཞེ་སྡང་སྲོག་གཅོད་རྣམ་སྨིན་གྱིས། །འབྲས་བུ་དམྱལ་བར་
216

༄༅། །ཟབ་གཏེར་ཆོས་ཀྱི་མཛོད་ཁང
འགྲོ་བ་ཡིན། །སྡུག་བསྔལ་ཚ་གྲང་མ་བཅོས་པ། །དེ་ཉིད་དབྱེར་མེད་བདེ་ཆེན་ཡིན། །སེར་སྣ་ 
འཇུར་འགེགས་ཆུད་ཟོས་ཀྱིས། །བཀྲེས་སྐོམ་རྒྱུ་འབྲས་མ་བཅོས་པ། །དེ་ཉིད་རང་སེམས་ལོངས་ 
སྤྱོད་ཡིན། །གཏི་མུག་ཡོན་ཏན་མ་མཐོང་བས། །བྱོལ་སོང་གནས་སུ་སྐྱེ་བ་ཡིན། །གླེན་ལྐུག་རྒྱུ་ 
འབྲས་མ་བཅོས་པས། །དེ་ཉིད་ཡེ་ཤེས་ཆེན་པོ་ཡིན། ། ཞེས་ངན་སོང་རང་གྲོལ་གྱི་གླུ་བླངས་སོ། ། 
སྲས་ལོ་གོ་མ་དེས། ཡུལ་གེ་རེ་ཙུན་གྱི་གླིང་བྱང་ཆུབ་ཀྱི་ཤིང་དྲུང་དུ། པདྨ་གེ་སར་གྱི་སྟེང་དུ་ 
མགུར་བཞེངས་པ། སེམས་ཀྱི་དོན་ལ་འཁྲུལ་པ་མེད། །འཁྲུལ་སྣང་སེམས་ཀྱི་རོལ་པ་ཡིན། །འཁྲུལ་ 
བདོ་ཙམ་ན་སེམས་ཉིད་རང་། །ཆོས་ཉིད་དོན་ལ་ཡེ་ཤེས་མེད། །ཡེ་ཤེས་ཆོས་ཉིད་རོལ་པ་ཡིན། ། 
ཤེས་བརྡོའི་ཆོས་ཉིད་ཡེ་ཤེས་རང༌། །དབྱིངས་ཉིད་དོན་ལ་ལྟ་བསྒོམ་མེད། །ལྟ་བསྒོམ་དབྱིངས་ 
ཉིད་རོལ་པ་ཡིན། །ལྟ་བསྒོམ་དེ་ཉིད་དབྱིངས་ཉིད་རང་། །ཐམས་ཅད་ཐམས་ཅད་མཁའ་མཉམ་ 
ཀློང་། །མཁའ་མཉམ་ཀློང་ཉིད་ངོས་བཟུང་མེད། །ངོས་བཟུང་མེད་པས་ཆོས་ཀྱི་མཆོག །ཅེས་ 
མཉམ་པ་བཞིའི་གླུ་བླངས་སོ། །སློབ་དཔོན་སངས་རྒྱས་གསང་བས། དྷ་ཧེ་ནའི་འདུ་ཁང་དུ་མགུར་ 
བཞེངས་པ། སྟོང་ཉིད་ངང་ལས་མ་ཡེངས་ན། །དབྱིངས་ཉིད་དོན་དང་ལྡན་པར་འགྱུར། །དེ་ལས་ 
ངེས་པར་མ་བཟུང་བས། །སངས་རྒྱས་དགོངས་པ་རྙེད་པར་འགྱུར། །ལྷ་ཡི་སྐུ་ཡི་གསལ་བསྒོམས་ 
པས། །བསོད་ནམས་ཚོགས་ཆེན་རྫོགས་པར་འགྱུར། །དེ་ཉིད་ཆུ་ཟླའི་ཚུལ་ཤེས་པས། །ཡེ་ཤེས་ 
ཚོགས་ཆེན་རྫོགས་པར་འགྱུར། །དབྱིངས་དང་ཡེ་ཤེས་དོན་གཅིག་པས། །བདེན་པ་དབྱེར་མེད་ 
རྟོགས་པར་འགྱུར། །དེ་ལ་ངེས་པར་མ་ཞེན་པས། །གནས་ལུགས་ངོ་བོ་ཉིད་དང་མཇལ། །ཞེས་ 
བདེན་པ་གསུམ་གྱི་གླུ་བླངས་སོ། །སློབ་དཔོན་པདྨ་འབྱུང་གནས་ཀྱིས། རི་ལ་མ་ལ་ཡར་མགུར་ 
བཞེངས་པ། བསླབས་པས་བཀའ་བརྒྱུད་དོན་གྱི་ཆོས་སྐུར་རྟོགས། །བསྒོམས་པས་དངོས་གྲུབ་དོན་ 
གྱི་ལོངས་སྐུ་ཐོབ། །བཤད་པས་ཕན་ཐོགས་སྟོབས་ཀྱིས་སྤྲུལ་སྐུ་ཐོབ། །བཏབ་པས་མུ་སྟེགས་རྡལ་ 
གྲོང་རྡུལ་དུ་སོང༌། །སྦྱངས་པས་གངྒཱའི་རྒྱ་མཚོ་གཏིང་ནས་བསྐམ། །བསྲེགས་པས་ཙན་དན་མེ་ 
ཡིས་གཟི་བརྗིད་སྐྱེས། །བསྒྲུབས་པས་ལྷུན་གྲུབ་ས་ལ་ངང་གིས་གནས། །དོན་དུ་སྲིན་པོ་བདག་གི་ 
གདུལ་བྱ་བྱེད། །ཅེས་སྒྲུབ་པ་བཀའ་བརྒྱད་ཀྱི་གླུ་བླངས་ནས་ནམ་མཁའ་ལ་གཤེགས་སོ། །སློབ་ 
དཔོན་སྒེག་པའི་རྡོ་རྗེས་རྒྱལ་པོའི་ཁབ་ཏུ་མགུར་བཞེངས་པ། ངན་སོང་ས་བོན་གཏིང་ནས་ཐོན། །
217

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདེ་འགྲོའི་ལམ་ལ་དྲང་པོར་བཞུགས། །དྲང་སྲོང་བཀའ་ལ་གུས་པས་ཉོན། །ཐར་པའི་བསླབ་པ་དེ་ 
ཡིན་ནོ། །རང་གི་ཞེ་འདོད་ནང་དུ་སོད། །གཞན་དོན་སེམས་ཀྱི་གཏིང་ནས་གྱིས། །རྟོག་མེད་སྤྲོས་ 
བྲལ་རྒྱུན་དུ་བསྒོམ། །བྱང་ཆུབ་སེམས་དཔའི་ལམ་མཆོག་ཡིན། །སློབ་དཔོན་སྙིང་གི་དཀྱིལ་དུ་ 
ཆོངས། །ཡི་དམ་སྲོག་གི་ནོར་དུ་སྐྱོངས། །མན་ངག་སེམས་ཀྱི་གཏེར་དུ་སྦོས། །རིག་འཛིན་གྱི་ས་ལ་ 
ངེས་པར་འགྲོ། །ཐམས་ཅད་བྱང་ཆུབ་སེམས་ཉིད་རང་། །མ་བཅོས་ངང་དུ་ལྷུན་གྲུབ་པས། །རང་ 
སེམས་མ་བཅོས་དལ་བར་ཞོག །མཆོག་གི་སྡོམ་པ་ལེགས་པར་དགོངས། །ཞེས་སྡོམ་པ་གསུམ་གྱི་ 
གླུ་མཆོག་གི་སྡོམ་པ་དང་བཅས་པ་གསུངས་སོ། །སློབ་དཔོན་བི་མ་ལ་མི་ཏྲས་བལ་ཡུལ་ཡང་ལེ་ 
ཤོད་དུ་མགུར་བཞེངས་པ། རྣམ་སྨིན་སྤངས་པའི་ཁྱད་པར་གྱིས། །རིགས་མཆོག་དམ་པ་ཁྱད་ཀྱི་ 
ཐོབ། །ལུས་ཉིད་བདེ་ཆེན་རྒྱལ་བའི་སྐུ། །ཐོས་བསམ་བྱས་པའི་ཁྱད་པར་གྱིས། །ཐམས་ཅད་མཁྱེན་ 
པ་ངག་ལ་ཤར། །ངག་ཉིད་དང་ལྡན་ཆོས་ཀྱི་གསུངས། །དམ་པས་བསྟན་པའི་ཁྱད་པར་གྱིས། །ཡེ་ 
ཤེས་རང་བྱུང་སེམས་ཀྱིས་རྟོགས། །སེམས་ཉིད་མ་བཅོས་ཡེ་ཤེས་ཐུགས། །མ་རྟོགས་ལུས་ངག་ 
ཡིད་གསུམ་པོ། །རྟོགས་པས་ཡེ་ཤེས་སྐུ་གསུམ་དོན། །ཞེས་སྐུ་གསུང་ཐུགས་ཀྱི་གླུ་བླངས་སོ། །ལོ་ཙཱ་ 
བ་ཆེན་པོ་རྒྱལ་བ་རིན་ཆེན་མཆོག་གིས་བསམ་ཡས་དབུར་རྩེར་མགུར་བཞེངས་པ། ངོ་ཤེས་མེད་ 
པར་རྒྱ་གར་ཡུལ་དུ་ཕྱིན། །བྱས་པ་མེད་པར་རྟེན་འབྲེལ་ཐམས་ཅད་འགྲིགས། །ཐོས་པར་དཀའ་ 
བའི་བླ་མ་ཐུགས་ལ་བཏགས། །གོ་རྒྱུ་མེད་པའི་བྱང་ཆུབ་སེམས་ཉིད་གོ །བསྟན་པའི་སྙིང་པོ་གསང་ 
བ་སྒྱུ་འཕྲུལ་བསྒྱུར། །སེམས་ཐག་ཆོད་པས་སྤུ་རྒྱལ་བོད་དུ་ཡོང་། །གསུངས་པས་རྒྱལ་པོ་རབ་ཏུ་ 
དགྱེས་ནས་མཉེས་པར་བྱས་ནས་ཞུས་སོ། །རྒྱལ་པོས་གནུབས་ནམ་མཁའི་སྙིང་པོ་ལ། དེས་སློབ་ 
དཔོན་སངས་རྒྱས་ཡེ་ཤེས་ལ། དེས་བདེ་མོ་དགེ་སློང་ལ། དེས་ཤང་པ་དགོན་པ་ལ། དེས་རྒྱལ་པོ་ 
ལ། དེས་བླ་མ་སེ་ལ་ལེགས་པར་གནང་། དེ་ལ་གྲུབ་ཐོབ་དཱ་རས་ཞུས་སོ།། །།
218

༄༅། །ཟབ་གཏེར་ཆོས་ཀྱི་མཛོད་ཁང་།
།གཉིས་པ་ལུང་ཨུ་ཡོ་གའི་རིག་འཛིན་རྣམས་ཀྱི་ 
དགོངས་ཉམས་རྡོ་རྗེའི་གླུ།
༄༅། །ན་མོ་གུ་རུ། གཉིས་པ་ལུང་ཨ་ནུ་ཡོ་གའི་རིག་འཛིན་རྣམས་ཀྱི་དགོངས་ཉམས་རྡོ་རྗེའི་གླུ་ལ།
རྒྱལ་པོ་ཛས་བཀའ་བརྒྱུད་རྟོགས་པའི་མགུར་བཞེངས་པ། སེམས་ཉིད་དོན་ནི་རང་བྱུང་སྟེ། །རྒྱུ་ 
རྐྱེན་ཀུན་དང་བྲལ་བར་རྟོགས། །དེ་ཉིད་ཡེ་ཤེས་ལྔར་སྣང་བས། །སངས་རྒྱས་ཀུན་གྱི་གཞི་རུ་རྟོགས། ། 
དེ་ལ་གསུང་ལྔའི་བརྡས་མཚོན་པས། །འགྲོ་བའི་མུན་པ་སེལ་བར་རྟོགས། གླེགས་བམ་རྣམ་གྲངས་ 
བྱུང་བ་ཡིས། །གང་ཡང་མིང་མེད་དུ་མཚོན་པ་ཡིན། །ཞེས་གསུངས་སོ། །རྒྱལ་པོ་ཨིནྡྲ་བོ་དྷིས་ 
དཀྱིལ་འཁོར་གསུམ་གྱི་མགུར་བཞེངས་པ། རང་ལུས་དག་པ་ལྷ་ཉིད་ལ། །བག་ཆགས་གདོས་ 
པའི་མིང་ཡང་མེད། །ལྷ་ལ་གཟུངས་སུ་བཟུང་བ་མེད། །ཆགས་མེད་སྐུ་ཡི་དཀྱིལ་འཁོར་རྫོགས། ། 
སྨྲ་བརྗོད་དག་པ་སྔགས་ཉིད་ལ། །ཆགས་སྡང་བྱ་བའི་མིང་ཡང་མེད། །སྔགས་པས་ཟློས་པར་ 
གཟུང་བ་མེད། །བརྗོད་མེད་གསུང་གི་དཀྱིལ་འཁོར་རྫོགས། །སེམས་རྟོག་རང་དག་ཆོས་ཉིད་ལ། ། 
དགག་སྒྲུབ་བྱ་བའི་མིང་ཡང་མེད། །ཆོས་ཉིད་དག་ཏུ་ཡང་མ་ཞེན་པས། །ཡེ་ཤེས་ཐུགས་ཀྱི་ 
དཀྱིལ་འཁོར་རྫོགས། །ཞེས་གསུངས་སོ། །སློབ་དཔོན་བདེ་གནས་གསལ་མཛད་ཀྱིས། ཡང་དག་ 
དོན་གྱི་མགུར་བཞེངས་པ། ཡང་དག་དོན་གྱི་རང་བཞིན་ནི། །ཅི་ལ་ཡང་མི་གནས་མི་ལེན་ཞིང་། ། 
ཅིར་ཡང་མི་མཐོང་པ་མེད། །ཅིར་ཡང་མི་བྱེད་བྱ་བྱེད་བྲལ། །ཅིར་ཡང་སྣང་བ་མེད་པ་དེ། །དེ་ནི་ 
སྣང་བ་དམ་པ་ཡིན། །བསམ་དུ་མེད་པའི་ཆོས་ཉིད་དེ། །བསམ་དུ་མེད་པར་དེ་བཞིན་བཞག ། 
རང་བཞིན་མེད་པའི་ཆོས་ཉིད་ལ། །སེམས་ཉིད་གྱིན་བརྡ་སྐད་ཅིག་ལ། །མི་གཡོ་རྒྱུན་དུ་དྲན་པར་ 
བྱའོ། །ཞེས་གསུངས་སོ། །སློབ་དཔོན་དྷརྨཱ་བོ་དྷིས། ངེས་པའི་དོན་དྲུག་གི་མགུར་འདི་བཞེངས་སོ། ། 
ཆོས་རྣམས་ཐམས་ཅད་མ་ལུས་པ། །ཡེ་ནས་མ་བཅོས་ཡིན་པར་ངེས། །སྒྲིབ་གཡོགས་མེད་པར་ 
ཡོངས་ཀྱི་ནི། །འོད་གསལ་ཆེན་པོ་ཡིན་པར་ངེས། །ཐམས་ཅད་འདུས་པའི་བདག་ཉིད་དེ། །གཅིག་ 
པུ་ལྷུན་གྱིས་གྲུབ་པར་ངེས། །དེ་བཞིན་ཉིད་དུ་ཀུན་གཅིག་པས། །འཁོར་བ་ཆོས་ཉིད་ཡིན་པར་
219

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཤེས། །རྒྱུ་ནི་འབྲས་བུ་ཡིན་པས་ན། །རེ་དང་དོགས་པ་མེད་པར་ངེས། །སྐྱོན་ཡོན་མཉམ་པའི་སྤྱོད་ 
པ་ལ། །བླང་དོར་མེད་པར་ངེས་པའོ། །ཞེས་གསུངས་སོ། །སློབ་དཔོན་པདྨ་འབྱུང་གནས་ཀྱིས། སྤྱོད་ 
པ་རླབས་པོ་ཆེའི་མགུར་བཞེངས་པ། སྙིང་རྗེས་བསྒྲལ་བའི་དམ་ཚིག་ནི། །གསད་ཅིང་མནན་ 
པ་མ་་ཡིན་ཏེ། །ཕུང་པོ་རྡོ་རྗེའི་གདན་བྱས་ནས། །རྣམ་པར་ཤེས་པ་རྡོ་རྗེར་བསྒོམ། །ཐབས་ཀྱིས་ 
སྦྱར་བའི་དམ་ཚིག་ནི། །འཁྲིལ་ཞིང་རྙོགས་པ་མ་ཡིན་ཏེ། །ཐབས་དང་ཤེས་རབ་ལྡན་འབྱོར་ནས། ། 
ཟག་མེད་བདེ་བ་ཆེན་པོར་བསྒོམ། །ཞེས་གསུངས་སོ། །སློབ་དཔོན་ཤནྟཾ་གནྷས་ཡིད་ཆེས་པའི་ 
མགུར་གསུངས་པ། སྐྱོན་ལ་དངོས་གཞི་མེད་པ་དང་། །སྡང་ལ་ཡིད་མི་འཁྲུག་པ་རུ། །འཕགས་ 
པའི་ཁྲིམས་ཀྱིས་ཡིད་ཆེས་སོ། །དངོས་པོ་ལ་རང་བཞིན་མེད་པ་དང་། །ཡུལ་སེམས་གཉིས་སུ་མེད་ 
པ་རུ། །སེམས་དཔའི་སྡོམ་པས་ཡིད་ཆེས་སོ། །སངས་རྒྱས་གཞན་ན་མེད་པ་དང་། །ཡེ་ཤེས་རྒྱུན་ 
དུ་འཆར་བ་རུ། །རྒྱུད་ཀྱི་ལྟ་བས་ཡིད་ཆེས་སོ། །ཡེ་ཤེས་ལ་སྒྲིབ་གཡོགས་མེད་པ་དང༌། །འདོད་པ་ 
ཐམས་ཅད་རང་ལས་འབྱུང་། །འཆི་འཕོའི་འཇིགས་དང་བྲལ་བ་རུ། །ལུང་གི་དགོངས་པས་ཡིད་ 
ཆེས་སོ། །འཕོ་འགྱུར་ལས་ཉམ་མི་ང་བ་དང་། །རྩོལ་སྒྲུབ་ཀ་ནས་བྲལ་བ་དང༌། །ས་གནས་བསྒྲོད་ 
པ་མེད་པ་རུ། །མན་ངག་ཐོབ་པས་ངོ་ཤེས་སོ། །ཞེས་གསུངས་སོ། །ཞུ་ཆེན་གྱི་ལོ་ཙཱ་བ་ཆེ་བཙན་ 
སྐྱེས་ཀྱིས་དག་པ་གསུམ་གྱི་མགུར་བཞེངས་པ། ཡུལ་སྐྱིད་རིགས་བཟང་ཕྱུག་པོར་སྐྱེས། །སྔར་གྱི་ 
སྨོན་ལམ་རྣམ་པར་དག །བླ་མ་ཆོས་མཆོག་དང་མཇལ། །ད་ལྟའི་བསམ་པ་རྣམ་པར་དག །ཚིག་ 
ཤེས་དོན་གོ་གྲུབ་པ་ཐོབ། །བྱས་པའི་འབྲས་བུ་རྣམ་པར་དག །བདག་ནི་བསོད་ནམས་སྐལ་བར་ 
ལྡན། །ལུང་ཆེན་མདོའི་དོན་དང་མཇལ། །པཎྜི་ཏ་ཡི་དགོངས་པ་མནོས། །ཞེས་གསུངས་ནས། 
ཁུམས་ཀྱི་བཞུགས་ཁང་དུ་མགུར་གསུངས་པས། རྗེ་ཡིས་གསན་ནས། ནོར་སྣ་དྲུག་ཅུ་རྩ་གསུམ་ 
ཕུལ་ནས་ཞུས་པས། རྡོ་རྗེའི་བླ་མའི་མགུར་རྣམས་གནང་བས་རབ་ཏུ་དགྱེས་སོ། །རྗེ་ཡིས་གནུབས་ 
ནམ་མཁའི་སྙིང་པོ་ལ་གནང༌། དེས་སངས་རྒྱས་ཡེ་ཤེས་རིན་པོ་ཆེ་ལ༑ དེས་བདེ་མོ་དགེ་སློང་ལ། 
དེས་དཔལ་ཡེ་ཤེས་བྱང་ཆུབ་ལ་གནང་། དེས་དགེ་བཤེས་ཤེས་རབ་གྲགས་པ་ལ། དེས་བླ་མ་སེ་ 
ཡེ་ཤེས་སྙིང་པོ་ལ། དེས་གླེན་ཤཱཀྱ་མགོན་པོ་ལ། དེས་ཐུགས་རྗེ་ཤཱཀྱ་འབྱུང་། དེས་བླ་མ་འགེ་བ་ལ
དེས་སྤྲུལ་སྐུ་བྱ་མེ་ལ། དེས་བླ་མ་གནམ་ལྡིང་ལའོ༎ ༎
220

།ཟབ་གཏེར་ཆོས་ཀྱི་མཛོད་ཁང་།
༄༅། །སེམས་སྡེ་བཅོ་བརྒྱད་ཀྱི་དགོངས་པ་རིག་འཛིན་རྣམས་ཀྱིས་ 
རྡོ་རྗེའི་གླུར་བཞེངས་པ་བཞུགས་སོ། །
ན་མོ་གུ་རུ་བིདྱ་དྡྷ་རེ་བྷྱ དེ་ལ་ཁྱུང་ཆེན་གྱི་དགོངས་པ། ཆོས་ཉིད་ཀློང་བརྡོལ་གླུ་ཡི་བསམ་ 
གཏན། ཙནྡན་གྱི་ནགས་ཚལ་དུ་ནམ་གྱི་གུང་ལ། རྒྱལ་པོ་དྷ་ཧེ་ན་ཏེ་ལོ་འདི་སྐད་དོ། ། ཧཱུྂ འགྱུར་ 
བ་མེད་པའི་ཆོས་ཉིད་ནི། །ཀུན་གཞི་མ་བཅོས་བྱང་ཆུབ་སེམས། །གཟུང་འཛིན་རྣམ་རྟོག་ཡུལ་ 
ལས་འདས། །སྣང་བའི་གཟུགས་མེད་བྱང་ཆུབ་སེམས། །ཅི་ལའང་མི་སྤྱད་རྟོག་པས་མི་གཟུང་ 
ཞིང་། །སེམས་ཉིད་རང་བཞིན་བསམ་མེད་མཁའ་འདྲ་ལ། །མ་ཡེངས་མ་ལྷད་བཅོས་པ་མེད་པར་ 
བཞག །བསྒོམ་དུ་མེད་པའི་ཆོས་དབྱིངས་ཆེན་པོ་ལ། །བསམ་དུ་མེད་པའི་རིག་པ་མ་ཡེངས་ཞོག ། 
དེ་ལ་བསྒོམ་རྒྱུ་རྡུལ་ཙམ་མེད་པར་འཁུམས། །སྐྱེ་བ་བརྒྱུད་ནས་རྒྱལ་པོར་བདག་སྐྱེ་སྟེ། །དོ་ཧ་དེ་ 
བླངས་ང་རྒྱལ་བཅག་པ་ལས། །སྔོན་ཆད་བྱང་ཆུབ་མཆོག་ཏུ་སེམས་བསྐྱེད་ཅིང་། །སེམས་དང་ 
ཆོས་སུ་འདྲེས་པའི་འཕྲོ་བླངས་ཤིང་། །སྒྱུ་མའི་ཕུང་པོ་ད་ལྟ་བསྙིལ་བའི་ཕྱིར། །ཀུན་བཟང་ཐུགས་ 
ཀྱི་འོད་ཟེར་བདག་ལ་ཤར། །གྷི་ཏ་མ་ཀོ་པ་ལ་ཨ་ཧོཿ ཞེས་སོ། །དེ་སྐད་དུ་ཡང་དྲང་སྲོང་བྷ་ཤིས། 
སེམས་ནི་ཅི་ལ་ཡང་མི་རྟོག་པ། །མ་བཅོས་པ་དེ་རྣལ་མར་ཞོག །ཅེས་སོ། །ཁྱུང་ཆེན་གྱི་དགོངས་ 
པའོ། ། སྒྲི༔ ༈ རིག་པའི་ཁུ་བྱུག་གི་དགོངས་པ། རིག་པ་ཀློང་རྡོལ་གླུའི་བསམ་གཏན། ཙནྡན་ 
གོར་ཥི་ཤའི་ཚལ་དུ་ནམ་གྱི་ཆ་སྟོད་ལ། སྲས་ཐུ་བོ་རཱ་ཛ་ཧསྟི་འདི་སྐད་དོ། ། ཧཱུཾ ཀུན་གཞི་ཡེ་ 
ནས་མ་བཅོས་དེ་བཞིན་ཆོས་ཀྱི་དབྱིངས། །རང་བྱུང་ཡེ་ཤེས་མཁའ་འདྲ་མཉམ་པ་ཆེན་པོའི་ངང་། ། 
ཚིག་དང་ཡི་གེའི་སྒྲ་ལས་འདས་པ་ཀུན་ཏུ་བཟང་། །སེམས་དང་ཆོས་ཉིད་མཉམ་ཞིང་དབྱེར་མེད་ 
ན༑ ༑ལུས་ངག་ཡིད་གསུམ་མཚན་མ་ཅིས་ལྷད་ཀྱང་། །ཆོས་ཉིད་བྱང་ཆུབ་སེམས་ལ་འགྱུར་མེད་ 
དེ༑ ༑རྣམ་རྟོག་སྐྱོན་སྤངས་ཀུན་གཞི་བྱང་ཆུབ་སེམས། །མ་བཅོས་ངང་དུ་བཞག་པ་ལས། །བསྒོམ་ 
ཞེས་གུད་ན་མེད་པར་འཁུམས། །སྒྱུ་མའི་ཕུང་པོ་ད་ལྟ་བསྙིལ་བའི་ཕྱིར། །ཀུན་བཟང་ཐུགས་ཀྱི་ 
འོད་ཟེར་ང་ལ་ཤར། །གྷི་ཏ་མ་ཀོ་ལ་ས་མ་ཧོ། །ཞེས་གསུངས་སོ། །གཞན་ཡང་ཤྲཱི་སེང་ཧས།
221

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༼མཚམས་འདིར་མ་དཔེ་སྤྱིའི་ཨང་གྲངས་འདྲ་ཡང་ནང་དོན་དང་ཡིག་གཟུགས་གཉིས་མི་མཚུངས་པས་མ་ཡིག་ཕལ་ཆེར་བརླགས་སུ་སོང་བའམ་གང་ཡིན་མི་ངེས།༽
༄༅། །ཡེ་ཤེས་འཁྱིལ་བ་རྡོ་རྗེའི་བུམ། །ཡེ་ཤེས་ཆེན་པོའི་རོས་གང་བ། །ཡེ་ཤེས་ལྔ་ཡི་བདེ་བ་རྒྱས། ། 
རང་ལུས་ཡེ་ཤེས་རིན་པོ་ཆེ། །རིག་པའི་ཡེ་ཤེས་སྐུར་གསལ་བ། །གང་སྣང་རང་རིག་ཡེ་ཤེས་ཉིད། ། 
རང་རིག་ཡེ་ཤེས་རྒྱུན་ཆད་མེད། །རང་བྱུང་ཡེ་ཤེས་འོད་གསལ་བ། །ཡེ་ཤེས་ནམ་མཁའི་མཐའ་ 
དང་མཉམ། །ཚུལ་ཆེན་འདི་ལ་གནས་པར་གྱིས། །འདི་ལ་ཡང་དག་ངོས་གཟུང་མེད། །ཏིང་ 
འཛིན་སེམས་ཀྱི་རིག་རྩལ་མེད། །ལུས་དང་ངག་གི་བྱ་བཙལ་མེད། །འདི་ལ་དམིགས་དང་བྱ་ 
བཙལ་མེད། །སྐྱེ་འཇིག་བྱུང་ཡང་འགག་འབྲལ་མེད། །གནས་དང་ལྡན་ཡང་རྟེན་པ་མེད། །ཡུལ་ 
དུ་སྣང་ཡང་འགག་པ་མེད། །ལོངས་སྤྱོད་ལྡན་ཡང་ཆགས་པ་མེད། །ཚུལ་ཆེན་འདི་ལ་གནས་པར་ 
གྱིས། །ཀ་ཁ་ག་གྷ་ང་། །ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། 
ཤ་ཥ་ས་ཧ་ཀྵ དཿརྨ་ད་རྟུ་ག སྟོང་ཉིད་བདེ་བ་མན་ངག་སྦྱིན། དམ་པའི་བདེ་བ་མངོན་དུ་བསྟན། ། 
རིག་པའི་རེག་བྱའི་བདེ་བ་ཡིན། །བདེ་བར་རིག་པ་ཆེན་པོ་སྟེ། །བདེ་བ་ཆེན་པོ་རོས་གང་བ། ! 
གཅིག་ཏུ་འདུས་པའི་བདེ་ཆེན་ཡིན། །བདེ་བ་ཆེན་པོ་མི་འབྲལ་བཟུང་། །བདེ་བ་རྒྱས་པའི་དབང་ 
ཐོབ་སྟེ། །ཞིང་ཁམས་གཉིས་ཀར་བདེ་ལོངས་སྤྱོད། །ཚུལ་ཆེན་འདི་ལ་གནས་པར་གྱིས། །རྩོལ་ 
དང་བྲལ་བའི་དངོས་གྲུབ་ཡིན། །རྒྱུ་འབྲས་མེད་པའི་མཐར་ཐུག་ཡིན། །སྔགས་ཚིག་བྲལ་བའི་ནུས་ 
མཐུ་ཡིན། །ཐ་སྙད་བྲལ་བའི་དོན་མཚོན་ཡིན། །ལས་བཞི་བྲལ་བའི་དངོས་གྲུབ་ཡིན། །འཆིང་བྲལ་ 
སྟོན་པས་ལྟ་བ་ཡིན། །འདའ་བ་མེད་པའི་དམ་ཚིག་ཡིན། །རྟོག་འཛིན་སྤངས་པ་སངས་རྒྱས་ཡིན། ། 
ཚུལ་ཆེན་འདི་ལ་གནས་པར་གྱིས། །ཨ་ཨཱ། ཨི་ཨཱི། རྀ་རྀ། ལྀ་ལྀ། ཨེ་ཨཻ། ཨོ་ཨཽ། ཨོཾ་ཨཱཿ དཿརྨ་དརྟུ་
222

༄༅། །ཟབ་གཏེར་ཆོས་ཀྱི་མཛོད་ཁང་
༄༅། །ཨོ་རྒྱན་པདྨ་སཾ་བྷ་ཝས་གྲུབ་བརྙེས་རྗེ་འབངས་ཉེར་ལྔ་ལ་གནང་ 
བའི་ཞལ་གདམས་བཞུགས་སོ། །
ཐོག་མར་མངའ་བདག་ཉིད་ལ་བཀའ་བསྩལ་པ༔རྒྱལ་པོ་དགོངས་མཛོད་སྐུ་ལུས་སྐྱིལ་ཀྲུང་
བཞུགས༔ ལུས་འདི་དྲང་པོར་གནད་ལ་ཕབ་ལ་བསྒོམ༔ སེམས་ནི་རྟོག་མེད་སྤྲོས་པའི་མཐའ་དང་ 
བྲལ༔ དམིགས་པ་ཀུན་གྱི་ཡུལ་ལས་འདས་པ་སྟེ དངོས་པོ་མཚན་མ་གང་དུའང་མ་ངེས་པ༔ ལྷན་ 
ནེ་ལྷམ་མེ་ལྷང་ངེར་བཞག་མཛོད་ཅིག དེ་ལྟར་བཞག་པས་དྲོད་ཚད་ཤུགས་ཀྱིས་འབྱུང༔ 
ཡང་ཤེས་པ་སྐྱེ་འགག་མེད་པར་གསལ༔ རིག་པ་སྒྲོ་སྐུར་ཀུན་དང་བྲལ་བར་འགྱུར༔ དེ་ནི་སངས་ 
རྒྱས་རང་ལ་རྙེད་པ་སྟེ༔ གཞན་ནས་མ་བཙལ་རང་བྱུང་ཨེ་མ་ཧོ དད་པ་ཅན་གྱི་མཁར་ཆེན་ 
མཚོ་རྒྱལ་ཉོན༔ སེམས་ལ་ངོ་བོ་ཡིན་མིན་མེད་པས་ན༔ རྣལ་མ་མ་བཅོས་ལྷུན་གྱིས་གྲུབ་པའི་ 
ངང༔ བསྒོམ་མེད་ངང་དུ་གཡེང་བ་མེད་པར་ཞོག༔ དེ་ལ་གནས་པས་ངང་གིས་གྲོལ་བར་འགྱུར༔ 
སངས་རྒྱས་པ་ནི་དེ་ཉིད་ཡིན་ནོ་ཨཾ༔ རིགས་ཀྱི་བུ་མཆོག་དཔལ་གྱི་སེང་གེ་ཉོན༔ འཁོར་འདས་ 
ཆོས་རྣམས་རང་གི་སེམས་ཡིན་ཏེ༔ སེམས་ཞེས་བྱ་བ་ལོགས་ནས་བྱུང་བ་མེད༔ རང་བཞིན་མེད་ 
ཅིང་སྨྲ་བསམ་བརྗོད་ལས་འདས བཟང་ངན་བླང་དོར་དགག་སྒྲུབ་ཕྱོགས་རིས་མེདཿ མ་བཅོས་ 
རང་བབ་ངང་དུ་ལྷན་ནེར་ཞོག༔ དེ་ལ་དྲོད་ཚད་ལུས་ངག་ཡིད་སེམས་གསུམ༔ འབོལ་ལེ་ཤིགས་ 
སེ་བདེ་སྡུག་མཐའ་དང་བྲལ༔ དེ་ཚེ་སངས་རྒྱས་དགོངས་པ་ལོན་པ་ཡིན༔ སྐལ་ལྡན་སྐྱེས་མཆོག་ 
བཻ་རོ་ཙ་ན་ཉོན༔ སྣང་སྲིད་འཁོར་འདས་རང་གི་སེམས་ལས་བྱུང༔ སེམས་ལ་ངོས་བཟུང་མེད་དེ་ 
མཐའ་དབུས་བྲལཿ མ་བཅོས་འབྲལ་མེད་མཉམ་ཡངས་ལྷུག་པའི་ངང༔ མ་ཡེངས་རྩོལ་བྲལ་ཆེན་ 
པོར་ཞོག་མཛོད་དང༴ རྣམ་རྟོག་གང་ཤར་ཡེ་ཤེས་དབྱིངས་སུ་འཆར༔ སངས་རྒྱས་ཞེས་བྱ་ལོགས་སུ་ 
ཡོད་མིན་ཏེ༔ ཡེ་ཤེས་རང་གསལ་ཀློང་དུ་གྱུར་པ་ལ༔ སངས་རྒྱས་ཞེས་བྱ་མཚན་དུ་གསོལ་བའོ༔ 
རྒྱལ་མོ་གཡུ་སྒྲ་སྙིང་པོ་གསན་མཛོད་ཅིག༔ སེམས་ནི་སྐྱེ་མེད་ཅི་ལའང་མི་དམིགས་པ༔ རྟོག་ 
མེད་བསམ་བྲལ་རྣམ་རྟོག་ཕྱིར་མ་འབྲངས༔ དགག་སྒྲུབ་མེད་པར་རང་སར་ཀློད་ལ་ཞོག༔ དེ་ཡི་
223

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ངང་ལ་རྟོག་པ་རྒྱུན་ཆད་མེད༔ ཡེ་ཤེས་མཐའ་རྒྱས་འཁོར་འདས་བྱེ་བྲག་ཕྱེ༔ གནུབས་ཀྱི་བནྡེ་ 
ནམ་མཁའི་སྙིང་པོ་ཉོན༔ སེམས་ནི་སྤྲོས་བྲལ་ང་དང་བདག་མེད་པས༔ རང་བྱུང་རང་ཞི་བཅོས་ 
སླད་མེད་པར་ཞོག༔ དེ་ཡི་དུས་ན་བདེ་བ་ཁོང་ནས་སྐྱེ༔ དྲོད་ཚད་ཤུགས་འབྱུང་སངས་རྒྱས་དེ་ 
རང་ཡིན༔ ཛྙཱ་ན་ཀུ་མ་མ་ཡེངས་གདམས་པ་ཉོན༔ སེམས་འདི་དང་པོ་རྒྱུ་ཡིས་མ་བསྐྱེད་ཅིང༔ ཐ་ 
མ་རྐྱེན་གྱིས་མི་འཇིག་བྱ་རྩོལ་བྲལ༔ བརྗོད་མེད་མ་བཅོས་ངང་ལ་གནས་པར་གྱིས༔ དེ་དུས་ 
འབྲས་བུ་མ་བཙལ་རང་ལ་རྙེད༔ དེ་བའི་ལོགས་ནས་སངས་རྒྱས་བཙལ་དུ་མེད༔ ངན་ལམ་རྒྱལ་ 
བ་མཆོག་དབྱངས་གསན་མཛོད་ཅིག༔ རིག་པ་བྱང་ཆུབ་སེམས་ལ་བསྒོམ་དུ་མེད༔ བསམ་དུ་ 
མེད་ཅིང་སྤྲོ་བསྡུ་མེད་པ་སྟེ དབང་པོ་རང་ཡན་རྣམ་རྟོག་རང་ཞིར་ཞོག༔ དེ་ཡི་ཀློང་ལ་དྲན་པ་ 
ངང་གིས་ཞི ཡེ་ཤེས་དག་ནི་རང་བྱུང་རྩོལ་མེད་འབྱུང༔ སངས་རྒྱས་དེ་ཀ་ཉིད་དུ་རྙེད་པར་ 
འགྱུར༔ སྣ་ནམ་རྡོ་རྗེ་བདུད་འཇོམས་གསན་མཛོད་ཅིག༔ རིག་པ་བྱང་ཆུབ་སེམས་ཞེས་བྱ་བ་ 
འདི ཡེ་ནས་རང་བྱུང་རང་གནས་མཐའ་དབུས་མེད༔ དེ་ཉིད་མ་བཅོས་རང་གསལ་རང་ཞིའི་ 
ངང༔ མ་བསྒྱུར་མ་བསླད་རང་བབ་ཀློད་ལ་ཞོག༔ དེ་ལྟར་བཞག་པས་ཡིད་གཡོ་བྲལ་འགྱུར་ཏེ 
དེ་ཉིད་ཁོ་ན་སངས་རྒྱས་ཞེས་བྱའོ༔ བྷ་མི་ཡེ་ཤེས་དབྱངས་ཉོན་གདམས་པ་བསྒོམ༔ སེམས་ལ་ 
གཟུང་འཛིན་མེད་པས་གཡོ་འགུལ་མེད༔ བྱ་རྩོལ་རེ་དོགས་སྤྲོ་བསྡུ་གཡེང་བ་མེད༔ དེ་བཞིན་ 
བཅོས་སུ་མེད་པའི་ངང་ལ་ཞོག༔ དེ་ལས་མ་གཡོས་སངས་རྒྱས་ཞེས་བྱའོ༔ སོག་པོ་དཔལ་གྱི་ཡེ་ 
ཤེས་གསན་མཛོད་ཅིགཿ༔ བྱང་ཆུབ་སེམས་འདི་བྱེད་པ་མེད་པ་སྟེ མ་བཙལ་རང་བྱུང་གཟུང་ 
འཛིན་རྩོལ་སྒྲུབ་མེད༔ རང་གསལ་མ་བཅོས་པ་ཡི་ངང་ལ་ཞོག༔ དེ་ལས་གཡོ་འགུལ་རྒྱུན་ཆད་ 
མེད་འགྱུར་ཏེ༔ དེ་དུས་སངས་རྒྱས་ཡིན་པ་ཤེས་པར་གྱིས༔ ཞང་གི་བན་ཆུང་སྣ་ནམ་ཡེ་ཤེས་ 
གསོན༔ སེམས་འདི་དགག་སྒྲུབ་བྱ་བྱེད་གཟུང་འཛིན་མེད མ་བཅོས་རྩོལ་བྲལ་བླང་དོར་མེད་ 
པར་ཞོགཿ དེ་ལ་མ་ཡེངས་གནས་ན་སངས་རྒྱས་ཡིན༔ མཁར་ཆེན་དཔལ་གྱི་དབང་ཕྱུག་གསན་ 
མཛོད་ཅིག༔ སེམས་ལ་བསྒོམ་མེད་བློ་ལ་མ་བཅོས་པ༔ ལྷུན་གྲུབ་མ་བཅོས་རང་བྱུང་རང་གསལ་ 
ཞོག༔ དེ་ཡི་ངང་ནས་འཁོར་བ་མ་སྤངས་པར འཁོར་སྐྱོན་རང་དག་སངས་རྒྱས་ཡེ་ཤེས་སོ སྐྱེས་ 
མཆོག་ལྡན་མ་རྩེ་མངས་གསན་མཛོད་ཅིག༔ སེམས་ལ་བྱ་བྱེད་མེད་ཅིང་བསྒྲུབ་ཏུ་མེད༔ བྱ་
224

༄༅། །ཟབ་གཏེར་ཆོས་ཀྱི་མཛོད་ཁང་།
རྩོལ་འཛིན་མེད་བསྒོམ་དུ་མེད་པ་སྟེ༔ རང་བྱུང་རང་གསལ་ཡེངས་པ་མེད་པར་ཞོག༔ དེ་ཀའི་ 
ངང་ལ་རང་སར་གྲོལ་འགྱུར་ཏེ དེ་ལས་དཔག་པའི་སངས་རྒྱས་ལོགས་ན་མེད༔ མཆན་བུ་སྐ་བ་ 
དཔལ་བརྩེགས་གསན་མཛོད་ཅིག༔ སེམས་ཀྱི་བྱ་བྱེད་གཏད་ས་བསྟན་བྱར་མེད༔ དེ་བཞིན་ 
བསྒྲུབ་ཅིང་བཅོས་སུ་མེད་པ་སྟེ འཛིན་ཅིང་དངོས་པོར་མ་ཤོར་མཉམ་ཉིད་ངང་༔ དེ་ལས་མ་ཡེངས་ 
སངས་རྒྱས་དེ་ཀའོ༔ ཤུད་བུ་དཔལ་གྱི་སེང་གེ་གསན་མཛོད་ཅིག༔ བྱང་ཆུབ་སེམས་ནི་སྒྲོ་སྐུར་ 
ཀུན་དང་བྲལ༔ མ་བཅོས་རང་ཞི་བླང་དོར་བྱ་བྱེད་མེད༔ ཅི་ལའང་མི་གནས་གང་ལའང་མ་ 
འགགས་ཞོག༔ དེ་ཡི་ངང་ལ་གནས་པ་སངས་རྒྱས་སོ༔ འབྲེ་བན་རྒྱལ་བའི་བློ་གྲོས་གསན་མཛོད་ 
ཅིག༔ སེམས་འདི་བསམ་དུ་མེད་ཅིང་མི་དམིགས་པ ཡོད་དང་མེད་དང་རྟག་ཆད་ལས་འདས་ 
པཿ༔ བསྒོམས་དང་བསྒོམ་བྱ་སྒོམ་བྱེད་མེད་པར་ཞོགཿ༔ དེ་ཡི་ངང་ལ་མ་ཡེངས་མ་འགྱུར་ནཿ 
སངས་རྒྱས་ཆོས་ཀྱི་སྐུ་ཞེས་དེ་ལ་བྱ ལོ་ཀྱི་ཆུང་བ་གདམས་པ་འདི་ལྟར་ཉོན༔ སེམས་ལ་ཤེས་པ་ 
ཤེས་བྱེད་མེད་པ་སྟེ འཛིན་མེད་སྨོན་པ་མེད་པར་ཀློང་བརྡོལ་བ༔ གསལ་ལ་རང་བཞིན་མེད་ 
པའི་ངང་དུ་ཞོགཿ དེ་ལས་འགྱུར་ལྡོག་མེད་པ་སངས་རྒྱས་ཡིན དྲན་པ་ནམ་མཁའ་འདི་ལྟར་ 
དགོངས་མཛོད་ཅིགཿ སེམས་འདི་སྣང་ལ་རང་བཞིན་མེད་པ་སྟེ གསལ་ལ་རྟོག་པ་མེད་ཅིང་ 
བརྗོད་དུ་མེད༔ རྣམ་རྟོག་ཡིད་ཀྱི་གཡོ་བ་དང་བྲལ་བ༔ དེ་ཡི་ངང་ལ་མེ་རེ་ཀྱི་ལེར་ཞོག༔ དེ་ཡི་ 
དོན་ལ་གནས་པ་སངས་རྒྱས་ཡིན༔ འོ་བྲན་དཔལ་གྱི་དབང་ཕྱུག་གསན་མཛོད་ཅིགཿ བྱང་ཆུབ་ 
སྣང་སྟོང་སྟོང་པ་འོད་གསལ་བ༔ བཅོས་ཤིང་བསྒྱུར་མེད་རང་བྱུང་ངང་ལ་ཞོགཿ དེ་ལས་མ་ 
གཡོས་པ་ནི་སངས་རྒྱས་ཡིན༔ རིན་ཆེན་མཆོག་ཁྱོད་འདི་ལྟར་གསན་མཛོད་ཅིགཿ སེམས་ཀྱི་ངོ་ 
བོ་ཅི་ཡང་མ་ཡིན་པ༔ བཞག་ཅིང་བསྒོམ་མེད་མི་སྒོམ་པ་ཡང་མེད༔ མ་བཅོས་མ་བསླད་སོ་མ་ 
རང་བྱུང་བ༔ ཡེ་ནས་ལྷུན་གྱིས་གྲུབ་པའི་ངང་ལ་ཞོག༔ དེ་ལས་ཡིད་ཀྱི་གཡོ་འགུལ་བྲལ་འགྱུར་ 
ཏེ༔ དེ་ལས་གཞན་པའི་འབྲས་བུ་རྙེད་མི་འགྱུར༔ གནུབས་ཀྱི་བནྡེ་སངས་རྒྱས་ཡེ་ཤེས་ཉོན༔ བྱང་ 
ཆུབ་སེམས་འདི་སྣང་བའི་ངང་ལ་སྟོང༔ དེ་བཞིན་སྟོང་པའི་ངང་ལ་སྣང་བ་སྟེ སྣང་སྟོང་རིག་ 
སྟོང་དབྱེར་མེད་བསམ་དུ་མེད༔ དེ་ཡི་ངང་ལ་མ་ཡེངས་རང་བབ་ཞོག༔ བཞག་པས་མ་གཡོས་ 
སངས་རྒྱས་དེ་ཀ་རང༔ ལྷ་ལུང་དཔལ་གྱི་རྡོ་རྗེ་དབང་ཕྱུག་ཉོན༔ སེམས་ནི་རང་བཞིན་དངོས་
225

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་མཚན་མ་མེད༔ བཅོས་ཤིང་བསྟན་མེད་ཡེངས་ཤིང་བསྒྱུར་དུ་མེད༔ དེ་ཀར་ཞོག་མཛོད་ 
དེར་གནས་སངས་རྒྱས་ཡིན༔ ལང་གྲོ་དཀོན་མཆོག་འབྱུང་གནས་གསན་མཛོད་ཅིག༔ སེམས་ 
ཉིད་དངོས་མེད་གདོད་ནས་རྣམ་པར་དག རང་བཞིན་གྱིས་སྟོང་བཅོས་སུ་མེད་པ་ཉིད༔ བསྒོམ་ 
བྱ་སྒོམ་བྱེད་མེད་པའི་ངང་དུ་ཞོགཿ དེ་ཀ་འབྲས་བུ་སངས་རྒྱས་ཐོབ་པ་ཡིན༔ ལ་གསུམ་རྒྱལ་བ་ 
བྱང་ཆུབ་གསན་མཛོད་ཅིགཿ སེམས་ཉིད་སྐྱེ་འགག་དངོས་པོ་མཚན་མ་མེད༔ རང་བཞིན་གྱིས་ 
སྟོང་གསལ་ལ་མ་འགགས་པ༔ དེ་ཉིད་དོན་ལས་མ་གཡོས་སངས་རྒྱས་ཡིན༔ ཀུན་ཀྱང་དེ་ལྟར་ 
གདམས་པ་ཉམས་སུ་ལོངས༔ མདོ་རྒྱུད་དགོངས་འགྲེལ་སངས་རྒྱས་ཞལ་བསྡུར་ཀྱང༔ ཚིག་གི་ན་ 
ཡམ་ནམ་མཁའི་མཐའ་ལས་འདས༔ དོན་གྱི་བསྡུས་སོ་འགག་དོན་དེ་ལ་འདུསཿ ཐ་ཚིག་བཞིན་ 
དུ་ཉམས་ལོངས་གཏེར་དུ་སྦོས༔ ཞེས་གསུངས་ནས༔ ཡང་དག་སྙིང་པོའི་གདམས་པ་རེ་རེ་ཞིང་ 
གནང་བ་ཙམ་གྱིས་ཐམས་ཅད་གྲུབ་པ་ཐོབ་པར་གྱུར་ཏོ བླ་མ་དགོངས་པ་འདུས་པའི་ལུང་བསྟན་ 
བཀའ་རྒྱ་ཅན་ལས་ཁོལ་དུ་ཕྱུང་བའོ།།
226

༄༅། །ཟབ་གཏེར་ཆོས་ཀྱི་མཛོད་ཁང་།
༄༅༅། །རྫོགས་པ་ཆེན་པོའི་སྤྱི་ཆིངས་བཞུགས། །
རྒྱུད་ཐམས་ཅད་ཀྱི་རྒྱལ་པོ། ལུང་ཐམས་ཅད་ཀྱི་འབྲེལ། མན་ངག་ཐམས་ཅད་ཀྱི་ཉིང་ཁུ། བསྟན་ 
པ་ཐམས་ཅད་ཀྱི་མཛོད་ཆེན་པོ། ཐེག་པ་ཐམས་ཅད་ཀྱི་ཡང་རྩེ། དཀྱིལ་འཁོར་ཐམས་ཅད་ཀྱི་མེ་ 
ལོང༌། དགོངས་པ་ཐམས་ཅད་ཀྱི་མཐར་ཐུག ལྟ་སྒོམ་ཐམས་ཅད་ཀྱི་སྒྲོན་མེ། སངས་རྒྱས་ཐམས་ 
ཅད་ཀྱི་དགོངས་པའི་སྙིང་པོ། དེ་ལྟར་ཆེ་བ་དགུ་དང་ལྡན་པའི་རྫོགས་པ་ཆེན་པོ་འདི་གཏན་ལ་ 
འབེབས་པ་ལ། སྤྱི་དོན་རྣམ་པ་བརྒྱད་ཀྱིས་སྟོན་ཏེ། རྫོགས་པ་ཆེན་པོའི་ངོ་བོ་བསྟན་པ་དང་། 
ངེས་ཚིག་དང་། དབྱེ་བ་དང་། རྣམ་གྲངས་དང་ ཁྱད་པར་དུ་འཕགས་ལུགས་དང་། མཚན་ 
ཉིད་དང་རྫོགས་ཚུལ་དང་། རྫོགས་ཆེན་རྟོགས་པའི་དགོངས་པ་དང་། འབྲས་བུ་བསྟན་པའོ། །དེ་ 
ལ་རྫོགས་པ་ཆེན་པོའི་ངོ་བོ་ནི། ཆོས་ཐམས་ཅད་ཀྱི་དབྱིངས་སྐྱེ་བ་མེད་པ་འཁྲུལ་རྟོག་གིས་མ་ 
བསླད་པའི་སྟོང་གསལ། རྒྱ་མ་ཆད་པ་དེ་ཉིད་ཡིན་ནོ། །ངེས་ཚིག་ནི། རྫོགས་ཞེས་པས་མ་རྫོགས་ 
པའི་ཆོས་གང་ཡང་མེད་དེ། ཕྱི་རོལ་པ་ནས་བཟུང་སྟེ་ཐེག་པའི་རིམ་པ་ཐམས་ཅད་དང་། འཁོར་ 
འདས་ཀྱི་ཆོས་ཐམས་ཅད་སྟོང་གསལ་ཆེན་པོར་རྫོགས་སོ་ཞེས་པ་ནི། ཆོས་ཉིད་འགྱུར་བ་མེད་པ་ 
ཆེན་པོ་ནི་ཐེག་པ་གཞན་པས་ཆེ་བས་དགོངས་པ་ཁྱད་པར་དུ་འཕགས་སོ། །
རྫོགས་པ་ཆེན་པོའི་དབྱེ་བ་ནི་གཉིས་ཏེ། གོལ་ས་མཐར་ཐུག་གི་རྫོགས་ཆེན་དང་། ཉམས་ལེན་ 
འབྲས་བུའི་རྫོགས་ཆེན་ནོ། །གོལ་ས་ལ་གསུམ་སྟེ། ཁ་འབུམས་བློའི་རྫོགས་ཆེན་དང་། བར་དོ་ 
ཡོངས་གྲོལ་གྱི་རྫོགས་ཆེན་དང༌། མཚན་མ་ཚིག་བྲལ་གྱི་རྫོགས་ཆེན་ནོ། །དང་པོ་ནི། རྫོགས་ 
ཆེན་སངས་རྒྱས་ཀྱི་དགོངས་པའི་མཐར་ཐུག་ཡིན་པ་ལ། གནས་ལུགས་ཀྱི་དོན་མ་ནོར་བ་ནི་མ་ 
རྟོགས་ཤིང་ཉམས་སུ་མ་ལོན་པས། ཁ་ཚིག་ཙམ་དུ་དོན་གྱི་ཚིག་བཟང་པོ་རྣམས་ཁ་ཚིག་ཏུ་སོང་ 
བ་ཡིན་ནོ། །གཉིས་པ་བར་དོ་རང་གྲོལ་ནི། རྫོགས་པ་ཆེན་པོའི་ལྟ་སྒོམ་བཟང་པོ་དང་ཟབ་མོ་ 
ཐམས་ཅད་ཉམས་སུ་ལེན་པར་ཐང་ཆད་ནས། ཆོས་ཐམས་ཅད་ཡེ་གྲོལ་དང་། རང་གྲོལ་ཡིན་པའི་ 
གཏན་ཚིགས་དང་། ཁུངས་མང་པོ་ཁྱེར་ནས་ཉམས་སུ་མ་བླངས་པས་དྲོད་རྟགས་དང་ཉམས་མ་ཤར་
227

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བར། སངས་རྒྱས་ཡིན་ཞེས་ཟེར་ཞིང་དགེ་བ་མི་སྤྱོད། སྡིག་པ་མི་སྤོང་བ་རྣམས་སོ། །དེ་ནི་ཆད་ 
པར་ལྟ་བ་རྣམས་ཡིན་ཏེ། ལས་དགེ་སྡིག་གང་ཡང་མེད་པར་ལྟ་བ་ནི། ཚ་བའི་དམྱལ་བར་སྐྱེ་བར་ 
ལུང་ནས་བཤད་དོ། །གསུམ་པ་མཚན་མ་ཚིག་གི་རྫོགས་ཆེན་ནི། ཚིག་ཙམ་དུ་ཆོས་ཐམས་ཅད་ 
སྐྱེ་བ་མེད་པ་ཡིན་ཟེར་ནས།ལུང་ཁུངས་མང་པོ་འདྲེན་ཞིང་ཐ་མལ་གྱི་རྣམ་རྟོག་མ་སྤངས་པར།
ཆོས་ཐམས་ཅད་དངོས་པོ་དང་མཚན་མར་བཟུང་ནས་རྟོགས་ལྡན་དུ་ཁས་ལེན་པ་རྣམས་ནི་རྟག་པར་ 
ལྟ་བ་ཡིན་ནོ། །གོལ་ན་སེམས་ཅན་དམྱལ་བ་མནར་མེད་པར་སྐྱེའོ། ! 
གཉིས་པ་ཉམས་ལེན་འབྲས་བུའི་རྫོགས་ཆེན་ནི། སྤྲོས་བཅས་ཐབས་ཀྱི་རྫོགས་ཆེན་དང༌། སྤྲོས་ 
མེད་ཤེས་རབ་ཀྱི་རྫོགས་ཆེན་ནོ། །སྤྲོས་བཅས་ནི་ཉན་ཐོས་ཀྱི་ཐེག་པ་ནས་བཟུང༌། ཨ་ཏིའི་ཐེག་
པའི་བར་དུ་སྤང་བླང་དགག་སྒྲུབ་ཆེ་ཆུང་མཐོ་དམན་ཕྱོགས་རིས་ལ་སོགས་པ་མེད་པར་ཐབས་སྣ་
ཚོགས་ཀྱིས་ལམ་དུ་འཁྱེར་ཏེ། དེ་རྣམས་ཀྱང་མཐའ་བྲལ་སྟོང་གསལ་ཆེན་པོར་ཡོངས་སུ་རྫོགས་ 
པར་བྱེད་པའོ། །སྤྲོས་མེད་ཤེས་རབ་ཀྱི་རྫོགས་ཆེན་ལ་གསུམ་སྟེ། གནས་ལུགས་གཞིའི་རྫོགས་ 
ཆེན། རིམ་འཇུག་ལམ་གྱི་རྫོགས་ཆེན། མཐར་ཐུག་འབྲས་བུའི་རྫོགས་ཆེན་ནོ། །དང་པོ་ནི་གཞི་ 
དངོས་པོ་གཤིས་ཀྱི་དོན་དེ་ངོ་བོ་ཀ་དག རང་བཞིན་ལྷུན་གྲུབ་ཀྱི་ངོ་བོར་བཞུགས་ཏེ། དེ་ལ་ཀ་
ནང་ནས་དག་པས་འཁྲུལ་མ་མྱོང་ཡེ་ནས་མ་བཅོས་མ་བསླད་པར་བཞུགས་ཏེ་ལྷུན་གྲུབ་ཏུ་གནས་ 
སོ༑ ༑ངོ་བོ་རང་བཞིན་ཐུགས་རྗེ་གསུམ་དང༌། སྐུ་ལྔ་ཡེ་ཤེས་ལྔ་དང་། མ་སྤངས་མ་འདྲེས་པར་ 
ཡོངས་སུ་རྫོགས་པར་གནས་སོ། །དེ་རྟོགས་པ་ནི་ལམ་མ་བསྒྲོད་པར་དབང་པོ་རྣོན་པོས་རྟོགས་པ་ 
ཙམ་གྱིས་སངས་རྒྱས་སོ། །རིམ་འཇུག་པ་ནི་ལམ་རིམ་གྱི་པ་དང༌། ཅིག་ཆར་དུ་འཇུག་པ་གཉིས་ 
ལས། དང་པོ་ནི་དབང་དང་དམ་ཚིག་ཐོབ་པར་བྱས་ཏེ། སེམས་འཛིན་དང་། བསམ་གཏན་དང་། 
སྒོམ་དང་། ཏིང་ངེ་འཛིན་ལ་རིམ་གྱིས་བསླབས་ཏེ། དེ་ནས་སངས་རྒྱས་ཀྱི་དགོངས་པ་མཐར་ཐུག་ 
པའི་དོན་རྣམས་རྫོགས་པར་བྱེད་པའོ། །ཅིག་ཆར་བ་ནི་གསུམ་སྟེ། སྐྱེན་བྲལ་ཡོན་ཏན་གྱི་རྫོགས་ 
ཆེན་དང་། མཚན་མ་ཚིག་བྲལ་གྱི་རྫོགས་ཆེན་དང༌། སྟོང་གསལ་དོན་གྱི་རྫོགས་ཆེན་དང་ 
གསུམ། དང་པོ་ནི་ཐོས་བསམ་སྒོམ་གསུམ་གྱི་བློས་སྒྲོ་འདོགས་བཅད་དེ། དེ་ནས་ལྟ་བ་ཕྱིན་ཅི་མ་ 
ལོག་པར་རྟོགས། བསྒོམ་ཉམས་སུ་བླངས། སྤྱོད་པ་བོགས་འདོན་ཏེ་ལ་བཟླའོ། །རྟག་ཆད། བྱིང་
228

༄༅། །ཟབ་གཏེར་ཆོས་ཀྱི་མཛོད་ཁང་
རྒོད། བླང་དོར། རེ་དོགས་གོལ་སྒྲིབ་ཐམས་ཅད་མཐའ་དང་བྲལ་ཏེ། སངས་རྒྱས་ཀྱི་དགོངས་པ་ 
མཐར་ཐུག་པ་ཕྱིན་ཅི་མ་ལོག་པ་མཐའ་བྲལ་ཡོངས་སུ་རྫོགས་པའི་ངང་ལ་གནས་པ་ནི། སྐྱོན་ཐམས་ 
ཅད་དང་བྲལ་ཏེ་ཡོན་ཏན་རྫོགས་པའོ། །
མཚན་མ་ཚིག་བྲལ་ནི། ཕྱི་ནང་གི་ཆོས་ཐམས་ཅད་ཆོས་ཀྱི་དབྱིངས་སྐྱེ་འགག་མེད་པ་ཐིག་ལེ་
ཉག་གཅིག་ཏུ་རྟོགས་པ་ནི་ཚིག་དང་ཡི་གེ་ལས་འདས་ཏེ། མཚན་མའི་དངོས་པོ་གང་ཡང་མ་གྲུབ་ 
པའོ། །སྟོང་གསལ་དོན་གྱི་རྫོགས་ཆེན་ནི། སྣང་ཞིང་སྲིད་པའི་ཆོས་ཐམས་ཅད་བྱང་ཆུབ་སེམས་ 
ལས་བྱུང་ཞིང་སེམས་སུ་འདུས་ཏེ། བྱང་ཆུབ་སེམས་ནི་རིག་པའི་ཡེ་ཤེས་ཡིན། རིག་པའི་ཡེ་ཤེས་ 
དེ་ནི་རྒྱུད་ལུང་མན་ངག་གིས་གཏན་ལ་ཕབ་པའི་དུས་ན་ངོ་བོ་དང་དབྱིབས་དང་ཁ་དོག་འཁོར་
འདས་ལ་སོགས་པ་གང་ཡང་མ་གྲུབ་པར་སྣང་བ་རང་སྣང་། ཤར་བ་རང་ཤར་རང་བྱུང་རང་གྲོལ་ 
དུ་གནས་ཏེ། དེ་ཉིད་སྐྱོན་ཡོན་ཐམས་ཅད་ཀ་ནས་དག་སྟེ། རེ་དོགས་ཀྱི་མཐའ་ཐམས་ཅད་ལས་ 
འདས་ཤིང་གང་གི་ངོ་བོར་ཡང་མ་གྲུབ། སྟོང་ཞིང་གསལ་ལ་གང་གིས་ཀྱང་མི་དམིགས་པས། བདེ་ 
ཞིང་རྟོག་མེད་དུ་གནས་པ་དེ་ཉིད་དུ་མ་འདུས་པའི་ཆོས་གང་ཡང་མེད་དོ། །སྟོང་ཞིང་གསལ་བ་ 
བྱང་ཆུབ་སེམས། །སངས་རྒྱས་ཀུན་གྱི་སྙིང་པོ་ཡིན། །ཞེས་སོ། །རྫོགས་པ་ཆེན་པོའི་རྣམ་གྲངས་ནི། 
སྤྱིར་རྫོགས་ཆེན་ལ་སྡེ་སོ་སོ་གསུམ། ཀློང་ཆེན་པོ་དགུ། བམ་པོ་ཁྲི་ཆིག་སྟོང༌། རྒྱུད་སྡེ་ཁྲི་ཕྲག་ 
གཅིག འཕྱོང་ཆེན་པོ་བརྒྱད་ཅུ། གཟེར་ཆེན་པོ་ལྔ་བརྒྱ་བརྒྱད་ཅུ། གནད་ཀྱི་གདམས་ངག་ཁྲི་ 
དྲུག་སྟོང་། ངོ་སྤྲོད་སྟོང་དང་དགུ་བརྒྱ། ལ་བཟླ་བའི་གདམས་ངག་ཁྲི་ཕྲག་གསུམ། ཤན་འབྱེད་ཀྱི་ 
གདམས་ངག་སྟོང་ཕྲག་དགུ། ཟློཀ་འབུམ་ཕྲག་དྲུག་ཅུ་རྩ་བཞི་བཞུགས་སོ། །རོང་པ་པཎྜི་ཏ་ཆོས་ 
ཀྱི་བཟང་པོས་མཛད་པའོ། །མངྒ་ལཾ།
229

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ རིག་འཛིན་པདྨ་གླིང་པའི་ཞལ་གདམས་ཚན་གཉིས་བཞུགས།
རང་བཞིན་གདོད་ནས་དག་པ་ཆོས་ཀྱི་དབྱིངས། །མ་བཅོས་འདུ་འབྲལ་མེད་པའི་རང་བཞིན་མཆོག ། 
ཁྱབ་བརྡལ་ཉག་གཅིག་ཆོས་སྐུའི་བླ་མ་ལ། །བདེ་ཆེན་འདུ་འབྲལ་མེད་པས་ཕྱག་འཚལ་ལོ། །ལས་ 
ལྡན་སློབ་བུ་དད་དང་བརྩོན་འགྲུས་ཅན། །བླ་མ་བཟང་མཇལ་དབང་ལུང་མན་ངག་ཐོབ། །བློ་ཆེ་ 
ངང་རྒྱུད་རིང་ཞིང་འཁོར་བས་སུན། །བདེ་ཆེན་ས་ལ་མྱུར་དུ་སྙེག་འདོད་ཅིང༌། །དོན་དུ་ཡང་ཟབ་ 
རྫོགས་པ་ཆེན་པོའི་རྩེ། །བླ་མེད་སྒྲུབ་པ་ཨ་ཏིའི་ཡང་བཅུད་འདི། །ཟབ་གཏེར་བཀའ་བབས་སྤྲང་ 
བན་ངས་བསྟན་གྱིས། །སྙིང་ལ་ཕུར་ཅིག་སྐལ་ལྡན་སེམས་ཀྱི་བུ། །འཇིག་རྟེན་འདི་ན་རྙེད་པར་ 
དཀའ་བ་ཡི། །དལ་འབྱོར་མི་ལུས་རིན་ཆེན་ཐོབ་ནས་ཀྱང་། །མི་ལུས་ཐོབ་པ་བརྒྱ་ལམ་སྲིད་པ་ 
དང་། །དེ་ཡི་ནང་ནས་ཆོས་ལྡན་སྐྱེས་བུ་ནི། །ཉིན་མོའི་སྐར་མ་བཞིན་དུ་དཀོན་པར་བསམ། །དེ་ 
ཡིས་ངེས་པར་ཆོས་ལ་སེམས་པར་འགྱུར། །ཆོས་མེད་དལ་འབྱོར་རྙེད་ཀྱང་མི་རྟག་པ། །མྱུར་དུ་ 
འཇིག་པའི་རང་བཞིན་བསམ་པར་བྱ། །འདི་ལྟར་འདུས་བྱས་ཐམས་ཅད་མི་རྟག་པས། འཇིག་ 
རྟེན་གླིང་བཞི་ཉི་ཟླ་བརྒྱན་པ་ཡང༌། །ནམ་ཞིག་དུས་ན་ངེས་པར་འཇིག་པ་ཡིན། །འབྱོར་རྒྱུད་ལ་ 
སོགས་བསམ་ན་དཔག་མེད་ཅིང་། །སྔར་འདས་སྐྱེ་བོ་དཔག་མེད་འདས་པ་དང་། །མ་འོངས་ད་ 
ལྟར་བསམས་ཀྱང་དེ་ཡི་ཚུལ། །བདག་ཀྱང་དེ་ཡི་རྗེས་སུ་མྱུར་འགྲོ་སྟེ། །དེ་ཚེ་གཉེན་འབྲེལ་ནོར་ 
གྱིས་ཅི་ཞིག་བྱ། །དམ་པའི་ཆོས་མིན་གཞན་གྱིས་མི་ཕན་པས། །སྙིང་ནས་བསམ་ཞིང་སྐྱི་གཡའ་ 
འཇིགས་པར་གྱིས། །དམྱལ་བ་ཚ་གྲང་ཡི་དྭགས་བཀྲེས་སྐོམ་དང་། །དུད་འགྲོ་བཀོལ་སྤྱོད་ལྷ་མིན་ 
འཐབ་རྩོད་དང་། །མི་ཡི་སྡུག་བསྔལ་སྐྱེ་རྒ་ན་འཆི་དང་། །ལྷ་ཡི་འཕོ་ལྟུང་ལ་སོགས་བློ་ཡིས་གཞིག ། 
སྡུག་བསྔལ་དེ་དག་བསམ་ན་ང་རེ་འཇིགས། །སྙམ་པའི་བློ་འབྱུང་དེ་ཚེ་བྱ་བ་བོར། །བླ་མའི་གདམས་ 
ངག་བདུད་རྩི་ཉམས་བླངས་ཏེ། །འགྲོ་བའི་དོན་ཆེན་བདག་གིས་བསྒྲུབ་པར་བསམ། །མ་བསམས་ 
བཞིན་དུ་འབྱུང་བ་འབྱོངས་པའི་ཚད། །དེ་ལྟར་བརྩོན་པས་ཚད་ལ་ཕེབས་པའི་དུས། །བདག་ 
གཞན་གཉིས་སྣང་རྟོག་པའི་འཁོར་ལོ་དེ། །བྱུང་གནས་འགྲོ་གསུམ་མཁན་པོ་འདུག་གམ་ཅི། །ལྟོས་
230

༄༅། །ཟབ་གཏེར་ཆོས་ཀྱི་མཛོད་ཁང་།
དང་བལྟས་པས་ལྟ་མཁན་དབྱིངས་སུ་ལྟོར། །བརྟགས་པས་མ་རྙེད་རྒྱུ་མཚན་གཉིས་མེད་དེ། ། 
བརྟགས་པས་མེད་བཞིན་མ་བརྟགས་དུས་ན་མེད། །བློ་བྲལ་རིག་སྟོང་རྗེན་པ་འདུས་མ་བྱས། །དེ་ 
ཉིད་གདོད་ནས་དག་པའི་བླ་མ་སྟེ། །གཞན་ནས་མ་བྱུང་དུས་འདིར་རང་ལ་རྙེད། །དོན་དམ་རང་ 
བྱུང་བླ་མ་ཨེ་མ་ཧོ། །ཨེ་མ་ཉོན་ཅིག་སྐལ་ལྡན་སྙིང་གི་བུ། །མེད་པ་མེད་པར་མ་ཤེས་འཁོར་བར་ 
འཁྲུལ། །འཁྲུལ་དུས་ཉིད་ནས་འཁྲུལ་པ་མི་གནས་ཏེ། །དེ་ལ་ཀུན་ཏུ་རྟོག་པས་ཅི་ཞིག་བྱ། །ཡོད་ 
མེད་རྩིས་ལས་འདས་པར་ཐག་ཆོད་ལ། །རང་བྱུང་རིག་པའི་གནས་ལུགས་མཁྱེན་པར་མཛོད། ། 
སེམས་ཉིད་རང་བཞིན་རྒྱ་བསྐྱེད་དཔང་བསྟོད་ལ། །དལ་ལ་མི་གཡོ་སྤྲོ་བསྡུ་བྲལ་བར་གློད། །གང་ 
ཤར་རིས་མེད་ཕྱོགས་བྲལ་ཆེན་པོར་གློད། །འབྱུང་འཇུག་བྲལ་བ་གླེན་པ་ལྟ་བུར་གློད། །ཚོགས་ 
དྲུག་ལྷུག་པ་བུ་ཆུང་བཞིན་དུ་གློད། །དྲན་རྫོགས་འཛིན་མེད་ནམ་མཁའི་ངང་དུ་གློད། །རྒྱ་ཆད་ 
བྲལ་བའི་གནས་ལུགས་ཁོང་ནས་འཆར། །གཉིས་འཛིན་རེ་དོགས་འཇུར་བུ་ཀུན་ཐོངས་ཤིག
ནས་དག་པའི་རང་བྱུང་རིག་པ་ལ། །མཚོན་པའི་དཔེ་མེད་ངོ་བོ་ངོས་གཟུང་མེད། །རྒྱ་ཆད་ཕྱོགས་ 
ལྷུང་བྲལ་བའི་རང་བཞིན་ལ། །བློ་ཡི་འཆིང་བ་གཉིས་འཛིན་གཟེབ་བོར་ཏེ། །ཡིད་ཀྱིས་འཚོལ་ 
འཕྲོ་མ་བྱེད་རང་གར་ཞོག །རྟག་འཛིན་བློ་དང་བྲལ་བའི་གནས་ལུགས་ནི། །སེམས་ཀྱི་གཞལ་ 
བྱར་མེད་པས་བསམ་བརྗོད་ཐོངས། །ཇི་ལྟར་བརྟགས་པས་གནས་ལུགས་སྒྲིབ་པ་སྟེ། །བློ་ཡིན་དེ་ 
ཡིས་སྙིང་པོའི་ཕྱོགས་མི་མཐོང་། །གང་ལ་ཞེན་པ་འཆིང་བའི་སྒྲོག་ཡིན་པས། །རྟོག་སྤྱོད་ཡིད་ཀྱི་ 
སྤྲོ་བསྡུ་ཀུན་ཐོངས་ལ། །བཏང་བཞག་མེད་པར་རང་དགར་གནས་པར་མཛོད། །ཇི་བཞིན་ 
དེར་མངོན་སུམ་གནས་པར་ངེས། །གདོད་ནས་རྣམ་དག་རིག་པ་བྱང་ཆུབ་སེམས། །མུ་བཞི་ལས་ 
འདས་ཕྱི་དང་ནང་མི་དམིགས། །ཡངས་སོ་ཆེའོ་རྒྱ་ཆད་ཕྱོགས་ལྷུང་མེད། །གང་ཡིན་དེ་ཡིན་ 
དམིགས་གཏད་ཀུན་དང་བྲལ། །འཇལ་བའི་ཡུལ་མེད་འཇལ་བྱེད་དབྱིངས་སུ་སྟོར། །མཚོན་པའི་ 
དཔེ་མེད་མཚོན་བྱ་ཡུལ་དང་བྲལ། །གཤིས་ཀྱི་གནས་ལུགས་གང་ལའང་མ་རེག་པས། །ཕྱི་ནང་སྒྲོ་ 
བཏགས་ཀུན་དང་བྲལ་བ་ཡིན། །རང་བྱུང་རིག་པ་གཤིས་ཀྱི་ངོ་བོ་ལ། །དུས་གསུམ་དུས་མེད་ 
བརྗོད་པའི་ཡུལ་ལས་འདས། །གང་ཡིན་ཅི་ཡིན་སུ་ལ་མིང་དུ་བཏགས། །འདི་ཞེས་མཚོན་པ་ 
འགའ་མེད་ཡུལ་དང་བྲལ། །དགའ་ཉམས་སྤྲོས་དང་བྲལ་བ་ཨེ་མ་ཧོ། །ཇི་ལྟར་སྣང་བ་སྣ་ཚོགས་
231

ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྣང་ན་ཡང་། །དྲི་ཟའི་གྲོང་ཁྱེར་སྨིག་རྒྱུའི་ཆུ་དང་ནི། །སྒྱུ་མའི་སྐྱེས་བུ་རྨི་ལམ་རྟ་གླང་བཞིན། ། 
སྣང་དུས་ཉིད་ནས་ཕྱོགས་དང་ཡུལ་ན་མེད། །འོན་ཀྱང་འཁྲུལ་ངོར་སྣང་ན་གང་ལ་སྣང༌། །མིག་གི་ 
ནམ་མཁའ་རྡེའུ་མལ་ན་སྣང་། །བརྟག་ཅིང་དཔྱད་ཚེ་དེ་དག་གང་ལའང་མེད། །ཡོད་ན་སྔོན་བཞིན་ 
ཕྱིས་ཀྱང་སྣང་འགྱུར་ལ། །གདོད་ནས་མེད་པས་ཕྱི་ནང་ཕྱོགས་ནའང་མེད། །དེ་བཞིན་རིག་པའི་ 
ཆོ་འཕྲུལ་ཅིར་སྣང་ཡང་། །རང་ཡང་བརྟགས་ཚེ་ཕྱོགས་དང་ཡུལ་ན་མེད། །དེ་ལ་ཆོ་འཕྲུལ་འབྱུང་ 
བ་ཇི་ལྟར་རིགས། །བརྟགས་ཚེ་ཡུལ་དང་རྣམ་པ་མེད་པ་བཞིན། །མ་བརྟགས་སྣང་བར་བཟུང་ 
བའི་དུས་ནས་མེད། །དེ་ལྟར་གདོད་ནས་མ་གྲུབ་ཕྱོགས་ཆ་བྲལ། །གཞི་མེད་རྩ་བ་བྲལ་བའི་རང་ 
བཞིན་ལ། །མི་མཁས་བདེན་པར་གཞིག་པའི་འཁྲུལ་པ་ནི། །དྷ་དུ་ར་ཟོས་འཁྲུལ་སྣང་ཤར་བའམ། ། 
མིག་སྐྱོན་ཅན་ལ་སྐྲ་ཤད་འཛག་པ་བཞིན། །འཁྲུལ་པའི་འགྲོ་བར་ཀུན་ཏུ་བརྟག་འཛིན་འབྱུང་། ། 
དེ་ལྟར་མཁྱེན་ནས་རང་བཞིན་ཤེས་པར་མཛོད། །རིག་པ་བཟང་ངན་བླང་དོར་བྲལ་བ་ལ། །ས་ 
ལམ་བསྒྲོད་པར་འདོད་པ་འཁྲུལ་པ་སྟེ། །བསྒོམ་དང་སྒྲུབ་པ་རྟོག་པའི་ཉིང་འཁྲུལ་ཡིན། །བཟང་ 
རྟོག་ལྷར་འཛིན་ངན་རྟོག་འཁྲུལ་པར་འཛིན། །མཉམ་བཞག་བསྒོམ་དང་རྗེས་ཐོབ་གཞན་དུ་འཛིན། ། 
བློ་ཡིས་གཅིག་ཏུ་བསྲེ་བ་རྟོག་པ་སྟེ། །རྟོག་པའི་འཁོར་ལོ་བསྒོམ་པས་ཅི་ཞིག་བྱ། །གང་ཞིག་རྣམ་ 
པར་རྟོག་མེད་སྤྲོས་ཀུན་ཞི། །ཏིང་འཛིན་དེ་ཡི་ངང་ལ་གནས་པ་ཡིས། །བྱང་ཆུབ་ཞི་བ་མངོན་དུ་ 
བྱེད་ཅེས་པ། །རེ་དོགས་གཟུང་འཛིན་མ་བྲལ་དེ་ཡི་ཕྱིར། །ཁམས་གསུམ་འདི་ལས་འཕགས་པ་མ་ 
ཡིན་ནོ། །འགའ་ཞིག་རིག་པ་གཅེར་བུ་ཟངས་ཀ་མར། །ད་ལྟ་སྣང་བ་འདི་རྣམས་བསྒོམ་ཡིན་ཞེས། ། 
སེམས་དང་སེམས་བྱུང་རྟོག་པའི་འཁོར་ལོར་ཞེན། །གཞན་ཡང་ལས་ཀུན་བཏགས་པ་ཙམ་ཡིན་ 
ཞེས། །རྒྱུ་འབྲས་ལས་ལ་འབྱོལ་ཉོག་སྤྱོད་པ་དེ། །རྣལ་འབྱོར་དམ་པའི་ལམ་མིན་ཤི་མ་ཐག །ངན་ 
སོང་འཁོར་བར་འཇུག་པའི་ལམ་ཡིན་པས། །དེ་འདྲའི་ལམ་ལ་ཞུགས་པར་མ་བྱེད་ཅིག །འདི་ནི་ 
ཡང་ཟབ་རྫོགས་པ་ཆེན་པོའི་རྩེ། །སེམས་དང་སེམས་ལས་བྱུང་བ་མ་སྐྱེས་ཤིང་། །གཞི་ནས་ཡོད་ 
མ་མྱོང་དུ་ཤེས་བྱས་ནས། །རིག་པའི་ངོ་བོ་རྟག་ཆད་མཐའ་ལས་འདས། །དེ་ཉིད་དོན་ལ་འཁོར་ 
འདས་སྒྲོ་མ་རེག །འདི་ལྟར་སྣང་བ་ཤར་བ་རྟོགས་པ་སྟེ། །དེ་ལ་ལྟ་བ་དེ་ཡིན་དེ་ཡི་ཕྱིར། །བསྒོམ་ 
བྱ་སྒོམ་བྱེད་མེད་པར་ཐག་ཆོད་ལ། །རིག་པའི་ངོ་བོ་གཤིས་ཀྱི་གནས་ལུགས་ཀྱང་། །རིག་པ་ཉིད་
232

༄༅། །ཟབ་གཏེར་ཆོས་ཀྱི་མཛོད་ཁང་།
ལས་བསྐྱང་རྒྱུ་མེད་མོད་ཀྱི། །རྒྱུ་འབྲས་ལ་ཟླའི་ཚུལ་དུ་གནས་པ་ཡིན། །དེ་ལྟར་ལྟ་བ་མཐའ་གྲོལ་ 
ཆེན་པོའི་དོན། སྐལ་ལྡན་སྐྱེས་བུའི་སེམས་ལ་ཕུར་ཅིག་ཨཱཿ། ། མངོན་སུམ་ཐོད་རྒལ་སྒྲོན་བཞིའི་ 
ལམ་བྱང་ནས། །སྣང་བཞིའི་ཆོས་རྣམས་མ་ལུས་ཟད་སར་འཁྱོལ། །སྐུ་དང་ཞིང་ཁམས་གང་ཤར་ 
འཛིན་པ་ཟད། །ལས་ཟིན་སྐྱེས་བུ་སངས་རྒྱས་ཨེ་མ་ཧོ། །དུས་ངན་སྤྲང་བན་པདྨའི་མིང་ཅན་ངས། 
སྦལ་ཡུལ་མཁན་པ་ལྗོངས་ཀྱི་གནས་མཆོག་ཏུ། ཉི་མ་དྲོ་དུས་ལག་དལ་བྲིས་པའོ། །མཁས་པ་ 
རྣམས་ཀྱིས་འཕྱ་སྨོད་མ་མཛད་ཅིག། ཤུ་བྷཾ།
༈ ཀུན་བཟང་དགོངས་པ་ཀུན་འདུས་ཀྱི་དོན་ཁྲིད་གསལ་བའི་སྒྲོན་མེའི་མཇུག་ཏུ། 
དུས་མཐའི་གཏེར་སྟོན་པད་གླིང་ང་། །ཨོ་རྒྱན་ཟབ་གཏེར་ཀུན་གྱིས་ཕྱུག །གང་ལ་བལྟས་ཀྱང་རེ་ 
འཚེངས་པས། །ཡིད་བཞིན་ནོར་བུ་རྙེད་པ་འདྲ། །དེ་ཡི་ནང་ནས་མཆོག་ཏུ་ཡང༌། །ཀུན་བཟང་ 
དགོངས་པ་ཀུན་འདུས་འདི། །ཐེག་དགུའི་ནང་ནས་ཡང་གསང་བཅུད། །སྤྲང་བན་ང་ཡི་དཔལ་དུ་ 
ཤར། །རྒྱུད་ཀྱི་དགོངས་པ་སེམས་ལ་དྲིལ། །སེམས་ནི་གཉིས་མེད་དྲི་མ་བྲལ། །དྲི་བྲལ་རིག་པ་ 
མཁའ་ལྟར་དག །སྐྱེ་འགག་གཉིས་མེད་དོན་འདི་ལོན། །ཀ་དག་འབྲས་བུ་ཨ་ལ་ལ། །ད་ལྟ་ཤི་ཡང་ 
འགྱོད་པ་མེད། །ད་ལྟར་འཇིག་རྟེན་མཛེས་སྤྱོད་དེ། །མ་དག་ཚུལ་དུ་གླེན་གླེན་འདྲ། །དགོངས་པ་ 
ཉམས་སུ་སྦྱར་ཙམ་ན། །སྤྲིན་དང་ཁུ་རླངས་ན་བུན་འདི། །ནམ་མཁའི་ཀློང་དུ་གཡོས་གྱུར་ཀྱང་། ། 
ནམ་མཁའ་ལ་ནི་འགྱུར་ལྡོག་མེད། །རིག་པའི་ངོ་བོ་དེ་དང་འདྲ། །རྐྱེན་གྱིས་གཡོས་ཀྱང་འགྱུར་ 
བ་མེད། །ངང་ཉིད་མཐར་ཐུག་གཉིས་ཆོས་ཟད། །ཉམས་ལེན་མཐའ་རུ་ཕྱིན་པ་ཡིན། །རི་རབ་ 
བཞིན་དུ་གཡོ་འགུལ་མེད། །ཉི་ཟླ་བཞིན་དུ་གསལ་འགྲིབ་མེད། རིག་པའི་ངོ་བོ་བཅོས་སླད་མེད། ། 
ཁམས་གསུམ་སེམས་ཅན་ཐམས་ཅད་ཀྱིས། འདི་དོན་མཐར་ཐུག་རྟོགས་པར་ཤོག །ཅེས་གསུངས་
སོ།། །།
233

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཆོག་གཏེར་སངས་རྒྱས་གླིང་པའི་ཞལ་གདམས།
རྩ་བའི་བླ་མ་ཨོ་རྒྱན་པདྨ་ལ།།སྙིང་ནས་གསོལ་འདེབས་བུ་ལ་བྱིན་གྱིས་རློབས། །དམ་ཆོས་སྒྲུབ་
པའི་བར་ཆད་ཞི་བ་དང༌། །ཉམས་རྟོགས་ཡོན་ཏན་རྒྱས་པར་མཛད་དུ་གསོལ། །འཇིག་རྟེན་འཁྲུལ་ 
པའི་བྱ་བའི་མཚངས་རིག་ནས། །རྩེ་གཅིག་ལྷ་ཆོས་སྒྲུབ་འདོད་དད་ལྡན་རྣམས། །དང་པོར་ 
མཚན་ཉིད་ལྡན་པའི་བླ་མ་བསྟེན། །སོ་ཐར་སྡོམ་པ་བྱང་སེམས་བསླབ་བྱ་དང་། །སྨིན་བྱེད་དབང་ 
བླངས་དམ་ཚིག་སྲོག་བཞིན་བསྲུང༌། །འདུ་འཛིའི་སྤྲོས་པ་ཆོད་ལ་དབེན་པར་སོང་། །བྱ་བ་བཏང་ 
ནས་བསྒྲུབ་ལ་ས་རྡོ་ཚུགས། །ཚོགས་བསག་སྒྲིབ་སྦྱོང་ཐབས་མཁས་ལམ་དུ་ཁྱེར། །སངས་རྒྱས་ཀུན་ 
འདུས་གུ་རུ་པདྨ་དང་། །བཀའ་དྲིན་ཅན་གྱི་དཔལ་མགོན་དབྱེར་མེད་བསྒོམ། །མོས་གུས་གདུང་ 
ཤུགས་དྲག་པོས་གསོལ་བ་ཐོབ། །བྱིན་རླབས་ཞུགས་ན་རྟོགས་པ་ངང་གིས་འཆར། །ཇི་ལྟར་རྟོགས་ 
པའི་སེམས་ཉིད་གཉུག་མ་ནི། །ཡོད་པ་མ་ཡིན་ངོ་བོ་སྟོང་སང་ངེ་། །མེད་པ་མ་ཡིན་རང་བཞིན་ 
གསལ་ལམ་མེ། །གཉིས་ཀ་མ་ཡིན་གསལ་སྟོང་ཟུང་དུ་འཇུག །གཉིས་མིན་མ་ཡིན་བསམ་བྲལ་ 
བརྗོད་ལས་འདས། །བསྒོམ་པ་མ་ཡིན་གཉེན་པོ་རང་སར་གྲོལ། །མི་སྒོམ་མ་ཡིན་རིག་གདངས་ 
རྒྱུན་ཆད་མེད། །བསྒོམ་དང་མི་སྒོམ་རྩིས་གདབ་གཟའ་གཏད་ཞིག །ནང་སེམས་མཉམ་རྗེས་རོ་ 
གཅིག་འདྲེས་གྱུར་ནས། །བླ་མེད་མཆོག་གི་དངོས་གྲུབ་དེ་ཀ་རང༌། །ལམ་ཟབ་རྒྱ་ཆེའི་ངོ་སྤྲོད་ 
སྙིང་པོ་འདི། །པདྨའི་དགེ་སྦྱོང་བུདྡྷ་བཛྲ་གྱིས། །དད་ལྡན་སློབ་མ་བུདྡྷ་ཤྲཱིལ་གདམས། །དགོངས་པ་ 
མངོན་གྱུར་འགྲོ་བ་མཐར་ཕྱིན་ཤོག །ཅེས་པ་འདི་ནི་མཆོག་གཏེར་ཆེན་པོ་སངས་རྒྱས་གླིང་པའི་ 
གསུང་ལས་བྱུང་བའོ།། །
234

༄༅། །ཟབ་གཏེར་ཆོས་ཀྱི་མཛོད་ཁང་
ཊཿ༔ རྫོགས་ཆེན་སྙིང་པོ་བསྡུས་པ་ལས༔ བཻ་རོ་ཙ་ནའི་ཞལ་གདམས་བཞུགས་ སོ
རང་རིག་འགྱུར་མེད་བདེ་ལ་ཕྱག་འཚལ་ལོ༔ རིག་འཛིན་སློབ་དཔོན་བཅུ་དྲུག་ཞལ་འཛོམས་ནས༔ 
རྫོགས་ཆེན་སྙིང་པོའི་ཆོས་འཁོར་བསྐོར་བའི་ཚེ རིག་འཛིན་རེ་རེས་ཞལ་གདམས་རེ་རེ་གསུངས༔ 
དེ་དུས་བཻ་རོ་ཙའི་ཞལ་གདམས་ནི ཀྱེ་ཧོཿ བདག་མཆིས་སྤ་གོར་བཻ་རོ་ཙ༔ སྐྱེ་བའི་མྱུ་གུ་གཙང་ 
གི་ཕྱོགས་སུ་བཟུང་༔ ལང་ཚོའི་སྡོང་པོ་དབུས་ཀྱི་ཡུལ་དུ་དར༔ སློབ་དཔོན་ཆེ་མཆོག་པདྨའི་ཞབས་ 
ལ་གཏུགས༔ རྒྱ་གར་ཡུལ་ཕྱིན་པཎ་ཆེན་ཉེར་ལྔར་མཇལ༔ རྒྱུད་ལུང་མན་ངག་ཐོས་བསམ་མཐའ་ 
རུ་སོན༔ ཉིན་མཚན་ཁ་སྦྱོར་སྙིང་པོའི་དོན་ལ་བསྒོམས༔ མ་འོངས་སྒྱུ་མའི་ཕུང་པོ་འོད་དུ་བསྙིལཿ 
ཀུན་ཤེས་ཀུན་རིག་ཀུན་བཟང་ས་ལ་འགྲོ༔ ང་ཡི་རྗེས་འབྲངས་ལམ་ཞུགས་རྣལ་འབྱོར་རྣམས 
རྫོགས་པ་ཆེན་པོ་ཉམས་སུ་ལེན་འདོད་ན༔ ཅིས་ཀྱང་དགོས་མེད་འཇིག་རྟེན་བྱ་བ་ཐོངསཿ ཅུང་
ཟད་བདེ་མེད་འཁོར་བའི་སྡུག་བསྔལ་སེམས༔ སྐད་ཅིག་མི་རྟག་དྲན་སྐུལ་ལྕག་གིས་ཐོབ༔ སྙིང་ 
པོ་གཞན་མེད་ངེས་དོན་གནད་ལ་སྒོམས༔ དབེན་པར་སོང་ལ་འདུ་འཛི་བཙན་ཐབས་ཆོད༔ ལུས་
གནད་བསྲངས་ཏེ་རླུང་རོ་སངས་ཀྱིས་བུས༔ བླ་མར་གསོལ་གདབ་བཟོད་མེད་མོས་གུས་བསྐྱེདཿ 
ཐུགས་ཡིད་གཅིག་བསྲེས་རྒྱ་མཚོ་ཨར་ལ་གཏོདཿ༔ ཧཱུྃ་གིས་ཉམས་སྤར་ཕཊ་ཀྱིས་འཛིན་ཞེན་བསདཿ 
སྐྱེ་མེད་སྙིང་པོ་བགྲངས་ལ་རྣལ་མར་ཞོགཿ སེམས་ཉིད་ངོ་བོ་སྟོང་སངས་ཆོས་ཀྱི་སྐུ༔ རང་བཞིན་ 
་པའི་ གསལ་མདངས་མ་འགགས་ལོངས་སྤྱོད་རྫོགསཿ ཐུགས་རྗེས་སྐྱེས་གྲོལ་འཛིན་མེད་སྤྲུལ སྐུ
སྐུ་གསུམ་དབྱེར་མེད་བླ་མའི་རང་ཞལ་ལྟོས༔ ཆུ་བོའི་རྒྱུན་བཞིན་ཐུན་མཚམས་སྤང་ལ་སྐྱོངས༔ 
དམིགས་པ་མེད་པའི་སྙིང་རྗེས་བྱང་སེམས་བསྐྱེདཿ༔ རང་འདོད་མེད་པའི་སྨོན་ལམ་རྒྱ་ཆེར་ཐོབ 
དེ་ལྟར་བསྒོམས་པས་རྟོགས་པའི་གདེང་རྙེད་ནས༔ ཚེ་གཅིག་དོན་གྱི་སངས་རྒྱས་ཨེ་མ་ཧོ༔ ཞེས་ 
གསུངས་སོ༔ རིག་འཛིན་སློབ་དཔོན་བཅུ་དྲུག་གི་གདམས་པ་ལས༔ བཻ་རོ་ཙ་ནའི་ཞལ་གདམས་ 
ཨཻ༔ ས་མ་ཡ༔ རྒྱ་རྒྱ༔ པདྨ་ཀུན་སྐྱོང་གླིང་པའི་གཏེར་མའོ༔
235

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཊཿགུ་རུ་རིན་པོ་ཆེའི་ཞལ་ཐེམས་གནད་ཀྱི་སྙིང་པོ་བཞུགས་སོ
རྒའག གུ་རུ་རིན་པོ་ཆེ་པདྨ་འབྱུང་གནས་ལ་ཕྱག་འཚལ་ལོ༔ ཨོ་རྒྱན་ 
གྱི་སློབ་དཔོན་ཆེན་པོ་དེ་ཉིད་བྲག་དམར་དཔལ་གྱི་མཆིམས་ཕུ་དབེན་རྩ་ན་བཞུགས་ཏེ༔ ཟབ་
མོ་རྩ་བ་གསུམ་གྱི་ཆོས་སྒོ་མཐའ་ཡས་པ་ཕྱེ་བའི་རྗེས་སུ༔ རྗེ་འབངས་རྣམས་ལ་ཞལ་ཐེམས་ནན་
ཏན་དུ་གདམས་པ་ནི༔ ཀྱེ་འདིར་ཚོགས་པའི་དད་ལྡན་གྱི་སློབ་མ་རྗེ་འབངས་དམ་ཚིག་ཅན་རྣམས་ 
ལེག་པར་གསན་འཚལ༔ དལ་འབྱོར་ལུས་འདི་ཡང་ཡང་རྙེད་པར་དཀའ༔ མི་རྟག་འཆི་བ་སྟོན་ 
ཀའི་སྤྲིན་དང་འདྲ སྲིད་པའི་ཕུན་ཚོགས་དུག་ཅན་ཟས་དང་མཚུངས༔ ལས་འབྲས་སྤང་བླང་ 
གཟོབས་ཤིག་རྗེ་འབངས་རྣམས༔ མཚན་ལྡན་བླ་མ་ཡིད་བཞིན་ནོར་བུ་འདྲ ཟབ་མོའི་གདམས་ 
ངག་མྱོང་གྲོལ་བདུད་རྩི་ཡིན༔ ཆེ་རེག་ཆུང་རེག་ཐམས་ཅད་འཚེངས་པས་ན༔ སྒྲུབ་པ་སྙིང་པོར་ 
གྱིས་ཤིག་རྗེ་འབངས་རྣམས༔ བསགས་པའི་སྡིག་སྒྲིབ་བསྐལ་སྟོང་མུན་པ་འདྲ༔ སྟོབས་བཞིའི་ 
བཤགས་པའི་སྒྲོན་མེ་རྒྱུན་དུ་སྦོར༔ བསོད་ནམས་ཚོགས་གསོག་དཔག་བསམ་ཤིང་དང་མཚུངས༔ 
འདི་ཕྱིའི་བདེ་ལེགས་སྒྲུབས་ཤིག་རྗེ་འབངས་རྣམས༔ དབེན་པའི་གནས་ནི་ལྷ་ཡི་གཞལ་མེད་ཁང 
ཆོས་མཐུན་གྲོགས་ནི་ཐར་པའི་ལམ་གྱི་གཉེན༔ དཀའ་ཐུབ་ཞེ་བཅད་འཕགས་རྣམས་གཤེགས་པའི་ 
ལམ༔ རྩེ་གཅིག་ས་སྡེ་ཚུགས་ཤིག་རྗེ་འབངས་རྣམས༔ འདུལ་བའི་སྙིང་པོ་རང་སེམས་ཅི་ཐུལ་གྱིས༔ 
མདོ་སྡེའི་སྙིང་པོ་སེམས་ཉིད་ངང་ལ་ཞོགཿ མངོན་པའི་སྙིང་པོ་སེམས་ཀྱི་གནད་གསང་ཚོལ༔ བློ་ 
སྦྱོང་ནང་དུ་གྱིས་ཤིག་རྗེ་འབངས་རྣམས༔ དབང་བསྐུར་རྩ་བ་དམ་ཚིག་སྲོག་བཞིན་སྲུང་༔ བྱིན་ 
རླབས་རྩ་བ་རྗེ་ལ་གསོལ་བ་ཐོབ༔ ཉམས་ལེན་རྩ་བ་གཅིག་པུར་སྒྲུབ་ལ་དྲིལ༔ བློ་སྣ་ཤོམ་ར་མ་ 
མང་རྗེ་འབངས་རྣམས༔ བསྐྱེད་རིམ་རྩ་བ་ཐ་མལ་སྣང་ཞེན་སྦྱོངས༔ རྗོགས་རིམ་རྩ་བ་བདེ་དྲོད་ 
དབུ་མར་སྟིམས༔ རྫོགས་ཆེན་རྩ་བ་དབྱིངས་རིག་གཅིག་ཏུ་དྲིལཿ ལྔ་ལྡན་ཐིག་ལེར་ལྟོས་ཤིག་རྗེ་ 
འབངས་རྣམས༔ བླ་མ་སྒྲུབ་པའི་སྙིང་པོ་མོས་གུས་ཡིན༔ ཡི་དམ་སྒྲུབ་པའི་སྙིང་པོ་བསྒོམ་བཟླས་ 
ཡིན༔ མཁའ་འགྲོ་སྒྲུབ་པའི་སྙིང་པོ་ཚོགས་གཏོར་ཡིན༔ འབྲལ་མེད་ཉམས་སུ་ལོངས་ཤིག་རྗེ་འབངས་
236

༄༅། །ཟབ་གཏེར་ཆོས་ཀྱི་མཛོད་ཁང་།
རྣམས༔ ལྟ་བ་ཡིན་ནོ་རང་རིག་སྤྲོས་བྲལ་ངང་༔ བསྒོམ་པ་ཡིན་ནོ་གང་ཤར་རང་སར་གྲོལ༔ སྤྱོད་ 
པ་ཡིན་ནོ་འཛིན་ཞེན་རེ་དོགས་བྲལཿ༔ འབྲས་བུ་ཟད་སར་འཁྱོལ་ལོ་རྗེ་འབངས་རྣམས༔ འདི་ལྟར་ 
ཉམས་བླངས་པདྨ་བདག་ཉིད་དང་༔ འདུ་འབྲལ་མེད་དོ་རྟག་ཏུ་བྱིན་གྱིས་བརླབ༔ རང་སྨིན་ 
གཞན་སྨིན་གཉིས་ཀ་གྲོལ་བ་ཐོབ༔ དེ་ཕྱིར་སྙིང་པོའི་ཞལ་ཐེམས་ཐུགས་ལ་ཆོངས ཞེས་གསུངས་ 
པ༔ བདག་བུད་མེད་མཚོ་རྒྱལ་གྱིས་ཡི་གེར་བཏབ་སྟེ་ཟབ་མོའི་ཆ་ལག་ཏུ་སྦས་སོ༔ སྐལ་ལྡན་ 
ལས་འཕྲོ་ཅན་དང་འཕྲད་པར་ཤོག༔ འཕྲད་ནས་གཞན་དོན་དཔག་མེད་འབྱུང་བར་ཤོག༔ ས་མ་ 
ཡ༔ རྒྱ་རྒྱ་རྒྱ༔ ཁོ་བོ་བསམ་གཏན་གླིང་པའི་གཏེར་མའོ༔ ༔
ལེགས་སོ་འཛུམ་གྱི་སྔགས་འཆང་བ༔ གུ་རུས་མིང་བཏགས་བསམ་གཏན་གླིང་༔ ལུག་ལོ་ 
སྤྲེལ་ཟླའི་ཚེས་བཅུའི་ཉིན༔ བླ་མའི་གཏོར་ཆེན་བཤམས་ནས་སུ༔ ལས་གཞུང་བསྲངས་ཤིང་ 
འཛབ་བཟླས་ཚེ མོས་གུས་བྱིན་བབས་འོ་དོད་བོས༔ གདུང་ཤུགས་དྲག་པོས་ཨོ་རྒྱན་དྲན༔ ཐང་ 
ཆད་ཉམས་ཀྱི་སྣང་བ་ལ༔ གུ་རུ་རཏྣ་ཡེར་གྱིས་བྱོན༔ དེ་ཙམ་གདུང་བ་བསྐྱེད་མི་དགོས༔ 
དང་ཁྱོད་ཉིད་འབྲལ་བ་མེད༔ གདམས་ངག་མར་གྱི་ཡང་ཞུན་ཆེ༔ ཐིག་ལེ་དྲུག་པ་འདི་ཉིད་ 
སྒོམས༔ ལུས་ཀྱི་ཐིག་ལེ་རྟེན་གྱི་ལྷ སྣང་སྟོང་འོད་ཕུང་ཆེན་པོར་ལྟོས རྩ་ཡི་ཐིག་ལེ་བརྟེན་པའི་ 
བདེ་སྟོང་ཆུ་ཟླ་ལྟ་བུར་སྒོམས༔ ཡི་གེའི་ཐིག་ལེ་ཨོཾ་ཨཱཿཧཱུྃཿ འབྱུང་འཇུག་རླུང་དང་དབྱེར་ 
མེད་བསྲེས༔ དྭངས་མའི་ཐིག་ལེ་སྙིང་གའི་ཧྰུྃ༔ རླུང་སེམས་རོ་མཉམ་འཛིན་ཕུར་ཐོབ༔ དབྱིངས་ 
ཀྱི་ཐིག་ལེ་ཀ་ནས་དགཿ༔ བརྗོད་མེད་བྱ་རྩོལ་བྲལ་བར་ཞོག རིག་པའི་ཐིག་ལེ་ལྷུན་གྱིས་གྲུབ 
སྣང་སྲིད་སྐུ་དང་ཞིང་དུ་སྦྱོངས༔ གདམས་པ་འདི་དང་མ་བྲལ་ན༔ ཨོ་རྒྱན་ང་དང་འབྲལ་མི་སྲིད༔ 
འདི་ཉིད་མངོན་དུ་གྱུར་པ་ནཿ༔ ཨོ་རྒྱན་ང་ཉིད་འགྲུབ་པ་ཡིན༔ ཞེས་གསུངས་རང་ལ་གཉིས་མེད་ 
ཐིམ༔ བྱིན་གྱིས་བརླབས་པའི་བདེ་བ་ཡིས༔ ལུས་སེམས་ཡུན་རིང་འཚོ་བར་བྱུང་༔ ངོ་མཚར་ 
སྐལ་པ་བཟང་ངོ་སྙམ༔ གདམས་ངག་དྲན་པའི་རང་བཙས་སུ༔ ཡི་གེར་བྲིས་ཤིང་སྦས་ཏེ་བཞག༔ 
སྣོད་ལྡན་བྱུང་ན་བསྟན་པར་བྱ༔ ཀུན་བཟང་ས་ལ་རང་གྲོལ་ཤོག ས་མ་ཡ༔ ཞེས་སོ༔ ༔
237

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །རིག་འཛིན་ཞིག་པོ་གླིང་པ་ལ་བི་མ་ལ་དང་དབྱེར་མེད་པའི་གནས་བརྟན་ 
ལྡང་མ་ལྷུན་རྒྱམ་གྱི་ཡེ་ཤེས་ཀྱི་སྐུས་དངོས་སུ་བསྩལ་བའི་ཞལ་གདམས།
༈ ན་མོ་གུ་ར་ཝེ། རིག་འཛིན་ཆེན་པོ་ཞིག་པོ་གླིང་པ་གར་གྱི་དབང་ཕྱུག་གིས་ཆུ་ཕོ་ཁྱིའི་ལོའི་ཟླ་ 
བ་བརྒྱད་པའི་ཉི་ཤུ་གཉིས་ཀྱི་ཉིན་གུང་གི་ཆར། སློབ་དཔོན་ཆེན་པོ་བི་མ་ལ་མི་ཏྲ་དང་དབྱེར་
་པའི་གནས་བརྟན་ཆེན་པོ་ལྡང་མ་ལྷུན་གྱི་རྒྱལ་མཚན་ཞེས་གྲགས་པའི་འོད་གསལ་ཡེ་ཤེས་
ཀྱི་སྐུ་མངོན་སུམ་དུ་མཇལ་ཞིང་། དབུ་རུ་ཞྭའི་ལྷ་ཁང་གི་ཆ་ནས་རྫོགས་པ་ཆེན་པོ་གསང་བ་སྙིང་
གི་ཐིག་ལེའི་གླེགས་བམ་གྱི་གཏེར་དཔེ་འདོན་པར་ཁ་བྱང་ལུང་བསྟན་བསྩལ་བའི་སྐབས། ཞལ་ 
གདམས་ཁྱད་པར་ཅན་འདི་ཉིད་ཀྱང་བཀའ་བསྩལ་བར་མཛད་པ་ཡིན་ནོ། །དེ་ལ་སྤྱིར་གསང་ 
སྔགས་ཀྱི་ཉེ་ལམ་ཐམས་ཅད་བླ་མ་ལ་བརྟེན་པ་ཡིན་པས། བླ་མའི་རྣལ་འབྱོར་གཅིག་ངས་བསྟན་ 
གྱིས་ཉམས་སུ་ལོངས་ཤིག སྔོན་འགྲོ་རྗེས་ནི་སྤྱི་དང་མཐུན། དངོས་གཞི་རང་གི་སྤྱི་བོའི་གཙུག ། 
པདྨ་ཉི་ཟླའི་གདན་སྟེང་དུ། །ཧཱུྃ་ལས་རྩ་བའི་བླ་མ་ནི། །སྐུ་མདོག་རྒྱན་དང་ཆ་ལུགས་རྣམས། །ཇི་ 
བཞིན་ཚུལ་དུ་གསལ་བ་ཡི། །གནས་གསུམ་ཡི་གེ་གསུམ་གྱིས་མཚན། །དེ་ལས་འོད་འཕྲོས་ཕྱོགས་ 
བཅུ་ཡི། །ཞིང་ཁམས་རབ་འབྱམས་མཐའ་ཡས་ནས། །དགོངས་བརྒྱུད་བརྡ་བརྒྱུད་སྙན་བརྒྱུད་ 
དང་། །རྩ་བརྒྱུད་བླ་མའི་ཚོགས་རྣམས་དང་། །ཡི་དམ་སྐྱབས་གནས་དཀོན་མཆོག་གསུམ། །དཔའ་ 
བོ་ཌཱ་ཀི་དམ་ཅན་ཚོགས། །རང་ཉིད་མོས་པའི་བཤེས་གཉེན་མཆོག །སྟེང་འོག་ཕྱོགས་མཚམས་ 
ཐམས་ཅད་ནས། །ཉི་ཟེར་ཁ་ཡི་རྡུལ་བཞིན་དུ། །གྲངས་མེད་བྱོན་ནས་ཆུ་ནང་དུ། །ཆར་པ་བབས་ 
པ་ཇི་བཞིན་དུ། །བླ་མ་ཉིད་ལ་ཐིམ་པར་བསམ། །གཞན་ཡང་ཆོས་འབྲེལ་ཡོད་པ་ལ། །རང་ཉིད་ 
ཅུང་ཟད་མི་དད་པའི། །བླ་མ་གང་དང་གང་ལ་ཡང་། །རང་གི་སྤྱི་བོའི་བླ་མ་ཡི། །སྐུ་ལས་འོད་ 
འཕྲོས་དེ་ལ་ཕོག །དེ་ཡི་མཁྱེན་བརྩེ་ཡོན་ཏན་རྣམས། །ཚུར་འདུས་བླ་མར་ཐིམ་པར་བསམ། །དེ་ 
ལྟར་བྱས་པའི་དགོས་པ་ཡང་། །རང་གིས་ཚིག་བཞིའི་ཚིགས་བཅད་གཅིག །བླངས་ཏེ་བླ་མར་མ་ 
ཁུར་ན། །ཁྱི་ཡི་སྐྱེ་བ་བརྒྱ་བླངས་ནས། །སྨེ་ཤ་ཅན་དུ་སྐྱེ་བར་འགྱུར། །ཞེས་པའི་ལུང་དང་འབྲེལ་
238

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱིར་རོ། །རིམ་པས་ཐབས་ཀྱིས་གཞོལ་བར་བྱ། །རང་གི་སྤྱི་བོའི་བླ་མ་ལ། །གསོལ་བ་འདི་ལྟར་ 
གདབ་པར་བྱ། །ཀུན་འདུས་བླ་མ་དམ་པ་ལ། །བདག་ཅག་གསོལ་འདེབས་བུ་ཉིད་ལ། །སྐུ་གསུང་ 
ཐུགས་ཀྱི་བྱིན་གྱིས་རློབས། །ཉིད་དང་དབྱེར་མེད་མཛད་ནས་ཀྱང༌། །འོད་ཕུང་ཆེན་པོར་བྱིན་ 
གྱིས་རློབས། །ཨོཾ་ཨཱཿཧཱུྃབཟླས་གསོལ་བ་གདབ། །དེ་ནས་རྩ་བའི་བླ་མ་ཉིད། །འཇའ་ཚོན་འོད་ཀྱི་ 
ཕུང་པོར་ཞུ། །རང་གི་སྤྱི་བོར་ཐིམ་པ་ཡིས། །སྡིག་སྒྲིབ་ཉམས་ཆག་ཀུན་དག་སྟེ། །སྐུ་ལྔ་རྫོགས་པའི་ 
དབང་ཐོབ་བསམ། །རང་གི་ལུས་ངག་ཡིད་གསུམ་དང་། །བླ་མའི་སྐུ་གསུང་ཐུགས་རྣམས་ཀུན། ། 
དབྱེར་མེད་འོད་ཕུང་བསྲེ་ལ་བཞག །དེ་ཡི་ངང་ལ་རྟག་ཆད་དང༌། །ཡོད་མེད་འཁོར་འདས་བྱ་ 
བ་ཀུན། །གཉིས་མེད་སྤྲོས་བྲལ་ཆེན་པོར་བཞག །ཁྲེགས་ཆོད་རྩ་བ་གདར་ཤ་བཅད། །ཐོད་རྒལ་ 
བསྒོམས་པའི་དོན་མཐོང་སྟེ། །ཚེ་འདིར་འོད་ཕུང་ཟུང་འཇུག་འགྲུབ། །ཅེས་གསུངས་ཏེ་ཀོ་མོའི་ཆུ་ 
ལ་རྡོ་བསྐྱུར་བའི་རི་མོ་ཡལ་བ་བཞིན་འོད་གསལ་ཐིག་ལེ་ཆེན་པོའི་ཀློང་དུ་ཐིམ་པར་གྱུར་ཏོ། །
239

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །རིག་འཛིན་ཞིག་པོ་གླིང་པའི་ཞལ་གདམས།
རིག་འཛིན་ཞིག་པོ་གླིང་པ་གར་གྱི་དབང་ཕྱུག་གིས་བསམ་ཡས་ཆོས་རྗེ་རིན་པོ་ཆེའི་གདན་ས་ 
ཆོས་རྗེ་མངའ་བདག་པ་ལ་གནང་བའི་ཞལ་གདམས་བཞུགས་སོ། །
ན་མོ་གུ་ར་བེ། རང་བྱུང་བླ་མ་པདྨ་ཐོད་ཕྲེང༌། །ཐུགས་རྗེས་གཟིགས་ལ་བྱིན་གྱིས་རློབས་ཤིག ། 
མྱང་གི་གདུང་ལས་ལེགས་པར་བསྐྲུན་པའི། །སྙིང་པོ་སྔགས་འཆང་གར་དབང་ཟླ་གྲགས། །གང་ 
དེས་ལེགས་པར་བསྐུལ་བ་ལ་བརྟེན། །པདྨའི་བཀའ་རྟགས་འཛིན་པའི་རྒན་པོས། །སྙིང་གཏམ་ལྷུག་ 
པར་འདི་སྐད་སྨྲའོ། །ཁམས་གསུམ་སེམས་ཅན་ཕ་མ་ཡིན་པས། །བདག་གཞན་བརྗེ་ཕོད་སྙིང་རྗེ་ 
སྒོམས་ཤིག །ལྷ་ཡི་གཙོ་བོ་སྤྱན་རས་གཟིགས་དབང་། །སྣང་སྟོང་འོད་སྐུར་གསལ་བའི་ངང་ནས། ། 
རྡོ་རྗེའི་གསུང་མཆོག་ཡིག་དྲུག་སྒྲོགས་ཤིག །དྲན་རིག་སེམས་ཀྱི་རྟེན་སོའི་ཕྱིར་དུ། །ཧྲཱིཿ ཡིག་ 
དཀར་པོ་སྙིང་གར་སྒོམས་ཤིག །དེ་ལ་མ་ཡེངས་བསྒོམ་པའི་སྐབས་སུ། །རྒྱ་མཚོ་ཨར་གཏད་སྒྲོན་ 
མེར་ལྟོས་ཤིག །འཁོར་འདས་ཆོས་རྣམས་རང་རིག་རྩལ་ལས། །ལོགས་ནས་མ་བྱུང་བློ་ཐག་ཆོད་ 
ལ༑ ༑སྣང་བཞིའི་གདེང་ཚད་མ་གྱུར་བར་དུ། །སྙིང་རུས་བགྱིས་ལ་མངོན་སུམ་ལྟོས་ཤིག །དེ་ལྟར་ 
བགྱིས་ན་འབྱུང་བཞིའི་ལུས་འདི། །དག་པར་གྱུར་ནས་འོད་སྐུ་འགྲུབ་བོ། །འདི་ལྟར་དགེ་བས་ 
འགྲོ་བ་སེམས་ཅན། །ཕྱམ་གཅིག་འོད་ལུས་འགྲུབ་པར་གྱུར་ཅིག །ཅེས་པ་འདི་མྱང་གི་གདུང་ལས་ 
འཁྲུངས་པ། བསམ་ཡས་རི་བོ་རྩེའི་གདན་ས་པ་གར་དབང་ཟླ་བ་གྲགས་པས་བསྐུལ་བའི་ངོར། རྫོགས་ཆེན་པ་གར་གྱི་ 
དབང་ཕྱུག་རྩལ་གྱིས་ཆོས་འཁོར་ཆེན་པོ་དཔལ་གྱི་བསམ་ཡས་བར་ཁང་གཡུ་ཞལ་སྟེང་དུ་བགྱིས་པའི་ཡི་གེ་པ་ནི་ 
གར་དབང་ཚེ་བརྟན་དཔལ་འབར་གྱིས་ཞུས་པའོ། །
240

༄༅། །ཟབ་གཏེར་ཆོས་ཀྱི་མཛོད་ཁང་།
༈ རྫོགས་ཆེན་པ་གར་གྱི་དབང་ཕྱུག་རྩལ་གྱི་གདམས་མགུར་ཚན་གསུམ།
༈ སྔགས་འཆང་དཀར་པོའི་སྡེ་འཛིན་པ་གྲྭ་ཚང་སློབ་དཔོན་པ་ལ་གནང་བའི་ཞལ་གདམས་སོ། ། 
ན་མོ་གུ་ར་ཝེ། ཡང་དག་སྙིང་པོའི་དོན་ལ་སྦྱོར་མཛད་པ། །སྲིད་པ་གསུམ་ན་བཀའ་དྲིན་འཁོར་ 
མེད་རྗེ། །པད་མ་ཐོད་ཕྲེང་རྩལ་ཞེས་གྲགས་པ་དེས། །རྗེས་སུ་བཟུང་ཞིང་བྱིན་གྱིས་བརླབ་ཏུ་གསོལ། ། 
གསང་སྔགས་དཀར་པོའི་སྡེ་འཛིན་མགོན་གྱུར་པ། །གྲྭ་ཚང་སློབ་དཔོན་ཨོ་རྒྱན་ཚེ་དཔང་ལ། ། 
པདྨའི་བཀའ་རྟགས་འཛིན་པའི་རྫོགས་ཆེན་པ། །གར་གྱི་དབང་ཕྱུག་རྩལ་གྱིས་སྙིང་གཏམ་དུ། །
སྨྲས་པའི་ཚིག་འདི་ཐུགས་ཀྱི་དབྱིངས་སུ་ཞོག །ཁམས་གསུམ་འགྲོ་བའི་དུཿ ཁ་འདི་ཉིད་ལ། །ལེགས་ 
པར་གཟིགས་ནས་འགྲོ་དྲུག་སེམས་ཅན་རྣམས། །མ་ལྟར་བརྩེ་བའི་སྙིང་རྗེ་བྱང་སེམས་འཚལ། །བསྟན་ 
པའི་གཞི་མ་སོ་སོར་ཐར་སྡོམ་རྣམས། །བསླབ་བྱ་སྲུང་སྡོམ་མཁར་གྱི་རྨང་ལྟར་གཅེས། །འདི་ཉིད་ 
ངང་ལ་སྣང་སྟོང་ལྷ་ཡི་སྐུ། །གྲག་སྟོང་དབྱེར་མེད་ཟབ་མོ་སྔགས་ཀྱི་སྒྲ། །རིག་སྟོང་དབྱེར་མེད་དྲན་ 
རིག་ཆོས་སྐུའི་རྩལ། །རྡོ་རྗེ་གསུམ་གྱི་དོན་རབ་སྦྱངས་བར་འཚལ། །སུམ་ལྡན་བླ་མ་ཡིད་བཞིན་ 
ནོར་བུ་དེ། །དགོས་འདོད་འབྱུང་བའི་གཙོ་ཡིན་སྤྱི་བོར་བསྒོམ། །མོས་གུས་གདུང་བས་གསོལ་ 
བཏབ་དབང་བཞི་བླང་། །རང་དང་དབྱེར་མེད་བསྲེས་ལ་ལྷན་ནེར་ཞོག །སྣང་སྲིད་འཁོར་འདས་ 
རང་གི་སེམས་ཉིད་ལས། །བྱུང་བ་ཡིན་པས་གཞི་རྩ་རྦད་ཀྱིས་ཆོད། །དེ་ལྟར་ཀ་དག་གདེང་དང་ 
ལྡན་པ་ན། །སེང་གེ་གླང་ཆེན་དྲང་སྲོང་འདུག་སྟངས་ཀྱིས། །སྤྲིན་བྲལ་ནམ་མཁའི་མུན་པའི་བུ་ག་ལ། ། 
ཡེངས་མེད་ངང་ནས་རྩེ་གཅིག་བཞག་རང་འཚལ། །འདི་ལྟར་བྱེད་ཚེ་སོལ་དལ་ལེ་ལོ་ཡི། །འགྱུ་ 
བ་སྤངས་ལ་རང་རིག་སོ་མར་ཞོག །བུམ་ཅན་རླུང་ངམ་དལ་བའི་རླུང་ལ་བསླབ། །དེ་ལྟར་བགྱིས་ 
པས་སྣང་བཞི་མཐར་ཕྱིན་ནོ། །རྟགས་ཚད་བཞིན་དུ་རྒྱུད་ལ་སྐྱེ་བར་འགྱུར། །དེ་ཡང་རང་རིག་ 
ཆོས་སྐུའི་བདེ་བ་ཆེ། །ཞི་ཁྲོ་རབ་འབྱམས་མངོན་སུམ་ཞལ་མཇལ་ནས། །འཁོར་འདས་གདོས་ 
ཐག་འཁྲི་བ་ཆོད་པར་འགྱུར། །ཞེས་པ་འདི་ཡང་པདྨའི་བཀའ་དྲིན་གྱིས། །ལེགས་པར་བསྐྱངས་ 
པའི་གར་གྱི་དབང་ཕྱུག་གིས། །མི་འགྱུར་དཔལ་གྱི་བསམ་ཡས་བར་ཁང་དུ། །ལེགས་པར་སྨྲས་ 
པའི་དགེ་བ་གང་དེ་ཡིས། །འགྲོ་ཀུན་འོད་ཕུང་དབྱིངས་སུ་བྱིན་པར་ཤོག །ཅེས་པ་འདི་གསང་
241

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྔགས་དཀར་པོའི་སྡེ་འཛིན་པ་ཆོས་རྗེ་སློབ་དཔོན་པ་ཨོ་རྒྱན་ཚེ་དབང་གིས་བསྐུལ་བ་ལས། རྫོགས་ 
ཆེན་པ་གར་གྱི་དབང་ཕྱུག་རྩལ་གྱིས་མི་འགྱུར་དཔལ་གྱི་བསམ་ཡས་ཀྱི་གཙུག་ལག་ཁང་དུ་སྦྱར་ 
བའི་ཡི་གེ་པ་ནི་འཕྱོང་རྒྱས་པ་གར་དབང་ཚེ་བརྟན་དཔལ་འབར་གྱིས་བགྱིས་སོ། 1
༈ བསམ་ཡས་རི་བོ་རྩེ་པ་དད་ལྡན་སློབ་དཔོན་ངག་དབང་ཡོན་ཏན་མཐའ་ཡས་ལ་གདམས་པ། 
ན་མོ་གུ་ར་ཝེ། རྩ་བརྒྱུད་དཔལ་ལྡན་བླ་མའི་ཚོགས་རྣམས་དང༌། །ཡི་དམ་ཞི་ཁྲོ་སྐྱབས་གནས་ 
རིན་ཆེན་གསུམ། །མཁའ་འགྲོ་དམ་ཅན་རྒྱ་མཚོའི་ཚོགས་རྣམས་ལ། །གུས་པས་གསོལ་བ་སྙིང་གི་ 
དཀྱིལ་ནས་འདེབས། །གསང་སྔགས་དཀྱིལ་འཁོར་བསྟན་ལ་ཞུགས་པ་ཡི། །གུ་ནའི་མིང་ཅན་གང་ 
གིས་བསྐུལ་བ་ལས། །རིམ་གཉིས་རྫོགས་ཆེན་གར་གྱི་དབང་ཕྱུག་ངས། །ཕན་པའི་བསླབ་བྱའི་ཚུལ་ 
དུ་འདི་སྐད་སྨྲ། །དལ་འབྱོར་རྙེད་དཀའི་ལུས་ནི་ཐོབ་དུས་འདིར། །གཏན་བདེའི་འདུན་མ་བསྒྲུབ་ 
པར་མ་བྱས་ན། །འཕྲལ་དུ་བདེ་སྐྱིད་དགའ་དགའ་འདྲ་ན་ཡང་། །རང་གི་འདུན་མ་འཆོར་བས་ 
སྙིང་རུས་མཛོད། །བསྟན་པའི་གཞི་མ་སོ་ཐར་ཁང་རྨང་བཞིན། །སྲུང་སྡོམ་འཚལ་ལ་འགྲོ་ཀུན་ 
སྙིང་རྗེ་སྒོམས། །གསང་སྔགས་དབང་ནོད་བསྐྱེད་རྫོགས་ཉམས་ལེན་ལ། །སྣང་སྟོང་གྲགས་སྟོང་ 
རིག་སྟོང་ངང་དུ་བསྒྲུབ། །ཆོས་རྣམས་ཀུན་གྱི་ཡང་རྩེ་རྫོགས་པ་ཆེ། །ཡང་ཟབ་མངོན་སུམ་བསྒོམ་ 
པ་ཨ་ཏིའི་ལམ། ཀ་དག་ལྷུན་གྲུབ་གཉིས་ལ་གདིང་བཅས་ནས། །ཁྲེགས་ཆོད་ཐོད་རྒལ་ཉམས་ 
ལེན་ཁོར་ཡུག་སྐྱོངས། །དེ་ལྟར་བགྱིས་པས་ས་ལམ་རྟགས་རྣམས་ཀུན། །ནོར་བུ་ལག་ཏུ་སྦྱིན་པ་ཇི་ 
བཞིན་དུ། །ཡིད་ཆེས་དྲོད་ཚད་གདེང་དང་ལྡན་གྱུར་པའི། །ཉམས་ལེན་བོགས་འདོན་བླ་མའི་ 
གསུང་བཞིན་གྱིས། །འདི་ལྟར་སངས་རྒྱས་ལག་བཅངས་གཏོད་པ་འདི། །བཤེས་གཉེན་བླ་མའི་དྲིན་ 
ལས་བྱུང་བས་ན། །གསོལ་འདེབས་དབང་བླངས་འདི་ཕྱིའི་བློ་གཏད་ལ། །སྲི་ཞུ་ཞབས་ཏོག་ལུས་ 
སྲོག་གཏོང་ཕོད་འཚལ། །འདུས་བྱས་བྱས་དང་མ་བྱས་དགེ་བ་རྣམས། །འཁོར་གསུམ་ཡང་དག་ 
དམིགས་མེད་རྒྱས་བཏབ་ནས། །མ་གྱུར་ཕ་མ་སེམས་ཅན་ཐམས་ཅད་ཀྱི། །དོན་དུ་བསྔོ་ཞིང་སྨོན་ 
ལམ་མཚམས་སྦྱར་གཅེས། །ཞེས་པ་འདི་ཡང་པདྨའི་ཞབས་རྡུལ་དེ། །སྤྱི་བོས་ལེན་ཞིང་གང་དེའི་ 
རྗེས་འཇུག་པའི། །རྫོགས་ཆེན་གར་གྱི་དབང་ཕྱུག་ཅེས་པ་ཡིས། །སྐྱིད་ཤོད་བདེ་ཆེན་སྐྱེད་མོས་ 
ཚལ་དུ་སྨྲས། །དགེ་འདིས་སྐུ་གསུམ་གདོད་མའི་སར་ཕྱིན་ཤོག །ཅེས་པ་འདི་དང་བསམ་ཡས་རི་བོ་རྩེ་
242

།ཟབ་གཏེར་ཆོས་ཀྱི་མཛོད་ཁང་།
ནས་དད་ལྡན་གྱི་སློབ་མ་གར་དབང་ཡོན་ཏན་མཐའ་ཡས་ཀྱིས་བསྐུལ་བའི་ངོར། ཤཱཀྱའི་སྔགས་འཆང་རྒན་པོ་རྫོགས་
ཆེན་པ་གར་གྱི་དབང་ཕྱུག་རྩལ་གྱིས་སྐྱིད་ཤོད་བདེ་ཆེན་གྱི་སྐྱེད་མོས་ཚལ་དུ་མགྱོགས་པར་བགྱིས་པའི་ཡི་གེ་པ་ནི་ 
རྟ་ནག་རྫོང་ཞོལ་གར་དབང་ཚེ་བརྟན་འབར་གྱིས་ཞུས་པའོ། །
༈ དད་ལྡན་མ་ཎི་བཛྲ་ལ་གདམས་པ། ན་མོ་གུ་ར་ཝེ། བསྟན་པའི་བདག་པོ་རྫོགས་པའི་སངས་ 
རྒྱས། །གངས་ཅན་མགོན་པོ་སྤྱན་རས་གཟིགས་དབང་། །བཀའ་དྲིན་འཁོར་མེད་ཨོ་རྒྱན་པདྨ། །ཐུགས་ 
རྗེས་གཟིགས་ལ་བྱིན་གྱིས་རློབས་ཤིག །དད་པའི་ཤུགས་ལྡན་གཟིམ་དཔོན་མ་ཎིས། །བསྐུལ་བ་ལ་ 
བསྟེན་འདི་སྐད་སྨྲའོ། །འཁོར་བའི་གནས་ལ་བདེ་བ་མེད་པས། །གཏན་བདེའི་ལམ་བཟང་བྱང་ 
ལམ་ཞུགས་ཤིག །བསྟན་པའི་གཞི་མ་སོ་ཐར་སྡོམ་པ། །གཅེས་སྤྲས་སྲུང་སྡོམ་མིག་བཞིན་འཚལ་ལོ། ། 
གསང་སྔགས་རྩ་བ་དབང་གཅིག་ཞུས་ལ། །དམ་ཚིག་སྲུང་བསྡམ་སྙིང་ལྟར་བརྩེ་འཚལ། །རང་ལུས་ 
ཡི་དམ་ལྷ་རུ་བསྒོམ་ཚེ། །སྣང་སྟོང་ཟུང་འཇུག་གསལ་སྟོང་སྒོམས་ཤིག །བསྙེན་སྒྲུབ་ལས་སྦྱོར་གསང་ 
སྔགས་བཟླ་ཚེ། །གྲག་སྟོང་བྲག་ཅ་ལྟ་བུར་འཚལ་ལོ། །ཏིང་འཛིན་ཉམས་ལེན་བསྒོམ་པའི་ཚེ་ན། ། 
རིག་སྟོང་དབྱེར་མེད་ངང་དུ་ཞོག་ཅིག །བྱིན་རླབས་ཀུན་བྱུང་རྩ་བའི་བླ་མར། །གསོལ་བཏབ་ 
དབང་བླངས་དབྱེར་མེད་བསྟིམས་ཚེ། །ཐུགས་ཡིད་བསྲེས་ལ་མཉམ་པར་ཞོག་ཅིག །ཟབ་མོ་གཅོད་ 
ཡུལ་ཉམས་སུ་ལེན་ཚེ། །གཅེས་འཛིན་ཁྲོལ་ལ་རོ་སྙོམས་གྱིས་ཤིག །ཕྱག་རྒྱ་ཆེན་པོའི་ཟབ་གནད་ 
བསྒོམ་ཚེ། །བསྒོམ་བྱ་སྒོམ་བྱེད་མེད་པར་ཞོག་ཅིག །ལམ་འབྲས་གདམས་ངག་ཉམས་སུ་ལེན་ཚེ། ། 
རྩ་རླུང་ཐིག་ལེ་འབྱོངས་བར་སྦྱོངས་ཤིག །ཡང་ཟབ་རྩེ་མོ་རྫོགས་ཆེན་བསྒོམ་ཚེ། །ཉིན་མཚན་ཁ་ 
སྦྱོར་འོད་གསལ་སྦྱོངས་ཤིག །འདི་ལྟར་ཉམས་སུ་ལེན་པའི་མི་དེར། །འཁོར་བར་གནས་ཀྱང་རྣལ་ 
འབྱོར་ཡིན་ནོ། །ཀུན་བཟང་ཞི་ཁྲོ་རང་སྣང་ལྷ་རུ། །མངོན་དུ་མཇལ་བའི་ཟབ་ལམ་ཡིན་ནོ། །འཁོར་ 
འདས་དགེ་བ་གང་བསགས་ཐམས་ཅད། །མ་གྱུར་སེམས་ཅན་དོན་དུ་བསྔོས་ཤིག །ཅེས་པ་འདིའང་ 
གཟིམ་དཔོན་ནོར་བུས། །བསྐུལ་བ་ལ་བརྟེན་འོད་གསལ་ངས་སྨྲས། །དེ་ལྟར་དགེ་བས་རང་ངོ་རིག་ 
ཤོག །ཅེས་པ་འདི་འང་གཟིམ་དཔོན་ནོར་བུ་རྡོ་རྗེས་བསྐུལ་བ་ལས། ཤཱཀྱའི་སྔགས་འཆང་རྒན་པོ་རྫོགས་ཆེན་པ་
གར་གྱི་དབང་ཕྱུག་གིས་སྐྱིད་ཤོད་ཀྱི་བདེ་ཆེན་སྐྱེད་མོས་ཚལ་དུ་སྦྱར་བའི་ཡི་གེ་པ་ནི་གར་དབང་ཚེ་བརྟན་དཔལ་
འབར་གྱིས་བགྱིས་པའོ།། །།
243

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །རྒྱབ་ཡིག་གནད་ཆིངས་རྡོ་རྗེའི་གླུ་རྣམ་པ་ལྔ་བཞུགས།
༄༅། །རྒྱབ་ཡིག་གནད་ཆིངས་རྡོ་རྗེའི་གླུ་རྣམ་པ་ལྔ་ལས། རང་ལ་གྲོས་འདེབས་སྙིང་གི་ཐུར་མ་ 
ཞེས་བྱ་བ། ཕྱག་འཚལ་བླ་མ་པདྨ་འབྱུང་གནས། །བདག་འདྲའི་བློ་སྣ་ཤིན་ཏུ་རིང་ལ། །གཡེལ་བ་ 
མེད་པར་རྟག་ཏུ་གཟིགས་དང༌། །བག་མེད་དབང་དུ་སོང་ནས་གདའ་བ། །རྙེད་དཀའ་ཡོན་ཏན་ 
ལྡན་པའི་དལ་འབྱོར། །དོན་མེད་ཚེ་འདིའི་དབང་དུ་སོང་ཞིང༌། །དོན་ཆེན་ཕྱི་མ་དགོས་པ་དོར་ 
ནས། །འཆི་ཁར་འགྱོད་ནས་འགྲོ་དགོས་གདའ་བ། །དེ་རིང་ཉིད་ནའང་མི་འཆི་ཞེས་པའི། །ཁས་ 
ལེན་ལག་ཏུ་ལོན་པ་མེད་བཞིན། །རྒྱུན་དུ་སྡོད་གྲབས་བྱས་པའི་མཐའ་དེར། །ཕ་རོལ་གཞན་ ་ལ་
འགྲོ་ངེས་གདའ་བ། །དཀར་ནག་ལས་ཀྱི་འབྲས་བུ་དེ་ཉིད། །རྗེས་དཔག་མེད་པར་མངོན་སུམ་ 
ཉིད་དུ། །གསལ་བར་མཐོང་ན་དཀར་ནག་ལས་ལ། །བླང་དོར་ཚུལ་བཞིན་མི་བྱེད་གདའ་བ། ། 
དགོས་མེད་གཏམ་གྱིས་རང་གཞན་དཀྲུགས་པའི། ཅི་བྱེད་ལས་ལ་ཐུག་པ་མེད་འདིས། །བདག་ 
གཞན་ཀུན་གྱིས་ཁྲེལ་བར་གྱུར་ཀྱང༌། །འགོང་པོ་སྙིང་ལ་ཞུགས་ནས་གདའ་བ། །འགྲོ་བའི་ཁམས་ 
ལ་ལེགས་པར་བསམ་ན། །སྡུག་བསྔལ་གསུམ་གྱི་རང་བཞིན་དག་ལས། །བདེ་བའི་གནས་སྐབས་ 
རྡུལ་ཙམ་མེད་ཀྱང་། །འཁོར་བ་སྤོང་བློ་མི་སྐྱེ་གདའ་བ། །སངས་རྒྱས་གྲུབ་པའི་རྒྱུ་རྐྱེན་ཐམས་ཅད། ། 
བྱང་ཆུབ་སེམས་ཀྱི་སྟེང་ན་གནས་ཀྱང་། །སྨོན་འཇུག་བྱང་ཆུབ་སེམས་གཉིས་སྤངས་ནས། །རང་ 
འདོད་ཡིད་ཆེས་མ་བྲལ་གདའ་བ། །སངས་རྒྱས་བསྟན་པའི་རྩ་བ་བརྟན་པོ། །ཚུལ་གནས་ཐོས་བསམ་ 
སྒོམ་ལ་ཐུག་ཀྱང་། །དེ་ཉིད་ཕྱོགས་ཙམ་བརྟེན་པ་སྤངས་ནས། །དོན་མེད་དོན་ལོག་བསྒྲུབ་ཀྱིན་ 
གདའ་བ། །མཁྱེན་རྟོགས་ཐུགས་རྗེ་ལྡན་པའི་བླ་མ། །འདི་ཕྱིའི་སྐྱབས་ལ་མེད་ཐབས་མེད་པའི། ། 
རྗེ་བཙུན་བླ་མ་རཏྣའི་ཞབས་ལ། །གསོལ་བ་སྙིང་ནས་མི་འདེབས་གདའ་བ། །དཔེ་བསྟན་རྒྱུ་འབྲས་ 
མི་བསླུའི་དབང་གིས། །གནས་སྐབས་ཅུང་ཟད་བདེ་ཙམ་མ་གཏོགས། །འདི་ཡིན་གང་ལའང་ 
གཏད་སོ་མེད་པས། །རྒྱལ་ཁམས་ཀུན་གྱིས་འཕྱ་ཡི་གདའ་བ། །དད་ལྡན་ཤེས་རབ་སྙིང་རྗེ་ལྡན་ 
པའི། །སློབ་མ་བསྟན་འཛིན་མེད་ཐབས་མེད་ཀྱང་། །ཁ་གསག་གཡོ་སྒྱུ་གདོང་བལྟས་ཅན་གྱིས། །སློབ་
244

༄༅། །ཟབ་གཏེར་ཆོས་ཀྱི་མཛོད་ཁང་།
མའི་འཁོར་གྱིས་བསྐོར་ནས་གདའ་བ། །མདོ་རྒྱུད་བཀའ་དང་རྒྱ་བོད་མཁས་པའི། །གཞུང་ལུགས་ 
བཟང་པོ་མེད་ཐབས་མེད་ཀྱང་། །སྣ་རེ་ཙམ་གྱི་ཆོས་ཀྱིས་ཚིམ་ནས། །ཐུབ་པའི་གཞུང་ལུགས་མི་ 
འཛིན་གདའ་བ། །བསྐྱེད་རྫོགས་ལམ་གྱི་གཞུ་ཤིང་ངེས་འདྲོངས། །ཞལ་གདམས་གནད་ཡིག་མེད་ 
ཐབས་མེད་ཀྱང་། །ལུང་མ་བསྟན་གྱི་ཟབ་ཟབ་འདྲ་བའི། །ཡིག་སྣ་ཕྲ་མོས་ཚིམ་ཞིང་གདའ་བ། ། 
མཁས་བཙུན་བཟང་པོའི་བླ་མར་འཕྲད་ཀྱང་། །ཐོས་བསམ་ཕྱོགས་རེ་ཙམ་གྱིས་ཚིམ་ནས། །སྐྱོན་ 
མཚང་ཅན་གྱི་འཁོར་བའི་བྱ་བས། །ལྟ་སྒོམ་སྤྱོད་པ་སྤོང་གིན་གདའ་བ། །གདོད་ནས་རང་བཞིན་ 
དག་པའི་ཆོས་སྐུ། །རྒྱ་ཆད་ཕྱོགས་ལྷུང་བྲལ་བ་ལགས་ཀྱང་། །རྟག་ཆད་ལྟ་བའི་གཡང་སར་ཞུགས་ནས། ། 
མཐའ་བྲལ་ལྟ་བ་སྤོང་གིན་གདའ་བ། །རྣམ་སྣང་ཆོས་བདུན་མ་ཡེངས་བསྐྱངས་ན། །རང་རིག་དོན་ 
གྱི་ཞལ་མཆོག་མཐོང་ཡང་། །རྣམ་གཡེངས་བྱ་བ་གཙོ་བོར་བསྟེན་ནས། །སེམས་ངོ་འཕྲོད་པར་མི་ 
སྲིད་གདའ་བ། །ལྷག་མཐོང་གསལ་བའི་རང་ལུགས་འདི་ལ། །རང་འགྲོས་ཟབ་མོས་སྐྱོང་མཐར་ 
བྱས་ན། །ས་ལམ་ཡོན་ཏན་འཕེལ་བ་ལགས་ཀྱང་། །མཆོག་གི་གདམས་པ་བོར་ནས་གདའ་བ། ། 
རྣམ་དག་ཁྱབ་གདལ་ཆེན་པོ་རྣམ་བཞིར། །མཚན་ལྡན་བླ་མ་རྣམ་པ་བཞི་ལ། །ཚུལ་བཞིན་མ་ནོར་ 
རྣམ་དག་དབང་བཞི། །བླངས་ནས་གྲོལ་བར་མི་བྱེད་གདའ་བ། །ལམ་གྱི་ཐུན་བཞིར་དབང་བཞི་ 
བསྒོམས་ནས། །ལུས་ལ་བརྟེན་ནས་སེམས་ཀྱི་སྟེང་དུ། །སྐུ་བཞིའི་རྟོགས་པ་སྐྱེ་བར་ངེས་ཀྱང༌། ། 
གལ་ཆུང་ལས་ལ་འབད་ཀྱིན་གདའ་བ། །དབང་བཞི་ལམ་བཞི་གྲུབ་མཐའ་རྣམ་བཞི། །ལུས་ངག་ 
སེམས་ཀྱི་སྟེང་དུ་དྲིལ་ནས། །བཀའ་བཞིན་བསྒྲུབས་ན་ཚེ་འདིར་གྲོལ་ཡང༌། །ཐབས་དང་ཤེས་ 
རབ་བྲལ་ནས་གདའ་བ། །འགྲོས་བཞི་ཐིམ་པས་སྒྲིབ་བཞི་ཟད་ནས། །སྐུ་བཞིའི་འབྲས་བུ་འཐོབ་ 
པའི་ཐབས་འདི། །གསང་སྔགས་ཐབས་ཀྱི་ནུས་པ་ཡིན་ཀྱང་། །ཚུལ་བཞིན་སྤྱོད་པ་མི་ཤེས་གདའ་ 
བ༑ ༑ཁམས་གསུམ་འཁོར་བ་མེ་འོབས་གནས་སུ། །ཡུན་རིང་སྡོད་པ་བདེ་བ་མེད་དུས། །བླ་མ་ 
མཆོག་ལས་སྐྱབས་གཞན་བཙལ་ཡང༌། །རེ་ཞིག་དཔུང་གཉེན་དཀོན་པར་གདའ་བ། །ད་སྟེ་མ་ 
འགྱངས་སྦས་ཡུལ་བསྙེགས་པས། །སྔོན་གྱི་ལུང་བསྟན་འཆུགས་མེད་བཞིན་དུ། །རྩ་གསུམ་ཀུན་ 
འདུས་པདྨ་རྒྱལ་པོས། །མ་ནོར་གནས་དེར་མྱུར་དུ་སྐྱོལ་ཅིག །ཐུགས་རྗེས་འཛིན་པའི་དུས་སུ་ 
གདའ་བ། །ཇི་ལྟར་སྨྲས་ཀྱང་ཉན་པ་མེད་ཅིང༌། །གཞན་གྱི་སྐྱོན་ལ་རྟོག་པར་གོ་དུས། །དབེན་པའི་
245

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གནས་ལ་རིངས་པར་ཕྱིན་ནས། །བསྒྲུབ་པར་རིགས་སོ་པྲ་ཛྙཱ་རསྨི། །རང་ལ་རང་གིས་གང་ཕན་སྨྲས་ 
ཀྱང༌། །ཡུད་ཙམ་རེ་ལ་བརྗེད་ནས་འདུག་ན། །དྲན་པ་ཡོད་པར་རློམས་པ་ཁྱོད་འདྲ། །སྨྱོན་པའི་ 
ངང་ཚུལ་ཅན་དུ་སོམས་ཤིག །འགྲོ་ལ་མི་ཕན་བསྟན་ལ་གནོད་པའི། །བྱ་བ་འདི་འདྲས་ཅི་ཞིག་ 
བྱེད་ན། །གླེན་པ་ཁྱོད་ལ་གོ་རྒྱུ་མེད་དོ། །ས་མ་ཡ་སྟེ་སྙིང་ལ་ཕུར་ཅིག །
༈ ཨེ་ཝཾ་ཟུང་འཇུག་རྡོ་རྗེའི་གླུ་ཞེས་བྱ་བ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། ། 
ཡུལ་སྒྱུ་མར་དག་པ་རྡོར་སེམས་ཝཾ། །དབྱིངས་གསུམ་གྱི་ངོ་བོ་འགྱུར་མེད་ཨེ། །དོན་མཐའ་ གཉིས་ 
སྤངས་པ་དྷཱུ་ཏིའི་སྐུ། །ཡབ་གཉིས་མེད་ཟུང་འཇུག་པདྨར་འདུད། །ཡུལ་སྣང་བ་ཟ་ཟི་སྒྱུ་མའི་ 
མདངས། །བློ་མ་བསྒོམས་ལྷ་སྐུ་སྒྱུ་མར་ཤར། །དེ་རླུང་རིག་དག་པའི་རོལ་པ་ལ། །དབུགས་རོ་ 
བརྐྱང་འགྲོ་འོང་གནད་ཀྱྀས་བཀག །དེ་འབར་འཛག་དབུ་མར་ཐིམ་པར་འཚོལ། །ཉམས་བདེ་ 
ཆེན་ཤར་བའི་རོ་མྱངས་དུས། །རླུང་རྩ་བ་ཡན་ལག་ལྔ་གཉིས་བཅུ། །དོན་ཉི་ཁྲི་ཆིག་སྟོང་དྲུག་ 
བརྒྱ་ཡང་། །རྩ་ཨ་ཝ་དྷཱུ་ཏིའི་འཁོར་ལོའི་དབུས། །ལྷ་རང་བྱུང་བདེ་ཆེན་རྡོ་རྗེ་སེམས། །ལྷ་དེ་དང་ 
རང་སེམས་བླ་མ་གསུམ། །དོན་གཅིག་ཏུ་རྟོགས་ན་འཁོར་བ་གྲོལ། །ལར་མཉེན་ལྕུག་ཕྲ་བའི་རླུང་ 
དང་སེམས། །རྩལ་གང་དུ་ཤར་བ་དེ་སྣང་ནས། །ལྷ་གཞལ་ཡས་ཁང་སོགས་སྤྲུལ་པའི་སྐུ། །དོན་ 
ལོགས་ན་མེད་པ་མངོན་དུ་གྱུར། །རྗེ་ལོངས་སྐུ་བླ་མའི་རང་ཞལ་དེ་ །གཉིད་རྨི་ལམ་ངང་ནས་ 
རང་བྱུང་བ། །དབུགས་འབྱུང་འཇུག་མེད་པའི་ཕོ་བྲང་ནས། །སེམས་སྤྲོས་པ་མེད་པའི་ཡེ་ཤེས་སྐུ། ། 
བདེ་ཆེན་འོད་གསལ་གྱི་ཉམས་མྱོང་འཆར། །རྟོགས་ལྡན་ལ་དགའ་བཞིའི་ལྷ་སྐུར་ལྡང་། །དེ་སྤྲུལ་ 
བསྒྱུར་ཤེས་པས་སྣང་སྲིད་གྲོལ། །ཡུལ་སྣང་བ་ལྷ་སྐུར་བསྒྱུར་བ་ཡང་། །གནད་རླུང་རིག་དབྱེར་ 
མེད་འདྲེས་པའི་སྟོབས། །ཡུལ་ཞིང་ཁམས་བལྟ་ཞིང་རྩལ་སྦྱངས་སོགས། །དོན་བསྲེ་བ་གསུམ་དང་ 
འཕོ་བ་གསུམ། །རྒྱུད་འོད་གསལ་སྙིང་པོའི་ངེས་གསང་དེ། །རྗེ་རཏྣའི་མཚན་ཅན་གསུང་ལས་རྙེད། ། 
ང་དེ་འདྲ་ཤེས་པའི་སློབ་བུ་ཡིན། །ཆོས་རྒྱུད་དོན་སྙིང་པོར་དྲིལ་ནས་ཕུལ། །
༈ བདེ་སྟོང་ཕྱག་ཆེན་གྱི་གླུ་ཞེས་བྱ་བ། གཉུག་མ་ལྷན་ཅིག་སྐྱེས་ལ་ཕྱག་བྱས་ཏེ། །གཞི་སྣང་ 
སྲིད་ཕྱག་རྒྱ་ཆེན་པོ་ལ། །དུས་ཕྱོགས་ཆ་མེད་པ་དོན་གྱི་ཆོས། །ལམ་བདེ་སྟོང་ཟབ་མོའི་ངང་ 
འགྲོས་ཀྱིས། །དོན་འགྱུར་མེད་ཕྱག་རྒྱ་ཆེན་པོ་མཐོང་། །དབྱིངས་རིག་པ་གཅིག་ཏུ་འདྲེས་པའི་གནད། །
246

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱུད་ཟབ་མོ་དགྱེས་པ་རྡོ་རྗེའི་གསང་། །ལམ་རོ་མཉམ་སྨིན་གྲོལ་ལྷུན་གྱིས་གྲུབ། །ཆོས་བདེ་ཆེན་ 
ལྷན་སྐྱེས་རང་ལ་འཆར། །རྗེ་གསུམ་ལྡན་བླ་མའི་དྲིན་དང་གཅིག །བུ་མོས་གུས་དད་པའི་མཐུ་ 
དང་གཉིས། །དོན་རིག་པ་ཆོས་སྐུར་མཐོང་དང་གསུམ། །གནད་གཅིག་ཏུ་དྲིལ་ན་ཕྱག་རྒྱ་ཆེ། །ཕྱི་ 
ཡུལ་སྣང་སྒྱུ་མར་རྟོགས་པ་དང༌། །ནང་རྩ་རླུང་བདེ་བས་སྨིན་པ་དང་། །གསང་རང་སེམས་ཆོས་ 
སྐུར་གྲོལ་བ་གསུམ། །རྒྱུད་བདེ་བ་ཆེན་པོར་གྲོལ་བ་ཡིན། །ཆོས་སྤང་བླང་བྲལ་བའི་གུ་ཡངས་སོ། ། 
དུས་སྐྱེ་ཤི་བར་དོ་ཁྱབ་གདལ་ཆེ། །ཉག་ཐིག་ལེ་གཅིག་ཏུ་སྨིན་པས་ན། །དོན་རྡོ་རྗེ་འཆང་ཆེན་ 
གྲུབ་པའི་ས། །ལམ་ཐ་སྙད་བྲལ་བའི་སྟེང་ནས་ཐོབ། །ལས་བྱས་པ་ཆོས་སུ་སོང་བ་ཡིན། །ལུས་སྤྲུལ་ 
སྐུ་ཞིང་ཁམས་སྨིན་པར་ནུས། །རྒྱུ་བག་ཆགས་ས་བོན་ཟད་པ་ཡིན། །གནས་སྐྱེ་གནས་ལེན་པའི་ 
འཇིགས་དང་བྲལ། །ཕུགས་ལྟ་སྤྱོད་བསྒྲུབ་པའི་གནད་བཟུང་ནས། །ཆོས་བདེ་ཆེན་ལྷན་སྐྱེས་ 
འགྲུབ་པར་མཛོད། །འདི་རྒྱུད་ཀུན་སྙིང་པོ་བསྡུས་པའི་བཅུད། །དཔལ་བརྟག་པ་གཉིས་པའི་ཟབ་ 
ལམ་དྲིལ། །བཅུད་ཟབ་མོ་སྙིང་པོ་དགའ་བ་བཞི། །ཟུང་སྟོང་པ་བཞི་ཡི་རྒྱན་གྱིས་སྤྲས། །གཏམ་དེ་ 
སྐད་རྗེ་བཙུན་རཏྣའི་ཞབས། །གསུང་ཚད་མར་སྐྱེས་པའི་རབ་གུས་པ། །ང་གུ་ཡངས་བློ་བདེས་སྨྲས་ 
པ་དགེ ། ༈ སྣང་བ་ལམ་ཁྱེར་གྱི་གླུ་ཞེས་བྱ་བ། དཔལ་གཉིས་མེད་རིག་པར་ཕྱག་བྱས་ 
ནས། །ལུས་བརྟགས་ཤིང་དཔྱད་ན་སྙིང་པོས་སྟོང༌། །སེམས་བརྟགས་ཤིང་དཔྱད་ཚེ་གསལ་རིག་ཙམ། ། 
དེ་མཐའ་རུ་མ་ལྷུང་དབུ་མའི་དོན། །དུས་སྔ་ཕྱི་གསུམ་གྱི་ཡིད་བྱེད་ཕྲོལ། །སེམས་སྒྱུ་མར་སྣང་ 
བའི་སྐྱེས་བུ་རྣམས། །ཡུལ་བག་ཆགས་ཁུར་པོ་ལིང་གིས་ཁྱེར། །གནས་གཉན་པ་གསུམ་དུ་དུམ་ 
བུར་ཐོངས། །མགྲོན་ཀུན་ལ་ཕྱོགས་མེད་མཆོད་སྦྱིན་མཛོད། །ལར་ཁུར་དང་ཁུར་བྱེད་རྟོག་པའི་ 
བློ༑ ༑དེ་འཁྲུལ་པ་ཡིན་གྱིས་ནམ་མཁར་བསྟིམ། །ལས་བྱས་དང་བྱེད་པ་མ་གྲུབ་པས། །དབྱིངས་ 
སྟོང་པ་ཉིད་ལ་ལྷན་གྱིས་བཞག །དུས་དེ་ཙམ་གཅིག་ཏུ་སྤྲོས་པ་དང་། །ཡུལ་རྟོག་དཔྱོད་མ་བྱེད་ 
རྗེན་ནེར་ཞོག །སེམས་རྟོག་དཔྱོད་བྱས་པས་གྲོལ་རེ་ན། །ཚེ་ཐོག་མ་མེད་ནས་གྲོལ་བར་ངེས། ། 
དོན་རྟོག་དཔྱོད་བྲལ་བ་ཤེར་ཕྱིན་ལམ། །དེ་མཉམ་བཞག་སྟོང་ཉིད་ལམ་གྱི་མཆོག །གནད་མཐོང་ 
ཚེ་རྗེས་ཐོབ་སྣང་བ་ཀུན། །བློ་འཛིན་མེད་རྟོག་བྲལ་ཡིན་པས་ན། །དོན་སོ་སོར་རྟོག་པས་བྱ་ར་ 
མཛོད། །ལུས་སྒྱུ་མར་སྣང་བ་གཞིར་བཞག་ནས། །ཡུལ་ས་ཆུ་མེ་རླུང་ཐོགས་བཅས་བདུད། །དོན་
247

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཟབ་མོ་སྣང་བའི་ཏིང་འཛིན་གྱིས། །ཆོས་མཉམ་ལ་མ་འདྲེས་ངང་དུ་དཔྱོད། །ཡིད་ཀུན་ཏུ་བརྟགས་ 
པའི་ཆོས་ཅན་ལ། །གནད་དབྱིངས་རིག་འདྲེས་པའི་སྟོང་ཉིད་ཀྱིས། །སེམས་རྩལ་སྣང་སྟོང་པར་ 
ཐག་བཅད་ནས། །ལམ་ཡེངས་མེད་དྲན་པས་རྟོག་འཛིན་གཅོད། །ལམ་དེ་ལ་བདེ་སྡུག་མཐོ་དམན་གྱི། ། 
ཉམས་བཟང་ངན་ཅི་དང་ཅིར་སྐྱེས་ཀྱང་། །དཔེ་རྒྱ་མཚོར་འབབས་པའི་ཁ་ཆར་ལྟར། །ཆོས་རོ་ 
མཉམ་རྟོགས་པའི་གདེང་ཟུངས་ཤིག །མར་འཁོར་བ་སྤོང་བའི་བློ་དང་གཅིག །ལམ་མྱང་འདས་ 
སྒྲུབ་པའི་སེམས་དང་གཉིས། །དེ་ཆད་འཛིན་བྲལ་བའི་དཔའ་གདེང་གིས། །ཆོས་སེམས་ཐག་ཆོད་ 
པའི་ལམ་དུ་ཁྱེར། །དུས་སྐྱེ་འཆི་བར་དོ་མི་འདུག་པས། །ཆོས་སྐྱེ་མེད་གཅིག་ཆོད་ཟང་ཐལ་ལ། ། 
ལུང་རིགས་པས་མི་གནོད་ཕན་མི་བཏགས། །ཡུམ་ཤེས་རབ་ཕ་རོལ་ཕྱིན་པར་ལྟོས། །ཞེས་དེ་སྐད་ 
པདྨའི་རིགས་སྐྱེས་བུས། །བློ་ཕྱོགས་བྲལ་དབུ་མའི་ངང་ནས་གླེང་། །ཆོས་ཀུན་མཐུན་ཀུན་ལས་ 
གསལ་བ་ཞིག །གཏམ་དེ་སྐད་བསྡུས་ནས་བུ་ལ་བཞག །ཡུལ་མེད་བཞིན་སྣང་བའི་འགྲོ་བ་རྣམས། ། 
ལམ་འདིས་ཀྱང་སྨིན་གྲོལ་ཐོབ་པར་ཤོག ། ༈ འོད་གསལ་རྡོ་རྗེ་སྙིང་པོའི་གླུ་ཞེས་བྱ་བ། རང་ 
བྱུང་ཡེ་ཤེས་ལྷ་ལ་ཕྱག་འཚལ་ལོ། །ལར་ཆོས་ཀུན་དོན་གོ་གཅིག་ཏུ་དྲིལ། །རྒྱུ་རྐྱེན་དང་བྲལ་བའི་ 
རང་བྱུང་ཉིད། །སེམས་དབྱིངས་རིག་དྭངས་པའི་རྫོགས་པ་ཆེ། །དོན་འདི་ལ་བཞག་པས་རང་སར་ 
གྲོལ། །གནད་མི་གཡོ་གསུམ་ལྡན་ཡིད་མིག་རླུང་། །ཡུལ་མཐའ་བྲལ་ནམ་མཁའི་དབྱིངས་སུ་གཏོད། ། 
ལུང་རིགས་པ་ཀུན་གྱིས་མ་བསླད་པའི། །དོན་ཐིག་ལེ་ཉག་གཅིག་རང་ལ་ཤར། །ཡུལ་འཁོར་འདས་ 
བྲལ་བའི་ཞིང་ཁམས་ན། །རང་རིག་པའི་རྒྱལ་པོ་རྡོ་རྗེ་སེམས། །སེམས་སྟོང་གསལ་འཛིན་མེད་ལུ་ 
གུ་རྒྱུད། །དེ་བལྟས་པ་ཙམ་གྱིས་སྡིག་པ་བྱང་། །ཆོས་བློ་དང་བཅས་པའི་ཟབ་སྐད་ཀུན། །དོན་སྣང་ 
ལ་རང་བཞིན་མེད་པའི་དངོས། །ཡུལ་ལྐོག་ཏུ་མ་གྱུར་ཟང་ཐལ་བ། །དེ་མཐོང་བས་ས་ལམ་དུས་ 
གཅིག་ནོན། །བློ་འཛིན་པ་བྲལ་བའི་སྟོང་གསལ་བ། །ཡུལ་འགྱུར་མེད་རྣམ་ཀུན་སྟོང་པའི་གཟུགས། ། 
དཔེ་རྟགས་བཅུའི་རྣམ་པས་མི་མཚོན་པའི། །དབྱིངས་རིག་པ་ལྷ་སྐུར་ལྡང་བ་དེ་། །དོན་དང་པོའི་ 
སངས་རྒྱས་དེ་ཉིད་ཡིན། །དེ་དུས་གསུམ་འཕེལ་འགྲིབ་ཡོད་མིན་ཡང་། །དཔེ་ས་འོག་གཏེར་བཞིན་ 
ངོ་མ་ཤེས། །གནད་གཞན་ལ་མ་བརྟེན་ཟང་ཐལ་ཡང་། །དེ་ངོ་སྤྲོད་བླ་མའི་དྲིན་ལས་རྟོགས། །དོན་ 
འགྱུར་མེད་རང་བྱུང་སྐུ་ཡིན་ཀྱང་། །ལུས་སྒྱུ་མའི་ཕུང་པོ་ཁམས་ཀྱིས་བསྒྲིབས། །སེམས་གློ་བུར་
248

༄༄༅། །ཟབ་གཏེར་ཆོས་ཀྱི་མཛོད་ཁང་།
འཁྲུལ་པའི་ལས་རླུང་གིས། །ལམ་གང་ཤར་ཆོས་སྐུར་ངོ་སྤྲོད་ན། །དེ་བསྒོམ་དུ་མེད་པའི་རིག་པའི་ 
ལྷ༑ ༑ཡུལ་ཀུན་དང་སྙོམས་པར་འཇུག་པའི་དངོས། །ཆོས་རང་ངོ་ཤེས་པའི་ངང་ཉིད་དུ། །ཐག་ལྟ་ 
བས་བཅད་ནས་མཉམ་བཞག་མཛོད། །ལར་བཅོས་མའི་ལམ་གྱིས་མ་བཅོས་སྒྲིབ། །དོན་འགྱུར་ 
མེད་ཡིན་ཡང་རྣམ་པར་འགྱུར། །ཆོས་འདི་དོན་བལྟས་པས་གྲོལ་འདོད་གང་། །གནད་སོ་མ་རང་ 
མདངས་ལྷུག་པར་ཞོག །ལུང་མདོ་རྒྱུད་ཐང་མར་བརྡལ་ན་ཡང༌། །སྐད་ཟབ་ཟབ་གཅིག་དང་ 
བསྒོམ་བསྒོམ་གནད། །འཕྲང་དེ་ལས་ཐར་བར་མི་འདུག་གིས། །ད་བློས་བྱས་བསྒོམ་གྱི་ལམ་སྤོངས་ 
ལ༑ ༑ལམ་རྟོག་མེད་རང་གསལ་རྗེན་པར་ངེས། །དོན་རང་འགྲོས་ངང་བཞག་མ་གཏོགས་པ། །ཆོས་ 
ཟབ་དགུའི་མན་ངག་ཕུགས་བརྡོལ་ཡང༌། །ལམ་དེ་ལས་འདའ་བ་མེད་པར་ངེས། །རྗེ་དམ་པའི་ 
དགོངས་པ་འོད་གསལ་བ། །ཡུམ་ཤེར་ཕྱིན་མདོ་ནས་བསྟན་པ་ཡང་། །དོན་དེ་ལས་ལོགས་སུ་མི་ 
སྣང་གིས། །ཁྱེད་མཁྱེན་པ་ཅན་གྱི་བློ་གསལ་རྣམས། །གནས་དབེན་གསུམ་བསྟེན་ལ་ལྟ་རྟོགས་ 
མཛོད། །ལར་ཆོས་ཉིད་མངོན་སུམ་ཞེས་བྱ་བ། །ཚིག་ཐ་སྙད་མཁན་དང་མི་མཐུན་ཡང་། །དོན་ 
འདི་ལ་རེག་ཚད་སངས་རྒྱས་འཐོབ། །ལས་བྱ་བ་ཐོངས་ལ་གལ་མདོ་ཟུངས། །མི་ང་འདྲའི་འཇུངས་ 
མེད་མ་བྱེད་ཅིག །ལར་གང་ཤར་ཞེན་མེད་བལྟ་ཤེས་ན། །ལུང་རིགས་པ་ཅི་ཡང་མི་དགོས་ཀྱང༌། ། 
དོན་འདི་ལ་གལ་ཆུང་བྱས་བྱས་པས། །རྒྱུད་གནས་ངན་ལེན་གྱི་དྲ་བར་ཚུད། །དོན་གང་ཤར་ཆོས་ 
ཉིད་དོན་གྱི་ལྷ། །ལྷ་དེ་དང་མཇལ་ན་དངོས་སངས་རྒྱས། །ཉམས་སྣང་བ་ཅི་ཤར་ཞེན་མེད་སྐྱོངས། ། 
གནས་བདེ་བ་ཅན་ཡང་དེ་ཁར་གདའ། །དུས་ཀུན་ཏུ་བཞུགས་པའི་ཀུན་ཏུ་བཟང་། །མདངས་ཕྱི་ 
རུ་ཤར་བའི་ཐུགས་ཀྱི་མཆོག །དཔལ་ཐོག་མའི་རྡོ་རྗེ་སེམས་དཔའ་དང་། །ཞལ་ནམ་མཇལ་ཚེ་ན་ 
འོག་མིན་བགྲོད། །ལར་སྣང་བཞི་ཚད་དུ་མ་བསྐྱལ་ན། །འཕྲལ་ཤེས་ཉམས་བཟང་ཡང་འཕེལ་ 
འགྲིབ་ཆེ། །དགག་བྱ་དང་བསྒྲུབ་བྱ་མ་བྱེད་པར། །གཏད་མེད་ཀྱི་ངང་དུ་འཛིན་མེད་སྐྱུར། །ལམ་ 
ཐེག་པ་དང་ས་ལམ་ཅི་བགྲངས་ཀྱང་། །གསང་འདི་ནང་དུ་མ་འདུས་མི་གདའ་བས། །གནད་སྐུ་ 
གསུམ་གྱི་འདུག་སྟངས་ཁྱད་མ་བསད། །གཟིགས་སྟངས་དང་སྐད་གཅིག་མ་བྲལ་མཛོད། །ཕྱི་ 
རོལ་གྱི་གཉིས་སྣང་འཁྲུལ་པའི་གཟུགས། །རྩོལ་སྒྲུབ་དང་ཐེ་ཚོམ་བྱང་ཆུབ་གེགས། །རེ་དོགས་ 
དང་འཆིང་བ་བདུད་ཀྱི་ལས། །ཐག་ཆོད་ཀྱི་ངོ་སྤྲོད་སྙིང་པོར་ཟུངས། །ཚིག་ལམ་གྱིས་དཔྱད་
249

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཟོད་འདིར་མི་འཚལ། །མ་ནོར་གྱི་ཟབ་ལམ་ངེས་འདྲོངས་ལ། །ཡིད་ཆེས་ཀྱི་རྡོ་རུས་མ་གཏུགས་ན། ། 
འཁྲུལ་རྟོག་ལ་བསངས་པའི་དུས་མ་མཆིས། །ཐ་སྙད་ཀྱི་ཤུན་པས་མ་དཀྲི་མཛོད། །བསྒོམ་མེད་ལ་ 
སྒོམ་པའི་མིང་བཏགས་པས། །བློས་སྒོམ་དང་བདེན་མཐོང་དོན་མི་གཅིག །རང་སྟོང་དང་གཞན་ 
སྟོང་གི་ཐ་སྙད་མེད། །བློ་འདས་ཁྱབ་གདལ་ཁོ་ན་ལགས། །སངས་རྒྱས་ཀྱི་མིང་དེ་སྒྲ་སྙན་ཡང༌། ། 
རང་རིག་ཏུ་ཐག་ཆོད་མ་བྱུང་ན། །གཞུང་ལུགས་དང་ཚིག་ཤར་གྱིས་དོན་མི་རྟོགས། །ཚིག་རེ་ཡི་ 
རྐྱེན་ཁ་མི་ཁྱག་པའི། །གཞི་བཞུགས་སངས་རྒྱས་དེས་ཅི་ཞིག་ཕན། །ཡིད་ཆེས་དང་བྲལ་བའི་གང་ 
ཟག་ལ། །ཞེན་པའི་དད་པ་རེ་སྐྱེས་གྱུར་ཀྱང༌། །རྐྱེན་ངན་གྱི་དར་ལྕོག་བཞིན་འགྱུར་འགྲོ 
དོགས་ཀྱི་ཕུང་འདྲེ་རྗེས་འབྲངས་པས། །ངན་འགྲོ་ཡི་རྒྱུན་ལམ་ཆོད་དུས་མེད། །འཕྲལ་འཕྲལ་དུ་ 
སེམས་ལ་ག་དར་གྱིས། །ཉམས་རྟོགས་ཡེ་ཤེས་གོང་དུ་འཕེལ། །དེ་དུས་ཡིད་ཆེས་རང་བབས་ 
འབྱུང་། །ཚད་མེད་སྣང་བ་གཅིག་ཏུ་འགྱུར། །ཆོས་ཉིད་ལ་འཕོ་འགྱུར་མ་དམིགས་ཀྱང་། །ཉམས་ 
ལེན་གྱི་རང་ཚུགས་ཟིན་ཙ་ན། །སྐུ་གསུམ་དང་ཡེ་ཤེས་ལྔ་ལྡན་དེ། །རྟོག་སྒྲིབ་དང་བྲལ་བའི་འབྲས་ 
བུ་ཡིན། །གནད་འདིས་ཀྱང་མ་གྱུར་འགྲོ་བ་རྣམས། །སྒྲིབ་གཉིས་ཀྱི་བག་ཆགས་དག་བྱས་ནས། ། 
གནས་ལུགས་ཀྱི་འོད་གསལ་མངོན་གྱུར་ཤོག། །།
250

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །འགྲོ་འདུལ་ལས་འཕྲོ་གླིང་པའི་རྫོགས་པ་ཆེན་པོའི་ཞལ་གདམས་ 
སྤྲིངས་ཡིག་དང་དེ་ཉིད་ཀྱི་ཞལ་ཆེམས་བཞུགས།
༈ རྫོགས་པ་ཆེན་པོའི་ཞལ་གདམས་སྤྲིངས་ཡིག་མ་བཞུགས་སོ། །དཔལ་ཀུན་ཏུ་བཟང་པོ་རང་ 
ཤེས་རིག་པའི་རྒྱལ་པོ་གཏིང་གསལ་འོད་ཀྱི་སྐུ་ལ་ཕྱག་འཚལ་ལོ། །རང་བཞིན་རྫོགས་པ་ཆེན་པོའི་ 
དོན་ཉམས་སུ་ལེན་པར་འདོད་པས་འཇིག་རྟེན་ཚེ་འདིའི་གདོས་ཐག་རྦད་ཀྱིས་བཅད། ལིང་གིས་
བསྐྱུར། ཆམ་མེར་བཞག གཟའ་དང་། རྒྱུ་སྐར་དང་། ཚེས་གྲངས་དུས་ཚོད་རྩི་མི་དགོས། གནས་ 
དབེན་པ་དང་འདུ་ཚོགས་གདམ་ང་མི་དགོས། གྲོགས་བཟང་ངན་གྱི་རྩིས་གདབ་མི་དགོས། ཐུན་
དང་ཐུན་མཚམས་ཀྱི་འདོར་ལེན་མེད་པར་རྫོགས་པ་ཆེན་པོ་རང་ཤེས་རིག་པའི་རྒྱལ་པོའི་གདན་ 
ས་ཟུངས་ཤིག རིག་པ་ངོ་མ་ཤེས་ན། ཕྱི་སྣང་བའི་ཡུལ་ལ་མི་རྟོག བར་ཕུང་ཁམས་སྐྱེ་མཆེད་ལ་ 
མི་དཔྱོད། ནང་སེམས་ཀྱི་རྙོགས་མས་མ་ལྷད། དེ་ཁོ་ན་ཉིད་ཀྱི་ལྟ་བ་ཀློང་ཆེན་ཡངས་པ། བདེ་ལ་ 
ཞེན་མེད། གསལ་ལ་འཛིན་མེད། མི་རྟོག་པ་རང་ཤར། དུས་གསུམ་གྱི་སྤྲོས་པས་མ་རེག་པ་རང་ 
རིག་པ་སྐད་ཅིག་མ་འདི་ཀ་ཡིན་ནོ། །བསྒོམ་པ་གུ་ཡངས་རང་བབས། ཡེངས་མེད་ཀྱི་ངང་དུ་ཁྲེས་ 
སེ་བསྐྱུར། འཛིན་མེད་ཀྱི་དབྱིངས་སུ་ལྷོད་དེ་གློད། རང་ཤར་རང་གྲོལ་ཆུ་བོའི་རྒྱུན་བཞིན་དུ་ 
སྐྱོངས་ཤིག །སྤྱོད་པ་སྣང་བ་ཐུག་ཕྲད་ཝལ་ལེ་རྗེས་མེད་དུ་ཐོངས་ཤིག གོ་བ་ལ་མ་ཆགས་པར་ 
མངོན་སུམ་དུ་ལྟོས་ཤིག ཉམས་ལ་མ་ཞེན་པར་བཅོས་མེད་དུ་ཞིག་ཅིག རྟོགས་པ་ལ་མ་སྙེམས་ 
པར་རྗེས་མེད་དུ་ཐོངས་ཤིག རེ་བ་ཡོད་ན་བདུད་ཡིན། དོགས་པ་ཡོད་ན་འདྲེ་ཡིན། འཛིན་པ་ 
ཡོད་ན་སེམས་ཡིན་པས་ཅི་ལའང་མ་འཛིན་མ་ཆགས་མ་ཞེན་པར་རང་གྲོལ་དུ་ལྟོས། རང་གསལ་ 
དུ་བསྒོམ། ཡེངས་མེད་དུ་སྤྱོད། འཛིན་མེད་ཀྱི་འབྲས་བུ་ཐོབ་པར་གྱིས་ཤིག ཨ་ལ་ལ་ཧོ། ཞེས་ཨོ་ 
རྒྱན་པདྨའི་སྔགས་བརྒྱུད། བཻ་རོ་ཙ་ན་རྡོ་རྗེ་གླིང་པའི་གསུང་གི་གསང་འཛིན་ལས་འཕྲོ་གླིང་པས།
བུ་ཡི་དོན་པོ་རྟོགས་ལྡན་གར་དབང་རབ་མཆོག་དཔལ་ལ་སྤྲིངས་པ་ཕྱོགས་དུས་ཐམས་ཅད་དུ་ 
ཡེ་ཤེས་ཀྱི་ཉི་མ་ཅིག་ཅར་དུ་ཤར་བར་གྱུར་ཅིག། །།
251

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ འགྲོ་འདུལ་ལས་འཕྲོ་གླིང་པའི་ཞལ་ཆེམས་བཞུགས་སོ། ། རིག་སྟོང་གདོད་མའི་བླ་མ་ 
ཀུན་ཏུ་བཟང་། །ཕྱི་ན་མི་བཞུགས་སེམས་ཀྱི་ཀློང་ན་བཞུགས། །དབྱིངས་རིག་དབྱེར་མེད་ཁྱབ་ 
བརྡལ་ཆེན་པོའི་ངང་། །དུས་གསུམ་འདུ་འབྲལ་མེད་པར་ཕྱག་འཚལ་ལོ། །ཁོ་བོ་འགྲོ་འདུལ་ལས་ 
འཕྲོ་གླིང་པ་བདག །པདྨས་བྱིན་བརླབས་ཡིད་བཞིན་གཏེར་མཛོད་རྙེད། །རང་ཉིད་ཉམས་བླངས་ 
རྟོགས་པའི་བཙན་ས་ཟིན། །སྣོད་ལྡན་ལ་སྤེལ་འབྲེལ་ཚད་དོན་ལྡན་བསྒྲུབས། །ད་ནི་གདོད་མའི་ 
གཞི་ཉིད་འཛིན་ཏུ་འགྲོ། །ང་ལ་མོས་པའི་བུ་སློབ་ལས་ཅན་ཀུན། །ལྟ་བ་ཡིན་ནོ་རིག་པ་གཏན་ལ་ 
ཕོབས། །གཟུང་འཛིན་ལས་འདས་ཡེ་ཤེས་རང་ལ་ཤར། །བསྒོམ་པ་ཡིན་ནོ་མངོན་སུམ་གནད་ལ་ 
གཟིར། །སྐུ་དང་ཐིག་ལེ་ཁྱབ་བརྡལ་ཆེན་པོར་ཤར། །སྤྱོད་པ་ཡིན་ནོ་མཉམ་རྗེས་འཛིན་པ་ཕྲོལ། ། 
ཆུ་བོའི་རྒྱུན་བཞིན་དྲོད་ཚད་ངང་གིས་ཤར། །འབྲས་བུ་ཡིན་ནོ་བྱར་མེད་གཉུག་མའི་སྦུབས། །སྣང་ 
ཚད་མཐར་ཕྱིན་སྐུ་གསུམ་བབས་ཀྱིས་ཤར། །ལས་ལ་བཟང་ངན་མེད་དོ་སྟོང་པའི་གཤིས། ། ལམ་ 
ལ་བྱ་རྩོལ་མེད་དེ་རིག་པའི་གདེང༌། །ཐམས་ཅད་དབྱེར་མེད་ཐིག་ལེ་ཆེན་པོའི་ངང་། །ཚོམ་བུ་ 
གཅིག་ཏུ་ཕྱམ་བརྡལ་གྲོལ་བར་ཤོག །ཨ་ཨ་ཨཿ ཞེས་སོ།། །།
252

༄༅། །ཟབ་གཏེར་ཆོས་ཀྱི་མཛོད་ཁང་།
༈ ལས་འཕྲོ་གླིང་པའི་གཏེར་བྱོན་བི་མའི་ཞལ་གདམས་སྙིང་ཏིག་ 
གནད་འདྲིལ་དང་དེ་ཉིད་ཀྱི་ཉམས་མགུར་བཞུགས།
༔ བི་མ་ལའི་ཞལ་ཆེམས་སྙིང་ཏིག་གནད་འདྲིལ་བཞུགས༔ གདེང་ཆེན་མཐར་ཕྱིན་རིག་ 
འཛིན་རྣམས་ལ་འདུདཿ བདག་ནི་མ་མི་ཏྲ་མཁས་པ་སྟེ ཁ་ཆེའི་ཡུལ་དུ་སྐྱེ་བའི་མྱུ་གུ་བཟུང་༔ 
རྒྱ་གར་ཤར་ནུབ་ལྷོ་བྱང་ཆུ་བཞིན་མྱུལ༔ པཎ་གྲུབ་མཁས་པ་མང་པོའི་ཐུགས་མཛོད་བྲུས༔ ཁྱད་ 
པར་སློབ་དཔོན་ཤྲི་སེདྷ་ལས༔ མཐར་ཐུག་རྒྱུད་ལུང་མན་ངག་ཐམས་ཅད་ཐོབ༔ རྫོགས་པ་ཆེན་པོ་ 
འབུམ་ཕྲག་དྲུག་ཅུ་བཞིའི༔ ཚིག་དང་དོན་ལ་མི་བརྗེད་གཟུངས་གྲུབ་ནས༔ དུར་ཁྲོད་ནགས་ 
ཚལ་མཚོ་གླིང་དབེན་པ་རུ རྩེ་གཅིག་ཉམས་བླངས་རྟོགས་པས་བདག་ཏུ་གྲོལ༔ སྨོན་ལམ་དག་ 
གིས་བོད་ཀྱི་ཡུལ་དུ་འོངས༔ ད་ནི་མི་སྡོད་རྒྱ་ནག་མཐིལ་དུ་འགྲོ འཕགས་པས་བྱིན་རླབས་རྩེ་ 
ལྔའི་རི་སུལ་དུ༔ འཕོ་བ་ཆེན་པོ་འོད་ཀྱི་ལུས་བཟུང་ནས༔ ཡེ་ཤེས་སྙིང་པོས་གདུལ་བྱ་མཐའ་ཡས་ 
བསྐྱངས༔ ད་ལྟ་བཞུགས་དང་སླད་ཀྱིས་འབྱོན་པ་ཀུན༔ འབྲལ་ཁའི་ཞལ་ཆེམས་འདི་ལ་གཅེས་ 
པར་ཟུངས༔ ས་མ་ཡ༔ ས་མ་ཡ༔ ས་མ་ཡ༔ ཨེ་མ་ཨེ་མ་རིགས་ཀྱི་བུ་རྣམས༔ འཁོར་བའི་གདོས་ 
ཐག་ཆོད་པར་འདོད་ན་འཁོར་འདས་ཀྱི་མཚང་བཙལ་ལ་རུ་ཤན་ཞེན་མེད་དུ་ཕྱེས་ཤིག༔ ལུས་ 
ཤིན་ཏུ་སྦྱངས་པར་འདོད་ན་རྡོ་རྗེ་རྩེ་ལྔའི་འདུག་སྟངས་ལས་མ་གཡོས་པར་ཆུན་བཙལ་ཅིག༔ ངག་ 
འཛིན་ཞེན་གྱི་སྤྲོས་པ་ཐིམ་པར་འདོད་ན་ཧཱུྃ་གི་གདངས་ལ་མདུང་ཚུགས་སུ་བསྐྱོན་ཅིག༔ ཡིད་
སེམས་ཀྱི་མཚང་རིག་པར་འདོད་ན་བྱུང་གནས་འགྲོ་གསུམ་གྱི་རྩ་གདར་ཆོད་ཅིགཿ ལྟ་བ་ཐག་ 
ཆོད་པར་འདོད་ན་རིག་པ་རྣལ་མ་ལམ་དུ་སློངས་ཤིག བསྒོམ་པའི་གདེང་རྙེད་པར་འདོད་ན་ཡེ་ 
ཤེས་རིག་པ་ཟང་ཐལ་དུ་སྐྱོངས་ཤིག སྤྱོད་པ་ལ་བཟླ་བར་འདོད་ན་རྟོག་ཚོགས་གཉེར་མེད་ཁ་ 
ཡན་དུ་ཐོངས་ཤིག༔ འབྲས་བུ་ཚད་ལ་ཕེབས་པར་འདོད་ན་དབྱིངས་གསུམ་གཅིག་ཏུ་དྲིལ་ཅིག
སངས་རྒྱས་ཐམས་ཅད་ཀྱི་སྐུ་མཐོང་བར་འདོད་ན་རིག་པ་རྡོ་རྗེ་ལུ་གུ་རྒྱུད་ཀྱི་སྐུ་ལ་ལྟོས་ཤིགཿ སངས་ 
རྒྱས་ཐམས་ཅད་ཀྱི་གསུང་འཛིན་པར་འདོད་ན་རླུང་རྒྱ་ཡན་དུ་ཐོངས་ཤིག༔ སངས་རྒྱས་ཐམས་
253

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅད་ཀྱི་ཐུགས་རྟོགས་པར་འདོད་ན་དབྱིངས་རིག་དབྱེར་མེད་དུ་སྐྱོངས་ཤིག སངས་རྒྱས་ཐམས་ 
ཅད་ཀྱི་གདུང་འཚོབ་པར་འདོད་ན་སྣང་བཞི་མཐར་ཕྱིན་པར་སློབས་ཤིག༔ གཉའ་ན་གནྡྷ་དྷཱ་ཏུ་ 
ཨ་ཨ༔ ཞེས་གསུངས་སོ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ སྦས་རྒྱ༔ གཏད་རྒྱ གུ་ཧྱ་ཁ་ཐཾ༔ མི་ 
འགྱུར་ལས་འཕྲོ་གླིང་པས་སྤྱན་དྲངས་ཤིང་ཆུ་དར་སྔོན་པོའི་ཤོག་བུར་ཨོ་རྒྱན་ཟངས་གླིང་གི་ཡི་
གེར་སྣང་བ་ལས་དག་པར་བསྒྱུར་བའོ༔ འདི་དང་གསང་བ་ཐིག་ལེའི་མན་ངག་གཉིས་ཆིག་བརྒྱུད་ 
དུ་བྱའོ༔ ༔
༈ རྩ་བ་གསུམ་ལ་ཕྱག་འཚལ་ལོ། ། ཁོ་བོ་ལས་འཕྲོ་གླིང་པ་བདག །བོད་ཡུལ་རིག་པའི་འབྱུང་ 
གནས་ཀྱི། །ཁྱུང་ཆེན་ལྡིང་བའི་གནས་སུ་སྐྱེས། །རིས་མེད་གདམས་པ་མང་དུ་ཐོབ། །ཁྱད་པར་ 
སྔོན་གྱི་སྨོན་ལམ་ལས། །ཨོ་རྒྱན་པདྨས་བྱིན་གྱིས་བརླབས། །ཟབ་མོའི་གཏེར་ཁ་ཅི་ཡང་རྙེད། ། 
རང་དང་གཞན་དོན་ཅུང་ཟད་གྲུབ། །རྟོགས་པའི་གདེང་ཆེན་མི་ལྡན་ཡང་། །ཉམས་ལེན་རྐྱེན་ལ་ 
མི་རེ་ཙམ། །མངོན་སུམ་རིག་པ་རྗེན་པར་མཐོང་། །སེམས་ཀྱི་རྙོགས་མ་རང་སར་ཞི། །ལུང་རིགས་ 
རྗེས་དཔག་མ་དགོས་པས། །ལྟ་བ་ཐག་ཆོད་བློ་རེ་བདེ། །ཡེངས་དང་མ་ཡེངས་ཐམས་ཅད་ཀུན། ། 
མཉམ་ཉིད་ཆོས་སྐུའི་རོལ་པར་ཤར། །སེམས་འཛིན་འཇུར་བུའི་མདུད་པ་ཞིག །བསྒོམ་པ་ཐག་ 
ཆོད་བློ་རེ་བདེ། །ཕྱི་ཡི་རྐྱེན་སྣང་གྲོགས་སུ་ཁུག །ནང་གི་ཉོན་མོངས་ལམ་དུ་སློང་། །གསང་བ་ 
བྱར་མེད་གཉུག་མར་བསྲེལ། །སྤྱོད་པ་ཐག་ཆོད་བློ་རེ་བདེ། །འདི་དང་ཕྱི་མ་བར་དོ་ཞེས། །ཐ་ 
དད་རྟོག་པ་ཅི་ཤར་ཡང་། །རིག་སྟོང་སྒྱུ་མའི་ངང་དུ་ཟླུམ། །འབྲས་བུ་ཐག་ཆོད་བློ་རེ་བདེ། །བློ་ 
བདེ་བཞི་ཡི་ཉམས་དབྱངས་འདི། །ཨོ་རྒྱན་སྒྲུབ་གནས་ཆེན་པོ་རུ། །སློབ་མས་བསྐུལ་ནས་དབྱངས་ 
སུ་བླངས། །མཉམ་ཉིད་ངང་ལ་གནས་གྱུར་ཅིག །ཅེས་ཨེ་སྤེལ་ལྕོག་ལས་འཕྲོ་གླིང་པའི་གསུང་འབུམ་ལས་ 
བྱུང་བའོ། །
254

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གྲུ་ཤུལ་བདེ་ཆེན་གླིང་པའི་ཉམས་མགུར་དང་དེ་ཉིད་ཀྱིས་སློབ་མ་ 
ལ་སྤྲིངས་པའི་གདམས་པ་ངེས་དོན་སྤྲིངས་ཡིག་བཞུགས།
༄༅། །གྲུ་ཤུལ་བདེ་ཆེན་གླིང་པའི་ཉམས་ཀྱི་རྣམ་ཐར་དམ་ཚིག་གི་རྒྱ་ཅན་ལས། ཡང་རེ་ཞིག་གི་ 
ཚེ་བླ་མའི་ཐུགས་སྒྲུབ་ཀྱི་མན་ངག་ཌཱ་ཀི་གནད་དབབ་ཀྱི་གདམས་པ་ཟབ་མོ་ཉམས་སུ་བླངས་པའི་ 
དུས་སུ། ཉམས་སྣང་ལ་བུད་མེད་དམར་མོ་མེ་ཏོག་གི་ཐོད་བཅིངས་ཅན་མང་པོ་གར་བྱེད་ཅིང་།
ཆོས་རྗེ་གཏེར་སྟོན་པ་སྐུ་འོ་མ་བརྒྱལ་ལམ་ཞེས་སོགས་བསྙུན་འདྲི་བའི་མཐར། ཁྱེད་ལ་མི་རྣམས་ 
མོས་མི་མོས་སྣ་ཚོགས་འདུག ལ་ལས་གཏེར་ཚད་ལྡན་ཐོན་ཟེར། ལ་ལས་མ་ཐོན་ཟེར་བས། གཏེར་ 
ཐོན་ལུགས་ཤིག་གསུང་དང་ཟེར་བར། ངས་འདི་བྱས། མི་རྣམས་ཀྱི་བསམ་པའི་ཚད་སུས་གཟུང་ 
ཨེ་མ་ 
ནུས་ཀྱང་། ང་རང་གིས་གཏེར་ཐོན་ལུགས་འདི་འདྲ་ཡིན་ནོ། །ཞེས་མགུར་དབྱངས་བྱས་པ། 
ཧོ༑ དྲིན་ཅན་གྱི་བླ་མ་པདྨ་འབྱུང་། །སྤྲང་བདག་གི་སྤྱི་བོའི་རྒྱན་དུ་བཞུགས། །མི་ཁོ་བོ་བདེ་ཆེན་ 
གླིང་པ་ལ། །ཁོང་ལ་ལས་གཏེར་སྟོན་ཚད་ལྡན་ཟེར། །དད་གུས་དང་བསྙེན་བཀུར་ཅི་ཡང་བྱེད། 
གཞན་འགའ་རེས་ཟོག་པོ་རྫུན་གཏེར་ཟེར། །འབར་ཤ་དང་གླེང་བརྗོད་སྣ་ཚོགས་སྒྲོགས། །སྙིགས་ 
དུས་ཀྱི་མི་ལ་བློ་གཏད་མེད། །ཁ་འཆལ་གྱི་གཏམ་ལ་ཚད་བཟུང་མེད། །དེ་དག་ལ་གཏམ་ལན་མི་ 
ཟློ་ཡང་། །ང་རང་གི་ཡིན་ལུགས་འདི་ལྟར་ཡིན། །སྙན་ལྷན་ནེར་གསོན་ཅིག་མཁའ་འགྲོའི་ཚོགས། ། 
བདེན་རྫུན་གྱི་དྲང་ཤན་དབྱེ་རུ་གསོལ། །བདག་མཆིས་ཀྱི་གཏེར་སྟོན་རྣལ་འབྱོར་པ། །ལོ་བདུན་ 
ནས་མཁའ་འགྲོས་རྗེས་སུ་བཟུང༌། །ལོ་བཅོ་ལྔ་ལ་ཨོ་རྒྱན་མངོན་སུམ་མཇལ། །དབང་བསྐུར་དང་ 
བྱིན་རླབས་བཀའ་བསྒོ་མཛད། །རྗེ་པདྨའི་ཐ་ཚིག་བཀའ་བཞིན་དུ། །དུས་སྤྲེའུ་ཟླ་བའི་ཚེས་བཅུའི་ 
ཉིན། །ལྷོ་གནས་ཆེན་ཁྱུང་ཆེན་བྲག་ལོགས་ནས། །ཡབ་འཇམ་དཔལ་གཤེན་རྗེའི་སྒྲུབ་སྐོར་དང་། ། 
རྫས་ཀྱི་ཕུར་པ་ཟུང་དུ་ཕྱུངས། །ཁྱུང་ཆེན་གྱི་ཆུ་སྲིན་ཁ་གདོང་ནས། །ལྷ་ཐུགས་རྗེ་ཆེན་པོ་བཅུ་ 
གཅིག་ཞལ། །རྡོ་ལ་རང་བྱོན་འདུག་པ་བཏོན། །ཁྱུང་ཆེན་ཟུར་གྱི་རྒྱ་ཡིག་འོག །རིན་ཆེན་གསེར་ 
གྱི་གཏེར་ཁ་ཕྱུང༌། །བྲག་རི་མོ་ཅན་གྱི་སྒོ་ཕྱོགས་ནས། །ཧོར་གྱི་ཁ་གནོན་མཛད་པའི་སྐུ། །པདྨ་
255

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དབང་ཆེན་གྱི་སྐུ་ཡང་བཏོན། །ནུབ་ཕྱོགས་ཟིལ་ཆེན་གྱི་གསང་ཕུག་ནས། །གུ་རུའི་བླ་སྒྲུབ་ཟུང་ 
ཞིག་ཐོན། །རྗེ་ནམ་མཁའི་སྙིང་པོའི་སྒྲུབ་ཕུག་ནས། །གུ་རུ་པདྨ་བདུད་འདུལ་དང་། །འབུམ་གྱི་རྒྱ་ 
དཔེ་ཚང་མ་བཏོན། །ཨེ་གངས་བར་ཕུག་མོ་ཆེ་ནས་ནི། །སྐུ་ཚབ་པདྨ་མཐོང་གྲོལ་དང༌། །དངུལ་ 
དམ་པདྨའི་རྒྱ་ཅན་དང༌། །བྲམ་ཟེའི་ཤ་རིལ་བརྒྱ་ཕྲག་གསུམ། །ཐུགས་རྗེ་ཆེན་པོའི་སྒྲུབ་སྐོར་ 
བཏོན། །མདའ་མགོན་པོ་གདོང་གི་བྲག་ལོགས་ནས། །མཚོ་རྒྱལ་པདྨ་རཀྟ་དང་། །དབུ་སྐྲ་ཕྱག་ 
སེན་ཞབས་དོར་དང༌། །གཏེར་གྱི་ཁ་བྱང་གཅིག་ཀྱང་བཏོན། །ལྷོ་སྨན་ཆུ་མདོས་ཀྱི་བྲག་ལོགས་ 
ནས། །ཚེ་དཔག་མེད་ཀྱི་སྐུ་གཅིག་དང༌། །ཚེ་ཡི་རིལ་བུ་མང་དུ་བཏོན། །རྣ་རོང་དམར་ཅན་གྱི་ཕ་ 
བོང་ནས། །ཕྱག་རྡོར་རང་བྱོན་སྐུ་གཅིག་བཏོན། །ལྷོ་དོམ་ཚང་བདེ་མཆོག་ཕུག་པ་ནས། །མཁའ་ 
འགྲོ་སྡེ་ལྔའི་སྒྲུབ་སྐོར་བཏོན། །མདའ་ཚ་ཟེར་གསུམ་གྱི་བྲག་ཕུག་ནས། །གཟའ་བདུད་གསང་བའི་ 
སྒྲུབ་སྐོར་བཏོན། །ལྷོ་ཁོ་མཐིང་རྣམ་སྣང་སྐུ་རྒྱབ་ནས། །རྟ་མགྲིན་གསང་བ་རྒྱ་མཚོ་དང་། །རྟ་ཕག་ 
ཡབ་ཡུམ་འདྲ་འབག་བརྟེན། །ལྷོ་བན་པ་མལ་ཞབས་གླིང་རོང་ནས། །བདུད་རྩི་ཆོས་སྨན་གཏེར་ 
སྒྲོམ་བཏོན། །ལྷོ་བན་པ་ཆུ་མིག་དམར་པོ་ནས། །གཏེར་སྒོ་གཅིག་ལ་གཏེར་སྒྲོམ་གསུམ། །ཟངས་ 
སྒྲོམ་དམར་པོ་ཁ་ཕྱེའི་ནང༌། །ཀློང་ནག་དགོངས་པ་རང་གྲོལ་དང་། །མཚོ་རྒྱལ་མཐོང་བ་དོན་ལྡན་ 
སྐུ༑ ༑བསེ་སྒྲོམ་སྨུག་པོ་ཁ་ཕྱེ་ནང༌། །ཟངས་ཀྱི་པདྨ་སྟོང་ལྡན་དང༌། །བྲམ་ཟེའི་ཤ་རིལ་འབུམ་ཕྲག་ 
གཅིག །རྫ་སྒྲོམ་ནག་པོ་ཁ་ཕྱེའི་ནང་། །མཁའ་འགྲོ་དགོངས་འདུས་ཤོག་སེར་དང༌། །སྐུ་ཚབ་པདྨ་ 
གུ་རུ་བཏོན། །དཔལ་ཁ་རག་ཕུག་གི་གཏེར་ཁ་ནས། །ཀུན་བཟང་ཐུགས་ཀྱི་མེ་ལོང་དང་། །སྐུ་ཚབ་ 
མཚོ་སྐྱེས་རྡོ་རྗེ་དང་། །ཐུགས་རྗེ་ཆེན་པོའི་རྡོ་སྐུ་བཏོན། །ལྷོ་གཏམ་ཤུལ་སྲིན་མོ་སྦར་རྗེས་ནས། ། 
བྲམ་ཟེའི་སྐྱེ་བདུན་ཨ་དམ་མ། །སོ་ཕག་གི་པར་བུ་གང་ཡང་བཏོན། །ལྷོ་བྲག་གི་སྣ་བོའི་བྲག་ལོགས་ 
ནས། །རྗེ་བི་མ་མི་ཏྲའི་ཤངས་མཚལ་ནི། །གཟི་ཡི་པར་བུ་གང་ཡང་བཏོན། །མདའ་སྲིན་པོ་ནག་ 
པོའི་བྲག་ལོགས་ནས། །དྲི་མེད་སྙིང་པོའི་སྐུ་ཤ་དང༌། །མཁའ་འགྲོ་མཚོ་རྒྱལ་ཞབས་རྗེས་བཏོན། ། 
འབེབས་བཅད་ཀྱི་གཟར་བོའི་བྲག་ལོགས་ནས། །ཐུགས་རྗེ་མེ་ལོང་ཤོག་དྲིལ་གཅིག །མཁའ་འགྲོ་ 
མཚོ་རྒྱལ་ཞབས་རྗེས་བཏོན། །ཨེ་རོང་ཡུལ་ཁྲབ་ཀྱི་ལ་ཁ་ནས། །རིན་ཆེན་གསེར་གྱི་སྒྲོམ་བུ་བཏོན། ། 
ཨེ་འཇའ་ཚོན་བྲག་གི་བྲག་ལོགས་ནས། །འཆི་མེད་ཚེ་ཆུའི་བུམ་པ་བཏོན། །ལྷོ་གནས་མཆོག་ཚེ་
256

༄༅། །ཟབ་གཏེར་ཆོས་ཀྱི་མཛོད་ཁང་།
ལམ་དཔལ་རི་ནས། །ཚེ་རིལ་དང་གཏེར་འབག་གཅིག་ཀྱང་བཏོན། །བརྒྱ་དང་རྩ་གཅིག་ཡོད་པ་ 
ལས། །སྔ་གོང་ཉི་ཤུ་རྩ་བརྒྱད་བཏོན། །ད་འབྱུང་རིམ་པར་འཕྲོ་མཐུད་མོད། །དེ་ཕྱི་ཡི་གཏེར་ 
འབྱུང་མདོ་ཙམ་ཡིན། །ད་ནང་གི་གཏེར་འབྱུང་བཤད་ཙ་ན། །སྒྱུ་མ་ལུས་ཀྱི་གཏེར་གནས་ནས། ། 
དལ་འབྱོར་རྙེད་དཀའི་གཏེར་ཆེན་བཏོན། །ང་དལ་འབྱོར་སྟོང་ལོག་མི་བྱེད་ཙམ། །འདི་ཡང་གུ་ 
རུ་རྗེ་ཡི་དྲིན། །འདུས་བྱས་འཁྲུལ་པའི་གཏེར་གནས་ནས། །མི་རྟག་དྲན་པའི་གཏེར་ཆེན་བཏོན། ། 
ང་ལོང་ཡོད་ཕྱི་བཤོལ་མི་བྱེད་ཙམ། །འདི་ཡང་གུ་རུ་རྗེ་ཡི་དྲིན། །རྒྱུ་འབྲས་བསླུ་མེད་ཀྱི་གཏེར་ 
གནས་ནས། །དགེ་སྡིག་ངོ་ཤེས་ཀྱི་གཏེར་ཆེན་བཏོན། །བླང་དོར་འཆོལ་བར་མི་སྤྱོད་ཙམ། །འདི་ 
ཡང་གུ་རུ་རྗེ་ཡི་དྲིན། །ཁམས་གསུམ་འཁོར་བའི་གཏེར་གནས་ནས། །ངེས་འབྱུང་དྲག་པོའི་གཏེར་ 
ཆེན་བཏོན། །སྡུག་བསྔལ་ལ་བདེ་བར་མི་འཛིན་ཙམ། །འདི་ཡང་གུ་རུ་རྗེ་ཡི་དྲིན། །དད་པ་དག་ 
སྣང་གཏེར་གནས་ནས། །དཀོན་མཆོག་ལ་བློས་ཁེལ་གྱི་གཏེར་ཆེན་བཏོན། །སྐྱབས་གནས་ལོག་ 
པར་མི་བཟུང་ཙམ། །འདི་ཡང་གུ་རུ་རྗེ་ཡི་དྲིན། །བྱམས་དང་སྙིང་རྗེའི་གཏེར་གནས་ནས། །བྱང་ 
ཆུབ་སེམས་གཉིས་གཏེར་ཆེན་བཏོན། །རང་དོན་ལ་ཕུགས་འཚང་མི་བྱེད་ཙམ། །འདི་ཡང་གུ་རུ་ 
རྗེ་ཡི་དྲིན། །དེ་ཚོ་ནང་གི་གཏེར་འབྱུང་ཡིན། །ད་གསང་བའི་གཏེར་འབྱུང་བཤད་ཙམ་ན། །བླ་མ་ 
སྐུ་བཞིའི་གཏེར་གནས་ནས། །མོས་གུས་ལམ་ཁྱེར་གྱི་གཏེར་ཆེན་བཏོན། །ཐུགས་ཡིད་གཅིག་ཏུ་ 
འདྲེས་པ་དེས། །བྱིན་རླབས་འདུ་འབྲལ་མེད་པར་ཞུགས། །ཕྱི་སྣང་བ་སྣ་ཚོགས་གཏེར་གནས་ནས། ། 
གང་སྣང་ལྷ་སྐུའི་གཏེར་ཆེན་བཏོན། །ཡི་དམ་ཡང་མ་བསྒྲུབས་རང་ལ་ཤར། །དངོས་གྲུབ་ཀྱི་ཆུ་ 
རྒྱུན་ཟད་མེད་བརྡོལ། །ནང་རྩ་རླུང་ཐིག་ལེའི་གཏེར་གནས་ནས། །ཟག་མེད་བདེ་བའི་གཏེར་ཆེན་ 
བཏོན། །མཁའ་འགྲོ་ཀུན་ལུས་དང་གྲིབ་མ་བཞིན། །ཕྲིན་ལས་ཀྱང་རྩོལ་བ་མེད་པར་བྱེད། །དོན་ 
ཀ་དག་ལྷུན་གྲུབ་གཏེར་གནས་ནས། །དབྱིངས་རིག་པ་ཟུང་འཇུག་གཏེར་ཆེན་བཏོན། །རྩ་གསུམ་ 
གྱི་དཀྱིལ་འཁོར་རང་ལ་རྫོགས། །མཆོག་ཐུན་མོང་གི་ས་ལམ་ཅིག་ཅར་བསྒྲོད། །དེ་གསང་བའི་ 
གཏེར་འབྱུང་མདོ་ཙམ་ལགས། །ཕྱི་བརྡ་ཡི་གཏེར་རྫས་རྙེད་དང་གཅིག །ནང་དོན་གྱི་གཏེར་ཁ་ 
གོ་དང་གཉིས། །གསང་མཐར་ཐུག་གཏེར་དང་འབྲལ་མེད་གསུམ། །འདི་གཏེར་སྟོན་སྨྱོན་པའི་ 
གཏེར་འབྱུང་ཡིན། །དེ་གོ་བར་འདུག་གམ་ཌཱ་ཀིའི་ཚོགས། །ཐུགས་དགྱེས་པར་འདུག་གམ་མ་
257

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་སྲིང༌། །ཉམས་དགའ་བར་འདུག་གམ་རིག་པའི་ཡུམ། །ཨ་ལ་ལ་ཨོ་རྒྱན་པདྨ་མཁྱེན། །ཞེས་ 
གླུར་བླངས་པས་ཌཱ་ཀིའི་ཚོགས་རྣམས་ཀྱིས་ཐལ་མོ་སྦྱར་ཏེ། །དེ་ཀ་རང་། དེ་ཀ་རང་། ལེགས་སོ། 
།ལེགས་སོ། །ད་བར་ཆད་མ་བྱུང་ན་དེས་ཆོག་པར་སྣང་། དེའང་སྤྲུལ་པའི་སྐུ་ལ་བར་ཆད་ག་ལ་ 
ཡོད། །གདུལ་བྱའི་བསོད་ནམས་ལ་རག་ལས་པ་ལགས། ཨེ་མ་ཧོ། ཨེ་མ་ཧོ། ཞེས་ཟེར་རོ། །
༈ གྲུ་ཤུལ་བདེ་ཆེན་གླིང་པས་སློབ་མ་ལ་གདམས་པ་ངེས་དོན་གྱི་སྤྲིངས་ཡིག་བཞུགས།
རྩ་གསུམ་ཀུན་འདུས་པདྨ་འབྱུང་གནས་ལ། །གསོལ་བ་འདེབས་སོ་བྱིན་རླབས་ཡེ་ཤེས་སྩོལ། །སྙིང་ 
པོའི་ངེས་དོན་ཉམས་སུ་ལེན་པ་ལ། །ཕན་པའི་གདམས་ངག་དམར་ཁྲིད་ཚིག་འདི་སྤྲིང༌། །འདི་
མན་ནས་མཇུག་གི་ཟློཀ་གཅིག་མ་ཚང་བ་ཆགས་མེད་རིན་པོ་ཆེའི་ཐུགས་རྗེ་ཆེན་པོའི་དམར་ཁྲིད་
དུ་དྲངས། ཡེ་ནས་ཡིན་པའི་རིག་པ་ཆོས་སྐུ་འདི། །རང་བྱུང་རང་ཤར་རང་ངོ་མ་ཤེས་པས། །འཁོར་ 
བ་ལུ་གུ་རྒྱུད་དུ་འཁོར་བ་འདི། །དེ་རིང་ཉིད་ནས་རང་ངོ་ཤེས་པར་གྱིས། །སྣང་སྲིད་ཐམས་ཅད་ 
ཁྱོད་རང་ཡིན་བཞིན་དུ། །སྤང་བླང་དགག་སྒྲུབ་བྱས་ན་ཁྱོད་རང་འཆིང་། །ཆོས་རྣམས་དོན་ལ་གྲུབ་ 
པ་མེད་པ་ལ། །འཁྲུལ་སྣང་མེད་བཞིན་འཛིན་པའི་སྙེམས་མ་བྱེད། །རང་བབ་མ་བཅོས་སོ་མ་ལྷུག་ 
པ་འདི། །གདོད་མའི་སངས་རྒྱས་ཡེ་ནས་ཡིན་པ་ལ། །བཟང་ངན་བཅོས་བསླད་རྟོག་དཔྱོད་མ་ 
བྱེད་པར། །ཡེངས་མེད་དྲན་པའི་སོ་པ་རྒྱུན་དུ་ཚུགས། །འཁོར་འདས་རོ་སྙོམས་ཕྱམ་བརྡལ་ཆེན་ 
པོ་ལ། །མ་ཤེས་མ་བྱུང་བྱ་བ་ཅི་ལ་ཟེར། །སྡུག་བཙིར་བྱས་ཆོས་རྣམ་རྟོག་རྒྱུན་ཆད་ལ། །བྱར་མེད་ 
རྩོལ་བྲལ་ངང་ལ་གནས་པར་གྱིས། །ད་ལྟའི་ཤེས་པ་སོ་མ་འདི་ཀ་རང༌། །ཕྱག་རྒྱ་ཆེན་པོ་རྒྱལ་བའི་ 
དགོངས་པ་ཡིན། མཉམ་བཞག་རྗེས་ཐོབ་ཉམས་རྟོགས་ཡོན་ཏན་སོགས། །གང་དང་ཅི་ལའང་ 
ཞེན་པ་མེད་པར་ཞོག །སངས་རྒྱས་བྱས་ཀྱང་ཁྱོད་རང་རིག་པ་ཡིན། །འཁོར་བ་ངན་སོང་ཁྱོད་ 
རང་འཁྲུལ་པ་ཡིན། །དེ་ཕྱིར་ཁྱོད་རང་རང་གིས་རིག་ཙམ་ལས། །རེ་དོགས་སྤང་བླང་དགག་སྒྲུབ་ 
མ་བྱེད་ཅིག །དགག་པ་ཅི་དགོས་སྟོང་པའི་རང་རྩལ་ཡིན། །སྒྲུབ་པ་མི་དགོས་གཉུག་མའི་རང་ 
གྲོལ་ཡིན། །སྟོང་གསལ་ཟུང་འཇུག་བྱར་མེད་མངོན་གྱུར་པ། །ནམ་མཁའི་རྣལ་འབྱོར་འབྲས་བུ་ཨེ་ 
མ་ཧོ། །
258

།ཟབ་གཏེར་ཆོས་ཀྱི་མཛོད་ཁང་།
hརྩེ་ལེ་མཚུངས་མེད་བསྟན་འཛིན་རྡོ་རྗེའི་ཞལ་གདམས། 
ཕའི་སྙིང་ཁྲག་བུའི་སྲོག་ཐིག་བཞུགས་སོ། །
༄༅། །མཁྱེན་པའི་དར་འཕྱར་བརྩེ་བའི་རླུང་ཆེན་བསྐྱོད། །ཐུགས་རྗེའི་གྲུ་ཆེན་འགྲོ་ཀུན་ཡོངས་ 
བསྒྲལ་ནས། །ཐར་གླིང་མཆོག་ཐུན་ནོར་བུ་སྩོལ་མཛད་པ། །དེད་དཔོན་པདྨ་ཀ་རས་བརྩེར་ 
དགོངས་ཤིག ། ༼༡༽ མདོ་ཁམས་གྲུབ་པའི་ཞིང་དུ་དད་ལྡན་གྱི། །ཕ་དང་མ་ལས་དལ་འབྱོར་ 
འདབ་སྟོང་རྒྱས། །བོད་ཡུལ་མཁས་གྲུབ་སྤྲུལ་སྐུའི་ཞབས་པད་བསྟེན། །དྲི་མེད་ཐོས་བསམ་མེ་ 
ཏོག་རྣམ་པར་བཀྲ། ། ༼༢༽ ད་ནི་སྒྲུབ་པའི་འབྲས་བུར་མངོན་ཕྱོགས་པའི། །པདྨའི་རྗེས་འཇུག་ 
ཚུལ་ཁྲིམས་རྣམ་གསུམ་དག །མདོ་སྔགས་བསྟན་པའི་རྒྱལ་མཚན་འཛིན་མཁས་པ། །སྙིང་གི་བུ་ 
ཁྱོད་ཕ་རྒན་སྙིང་གཏམ་ཉོན། ། ༼༣༽ འཁོར་བའི་རྒྱ་མཚོ་སྡུག་བསྔལ་རྦ་རླབས་འཁྲུགས། །རང་ 
གཞན་མ་ལུས་བརྒལ་དུས་ད་རེས་ཡིན། །ལས་ཉོན་ཆུ་བོའི་སྲིད་མཐར་མ་འཕྱན་པར། །ངང་ངུར་ 
ཁྱུ་འགྲོགས་བཞིན་དུ་མཁའ་སྤྱོད་དེངས། ། ༼༤༽ སྔོན་གྱི་རྒྱལ་བ་སྲས་བཅས་མ་ལུས་དང༌། ། 
ཞིང་འདིའི་རྒྱ་བོད་མཁས་གྲུབ་ཐམས་ཅད་དང་། །ཁྱད་པར་རྒྱལ་དབང་པདྨ་ཡབ་སྲས་རྣམས། ། 
གྲུབ་པ་བརྙེས་བཞིན་སྒྲུབ་པའི་དུས་ལ་བབས། ། ༼༥༽ ཚེ་འདིའི་བྱ་བ་སྙིང་ནས་བློ་ཡིས་ཐོངས། ། 
ཆོས་ཕྱིར་ལུས་སྲོག་ཕངས་མེད་ཐེད་ལ་བོར། །གོ་བ་ཉམས་སྣང་འཇའ་འདྲར་ཞེན་ཆགས་བསྒྱུར། ། 
ཞལ་མཐོང་ལུང་བསྟན་མངོན་པའི་ང་རྒྱལ་སྤོངས། ། ༼༦༽ སྤྱན་དང་མངོན་ཤེས་ས་ལམ་རྟགས་ 
མ་དུངས། །མ་རེ་མ་སྙེམས་གདམས་པར་ཡིད་ཆེས་དང༌། །སྟོང་ལ་མ་ཞེན་བསྐྱེད་རིམ་ལྷུན་གྲུབ་ 
ལྟོས། །གསལ་ལ་མ་ཞེན་ཀ་དག་ཟད་སར་སྐྱོལ། ། ༼༧༽ ལྟ་བ་བློ་འདས་ཆོས་ཟད་མཁའ་ལྟར་དག ། 
ཡེངས་མེད་བསྒོམ་པ་ཉིན་མཚན་འཁོར་ཡུག་ངང་། །སྤྱོད་པ་རྟེན་འབྲེལ་ཟ་འོག་ཐགས་ལྟར་གཟབ། ། 
འབྲས་བུ་མི་བསླུ་ཤུགས་ལས་འབྱུང་བར་ངེས། ། ༼༨༽ སྔོན་གྱི་རྒྱལ་བས་མ་ཐུལ་འགྲོ་འདུལ་ 
དཀའ། །རྩ་རྩུབ་འགྲོ་དོན་མ་སྔས་སྒྲུབ་འགོ་ཐོན། །དུས་བབས་པད་འབྱུང་བཞིན་དུ་འགྲོ་ཀུན་ 
དྲོངས། །རྒན་པོའི་བསམ་རྫོགས་མཛོད་ཅིག་སྙིང་གི་བུ། ། ༼༩༽ ང་མེད་སྙམ་ཚེ་འདིར་ལྟོས་
259

ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསོལ་བ་ཐོབ། །བླ་མས་བྱིན་རློབས་ཡི་དམ་དངོས་གྲུབ་སྟེར། །མཁའ་འགྲོས་གྲོགས་བྱེད་རྒྱལ་ 
ཀུན་ཐུགས་རྗེས་སྐྱོབ། །ང་དང་འབྲལ་མེད་ཅི་བསམ་འགྲུབ་བོ་བུ། ། ༼༡༠༽ ཕ་བུ་རུ་སྦལ་མ་བུ་ཇི་ 
བཞིན་དུ། །མི་བརྗེད་ཐུགས་ཡིད་འདྲེས་སོ་འབྲལ་མི་སྲིད། །བུ་ཁྱོད་དོན་གཉིས་ཕུན་ཚོགས་ 
མངོན་དུ་གྱུར། །རྒན་པོའང་མ་ཤི་སྙིང་གཏམ་གླེང་བར་སྨོན། །འདི་རྩེ་ལེ་སྤྲུལ་སྐུ་གོང་མ་བསྟན་ 
འཛིན་རྡོ་རྗེས། གར་དབང་པདྨ་རྒྱལ་མཚན་ལ་གདམས་པའོ། །མངྒ་ལམ།།
260

༄༅། །ཟབ་གཏེར་ཆོས་ཀྱི་མཛོད་ཁང་།
བླ་སྒྲུབ་ཧཱུྃ་ནག་སྙིང་ཐིག་སངས་རྒྱས་ལག་བཅང་གསེར་ཆོས་ 
གཅིག་བརྒྱུད་མ་བཞུགས་སོ
ཨོ་རྒྱན་ཆེན་པོ་པདྨ་འབྱུང་གནས་ཀྱིས༔ རིག་འཛིན་ཧཱུཾ་ནག་མེ་འབར་ལ་དངོས་སུ་གསུངས་པའི་ 
ཆོས་སྙིང་གི་ཐིག་ལེ་ཞེས་བྱ་བ༔ མདོ་སྔགས་ཐམས་ཅད་ཀྱི་ཡང་སྙིང་བཞུགས་སོ༔ ༔ གུ་རུ་ 
པདྨ་སིདྡྷི་ཧཱུྃ་ཧྲཱིཿ༔ འབྲུག་ལོ་བྱི་བའི་ཟླ་བའི་ཡར་ངོའི་ཚེས་གསུམ་ལ༔ ཕྱི་ནས་འབྲུག་སྒྲ་དང་༔ གློག་ 
དམར་འཁྱུགས༔ ཐོག་སེར་བབ༔ ནང་དུ་ལུས་ལ་ཤུ་བ་དང་སྐྲང་འབུར་གྱི་ནད་བྱུང་༔ གསང་བ་ 
ཉམས་སྣང་ལ་གཟུགས་མེད་པའི་ལག་པ་རིང་པོ་ལྕགས་ཀྱི་སེན་མོ་རྣོ་ངར་དང་ལྡན་པ་ཞིག་གིསཿ
ངའི་ལུས་ལ་འཁྲིལ་གྲབས་བྱུང་༔ དེ་ལ་སེམས་མ་ཡེངས་པར་བྱས་པས་ལག་པ་དེ་ཕར་བསྡུས་སོང་༔ 
དེ་ལ་དམིགས་རྟེན་བྱས་ནས་བལྟས་པས༔ ལག་སེན་ཁུམ་ཁུམ་བྱས་ཏེ་ཡལ་གྲབ་འདུག༔ དེ་ལ་ 
རྩད་རྡོར་བྱས་ནས་ལེགས་པར་བལྟས་ཙ་ན་དེ་འོད་དུ་ཞུ་ནས་ལུང་པ་ཕུ་ཞིག་ན༔ མགོན་པོ་ཕྱག་
བཞི་པ་ཞིག་ལ་ཐིམ་སོང་༔ མགོན་པོ་དེ་ལ་བལྟས་པས་དེ་ཡང་འོད་དུ་ཞུ་ནས་ཧཱུྃ་ཡིག་མཐིང་ནག་ 
ཅིག་ཏུ་སོང་༔ ཧཱུྃ་དེ་ལ་བལྟས་པས་བལྟ་བའི་ཡུལ་དང་ལྟ་བྱེད་ཀྱི་སེམས་གཉིས་མེད་ཟུང་འཇུག་ 
ཏུ་སོང༔ དེ་ལ་ལེགས་པར་བསམས་པས༔ རང་གི་རིག་པ་ཚོ་མ་ཐུབ་པའི་ཞེ་སྡང་གི་རང་མདངས་ 
ཕྱི་ལ་ཤོར་བ་ནི སྲུང་མ་འདི་རྣམས་ཡིན་པར་འདུག༔ རང་རིག་གསལ་སྟོང་འདི་ལ་གནས་ན་ཡེ་ 
ཤེས་དང་འཇིག་རྟེན་གྱི་ལྷ་གང་གིས་ཀྱང་མི་གནོད་པར་འདུག་བསམ་པའི་གོ་བ་ལེགས་པར་ 
འཆར་བྱུང༔ དེ་བཞིན་དུ་དུག་ལྔ་ཐམས་ཅད་ཀྱང་འགྲེའོ༔ ས་མ་ཡ༔ རྒྱ་རྒྱ་རྒྱ༔ 
༈༙ གུ་རུ་མཁའ་འགྲོ་སྡེ་ལྔའི་ལུང་བསྟན་ནི༔ ཨོ་རྒྱན་གཟུགས་མེད་རང་སྒྲའི་ཚིག་འདི་གསུང་༔ 
མ་བཅོས་སེམས་ཀྱི་གནས་ལུགས་རང་རིག་འདི༔ མ་འགགས་རང་རྩལ་དཔལ་ལྡན་བླ་མའི་སྐུ 
རབ་བྱུང་ཆ་ལུགས་པཎ་ཞྭ་དམར་པོ་གསོལཿལ༔ ཕྱག་གཡས་གསེར་གྱི་རྡོ་རྗེ་འགྱིངས་སྟབས་གདེངས༔ 
གཡོན་པས་ལྕགས་ཕུར་མེ་འབར་གནོད་བྱེད་གཟིར༔ ཞབས་གཉིས་རྡོ་རྗེའི་སྐྱིལ་ཀྲུང་བདུད་བཞི་ 
མནན༔ དམ་ཚིག་ཡེ་ཤེས་གཉིས་མེད་ལྷུན་གྱིས་གྲུབ༔ ཧཱུཾ་བྷོ་མེ་འཁོར་གཡས་གཡོན་དྲག་ཏུ་
261

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྐོར༔ ཕྱག་མཚན་སྣ་ཚོགས་འོད་ཟེར་འུར་སྒྲ་སྒྲོགས༔ ཁྲོ་ཚོགས་ཕོ་མོ་དྲག་སྔགས་ཕྱི་ནང་བསྣོལ༔ 
གནོད་བྱེད་འབྱུང་པོ་རྡུལ་ཕྲན་ཕྱེ་མར་བརླགས༔ སྟོང་གསུམ་ཟེར་གྱིས་ཁེངས་ནས་ཚ་ཟེར་འཁྱུགསཿ༔ 
ཨོཾ་ཨཱཿཧཱུྃ༔ ཧཱུྃ་བྷྱོཿ་ཕཊཿ༔ དམོད་དང་སྨོན་ལམ་རང་ཉིད་གང་འདོད་བྱ༔ འདི་འདྲ་སྲུང་ཟློག་བསད་ 
ལས་ཁྱད་འཕགས་ཡིན༔ ཉམས་ལེན་བྱས་ཚེ་ཡིད་ཆེས་ངོ་མཚར་སྐྱེ༔ གཞན་ཡང་ཡོན་ཏན་ 
གནས་སྐབས་མཐར་ཐུག་ཀུན བྱང་ཆུབ་བསྒྲུབ་པའི་བར་ཆད་འདི་ཡིས་སེལ༔ ཆགས་སྒོ་ཉམས་ 
ཆག་རྐྱེན་ངན་འཕྲལ་དུ་བཟློག༔ ཁྱད་པར་གཟའ་ཀླུ་རྒྱལ་བསེན་གཉེན་པོ་ཡིན༔ འཆི་མེད་ཚེ་ 
སྒྲུབ་ཡང་སྙིང་འདི་ཁོ་ན༔ དུས་དང་རྣམ་པ་ཀུན་ཏུ་འདི་ལ་འབོད༔ རང་ལུས་སྣང་སྟོང་བསྒོམས་ 
ལ་ཧཱུྃ་སྒྲ་སྒྲོགས༔ རྒྱུན་བཟླས་ཧཱུྃ་འདི་ཆུ་བོའི་རྒྱུན་ལྟར་གྱིས༔ རེས་འགའ་ནམ་མཁའི་དབྱིངས་སུ་ 
སེམས་གཏད་བཟླ༔ རེས་འགའ་རྒྱ་མཚོའི་ཀློང་དུ་དམིགས་ལ་བཟླ༔ རེས་འགའ་རི་བོའི་རྩེ་ལ་ 
དམིགས་ཏེ་བཟླ ཕྱི་རུ་གནོད་བྱེད་ཐམས་ཅད་ཧཱུཾ་འདིས་བསད༔ ནང་དུ་ནད་ཞུགས་སེལ་ཞིང་ 
རྩ་མདུད་གྲོལ༔ རང་སེམས་མ་བཅོས་རྫོགས་པ་ཆེན་པོ་ནི༔ རང་དང་ཡེ་ནས་འདུ་འབྲལ་མེད་པ་ 
འདིའི༔ གསལ་ཆ་ཡི་གེ་ཧཱུྃ་གིས་ངར་འདོན་གྱིས༔ དུས་གསུམ་རྒྱལ་བའི་ཡང་སྙིང་འདི་ཡིན་ནོ 
བཅུ་ཕྲག་ཞག་ལ་ཉིན་མཚན་ལྔ་ཁྲི་བཟླས༔ མཆོག་དང་ཐུན་མོང་དངོས་གྲུབ་ཐེ་ཚོམ་མེད༔ མ་ 
འོངས་སེམས་ཅན་བར་ཆད་སེལ་བ་ནི༔ སྐུ་ནི་མདའ་གང་ཁྲུ་དང་མཐོ་ཚོན་བཞི༔ བྲག་ལ་བྲིས་ 
པས་མཐའ་དམག་འཁྲུགས་རྩོད་ཞི༔ འདྲེ་ཅན་མི་ཡིས་མཐོང་ན་འདྲེ་དང་བྲལ༔ གང་གི་སྐུ་དེ་ 
སུས་མཐོང་དོན་ལྡན་འགྱུར༔ རས་བྲིས་མཆོད་པ་བྱས་ན་སྡིག་སྒྲིབ་དང་༔ ཁྱད་པར་རྒྱལ་པོའི་ 
གནོད་པ་མྱུར་དུ་ཞི ཚོན་གང་སྐུ་དེ་ལུས་ལ་བཅངས་པ་ནཿ དམ་ཆོས་བསྒྲུབ་པའི་བར་ཆད་ངེས་ 
པར་སེལཿ ཕྱོགས་ངན་འདྲེ་ལྔའི་གནོད་པ་འདི་ཡིས་དག༔ ལས་སྒྲིབ་ཉེས་ལྟུང་ཉམས་ཆག་འདི་ 
ཡིས་བྱང་༔ ཕྱོགས་སྐྱོང་སྡེ་བརྒྱད་ཐམས་ཅད་བྲན་དུ་ཁོལ༔ སྒྲུབ་ལ་བརྩོལ་འགྲུས་མྱུར་ཞིང་ཤེས་ 
རབ་ལྡན༔ མི་རྟག་འཆི་བ་དྲན་དང་ཆགས་ཞེན་བྲལ༔ དགེ་བཅུ་འབད་ལ་སྙིང་རུས་མྱུར་དུ་འོང་ 
དམ་ཚིག་སྡོམ་བརྩོན་སངས་རྒྱས་སྒྲུབ་ཐག་ཉེ༔ ཆོས་དང་མཐུན་པའི་ལོངས་སྤྱོད་ཅི་འདོད་ཡོང 
སྐུ་ཡི་ཕན་ཡོན་བསམ་བརྗོད་བྲལ་བ་དང་༔ བསྒྲུབས་པའི་ཕན་ཡོན་བློ་ལས་འདས་པ་ཡོད༔ དེ་ 
ཉིད་ཅི་ཡི་ཕྱིར་ན་རྒྱུ་མཚན་ནི༔ བདག་ཉིད་ཆེན་པོ་པདྨའི་རྒྱལ་པོ་དེས༔ དུས་མཐའི་གཏེར་སྟོན་
262

ཟབ་གཏེར་ཆོས་ཀྱི་མཛོད་ཁང་
འཇའ་ཚོན་པོ་སྙིང་པོ་འ༔ དངོས་ཉམས་རྨི་ལམ་རྣམས་སུ་ཆོས་གསུངས་ཤིང་༔ དབང་བསྐུར་ 
ལུང་བསྟན་རྒྱུན་ཆད་མེད་པར་མཛདཿ སྔགས་འཆང་ཧཱུྃ་ནག་མེ་འབར་སྙིང་ཐིག་འདི༔ སྐལ་ལྡན་ 
སྔོན་སྦྱངས་གང་ཟག་རེ་རེ་ཙམཿ མ་གཏོགས་མགོ་ནག་མི་ལ་བཤད་མི་རུང་༔ དད་མེད་ལོག་ལྟ་ 
ཅན་ལ་བཤད་གྱུར་ན དཔོན་སློབ་སྙིང་ཁྲག་མ་མགོན་ནག་པོས་འཐུངས༔ གཅིག་བརྒྱུད་ཆོས་ 
འདི་མདོ་སྔགས་སྙིང་པོ་ཡིན༔ འཇའ་ཚོན་སྙིང་པོའི་ཉམས་ལེན་རྒྱུན་ཁྱེར་འདི༔ ད་ལྟ་སྤེལ་ 
ཕངས་འཆི་ཁར་ཆོས་འདི་སྟོན༔ དགེ་བས་མཁའ་མཉམ་འགྲོ་རྣམས་རང་གྲོལ་ཤོག༔ ཁ་ཐཾ
ཨྃ སྲིན་པོའི་སྐད་དུ༔ ཨེ་ཀྱེ་ཁྱམ་བོ༔ བོད་སྐད་དུཿ༔ ཨ་ཏི་རང་བཞིན་ཆེན་པོའི་མན་ངག༔ 
ཆོས་ཕུང་བརྒྱད་ཁྲི་བཞི་སྟོང་དགོངས་དོན་རྒྱུ་འབྲས་ལམ༔ རྒྱུ་ཆོས་ལམ་དག་རིང་སྟེ་འབྲས་བུའི་ 
ལམ༔ རྒྱུ་འབྲས་དགེ་སྡིག་རང་གཟུགས་འཁྲུལ་པ་ལ༔ ཨ་འཐས་འཁོར་བའི་སྡུག་བསྔལ་སྣ་ཚོགས་ 
སྨིན༔ དགེ་སྡིག་སྤང་བླང་མེད་པའི་ལམ་མཆོག་ནི༔ བཙན་ཐབས་སངས་རྒྱས་ཐོབ་པའི་སྒྱུ་འཕྲུལ་ 
ཆེ༔ སྙིང་པོ་ལས་ཀྱང་ཡང་སྙིང་ཨ་ཏི་ནི འཁོར་འདས་སྒོ་གསུམ་གཅོད་ལ་སྒོ་གཅིག་དབྱེ༔ རྡོ་རྗེ་ 
གསུམ་གྱི་རྒྱ་མདུད་རྒྱ་གཅིག་གློདཿ སྣང་གྲག་གསལ་བ་སྟོང་པ་གསུམ་དང་བསྲེས༔ ཡེ་ཤེས་རྡོ་རྗེ་ 
སྤང་བླང་རེ་དོགས་བྲལ༔ དུས་གསུམ་དུས་མེད་ཕཊ་ཀྱི་ཆོས་འདི་ཟབ༔ ཀུན་ཀྱང་མ་བསྒོམས་ 
སྔོན་ཆད་བསྒོམས་པས་འཁྲུལ༔ ད་ནི་མ་ཡེངས་དེ་སྔ་ཡེངས་པས་ཕུང་༔ སྔར་འདས་རྗེས་གཅོད་ 
བསམས་ཀྱང་རང་སེམས་ཡིན༔ ཕྱིན་ཆད་སྔོན་བསུ་བྱས་ཀྱང་རང་སེམས་ཡིན༔ ད་ལྟ་བརྟག་ 
དཔྱད་འདི་ཡང་རང་སེམས་ཡིན༔ སེམས་ཉིད་འདི་ལ་དུས་གསུམ་ཡོད་མ་མྱངས༔ དུས་གསུམ་ 
ཕྱེ་བ་རྣམ་རྟོག་དྲི་མའོ༔ དེས་ན་རིགས་དྲུག་སེམས་ཅན་ཅི་ལ་སྲིད༔ ཕྱི་ནང་སྣོད་བཅུད་ཐམས་ 
ཅད་འཁྲུལ་པ་ཡིན༔ སེམས་ཅན་སངས་རྒྱས་ཟེར་བ་རང་སྣང་ཡིན༔ གཞི་ལམ་འབྲས་བུ་ཞེས་བྱ་ 
བརྟག་དཔྱད་ཡིན༔ དགེ་སྡིག་མདོ་སྔགས་ཆོས་ཀྱང་བླང་དོར་ཙམཿ བསྒྲུབ་དང་བསླབ་བྱའི་ཆོས་ 
ཀྱང་རེ་དོགས་ཙམ༔ དོན་ལ་ཡོད་མེད་གཉིས་ཀྱང་ཚིག་ཙམ་ཡིན༔ ཚིག་དང་ཡི་གེའི་ཆོས་ལ་ 
ཟད་པ་མེད༔ ཉམས་དང་གོ་བའི་ཆོས་ལ་མཐར་ཐུག་མེད༔ དཔེར་ན་ཆུ་དང་རླན་གཤེར་དུ་བ་ 
མེ༔ ཙན་དན་དྲི་དང་ཉི་ཟེར་དེ་བཞིན་ནོ༔ སྐྱེ་འཆི་མ་བུ་གཅིག་གྲོགས་གཅིག་དགྲ་ལྟར༔ འཁོར་ 
འདས་བདེ་སྡུག་ཟད་མེད་འཁྲུལ་འཁོར་རོ༔ སངས་རྒྱས་ལག་བཅངས་ཨོ་རྒྱན་སྙིང་ཐིག་ནི རྒྱུན་
263

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྡན་རང་གིས་རང་ལ་ཅེར་གྱིས་ལྟོས༔ བལྟས་པའི་ཚེ་ན་ཀློང་གྲོལ་བལྟ་བྱ་བྲལ༔ ཕྱི་ལ་བལྟས་དང་ 
ནང་གི་སྣང་བ་འགག༔ ནང་ལ་ལྟོས་དང་ཕྱི་རོལ་གཟུང་འཛིན་འགགཿ གསང་བར་གློད་དང་ཕྱི་ 
ནང་དབྱེར་མེད་འདྲེས༔ དབྱེར་མེད་ཁྱབ་བརྡལ་རྣམ་ཀུན་མཆོག་ལྡན་དང་༔ ཡིད་ཆེས་ངེས་ 
ཤེས་རང་བཟོས་མ་བསྒྲིབས་པས༔ སྟོང་ལ་གསལ་བ་ཡོད་ན་སྟོང་པ་མིན༔ གསལ་ལ་སྟོང་པ་ཡོད་ 
ན་དངོས་པོ་མིནཿ གསལ་སྟོང་དབྱེར་མེད་ཟེར་ན་འཛིན་པ་ཡོད༔ འཛིན་པ་ཡོད་ན་འཁྲུལ་པའི་ 
ས་བོན་བྱེདཿ༔ གཟུང་འཛིན་རང་བཞིན་ཤེས་ན་ཀ་ནས་དག༔ ཐམས་ཅད་རྩ་བ་རླུང་སེམས་དབྱེར་ 
མེད་ནི༔ གྱ་གྱུའི་སེམས་དང་དབུགས་འདི་གཉིས་སུ་མེད༔ ཉིན་མཚན་རྒྱུན་ལྡན་དབུགས་འདི་ 
མ་བརྗེད་ནཿ འཁོར་བའི་ས་བོན་རང་སར་བསྐམ་པར་འགྱུར༔ དེ་ཕྱིར་རླུང་སེམས་འདི་ཡི་མན་ 
ངག་དགོས༔ གསང་རིག་གཟུངས་ཀྱི་སྔགས་གསུམ་ཡང་ཞུན་ནི༔ སྲིད་པ་ཆགས་པའི་གནས་ཡུལ་ 
ལྟེ་འོག་ཏུ༔ རང་བབ་ཡེངས་དང་མ་ཡེངས་སྲོག་རྩོལ་བསྐྱང་༔ རླུང་སེམས་ཀ་དག་རང་བཞིན་ 
ཤེས་པ་ནི༔ ཀུན་བཟང་ཡབ་ཡུམ་དེ་རིང་འགྲུབ་པའོ༔ སྣང་བ་མཐའ་ཡས་མངོན་སུམ་མཐོང་བའོ༔ 
རྒྱལ་བ་རིགས་ལྔ་རང་མདངས་གོ་བའོ༔ རིགས་གསུམ་མགོན་པོ་རང་ཞལ་མཇལ་བའོ༔ སངས་ 
རྒྱས་ཤཱཀ་ཐུབ་རང་སེམས་འཆར་བའོ༔ འགྱུར་མེད་རྡོར་འཆང་ཡེ་ནས་གྲུབ་པའོ༔ བློ་ཟད་ཆོས་ 
ཟད་སྤང་གཉེན་ཞིག་པའོ༔ ང་ཉིད་པདྨ་ཐོད་ཕྲེང་རང་སྣང་གདེང་༔ ཁྱེད་རང་འཇའ་ཚོན་སྙིང་ 
པོ་སྣང་བ་ཡང་༔ དོན་ལ་ལྟོས་དང་གཉིས་སུ་བསྒྲུབ་མི་ཐུབ༔ དེ་བཞིན་ཕྱི་དང་ནང་ཡང་དེ་ལྟར་ 
ལགསཿ བདག་གཞན་སྐྱིད་སྡུག་གྲང་དྲོ་འགྲང་ལྟོག་དང་༔ ཕྱོགས་བཅུ་དག་དང་མ་དག་སྣང་ 
སྲིད་ཀུན༔ སེམས་ཀྱི་ཆོ་འཕྲུལ་ངེས་པར་ཡིན་པ་ལ གློ་བུར་རྣམ་རྟོག་དྲི་མས་བསྒྲིབ་པར་འགྱུར༔ 
སྦྲུལ་མདུད་སྲིན་པོའི་ཁ་ཆུའི་དཔེ་དང་ནི༔ ཉི་ཟླ་སྤྲིན་དང་ལུས་ཆུ་ལུས་གྲིབ་འདྲ༔ གསལ་སྟོང་ 
ཡ་བྲལ་བདེན་གཉིས་སོ་སོར་བཟུང་༔ གསལ་བས་བལྟས་ན་སྟོང་པ་ཡིན་ནམ་བསམཿ༔ སྟོང་པས་ 
བལྟས་ཚེ་གསལ་བ་ཡིན་ནམ་བསམ༔ རྨ་བྱ་མདངས་ལ་བལྟས་པས་རང་མགོ་འཁོར༔ བར་དོའི་ 
སེམས་ཅན་རང་འོད་ཟེར་གྱིས་འཆིང་༔ ད་ནི་དེ་རིང་ཕན་ཆད་སེམས་ཀློད་ལ༔ ཡེ་གྲོལ་ཡེ་དག་ 
ཡེ་ཤེས་ཡེ་རང་ཡིན༔ སྐུ་གསུམ་ངོ་སྤྲོད་སངས་རྒྱས་ལག་བཅངས་ནི༔ ཨོ་རྒྱན་སྙིང་ཐིག་ཟབ་དོན་ 
མཐར་ཐུག་འདིས༔ མཁའ་མཉམ་ཕ་མ་འགྲོ་ཀུན་རང་གྲོལ་ཤོག༔ ཁ་ཐམ༔ རྒྱ་རྒྱ་རྒྱ
264

༄༅། །ཟབ་གཏེར་ཆོས་ཀྱི་མཛོད་ཁང་།
དུས་མཐའི་གཏེར་སྟོན་པདྨའི་ཡང་སྤྲུལ་རིག་འཛིན་འཇའ་ཚོན་སྙིང་པོའི་རྨི་ལམ་དུ༔ རྔ་ཡབ་
གླིང་ནས་སློབ་དཔོན་ཆེན་པོའི་གསུང་ཇི་ལྟ་བ་ཞུས་ཏེ༔ སྣང་གསལ་མར་མེའི་མདངས་ལ་བརྟེན་
ནས་བྲིས་པའོ༔ ཆོས་འདིའི་བརྡ་དོན་བཀྲོལ་བ་ལ་གསེར་འབུལ་བ་མ་གཏོགས་སུ་གང་ལའང་བཤད་ 
མི་རུང་༔ གནད་ཀྱི་རྒྱ་ཐམས་ཅད་དུས་གཅིག་ལ་འཁྲོལ་མི་རུང་༔ ལས་དང་སྐལ་བར་ལྡན་པ་རེ་ 
རེ་ལ་སྦྱིན་ཀྱང་༔ ལོ་ཟླ་ཞག་དུས་ལ་རིམ་གྱིས་ཁྲོལ༔ དུས་ངན་འདི་འདྲ་ལ་བཤད་མི་རུང་༔ གཅིག་ 
བརྒྱུད་བྱས་ན་གྲུབ་ཐོབ་མང༔ རྒྱ་རྒྱ་རྒྱ༔ གལ་སྲིད་རྐྱེན་ངན་གྱིས་འཆི་བ་བྱུང་ན་ཁོང་དུ་ 
མིད་པར་བྱའོ༔ ༔
265

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
།རིག་འཛིན་འཇའ་ཚོན་སྙིང་པོས་རང་ལ་རང་གིས་གྲོས་སུ་ 
བཏབ་པའི་དམ་ཆོས་བསླབ་བྱ་བརྒྱ་རྩ་བཞུགས་སོ། །
ན་མོ་གུ་རུ་པདྨ་ཀཱ་ར་ཡ། དེ་ནས་རང་གིས་རང་ལ་བསླབ་བྱ་འདི་རྣམས་དྲན་པ་གསོ་ཕྱིར་ཡེངས་ 
མེད་བརྗེད་ཐོར་ཀོད་པ་ནི། ན་མོ་གུ་རུ་ཨ་ཛི་ཏ་མངྒ་མ་ཏི་ཡེ། རྩ་བ་གསུམ་དང་རྒྱལ་སྲས་རྒྱ་ 
མཚོའི་ཚོགས། །ཐུགས་རྗེ་གཅིག་བསྡུས་སྤྱན་རས་གཟིགས་དབང་དང་། །དབྱེར་མེད་རྗེ་བཙུན་མི་ 
ཕམ་རྗེ་ལ་འདུད། །ཤེས་རབ་མཐའ་རུ་ཕྱིན་པར་བྱིན་གྱིས་རློབས། །བསྐལ་དུས་སྙིགས་མར་ ང་སྐྱེས་ 
པའི་བཙུན་ཆུང་ང་། །ད་རེས་མི་ཚེའི་ལྷག་མ་འདི་ཉིད་ནི། །སྙིང་པོ་དོན་གྱི་ཆོས་གཅིག་བཙལ་ 
སྙམ་སྟེ། །ལུང་ཟིན་གྲུབ་ཐོབ་འགའ་ལ་དྲི་བ་བྱས། །མདོ་རྒྱུད་བསྟན་བཅོས་རྣམས་ལ་ལེགས་པར་ 
བལྟས། །རང་ཉིད་རྒྱུན་དུ་བསམ་བློ་མང་བཏང་ཡང༌། །སྒོ་གསུམ་ཡེངས་མེད་དོན་ལས་གཞན་མ་ 
རྙེད། །དྲན་པའི་སྐུལ་འདེབས་བསླབ་བྱ་འདི་ལ་ཉོན། །ཨེ་མ་ དེ་རིང་རང་གིས་རང་ལ་གྲོས་ཤིག་ 
འདེབས། །གྲོས་འདི་སེམས་ལ་ཟུངས་དང་ཆོས་རྒྱལ་དབང་། །སྙིང་ནས་སོམས་དང་རང་སྐྱོན་མ་ 
མཐོང་བའི། །བདག་འཛིན་ང་རྒྱལ་ཆེ་འོ་ཆོས་རྒྱལ་དབང་། །གཟུགས་པོ་ཆུང་ལ་ལ་མགོ་བོ་སྦམ་ 
པའི་མི། །ཚིག་སྐམ་གྲེ་བ་བདེ་འོ་ཆོས་རྒྱལ་དབང་། །རྣམ་གཡེང་འོག་འགྱུའི་ངང་ལ་མི་ཚེ་འདའ། ། 
ཁ་ནས་རྫུན་ཚིག་ཚ་འོ་ཆོས་རྒྱལ་དབང་། །རང་མཐོང་ཆེ་ལ་དག་སྣང་སྙིང་རྗེ་ཆུང༌། །མ་བཟང་ 
བཟང་རྒྱུ་ཆེ་འོ་ཆོས་རྒྱལ་དབང༌། །དུག་པོ་ཧྲུལ་ལ་ཤ་མདོག་སྔོ་བའི་ལུས། །མི་དྲན་དགུ་དྲན་ 
བཏབ་བོ་ཆོས་རྒྱལ་དབང་། །ཁྲོ་གཏུམ་བཟོད་སྲན་ཆུང་ལ་ཁེངས་པ་ཆེ། །ཉོན་མོངས་ཁ་ཡན་ཤོར་ 
རོ་ཆོས་རྒྱལ་དབང་། །དམ་བཅའ་ཁས་ལེན་མང་ལ་ཉམས་ལེན་ཉུང༌། །དྲེད་པོ་བློ་སྣ་མང་ངོ་ཆོས་ 
རྒྱལ་དབང་། །རང་གི་གོ་ཡུལ་ཡི་གེ་བྲིས་བྲིས་ནས། །འཆལ་གཏམ་མུ་ཅོལ་བཤད་དོ་ཆོས་རྒྱལ་ 
དབང་། །ཨ་ཅང་རང་ལུས་རྒྱལ་བའི་དཀྱིལ་འཁོར་ལ། །ཚིག་ངན་འཆལ་ཁ་མ་བཏང་ཆོས་རྒྱལ་ 
དབང་། །ཁྱད་པར་བུམ་དབང་ཐོབ་ནས་རང་ལུས་ལྷ། །དེ་ལ་བརྙས་བཅོས་མ་བྱེད་ཆོས་རྒྱལ་ 
དབང་། །དལ་འབྱོར་སྐྱོན་མེད་ཐོབ་ནས་ཆོས་སྒོར་ཞུགས། །སྔོན་སྦྱངས་ལས་འཕྲོ་བཟང་ངོ་ཆོས་
266

།ཟབ་གཏེར་ཆོས་ཀྱི་མཛོད ཛད་ཁང་།
རྒྱལ་དབང་། །གྲོགས་ཀྱིས་མ་བསླད་གཞོན་ནུ་རབ་ཏུ་བྱུང་། །ཆུང་ནས་བག་ཆགས་བཟང་ངོ་ཆོས་ 
རྒྱལ་དབང་། །བླ་མའི་དྲིན་གྱིས་ཐེག་ཆེན་ལམ་ལ་ཞུགས། །དམ་ཆོས་སྐལ་བ་བཟང་ངོ་ཆོས་རྒྱལ་ 
དབང་། །ཀྱེ་མ་ཀྱེ་མ་ཅི་ལ་བསམ་གྱུར་ཀྱང་། །དམ་པའི་ཆོས་རང་གྱིས་དང་ཆོས་རྒྱལ་དབང་། ། 
བདེ་གཤེགས་སྙིང་པོས་འགྲོ་ལ་ཁྱབ་གྱུར་ཀྱང་། །ལས་ངན་རྐྱེན་དབང་ཆེ་འདུག་ཆོས་རྒྱལ་དབང་། ། 
སྔོན་ཚེ་བསྐལ་པ་ཐོག་མེད་དུས་ཚེ་ནས། །ད་ལྟར་འཁྲུལ་ལུགས་སོམས་དང་ཆོས་རྒྱལ་དབང༌། །
བག་ཆགས་ངན་ལོང་དབང་དུ་ཤོར་ཤོར་ནས། །ལུས་ངན་ལེན་ལུགས་སོམས་དང་ཆོས་རྒྱལ་དབང་། ། 
ལས་ངན་འབྲས་བུ་རྣམ་པར་སྨིན་པའི་ལུས། །སྡུག་བསྔལ་མྱོང་ལུགས་སོམས་དང་ཆོས་རྒྱལ་དབང་། ། 
ད་རེས་རྟེན་འབྲེལ་ཚོགས་པའི་མི་ལུས་འདིས། །དམ་ཆོས་གཤའ་མ་གྱིས་དང་ཆོས་རྒྱལ་དབང་། ། 
མི་དགེ་བཅུ་ལ་ཧབ་ཐོབ་བྱེད་པ་མང༌། །བདེ་འགྲོ་མཐོ་རིས་དཀོན་ནོ་ཆོས་རྒྱལ་དབང༌། །ངན་ 
སོང་གསུམ་དུ་སྐྱེས་པའི་སེམས་ཅན་ནི། །ས་ཡི་རྡུལ་ལས་མང་ངོ་ཆོས་རྒྱལ་དབང་། །ཡིད་བཞིན་ 
ནོར་བུ་ལྟ་བུའི་དལ་འབྱོར་ནི། །ཉིན་མོའི་སྐར་མ་འདྲ་འོ་ཆོས་རྒྱལ་དབང་། །རྙེད་པར་དཀའ་ 
བའི་མི་ལུས་ཐོབ་གྱུར་ཀྱང་། །ཕལ་ཆེར་དོན་མེད་སོང་འདུག་ཆོས་རྒྱལ་དབང༌། །སྐྱེ་བའི་མཐའ་ 
ལ་འཆི་བ་ཨ་ཅང་ཆེ། །མི་རྟག་ཡང་ཡང་དྲན་ཅིག་ཆོས་རྒྱལ་དབང་། །འཆི་བའི་རྐྱེན་ནི་ཤིན་ཏུ་ 
མང་བས་ན། །མྱུར་དུ་བློ་སྣ་བསྟུངས་དང་ཆོས་རྒྱལ་དབང༌། །ཉི་མ་རྒས་པའི་གྲིབ་སོ་ཇི་བཞིན་དུ། ། 
ལོ་ཟླ་ཞག་གྲངས་མགྱོགས་འདུག་ཆོས་རྒྱལ་དབང་། །མི་ཚེ་ཡུད་ཙམ་སྤྲིན་བར་ཉི་མ་འདྲ། །ཚེ་ལ་ 
བློ་གཏད་མི་འདུག་ཆོས་རྒྱལ་དབང་། །སྣོད་ཀྱི་འཇིག་རྟེན་མེ་ཆུ་རླུང་གིས་བཤིགས། །ཆག་འཇིག་ 
སྟོང་ལུགས་སོམས་དང་ཆོས་རྒྱལ་དབང་། །འཇིག་རྟེན་འདི་ན་སྲོག་དབུགས་ཆགས་ཚད་ཀུན། ། 
ཚེ་ཐར་སུ་ཡང་མི་འགྲོ་ཆོས་རྒྱལ་དབང༌། །ལོ་བརྒྱའི་ནང་དུ་ད་ལྟའི་བྱ་བྱེད་ཀུན། །མཐའ་རྗེས་ 
མིང་མེད་འགྲོའོ་ཆོས་རྒྱལ་དབང་། །ད་ལྟའི་གཞོན་ཤ་རྒྱས་པའི་ལུས་འདི་ཡང་། །ནམ་ཞིག་ཐལ་ 
བར་འགྲོའོ་ཆོས་རྒྱལ་དབང་། །རྒྱུ་འབྲས་དགེ་སྡིག་རང་གི་རྗེས་སུ་འབྲང་། །གཞན་ལ་བསྒྱུར་ཐབས་ 
མེད་དོ་ཆོས་རྒྱལ་དབང་། །རང་གི་སྡིག་སྒྲིབ་རང་ལ་སྨིན་པར་ངེས། །ས་རྡོ་ཆུ་ལ་མི་སྨིན་ཆོས་རྒྱལ་ 
དབང་། །ཉི་མ་རེ་རེའི་སྐྱིད་སྡུག་གླེང་བརྩམ་ན། །རྟེན་གྱི་བདེ་བ་སྒྲུབས་དང་ཆོས་རྒྱལ་དབང་། ། 
ད་ལྟ་ཚེར་མའི་ན་ཚ་མི་བཟོད་པས། །རིགས་དྲུག་སྡུག་བསྔལ་སོམས་དང་ཆོས་རྒྱལ་དབང་། །མ་
267

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གི་དམྱལ་བ་ཞེས་བྱའི་སྡུག་བསྔལ་དེ།།ཐོས་པས་འཇིགས་རྔམ་ཆེ་འདུག་ཆོས་རྒྱལ་དབང༌། །རྗེ་ 
བཙུན་བླ་མ་རྒྱལ་བ་ཀུན་འདུས་དེ། །སྙིང་གི་དཀྱིལ་དུ་སྒོམས་ཤིག་ཆོས་རྒྱལ་དབང༌། །རྟག་ཏུ་ངུ་ 
དང་ནོར་བཟང་ནཱ་རོ་ལྟར། དུང་དུང་མོས་གུས་གྱིས་དང་ཆོས་རྒྱལ་དབང་། །སྒྲུབ་པ་སྒྱུ་ལུས་ཟང་ 
ཟིང་ཞབས་ཏོག་གིས། །ཅི་མཉེས་ཐུགས་དགོངས་སྒྲུབས་ཤིག་ཆོས་རྒྱལ་དབང༌། །སྐྱབས་གནས་ 
དཀོན་མཆོག་གསུམ་ལ་བློ་གཏད་ནས། །གང་བྱུང་ཐུགས་རྗེར་སྒོམས་དང་ཆོས་རྒྱལ་དབང་། །རང་ 
ཉིད་གཅིག་པུའི་ཞི་བདེ་རབ་སྤངས་ནས། །རྒྱལ་སྲས་ལམ་ལ་སློབ་དང་ཆོས་རྒྱལ་དབང་། །ཐེག་ 
ཆེན་ཆོས་ནི་བསམ་པ་གཙོ་ཆེ་བས། །སེམས་བསྐྱེད་རྒྱ་ཆེན་གྱིས་དང་ཆོས་རྒྱལ་དབང༌། གྲངས་ 
མེད་ཕ་མ་འགྲོ་བ་དྲིན་ཆེན་ལ། །བྱམས་དང་སྙིང་རྗེ་སྒོམས་ཤིག་ཆོས་རྒྱལ་དབང་། །ཞེན་ཆགས་ 
ལྷ་ལ་ཆགས་ཀྱང་འཆིང་བའི་རྒྱུ། །སྦྱིན་པ་ཅི་ནུས་ཐོངས་དང་ཆོས་རྒྱལ་དབང་། །འདོད་སྲེད་ཆེ་ 
དང་བུད་མེད་ཁྱུ་མ་བསྲེ། །གཙང་མར་ཚུལ་ཁྲིམས་སྲུངས་དང་ཆོས་རྒྱལ་དབང་། །སྙིགས་མའི་ 
དུས་འདིར་ཆགས་སྡང་ཕྲག་དོག་ཆེ། །ཞི་དུལ་བཟོད་སྲན་བསྐྱེད་དང་ཆོས་རྒྱལ་དབང་། །རྣམ་ 
གཡེང་ལེ་ལོའི་དབང་དུ་མ་ཤོར་བར། །བརྩོན་འགྲུས་སྐུལ་ལྕག་རེམས་ཤིག་ཆོས་རྒྱལ་དབང་། །སུ་ 
དང་འགྲོགས་ཀྱང་དུག་གསུས་འཕེལ་བ་མང༌། །གཅིག་པུར་བསམ་གཏན་སྒོམས་དང་ཆོས་རྒྱལ་ 
དབང་། །ཐོས་ཆུང་བླུན་སྒོམ་གེགས་དང་བར་ཆད་མང་། །ཤེས་རབ་མིག་གིས་ལྟོས་དང་ཆོས་རྒྱལ་ 
དབང་། །ཕྱི་ནང་གསང་གསུམ་ངོ་སྤྲོད་གནད་དུ་བསྣུན། །དབང་བཞིའི་དོན་ལ་སྦྱོངས་དང་ཆོས་ 
རྒྱལ་དབང༌། །ཞི་གནས་ལྷག་མཐོང་ཆུ་དང་ཉ་བཞིན་དུ། །འབྲལ་མེད་ཟུང་འཇུག་སྒོམས་དང་ 
ཆོས་རྒྱལ་དབང་། །བསྐྱེད་རིམ་ཆུ་ཟླ་ལྟ་བུའི་ཉམས་བསྐྱངས་ནས། །གཟུགས་སྣང་སྒྱུ་མར་སྦྱོངས་ 
དང་ཆོས་རྒྱལ་དབང་། །སྙན་དང་མི་སྙན་བསྟོད་སྨད་ཚིག་རྣམས་ཀུན། །གླིང་བུའི་འགྱུར་ཁུགས་ 
འདྲའོ་ཆོས་རྒྱལ་དབང་། །ཕྱི་རོལ་ཡུལ་གྱི་སྣང་བ་འདི་ཐམས་ཅད། །སེམས་ཀྱི་རང་མདངས་ཡིན་ 
ནོ་ཆོས་རྒྱལ་དབང་། །སེམས་ཉིད་སྐྱེ་འགག་གནས་གསུམ་མཐའ་དང་བྲལ། །ཁྱབ་གདལ་ངོས་གཟུང་ 
མི་འདུག་ཆོས་རྒྱལ་དབང་། །ཅང་མེད་ཧད་པོ་མ་ཡིན་རིག་ཅིང་གསལ། །དབྱིངས་རིག་དབྱེར་ 
མེད་བསྲེས་དང་ཆོས་རྒྱལ་དབང༌། །སྣང་སྟོང་གྲག་སྟོང་གསལ་སྟོང་ལ་སོགས་པའི། །གོ་ཡུལ་ཚིག་ 
ཕྱིར་མ་འབྲངས་ཆོས་རྒྱལ་དབང༌། །བདེ་གསལ་མི་རྟོག་ཉམས་ལ་ཞེན་ཆེ་ན། །གོལ་ས་ནོར་ས་
268

༄༅། །ཟབ་གཏེར་ཆོས་ཀྱི་མཛོད་ཁང་
མང་ངོ་ཆོས་རྒྱལ་དབང་། །ཕྱག་རྒྱ་ཆེན་པོ་ཟེར་བའི་སྒྲ་ཆེན་དེ། །ཁ་ནས་བརྗོད་བྲལ་ཡིན་ནོ་ཆོས་ 
རྒྱལ་དབང༌། །སྐྱེ་བའི་དུས་ཀྱི་ཤེས་པ་སོ་མ་འདི། །གོ་ན་ཆོས་སྐུར་འདུག་གོ་ཆོས་རྒྱལ་དབང༌། ། 
སངས་རྒྱས་ཟེར་བའི་གཡེར་བོ་ཆེ་དེ་ཡང༌། །རིག་པ་འདི་གར་འདུག་གོ་ཆོས་རྒྱལ་དབང་། །མཉམ་ 
བཞག་ནམ་མཁའ་ལྟ་བུའི་ངང་ཉིད་ལས། །ཆོས་སྤྱོད་སྒྱུ་མ་འདྲར་གྱིས་ཆོས་རྒྱལ་དབང་། །མ་འོངས་ 
དུས་འདིར་མི་མཐུན་འགལ་རྐྱེན་མང་། །དམ་ཆོས་བློ་སྦྱོང་སྒོམས་དང་ཆོས་རྒྱལ་དབང་། །གནས་ 
པའི་རྩ་སྦྱངས་གཡོ་བའི་རླུང་བཟུང་ཞིང༌། །བཀོད་པའི་བྱང་སེམས་སྤེལ་དང་ཆོས་རྒྱལ་དབང་། །
རླུང་ཕྱག་གཉིས་མེད་ངང་དུ་གནས་བསྒྱུར་ན། །རྟགས་བཅུའི་ཡོན་ཏན་ཡོང་ངོ་ཆོས་རྒྱལ་དབང་། ། 
ལམ་གྱི་དྲོད་རྟགས་ཉུག་ཉུག་བྱུང་བའི་ཚེ། །ཅི་བྱུང་ཁ་ནས་མ་བཤད་ཆོས་རྒྱལ་དབང༌། །རྟགས་ 
དང་ལུང་བསྟན་བདུད་ཀྱི་བར་ཆད་ལ། །དགའ་རློམ་ཆེད་དུ་མ་འཛིན་ཆོས་རྒྱལ་དབང་། །རང་ 
གིས་རང་ཉིད་འདུལ་བ་དཀའ་མོ་ཡིན། །གཞན་ལ་ཁ་ཏ་མ་ཚ་ཆོས་རྒྱལ་དབང༌། །གཞན་ལ་བསླབ་ 
བྱ་བྱས་ཀྱང་ཉན་མི་དཀོན། །ཚུར་ལ་བརྙས་བཅོས་ཡོང་ངོ་ཆོས་རྒྱལ་དབང༌། །ད་ལྟ་བསྐལ་པ་ 
དུས་ཀྱི་མཐའ་མ་འདིར། །གཞན་ལ་ཕན་འདོགས་དཀའོ་ཆོས་རྒྱལ་དབང༌། །དད་པ་ཕལ་ཆེར་ 
གསར་འགྲོགས་དགའ་ཚོར་ཡིན། །དམ་ཆོས་དྲན་མི་ཉུང་ངོ་ཆོས་རྒྱལ་དབང༌། །ཟླ་གྲོགས་འཕྲལ་ 
སྐྱིད་ཚེ་ཡི་ཟ་རོགས་ཡིན། །དགོས་དུས་ཕན་ངེས་མེད་དོ་ཆོས་རྒྱལ་དབང་། །དུས་ངན་མི་རྣམས་ 
རི་མགོའི་ཉི་མ་འདྲ། །དོན་མེད་མི་ཆོས་མ་བྱེད་ཆོས་རྒྱལ་དབང༌། །སུ་འགྲོགས་མགུ་བ་ཉུང་ལ་ 
འཁུ་བ་མང་། །མི་ཚེ་མཚམས་ལ་དྲིལ་དང་ཆོས་རྒྱལ་དབང་། །ཟ་རེས་འཐུང་རེས་མཆེད་གྲོགས་ 
ངོ་བསྲུང་འདི། །སྒྲུབ་རྒྱགས་ཧར་པོར་འདུག་གོ་ཆོས་རྒྱལ་དབང༌། །ཕན་ཚུན་དགའ་ཚོར་འདི་ 
ཡང་ཞག་གསུམ་ཙམ། །བདག་བློ་བདུད་ཁྱེར་ཡིན་ནོ་ཆོས་རྒྱལ་དབང༌། །འདོད་པས་གདུང་བ་ 
སྤྱོད་ཅིང་སྲེད་པ་འཕེལ། །འབུར་འཇོམས་འཕྲལ་དུ་ཐོངས་དང་ཆོས་རྒྱལ་དབང་། །དར་རྒུད་ 
ལེགས་ཉེས་ཆུ་ཡི་གཉེར་མ་འདྲ། །སྐྱིད་སྡུག་རེས་མོས་ཡིན་ནོ་ཆོས་རྒྱལ་དབང༌། །བསམ་ཚད་ 
ཐོག་ཏུ་མི་ཁེལ་ལས་དབང་ཆེ། །དོན་མེད་བསམ་རྒྱ་མ་ཆེ་ཆོས་རྒྱལ་དབང༌། །འགྲོ་འདུག་བསམ་ 
བློ་མང་པོ་བཏང་ན་ཡང་། །རྣམ་རྟོག་རྗེས་མ་དབང་ཆེ་ཆོས་རྒྱལ་དབང་། །སྣང་བ་འདི་ནི་བསེར་ 
བུའི་རླུང་དང་འདྲ། །གར་འགྲོ་གཏད་སོ་མེད་དོ་ཆོས་རྒྱལ་དབང༌། །དེ་རིང་དྲན་པ་སང་ཉིན་
269

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡལ་ནས་འགྲོ། །འགྱུ་བ་དངོས་པོར་མ་བཟུང་ཆོས་རྒྱལ་དབང༌། །ཟས་སྐོམ་ཞིམ་པོ་མི་གཙང་དྲི་ 
མའི་རྒྱུ། །དཀའ་སྤྱད་དང་དུ་ལོངས་དང་ཆོས་རྒྱལ་དབང་། །ན་ཚ་སྡུག་བསྔལ་སྐྱོན་དུ་མ་བལྟ་ 
ཞིག །སྔོན་ལས་སྡིག་སྒྲིབ་ཟད་དོ་ཆོས་རྒྱལ་དབང༌། །མཐོ་འགྲོགས་ཕལ་ཆེར་གཡང་སར་ལྷུང་བ་ 
མང༌། །གསར་འགྲོགས་ཉེ་རིང་མ་ཆེ་ཆོས་རྒྱལ་དབང༌། །གདམས་ངག་རྒྱུད་ཚོད་སུས་ཀྱང་རྟོགས་ 
དཀའ་བས། །སུ་ལའང་སྐུར་འདེབས་མ་བྱེད་ཆོས་རྒྱལ་དབང་། །རྐྱེན་ངན་རོ་སྙོམས་འདི་ཡང་ 
དཀའ་མོ་འདུག །ཐོག་མར་རྟེན་འབྲེལ་སྒྲིགས་དང་ཆོས་རྒྱལ་དབང༌། །རྟེན་འབྲེལ་ཕན་ཐོགས་ 
ཟད་ན་སྔོན་ལས་ཡིན། །རོ་སྙོམས་རང་བྱས་ཡིན་ནོ་ཆོས་རྒྱལ་དབང་། །དགོས་མེད་ལོང་གཏམ་ 
གླེང་མོ་མ་ལབ་པར། །ཁ་རོག་ཁ་བཙུམ་གྱིས་དང་ཆོས་རྒྱལ་དབང༌། །ལབ་ལབ་མང་པོ་བཤད་ 
ཀྱང་སྙིང་པོ་མེད། །ཚིག་ཉུང་དོན་དུ་དྲིལ་དང་ཆོས་རྒྱལ་དབང་། །རིག་པ་ཅོལ་ཆུང་སྣང་བ་བྲིད་ 
མཁས་པས། །བག་ཆགས་ངན་ལོང་མ་བཏང་ཆོས་རྒྱལ་དབང༌། །ལྟོ་འགྲངས་ཉི་དྲོས་མང་ཡང་ 
བདེ་བདེ་འདིས། །རྐྱེན་ངན་ལམ་ཁྱེར་དཀའོ་ཆོས་རྒྱལ་དབང་། །ཤེས་རབ་ཆེ་ཡང་སྡིག་ལ་མ་ 
འཛེམས་ན། །དམྱལ་བའི་ས་བོན་འཕེལ་ལོ་ཆོས་རྒྱལ་དབང༌། །གཟུགས་བྱད་ལེགས་ཀྱང་དམ་ 
ཆོས་མ་དྲན་ན། །དུག་གི་མེ་ཏོག་འདྲའོ་ཆོས་རྒྱལ་དབང་། །རང་སྐྱོན་སྦས་ནས་གཞན་སྐྱོན་མ་ 
བསླངས་བར། །དག་སྣང་ཕྱོགས་མེད་སྦྱོངས་དང་ཆོས་རྒྱལ་དབང་། །ཉམས་དང་གོ་བ་རྣལ་འབྱོར་ 
མགོ་བསྐོར་ཡིན། །རིག་པ་རྗེན་ལ་ཕུད་དང་ཆོས་རྒྱལ་དབང་། །ཚིག་ཚོགས་ཡི་གེའི་མཐའ་ལ་ 
ཆོད་དུས་མེད། །གནས་ལུགས་ཧྲིལ་གྱིས་དྲིལ་དང་ཆོས་རྒྱལ་དབང་། །དངོས་དང་བརྒྱུད་ནས་ 
མཁའ་མཉམ་སེམས་ཅན་ལ། །སྨོན་ལམ་རྒྱ་ཆེན་ཐོབ་དང་ཆོས་རྒྱལ་དབང༌། །བྱས་ཤིང་བསགས་ 
པའི་དགེ་བ་ཐམས་ཅད་ནི། །བསྔོ་བའི་རྒྱས་འདེབས་གྱིས་དང་ཆོས་རྒྱལ་དབང་། །ཀྱེ་མ། ཚེ་ལ་ 
སྡོད་ལོང་མི་འདུག་ཆོས་རྒྱལ་དབང་། །གར་སྐྱེས་སྡུག་བསྔལ་ཡིན་འདུག་ཆོས་རྒྱལ་དབང་། །ལས་ 
འབྲས་བསླུ་མེད་ཡིན་ནོ་ཆོས་རྒྱལ་དབང་། །སྐྱིད་འདོད་ཤོམ་ར་མ་ཆེ་ཆོས་རྒྱལ་དབང་། །མི་ཟེར་ 
ཁ་ལ་མ་ཉན་ཆོས་རྒྱལ་དབང་། །ཙབ་ཙུབ་བློ་སྣ་མ་མང་ཆོས་རྒྱལ་དབང༌། །མ་བཅོས་ལྷུག་པར་ 
ཞོག་དང་ཆོས་རྒྱལ་དབང་། །དོན་གཉིས་ལྷུན་གྱིས་སྒྲུབས་དང་ཆོས་རྒྱལ་དབང་། །རང་གིས་རང་ 
ལ་བསླབ་བྱ་བརྒྱ་རྩ་བརྒྱད། །རང་གི་སྡོད་ས་དབེན་གནས་འབོལ་ཆུ་མིག །རང་གི་གཉེན་པོར་
270

།ཟབ་གཏེར་ཆོས་ཀྱི་མཛོད་ཁང་
ཚིག་བཅད་འདི་བྲིས་པས། །རང་བཞིན་གནས་ལུགས་ཀུན་གྱིས་རྟོགས་པར་ཤོག །ཅེས་དེ་ལྟར་ 
བསླབ་བྱ་བཅས་ཤིང་མཚམས་དམ་པོའི་ངང་ནས། སྤྲོས་བཅས་སྤྲོས་མེད་ཀྱི་དགེ་རྩ་མང་པོ་ལ་ 
འབད་པས། སྒྲིབ་པ་དག་པའི་རྨི་ལམ་རྟགས་སོགས་མང་པོ་བྱུང་ངོ༌། །ཞེས་གསུངས་སོ། །མངྒ་ལཾ།
271

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །གཏེར་སྟོན་རིག་འཛིན་འཇའ་ཚོན་སྙིང་པོ་དགུང་གྲངས་དྲུག་ཅུ་ 
རྩ་གཅིག་ལ་ཉེ་བའི་ཚེ་འདའ་ཀར་ཞལ་ཆེམས་སུ་ 
གནང་བའི་རྡོ་རྗེའི་ཚིགས་སུ་བཅད་པ།
ན་མོ་ལོ་ཀེ་ཤྭ་རཱ་ཡེ། འཕགས་པ་སྤྱན་རས་གཟིགས་ལ་ཕྱག་འཚལ་ལོ། །སྐྱེས་མཐའ་འཆི་བ་མཐོང་ 
ཙ་བློ་མ་བདེ། །བསགས་མཐའ་འཛད་པ་མཐོང་ཙ་ཡིད་མ་ཆེས། །དར་མཐའ་རྒུད་པ་མཐོང་ཙ་ 
སེམས་མ་དགའ། །བསམ་བློ་བཏང་ན་སེམས་ཡིད་སྐྱོ་བ་ལ། །ཨོ་རྒྱན་མཁྱེན་ནོ་པདྨ་རིན་པོ་ཆེ། ། 
ཐུགས་རྗེས་ཟུངས་དང་མཉམ་མེད་སྒམ་པོ་པ། །བྱིན་རླབས་སྩོལ་དང་མི་ཕམ་བློ་གྲོས་ཞབས། ། 
འདུས་པའི་ཐ་མ་སོ་སོར་བྲལ་ཙ་ན། །མི་རྟག་འགྱུར་བའི་ཆོས་དེ་མངོན་སུམ་མཐོང༌། །བརྩིགས་ 
པའི་ཐ་མ་ཞིག་རལ་བྱུང་ཙ་ན། །ཁང་ཁྱིམ་རིམ་པར་བཟོས་ཀྱང་བློ་རྩ་ལྐུག །དཀོན་མཆོག་མཁྱེན་ 
ནོ་འཕགས་པ་སྤྱན་རས་གཟིགས། །ཐུགས་རྗེས་ཟུངས་དང་རྒྱལ་བ་ཀརྨ་པ། །ཁ་ཡི་སོ་བུད་མིག་ 
གིས་གཟུགས་མི་གསལ། ལུས་ཀྱི་དྲོད་ཤོར་ཟས་ཀྱི་རོ་མི་མྱོང་། །དྲིན་གྱིས་བསྐྱངས་པའི་བུ་ཚས་ 
མི་ཉན་ན། །ཤི་བ་མྱུར་སྟབས་ཡོང་བའི་ཕོ་ཉར་མཐོང༌། །མགོན་པོ་ཚེ་དཔག་མེད་པས་བསྐྱབ་ཏུ་ 
གསོལ། །རྒྱལ་བ་སྨན་པའི་རྒྱལ་པོས་ཐུགས་རྗེས་ཟུངས། །བསྐལ་པ་གྲངས་མེད་དུས་ནས་ད་བར་དུ། ། 
ལས་ལུས་རྣམ་གྲངས་མང་ཡང་དོན་མ་གྲུབ། །སྔོན་ཚེ་ཐོག་མེད་དུས་ནས་ལས་བསགས་ཀྱང་། ། 
བདེ་འབྲས་ཉུང་ཞིང་སྡུག་བསྔལ་ཁོ་ན་བསྒྲུབས། །དམ་པའི་ཆོས་ཤིག་མེད་ན་སྙིང་པོ་ཅི། །ད་རེས་ 
དལ་འབྱོར་ཆོས་ལྡན་ལུས་ཐོབ་ཀྱང་། །གཡེང་བའི་དབང་སོང་རང་ལ་ཡིད་མ་ཆེས། །ཚེ་དང་སྒྲུབ་ 
པ་མཉམ་པས་རྫ་ཁྲོད་དུ། །གཅིག་པུར་སེམས་ལ་དབང་ཐོབ་བྱེད་རྩིས་ལ། །རྐྱེན་དང་ལས་དབང་ 
ཆེས་ཏེ་དཀོར་ལ་འབགས། །འདོད་ཐོག་མ་བྱུང་སྤྲང་འཁྱམས་དྲེད་པོར་སོང་། །ད་ནི་མི་རྟག་འཆི་ 
བ་ཡོང་འདུག་པས། །ལས་འདི་སུས་ཀྱང་མི་ཟློག་འགྲོ་དགོས་ན། །སྨན་དཔྱད་རྐྱེན་སེལ་བྱས་པས་ 
ཅི་ལ་ཕན། །ང་ལ་དད་གུས་ཡོད་པའི་མི་ཡོད་ན། །ཁ་ཆེམས་ཚིག་གི་ཐ་མ་འདི་ལ་ཉོན། །ཆོས་ཀྱི་ 
བྱུང་ཁུངས་མདོ་རྒྱུད་དཔང་དུ་ཚུགས། །བློ་གཏད་དཀོན་མཆོག་བཟང་བས་སྐྱབས་འགྲོ་གྱིས། །ཕ་
272

།ཟབ་གཏེར་ཆོས་ཀྱི་མཛོད་ཁང་།
མ་སེམས་ཅན་ཀུན་ལ་བྱམས་པ་སྒོམས། །དམ་ཚིག་སྡོམ་པ་མིག་འབྲས་བཞིན་དུ་སྲུངས། །དམན་ 
ས་བཟུང་ཞིང་མི་ཚེ་རི་ལ་སྡོད། །རང་རིག་དྲན་པས་བསྐྱངས་ཤིང་རང་ཚོད་ཟུངས། །སྐྱིད་སྡུག་ 
གང་བྱུང་ལམ་ཁྱེར་བློ་སྦྱོང་སྒོམས། །ཅི་བྱེད་དམ་པའི་ཆོས་དང་ཅི་མཐུན་གྱིས། །རྒྱལ་བ་གོང་ 
མའི་རྣམ་ཐར་དྲན་པ་དང༌། །དུས་ངན་ཚེ་ཐུང་འདི་ལ་མཚམས་རང་ཆོད། །གང་དང་འགྲོགས་ 
ཀྱང་དུག་གསུམ་འཕེལ་བའི་རྒྱུ། །འདོད་པ་འདི་ལ་ཆོག་ཤེས་མི་འདུག་པས། །མཐུན་རྐྱེན་གང་ 
འཛོམས་བསྙེན་སྒྲུབ་འབད་འབུངས་ཐོན། །ཚོགས་གཏོར་ཆོས་སྤྱོད་བརྒྱ་ཕྱག་ལ་སོགས་པ། །སྤྲོས་ 
བཅས་སྤྲོས་མེད་ཉིད་མཚན་ཟུང་འཇུག་སྐྱོངས། །གྲོགས་དང་མཉམ་དུ་མ་སྡོད་གཅིག་པུར་འདུག ། 
མང་པོ་ཤེས་འདོད་མ་ཆེ་རང་རྒྱུད་འདུལ། །ཀུན་ལ་དག་སྣང་སྦྱངས་ཤིང་ཁེངས་སེམས་སྐྱུངས། ། 
དུས་ཀུན་ཨུ་རྒྱན་པདྨ་དྲན་པར་གྱིས། །སངས་རྒྱས་གཞན་ལས་ཐུགས་རྗེ་བྱིན་རླབས་ཆེ། །ཁ་བ་ 
ཅན་གྱི་ཆོས་སྐལ་མ་ཎི་བགྲང༌། །མདོ་སྔགས་ཀུན་གྱི་ཉམས་ལེན་འདི་ལ་འདུས། །དྭགས་པོ་བཀའ་ 
བརྒྱུད་ཆོས་ཁྲིད་ཡང་ཡང་ཉོན། །བོད་ཀྱི་གྲུབ་ཐོབ་ཕལ་ཆེར་འདི་ལས་བྱུང༌། །སངས་རྒྱས་བསྟན་ 
པའི་གཞི་མ་འདུལ་བ་ཡིན། །ཚུལ་ཁྲིམས་གཙང་མར་བསྲུངས་ན་དྭང་རེ་སྤྲོ། །རླུང་སེམས་དབྱེར་ 
མེད་བསྐྱངས་ན་གྲུབ་རྟགས་ཐོན། །ཡང་དགོས་ཁྱད་པར་རྩ་བའི་བླ་མ་ལ། །གསོལ་འདེབས་ཕུར་ 
ཚུགས་ནུས་ན་མཆོག་ཏུ་འགྱུར། །བླ་མ་སངས་རྒྱས་མཐོང་དུས་བྱིན་རླབས་ཞུགས། །དེ་ནི་ཉམས་ 
ལེན་ཀུན་གྱི་མཐར་ཐུག་ཡིན། །ཁོ་བོས་ཉམས་ལེན་མ་ཆུང་མངོན་སུམ་མཇལ། །གདམས་ངག་ 
ཚིག་དང་དཔེ་ལ་མ་ལུས་པར། །རང་རིག་རང་གསལ་ཉིན་མཚན་བསྲེས་པ་ཡིན། །ང་ལ་དད་མི་ 
ཡོད་ན་དེ་ལྟར་ཐུགས་ལ་ཞོག །གཞན་ཡང་ཕྱོགས་ཀྱི་ཡོན་བདག་ཕོ་མོ་དང༌། །ང་ལ་དད་མོས་ 
ཡོད་པའི་སྐྱེ་འགྲོ་རྣམས། །གསོལ་བ་བཏབ་ན་བྱིན་རླབས་ངེས་པར་ཡོང་། །འགྲོ་བའི་དོན་ལ་དགེ་ 
བ་མང་དུཿ་བསགས། །སྨོན་ལམ་རྣམ་པར་དག་པའི་རྒྱས་འདེབས་ཡོད། །དེ་ཡི་མཐུ་ནུས་རྟེན་ 
འབྲེལ་ངེས་པར་འཆར། །ད་ལྟ་ཆོས་གསུང་དབང་བསྐུར་མང་ན་ཡང༌། །ཉམས་ཆེན་ཆོས་ལ་བྱེད་ 
མི་ཉུང་བར་འདུག །ཤི་ནས་གདུང་རུས་དད་རྟེན་ཅི་ལ་ཕན། །གཞན་ཡང་རྒྱལ་ཁམས་སྤྱི་པ་ལ། ། 
བརྗོད་ཚིག་འདི་ལྟར་ཟེར་འདུག་གྱིས། །དེང་སང་གཏེར་སྟོན་ཤི་ཁ་རུ། །སྡོམ་པ་དམ་ཚིག་གཙང་ 
འདུག་གྱིས། །དགའ་སྤྲོ་གླུ་ལེན་ཙེ་རེ་རེ། །ལུས་གནད་ཟོ་བདེ་བྱས་འདུག་གྱིས། །ཤི་རྟགས་ཕྱི་ནང་
273

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསང་བ་གཟིགས། །འབྱུང་བ་ཐིམ་རིམ་གསལ་འདུག་གྱིས། །རང་སེམས་དབུ་མར་ཐིམ་པ་ལ། 
རྣམ་རྟོག་འཁྲུལ་པ་དག་སོང་གྱིས། །ཤི་བ་ཞེས་བྱ་ཐ་སྙད་དེ། །རྨི་ལམ་སྒྱུ་མ་ཡིན་འདུག་གྱིས། ། 
ཕྱོགས་མིས་སྐད་ཆ་དྲིས་འདུག་ན། །ཆོས་མགོ་ཐོན་ནས་ཤི་སོང་སྨྲོས། །འགྲོ་དོན་འགྲུབ་ནས་འདས་ 
སོང་སྨྲོས། །གྲུབ་པ་ཐོབ་ནས་གྲོངས་སོང་སྨྱོས། །གདུལ་བྱ་རྫོགས་ནས་གཤེགས་སོང་སྨྲོས། །འབྲེལ་ 
ཚད་ཆོས་ལ་སྦྱོར་སོང་སྨྲོས། །བསགས་ཚད་དགེ་ལ་བསྒྱུར་སོང་སྨྲོས། །ང་ལ་དད་ལྡན་བུ་ཡོད་ན། ། 
ཤི་ནས་ཞག་བཞིའི་བར་དུ་ནི། །རོ་ལ་ཐག་ཐུག་མ་འགུལ་ཅིག །ཕྱི་ནང་རྟེན་འབྲེལ་མང་པོ་ཡོད། ། 
དེ་ནས་མེ་ལྷར་ཞུག་མེར་ཕུལ། །མགུལ་སྲུང་བཏགས་གྲོལ་མཉམ་དུ་བསྲེག །དེ་ཚེ་སྨོན་ལམ་ཅི་ 
བཏབ་འགྲུབ། །དད་མེད་དྲེད་པོ་དམ་ཉམས་ཀྱང་། །མི་རྟག་སྐུལ་ལྕག་དེ་ཡིས་ཡོང༌། །གང་གིས་ 
དྲི་ཚོར་མེ་མཐོང་བ། །མི་དང་མི་མ་ཡིན་ཉིད་ཀྱང༌། །ངེས་འབྱུང་ཆོས་ཀྱི་སྐུལ་མ་ཡོད། །དད་ 
གུས་ཅི་གསུངས་བཀའ་བསྒྲུབས་ཚེ། །སྒྲུབ་པ་བྱེད་པའི་སྐུལ་ལྕག་ཡོང༌། །ཆོས་གོས་ནམ་མཁའི་ 
མཐོངས་ལ་ཕྱོར། །ཤཱཀྱའི་བཙུན་པ་ཐམས་ཅད་ཀྱང༌། །ང་འདྲ་གྱིས་ལ་ཤོག་ཅིག་སྨྲོས། །ང་ཡི་ 
གདུང་རུས་ཐལ་བ་རྣམས། །ཕལ་ཆེར་ཆུ་ཆེན་གཞུང་ལ་སྐྱོལ། །འགའ་ཞིག་རེ་མཐོའི་རྩེ་ལ་སྐྱོལ། ། 
མཆོད་རྟེན་ལྷ་སྐུ་མ་བཞེངས་ཤིག །དགོངས་རྫོགས་ཤ་ཆང་མ་མང་ཞིག །སྲོག་གཅོད་སྟོན་མོ་མ་ 
བཏང་ཞིག །གདུང་རུས་གང་བྱུང་མ་ཁྱེར་ཅིག །རྫོགས་རིམ་བསྡུས་ནས་འཆི་བ་ལ། །སྐུ་གསུང་ 
ཐུགས་རྟེན་མི་འབྱོན་ཏེ། ། གལ་སྲིད་རང་བསྲེལ་ལ་སོགས་པ། །རེ་རེ་བྱུང་ཡང་མཁའ་འགྲོས་ཁྱེར། ། 
མི་ཡུལ་བཞག་པའི་སྐལ་བ་མེད། །མཁའ་སྤྱོད་གནས་སུ་འགྲོ་དོན་ཆེ། །ང་ལ་སྐྱེ་བ་འདིར་མི་ 
འབྱུང་། །གལ་སྲིད་སྐྱེ་བ་ཡིན་ཟེར་ན། །དེ་ལ་བདེན་པར་མ་འཛིན་ཅིག །ང་ཡི་ཆོས་གོས་རྣམ་ 
གསུམ་ནི། །རྗེས་འཇུག་རྣམས་ཀྱིས་ཅི་ཐོབ་བགོས། །དངོས་གྲུབ་རྟེན་འབྲེལ་སྣ་རེ་ཡོད། །ཅ་ག་ཕྲན་ 
ཚེགས་འདི་དག་དང༌། །དཔེ་ཆ་ལྷ་རྟེན་ལ་སོགས་པ། །འགྲོ་དོན་གང་ཆེ་ཚོགས་གང་རྫོགས། ། 
ལེགས་པར་བསམས་ཏེ་མཆོད་སྦྱིན་གྱིས། །བདུན་ཚིགས་གཅིག་གི་བར་དུ་ནི། །གྲྭ་པ་དམ་ཚིག་ 
གཙང་བ་ཡིས། །ཉིན་རེར་ཐོས་གྲོལ་ཚར་རེ་ཀློགས། །མདོ་ལྔ་ལེའུ་བདུན་མ་འདོན། །ཚོགས་གཏོར་ 
བསྐང་གསོ་བཏང་བ་ན། །ཁྱེད་རང་ཚོ་ཡི་སྒྲིབ་སྦྱོང་ཡོང་། །ང་ལ་བསྔོས་དང་མ་བསྔོས་མེད། །སྲོག་ 
གཅོད་མི་མང་བསགས་པ་དང༌། །ཆང་འཐུང་དོན་མེད་ཕོ་ཁྲམ་བསགས། །ལྷ་སྟོན་ཡིན་ཟེར་དགེ་
274

ཟབ་གཏེར་ཆོས་ཀྱི་མཛོད་ཁང་
མང་བཏང༌། །དེ་འདྲ་བྱེད་ན་བཀའ་ཆད་ཡོང༌། །ང་ལ་ཉན་པའི་བུ་ཡོད་ན། །རབ་ཀྱིས་ཞི་ཁྲོའི་ 
ལས་བྱང་བཏང༌། །འབྲིང་གིས་ལེའུ་བདུན་དྭགས་བསྟོད་ཀློགས། །མཐའ་མས་ཡིག་དྲུག་འུར་དིར་ 
སྒྲོགས། །ཐམས་ཅད་ཆོས་དང་གང་མཐུན་གྱིས། །ལ་ལས་དགོངས་རྫོགས་ལོ་གསུམ་མཚམས། །ལ་ 
ལས་ཟླ་གསུམ་ཞག་གསུམ་ཙམ། །མཐའ་མས་བདུན་ཕྲག་གསུམ་ཙམ་གྱིས། །མཚམས་བཅད་ང་ 
ལ་གསོལ་གདབ་ན། །ང་ནི་དེ་ཚེ་རྫུ་འཕྲུལ་ཐོབ། །དངོས་གྲུབ་ཕྲལ་དུ་སྟེར་བར་ནུས། །རེམ་ཞིག་ 
ཧུར་ཅིག་དགེ་འདུན་ཚོ། །མཆོད་རྫས་ཆུང་སྟེ་ཆུང་བ་ལ། །མར་མེ་རྒྱ་ཁམ་ཙམ་ཞིག་དང་། །ཞལ་ 
ཟས་སོར་བཞི་ཚད་ཙམ་དང༌། །མཎྜལ་ནས་འབྲུ་བདུན་ཕུལ་ཀྱང༌། །བསོད་ནམས་དཔག་མེད་ 
ཐོབ་པར་འགྱུར། །དེ་དུས་ང་ལ་འབོད་ནུས་ན། །བྱིན་རླབས་མངོན་སུམ་ཐོབ་པར་འགྱུར། །ཤི་ནས་ 
སྡུག་དགོས་ང་མིན་ནོ། །གདོང་དུ་འཚེར་བའི་སྡིག་སྒྲིབ་བསགས་པ་མེད། །ཤུལ་དུ་ཆགས་པའི་ 
ནོར་རྫས་བསགས་པ་མེད། །རྡོ་ཐོག་བྱ་འཕུར་ལྟ་བུའི་སྤྱོད་པ་འདི། །བསམ་རང་བསམས་ན་རང་ 
ཡིད་རང་ལ་ཆེས། །མཁའ་དབྱིངས་ཀློང་ཡངས་སྤྲོས་བྲལ་འདུས་མ་བྱས། །རིག་པའི་རྒྱལ་པོ་ 
དབྱིངས་རིག་སྣང་སེམས་འདྲེས། །ཨ་མ་ལའུ་ཤི་ལུགས་ཡ་མཚན་ཆེ། །ཁ་ཆེམས་ཡི་གེ་རྒྱལ་ 
ཁམས་ཡོངས་ལ་ཤོད། ། ཅེས་གསུངས།
275

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
༄༅། །ཉམས་ལེན་གྱི་སྐོར་ཐར་པའི་ལམ་བཟང་ཞེས་བྱ་བ་བཞུགས་སོ། །
རྗེ་དྲིན་ཆེན་བླ་མ་རྡོ་རྗེ་འཆང་། །མགོན་འཇམ་དབྱངས་མཁྱེན་བརྩེའི་དབང་པོ་དེ། །བུ་བདག་ 
གི་བདེ་ཆེན་འཁོར་ལོ་རུ། །མི་འབྲལ་རྒྱན་གྱི་ཚུལ་དུ་བཞུགས། །སྔོན་ཆོས་ལ་བག་ཆགས་འཇོག་ 
པའི་མཐུས། །ང་ད་ལྟ་མི་ལུས་རིན་ཆེན་ཐོབ། །ཕྱིས་འདི་འདྲ་ཡང་ཡང་རྙེད་པར་དཀའ། །དེ་བས་ 
ཐོག་མ་ཉིད་དུ་ནི། །བློ་ལྡོག་རྣམ་བཞི་ཡང་ཡང་བསྒོམ། །དེ་ནས་ཐུན་མིན་སྔོན་འགྲོ་ལ། །རིམ་པ་ 
བཞིན་དུ་བསླབ་པར་མཛོད། ཁྱད་པར་བླ་མའི་རྣལ་འབྱོར་འདི། །ཉམས་ལེན་ཐམས་ཅད་ཀྱི་ 
རྟེན་གཞི་ཡིན། །ཐོག་མར་དཔལ་ལྡན་བླ་མ་དེ། །བརྟག་བརྟེན་དགོངས་སྤྱོད་སློབ་མཁས་མཛོད། ། 
སྤྱིར་ཀུན་གྱི་རྩ་བ་དད་པ་སྟེ། །དད་པའི་རྣམ་གྲངས་འགའ་མཆིས་ཀྱང་། །དང་འདོད་ཡིད་ཆེས་ 
ཀྱི་དད་པ་དང་། །གཞན་ཡང་དད་པ་བརྟན་པའི་ཚུལ། །འགྱུར་ལྡོག་མེད་པ་རི་རྒྱལ་ལྟར། །འཕེལ་ 
འགྲིབ་མེད་པ་ཉི་མ་ལྟར། །ཁ་གཏིང་མེད་པ་རྒྱ་མཚོ་ལྟར། །བྱས་ཡུས་མེད་པ་མ་ལྟ་བུ། །མཐའ་ 
དང་དབུས་མེད་ནམ་མཁའ་ལྟར། །སྐྱོ་དུབ་མེད་པ་གྲུ་ཟམ་ལྟར། །དེ་ལ་སོགས་པ་ཚུལ་བཅུ་ཡི། ། 
དུས་རྟག་ཏུ་དད་པ་འབྲལ་མེད་དགོས། །གལ་ཏེ་དད་པ་མེད་པའི་མི། །གཟུགས་མཛེས་མིག་ 
མེད་འདྲ་བ་སྟེ། །དེས་ན་དད་པ་བརྟན་པ་ནི། །ཤིན་ཏུ་གནད་དོན་ཆེ་བ་ལགས། །འཁོར་བའི་ཆུ་ 
བོ་ཆེན་པོ་ལས། །སྒྲོལ་བར་མཛད་པའི་དེད་དཔོན་ཚུལ། །བཀའ་དྲིན་ཅན་གྱི་བླ་མ་དེ། །གནས་སྤྱི་ 
གཙུག་ཉི་ཟླའི་གདན་སྟེང་དུ། །རིགས་བདག་རྒྱན་གྱི་ཚུལ་དུ་བསྒོམ། །བླ་མའི་སྐུ་ཡི་གནས་བཞི་ 
ལས། །ཨོཾ་དཀར་ཨཱཿ་དམར་ཧཱུྃ་མཐིང་ལས། །དཀར་དམར་མཐིང་གསུམ་གྱི་འོད་ཟེར་ཚོགས། ། 
བཀྲག་དང་ལྡན་པ་འཕྲོས་པ་ལས། །བུ་ཁྱོད་ཀྱི་གནས་བཞིར་ཐིམ་པ་ཡིས། །སྒྲིབ་གཉིས་བག་ཆགས་ 
དག་ནས་སུ། །ལམ་རྣམ་པ་བཞི་སོགས་བསྒོམ་ལ་དབང༌། །འབྲས་བུ་སྐུ་བཞི་ཐོབ་པར་བསམ། ། 
མཐར་ནི་བླ་མའི་ཐུགས་ཉིད་དང་། །རང་གི་སེམས་ཉིད་དབྱེར་མེད་པར། །མཉམ་ཉིད་ 
མཉམ་པར་བཞག །བུས་རེས་འགའ་བླ་མ་མགྲིན་པར་བསྒོམ། །བཟའ་བཏུང་ཚོགས་འཁོར་གྱི་ 
ཚུལ་དུ་མཆོད། །དེ་ལྟར་མཛད་ན་ཐ་མལ་གྱི། །ཟས་གྱི་དབང་དུ་མི་འགྲོ་བར། །ཚོགས་གཉིས་
276

།ཟབ་གཏེར་ཆོས་ཀྱི་མཛོད་ཁང་།
བསོད་ནམས་དཔག་ཏུ་མེད། །ལོངས་སྤྱོད་ནོར་སྒྲུབ་མཆོག་ཏུ་ལགས། །བུ་གང་དུ་འགྲོ་བའི་དུས་ 
རྟག་ཏུ། །བཀའ་དྲིན་ཅན་གྱིས་བླ་མ་དེ། །ཕྲག་པ་གཡས་ཀྱི་ཕྱོགས་སུ་བསྒོམ། །བདག་སོགས་ 
སེམས་ཅན་ཐམས་ཅད་ཀྱིས། །སྐོར་བ་བྱེད་ཅིང་སྒྲིབ་དག་བསམ། །ཉལ་བའི་རྣལ་འབྱོར་ལ་བརྩོན་ 
ཚེ༑ ༑བླ་མ་སྙིང་གི་དབུས་སུ་བསྒོམ། །སེམས་ཉིད་མ་བཅོས་རྟོག་བྲལ་ངང༌། །ཆོས་ཀྱི་དབྱིངས་སུ་ 
ཉལ་བ་ན། །འོད་གསལ་གྱི་འཆར་སྒོ་ཤར་བའི་ཚེ། །རྨི་ལམ་སྤྲུལ་བསྒྱུར་བརྩོན་པར་མཛོད། །སྤྱིར་ 
འཛམ་གླིང་ལས་ཀྱི་འགྲོ་བ་རྣམས། །ཚེ་ལ་ངེས་པ་མེད་ཕྱིར་ན། །མ་བསྒོམས་འཕོ་བའི་གདམས་པ་ 
ལ༑ ༑ཡང་ཡང་བརྩོན་ཞིང་འབད་པར་རིགས། །སྤྱིར་འཕོ་བ་ལ་རྣམ་གྲངས་མང་མཆིས་ཏེ། རབ་ 
ཆོས་སྐུ་ལྟ་བ་རྗེས་འདེབས་དང༌། །འབྲིང་ལོངས་སྐུ་བསྐྱེད་རྫོགས་ཟུང་འཇུག་དང་། །ཐ་མ་སྤྲུལ་ 
སྐུ་ཚད་མེད་ཐུགས་རྗེ་དང༌། །གཤིན་པོ་རྗེས་འཛིན་ཐུགས་རྗེའི་ལྕགས་ཀྱུ་དང༌། །ཐ་མལ་འདུ་ 
ཤེས་གསུམ་ལྡན་གྱི་འཕོ་བ་ཞེས། །འཕོ་བའི་རྣམ་གྲངས་མང་ལགས་ཀྱང༌། །སྐབས་འདིར་འདུ་ 
ཤེས་གསུམ་ལྡན་གྱི་འཕོ་བ་སྟེ། །རྩ་དབུ་མ་ལམ་གྱི་འདུ་ཤེས་དང༌། །ལམ་རྣམ་ཤེས་མགྲོན་པོའི་ 
འདུ་ཤེས་ཏེ། །གནས་བདེ་ཆེན་དག་པའི་ཞིང་ཁམས་ལ། །འགྲོ་བར་སྙམ་པའི་འདུ་ཤེས་ཏེ། །དེ་ 
ཡང་རང་ལུས་རྣལ་འབྱོར་མ། །དམར་གསལ་ཞི་མ་ཁྲོ་བོའི་ཉམས། །དེ་སྣང་ལ་རང་བཞིན་མེད་པ་ 
སྟེ༑ ༑དར་དམར་གྱི་གུར་ཕུབ་ལྟ་བུ་ལ། །དེ་ཕྱིར་ལུས་ཀྱི་སྟོང་ར་གསལ། །དེ་བའི་ལུས་དབུས་དྲང་ 
པོར་རྩ་དབུ་མ་ལ། སྦོམ་ཕྲ་མདའ་སྟུག་འབྲིང་པོ་ཙམ། །དེ་ཡང་མཚན་ཉིད་བཞི་དང་ལྡན། །སྔོ་ 
བའི་མཐིང་ཤུན་དྭངས་མའི་མདོག །གསལ་བ་ཏིལ་གྱི་མར་མེ་ལྟར། །དྲང་བ་ཆུ་ཤིང་འདྲ་བ་སྟེ། 
སྟོང་པ་ཤུབ་བུ་ཁང་སྟོང་པ། །མཐོ་རིས་ཐར་པའི་ལམ་མཚོན་ཕྱིར། །སྤྱི་བོ་ཚངས་པའི་བུ་ག་རུ། །ཇི་ 
ལྟར་རྒྱ་མཐོངས་ཁ་ཕྱེ་ལྟར། །འཁོར་བ་ངན་སོང་སྒོ་འགག་ཕྱིར། །མར་སྣེ་ལྟེ་འོག་ཁ་བཟླུམས་པར། ། 
དེ་ནང་རྩ་བའི་སྟོང་ར་གསལ། །སྙིང་གར་སྙུག་ཚིགས་འགག་པ་ལྟར། །དེ་སྟེང་པད་དཀར་འདབ་ 
བརྒྱད་སྟེང་། །རྣམ་པར་ཤེས་པའི་ངོ་བོ་དེ། །དཀར་ལ་དམར་བའི་མདངས་ཆགས་པ། །བྱ་མ་སེར་ 
གྱི་སྒོ་ང་ལྟ་བུ་ཞིག །སྣུམ་ལ་འདྲིལ་བའི་རྣམ་པ་ཅན། །ནམ་ཐོ་རངས་གི་སྐར་ཆེན་ཤར་བ་ལྟར། ། 
འདར་ཞིང་གཡོ་བའི་རྣམ་པར་གསལ། །སྤྱི་བོ་ཁྲུ་གང་ལ་མ་རེག་ཙམ། །རྨ་བྱས་བཏེག་པའི་ཁྲི་ 
སྟེང་དུ། །པདྨ་ཉི་ཟླའི་གདན་སྟེང་དུ། །ངོ་བོ་རྩ་བའི་བླ་མ་ལ། །རྣམ་པ་སངས་རྒྱས་འོད་དཔག་
277

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད། །མཆོག་གི་སྤྲུལ་སྐུའི་ཆ་བྱད་ཅན། །མཐར་སྐོར་བརྒྱུད་པའི་བླ་མ་རྣམས། །སྔགས་འཆང་པཎྜི་ 
ཏ་ཡི་ ་ཆས། །གཞན་ཡང་རྣལ་འབྱོར་སྤྱོད་པའི་ཚུལ། །འོད་དང་འོད་ཟེར་འཕྲོ་བར་གསལ། །ཡིད་ 
ཁྱེད་ཤེས་ཀྱི་མོས་གུས་དྲག་པོ་ཡིས། །གསོལ་འདེབས་དང་སྨོན་ལམ་མཚམས་སྦྱར་ནས། །ཧིཀ་གི་ 
སྒྲ་ཡིས་བསྡུས་པའི་ཚེ། །ཇི་ལྟར་དཔག་ཆེན་འདའ་འཕངས་ལྟར། །རིག་པ་སེམས་ཀྱི་རྟེན་གཞི་དེ། ། 
དྭངས་མའི་ཐིག་ལེ་དཀར་པོ་ཉིད། །འོད་དཔག་མེད་ཀྱི་ཐུགས་ཀར་འཕོས། །བླ་མའི་ཐུགས་དང་ 
རང་གི་སེམས། །དབྱེར་མེད་གཅིག་ཏུ་རོ་གཅིག་བསམ། །མཐར་ནི་སྤྱི་བོའི་འོད་དཔག་མེད། །ཚེ་ 
དཔག་མེད་ཀྱི་སྐུར་གྱུར་ཏེ། །སྤྱི་བོའི་གནས་ནས་མར་བྱོན་ལ། །སྙིང་གི་དབུས་སུ་བཞུགས་པར་ 
བསམ། །འཆི་མེད་རྡོ་རྗེའི་སྐུ་ཐོབ་གྱུར། །མ་བསྒོམས་འཕོ་བའི་གདམས་པ་ལ། །གོམས་འདྲིས་ 
བརྟན་ཆ་ཐོབ་པར་མཛོད། །དེ་དག་ལ་རིམ་གྱིས་སྦྱངས་ནས་སུ། །འཁོར་འདས་རུ་ཤན་དབྱེ་བ་སྟེ། ། 
རང་གཅིག་པུར་མི་མེད་དབེན་པའི་སར། །གངས་ཁྲོད་དང་ནི་རི་ཁྲོད་དུར་ཁྲོད་རིགས། །ཤིན་ཏུ་ 
མཐོ་བའི་གནས་མཆོག་ཏུ། །སེམས་བསྐྱེད་དམ་བཅའ་བརྟན་པོ་ཡིས། །རིགས་དྲུག་ལུས་ཀྱི་སྤྱོད་ 
པ་དང་། །ཞི་ཁྲོ་ལྷ་ཡི་བཞུགས་སྟངས་དང༌། །རིགས་དྲུག་ངག་གི་སྒྲ་དབྱངས་དང༌། །རིགས་དྲུག་ 
སོ་སོའི་སྡུག་བསྔལ་ཚོགས། །སེམས་ཐོག་ལ་ཡང་ཡང་སྦྱངས་ནས་སུ། །རྗེས་ཤེས་ཀྱི་རང་ངོ་བསྐྱང་ 
བར་བྱ། །རིགས་དྲུག་བསྲེགས་སྦྱངས་རིམ་པ་སོགས། །སྔོན་འགྲོའི་ཆོས་རྣམས་ཐམས་ཅད་ལ། །རྩེ་ 
གཅིག་མ་ཡེངས་བརྩོན་པར་མཛོད། །ལར་ད་ལྟའི་སྣང་བ་འདི་དག་ཀུན། །སྒྱུ་མ་ཙམ་དུ་གོ་ན་ 
ཡང་། །བདེ་བའི་སྣང་བ་ཤར་བ་ན། །དེ་ལ་དགའ་ཞིང་ཞེན་པ་དང༌། །སྡུག་བསྔལ་གྱི་སྣང་བ་ཤར་ 
བའི་ཚེ། །དེ་ལ་མི་དགའ་སྡུག་བསྔལ་ན། །དེ་ལྟར་བུ་ཡི་རྣལ་འབྱོར་དེ། །སྟོང་ཉིད་རྟོགས་པ་མ་ 
ལགས་སོ། །སྤྱིར་སྟོང་ཉིད་རྟོགས་པའི་རྣལ་འབྱོར་དེ། །རི་བྲག་ཟང་ཐལ་འགྲོ་བ་དང༌། །ཆུ་བོའི་ 
གཏིང་ལ་མི་བྱིང་བར། །ཀ་བ་བུམ་པ་ལ་སོགས་པ། །སྣང་ཙམ་ལས་རང་བཞིན་མེད་པ་སྟེ། །མདོར་ 
ན་དངོས་པོ་ཐམས་ཅད་ལ། །བློ་ཐེ་ཚོམ་གྱི་དྲ་བ་ཆོད་ནས་སུ། །ངེས་པར་སྟོང་ཉིད་རྟོགས་གྱུར་ན། ། 
ཚེ་ཕྱི་མར་གཤིན་རྗེའི་འཁྲུལ་སྣང་སོགས། །ཚ་གྲང་བཀྲེས་སྐོམ་སྡུག་བསྔལ་དང༌། །བཀོལ་སྤྱོད་ 
འཐབ་རྩོད་འཆི་འཕོ་ལྟུང༌། །སྐྱེ་རྒ་ན་འཆིའི་སྡུག་བསྔལ་སོགས། །སེམས་ཅན་རང་རང་ལས་སྣང་ 
ཀུན། །འཁྲུལ་པའི་སྣང་བ་ཅི་ཤར་ཡང༌། །དེ་དག་སེམས་ཀྱི་ཆོ་འཕྲུལ་ཏེ། །དཔེ་སྒྱུ་མའི་སྐྱེས་བུ་རྟ་
278

༄། །ཟབ་གཏེར་ཆོས་ཀྱི་མཛོད་ཁང་
གླང་དང་། །རྨི་ལམ་མིག་ཡོར་བྲག་ཆ་ལྟར། །སྣང་ཡང་བདེན་པར་མེད་པ་ལགས། ། ཀྱེ་ཧོ། ཡང་ 
གསོན་དང་ལྟ་བ་ཞེས་བྱ་བ། །ལར་ད་ལྟ་གཟུགས་སྒྲ་དྲི་རོ་རེག །ཡུལ་ལྔ་པོ་མཐོང་དང་ཐོས་པ་ 
དང་། །སྣོམ་དང་མྱོང་དང་ཚོར་བྱེད་པ། །དེ་ནི་སེམས་སོ་རྣམ་རྟོག་ལགས། །དེ་དག་རྣམས་ལ་མ་ 
ལྟོས་པར། །ཅི་ཡང་དྲན་མེད་ཐོལ་ལེ་བ། །དེ་ལ་ཀུན་གཞི་ཡིན་པར་བརྗོད། །ཀུན་གཞི་དྲི་མས་མ་ 
གོས་པར། །དྭངས་ཤིང་སལ་ལེ་ཧྲིག་གེ་བ། །འདི་ཞེས་བརྗོད་དུ་མ་བཏུབ་པར། །ཐེ་ཚོམ་མེད་པར་ 
རྟོགས་གྱུར་ན། །དེ་ནི་རིག་པའི་ཡེ་ཤེས་འདོད། །དེ་ལྟ་བུ་ཡི་རིག་པའི་ཡེ་ཤེས་དེ། །སྟོང་ཉིད་ནམ་ 
མཁའ་ལྟ་བུ་སྟེ། །དངོས་པོའི་ཆོས་ལ་ཉམ་ང་མེད། །གསལ་བ་ཉི་ཟླའི་དཀྱིལ་འཁོར་བཞིན། །བྱིང་ 
རྒོད་གཉིས་ལ་ཉམ་ང་མེད། །འགྱུར་མེད་རི་རྒྱལ་ལྟ་བུ་སྟེ། །འཕོ་འགྱུར་གཉིས་ལ་ཉམ་ང་མེད། ། 
ཉམས་མྱོང་ཡེ་ཤེས་རྒྱུན་ཆད་མེད། །རྣམ་རྟོག་ཚོགས་ལ་ཉམ་ང་མེད། །དེ་དཔེར་ན་ནམ་མཁའི་ 
སྤྲིན་ཚོགས་དེ། །བྱུང་ཡང་ནམ་མཁར་རང་ལས་བྱུང༌། །ཐིམ་ཡང་ནམ་མཁའ་རང་ལ་ཐིམ། །ནམ་ 
མཁའི་དབྱིངས་ལ་འཕོ་འགྱུར་བྲལ། །བར་སྣང་འཇའ་ཚོན་བཀྲ་བ་དེ། །བྱུང་ཡང་བར་སྣང་དག་ 
ལས་བྱུང༌། ཐིམ་ཡང་བར་སྣང་དག་ལ་ཐིམ། །བར་སྣང་སྟོང་པ་གཡོ་བ་མེད། །རྩི་བཅུད་མེ་ཏོག་ 
སྣ་ཚོགས་ཀུན། །བྱུང་ཡང་ས་གཞི་རང་ལས་བྱུང༌། །ཐིམ་ཡང་ས་གཞི་རང་ལ་ཐིམ། །ས་གཞིའི་ 
ཁམས་ལ་འགྱུར་བ་མེད། ནགས་ཚལ་འབྲས་བུ་སྣ་ཚོགས་པ། །བྱུང་ཡང་རི་བོའི་རྩལ་ལས་བྱུང༌། ། 
ཐིམ་ཡང་རི་བོ་རང་ལ་ཐིམ། །རི་རྒྱལ་རང་ལ་འགྱུར་བ་མེད། །ཆུ་ལ་ཆུ་རླབས་བྱུང་བ་དེ། །དང་པོ་ 
བྱུང་ཡང་ཆུ་ལས་བྱུང༌། །ཐིམ་ཡང་ཆུ་བོ་ཉིད་ལ་ཐིམ། །ཆུ་བོའི་ངང་ལ་འགྱུར་བ་མེད། །ཚོགས་ 
དྲུག་གི་སྣང་བ་འདི་དག་ཀུན། །བྱུང་ཡང་རིག་པའི་རྩལ་ལས་བྱུང༌། །གནས་ཀྱང་རིག་པའི་ངང་དུ་ 
གནས། །ཐིམ་ཡང་རིག་པ་རང་ལ་ཐིམ། །རིག་པ་བདེ་གཤེགས་སྙིང་པོ་ལ། །སྤྲོས་པའི་མཚན་མ་ 
ཀུན་དང་བྲལ། །སྤྲོས་དང་བྲལ་བ་ཆོས་ཀྱི་སྐུ། །གསལ་ལ་འཛིན་མེད་ལོངས་སྤྱོད་རྫོགས། ། སྣ་ 
ཚོགས་འཆར་གཞི་སྤྲུལ་སྐུ་སྟེ། །ངོ་བོ་སྟོང་པ་ཆོས་ཀྱི་སྐུ། །རང་བཞིན་གསལ་བ་ལོངས་སྤྱོད་རྫོགས། ། 
ཐུགས་རྗེ་ཀུན་ཁྱབ་སྤྲུལ་པའི་སྐུ། །རང་བབ་གཤིས་ཀྱི་གནས་ལུགས་ཏེ། །རྟག་ཏུ་མ་ཡེངས་སྐྱོང་ 
བར་མཛོད། །ལར་དོན་དམ་སྐྱེ་བ་མེད་པ་ལ། །སྐྱོང་དང་བསྐྱང་བྱ་མ་གྲུབ་ཀྱང་། །སྣང་བཅས་ 
ཀུན་རྫོབ་བདེན་པའི་ངོར། །དྲན་པའི་རྒྱང་སོ་ཟིན་པར་མཛོད། །དེ་ལྟ་བུ་ཡི་གནས་ལུགས་དོན་དེ་
279

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉིད། །བུ་རང་གི་ཚོགས་བསགས་བསོད་ནམས་སྟོབས། །རྗེ་བླ་མའི་བྱིན་རླབས་ཁོ་ན་དང་། །ཡིད་ 
ཆེས་མོས་གུས་དྲག་པོ་ཡིས། །གནས་ལུགས་ཇི་བཞིན་རྟོགས་པ་སྟེ། །ཆོས་ཉིད་མངོན་སུམ་མཐོང་ 
བ་ལགས། །གོམས་འདྲིས་ཡིད་ཆེས་བརྟན་ཐོབ་སྟེ། །ཉམས་རྟོགས་སྣ་ཚོགས་ཤར་བ་ན། །དེ་ 
ཉམས་སྣང་གང་འཕེལ་གྲགས། །རིག་པ་ལ་བརྟན་ཆ་ཐོབ་པ་སྟེ། །རིག་པ་ཚད་ལ་ཕེབས་པའོ། །བུ་ 
སྣང་བཞིའི་མཐའ་རུ་ཕྱིན་ཚ་ན། །ཆོས་ཉིད་ཟད་ས་ཞེས་བྱའོ། །ད་ལྟ་རྟོགས་ལྡན་ཁ་ཅིག་གིས། ། 
འདོན་སྒོམ་ཡ་བྲལ་གྱི་སྲོལ་མཆིས་ཀྱང་། །རྗེ་གསུམ་ལྡན་བླ་མ་རིན་པོ་ཆེ། །ཞལ་གྱི་བུམ་བཟང་ 
དྲི་མེད་ལས། །ཉམས་ལེན་ལ་བརྩོན་པ་བྱས་ན་ཡང་། །འདོན་སྒོམ་སྦྲགས་མ་མཛད་ཙ་ན། །དེ་ལ་ 
འགལ་བ་མ་མཆིས་ཀྱང༌། །གཅིག་གྲོགས་གཅིག་གིས་བྱེད་འགྱུར་གསུངས། །ལར་ལྟ་བ་ཇི་ལྟར་ 
མཐོ་ན་ཡང་། །རྒྱུ་འབྲས་ལ་བླང་དོར་ཞིབ་པར་མཛོད། །བུ་རིག་པ་བདེ་གཤེགས་སྙིང་པོ་འདི། ། 
མཆོག་གསུམ་རྩ་གསུམ་སྐུ་གསུམ་སྟེ། །སྐྱབས་ཡུལ་ཀུན་འདུས་ངོ་བོ་ལགས། །བུ་ཡིད་དཔྱད་ 
སྔགས་ཀྱི་ཐེག་པ་སྟེ། །སྐྱོབ་བྱེད་རིག་པའི་ཡེ་ཤེས་ཀྱི། །བསྐྱབ་བྱ་རྣམ་རྟོག་ཀུན་སྐྱོབ་པ། །གནས་ 
ལུགས་རྡོ་རྗེའི་སྐྱབས་འགྲོ་ལགས། །སེམས་བསྐྱེད་ངོ་བོ་མཐར་ཐུག་པ། །མཉམ་བཞག་གི་ཡེ་ཤེས་ 
འདི་ཉིད་ལགས། །སྒྲིབ་སྦྱང་གི་གཉེན་པོ་མཆོག་གྱུར་པ། །གཉེན་པོ་ཀུན་ཏུ་སྤྱོད་པའི་སྤྱོད་པའི་ 
སྟོབས། །དོན་གྱི་རྡོ་རྗེ་སེམས་དཔའ་ལགས། །ཚོགས་གཉིས་ལས་དམིགས་མེད་ཡེ་ཤེས་ཚོགས། ། 
མཆོད་པ་ཀུན་གྱི་མཆོག་གྱུར་པ། །དེ་ཁོ་ན་ཉིད་ཀྱི་མཆོད་པ་ལགས། །བུ་བླ་མའི་རྣལ་འབྱོར་ 
མཆོག་གྱུར་པ། །ཟུང་འཇུག་དོན་གྱི་བླ་མ་ཉིད། །རིག་པ་རང་བབ་སྐྱོང་བ་དེ་། །བླ་སྒྲུབ་ཀུན་གྱི་ 
ཡང་སྙིང་མཆོག །རྩེ་རྒྱལ་དུ་གྱུར་པ་རྒྱལ་བས་གསུངས། །ལམ་བསྐྱེད་པ་རིག་པའི་རྩ་བ་སྟེ། །ཆོས་ 
ཉིད་དོན་གྱི་ལྷ་ཡིན་ནོ། །ཤེས་རབ་རྫོགས་རིམ་གཙོ་བོ་སྟེ། །རྩ་རླུང་ཐིག་ལེར་བྱེད་པ་རབ་བཅིངས་ཏེ། ། 
ངོ་མཚར་གྱི་ཐབས་མཆོག་ལ་བརྟེན་ནས། །དོན་གྱི་འོད་གསལ་མཐར་ཐུག་ལགས། །མདོར་དྲིལ་ན་ 
མཉམ་བཞག་ཡེ་ཤེས་ལས། །ཐབས་གཞན་རྩོལ་བ་རྨོངས་པར་ཟད། །འདི་ཁོ་ན་ཉིད་ཀྱིས་ 
རྒྱས་པར། །གོ་འཕང་མཆོག་ཏུ་ཐོབ་པ་ལགས། །
ཨ་ཧོ། ཡེ་གསོན་དང་ཀུན་གཞི་ཆོས་སྐུ་ཡིད་སེམས་དང༌། རིག་པ་རྣམ་ཤེས་ཡེ་ཤེས་ཀྱི་ཤན་ 
འབྱེད། ཡིད་དང་ཤེས་རབ་དབྱེ་བ་ཇི་བཞིན་དུ་རྟོགས་དགོས། ཆོས་ཉིད་དོན་གྱི་རིག་པའི་ཡེ་ཤེས་
280

༄༅། །ཟབ་གཏེར་ཆོས་ཀྱི་མཛོད་ཁང་
ཀྱི་རྩལ་ལས། །ཀུན་ཀྱང་འཁོར་འདས་རྟོག་ཚོགས་ཐམས་ཅད་ཀུན་འབྱུང་བ། །འོན་ཀྱང་སེམས་ 
དང་ཆོས་སྐུ་རིག་པ་ཡེ་ཤེས་དབྱེ་བ། །སྤང་དང་བླང་བྱ་འཛིན་པ་ཅུང་ཟད་ཀྱང་མི་འཚལ། ། གཉིས་ 
མེད་མཉམ་པ་ཆེན་པོར་ལ་བཟླ་རུ་མཛོད་ཅིག །ནམ་ཞིག་ཀ་དག་སྟོང་ཉིད་ཆེན་པོ་ཡི་ངང་དུ། ། 
སེམས་དང་སེམས་བྱུང་རྣམ་རྟོག་རང་ས་རུ་གྲོལ་ནས། །སྒྲིབ་གཉིས་བག་ཆགས་དང་བཅས་ལྷག་ 
མེད་དུ་སྤངས་ཏེ། །དག་པ་གཉིས་ལྡན་འབྲས་བུ་མངོན་སུམ་དུ་རྟོགས་དུས། །ཀ་དག་གདོད་མའི་ 
གཞི་དབྱིངས་ཆོས་སྐུ་ཡི་ཀློང་ནས། །ལྷུན་གྲུབ་གཟུགས་སྐུའི་རོལ་མོ་སྣ་ཚོགས་སུ་ཤར་བ། །ཕྲིན་ 
ལས་རྣམ་བཞིས་འགྲོ་དོན་ཁྱབ་གདལ་དུ་མཛོད་ཅིག །ཀྱེ་མ་ཡོན་ཏན་ཀུན་གྱི་གཞི་རྟེན་ཚུལ་ 
ཁྲིམས་ཤིག་མེད་ན། །གང་ཞིག་དམིགས་པ་མེད་པའི་ཏིང་འཛིན་གྱི་བསླབ་པ། །སྲིད་རྩ་བདག་ 
འཛིན་གཅོད་པ་ཤེས་རབ་ཀྱི་བསླབ་པ། །དེ་གསུམ་རྟེན་དང་བརྟེན་པའི་ཚུལ་ཅན་དུ་ཤར་བ། ། 
ཚུལ་ཁྲིམས་འདི་ནི་ཡོན་ཏན་ཐམས་ཅད་ཀྱི་གཞི་མ། །དེས་ན་འགྱོད་མེད་ཚུལ་ཁྲིམས་རྣམ་དག་ 
ཅིག་མེད་ན། །ཨ་ཏི་རྫོགས་ཆེན་བསྒོམ་པར་རློམས་པ་ཡི་གང་ཟག །གང་ཞིག་ནམ་མཁའི་པདྨོ་སྐྱེ་ 
བ་དང་མཚུངས་ཏེ། །མ་ནོར་ཇི་བཞིན་མངོན་སུམ་མཐོང་བ་ནི་མ་ལགས། །མདོར་ན་ཕྱི་ལྟར་ 
འདུལ་བ་སོ་ཐར་གྱི་ལུགས་དང༌། །ནང་ལྟར་གསང་སྔགས་རྡོ་རྗེ་ཐེག་པ་ལ་བསླབ་ཅིང་། །གསང་ 
བ་ཨ་ཏི་རྫོགས་པ་ཆེན་པོ་དང་མཐུན་པར། །ཉམས་ལེན་རྩེ་གཅིག་མ་ཡེངས་བརྩོན་པ་རུ་མཛོད་ 
ཅིག །ཀྱེ་ཧོ། གསོན་དང་སྐལ་ལྡན་རྣམས། །རྗེ་བཀའ་དྲིན་ཅན་གྱི་བླ་མ་ཡི། །ཞལ་རྒྱུན་དྲི་མ་མེད་ 
པ་དེ། །མི་བདག་གི་ཡིད་ལ་སིམ་པ་དང༌། །བློ་ཐེ་ཚོམ་གྱི་དྲི་མ་ཆོད་ན་ཡང་། །བདག་འདྲ་རྨོངས་ 
པའི་གང་ཟག་ལ། །གནས་ལུགས་ཇི་བཞིན་མ་རྟོགས་པ། །ཉམས་ལེན་གྱི་དོན་རྣམས་བཤད་པ་ 
འདི། །ཁ་ལྟ་སྟོང་སྐད་ལྟ་བུ་ཡི། །ཧ་ཅང་བཞད་གད་ཀྱི་གནས་སུ་གྱུར་ན་ཡང༌། །གཞན་སྐལ་བ་ 
ལྡན་པའི་གང་ཟག་ཚོགས། །བདག་དང་བདག་འདྲའི་སེམས་ཅན་རྣམས། །གནས་ལུགས་ཀྱི་རང་ 
ཞལ་མཇལ་ནས་ཀྱང་། །གདོད་མའི་དབྱིངས་སུ་གྲོལ་གྱུར་ནས། །མི་བདག་ལ་ཉམས་མྱོང་མེད་ན་ 
ཡང་། །དད་ལྡན་དོན་གཉེར་ཅན་རྣམས་ཀྱིས། །ཡང་ཡང་བསྐུལ་ཞིང་གསོལ་བའི་ངོར། །ཅུང་ཟད་ 
ཅིག་ཞུས་པ་འདི་དག་གི །ཚིག་ལ་སྙན་ཆ་མེད་ན་ཡང་། །དོན་ལ་འགལ་བ་མེད་སྙམ་ཡིན། །དང་ 
པོའི་ལས་ཅན་གང་ཟག་རྣམས། །ཟབ་མོའི་དོན་ལ་ཁ་ཁྲིད་ཕྱིར། །ཐེག་པ་ཀུན་གྱི་ཡང་རྒྱ་ཡིན། །ཨ་
281

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏི་རྫོགས་པ་ཆེན་པོ་འདི།།ཐེག་དམན་ལོག་ལྟ་ཅན་གྱི་རིགས། །ཀུན་གྱི་སྤྱོད་ཡུལ་མ་ཡིན་ཏེ། ། 
སྐལ་བ་ལྡན་པ་གང་ཟག་ངོར། །བལྟས་པས་དོན་གསལ་གོ་བདེ་བ། །ཅུང་ཟད་བྲིས་པ་འདི་དག་ལ། ། 
གལ་ཏེ་ནོངས་པ་མཆིས་གྱུར་ན། །ལྷ་དང་མཁའ་འགྲོ་སྲུང་མའི་ཚོགས། །ཁྱད་པར་དཔལ་མགོན་ 
མ་ནིང་ནག །སྲོག་སྒྲུབ་གཟའ་བདུད་ར་ཧུ་ལ། །ཤན་པ་དམར་ནག་ཚོགས་ལ་བཤགས། །དགེ་བས་ 
སེམས་ཅན་ཐམས་ཅད་ཀུན། །ཀུན་བཟང་གདོད་མའི་མགོན་པོ་ཡི། །དཀའ་བ་མེད་པའི་གོ་འཕང་ 
མཆོག །ཚེ་འདི་ཉིད་ལ་མངོན་གྱུར་ཤོག །ཅེས་པ་འདི་ཡང་སྐྱབས་མགོན་ཞྭ་དཀར་རྡོ་རྗེ་འཆང་དང༌། རྗེ་ 
དབོན་མཆོག་གི་སྤྲུལ་པའི་སྐུ་རིན་པོ་ཆེ་རྣམ་གཉིས་ཀྱིས་བཀའ་གསུང་སྤྱི་བོར་ཕེབས་པ་དང་། མཁན་ཆེན་པདྨ་བཛྲ། 
རིགས་དབོན་དམ་པ་ཚུལ་ཁྲིམས་བསྟན་འཛིན་དང༌། ཕྱག་མཛོད་དཀོན་མཆོག་རྒྱ་མཚོ། ཆོས་དབྱིངས་རང་གྲོལ། 
ཨ་སྒྲིག་ནོར་བུ་ཚེ་རིང་སོགས། གཞན་དོན་གཉེར་ཅན་འགའ་ཞིག་གིས་ཡང་ཡང་ནན་གྱིས་བསྐུལ་ངོར། མ་ཟད་ལམ་ 
མཆོག་འདི་ལ་མོས་པའི་གང་ཟག་རྣམས་ཀྱི་ངོར། རང་ལ་འདི་ལྟར་བརྩོན་པའི་རྟགས་ཕྲ་མོ་ཙམ་ཞིག་མེད་ནའང་། 
ཐུགས་ཀྱི་གཞན་དོན་བསྐང་བའི་ཕྱིར་དུ། སྙིགས་དུས་ཀྱི་བཙུན་གཟུགས་འཆང་བ་ལམ་འདི་ལ་མོས་པའི་གང་ཟག་
རྫོགས་ཆེན་སྐྱེ་སྲིད་ལྔ་བའི་མིང་འཛིན་ཐུབ་བསྟན་ཆོས་ཀྱི་རྡོ་རྗེའམ། མིང་གཞན་ཀུན་བཟང་ནམ་མཁའ་རང་གྲོལ་
གྱིས། ཀྲོ་དྷི་ཞེས་པ་ཤིང་ཕོ་འབྲུག་ལོའི་བསྐལ་བཟང་རྣམ་འདྲེན་བཞི་པས་ཆོ་འཕྲུལ་ཆེན་པོས་མུ་སྟེགས་སོགས་བདུད་ 
སྡེ་ཕམ་པར་མཛད་ཅིང་། སངས་རྒྱས་གཉིས་པ་པདྨ་ཀཱ་རས་གདུལ་བྱ་གཞན་སྣང་དུ་གཟིགས་ཏེ། རྒྱལ་སྲིད་ཐབས་ 
ཀྱིས་སྤངས་ནས་བསིལ་བ་ཚལ་གྱི་དུར་ཁྲོད་དུ་བརྟུལ་ཞུགས་ཀྱི་སྤྱོད་པ་མཛད་ཅིང༌། སློབ་དཔོན་ཤནྟ་རཀྵི་ཏར་གྲགས་ 
པའི་དུས་ཆེན་བཟང་པོའི་ཚེས་བཅུའི་ཐུན་མཚམས་ཤིག་ལ། རུ་དམ་ཨོ་རྒྱན་བསམ་གཏན་ཆོས་གླིང་གི་ཕོ་བྲང་ཆེན་
པོའི་ཡང་རྩེའི་འཆི་མེད་གྲུབ་པའི་དགའ་ཚལ་དུ་ཤར་མར་བྲིས་པ་འདིས་ཀྱང་འགྲོ་བ་སེམས་ཅན་ཐམ ཐམས་ཅད་གདོད་ 
མའི་མགོན་པོའི་གོ་འཕང་རིན་པོ་ཆེ་འདི་ལ་མངོན་དུ་རྟོགས་པར་གྱུར་ཅིག །སརྦ་མངྒ་ལཾ། དགེའོ༎ ༎
282

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །སྤྲུལ་པའི་གཏེར་ཆེན་རྡོ་རྗེ་གླིང་པའི་ཞལ་གདམས།
ཀྱེ་ཧོ་རིག་དང་མ་རིག་ཆོ་འཕྲུལ་ལས། །མྱ་ངན་འདས་དང་འཁོར་བ་ཞེས་བཏགས་ཀྱང་། །དོན་ 
གྱི་ངོ་བོ་ཀུན་གཞི་བདེ་གཤེགས་སྙིང་། །རང་བྱུང་ཁམས་དང་ནམ་ཡང་འབྲལ་མ་མྱོང་། །དེ་ཉིད་ 
མ་རྟོགས་ལམ་པའི་གནས་སྐབས་སུ། །ཐ་མལ་ལུས་ཀྱིས་ཡེ་ཤེས་སྐུ་ལ་སྒྲིབ། །ཐ་མལ་ངག་གིས་རྗེ 
རྗེའི་གསུང་ལ་སྒྲིབ། །ཐ་མལ་ཡིད་ཀྱིས་འོད་གསལ་ཐུགས་ལ་སྒྲིབ། །སྒྲིབ་པ་དག་ན་འབྲས་བུ་ 
མངོན་དུ་འགྱུར། །དེ་ཕྱིར་བྱང་ཆུབ་སེམས་གཉིས་བསྐྱེད་བྱས་ལ། །ལུས་ནི་འཕགས་མཆོག་རྒྱལ་ 
བ་རྒྱ་མཚོའི་སྐུ། །སྣང་སྟོང་དབྱེར་མེད་ཆུ་ནང་ཟླ་ལྟར་བསྒོམ། །ངག་ནི་ཡི་གེ་བཅུ་པ་འཛབ་ཀྱི་ 
དབྱངས། །གྲག་སྟོང་ཟུང་འཇུག་བྲག་ཅ་ལྟ་བུར་ཟློས། །ཡིད་ནི་བྱར་མེད་གཉུག་མ་ཐུགས་རྗེ་ཆེ། ། 
རིག་སྟོང་དབྱེར་མེད་འོད་གསལ་ངང་ལ་གཞག །དེ་ལྟར་ཆུ་བོའི་རྒྱུན་བཞིན་གོམས་པ་ཡིས། ། 
ལྕགས་ལ་གསེར་གྱི་འགྱུར་རྩིས་ཐེབས་པ་ལྟར། །འཁྲུལ་པའི་ལུས་ངག་ཡིད་གསུམ་སྐད་ཅིག་ལ། ། 
མ་འཁྲུལ་རྡོ་རྗེ་གསུམ་པོ་མངོན་དུ་འགྱུར། །པདྨའི་སྔགས་འཆང་པདྨ་རྡོ་རྗེ་གླིང་། །དད་ལྡན་རྣམས་ 
ཀྱིས་ཨོ་རྒྱན་དངོས་སུ་མཐོང་། །ཕལ་པ་རྣམས་ཀྱིས་མཉམ་འགྲོགས་ཉི་ཚེ་ཙམ། ལོག་ལྟ་ཅན་གྱིས་ 
གཤེ་སྐུར་འབྲུག་ལྟར་ལྡིར། ཁོ་བོའི་ངོས་ནས་ཅིར་ཡང་གྲུབ་པ་མེད། །གྲུབ་པ་མེད་ཀྱང་གསོལ་བ་ 
འདེབས་ནུས་ན། །བྱིན་རླབས་འཇུག་པ་རྟེན་འབྲེལ་ཆོས་ཉིད་ཡིན། །དེ་སྐད་མཚན་ལྡན་ཁྱོད་ལ་ 
བརྩེ་བས་གདམས། །ཉམས་སུ་ལོངས་དང་འབྲས་བུ་ཐོབ་པར་ངེས། །ཞེས་གསུངས་སོ།། །།
283

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །རྒད་པོ་མཁར་བཙུགས་དང་རྒན་མོ་མཛུབ་ཚུགས་ཀྱི་ 
གདམས་ངག་བཞུགས་སོ༔ ༔ ཤུ་བྷཾ
ན་མོ་གུ་རུ སློབ་དཔོན་པདྨ་འབྱུང་གནས་ལ༔ ཏོག་ཤེས་རབ་རྒྱལ་པོ་ཞེས་བྱ་བ༔ ལོ་དྲུག་ཅུ་ལོན་ 
པ༔ ཐོས་པ་མ་བྱས་པ་དད་པ་དང་ལྡན་པ་གཅིག་གིས་བྲག་ཆེན་པོའི་དབེན་རྩ་རུ༔ སློབ་དཔོན་ 
ལོ་གཅིག་བཞུགས་ཏེ༔ ཏོག་གིས་ཀྱང་ཆོས་ཞུ་མ་བྱས༔ སློབ་དཔོན་གྱིས་ཀྱང་ཆོས་བཤད་མ་བྱས་ 
པར༔ ལོ་གཅིག་ནས་སློབ་དཔོན་བཞུད་པར་དགོངས་པ་ལ༔ ཏོག་གིས་གསེར་སྲང་གང་གིས་མཎྜལ་ 
གྱི་རྟེན་བྱས་ཏེ་སློབ་དཔོན་ལ་ཕུལ་ནས་ཞུས་པ༔ སློབ་དཔོན་རིན་པོ་ཆེ་ལགསཿ བདག་ལ་ཐུགས་ 
བརྩེ་བར་དགོངས་འཚལ༔ བདག་གཅིག་ཏུ་ཐོས་པ་ཆུང་༔ གཉིས་སུ་ཤེས་རབ་ཆུང་༔ གསུམ་དུ་ 
ན་སོ་རྒས༔ སློབ་དཔོན་ཆེན་པོ༔ བདག་ལ་གོ་སླ་བ༔ སྒྲོ་འདོགས་ཆོད་པཿ རྟོགས་པར་སླ་བ༔ ལྟ་ 
ཁམས་ཆེ་བ༔ ཉམས་སུ་བླང་སླ་བ༔ རྒད་པོ་འཆི་ཁ་མའི་གདམས་ངག་གཅིག་ཞུ་འཚལ༔ ཞུས་ 
པས༔ སློབ་དཔོན་གྱིས་རྒད་པོའི་སྙིང་ཀར་ཕྱག་མཁར་བཙུགས་ཏེ༔ གདམས་པ་ནི་འདིའོ༔ ཉོན་ 
ཅིག༔ རང་རིག་པ་བྱང་ཆུབ་ཀྱི་སེམས་འདི་ལ་ལྟོས་དང་༔ གཟུགས་དང་ཁ་དོག་ཏུ་གྲུབ་པ་མེད༔ 
ཕྱོགས་དང་རིས་སུ་ཆད་པ་མེད༔ མཐའ་དང་དབུས་སུ་གྲུབ་པ་མེད༔ དང་པོ་བྱུང་བ་མེད་དེ་ 
སྟོང༔ བར་དུ་གནས་མེད་སྟོང་༔ ཐ་མ་འགྲོ་ས་མེད་དེ་སྟོང་༔ སྟོང་པ་དེ་ཀ་ངོ་ཤེས་ནཿ རང་ངོ་ 
རང་གིས་ཤེས་པ་ཡིན༔ ཆོས་ཀྱི་ཆོས་ཉིད་གོ་བ་ཡིན༔ སེམས་ཀྱིས་སེམས་མཐོང་བ་ཡིན༔ དངོས་ 
པོ་དོན་གྱི་གནས་ལུགས་གཏན་ལ་ཕེབས་པ་ཡིན༔ རིག་པ་བྱང་ཆུབ་ཀྱི་སེམས་དེ་དངོས་པོ་ཅིར་ 
ཡང་མ་གྲུབ་ཅིང་༔ རང་བྱུང་རང་ལ་གནས་པས༔ གཞན་ནས་བཙལ་དུ་མེད་དོ ཆོས་ཉིད་དོན་ 
རྟོགས་པར་སླ ཆོས་ཉིད་ཀྱི་དོན་ལ་རེ་དོགས་འཛིན་པ་མེད་དེ༔ སེམས་རྟག་ཆད་ཀྱི་མཐའ་ལས་ 
འདས༔ སངས་ལ་རྒྱ་རྒྱུ་མེདཿ སངས་རྒྱས་རང་གི་སེམས༔ དམྱལ་བར་འགྲོ་རྒྱུ་མེད་དེཿ དམྱལ་ 
བ་རང་གི་སེམསཿ སངས་རྒྱས་ལ་རེ་བ་མེད་དེ༔ རང་གིས་རང་སངས་རྒྱས༔ དམྱལ་བར་དོགས་ 
པ་མེད་དེ༔ རིག་པ་རང་དག༔ ཆོས་ལ་བྱ་རྒྱུ་མེད་དེ༔ ལྟ་བ་གནས་ལུགས་ཆེན་པོ་དེ་རང་ལ་ཡོད་
284

༄༅། །ཟབ་གཏེར་ཆོས་ཀྱི་མཛོད་ཁང་།
པས༔ གཞན་ལས་བརྩལ་དུ་མེད་པར་ཐག་བཅད་དོ༔ དེ་ལྟར་རྟོགས་པ་ཉམས་སུ་ལེན་པར་ 
འདོད་ན༔ རང་གང་ན་འདུག་པ་དེ་ལུས་རི་བོའི་དགོན་གནས་ཡིན་པས༔ ཕྱི་སྣང་བ་ལ་གང་ཤར་ 
བ་དེ་སྣང་བར་རང་སྣང་༔ གསལ་བར་རང་གསལ༔ སྟོང་པ་རང་སྟོང་༔ རང་བྱུང་རང་ཞི༔ སྤྲོས་ 
པའི་མཐའ་དང་བྲལ་བར་བཞག་གོ དེ་ནས་ཕྱི་སྣང་བ་གྲོགས་སུ་ཤར་བས་སྣང་བ་རང་སར་དག༔
སྣང་བ་རང་སར་དག་པས་སྣང་བ་ལམ་དུ་ཁྱེར་ནས་ཉམས་སུ་བླང་བདེའོ ནང་སེམས་ལ་དྲན་པ་
ཅི་ཤར་ཅི་འགྱུས་ཀྱང་༔ དེའི་ངང་ལ་ངོ་བོ་མེད་དེ་སྟོང་པར་འདུག་པས་འགྱུ་དྲན་རང་སར་དགཿ
སེམས་ལ་གསལ་ཐེབས་ལམ་དུ་སློང་བས་ཉམས་སུ་བླང་བདེའོ༔
གསང་བ་ཉོན་མོངས་པ་གང་སྐྱེས་ཀྱང་༔ ཉོན་མོངས་པ་ལ་བལྟས་ན་བརྗེས་མེད་དེ༔ རང་བྱུང་ 
རང་ཞི ཉོན་མོངས་པ་ལམ་དུ་ཁྱེར་ན་ཉམས་སུ་བླང་བདེའོ༔ དེ་ལྟར་ཉམས་སུ་ལེན་ཙ་ནཿ བསྒོམ་པ་ 
ཐུན་བསྒོམ་བྱར་མེད༔ ཐམས་ཅད་གྲོགས་སུ་ཤར་བས༔ ཉམས་ལ་གསལ་འགྲིབ་མེད་དེ༔ ཆོས་ 
ཉིད་ཀྱི་ཡེ་ཤེས་ལ་རྒྱུན་ཆད་མེད༔ སྤྱོད་པ་ལ་སྤང་བླང་མེད༔ ཇི་ལྟར་འདུག་ཀྱང་ཆོས་ཉིད་ཀྱི་ 
དོན་དང་འདུ་འབྲལ་མེད་དོ༔ དེ་ལྟར་རྟོགས་ཙམ་ནཿ འབྱུང་བའི་ལུས་རྒས་ཀྱང་༔ བྱང་ཆུབ་ཀྱི་ 
སེམས་ལ་རྒས་རྒྱུ་མེད དབང་པོའི་རྣོ་རྟུལ་མེད་དོ་ བེམ་རིག་གི་རྟེན་ལུས་ཞིག་ཀྱང་༔ རིག་པ་ 
ཡེ་ཤེས་ཀྱི་སྐུ་ལ་རྒྱུན་ཆད་མེད་པས་མི་འགྱུར་ཞིང་བརྟན་པ་ཐོབ་པསཿ ཚེ་ལ་རིང་ཐུང་མེད་དོ༔ 
ཆོས་ཉིད་ཀྱི་དོན་ལ་ཕྱོགས་རིས་མེད་པས༔ དོན་དེ་གོ་བས་ཐོས་པ་ཆེ་ཆུང་མེད་དོ༔ རྒད་པོ་ཡང་ 
དག་པའི་ལམ་དེའི་དོན་ཉམས་སུ་ལོངས་མཛོད་ཅིག ཉམས་ལེན་རྒྱུད་ལ་ཁོལ་མཛོད༔ ཚིག་དང་ 
དོན་དུ་མ་བྲལ་བར་མཛོད༔ བརྩོན་འགྲུས་ཀྱི་གྲོགས་དང་མ་བྲལ་བར་མཛོད༔ དྲན་པའི་རྩིས་ 
ཟིན་པར་མཛོད༔ ལོང་གཏམ་དང་འཆལ་གཏམ་ལ་མ་དགའ་མཛོད ཐ་མལ་གྱི་བློ་དང་བྲལ་བར་ 
མཛོདཿ བུ་ཚ་བོར་ཞེན་པ་མ་ཆེ་བར་མཛོད༔ བཟའ་བཏུང་ལ་སྲེད་པ་མ་ཆེ་བར་མཛོད༔ ཐ་ 
མལ་པ་ཤི་བ་ལ་སོམས་མཛོདཿ ཚེ་ལ་ལོང་མེད་བརྩོན་འགྲུས་སྐྱེད་མཛོད༔ རྒད་པོ་འཆི་ཁ་མའི་ 
གདམས་ངག་མཛོད་ཅིག༔ གསུངས་ནས་རྒད་པོའི་སྙིང་གར་ཕྱག་མཁར་བཙུགས་ནས་གདམས་ 
པས༔ ཏོག་ཤེས་རབ་རྒྱལ་པོ་གྲུབ་པ་ཐོབ་བོ༔ རྒད་པོ་མཁར་བཙུགས་ཀྱི་གདམས་པ་སངས་རྒྱས་ངོ་སྤྲོད་ཅེས་ 
བྱ་བ༔ ཕྱི་རབས་ཀྱི་དོན་དུ་མཁར་ཆེན་བཟའ་མཚོ་རྒྱལ་གྱིས་ཡི་གེར་བཀོད་པའོ༔ བྷུ་བྷཾ
285

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄ རྒན་མོ་མཛུབ་བཙུགས་ཀྱི་གདམས་པ་བཞུགས།
༄༅༔ ན་མོ་གུ་རུ༔ སློབ་དཔོན་པདྨ་འབྱུང་གནས་རྒྱལ་པོ་ཁྲི་སྲོང་ལྡེའུ་བཙན་གྱིས་སྤྱན་དྲངས་ 
ནས༔ བྲག་དམར་བསམ་ཡས་ན་བཞུགས་པའི་དུས་སུ༔ དད་ལྡན་བཟའ་དགེ་ལྡན་མ་ཞེས་བྱ་བཿ 
རྒན་མོ་དད་པ་ཆེ་བ་སློབ་དཔོན་ལ་ཤིན་ཏུ་མོས་པ་གཅིག་ཡོད་པ་དེས གཡོག་མོ་མར་གོང་བཟའ་ 
རིན་ཆེན་མཚོ་ཞེས་བྱ་བ་ལ་ནངས་པར༔ ཆབ་ཞོ་ཞལ་བུ་རེ་ལ་རྒུན་འབྲུམ་གྱི་ཕྱེ་ཚུབ་རེ་་བཏབ་
ནས༔ སློབ་དཔོན་ལ་དྲང་དུ་བཏང་ངོ་༔ དེ་ནས་སློབ་དཔོན་བསམ་ཡས་སུ་བཞུད་པའི་ལམ་ཁརཿ༔ 
རྒན་མོས་ཕྱག་དང་སྐོར་བ་བྱས་ནས་ཞུས་པ༔ སློབ་དཔན་ཆེན་པོ་ལགས༔ སློབ་དཔོན་ནི་བཞུད་ 
ཁ་མཿ རྒན་མོ་ནི་འཆི་ཁ་མཿ༔ བདག་གཅིག་ཏུ་བུད་མེད་ཀྱི་ལུས་ཐོབ་པས་སྐྱེ་བ་དམན༔ གཉིས་ 
སུ་བློ་དམན་པས་ཤེས་རབ་དང་ཐོས་པ་ཆུང་༔ གསུམ་དུ་ན་སོ་རྒས་ཤེས་པ་ལ་རྨུགས་ནས་མིག་མི་ 
གསལ་བས༔ སློབ་དཔོན་ཆེན་པོ༔ རྒན་མོ་ལ་ཚེགས་ཆུང་བ གོ་སླ་བཿ ཉམས་སུ་བླང་བདེ་བ༔ 
དོན་ཆེ་བ༔ རྒན་མོ་འཆི་ཁ་མའི་གདམས་ངག་ཅིག་ཞུ་འཚལ་ཞུས་པསཿ སློབ་དཔོན་གྱི་ཞལ་ 
ནས༔ རྒན་མོ་ཁྱོད་སུ་ཡིན་གསུངས་པས༔ རྒན་མོས་ཞུས་པ༔ ཁོལ་མོ་ངན་མ་འདི་ནངས་པར་གྱི་ 
རིག་ལཿ ཆབ་ཞོ་ཞལ་བུ་རེ་འདྲེན་དུ་བཏང་བ་དེ་ལགས་ཞེས་སྨྲས་པས༔ སློབ་དཔོན་གྱི་ཞལ་ 
ནས ཁྲི་སྲོང་ལྡེའུ་བཙན་བས་ཀྱང་དད་པ་ཆེ་བ་གཅིག་དེ་ཡིན་ཨཾ་གསུངས་ནས༔ རྒན་མོ་དཔོན་
གཡོག་ལ་ལ་གདམས་པ་བཏབ་པ༔ རྒན་མོ་སྐྱིལ་ཀྲུང་ཆོས་ལ་ལུས་དྲང་པོར་བསྲངས་ལ་དར་ཅིག་ 
སེམས་ཀློད་ལ་ཞོག་ཅིག་གསུངས་ནས༔ སློབ་དཔོན་གྱིས་རྒན་མོའི་སྙིང་གར་མཛུབ་མོ་བཙུགས་ 
ཏེ་གདམས་པ་གཏབ་པ་ནི་འདིའོ༔ རྒན་མོ་ཉན་མཛོད་ཅིག ཡང་དག་པར་རྫོགས་པའི་སངས་ 
རྒྱས་ཀྱི་དགོངས་པ་དང་༔ ཁམས་གསུམ་གྱི་སེམས་ཅན་གཉིས་ལ་ཁྱད་ཅི་ཡོད་བྱས་ནཿ སེམས་ 
རྟོགས་མ་རྟོགས་གཉིས་ལས་མེད༔ སེམས་ཀྱི་དོན་རྟོགས་པས་སངས་རྒྱས མ་རྟོགས་པས་འཁོར་ 
བར་འཁྱམས་པ་ཡིན༔ སངས་རྒྱས་ཀྱི་ཡེ་ཤེས་རང་ལ་ཡོད་ཀྱང་ངོ་མ་ཤེས་པ་ཡིན༔ དེ་ཡང་
སངས་རྒྱས་ཀྱི་རྒྱུ་དེ་སེམས་ཅན་ཐམས་ཅད་ལ་ཡོད༔ སྒོས་དལ་འབྱོར་ཐོབ་པའི་མི་ལ་ཡོད་དེ༔
286

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ཡང་སྐྱེས་པ་ལ་རྒྱུ་ཆེན་ལ༔ བུད་མེད་ལ་སངས་རྒྱས་ཀྱི་རྒྱུ་ཆུང་བ་མེད༔ དེས་ན་སྐྱེ་བ་བུད་ 
མེད་དུ་སྐྱེས་ཀྱང་འགལ་བ་མེད་དོ་གསུངས༔ དེ་ལ་ཡེ་ཤེས་དེ་བརྟགས་ཤིང་ཤེས་པར་བྱེད་པ་ལ༔ 
སངས་རྒྱས་ཀྱིས་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གསུངས་ཀྱང་༔ དེའི་དོན་ཤེས་པར་བྱེད་པ་ལཿ 
བླ་མའི་གདམས་ངག་གི་ཚིག་གསུམ་དུ་འདུས་པས བློ་དམན་ཞིང་ཤེས་རབ་ཆུང་ཡང་མི་སྟོ་ 
གསུངས༔ ད་ཆོས་ཉིད་ཀྱི་དོན་སངས་རྒྱས་ཀྱི་དགོངས་ཚིག་གསུམ་ནི༔ ཕྱི་གཟུང་བའི་ཡུལ་དག་ 
པས་སྣང་བ་རང་སར་གྲོལ༔ ནང་འཛིན་པའི་སེམས་ད་ག་པས་འཛིན་མེད་ཀྱི་རིག་པ་རང་སར་གྲོལཿ
བར་དུ་འོད་གསལ་ཉམས་དགའ་བས་རང་ངོ་རང་གིས་ཤེས་པའོ༔
དེ་ལ་ཕྱི་གཟུང་བའི་ཡུལ་ཇི་ལྟར་དག་ནཿ རིག་པ་བྱང་ཆུབ་ཀྱི་སེམས་འདི་ལ༔ རྣམ་རྟོག་གི་བློ་ 
ཡིས་མ་བསླད་པར་རང་གསལ་དུ་སྣང་བ་འདི་ལ་བཞག་པསཿ ཡུལ་སྣང་བ་ལ་འཛིན་པ་མ་ཞུགས་ 
པས༔ སྣང་བ་གང་ལྟར་ཡང་དོན་དུ་བདེན་པར་འཛིན་ཏེ སྣང་བ་གང་ཡིན ས་རྡོ་རི་བྲགཿ༔ རྩི་ 
ཤིང་ནགས་ཚལཿ ཁྱིམ་དང་མཁར ནོར་དང་འབྲུ༔ དགྲ་དང་གཉེན༔ སྤུན་དང་གྲོགས༔ བུ་དང་ 
ཁྱོ་ལ་སོགས་པ༔ གང་ལ་ཡང་བདག་ཏུ་འཛིན་པ་མ་ཞུགས༔ སྣང་ཡང་དོན་དུ་མི་འཛིན་ཅིང་ 
ཞེན་པ་མེད་པ་དེ ཕྱི་གཟུང་བའི་ཡུལ་དག་པ་བྱ་བ་ཡིན༔ གཟུང་བའི་ཡུལ་དག་པ་ཟེར་བ༔ མེད་ 
བཞིན་མི་འགྲོ༔ ཞེན་པ་དང་འཛིན་པ་མེད་པ༔ གསལ་ལ་སྟོང་པ༔ དཔེར་ན་མེ་ལོང་ནང་གི་ 
གཟུགས་བརྙན་ལྟར་སྣང་ཡང་༔ གཟུང་རྒྱུ་དང་འཛིན་པ་མེད་དོ༔ སྟོང་པ་འདྲ་བས་སྣང་ཡང་༔ 
རང་སར་སྟོང་པའོ༔ ནང་འཛིན་པའི་སེམས་དག་པས་རིག་པ་རང་སར་གྲོལ་བའི་མན་ངག་ནི 
སེམས་རྣམ་རྟོག་འགྱུ་བྱེད་ཀྱི་དྲན་པ་དང་༔ དུག་ལྔ་གང་སྐྱེས་ཀྱང་དྲན་པ་དེ་ལ་བློས་མ་བཟུང་ 
བས་འགྱུ་བ་རང་སང་དུ་འགྲོ་བས་སྟོང་སྟེ འགྱུ་བྱེད་ཀྱི་སྐྱོན་གྱིས་མ་གོས་པའོ༔ ནང་རིག་པ་དྲི་ 
མ་མེད་པ་ཟེར་ནསཿ བེམ་པོ་ས་རྡོ་ལྟར་འགྲོ་བ་མེད༔ རིག་པ་ལ་རྟོག་པའི་དྲི་མས་མ་འཛིན་པ་ 
ལ་ཟེར་བ་ཡིན༔ དཔེར་ན་རིན་པོ་ཆེ་གསེར་གྱི་གླིང་དུ་ཕྱིན་པ་དང་འདྲ༔ གསེར་གྱི་གླིང་དུ་ཕྱིན་ 
ཙམ་ནཿ ས་རྡོའི་མིང་ཡང་མེད་བཞིན་དུ༔ རང་རིག་པའི་ཡེ་ཤེས་སུ་གྲོལ་ཙམ་ནཿ༔ རྣམ་རྟོག་གི་ 
མིང་ཡང་མེད་པ་ཡིན་གསུངས༔ བར་དུ་འོད་གསལ་ཉམས་དགའི་མན་ངག་ནི༔ དེ་ཉམས་སུ་ 
བླང་བའི་དུས་སུ་རང་རིག་པ་དྲི་མ་མེད་པ་ལ ས་ལེ་སང་ངེ་ཧྲིག་གེ་བ་དེ་ཉམས་སུ་བླངས་པས་
287

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདེ་བ་གསལ་བ་མི་རྟོག་པ་གསུམཿཞེན་འཛིན་དང་བློ་ཡིས་མ་བསླད་པའི་ཉམས་གཅིག་འོང་ 
བས༔ དེ་སངས་རྒྱས་ཀྱི་དགོངས་པ་ཡིན་པས༔ རང་ངོ་རང་གིས་ཤེས་པ་ཡིན་ནོ དཔེར་ན་རང་ 
གི་ཡིན་པ་ལ༔ འདི་ངའི་ཡིན་ཆེད་དུ་བསྒོམ་མི་དགོས༔ མ་ཡིན་སྙམ་པའི་རྣལ་འབྱོར་པ་རྟོག་པ་ 
གང་ཡང་མི་འཆར་རོ༔དཔེ་དེ་དང་འདྲ་བར་རང་གིས་རང་རིག་པ་རང་ཆོས་ཉིད་ཡིན་པར་རང་
གིས་ངོ་ཤེས་ཙམ་ནཿ༔ འཁོར་བའི་ཆོས་ཉིད་ཡིན་སྙམ་དུ་བསྒོམ་མི་དགོས༔ མ་བསྒོམས་ཀྱང་ཆོས་ 
ཉིད་ཀྱང་དོན་དང་མི་བྲལ་ཏེ༔ མ་བསྒོམས་པ་བསྒོམ་པར་བྱ་བ་ཡིན་ནོ་གསུངསཿ ཆོས་ཐམས་ 
ཅད་རང་བཞིན་མེད་པར་ཤེས་པ་དེ་ཡེ་ཤེས་ཀྱི་བུ༔ རིག་པ་ཆོས་ཀྱི་དབྱིངས་ངོ་ཤེས་པས་རང་ངོ་ 
རང་གིས་ཤེས་པ་བྱ་བ་ཡིན་ནོ༔ དུས་དེ་ཙམ་ན་སྐྱེ་བ་ལ་མཐོ་དམན་མེདཿ བྱ་བ་ལ་ཆེ་ཆུང་མེདཿ 
བློ་ལ་རྣོ་རྟུལ་མེདཿ ཤེས་རབ་ལ་ཆེ་ཆུང་མེད༔ ཐོས་པ་ལ་མང་ཉུང་མེད༔ ན་སོ་ལ་རྒས་གཞོན་ 
མེད ཤེས་པ་ལ་གསལ་མི་གསལ་མེད༔ ཚིག་ཆུང་ལ་གོ་སླ་བ༔ ཉམས་ལེན་བདེ་ལ་དོན་ཆེ་བཿ 
འཆི་བ་ལ་ཉམ་མི་ང་བ༔ རྒན་མོ་དེ་ལྟར་ཉམས་སུ་ལེན་མཛོད༔ ཚེ་ལ་ལོང་མེད་པས་རྩོལ་བ་ 
སྐྱེད་མཛོདཿ བུ་ཁྱོའི་ཁོལ་པོར་གླ་མེད་ལོ་སྟོང་བྱེད་པ་བས༔ རིག་པ་སྐད་ཅིག་བསྒོམས་པས་ 
སྐྱེད་ཆེ༔ བླ་མས་གདམས་པའི་རྒྱགས་མྱུར་དུ་ཐོབ་མཛོད༔ ཚེ་འདིའི་བྱ་བ་ལ་ཟིན་དུས་མེད་ 
པས༔ བསྒོམ་སྒྲུབ་མཐར་ཕྱུང་མཛོད༔ རྒན་མོ་འཆི་ཁ་མི་འཚེར་བའི་སུན་མར་གདམས་པ་འདི་ 
ཐོངས་མཛོད༔ ཅེས་གསུངས་ཏེ་རྒན་མོའི་སྙིང་གར་ཕྱག་མཛུབ་བཙུགས་ནས་གདམས་པ་བཏབ་ 
པས༔ མིང་ཡང་རྒན་མོ་མཛུབ་བཙུགས་ཀྱི་གདམས་པ་ཞེས་བྱའོ༔ རྒན་མོ་དཔོན་གཡོག་གཉིས་ 
གྲོལ་ཏེ་གྲུབ་པ་ཐོབ་བོ༔ ཕྱི་རབས་ཀྱི་དོན་དུ་མཁར་ཆེན་བཟའ་མཚོ་རྒྱལ་གྱིས་ཡི་གེར་བཀོད་པའོ༔ 
རྒན་མོ་མཛུབ་བཙུགས་ཀྱི་གདམས་ངག་རྫོགས་སོ༔ བྷུ་བྷཾ
ཕྱི་བཤད་རིན་པོ་ཆེ་སྤུངས་པ། ནང་བཤད་གསང་སྔགས་ལམ་རིམ། རྒད་པོ་མཁར་ཚུགས་དང་། 
རྒན་མོ་མཛུབ་ཚུགས་སོགས་ཀྱི་གདམས་པ་འདི་རྣམས། ཨོ་རྒྱན་རིན་པོ་ཆེས་གཉགས་ཛྙཱ་ན་ཀུ་ 
མཱ་ར་སོགས་ལ་བརྒྱུད་པའི་བཀའ་མ་དང་། གཏེར་ཆེན་ཉང་དང་། རྡོ་རྗེ་གླིང་པ་སོགས་ཀྱི་གཏེར་ 
བྱོན་ཏེ་བཀའ་གཏེར་ཐམས་ཅད་ཚིག་རིས་གཅིག་ཁོ་ནར་ཡོད་པ་ཤིན་ཏུ་ཡིད་ཆེས་ཤིང་ངོ་མཚར་ 
བ་སློབ་དཔོན་རིན་པོ་ཆེའི་གསུང་འཁྲུལ་མེད་དོ། །མངྒ་ལཾ།
288

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། །
དེ་སྙེད་རྒྱལ་ཀུན་ངོ་བོ་པདྨ་ཡི། །
ཕྲིན་ལས་བྱེད་པོར་བདག་ཉིད་གྱུར་ནས་ཀྱང༌། ། 
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ། །
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
289

ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང༌།
A}j-E: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
从书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ།
རྩོམ་སྒྲིག་འགན་འཁུར་བ། ཀུན་ཐར་མཚོ།
རྒྱབ་ཤོག་མཛེས་བཟོ།ཀུན་ཐར་མཚོ།
དཔེ་སྐྲུན།ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང༌།
པར་ཁང༌།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།
དེབ་ཚད།170mm230mm 1/16
དཔར་ཤོག202
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས། ༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས། 01-3000
དཔེ་རྟགས། ISBN: 978-988-12632-3-0
དཔེ་རིན། 245.00

图书在版编目(CIP)数据
伏藏深法宝库:藏文/(唐)莲花生大师等著。——中国世界语出版社, 2016.4
ISBN:978-988-12632-4-7
I. ①伏… II. ①莲II. ① 藏传佛教—藏文一藏语IV
中国版本图书馆CIP数据核字(2016) 第263247号
伏藏深法宝库
作者莲花生大师等著 
责任编辑 格他磋
主编叶察白考
封面设计格他磋
技术设计叶察白考
出版发行中国世界语出版社
印刷四川嘉创印刷有限责任公司
开本170mm×230mm 1/16
印 张202
字404千
版次2016年4月第1版
印次2016年4月第1次印刷 
印数 01-3.000
标准书号ISBN:978-988-12632-4-7
定价 245.00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

6»
ཐ®sg་3
བི་
ཧཱུཾ། ཀུན་ཏུ་བཟང་མོ་ཡེ་ཤེས་ཁྲོས་པའི་རྩལ། །དབྱིངས་ཀྱི་རྒྱལ་མོ་ཨེ་ཀ་ཛཱ་ཊཱི་མ། ། 
ཡེ་ཤེས་ལས་དང་འཇིག་རྟེན་མ་མོའི་ཚོགས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧྲི༔ དྲང་སྲོང་ཁྱབ་འཇུག་ཆེན་པོ་རཱ་ཧུ་ལ།།སྤྲུལ་པ་རྣམ་བརྒྱད་གདོང་མོ་མཆེད་བཞི་དང་། །
གཟའ་དང་རྒྱུ་སྐར་དྲེགས་པ་སྡེ་བརྒྱད་བཅས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧཱུཾ། དམ་ཅན་སྐྱེས་བུ་ཆེན་པོ་ཐིག་ལེ་རྩལ།།དགྱེས་སྡེ་བརྟན་མ་འཛིན་གིང་ཕོ་ཉའི་ཚོགས། །
སྐུ་མཆེད་སུམ་བརྒྱ་དྲུག་ཅུའི་ཚོགས་དང་བཅས། །གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
འཇམ་མགོན་མི་ཕམ་པས་སོ། །

ཟབ་གཏེར་ཆོས་ཀྱི་མཛོད་ཁང་།
The store house of profound
& treasury Dharma.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་ ༡༡༣༩ 
འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary
of the coming of Padmasambhava 
in the Southwest Land of the 
Rakshasa.
¢d&7£++UTI£EÆ#AJ 1139 #
lluLE

OD31
བདེན་གསུང་བཀའ་ཡི་རྒྱ་མཚོ་ཆེན་པོ་ལ། ། 
ཟབ་མོའི་ཆོས་གཏེར་
ས་གཏེར་ནོར་བུས་མངོན་པར་མཛེས། ། 
མདོ་དང་སྔགས་ཀྱི་ ལམ་བཟང་ཟུང་དུ་འབྲེལ། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག ། 
ཀུན་མཁྱེན་མི་ཕམ་རྒྱ་མཚོས།
ISBN 978-988-12632-4-7
9 789881 263247
༼༼#༼:245.007ü(£1-10/)

