༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73776
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/
Date:2016
Volume:10
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་
སྐོར་ཕྲིན་ལས་མྱུར་མགྱོགས་གློག་གི་ཞགས་པ་བཞུགས་སོ། །
༠༠
231
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས། 
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

ཟབ་གཏེར་ཆོས་ཀྱི་མཛོད་ཁང་།
The store house of profound 
& treasury Dharma.
དེ་ལ་འཇིག་རྟེན་པའི་དྲེགས་པ་ཆེན་པོ་དེ་དག་བསྡུས་ན་ 
དྲེགས་པ་སྡེ་བརྒྱད་དུ་འདུས་ཤིང་དྲེགས་པ་དེ་རྣམས་ནི། ལྷ་ 
ཡང་བྱེད་ལ་འདྲེ་ཡང་བྱེད། །སྨན་ཡང་ཡིན་ལ་དུག་ཀྱང་ཡིན། ། 
ཞེས་སོགས་གསུངས་པ་ལྟར། མཆོད་ན་འགོ་ཞིང་བཅོལ་ན་
སྒྲུབ་ལ། རྦད་ན་འགྲོ་བ་ཆོས་ཉིད་ཡིན་པ་ནི་དྲེགས་པ་སྒྲུབ་
པའི་སྐབས་སུ་མ་ཟད། ཡེ་ཤེས་ཀྱི་ལྷའི་སྔགས་རྣམས་ཀྱང་རྗེས་
འཛིན་དང་ཚར་གཅོད་ཀྱི་ལས་རབ་འབྱམས་གང་ལ་སྦྱར་ཡང་
རྟོག་མེད་ནོར་བུའི་ཚུལ་དུ་ཇི་ལྟར་དམིགས་པ་བཞིན་འགྲུབ་པ་
རྟེན་འབྲེལ་གྱི་ཆོས་ཉིད་ཡིན་པ་སྨོས་མ་དགོས་པ་བཞིན་ནོ། །
ཞེས་གསུངས།
འཇུ་མི་ཕམ་རིན་པོ་ཆེའི་བཀའ་བརྒྱད་རྣམ་བཤད་ལས།
ERLE

།གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར་ཕྲིན་ལས་
མྱུར་མགྱོགས་གློག་གི་ཞགས་པ་བཞུགས་སོ། །
༄༅ །ཟབ་གཏེར་ཆོས་ཀྱི་མཛོད་ཁང་།

༈ ཨོ་རྒྱན་ས་སྤྱོད་སྲས་ཀྱིས་ཕོངས་པ་ཡི། །གདུང་བ་ཡོངས་བསལ་འཛམ་གླིང་དུར་ཁྲོད་བརྒྱད། ། 
ཕ་རོལ་ཕྱིན་ལམ་བརྟུལ་ཞུགས་སྤྱོད་པ་ཡིས། །ཞིང་ཁམས་ཡོངས་སྦྱངས་སྔགས་ཀྱི་སྟོན་པ་མཆོག །

ོངས་
༈ གང་ལ་ནུས་པའི་གཟི་བྱིན་འབུམ། །རབ་འབར་ཁྱོད་ཀྱི་ཕྱག་མཚན་གྱིས། ། 
རེག་པ་ཉིད་ན་གནོད་སྦྱིན་མོའི། །འདྲེན་བྱེད་ལྷུང་བར་མ་གྱུར་ཏམ། །

གསལ་བཤད།
གསལ་བཤད།
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ། །རྦ་རླབས་དྲག་ཏུ་འཕྱུར་བ་ལྟ་བུའི་སྤྱི་ 
ཚོགས་འདིའི་ཁྲོད་དུ། མིའི་རིགས་ཀྱི་བསམ་བློ་སྣ་ཚོགས་ཕན་ཚུན་བསླད་པས། གནའ་ 
དེང་གི་མིའི་སེམས་ཁམས་ལའང་འཕོ་འགྱུར་ཆེན་པོ་བྱུང་དང་འབྱུང་བཞིན་པ་དང་། རྐྱེན་ 
དེ་དག་གིས་བསླངས་པའི་འདུ་ཤེས་སྐྱོན་ཅན་མང་པོས་གནའ་བོའི་རིག་གཞུང་གི་ལམ་
ལུགས་མགོ་རྨོངས་ཅན་དུ་བསྒྱུར་བའི་སྐབས་འདིར། རྟོག་གེ་གསར་བུ། གསང་བ་སྔགས་ 
ཀྱི་བྱིན་རླབས་དང་ནུས་མཐུ་ཁས་མི་ལེན་ཞིང༌། དད་པ་དང་དག་སྣང་གང་ཡང་བློར་མི་ 
ཤོང་བ། རྣམ་ཤེས་ཀྱི་ཡུལ་ཁོ་ནར་འཕྱན་པའི། དཔྱད་པ་དང་ཐེ་ཚོམ་གྱིས་རྒྱུད་དཀྲུགས་ 
པ་མང་པོས། རྒྱལ་འགོང་གིས་བརླམས་པའི་གཏམ་ལྟ་བུས། གངས་ཅན་པའི་ཆོས་སྲིད་ 
ཡོད་ཚད་ལ། སྙིགས་འདོར་བཅུད་ལེན་དང༌། བཅོས་བསྒྱུར་གསར་བཏོད། ལྟ་བ་མཉམ་ 
གནས། ཞེས་ལྷ་མ་ཡིན་གྱི་ཚིག་མཚོན་དག་གིས་གང་དགར་བཅོམ་པའི་དུག་རླངས་ཀྱིས། 
དཔལ་རྔ་ཡབ་གླིང་པས་སྙིགས་མའི་དུས་འདིར་སྒོས་གནད་དུ་བསྩལ་བའི་གཏེར་ཆོས་ སྒྲུབ་
ཐབས་ཀྱི་སྐོར་རམ་འདོན་ཆོག་གི་རིགས། ཆེས་ཟབ་པ་མང་པོར་རང་བཞིན་གྱིས་འཇིག་ཉེན་ཐེབས་ 
ཏེ་རིན་ཐང་མེད་པའི་གནའ་རྫས་ཤིག་ལ་སྒྱུར་བཞིན་པ་ནི། བོད་ཀྱི་བསྟན་འགྲོ་སྤྱི་ལ་གྱོང་ 
རྒུད་ཚབས་ཆེན་ཞིག་སླར་ཡང་འབྱུང་བའི་སྔ་ལྟས་ཡིན་ཏེ། གངས་ཅན་པའི་ཆོས་སྲིད་གཉིས་
ནམ་གནས་ཀྱི་བར་དུ། ཟབ་མོ་གཏེར་ཆོས་ཀྱི་ནུས་ཤུགས་ལ་བརྟེན་ནས་བསྐྱང་དགོས་ 
པ་ནི་གུ་རུའི་ཞལ་བཞེས་གལ་ཆེན་དེ་ཡིན་པས། མཚོ་སྐྱེས་བླ་མ་གཙུག་ཏུ་ཁུར་མཁན་
1

གསལ་བཤད།
ཞིག་ཡིན་ན་ཐ་ཚིག་དེའི་དོན་ལ་ཐུགས་འདང་རེ་བཏང་སྟེ། ཁ་གཏད་དུ་ལངས་པའི་དུས་ཀྱི་ 
འཚུབས་མ་ནག་པོ་འདི་བཟློག་ཐབས་ལ་འབད་འོས་པ། ཚད་ངེས་པའི་བྱ་བ་མངོན་གསལ་
ཞིག་རེད། སྔོན་རྒྱལ་པོ་གླང་སྨོན་གྱིས་གངས་ལྗོངས་ཁྲག་གིས་སྦགས་པའི་དུས་སུའང༌། 
ལྷ་ལུང་དཔལ་གྱི་རྡོ་རྗེས་ཞུམ་པ་མེད་པའི་ཐུགས་སྟོབས་ཀྱིས་སྡིག་རྒྱུན་འབོར་ཆེན་
དེའི་འཕྲོ་བཅད་པའི་ལོ་རྒྱུས་དང༌། སྐབས་དེར་གནུབས་ཆེན་སངས་རྒྱས་ཡེ་ཤེས་ཀྱི་གཟི་ 
བརྗིད་ལ་བརྟེན་ནས་སྔ་ འགྱུཪ་ བའི་ གསང་ སྔགས་ རྡོ་ རྗེ་ ཐེག་ པའི་ ཆོས་ ཕྱོགས་ རྣམས་ 
ཆག་འཇིག་ལས་བསྐྱབས་འདུག་པ་སོགས། ཕྱི་རབས་སྔགས་པ་ཚོར་དྲན་གསོ་དང་མིག་ 
ལྟོས་བྱེད་ཡུལ་གསོན་པོ་མང་དུ་མཆིས་སོ། །
བྱང་པ་གཏེར་ཆེན་གྱི་གསང་སྔགས་བསྟན་པ་རྣམ་གསུམ་གྱི་ཆོས་འབྱུང་ལས། དེ་ཡང་ 
བོད་ཁ་བ་ཅན་གྱི་རྒྱལ་ཁམས་སུ༔ ཁྱད་པར་འཕགས་པའི་གཏེར་ལྔ༔ གཏེར་ཆེན་པོ་བརྒྱ་ 
དང་རྩ་གཅིག་སྦས་སོ༔ གདུལ་བྱ་ལོ་ལྔ་བརྒྱ་དང་བཅུ་གསུམ་ཡོད་དོ༔ དེ་རྣམས་སྨོད་པའི་ 
བདུད་བགེགས་ནི༔ འགོང་པོ་སྤུན་དགུ༔ དམ་སྲི་སྤུན་དགུ༔ ཐེ་རང་སྤུན་དགུ༔ སྙིང་དུ་ 
ཞུགས་པའི་བན་བཙུན་དམ་ཉམས་པ་མང་པོས༔ གཏེར་གྱི་ཆོས་ཟབ་མོ་ལ་ཡ་ག་དང་སྐུར་ 
པ་གདབ་སྟེ༔ བཀའི་བྱིན་རླབས་མ་ཉམས་པར་སྤྱོད་པའི་གང་ཟག་རྣམས་ལ༔ རུ་ང་དང་ 
ཕྲག་དོག་མང་པོ་བྱེད༔ ཆོས་ལ་ང་བདག་གི་འགོང་པོ་འབྱུང་བས༔ གཏེར་ཆོས་སྤྱོད་པ་ 
རྣམས་ཀྱང་ཡིད་གཉིས་སུ་འགྱུར་ཏེ༔ ཕ་རོལ་དང་རྩོད་པའི་ཕྱིར༔ ཆོས་སྣ་ཚོགས་ཀྱི་སྒོར་ 
ཞུགས་ཏེ༔ ཉམས་སུ་མི་ལོངས་པའི་ཤེས་བྱ་མཐའ་ཡས་སུ་སྤྱད་པས༔ བྱིན་རླབས་དང་ 
ནུས་པ་ཡལ་ཏེ༔ ཟབ་མོའི་བསྟན་པ་ཉམས་པར་འགྱུར་རོ༔ ཞེས་གསུངས་འདུག་པ་ནི་ 
ད་ལྟའི་སྤྱི་ཚོགས་ཁྲ་ཁྲ་འདིའི་བར་ན་མགོ་བོ་འཐོམས་པའི་རིགས་ལུང་གིས་ཟིན་པ་ལྟ་
2

གསལ་བཤད།
བུ་མ་ཡིན་ནམ་སྙམ་སྟེ། གསང་སྔགས་ཀྱི་ཆོས་ལ་དགའ་དད་ཡོད་མཁན་ཚོས་རང་ གི་
ལག་རྩེར་ཐོབ་པའི་ཡིད་བཞིན་ནོར་བུ་དེའི་རིན་ཐང་ཤེས་དགོས་པ་དང༌།གཅེས་སྤྲས་དང་
སྲུང་སྐྱོབ་བྱེད་པ་གལ་ཆེའོ་ཞེས། ཐུགས་རྗེ་ཆེན་པོའི་མདུན་དུ་མ་ཎིའི་ལུང་འདྲེན་གྱི་གཏམ་ 
འདི་གང་ལྟར་བཤད་ཤོར་ཐལ་ཡང༌། རྣམ་པ་ཚོའི་ཐུགས་ལ་མི་གནོད་པར་དྲན་སྐུལ་རེའི་ 
རྒྱུར་འགྱུར་བར་སྨོན་ནོ། །
མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་ 
བུ་ཕལ་པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ 
ཤོར་གྱིས་ལྷག་ཆད་ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང་། མ་ 
ཚད་དཔེ་ རྙིང་ ལ་ ལ་ ཤིན་ཏུའང་ཁ་ མི་གསལ་བས་དང་། བརྡ་རྙིང་དང་སྐུང་ཡིག་མང་བ། 
མགྱོགས༌བྲིས༌དང༌། ཕྱག༌རིས༌ལ༌ལ་ཧ་ཅང་གཟུགས་རྫོབ་པ་སོགས་ཀྱིས་ད་དུང་རྨང་ 
གཞིའི་སྐྱ་ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་མེད་ཡིན་ 
པས། ཤེས་ལྡན་ཀློག་པ་པོ་ཚོས་ཡིན་ངེས་དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་ 
དང༌། རྣམ་པ་ཚོའི་ཤེས་ཡོན་གྱི་མཛུབ་སྟོན་འོག ཟབ་གཏེར་ཆོས་ཀྱི་མཛོད་ཁང་འདི། མ་
འོངས་པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་ཏུ་འགྱུར་ཐུབ་པར་སྙིང་ནས་
སྨོན་པ་ཡིན་ནོ། །
ཞེས་ཡི་གེ་སྒྲིག་སྦྱོར་པས།
3

དཀར་ཆག
དཀར་ཆག
2། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར་ཕྲིན་ 
ལས་མྱུར་མགྱོགས་གློག་གི་ཞགས་པ་བཞུགས་སོ། །
༈ ཀུན་མཁྱེན་ཀློང་ཆེན་རབ་འབྱམས་ཀྱི་མ་གཟའ་དམ་གསུམ་སྒྲུབ་ཐབས་བཞུགས།
༄༅། །དཔལ་སྔགས་ཀྱི་བདག་མོའི་སྒྲུབ་ཐབས་སྙིང་གི་དུམ་བུ་བཞུགས།3-97
༄༅། །གཟའ་བདུད་ཀྱི་གསང་སྒྲུབ་མེ་རླུང་འཁྱིལ་བ་བཞུགས་སོ། ། 10 - 15
༄༅། །དམ་ཅན་གྱི་གསང་སྒྲུབ་སྙིང་གི་དུམ་བུ་བཞུགས་སོ། །f16-231
༄༅༔ ༔བཀའ་སྲུང་ཨེ་ཀ་ཛཱ་ཏིའི་སྒྲུབ་ཐབས་བཞུགས་སོ༔ ༔
བྱང་གཏེར་རིག་འཛིན་རྒོད་ཀྱི་ལྡེམ་འཕྲུ་ཅན།24-281
ཧཱུྃ༔ གཟའ་བདུད་ར་ཧུ་ལའི་གསང་སྒྲུབ་མེ་རླུང་འཁྱིལ་པ་བཞུགས་སོ༔
གཏེར་ཆེན་རཏྣ་གླིང་པ།29-351
ê༔ དམ་ཅན་རྡོ་རྗེ་ལེགས་པའི་གསང་སྒྲུབ་སྲོག་གི་སྤུ་གྲི་བཞུགས་སོ༔
གཏེར་ཆེན་རཏྣ་གླིང་པ།36-40
1

དཀར་ཆག
༈ ཨོ་རྒྱན་གཏེར་བདག་གླིང་པའི་ཆོས་སྐྱོང་སྒྲུབ་སྐོར་བཞུགས།
༈ གནོད་སྦྱིན་བཤན་པ་དམར་ནག་གི་སྒྲུབ་ཐབས།41-48
༈ བོད་སྐྱོང་བརྟན་མ་བཅུ་གཉིས་ཀྱི་སྒྲུབ་ཐབས།49-60
༈ དཀོར་བདག་རྒྱལ་ཆེན་པེ་ཧ་རའི་སྒྲུབ་ཐབས་བཞུགས།ƒ61-69
༄༅། །སྤྲུལ་པའི་ཆོས་རྒྱལ་ཆེན་པོ་སྐུ་ལྔའི་སྒེར་གསོལ་བསྐང་མདོས་རྒྱས་པའི་ཚུགས་སུ་བཀོད་པ་བསྟན་
པའི་ཕྲིན་ལས་སྙན་པའི་དབྱར་རྔ་ཞེས་བྱ་བ་བཞུགས་སོ། །
འབྲུ་གུང་རིག་འཛིན་ནུས་ལྡན་རྡོ་རྗེ།༼70-891
༄༅། །ཆོས་སྐྱོང་རྒྱལ་པོ་པེ་ཧ་རའི་ཕྲིན་ལས་དམ་ལྡན་རེ་སྐོང་ཞེས་བྱ་བ་བཞུགས་སོ། །
བདུད་འཇོམས་འཇིགས་བྲལ་ཡེ་ཤེས་རྡོ་རྗེ།90-987
ཨཾ༔ རྒྱལ་པོ་ཆེན་པོའི་བསྐང་གསོལ་ཕྲིན་ལས་མྱུར་འགྲུབ་བཞུགས་སོ༔
གཏེར་ཆེན་རྡོ་རྗེ་གླིང་པ།༼99-102༽
༄༅། །ཆོས་རྒྱལ་སྐུ་ལྔའི་གསོལ་མཆོད་འདོད་དགུ་ལྷུན་གྲུབ་བཞུགས་སོ། །
རྡོ་གྲུབ་ཀུན་བཟང་གཞན་ཕན།103-104
༄༅། །བརྟན་མ་བཅུ་གཉིས་ཀྱི་གསོལ་ཁ་བཞུགས་སོ༔
གཏེར་ཆེན་རྡོ་རྗེ་གླིང་པ།105 - 109
ê༔ དཔལ་མགོན་མ་ནིང་ནག་པོའི་གསང་སྒྲུབ་གཉལ་སྨད་དགེ་རིའི་གཏེར་མའོ༔
2

དཀར་ཆག
གཏེར་ཆེན་རཏྣ་གླིང་པ།110-115
༈ གནོད་སྦྱིན་ཛམ་བྷ་ལའི་ནོར་སྒྲུབ་གཏེར་གྱི་བུམ་པ་བཞུགས་སོ༔
གཏེར་ཆེན་རཏྣ་གླིང་པ། f116-117
ê༔ དམ་ཆོས་དགོངས་པ་ཡང་ཟབ་ལས༔ བཀའ་སྲུང་ཡེ་ཤེས་པ་ལྟར་སྒྲུབ་པའི་རྫོགས་རིམ་ཡང་ 
དག་ཡེ་ཤེས་མཆོག་གཅིག་བཞུགས་སོ༔ འབྲུ་གུང་རིན་ཆེན་ཕུན་ཚོགས།༼f118 - 124
ཧཱུྃ༔ གནོད་སྦྱིན་ཆེན་པོ་ཕྱི་གསོལ་ཀ་ལ་བརྟེན་ཏེ་སྒྲུབ་པའི་སྐོར་བཞུགས་སོ༔
མངའ་རིས་པཎ་ཆེན་པདྨ་རྒྱལ་པོ་ཡེ་ཤེས་རོལ་པ་རྩལ།125-128
༈ གནོད་བཞིན་ཙིའུ་དམར་པོའི་སྒོས་གསོལ་ནི།
མངའ་རིས་པཎ་ཆེན་པདྨ་རྒྱལ་པོ་ཡེ་ཤེས་རོལ་པ་རྩལ།129 130 ༽
༄༅། །གནོད་སྦྱིན་ཙིའུ་དམར་པོའི་གསོལ་མཆོད་དབང་དྲག་འཁྱུག་པའི་གློག་ཞགས་ཞེས་བྱ་བ།
ཆོས་རྗེ་འཇིགས་མེད་ཕུན་ཚོགས་འབྱུང་གནས།༼131 - 132
༄༅། །གནོད་སྦྱིན་ཙིའུ་དམར་པོའི་ཕྲིན་བཅོལ་འདོད་དོན་མྱུར་འགྲུབ་ཅེས་བྱ་བ་བཞུགས་སོ། །
ཆོས་རྗེ་འཇིགས་མེད་ཕུན་ཚོགས་འབྱུང་གནས།133-134
༈ མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་གེ་སར་སྒྲུབ་སྐོར་བཞུགས།
༄༅། །གེ་སར་རྡོ་རྗེ་ཚེའི་རྒྱལ་པོའི་གཞུང་དང་མན་ངག་གི་སྐོར་བདུད་རྩིའི་
བུམ་བཟང་བཞུགས་སོ། །༼135 - 139
༈ ཧཱྃ༔ སེང་ཆེན་གེ་སར་རྒྱལ་པོ་ཡི༔ གསང་སྒྲུབ་སྙིང་གི་དུམ་བུ་བཞུགས༔140 - 142
3

དཀར་ཆག
༈སེང་ཆེན་གེ་སར་ནོར་བུའི་གསོལ་མཆོད་ཕྲིན་ལས་ལྷུན་གྲུབ་བཞུགས་སོ། །f143 -144
༈ གེ་སར་གསོལ་བསྡུས། ༼145༽
༈ དགྲ་བླའི་རྒྱལ་པོ་གེ་སར་གྱི་རྒྱུན་གསོལ་བསམ་དོན་ལྷུན་འགྲུབ་བཞུགས་སོ། ། ༼ 146 - 147༽ 
༄༅། །རིགས་གསུམ་པདྨའི་སྒྱུ་འཕྲུལ་འཛམ་གླིང་གེ་སར་རྒྱལ་པོ་བརྟེན་སྒྲུབ་མཆོད་པའི་ལས་ 
རིམ་འདོད་འབྱུང་ནོར་བུའི་དགའ་ཚལ་ཞེས་བྱ་བ་བཞུགས་སོ། ། 
ཞེ་ཆེན་རྒྱལ་ཚབ་འགྱུར་མེད་པདྨ་རྣམ་རྒྱལ། ༼148 - 157༽
༄༅། །གེ་སར་སྐྱེས་བུ་ཆེན་པོ་རྡོ་རྗེ་ཚེ་རྒྱལ་གྱི་བསྐང་གསོལ་འདོད་དགུ་མྱུར་འགྲུབ་ཅེས་བྱ་བ་ 
བཞུགས་སོ། ། ཀུན་མཁྱེན་མི་ཕམ་རྒྱ་མཚོ།158-165
༄༅། །གེ་སར་སྐྱེས་བུ་དོན་འགྲུབ་ཀྱི་སྒྲུབ་ཐབས་གྲུབ་གཉིས་དཔྱིད་སྟེར་ལས་བཞི་ལྷུན་གྲུབ་ཅེས་བྱ་བ་
བཞུགས་སོ༔མཆོག་གྱུར་བདེ་ཆེན་གླིང་པ།166 - 176
༈ དག་སྣང་གེ་སར་སྐྱེས་བུ་དོན་གྲུབ་ཀྱི་དབང་ཆོག་ཕྲིན་ལས་ཀུན་ཁྱབ་ཅེས་བྱ་བ་བཞུགས་སོ། །
འཇིགས་མེད་མཁྱེན་བརྩེའི་འོད་ཟེར།177-183
༈ གེ་སར་རྒྱལ་པོ་ལ་བརྟེན་པའི་ལམ་ལྷའི་གསོལ་མཆོད་ཡིད་བཞིན་དོན་གྲུབ་ཅེས་བྱ་བ་བཞུགས་སོ། །
མི་ཕམ་འཇམ་དཔལ་དགྱེས་པའི་རྡོ་རྗེ།184 - 187
༄༅༔ ལྷ་ཆེན་ཐང་ལྷའི་གསང་སྒྲུབ་བཞུགས་སོ༔
བྱང་གཏེར་རྟེན་འབྲེལ་ཆོས་བདུན་ལས་བཏུས།188 - 195
༄༅༔ ༔གཉན་ཆེན་པོའི་འཕྲིན་ལས་བཞུགས་སོ༔ གཉན་ཆེན་ཐང་ལྷའི་མཆོད་ཕྲེང་ལས་བཞི་ལྷུན་གྲུབ་ཅེས་
བྱང་གཏེར་རིག་འཛིན་རྒོད་ཀྱི་ལྡེམ་འཕྲུ་ཅན།196 - 199བྱ་བ་བཞུགས།
4

དཀར་ཆག
ཧཱུྃ༔ ཡང་གསང་རིག་འཛིན་སྲོག་ཐིག་གི་སྲུང་མཿ༔ རྨ་ཆེན་སྤོམ་རའི་གསོལ་མཆོད་འདོད་དགུ་
མྱུར་སྟེར་བཞུགས༔རིག་འཛིན་བདུད་འདུལ་རྡོ་རྗེ།200 - 207
ཧཱུྃ༔ ཡང་གསང་རིག་འཛིན་སྲོག་ཐིག་གི་བསྟན་སྐྱོང་༔ རྨ་རྒྱལ་སྤོམ་རའི་སྐུལ་བ་དགྲ་གཤེད་ནག་པོ་བཞུགས༔
རིག་འཛིན་བདུད་འདུལ་རྡོ་རྗེ།208 - 210
༄༅། །བཀྲ་ཤིས་ཚེ་རིང་མཆེད་ལྔའི་གསོལ་མཆོད་མདོར་བསྡུས་པ་བཀྲ་ཤིས་ཆར་འབེབས་ཞེས་བྱ་བ་ 
བཞུགས་སོ། ། འཇམ་དབྱངས་མཁྱེན་བརྩེའི་དབང་པོ།211 - 214
༄༅། །སྒྲུབ་པ་བཀའ་བརྒྱད་གནས་སྲུང་ཤར་གཉན་པོ་གཡུ་རྩེའི་བསང་གསོལ།
ནུས་ལྡན་འགྲོ་ཕན་གླིང་པ།215 216
༄༅། །སྡེ་དཔོན་སུམ་ཅུའི་སྒྲུབ་པའི་གཞུང་ཞེས་བྱ་བ་བཞུགས་སོ། །
བྱང་གཏེར་རིག་འཛིན་རྒོད་ཀྱི་ལྡེམ་འཕྲུ་ཅན།
217 - 221
༄༅༔ སྡེ་དཔོན་སུམ་ཅུ་བསྒྲུབ་པའི་ཁ་ཚར་དང་བཅས་པ་ཞེས་བྱ་བ་བཞུགས་སོ༔ ༔
བྱང་གཏེར་རིག་འཛིན་རྒོད་ཀྱི་ལྡེམ་འཕྲུ་ཅན།
222 - 231
༄༅། །དྲེགས་པ་ནང་སྒྲུབ་ཀྱི་གསོལ་ཁ་བཞུགས་སོ། །
བྱང་གཏེར་རིག་འཛིན་རྒོད་ཀྱི་ལྡེམ་འཕྲུ་ཅན།
ƒ232-233
༄༅། ། །དྲེགས་པའི་སྡེ་དཔོན་སུམ་ཅུའི་གསོལ་བྱང་རྒྱུད་ནས་བཏུས་པ་ཕྲིན་ལས་མྱུར་འགྲུབ་
བཞུགས། འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ།
234-236
༄༅། །ཕྲིན་བཅོལ་འཆི་མེད་ཚངས་པའི་གླུ་དབྱངས་ཞེས་བྱ་བ་བཞུགས་སོ། །
འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ།
237 -238
5

དཀར་ཆག
༄༅། །སྲུང་མའི་འཁོན་སྦྱོང་ཟ་ངུ་མདོར་བསྡུས་བྱ་བར་སྤྲོ་ན།
ཞེ་ཆེན་རྒྱལ་ཚབ་འགྱུར་མེད་པདྨ་རྣམ་རྒྱལ།239-241
༄༅། །བསྟན་སྲུང་དཀར་ཕྱོགས་སྐྱོང་བ་རྣམས་ལ་གསོལ་པ་བདེན་གཏམ་ལྷ་ཡི་རྔ་ཆེན་ཞེས་བྱ་བ་བཞུགས།
ཞེ་ཆེན་རྒྱལ་ཚབ་འགྱུར་མེད་པདྨ་རྣམ་རྒྱལ།242-2457
༈ གསོལ་ཁའི་གཏོར་མ་འབུལ་བའི་ཆོ་ག་བཞུགས་སོ། །
འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ།246-247
༄༅། །སྒྲུབ་བརྒྱུད་ཤིང་རྟ་བརྒྱད་ཀྱི་བསྟན་རྒྱས་སྨོན་ལམ།
ངག་དབང་བློ་གྲོས་མཚུངས་མེད།248-2491
6

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་
སྐོར་ཕྲིན་ལས་མྱུར་མགྱོགས་གློག་གི་ཞགས་པ་བཞུགས་སོ། །

༄༅། །ཟབ་གཏེར་ཆོས་ཀྱི་མཛོད་ཁང༌།
༈ ཀུན་མཁྱེན་ཀློང་ཆེན་རབ་འབྱམས་ཀྱི་མ་གཟའ་དམ་གསུམ་སྒྲུབ་ཐབས་བཞུགས།
༄༅། །དཔལ་སྔགས་ཀྱི་བདག་མོའི་སྒྲུབ་ཐབས་སྙིང་གི་དུམ་བུ་བཞུགས།
དཔལ་ལྡན་དང་པོའི་སངས་རྒྱས་ལ། །བཏུད་དེ་བསྟན་པ་བསྲུང་བའི་ཕྱིར། །རྒྱུད་ལུང་ 
མན་ངག་ཉམས་མྱོང་བཞིན། །སྔགས་ཀྱི་བདག་མོའི་སྒྲུབ་ཐབས་བྲི། འདི་ལ་གསུམ་སྟེ། 
བསྙེན་པ་དང༌། སྒྲུབ་པ་དང་། ལས་སྦྱོར་རོ། །དང་པོ་ནི་རྣལ་འབྱོར་པ་དམ་ཚིག་དང་ 
ལྡན་པས་དབྱིངས་ཀྱི་ཀུན་ཏུ་བཟང་པོ་ཡབ་ཡུམ་དུ་བསྒོམས་ཏེ། མདུན་དུ་སྔགས་བདག་ 
བསྐྱེད་ལ་རྩ་སྔགས་བརྒྱ་རྩ་རེ་དང༌། གཏོར་མས་མཉེས་པར་བྱས་ལ། བསྟོད་བསྐུལ་ 
གྱིས་ལས་བཅོལ་ཞིང༌། གོང་བཟླས་སུ་འབུམ་ཕྲག་གཅིག་བྱའོ། །དེས་ནི་སྒྲུབ་ཐག་ཉེ་ 
ཞིང་བར་ཆད་མི་འབྱུང་ངོ་། །
གཉིས་པ་སྒྲུབ་པ་ལ་གསུམ་སྟེ། བཅའ་གཞིའི་རྫས་བསག་པ་དང་། སྒོམ་བཟླས་བྱ་ 
བ༑ གཏོར་མ་གཏང་བའོ། །དང་པོ་ནི་དུར་ཁྲོད་ལ་སོགས་པར་མཎྜལ་མདའ་གང་གྲུ་ 
གསུམ་པའི་དབུས་སུ་མ་མོའི་བྲིས་སྐུ་བཙུགས་པའི་མདུན་དུ་དམར་གཏོར་ཆེན་པོ་གཅིག་ 
བཤམས་པའི་མཐར་མཆོད་པས་བསྐོར་ཞིང༌། ཐུན་རྫས་ལྕགས་ཕྱེ། ཟངས་ཕྱེ། རྡོ་ཕྱེ། 
ཉུང་དཀར། ཁྲག་སྣ་དང་བཅས་པ་ཐུན་དོང་དུ་གཞག་ཅིང་། དགྲའི་ལིང་ག་ཡང་ཁ་སྦུབ་ཏུ་ 
གཞག་གོ །གཉིས་པ་བསྒོམ་བཟླས་བྱ་བ་ནི། ཁ་ནུབ་བྱང་དུ་བལྟས་ལ་གོས་ནག་པོ་གོན་ 
ནས་འདུག་སྟེ། སྐྱབས་འགྲོ་སེམས་བསྐྱེད། སྟོང་ཉིད་དུ་བསྒོམས་པའི་ངང་ལས་མེ་དཔུང་
- 3-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
འབར་བའི་དབུས་སུ། རང་ཉིད་པད་ཉིའི་སྟེང་དུ་ཨེ་ལས་དབྱིངས་ཀྱི་ཀུན་ཏུ་བཟང་ 
མོ་མཐིང་ནག་མཆེ་བ་གཙིགས་ཤིང་བརྐྱང་བསྐུམ་དུ་བཞུགས་པའི་ཕྱག་ན་དམ་ཚིག་གི་ 
གུདྡྷེ་འཕྲེད་ལ་འཛིན་ཞིང༌། མི་ལྤགས་ཀྱི་གཡང་གཞི་གསོལ་བར་བསམས་ལ་ཨཱོྃ་རུ་ལུ་ 
རུ་ལུ་ཧཱུྃ་བྷྱོཿ་ཧཱུྃཧཱུཾ། ཞེས་བརྒྱ་རྩ་བརྒྱད་བཟླས་ནས། མདུན་དུ་ཁྲག་མཚོ་ཁོལ་མའི་དཀྱིལ་དུ་ 
ཀེང་རུས་ཀྱི་རི་རབ་སྤུངས་པ། དེའི་སྟེང་པདྨ་ཉི་མའི་དབུས་སུ་ཏྲག་ལས་སྔགས་བདག་
སྨུག་ནག་ཞལ་གཅིག་ནས་མཆེ་བ་གཙིགས་ཤིང་རལ་པ་གཅིག་དང་། སྤྱན་གཅིག་ལས་ 
མཆི་མ་ཁྲག་ཏུ་འབབ་པ། ཕྱག་གཡས་ཙིཏྟ་ཞལ་དུ་གསོལ་ཞིང་། གཡོན་ཞིང་ཆུང་གི་རྒྱལ་ 
མཚན་འཕྱར་བ། དབུ་ལ་ཐོད་པའི་ཕྲེང་བ་བཅིངས་ཤིང་རལ་པ་དམར་སེར་གྱེན་དུ་འཁྱིལ་ 
བ༑ ཞབས་གཡས་བསྐུམས་གཡོན་བརྐྱངས་གཅེར་བུའི་ཚུལ་དུ་བསམས་ལ། ༀ་རོ་རུ་ 
ཨེ་ཀ་ཙ་ཏི་སྙིང་ཁར་ག་རུ་ལུ་རུ་ལུ་ཧཱུཾ་བྷྱོཿ་ཧཱུཾ། ཛཛཿ ཞེས་ནུབ་བྱང་ནས་བསྒོམས་པ་ལྟ་བུའི་ 
སྔགས་བདག་མ་མོ་བདུན་འབུམ་གྱི་འཁོར་དང་བཅས་པ་སྐད་ཅིག་གིས་བྱོན་ནས་བྲིས་ 
སྐུ་ལ་ཐིམ་པར་བསམས་ལ། ཅུང་ཟད་ཡིད་ཀྱིས་མཆོད་ནས། ཨཱོྃ་མ་མ་ཏྲག་རཀྵ་སྙིང་ཐུམ་ 
རྦད་མྱོགས་ཐུམ་རྦད་སྙིང་གཟེར་སྲོག་འདར་ཡེད་ཆུ་ཡ་སྲོག་སྲིག་སྲིག་ཤྀ་ཁྱེར་བྷྱོཿ༔ ཞེས་
པ་རྦད་སྔགས་བཟླས་ནས། དུས་གནད་དང་བསྟུན་ལ་ཐུན་གྱིས་ལིང་ག་བྲབ་ཅིང་བསད་ 
སྔགས་བཟླའོ། །དེ་ནས་གཏོར་མ་རཾ་ཡཾ་ཁཾ་གིས་བསངས་སྦྱངས་བྱས་ཏེ། ཨོཾ་ཨཿཧཱུྃ་གིས་ 
ཤ་ཁྲག་གི་རི་དང་རྒྱ་མཚོར་བསམས་ལ། འབོད་སྔགས་ཀྱི་མཇུག་ཏུ། མ་མ་རག་མོ་ཨེ་ 
ཀ་ཙ་ཏི་ཨི་དཾ་བ་ལིང་ཏ་ཁ་ཁ་ཁཱ་ཧི་ཁཱ་ཧི། ཞེས་བདུན་གྱིས་ཕུལ་ལ། ཧཱུཾ་བསྐལ་པ་མེ་ལྟར་ 
འབར་བའི་དུར་ཁྲོད་ནས། །ཤིན་ཏུ་གསོད་པའི་སྨུག་ནག་ཁྲོ་མོ་ནི། །ནམ་མཁའི་གཟུགས་ 
ཅན་ལྷོ་སྤྲིན་གོ་ཟུ་ཅན། །ཙིཏྟ་ཟ་ཞིང་དམ་ཉམས་སྙིང་ཁྲག་འདྲེན། །ཞིང་ཆུང་དབྱུག་པས་
- 4-

༄༅། །ཟབ་གཏེར་ཆོས་ཀྱི་མཛོད་ཁང་།
དགྲ་སྙིང་ཚལ་པར་འགེམས། །འཇིགས་བྱེད་ཆེན་མོ་རལ་པའི་ཐོར་གཙུག་ཅན། །དཔྲལ་ 
ན་མིག་གཅིག་སྲིད་གསུམ་ཁུངས་ནས་འབྱིན། །ཞལ་ན་ཚེམས་གཅིག་དགྲ་བོའི་སྲོག་ 
གཅོད་མ། །ཙིཏྟ་འདི་གསོལ་དམ་ཉམས་སྲོག་ལ་རྔམས། །ཤ་ཁྲག་ལོངས་སྤྱོད་དམར་ 
གཏོར་འདི་བཞེས་ལ། །དམ་ཚིག་དབང་གིས་དམ་ཉམས་གཤེད་མ་མཛོད། །མ་མོ་སྲོག་ 
ལ་འགྱེད་ཕྱིར་འདི་གསོལ་ལ། །བདག་གིས་བཅོལ་པའི་ཕྲིན་ལས་འགྲུབ་པར་མཛོད། ། 
དམ་ཚིག་དུས་ལ་བབ་བོ་ས་མ་ཡཿ། །ཞེས་བསྟོད་བསྐུལ་བྱའོ། །དེའང་ཞག་ཉེར་གཅིག་ 
བསྒྲུབས་ཏེ། ཞག་བདུན་དུ་འབོད་སྔགས་གཙོ་བོར་བཟླས་ཤིང་། གཞན་གཉིས་ཞག་ལ་ 
བཟླ་བའོ། །དེ་ནས་ཞག་བདུན་གྱི་བར་དུ་རྦད་སྔགས་གཙོ་བོར་བཟླས་ཞིང་། སྔ་ཕྱི་གཉིས་ 
ཞར་ལ་བཟླས་སོ། །དེ་ནས་ཞག་བདུན་དུ་བསད་སྔགས་གཙོ་བོར་བཟླས་ཤིང་བྲབ་པ་སྟེ། 
འབོད་རྦད་སྔོན་དུ་སོང་ཙམ་བྱའོ།།དེའི་ཡི་བར་དུ་རྨི་ལམ་ཆོ་འཕྲུལ་བསམ་གྱིས་མི་ཁྱབ་ 
པ་འབྱུང་བས། མི་འཇིགས་ལྟ་བའི་གདེང་གིས་ཟིན་པ་གཅེས་སོ། ། 
དོན་གསུམ་པ་ལས་ལ་སྦྱར་བ་ནི། དེ་ལྟར་བསྙེན་སྒྲུབ་ཐེངས་གཅིག་ཐེམས་ནས། 
ཁ་གསོ་བ་ཙམ་ལས་བསྐྱར་ནས་སྒྲུབ་མི་དགོས་པས། ལས་མཐའ་གང་ལའང་དུས་གནད་ 
ཀྱིས་འགྲུབ་སྟེ། དྲག་སྔགས་གཤོར་ལ་གཏད་པ་ཡིན་པའི་ཕྱིར་རོ། །དེ་ཡང་བསྙེན་པ་ལ་ 
འབུམ། སྒྲུབ་པ་ལ་འབུམ་ཕྲག་གཉིས་ཏེ། སུམ་འབུམ་སོང་ནས་ཟླ་བ་བཞི་ཡི་དུས་གནད་ 
ལ་བསད་སྔགས་ཀྱིས་བྲབ་ཅིང་སྐྱེས་པ་གྲིར་ཤི་བའི་སྙིང་ངམ། རབས་ཆད་ཀྱི་སྙིང་ནང་
དུ་ལིང་ག་བཅུག་ནས། ནས་ནག་གི་ཟན་དྲོན་གྱིས་དྲིལ་ཏེ་དགྲ་ཕྱོགས་སུ་འཕངས་པས། 
ཁྲག་ནད་དང༌། རྒྱུ་གཟེར་དང་། རིམས་ནད་དང་། གཟེར་ནད་དང་། སྨྱོ་ནད་ལ་སོགས་ 
པ་དྲག་པོས་ཐེབས་ནས་ཁྲག་ཏུ་བསྐྱུགས་ཏེ་ཞག་བདུན་ལས་མི་འགོར་བར་ལས་འགྲུབ་
-5-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༑སྐབས་སུ་ར་ལྤགས་གྱོན་ལ་ར་གསོབ་དགྲ་ཕྱོགས་སུ་རྡུལ་ཞིང་། རྦད་སྔགས་དང་ 
དམོད་བཅོལ་དང་གཏོར་ཟོར་འཕངས་པས་ཀྱང་། དགྲའི་ཡུལ་དེར་ནད་ཡམས་དང་འཚེ་ 
བ་རྒྱུན་མི་འཆད་པ་འབྱུང་ངོ་། །དེ་ལ་མ་མོ་རྒྱུ་བའི་དུས་ངེས་པ་ནི། ལོ་གཅིག་ལ་ཞག་ 
ཉི་ཤུ་རྩ་བཞི་ལས། གསད་པའི་དུས་བཞི་ནི་དགུན་ཟླ་ར་བའི་ཚེས་བཅོ་ལྔའི་སྲོད་ལ་ཤར་ 
ནས་ནུབ་ཏུ་རྒྱུ་བས། ལིང་ག་ཤིང་བུ་ལ་བཏགས་ཏེ་ཁ་ཤར་དུ་བལྟ་བ་ལ་བོང་ངའི་དུད་
པས་བདུག་ཅིང་། རང་ཉིད་གཤིན་རྗེ་དམར་ནག་ཏུ་བསྒོམ་ལ་ཁ་ནུབ་ཏུ་བལྟ་བས། ཉུང་ནག་ 
དང་དུག་ཁྲག་གིས་བྲབ་ཅིང་། ཨཱོྃ་མ་མ་སྲོག་གཏུབས་གཏུབས་ལམ་སོད་རག་མོ་སྙིང་ཁྲག་ 
ས་མ་ཡ་བྷྱོཿ། ཞེས་བརྒྱ་རྩ་བརྒྱད་བཟླས་སོ། །དཔྱིད་ཟླ་ར་བའི་ཚེས་བཞིའི་ནམ་ཕྱེད་ན་ 
ནུབ་ནས་ཤར་དུ་རྒྱུ་བས། ལིང་ག་ཤར་ནས་ནུབ་ཏུ་ཁ་བསྟན་ལ། རང་ཉིད་ཤར་དུ་བལྟ་ 
བའི་གདོང་ལ་རོ་སོལ་གྱིས་བྱུགས་ཏེ། སྐྲ་སྤྱི་བོར་བཅིངས་ནས། ཁྲག་སྣ་དང་དུག་སྣའི་ 
ཐུན་གྱིས་བྲབ་ཅིང་། ཙ་ཙ་ཤི་ཤི་སྙིང་ཁྲག་འདིར་ཤག་ལུ་འུ་ཙ་ཙ་ཡ་ཡ་མ་ཧཱ་སྙིང་དར་ 
སྙིང་ཐུམ་ཤག་མ་མ་ཨེ་ཀ་ཙ་ཏི་སྲོག་ཐུན་རྦད། ཅེས་སྟོང་ཕྲག་གཅིག་བཟླས་ནས། སྔ་ 
མ་བཞིན་འཕངས་སོ། །དབྱར་ཟླ་ར་བའི་ཚེས་བཅུ་བདུན་གྱི་ས་རུབ་མཚམས་སུ་ལྷོ་ནས་ 
བྱང་དུ་རྒྱུ་བས། ལིང་ག་ལྷོར་བསྟན་ལ། རང་ཉིད་བྱང་དུ་བལྟ་བས་གཅེར་བུར་འདུག་ 
སྟེ༑ ཐལ་ཆེན་གྱིས་བྲབ་ཅིང་། རག་མོ་རག་མོ་སྙིང་ཤ་ཀུ་རུ་ཛ་ཛ་སྙིང་ཤག་ཁོས། ཞེས་ 
པ་བརྒྱ་རྩ་བཟླས་སོ། །སྟོན་ཟླ་ར་བའི་ཚེས་དྲུག་གི་ནམ་མཁའ་མཐའ་བཏེག་བྱུང་དུས་ 
བྱང་ནས་ལྷོར་རྒྱུ་བས་ལིང་ག་བྱང་དུ་ཁ་བསྟན་ལ། རང་ཉིད་ལྷོར་བལྟས་ཏེ་བྱ་མོ་ནག་ 
མོའི་སྒོང་ཟོར་དེང་དེང་བྱེད་ཅིང་། མ་མ་ཨེ་ཀ་ཙ་ཏི་སྙིང་ཐཾ་ཛཿ ཞེས་པ་སྟོང་གིས་བྲབ་ 
བོ༑ ༑དེས་ནི་ལས་གང་ཡིན་ཞག་དེ་ཉིད་ལ་འགྲུབ་བོ། །དུས་ལྷག་མ་ཉི་ཤུ་ནི། དགུན་ཟླ་
- 6 -

༄༅། །ཟབ་གཏེར་ཆོས་ཀྱི་མཛོད་ཁང༌།
ར་བའི་སྟོང་། འབྲིང་པོའི་ཚེས་བརྒྱད་དང་ཉི་ཤུ་གཉིས་ཐ་ཆུང་གི་ཚེས་བཅུ་དང་ཉི་ཤུ་ལྔ། 
དཔྱིད་ཟླ་ར་བའི་ཚེས་དགུ། འབྲིང་པོའི་ཚེས་བཅུ་དང་ཉི་ཤུ་དགུ། ཐ་མའི་ཚེས་གསུམ་ 
དང་ཉི་ཤུ་བརྒྱད། དབྱར་ཟླ་ར་བའི་ཉི་ཤུ་བདུན། འབྲིང་པོའི་ཚེས་བཅུ་དང་ཉི་ཤུ་གཅིག 
ཐ་མའི་ཚེས་བཅུ་དྲུག་དང་ཉི་ཤུ་བདུན། སྟོན་ཟླ་ར་བའི་ཉི་ཤུ་གསུམ། འབྲིང་པོའི་ཚེས་ 
བཅུ་དགུ་དང་ཉི་ཤུ་གཅིག ཐ་མའི་ཚེས་གཉིས་དང་ཉི་ཤུ་བརྒྱད་ལ་རྒྱུ་བ་སྟེ། སྟོན་ཟླ་གསུམ་ 
གྱི་ཚེས་རྣམས་ལས། ཚེས་དྲུག་གི་ནམ་བཏེག་པ། བཅུ་དགུའི་ཉི་མ་རྩེ་ཤར། ཚེས་གཉིས་ 
ཀྱི་ཉི་མ་ཕྱེད་ནས་མ་ནུབ་ཀྱི་བར་རྣམས་ཉིན་མོར་རྒྱུ་ལ། ལྷག་མ་མཚན་མོར་རྒྱུ་བའོ། ། 
དེ་ཡང་ཉིན་ཞག་གཅིག་ལ་རླུང་དྲུག་ཅུ་རྩ་བཞིར་ཕྱེ་བས། ཉིན་མཚན་སྙོམས་དུས་སུམ་ 
ཅུ་རྩ་གཉིས་གཉིས་རྒྱུ་བས་འཕེལ་འགྲིབ་ཀྱང་ཤེས་པར་བྱའོ། །
དེ་དག་གི་ངེས་པ་ནི། མ་མོའི་དུས་གནད་ངེས་པ་ལས། །ངེས་པར་ལོ་གཅིག་ཟླ་བ་ཡང་། ། 
བཅུ་གཉིས་རིམ་པར་མ་ནོར་བས། །ངེས་པ་གཏན་ལ་ཕབ་བྱས་ཏེ། །དགུན་དབྱར་སྟོན་ 
དཔྱིད་ཟླ་བ་ལ། །གསུམ་གསུམ་ཁོ་ན་ངེས་རྩིས་པས། །དགུན་ཟླ་དང་པོའི་གསུམ་ཉ་ 
དང་སྟོང་། ཡིན་ནམ་དཔྱད། དང་པོ་སྟོང་། འབྲིང་པོའི་བརྒྱད་དང་ཉི་ཤུ་གཉིས། །ཐ་མའི་ 
ཚེས་བཅུ་ཉི་ཤུ་ལྔ། །དཔྱིད་ཀྱི་དང་པོའི་བཞི་དང་དགུ། །འབྲིང་པོའི་བཅུ་དང་ཉི་ཤུ་དགུ། ། 
ཐ་མའི་ཚེས་གསུམ་ཉི་ཤུ་བརྒྱད། །དབྱར་གྱི་དང་པོའི་བཅུ་བདུན་དང་། །ཉི་ཤུ་དག་ཀྱང་ 
དེ་བཞིན་བདུན། །འབྲིང་པོའི་བཅུ་དང་ཉི་ཤུ་གཅིག །ཐ་མའི་བཅུ་དྲུག་ཉེར་བདུན་ཡིན། ། 
སྟོན་གྱི་དང་པོའི་ཚེས་དྲུག་དང་། །ཉི་ཤུ་གསུམ་ལ་ངེས་པར་རྒྱུ། །འབྲིང་པོའི་བཅུ་དགུ་ཉི་ 
ཤུ་གཅིག །ཐ་མའི་གཉིས་དང་ཉི་ཤུ་བརྒྱད། །དེ་ལྟར་ཟླ་བ་བཅུ་གཉིས་ལ། །རྒྱུ་བའི་ 
ཞག་ནི་ཉི་ཤུ་བཞི། །ལྷག་མ་ལས་དག་རྡུགས་པར་འགྱུར། །དེ་ལ་ངེས་པའི་གནད་ཕྱེ་
-7-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ན༑ ༑ཉིན་མོ་རྒྱུ་བ་གསུམ་ལས་མེད། ། ལྷག་མ་མཚན་མོ་རྒྱུ་བ་ཡིན། །དགུན་ཟླའི་དང་ 
པོ་སྲོད་དང་འཇིང་། །གཉིས་པ་ཉི་ནུབ་རྡེའུ་ནག །གསུམ་པ་ཕྱེ་གུང་ཕྱེད་ཚད་དོ། །དཔྱིད་ 
ཟླ་དང་པོའི་ཕྱེད་ཡོལ་དང་། །དེ་ཡི་ཆ་ལས་རླང་ནི་ཡང་། །སུམ་ཅུ་རྩ་གཉིས་དག་ལའོ། ། 
འབྲིང་པོའི་དེ་ནི་དྲུག་ཅུ་བཞི། །ཐ་ཆུང་དེ་ནི་རླུང་ཉེར་གཉིས། །དབྱར་གྱི་དང་པོ་རླུང་བཅུ་ 
ཡིན། །ཕྱེད་དང་བདུན་དང་ཉི་ཤུ་སྟེ། །འབྲིང་པོའི་བཞིའོ་ཐ་ཆུང་དྲུག །སྟོན་གྱི་དང་པོ་ 
རླུང་བཞི་ཆ། །དེ་ཡི་འོག་མ་ཉི་ཤར་དུས། །ཐ་ཆུང་ཉིན་ཕྱེད་མཚན་མོའི་བར། །དེ་ནི་ 
དུས་ངེས་བརྟག་པའོ། །ཞེས་སོ། །དེ་ཡང་རླུང་ཉི་ཤུ་པོ་དེ་རྣམས་ལ་གཏོར་མ་སྦྱིན་པ་ཡིན་ 
པས་རྒྱུ་ཕྱོགས་ཞིབ་ཏུ་མ་སྨྲོས་སོ། །གལ་ཏེ་ལས་འགྱངས་ན་གཤེད་ལ་དབབ་པ་ནི། དགྲ་ 
བོའི་གཟུགས་བག་ཟན་དང་རྐང་རྗེས་ཀྱི་ས་བསྲེས་པ་ལ་བྱས་པའི་སྙིང་ཀར་རོ་ཤོག་ལ་
འཁོར་ལོ་རྩིབས་བཞི་པའི་ལྟེ་བར་དགྲའི་མིང་རུས། རྩིབས་བཞི་ལ་བསད་སྔགས་ཚན་ 
བཞི་བྲིས་པ་བཅུག་ནས། ཚེར་མ་སྣ་ཚོགས་བཙུགས་ལ་མ་མོ་རྒྱུ་བའི་དུས་བཞིར་སྔ་མ་ 
བཞིན་བསྟན་ལ། དེའི་མདུན་དུ། ཨེ་ཀ་ཙ་ཏིའི་བྲིས་སྐུ་རྒྱུ་ཕྱོགས་ནས་ལིང་ག་དེ་ལ་ཞལ་
བསྟན་པ་གཉིས་ཀྱི་བར་དེར་ཡུགས་ས་མོའི་དོར་རྟ་ལ་སོགས་པའི་མི་གཙང་བའི་རྫས་ 
དུད་ཀྱིས་བདུག་ཅིང་། བདག་ཉིད་རྒྱུ་ཕྱོགས་ནས་འཁར་བའི་ཕྱེ་མའི་ཐུན་གྱིས་སྐུ་གཟུགས་ 
དེའི་རྒྱབ་ནས་བྲབ་ཅིང་། འབོད་རྦད་བསད་གསུམ་སྦྲེལ་ལ་བཟླས་པས། མ་མོ་ཁྲོས་ཏེ་ 
དགྲ་དེ་སྐད་ཅིག་ལ་སྙིང་ཕྱུང་བར་བསམ་མོ། །དེས་ནི་མི་འགོར་བར་འགྲུབ་ངེས་པའི་
གནད་དོ། །དེ་ནས་དྲི་བཟང་དང་འོ་མའི་ཆུས་སྐུ་གཟུགས་དེ་མེ་ལོང་དུ་ཤར་བ་བཀྲུས་ 
ཏེ༑ མཆོད་བསྟོད་དང་བཟོད་གསོལ་གྱིས་མ་མོ་དབུགས་དབྱུང་བར་བྱའོ། །འདི་སྔ་མས་ 
མ་གྲུབ་ན་བྱའི། གང་རུང་རུང་དུ་མི་བྱའོ། །འདི་ལྟ་བུའི་གནད་ཡོད་ན། སྔགས་བདག་
- 8 -

༄༅། །ཟབ་གཏེར་ཆོས་ཀྱི་མཛོད་ཁང་།
མ་བས་ཀྱང་བྱམས་ཤིང་འདོད་པའི་དོན་ཐམས་ཅད་འགྲུབ་པའོ། །དགེ་བ་འདི་ཡིས་འགྲོ་ 
བ་ཀུན། །བགེགས་བྲལ་དགྲ་རྣམས་མེད་པ་དང༌། །སྔགས་བདག་དམ་ཅན་རྒྱ་མཚོ་ཡིས། ། 
དུས་རྣམས་ཀུན་ཏུ་བསྐྱང་བར་ཤོག །དཔལ་སྔགས་ཀྱི་བདག་མོའི་སྒྲུབ་ཐབས་སྙིང་གི་དུམ་བུ་ཞེས་བྱ་བ། ཐེག་
པ་མཆོག་གི་རྣལ་འབྱོར་པ་ཀློང་ཆེན་རབ་འབྱམས་ཀྱིས་རྒྱུད་དང་མན་ངག་དང་བླ་མ་དམ་པའི་ཞལ་གདམས་རྣམས་གཅིག་ཏུ་ 
བསྡོམས་ཏེ་གསལ་བར་བཀོད་པ་རྫོགས་སོ། །དགེའོ། །དགེའོ། །དགེའོ།། །།
-9-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །གཟའ་བདུད་ཀྱི་གསང་སྒྲུབ་མེ་རླུང་འཁྱིལ་བ་བཞུགས་སོ། །
སློབ་དཔོན་པདྨ་འབྱུང་གནས་ལ་ཕྱག་འཚལ་ལོ། །དྲང་སྲོང་གཟའི་ཡང་གསང་བླ་མེད་ 
ཀྱི་སྒྲུབ་པ་ནི། དབེན་པར་གཟའི་སྐུ་གཟུགས་བཞེངས་པ་ནི། སྟོད་ལྷའི་ལུས་ཀྱི་དབུས་ 
ཀྱི་ཞལ་གསུམ་མཐིང་ག གཡས་ཞལ་གསུམ་དཀར་བ། གཡོན་ཞལ་གསུམ་ལྗང་བ། སྟེང་ 
ན་བྱ་རོག་གི་དབུ་དང་བཅུའི་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། གཡས་ཞལ་ 
བཞད། གཡོན་ཞལ་རྒོད། དབུས་ཞལ་རྔམ་ཞིང་ཁྲོ་བ། ཕྱག་བཞིའི་གཡས་དང་པོ་ཆུ་སྲིན་ 
གྱི་རྒྱལ་མཚན། གཡོན་དང་པོ་སྦྲུལ་ཞགས། འོག་མ་གཉིས་རེའི་མདའ་གཞུ་འགེངས་ 
པ༑ སྐུ་ལུས་ཐམས་ཅད་སྤྱན་སྟོང་གཟིགས། རིན་པོ་ཆེའི་རྒྱན་ཅན་འཇིགས་སུ་རུང་བ། 
དྲང་སྲོང་སྐེམ་པོའི་གཟུགས་ཅན་བྲི་བའོ། །དེའི་ཕྱོགས་བཞིར་གདོང་མོ་བཞི་ལ། ཤར་ 
དུ་སྟག་སྲིན་ཟོར་གདོང་ཟོར་བ་བསྣམས་པ། ལྷོར་བམ་སྲིན་དྲེད་གདོང་རྒྱུ་ཞགས་བསྣམས་ 
པ༑ ནུབ་ཏུ་རྐོང་སྲིན་བ་ལང་གདོང་ལྕགས་ཀྱུ་ཐོགས་པ། བྱང་དུ་འབྲོག་སྲིན་ཆུ་སྲིན་ 
གདོང་རི་རབ་འདེགས་ཤིང་ཀླད་ལ་བསྐོར་བ། ལུས་མི་ལ་མགོ་ཐ་དད་ཅིང་དཀར་སེར་ 
དམར་ལྗང་རིམ་པ་བཞིན་ནོ། །དེའི་ཕྱི་རོལ་ཕྱོགས་མཚམས་བརྒྱད་ལ་ལྷ་སྲིན་སྡེ་བརྒྱད་ 
ལ༑ ཤར་དུ་ལྷ་དཀར་པོ་པི་ཝང་འཛིན་པ། ལྷོར་གཤིན་རྗེ་སྨུག་ནག་རལ་པ་སྙིགས་པ་ 
བེ་ཅོན་འཛིན་པ། ནུབ་ཏུ་ཀླུ་དམར་པོ་སྦྲུལ་མགོའི་གདེངས་ཀ་ཅན་སྤྲུལ་ཞགས་འཛིན་ 
པ༑ བྱང་དུ་གནོད་སྦྱིན་ལྗང་སེར་ནེའུ་ལེ་འཛིན་པ། ཤར་ལྷོར་རྒྱལ་པོ་དཀར་སེར་བམ་ 
དབྱུག་འཛིན་པ། ལྷོ་ནུབ་ཏུ་བཙན་དམར་པོ་ཞགས་པ་འཛིན་པ། ནུབ་བྱང་དུ་དམུ་ལྗང་
- 10 -

༄༅། །ཟབ་གཏེར་ཆོས་ཀྱི་མཛོད་ཁང་།
སེར་ནད་རྐྱལ་འཛིན་པ། བྱང་ཤར་དུ་བདུད་ནག་པོ་མདུང་ནག་འཛིན་པ། དེའི་ཤར་
ཕྱོགས་སུ་སྨིན་དྲུག་ལ་སོགས་པ་བདུན། ལྷོ་ནུབ་བྱང་གསུམ་དུ་བདུན་བདུན་ཏེ་ཉི་ཤུ་རྩ་ 
བརྒྱད་ནི་སྣ་ཚོགས་མདོག་ཅན་བུམ་པ་དང་། དཔལ་བེའུ་དང་། འཁོར་ལོ་དང༌། རྒྱལ་ 
མཚན་དང་། དགྲ་སྟ་དང་། དབྱུག་ཏོ་དང་། ཞགས་པ་དང་། ནོར་བུ་དང་། ཁང་བུ་དང་། 
པདྨ་དང༌། གདུགས་དང༌། བ་དན་དང་། རྩེ་གསུམ་དང་། རལ་གྲི་དང༌། གཞོང༌པ༌དང༌། 
མདའ་གཞུ་དང་། མདུང་དང་། བེ་ཅོན་དང་། མར་མེ་དང་། ཕྲེང་བ་དང་། གྲི་གུག་དང་། 
རྡོ་རྗེ་དང་། ཐོད་ཁྲག་དང་། ནེའུ་ལེ་དང༌། སྤོས་ཁང་དང༌། དུང་ཆོས་དང་། པི་ཝང་འཛིན་ 
པའོ། །དེའི་ཕྱི་རོལ་གྱི་ཕྱོགས་བཞིར་མི་ནག་འོ་དོད་འབོད་པ། བུད་མེད་ནག་མོ་རལ་ 
པ་སྙིགས་ནས་དུལ་མོ་བརྡུལ་བ། ཁྱི་ནག་དགྲ་ལ་ཟུག་པ། སྟག་དང་སྤྲེའུ་བྱ། གཟིག་ 
བྱི་ལ། དོམ་དྲེད། སྤྱང་ཀི་དུར་བྱ་ལ་སོགས་པ་སྣ་ཚོགས་བྲིས་པའི་མཐའ་སྐོར་མེ་རི་འབར་
བར་བྱའོ། །
དེ་ནས་སྟེགས་གྲུ་གསུམ་དཔངས་སོར་བཞི་ངོས་གསུམ་ཁྲུ་རེ་ཡོད་པ་ལ་རོ་སོལ་གྱིས་ 
བྱུགས་པའི་དབུས་སུ་དོང་གྲུ་གསུམ་བྲུས་པའི་ནང་དུ་དགྲ་ཡི་གཟུགས་བག་ཟན་ནམ། 
ཁམ་ས་ལ་བྱས་པ་གན་རྐྱལ་བཞག་པའི་སྟེང་དུ་གཟའི་བཤོས་བུ་དགུ་བསྐོར་གྱི་རྩེ་ལ་
ལིང་ག་དང་ཤ་ཁྲག་གིས་བརྒྱན་པར་བྱའོ། །དེའི་ངོས་སུ་སྔར་གྱི་དྲིས་སྐུའི་ཞལ་འོང་བ་ 
བྱས་ལ་དར་ནག་གུར་དབུབ་ཅིང་། ཟུར་དུ་འཕྲལ་གཏོར་ཟུར་གསུམ་པ་མཐེབ་སྐྱུས་བསྐོར་ 
བ་གཅིག་དང༌། གཞི་བདག་གཏོར་མ་གཅིག་བཤམས་ཤིང་། གྲི་དང་མདུང་ལ་སོགས་ 
པའི་སྤྱན་གཟིགས་འབྱོར་ཚད་བཤམ་མོ། །དེ་ནི་བརྟེན་ཐབས་སོ། །སྒྲུབ་དུས་བླ་རྡོ་བཅང་ 
བ་ལ་རྡོ་ཕ་ཝང་ལོང་བུ་ལ་མཚལ་གྱིས་ཏྲི་དྲུག་བྲིས་པ་དར་ཟབ་ཀྱིས་གྲིལ་ནས་བཅིང་
11 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ངོ་༑ ༑དེས་ནི་ལུས་དང་གྲིབ་མ་ལྟར་འོང་ཞིང་འཁུ་ལྡོག་མི་འབྱུང་ངོ་། །སྒྲུབ་པ་དངོས་ལ། 
བསྙེན་པ་སྒྲུབ་པ། ལས་སྦྱོར་གསུམ་ལས། དང་པོ་བསྙེན་པ་ནི་སྐྱབས་འགྲོ་སེམས་བསྐྱེད། 
སྟོང་པའི་ངང་ལས་རང་ཉིད་པདྨ་ཐོད་ཕྲེང་རྩལ་མཐིང་ནག་སྤྱན་གསུམ་ཉི་ཟླ་ལྟར་འབར་ 
ཞིང་མཆེ་བ་གཙིགས་པ། དབུ་སྐྲ་དང་སྨ་ར་དམར་སེར་བསྐལ་པའི་མེ་སྟག་འཕྲོ་ཞིང་ 
ཉི་ཟླ་ཐོད་སྐམ་གྱིས་བརྒྱན་པ་ཕྱག་གཡས་མའི་འཁོར་ལོ་རྩིབས་སྟོང་ཀླད་ལ་བསྐོར་ཞིང་།
གཡོན་པས་སྡིག་མཛུབ་དང་ཕུར་བུ་འདྲིལ་པ། ཞབས་གཉིས་རྐྱང་བསྐུམ་དུ་བཞུགས་ 
ཤིང༌། སྟག་ལྤགས་ཀྱི་སྨད་གཡོགས་དང་མི་ལྤགས་ཀྱི་སྟོད་གཡོགས་ཅན། ཐོད་པའི་ 
ཕྲེང་བས་བརྒྱན་པ་གཅིག་ཏུ་བསྒོམས་ལ། བ་སྤུའི་ཁུང་ནས་སྤྲུལ་པའི་ཁྲོ་ཆུང་མེ་ཡི་ཚ་ 
ཚ་འཕྲོ་བས་ལྷ་སྲིན་སྡེ་བརྒྱད་སྔངས་ཤིང་འདར་བར་བསམས་ལ་རིག་པ་ང་ ངར་བསྐྱེད་ 
ནས། ཧཱུྃ་ཧཱུྃ་ཧཱུྃ་ཞེས་དེ་རི་རི་བཟླས་པར་བྱའོ། ། དེ་ནས་མདུན་གྱི་བྲིས་སྐུ་དེ་བྲིས་པ་ལྟར་ 
བསྐྱེད་ལ། འབོད་སྔགས་བདུན་བརྗོད་པས་གཟའ་རྒྱུ་བའི་ཕྱོགས་ནས་དེ་འདྲ་བ་བྱོན་ 
ནས་ཟིན་པས་བསམས་ལ། དྷཱི་ཤག་རུ་རཾ་ན་གེ་ཙི་ཏ་ཏྲཾ། མ་མ་ཡོང་ཟ་འགྲམ་ཧ་ཧེ་ཡོ་གེ་ 
ཤ་ལ་ཛ་ཛ་ཞེས་འབོད་སྔགས་ཅི་འགྲུབ་བཟླས་ནས་ཐུན་འཇོག་ཁར། ཨོཾ་ཨཱཿཧཱུྃ་གིས་ 
གཏོར་མ་ཤ་ཁྲག་གི་རི་དང་རྒྱ་མཚོར་བསམས་ལ། རྔ་དང་དྲིལ་བུ་ཐོད་གླིང་ལ་སོགས་ 
པ་དཀྲོལ་ཞིང་གསུར་ཆེན་གྱི་དུད་པ་བཏང་ནས་འདི་སྐད་དོ། །
ཧཱུཾ། སྔོན་ཚེ་རྡོ་རྗེ་འཆང་གི་སྤྱན་སྔ་རུ། ཁས་བླངས་དམ་བཅས་ནག་པོ་མཐུ་བོ་ཆེ། །གཟའ་ 
ཆེན་སྡེ་བརྒྱད་རྒྱུ་སྐར་བཙུན་མོ་བཅས། ཚུར་སྤྱོན་ཚུར་སྤྱོན་གནས་འདིར་བཞུགས་སུ་གསོལ། 
ས་མ་ཡ་ཏིཥྛ་ལྷན། པདྨ་ཀ་མ་ལ་ཡ་སྟཱཾ། ཧཱུྃ་ཧོ་བྷ་ལིང་ཏ་ཁཱ་ཧི། ཨོཾ་ཀེ་ཏ་ཀེ་ཏ་རཱ་ཧུ་ལ་ཙ་ 
ར་ཀ · བྱིན་ནུ་རཱ་ཙ། · བདུད་པོ་རཱ་ཛ། དྲང་སྲོང་དཀར་སེར། ཁྱབ་འཇུག་ཆེན་པོ། དུ་བ་
- 12 -

༄༅། །ཟབ་གཏེར་ཆོས་ཀྱི་མཛོད་ཁང་།
མཇུག་རིང་། གདོང་མོ་བཞི། རྒྱུ་སྐར་ཉི་ཤུ་རྩ་བརྒྱད། སྣང་སྲིད་ཀྱི་ལྷ་མ་སྲིན་སྡེ་བརྒྱད། 
ཡུལ་ལྷ་གཞི་བདག་འཁོར་དང་བཅས་པའི་ཞལ་དུ་ཁཱ་ཧི། ཞེས་པ་བདུན་གྱིས་འབུལ་ལོ། ། 
དེ་ནས་འདི་སྐད་དོ། །ཧཱུཾ་ཁྱབ་འཇུག་ཆེན་པོ་རཱ་ཧུ་ལ། །ཕ་ནི་སྲིན་ལ་མ་ནི་ཀླུ། །ཀླུ་སྲིན་ 
ཚོགས་པའི་མཐུ་བོ་ཆེ། །རིག་འཛིན་དགྲ་བླ་འཁོར་བཅས་ལ། །བདག་ཅག་གུས་པས་ 
ཕྱག་འཚལ་བསྟོད། །དམ་ཉམས་དགྲ་བགེགས་ཤ་ཁྲག་འདི། ། གསོལ་ཅིག་རོལ་ཅིག་ 
ཁ་རཾ་ཁཱ་ཧི། །འཇིགས་གཟུགས་དུ་བ་འཁྱིལ་འདྲའི་ སྐུ། །དབུ་དགུས་སྡང་མིག་དགྲ་ལ་ 
གཟིགས། །ལྟས་ངན་བྱ་རོག་དགྲ་ལ་སྒྲོགས། །ཕྱོ་ཕྱོ་སྡང་བའི་དགྲ་ལ་ཕྱོ། །ཕྱོ་ཕྱོ་གནོད་ 
པའི་བགེགས་ལ་ཕྱོ། ། གཡས་ཞལ་འཛུམ་དང་ལྡན་པ་ཡིས། །སྒྲུབ་པ་པོ་ལ་དངོས་གྲུབ་ 
སྩོལ། །གཡོན་ཞལ་རྒོད་ཅིང་གཤེ་བ་ཡིས། །དགྲ་བོའི་ཡུལ་དུ་དལ་ཡམས་ཕོབ། །དབུས་ 
ཞལ་འཇིགས་སུ་རུང་བ་ཡིས། །ལྷ་སྲིན་སྡེ་བརྒྱད་དབང་དུ་སྡུས། །མངོན་སྤྱོད་ཕྲིན་ལས་ 
གྲུབ་པར་མཛོད། །ཆུ་སྲིན་རྒྱལ་མཚན་ཕྱར་བ་ཡིས། །རང་གི་ཕྱོགས་རྣམས་རྒྱལ་བར་ 
མཛོད། །ཀླུ་སྦྲུལ་ཞགས་པ་དབྱུག་པ་ཡིས། །དགྲ་བོའི་བླ་སྲོག་ཁུག་ལ་སྒྲོལ། །རྭ་ཡི་ 
མདའ་གཞུ་འགེངས་པ་ཡིས། །དགྲ་བགེགས་དཔུང་རྣམས་རྡུལ་དུ་རློགས། །ཕྱོ་ཕྱོ་དགྲ་ 
བོའི་ཡུལ་དུ་ཕྱོ། །ལྷ་སྲིན་སྡེ་བརྒྱད་དམག་དཔུང་ཕྱོ། །དལ་ཡམས་ནད་ཀྱི་བུ་ཡུག་ཕྱོ། ། 
ཕུང་བྱེད་ལྷོག་པ་གཟེར་ཐུང་ཕྱོ། །དགྲ་བགེགས་ཡུལ་དུ་དམག་སྣ་དྲོངས། །དམག་དཔོན་ 
ཁྱབ་འཇུག་ཆེན་པོས་མཛོད། །སྲོག་གཅོད་སྲིན་མོ་བཞི་ཡིས་མཛོད། །ལྟས་ངན་སྡེ་བརྒྱད་ 
ཚོགས་ཀྱིས་ཐོང་། ཁྱབ་འཇུག་ཆེན་པོའི་དམག་དཔུང་ནི། །རྔམས་པའི་བཤུག་གླུ་དི་རི་ 
རི༑ ༑ནད་ཀྱི་བུ་ཡུག་ཐུ་ལུ་ལུ། །མཚོན་གྱི་ཆར་པ་སི་ལི་ལི། །དགྲ་བགེགས་སྟེང་དུ་ད་ 
ཕྱོ་ཞིག །གཟའ་ཆེན་བརྒྱད་པོ་ད་ཕྱོ་ཞིག །རྒྱུ་སྐར་ཉེར་བརྒྱད་ད་ཕྱོ་ཞིག །གདོང་མོ་
- 13 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མཆེད་བཞི་ད་ཕྱོ་ཞིག །ལྷ་སྲིན་སྡེ་བརྒྱད་ད་ཕྱོ་ཞིག །བཛྲ་ཀིང་ཀ་ར་ཀིང་ཀ་ར་དྷ་ཤ་གྷི་ 
བ༑ ༑ཡག་ཤ་གྲི་བ་ཡཀ་ཤ་གྲི་བ། སྲའི་ཤག་སྲའི་ཤག །འུར་ཝ་འུར་ཝ། ཐུན་ཐུན། སྲོག་ 
ལ་བྷོ་བྷྱོཿ༔ ཞེས་བརྗོད་ནས་ཐལ་མོ་བརྡབས་པའི་བར་དུ་དགྲ་སྒོང་ལྤགས་བཅར་བ་བཞིན་ 
སོང་བར་བསམ་ནས། གཏོར་ཆུང་གཅིག་པོ་གཤེགས་སོ། །དེ་ནི་རྒྱུན་གྱི་བསྙེན་པ་སྟེ་ 
འབུམ་ཕྲག་གསུམ་བྱས་ན་འཁུ་ལྡོག་མི་འབྱུང་ཞིང་སྙིང་ཉེ་བའི་ལས་བྱེད་དོ། །
གཉིས་པ་སྒྲུབ་པ་ནི། བཅའ་གཞི་དེ་དང་འདྲ་ཁྱད་པར་དུ་ཞག་ཉི་ཤུ་རྩ་གཅིག་བསྒྲུབ་ 
བོ༑ ༑མཚམས་དམ་པར་བཅད་ནས་འབོད་སྔགས་ཀྱི་གཤམ་དུ། ཧ་ཧ། ཚལ་པ་ཚལ་པ། 
ཞུང་ཞུང་། ཉིགས་ཉིགས། ཚེ་ཡི་སྲོག་ལ་མཱ་ར་ཡ་རྦད་རྦད། ཅེས་བཟླས་ཤིང་། ལིང་ག་ 
ལ་དགུག་གཞུག་དྲག་པོ་བྱས་ཏེ། དགྲའི་ཤ་ཁྲག་དངོས་སུ་བསམས་ལ་གཏོར་མ་གཏང་། 
རྦད་བསྐུལ་བྱ། གཏོར་ཆུང་དགྲ་ཕྱོགས་སུ་གཏང་། དེ་དུས་དངོས་སུ་ཨ་ཙ་ར་འམ། བན་ 
དེ་ནག་པོ་རལ་པ་ཅན་གཏོར་མ་འདོད་དུ་འོང་བས་ལྟ་བས་ཟིན་པར་བྱས་ལ་ཆང་ཕུད་ 
གཏོར་ཞིང་དམ་བསྲེའོ། །དེའང་ཐོད་ནང་གི་ཆང་ལ་རང་ཡང་བཏུང་ཁོ་ལ་ཡང་ ་བྱིན་ནས།
གཏན་གྱི་གྲོགས་སུ་ཁྱོད་བསྟེན་པས་འགོ་ཞིང་སྟོངས་གྲོགས་གཉེར་བོ་གྱིས་ཤིག་བྱའོ། །
གསུམ་པ་ལས་སྦྱོར་ནི། སྒྲུབ་པ་ཐོན་པའི་དུས་སུ་མཎྜལ་སྟེང་གི་གཏོར་མ་དགྲ་
ཕྱོགས་སུ་འཕངས་ཤིང་དམོད་བཅོལ་བསྟོད་བསྐུལ་དྲག་པོ་བྱས་པས་དགྲ་ལ་གཟའི་རིམས་ 
སྨྱོ་འབོག་བརྒྱལ་ནད་གཟེར་ཐུང་ལ་སོགས་པས་འཆིའོ། །ལོ་ཐོག་གཞོམ་པར་འདོད་ན་ 
ཡུལ་དེས་སྔོ་ཕུད་བསྡུས་ཏེ་ལྷ་རྟེན་ཡོད་པའི་སར་མཛེ་རྐང་གི་སྒྱེད་བུ་གསུམ་ཙུགས་ལ། 
འོག་ཏུ་དོང་དུ་ཚེར་མ་ཅན་གྱི་ཤིང་གཙེར་བའི་སྟེང་དུ་མཛེ་ཐོད་དུ། མཛེ་ཁྲག གྲི་ཁྲག 
མངལ་ཁྲག ཡུགས་སའི་དོར་རྟ། མི་རྟ་ཁྱི་དང་བོང་བུའི་ཆུ་རྟག་པར་བླུགས་ལ། འོག་
- 14 -

༄༅། །ཟབ་གཏེར་ཆོས་ཀྱི་མཛོད་ཁང༌།
ནས་མེ་བཏང་ལ་ཁོལ་བ་དང་མེ་ནང་དུ་ཁ་སྦུབས་པས་སེར་བ་དང་ཐོག་དེ་མ་ཐག་འབབ་
ཅིང་། གཟའ་ཡམས་འབྱུང་ངོ༌། །དེ་དུས་ནམ་མཁའ་ཐམས་ཅད་གཟའ་བདུད་ཀྱི་ཁེངས་ 
ནས་ཐོག་སེར་འབེབས་པར་བསམ་ལ། གཏོར་མ་བཏང་ནས་ཡུལ་ཆེ་གེ་མོ་འདིས། ཁྱོད་ 
ལ་ཕོད་དུ་བཙུགས་པས་ཐོག་དང་སེར་ཆེན་ཕོབ་ཅིག་བྱའོ། །དེ་ནས་རང་གར་ཕྱིན་དུ་འབབ་
བོ༑ ༑གསང་བ་ཡང་ཁོལ་གྱི་གནད་འདི་ཁོ་ནའོ། །གཟའ་བདུད་ཆེན་པོ་ཡང་གསང་བླ་ན་མེད་པའི་སྒྲུབ་ 
ཐབས་ཐེག་པ་མཆོག་གི་རྣལ་འབྱོར་པ་ཀྲོང་ཆེན་རབ་འབྱམས་ཀྱིས་བཀོད་པ་རྫོགས་སོ། །ས་མ་ཡ། ས་མ་ཡ། ས་མ་ཡ། 
རྒྱ་རྒྱ་རྒྱ། དགེའོ། །དགེའོ། །དགེའོ།། །།
- 15-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །དམ་ཅན་གྱི་གསང་སྒྲུབ་སྙིང་གི་དུམ་བུ་བཞུགས་སོ། །
གདོད་མའི་དེད་དཔོན་ཆེན་པོ་ལ། །དངོས་གྲུབ་དོན་དུ་ཕྱག་འཚལ་ཏེ། །རིག་འཛིན་སྤྲུལ་ 
པ་ཐིག་ལེ་རྩལ། །སེར་སྐྱ་སྒྲུབ་པའི་རིམ་པ་བཤད། འདི་ལ་གསུམ་སྟེ། བསྙེན་པ་དང་། 
སྒྲུབ་པ་དང་། ལས་སྦྱོར་རོ། །དང་པོ་ནི། རང་ཉིད་ཀུན་ཏུ་བཟང་པོའི་ཏིང་ངེ་འཛིན་གསལ་ 
བཏབ། མདུན་དུ་དམ་ཅན་འཁོར་དང་བཅས་པ་བསམས་ལ། བསྙེན་སྔགས་ཅི་འགྲུབ་ 
བཟླས་ནས་གཏོར་མ་ཕུལ་ཏེ་བསྟོད་བསྐུལ་བྱའོ། །དེ་ཡང་བསྙེན་སྔགས་སྤྱིར་དྲིལ་སུམ་ 
སྟོང་གིས། སྔོན་དུ་མཉེས་པར་བྱ་བའི་མན་ངག་གོ །དེས་ནི་མ་བསྒྲུབས་ཀྱང་ལས་བྱེད་ 
ཅིང༌། བུ་བས་ཀྱང་སྙིང་ཉེ་བ་འབྱུང་ངོ༌། །
གཉིས་པ་སྒྲུབ་པ་ལ་གཉིས་ཏེ། གཙོ་འཁོར་སྤྱིར་སྒྲུབ་པ། གཙོ་བོ་བྱེ་བྲག་ཏུ་སྒྲུབ་ 
པའོ། །དང་པོ་ལ་གསུམ་སྟེ། རྟེན་བཅའ་བ། སྒྲུབ་པ་དངོས། སྤོག་ཆོག་གོ །དང་པོ་ནི། 
གནས་དབེན་པར་ཁམ་སའི་འབྲུབ་ཁུང་ཁྲུ་གང་པའི་ནང་ན། བང་རིམ་གསུམ་པ་ཅན་ 
ཟུར་གསུམ་དུ་ཡོད་པའི་རྟིང་མ་སོར་གསུམ་པའི་ནང་དུ་རྡོ་ཕ་ཝང་ལོང་བུ་ལ་མཚལ་གྱིས་ 
སྲོག་སྔགས་བྲིས་པ་དང་། རའི་རྗ་ངར་གྱི་ཤ་དང་རཱ་སྙིང་། མི་སྙིང་། སྲེ་མོའི་སྙིང་རྣམས་ 
དར་དམར་པོས་གྲིལ་ལ་གཞུག བང་རིམ་བར་མ་ལ་དགྲའི་ལིང་ག་མཁྱིད་གང་བ། དཔྲལ་ 
བར་རུས། སྙིང་གར་ནྀ་དང་མིང་། བརླ་གཉིས་ལ་བླ་དག་བྲིས་པའི་མཐར། ཛ་དག་རྦད་ 
གསད་ཀྱི་བསྐོར་བ། གན་རྐྱལ་དུ་མགོ་རང་ངོས་ལ་བསྟན་པའི་ཚུལ་དུ་གཞག་ནས། དགྲའི་ 
དགུག་གཞུག་བརྒྱ་རྩ་བརྒྱད་བྱས་ལ། དེ་ལ་ཁ་སྦྱར་བའི་ཚུལ་དུ། དམ་ཅན་གྱི་སྐུ་རྒྱབ་
- 16 -

༄༅། །ཟབ་གཏེར་ཆོས་ཀྱི་མཛོད་ཁང་།
ཏུ་སྲོག་སྔགས་བྲིས་པས་སྟེང་ནས་བཀབ་པའི་ཐད་སོར་སྐུ་དང་ལིང་ག་འདོན་འཇུག་
བྱེད་པའི་སྒོ་གཅིག་རང་ངོས་ནས་བྱ། བང་རིམ་སྟེང་མའི་ཁ་ཆོད་ལ་གཡམ་པ་གྲུ་གསུམ་ 
ལ་རྡོ་རྗེ་རྒྱ་གྲམ་བྲིས་པས་བཀབ་ལ། མཚམས་ས་སྤྱིན་གྱིས་འདམ་པས་མི་མངོན་པར་ 
བྱུགས། གཡམ་པའི་སྟེང་དེར་བཤོས་བུ་མཁར་ཐབས་པའི་སྟེང་ན་ར་དང་། ཕྱོགས་བཞིར་ 
བཙན་གཤོས་རེ་བྱས་ཏེ། ཤ་ཆང་གིས་བྲན་ལ་རྟེན་གཏོར་རྒྱུན་དུ་གཟུང་ནས་ཞག་རེ་ 
བཞིན་གསོ་བར་བྱའོ། །དེའི་རྩར་ཐུན་རྫ་ས་ཉུག་ནག་དང་། ཁྲག་སྣ་དང་། དུག་སྣ་དང་། 
ལྕགས་ཕྱེ་དང་། ཟངས་ཕྱེ་དང་། རྡོ་ཕྱེ་ཐུན་དོང་དུ་བླུགས་པ་དང་། ལིང་ག་འབྲབ་པའི་ 
སྣོད་ལྕགས་ལྡེར་རམ་འབྲུབ་ཁུང་ཆུང་ངུ་གཅིག་ཀྱང་གཞག་ཅིང་། དེའི་རྩར་རང་གི་མལ་ 
མགོ་ནུབ་ལ་བསྟན་པ་ཡང་བཅའོ། །
གཉིས་པ་སྒྲུབ་པ་དངོས་ནི། རང་ཉིད་་ཀུན་ཏུ་བཟང་པོར་གསལ་བཏབ་ནས། སྟོང་ 
པའི་ངང་ལས་འབྲུབ་ཁུང་དེ་ཉིད་ལྕགས་ཁང་མུན་ནག་འཁོར་མའི་དབུས་སུ། ཐིག་ལེ་ 
རྩལ་དམར་སྐུ་སྐྱགས་སྤྱང་མགོ་དགུ་པ་ཞོན་པའི་ཕྱག་གཡས་ཞག་པ་དམར་པོ་དང་། 
གཡོན་དབྱུག་ཏོ་བ་བསྣམས་པ། སྐུ་སྟོད་དར་དཀར་གྱི་རལ་ག་དང་། སྨད་སྟག་གི་ཤམ་ 
ཐབས་གསོལ་བ། དབུ་སྐྲ་དང་སྨ་ར་དམར་སེར་གྱེན་དུ་འཁྱིལ་ཞིང་། སྤྱན་གསུམ་པ་ཞལ་ 
གདངས་ཤིང་མཆེ་བ་གཙིགས་པར་བསམ་མོ། །དེའི་གཡས་གཡོན་ཕྱོགས་མཚམས་ཐམས་ 
ཅད་དུ་བཙན་འཁོར་ཆེ་བ་གསུམ། ཆུང་བ་སུམ་བརྒྱ་དྲུག་ཅུ་རྐང་ཐོག་དུ་ཡོད་པ། གཡས་ 
ཞགས་པ་དང་མདའ། གཡོན་བེར་ག་དང་གཞུ། སྟག་རལ་གཟིག་རལ་བསེ་ཕུབ་ཁུར་ 
ནས། མདུང་དམར་གླེད་ལ་བསྐོར་བར་བསམ་མོ། །དེ་ནས་སྲོག་སྔགས་ཀྱིས་འབོད་པ་ 
ནི༑ ཏྲིག་ཏྲཾ་བེ་ཙོན་ཏ་ཡ་མ་ར་ནི་ཧཱུཾ་ལེག་དམ་ཧཱ་བེ་ཤ་ཛ་ཛ༔ ཞེས་པ་བཟླས་སོ། །དེ་ནས་
- 17 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྦད་གསད་དྲིལ་བ་ནི། སྙིང་ལ་ཐོད་པ་དྷ་ར་ཏུ་སྙིང་ལིང་རྦུད་ཐུམ་ཐུམ་ས་མ་ཡ་ལང་ཏེ་ 
རྦུད། སྙིང་ལ་རུ་མ་ཙ་ཡ་རྦུད། ཆེ་གེ་མོའི་སྙིང་ལ་ཁ་རཾ་ཛ༔ །སྙིང་ཕྱུང་གཏུབས་ཙིཏྟ་བཾ། 
སྲོག་རྩ་ཆོད། ཁྲག་ཏུ་སྐྱུག །མཱ་ར་ཡ་རྦད། ཅེས་བཟླས་ནས་གཏོར་མ་གཏོང་ལ་བསྟོད་ 
བསྐུལ་བྱའོ། །དེ་ཡང་ཞག་ཉི་ཤུ་རྩ་གཅིག་ལས། ཞག་དང་པོ་བདུན་དུ་འབོད་སྔགས་གཙོ་ 
བོར་བཟླས་ཤིང་། རྦད་གསད་འཇོག་ཁར་བཟླས་སོ། །ལྷག་མ་ལ་ཐམས་ཅད་དྲིལ་ནས་ 
བཟླ་འོ། །ཐུན་ཞབས་ཐམས་ཅད་དུ་དྲིལ་བའི་སྔགས་དེས་ཐུན་ཟོར་དུ་བྲབ་སྟེ། འབྲུབ་ 
ཁུང་གི་ལིང་ག་བླངས་ལ། ལྕགས་སྣོད་ལ་སོགས་པར་གན་རྐྱལ་དུ་གཞག་སྟེ། ཐུན་གྱིས་ 
བྲབས་པས་རྡུལ་དུ་བུན་བུན་སོང་བར་བསམ་མོ། །ཡང་དགྲའི་དགུག་གཞུག་བྱས་ལ་ 
སྔར་ཤུལ་དུ་གཞག་གོ །
འགྲུབ་པའི་རྟགས་སུ་དངོས་སམ་ཉམས་སྣང་། རྨི་ལམ་གང་རུང་དུ། དགེ་བཤེས་དང་། 
དཔོན་སྐྱ་དང་། ཞང་བློན་དང་། བོན་པོ་དང་། ཨ་ཙ་ར་དང་། བྱིས་པ་དང་། མི་ཧྲེང་དམར་ 
པོ་དང་། སྤྱང་ཁུ་རྣམས་་འབྱུང་ཞིང་། དགྲ་རྟགས་སུ་ཁོའི་མགོ་དང་། དོན་སྙིང་ནང་ཁྲོལ་ 
ཁྱེར་ནས་འབྱུང་བའམ། ཤ་བ་དང་། ར་ལུག་དང་། བ་གླང་ལ་སོགས་པ་གསད་པ་ནི་ 
དགྲའི་བླ་ཚེ་ཁུག་ནས་ལས་འགྲུབ་པའི་རྟགས་སོ། །དེ་ནས་འབྲུབ་ཁུང་ནས་ཕྱུངས་ལ། 
དུག་ཤིང་ཚེར་མ་ཅན་གྱི་མེ་ནང་དུ། ཐིག་ལེ་རྩལ་འཁོར་དང་བཅས་པ་བསམས་ཏེ། ལིང་ 
ག་དབུལ་ཞིང་ཐལ་བ་ལམ་རྒྱ་གྲམ་འོག་ཏུ་མནན་ནོ། །སྙིང་སྣ་དར་གྱིས་གྲིལ་བ་རང་གི་ 
ལུས་ལ་བཅངས་པས་ལུས་དང་གྲིབ་མ་བཞིན་དུ་འོང་བའི་གནད་དོ། །གསུམ་པ་སྤོག་ 
ཆོག་ནི། ཞག་ཉི་ཤུ་རྩ་གཅིག་ཏུ་བསྒྲུབས་ཀྱང་རྟགས་མེད་ན། འབྲུབ་ཁུང་གི་ལིང་ག་ 
སྟེང་དུ་བཏོན་པའི་འོག་ཏུ་སྐུ་གཞག་ལ། གཡམ་པ་ཁ་ཕྱེས་ནས་བྲུབ་ཁུང་དེ་ཉིད་དུ་ཐུན་
- 18 -

༄༅། །ཟབ་གཏེར་ཆོས་ཀྱི་མཛོད་ཁང་།
སྔགས་འདིས་བྲབ་བོ། ཁྲག་ཏུ་སྐྱུགས། སྲོག་རྩ་ཆོད། ཙིཏྟ་བཾ། སྙིང་རྩ་གཏུབས། ཁ་རཾ་ 
ཁ་ཛཿ སྙིང་ཕྱུང་། སྙིང་མ་རུ་རྩ་ལ་རྦུད། ཐུམ་ཐུམ་ལངས་ཏེ་རྦུད། ས་དུ་སྙིང་ལིང་། སྙིང་ 
ལ་ཐོད་ད་རུ་ར་ཡ་ཧྭ་བི་ཤ་ཛ་ཛཿ ལེ་ག་ད་མར་ནི་ཧཱུཾ། བེ་ཙོན་ཏ་ཡ་ཏྲིག་ཏྲཾ། ཞེས་སྔར་ 
གྱི་སྔགས་རྣམས་བཟློག་ལ་བཟླས་པས། ན་བ་དང་། ངུ་བ་དང་། སྨན་པས་རྩ་ལྟ་བ་ 
རྣམས་བྱུང་དུས། སྐུ་ལ་སྨན་དང་འོ་མས་བཀྲུ་ཞིང་། མཆོད་བསྟོད་ཀྱིས་བཟོད་པར་ 
གསོལ་ཏེ། སྔ་མ་ལྟར་གཞུག་ལ་སྔར་བསྒྲུབས་པ་བཞིན་ཞག་བདུན་བསྒྲུབས་པས་རྟགས་ 
མི་འབྱུང་མི་སྲིད་དོ། །
དོན་གཉིས་པ་གཙོ་བོ་བྱེ་བྲག་ཏུ་སྒྲུབ་པ་ནི། མཎྜལ་རོ་སོལ་གྱིས་བྱུགས་པའི་དབུས་སུ།
ལིང་ག་གན་རྐྱལ་དུ་བཏིང་བའི་སྟེང་དུ་བཤོས་བུ་ཟུར་གསུམ་མཐེབ་སྐྱུས་བསྐོར་བ་ལ་ 
ཙ་ཀ་ལི་བཙུགས་སོ། །དེ་ནས་རང་ཉིད་་དཔལ་རྟ་མགྲིན་དམར་པོ་ཞལ་མཆེ་བ་གཙིགས་ 
ཤིང་རྟ་མགོ་ལྗང་ཞུར་རྟ་སྐད་མཚེར་བ། དབྱུག་ཏོ་དང་སྡིག་མཛུབ་ཅན་དུ་བསྒོམ་ལ། ཨཱོྃ་ 
བཛྲ་ཀྲོ་ཏ་ཧྱ་གྷི་ཝ་ཧུ་ལུ་ཧུ་ལུ་ཧཱུྃ་ཕཊ༔ ཅེས་བཟླས་ནས་མདུན་གྱི་རྟན་གཏོར་སྐུ་དང་ 
བཅས་པ། སྟོང་པའི་ངང་ལས་ཐུགས་ཀྱི་ཐིག་ལེ་རྩལ་མོན་པ་ནག་པོ་སྔོ་ནག་ཞལ་གཅིག་
སྤྱན་གསུམ་མཆེ་བ་གཙིགས་ཤིང་སྨ་ར་དང་དབུ་སྐྲ་སེར་ནག དུག་སྦྲུལ་ནག་པོས་ཐོད་ 
བཅིངས་པ་དང་། རུ་སྦལ་ནག་པོའི་ཁོག་པ་ཞྭ་རུ་གསོལ་བ། ཕྱག་གཡས་ན་སྙིང་ཟོར་ 
དམར་པོ་ཐོག་ལྟར་འཕངས་པ། གཡོན་མི་རྐང་གི་གླིང་བུ་དི་རི་རི་འབུད་པ། དུང་ལོའི་ 
རྣ་ཆ་དང་མགུལ་རྒྱན་ཅན། བ་སྤུའི་ཁུང་ཐམས་ཅད་ནས་ཐོག་དང་སེར་བ་དང༌། མེའི་ 
ཚྭ་ཚྭ་་འཕྲོ་བར་བྱེད་པའི་ལྟེ་བ་མན་ཆད་རླུང་ནག་འཚུབས་མའི་ནང་ན་བཞུགས་པས་མི་ 
མངོན་པར་བསམས་ལ། ཛཿཧཱུྃབཾ་ཧོ། བཛྲ་ས་དྷུ་ས་མ་ཡ་ཧས་བྱ་ཧུས་བྱ་གླེ་ག་ད་མ་ཨཱ་
- 19.

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བེ་ཤ་ཡ་ཛ་ཛཿ ཀྱེ་ཚུར་བྱོན། བཛྲ་ས་དྷུ་ས་མ་ཡ། བཛྲ་སྐྱེས་མཆོག་ཐིག་ལེ་རྩལ། བཛྲ་ 
ཀིང་ཀ་ར་ཧྲིང་ཧྲིང་བཛྲ་ས་དྷུ་ས་མ་ཡ༔ ཡགྒ་ཀིང་ཀ་ར། ཙིཏྟ་ཛྭ་ལ་རཾ། ཝག་ཏྲི་ནྲ་ཤི་ནྲྀ།
ཡ་ས་དྷུ་ཁ་ཡ། བཛྲ་ས་དྷུ་ས་མ་ཡ། ཕྲན་རྦད་ཐུམ་ཚིལ་གུར་རྦད་ཏི་ས་དུ་ཡ་བྷྱོཿ། 
ཀིང་ཀ་ར་ཏྲག་ཨ་པ་ར་ཁྲོ་ནི་བྷྱོཿ། ནྲ་མ་ར་ནྲ་དུ་ཛཿ ཀིང་ཀ་ར་ས་མ་ཡ། མུ་ལ་རཀྟ་ཙ་མུན་ 
ཏི་བྷྱོཿ་རྦད། སིག་ཤ་ཀྲ་མཱ་ར་ཡ་རྦད་བྩོ། ཞེས་འབོད་རྦད་གསད་གསུམ་ཆུན་གཅིག་ཏུ་ 
བཟླས་སོ། །སྤྱིར་སོ་སོར་བཟླས་པ་དང་ཆུན༌གཅིག་ཏུ་བཟླས་པ་གཉིས་ཀ་ཡིན་ཏེ། 
ཞག་ཉི་ཤུ་རྩ་གཅིག་བྱེད་ན། དང་པོ་འབོད་པ། བར་དུ་རྦད་པ། ཐ་མར་གསང་བ་གཙོ་ 
བོར་བཟླས་སོ། །དེ་ཡང་ཛཿཧཱུཾ་ནས་ཧྲིང་ཧྲིང་གི་བར་འབོད་པའོ། །བཛྲ་སདྷུ་ནས་ བྷོའི་ 
བར་རྦད་པའོ། །དེ་མན་ཆད་གསད་པའོ། །འདིར་དྲིལ་ནས་བྱེད་པས་སོ་སོར་དབྱེ་མི་ 
དགོས་སོ། །ཐུན་རྫས་ཐམས་ཅད་ལ་ལིངྒ་ཐུན་གྱིས་བྲབ་པའི་ཚུལ་སྔར་དང་འདྲ་ཞིང་། 
གཏོར་མ་དང་བསྟོད་བསྐུལ་བྱའོ། །དེ་དག་གི་སྐབས་སུ་ར་བལ་གྱི་རྔ་ཐོད་བཅིངས་ལ།
མི་ལྤགས་སམ་སྟག་ལྤགས་སམ་གཡག་གམ་ར་ལྤགས་གྱོན་ནས་བསྒྲུབས་པས། མོན་ 
པ་དང་ཨ་ཙ་ར་དང་། མི་ནག་པོ་དངོས་སམ། ཉམས་སྣང་ངམ། རྨི་ལམ་དུ་འབྱུང་ཞིང་ 
དགྲ་རྟགས་སྔར་བཞིན་འོང་ངོ་། །དེ་ནས་གདོང་ལ་ར་ཁྲག་གིས་བྱུགས་ཏེ། ར་ལྤགས་ 
གྱོན་ནས་ར་ཞོན་པའི་ལག་པ་གཡས་སུ་ཟོར་མདའ་དང་།རའི་སྙིང་ལྤགས་སུ་ཡུངས་ 
ཀར་གྱི་ཐུན་བླུག་པ་གཡག་གི་རའི་ནང་དུ་བཅུག་སྟེ་གཟུང་ཞིང་། གཡོན་དུ་ར་ཁྲག་གི་ 
བྱུགས་པའི་གཞུ་བཟུང་ལ། ཟོར་མདའ་དེ་འཕངས་ཤིང༌། ཐུན་རེ་དགྲ་ཕྱོགས་སུ་གཏོར་ 
ལ་བྲང་བརྡུང་ཞིང་དམོད་བཅོལ་ཐོན་ཚད་བྱ། རང་གིས་མ་ཉེས་པའི་དཔང་གཟུག་ཅིང་ 
རྦད་པ། བྷྱོཿ༔ སྐྱེས་མཆོག་དམ་ཅན་ཐིག་ལེ་རྩལ། །མོན་པ་ནག་པོ་དགྲ་ལ་བྷྱོཿ༔ །རླུང་
- 20 -

༄༅། །ཟབ་གཏེར་ཆོས་ཀྱི་མཛོད་ཁང༌།
ནག་འཚུབས་པའི་ཀློང་དཀྱིལ་ནས། །ལྕགས་ཀྱི་མི་ཕོ་དྲག་ཤུལ་ཅན། །དུག་སྦྲུལ་ནག་ 
པོའི་ཐོད་བཅིངས་ལ། །རུ་སྦལ་གཡང་གཞི་ཞྭ་རུ་གྱོན། །ཞལ་ནས་ཁྲག་འབབ་མཆེ་བ་ 
གཙིགས། །གཡས་པས་སྙིང་ཟོར་ཐོག་འཕེན་ཞིང་། །གཡོན་པས་མི་རྐང་གླིང་བུ་འབུད། ། 
བ་སྤུ་ཐོག་་སེར་མེ་སྟག་འཕྲོ། །སྐུ་སྟོད་འཇའ་ཚོན་འབར་བ་ལ། །སྐུ་སྨད་རླུང་ནག་འཚུབས་ 
མར་འཁྱིལ། །ལྷ་སྲིན་སྡེ་བརྒྱད་དམག་འགྱེད་ཅིང་། །ལྕགས་སྤྱང་སྔོན་པོ་ཕོ་ཉར་འགྱེད། ། 
དགྲ་བོའི་ཡུལ་དུ་ད་ཆོས་ཤིག །སད་སེར་ནད་ཡམས་འཁྲུགས་པ་ཐོང་། །སྲོག་ཆོད་སྙིང་ 
ཕྱུང་རྩད་ནས་ཆོད། །འུར་འུར་ཆེམ་ཆེམ་ད་རྒྱུག་ཅིག །ཅེས་ངར་དང་བཅས་པས་བརྗོད། 
དེས་ནི་ལས་ལ་ཐོགས་པ་མེད་པར་འགྲུབ་བོ། །དེ་ནས་ལིང་ག་བསྲེག་ཅིང་རྟེན་གཏོར་ 
འཕངས་ ཁྭ་གནན་ཅིང་། བསྐང་གསོ་དང་བླ་རྡོ་ཡང་གཟུང་ངོ༌། །དེ་ཡང་གཡུ་མིག་མེད་ 
དང་། གསེར་མེ་མ་ཐོག་པ་དང་། རྡོ་ཕ་ཝང་ལོང་བུ་དང་། ཙན་དན་དམར་པོ་དང་། གུ་ 
གུལ་དཀར་པོ་དང་། ཉུང་དཀར་དང༌། ར་སྙིང་གི་རྩེ་རྣམས་འུག་པའི་ཐོད་པར་བླུགས་ལ། 
ཐོད་པ་་དེ་ལ་འབོད་རྦད་གསད་པའི་སྔགས་རྣམས་བྲིས་ཏེ། བལ་ཚོན་གྱིས་དཀྲིས་ནས་ 
དར་དམར་དུ་གཏུམས་ཏེ་མཆན་ཁུང་གཡོན་དུ་བཅང་ངོ་། །དེས་ནི་ལུས་དང་གྲིབ་མ་ 
བཞིན་འོང་ངོ༌། །
དོན་གསུམ་པ་ལས་སྦྱོར་ནི། སྒྲུབ་པའི་དུས་ཀྱི་རྟེན་གཏོར་དེ། སྒྲུབ་པའི་རྟགས་བྱུང་ 
ནས་དགྲ་བོའི་ཁང་པའམ་ཕྱོགས་དེར་འཕངས་ཤིང་། རྦད་བསྐུལ་གྱི་རྗེས་ལ། ཆེ་གེ་མོ་ 
འདིས་ཁྱོད་ཀྱི་སྐུ་ལ་བསྡོས་སོ། །གསུང་ལ་སྨད་དོ། །ཐུགས་ལ་བརྙེས་སོ། །རིགས་ལ་ 
བསྙེགས་སོ། །དམ་ཚིག་བྲལ་ལོ། །ཁྱོད་ཀྱི་བཀའ་འཁོར་བ་བདག་ཅག་གི་མ་ཉེས་བཞིན་ 
དུ་སྐྱོན་ཕབ་བོ། །སངས་རྒྱས་ཀྱི་བསྟན་པ་བཤིག་གོ །དཀོན་མཆོག་གི་དབུ་འཕང་སྨད་
- 21 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དོ༑ ༑སྐྱེ་བོ་ཡོངས་ལ་འཚེས་སོ། །བན་བོན་ཡོངས་ལ་གནོད་དོ། །འདིའི་རྒྱབ་ཀྱི་བདུད་ 
ཕོབ་ཅིག་མདུན་གྱི་འོད་འཕྲོགས་ཤིག །འགོ་བའི་ལྷ་དང་ཕྲོལ་ཅིག །མཆན་གྱི་བུ་དང་ 
ཕྲོལ་ཅིག །བླའམ་སྲོག་དང་ཕྲོལ་ཅིག །ར་བའི་ཕྱུགས་དང་ཕྲོལ་ཅིག །ལྟས་ངན་བརྒྱད་ 
ཅུ་རྩ་གཅིག་ཐོང་ཞིག །ཡེ་འདྲོགས་སུམ་བརྒྱ་དྲུག་ཅུ་ཐོངས་ཤིག ཁྱིམ་ཆོམས། སྒོ་ཆོག་ 
འོད་ཐོང་། དགྲ་བོའི་ལུས་སེམས་ཕྲོལ་ཅིག །ཅི་མི་འདོད་པ་ཐམས་ཅད་ཐོང་ཞིག །ས་མ་ 
ཡ་བྷྱོཿ་བྷྱོཿ། ཞེས་བརྗོད་ཅིང་། དུལ་མོ་བརྡུལ་ལོ། །དེ་ནས་ལིང་ག་བསྲེགས་ཏེ་ལམ་རྒྱ་ 
གྲམ་དུ་མནན་པས་ལས་མཐའ་བསྡུས་ཏེ། སྐབས་སུ་རྦད་བསྐུལ་དྲག་པོ་བྱའོ། །དེས་ནི་
དགྲ་བོའི་གཉན་ཚན་འཁོར་དང་བཅས་པ་ལོ་དང་ཟླ་བ་ལས་མི་འགོར་བར་ཕུང་བར་བྱེད་
དོ༑ ༑འདི་ནི་གསང་བའི་ལས་མཐའ། རྟག་ཏུ་གཏོར་མ་མཆོད་དུས་མདུན་དུ་བསམས་ 
ལ༑ འབོད་སྔགས་བདུན་བརྗོད་ནས། འབོད་སྔགས་ཀྱི་གཤམ་དུ། བ་ལིང་ཏ་ཁ་ཁ་ཁཱ་ 
ཧི་ཁཱ་ཧི། ཞེས་པ་བདུན་གྱིས་ཕུལ་བས་གསོལ་ནས་དགྱེས་པར་བསམས་ལ་བསྟོད་བསྐུལ་ 
འདི་སྐད་དོ། །ཀྱེ་མེས་པོ་གནམ་རུམ་རུམ་གྱི་སྡེ། །ཕྱི་མོ་ས་མེར་མེར་གྱི་བདག །ཕ་ནི་ 
བདུད་ལ་མ་ནི་སྲིན། །བདུད་སྲིན་ཚོགས་པའི་མཐུ་བོ་ཆེ། །ལྷོ་ནུབ་སྲིན་པོའི་འཇིག་རྟེན་ 
གྱི༑ ༑མ་ལ་ཡ་ཡིར་ཤར་ཕྱོགས་ན། །སྲིན་མོ་ཁ་ཡི་བྲག་ཕུག་ན། །རླུང་ནག་འཚུབས་ 
མའི་དཀྱིལ་འཁོར་ན། །དགྲ་ལྷ་ཉག་གཅིག་སྐུ་བཞུགས་པ། །ལྕགས་སྦྱང་ནག་པོ་མགོ་ 
དགུའི་སྟེང་། །སྐུ་སྟོད་དར་དཀར་རལ་ཀ་གསོལ། །སྐུ་སྨད་སྟག་གི་ཤམ་ཐབས་ཅན། ། 
ཕྱག་གཡས་ཞགས་པ་དམར་པོ་ཐོགས། །གཡོན་ན་དབྱུག་ཏོ་འབར་བ་བསྣམས། །ཞལ་ 
ནས་གདུག་པའི་ངན་སྔགས་སྒྲོགས། ། སྐུ་ལས་མེ་ཡི་ཚྭ་ཚྭ་འཕྲོ། །སྐྱེས་བུ་དེ་ཡི་བཀའ་ 
ཉན་ནི། །སྡེ་བརྒྱད་གཙོ་འཁོར་གོ་ཞུབ་ཅན། །སུམ་བརྒྱ་དྲུག་ཅུ་སི་ལི་ལི། །ཐོག་སེར་
- 22 -

༄༅། །ཟབ་གཏེར་ཆོས་ཀྱི་མཛོད་ཁང༌།
བུ་ཡུག་ཐུ་ལུ་ལུ། །མེ་འོད་མཚོན་ཆ་ཡ་ལ་ལ། །རྣལ་འབྱོར་བདག་གི་བ་ལིང་བཞེས། ། 
བཅོལ་བའི་ཕྲིན་ལས་གྲུབ་པར་མཛོད། །ཡང་གཅིག་ཐུགས་ཀྱི་སྤྲུལ་པ་ནི། །རླུང་ནག་ 
འཚུབས་མའི་ནང་ཤེད་ན། །མོན་པ་ནག་པོ་འཇིགས་གཟུགས་ཅན། །སེམས་ཅན་སྲོག་ 
གི་ཤན་པ་ནི། །སྒྲོལ་གིང་ཆེན་པོ་སྐུ་སྐྱོད་ཅིག །སྟོང་་དཔོན་ཆེན་པོ་སྐུ་སྐྱོད་ཅིག །སྲོག་ 
བདག་ཆེན་པོ་སྐུ་སྐྱོད་ཅིག །གནས་མཆོག་འདི་རུ་དགྱེས་མཛོད་ལ། །སྒྲུབ་མཆོག་བདག་ 
གི་བ་ལིང་བཞེས། །དགྲ་དང་བགེགས་རྣམས་མེད་པ་དང་། །བསམ་པ་ཐམས་ཅད་འགྲུབ་ 
པར་མཛོད། །དམ་ཚིག་གཉེན་པོ་རབ་དགོངས་ལ། །རྣལ་འབྱོར་བདག་གི་ལས་མཛོད་ 
ཅིག །བསྙེན་སྒྲུབ་ཏིང་འཛིན་སྒོམ་པ་ལ། །བར་དུ་གཅོད་པ་ཞི་བར་མཛོད། །ཚེ་དང་ 
དཔལ་འབྱོར་རབ་བརྟན་ཞིང་། །འཁོར་དང་ལོངས་སྤྱོད་རྒྱས་པར་མཛོད། །ཞི་རྒྱས་དབང་ 
དང་མངོན་སྤྱོད་ཀྱི། །ཕྲིན་ལས་ལྷུན་གྱིས་གྲུབ་པར་མཛོད། །ཅེས་བརྗོད་ཅིང༌། ཕུད་ཀྱི་ 
རྒྱུན་སྦྲེངས་སོ། །དེས་ནི་ཅི་བསམ་ཡིད་བཞིན་འགྲུབ་བོ། །དེ་ལྟར་དམ་ཅན་སྒྲུབ་པ་ཡི། ། 
རིམ་པ་གསལ་བར་བཀོད་པ་ལས། །དགེ་བ་བདག་གིས་གང་ཐོབ་པ། །དེ་ཡིས་རྟག་ཏུ་ 
བསྐྱང་བར་ཤོག །སྐྱེས་བུ་ཆེན་པོའི་གསང་སྒྲུབ་སྙིང་གི་དུམ་བུ་ཞེས་བྱ་བ། ཉང་བན་ཆེན་པོའི་ཡི་གེ་ལས་ཅུང་ཟད་ 
གསལ་བར་བཏུས་ཏེ། ཐེག་པ་མཆོག་གི་རྣལ་འབྱོར་པ་ཀློང་ཆེན་རབ་འབྱམས་ཀྱིས་གངས་རི་ཐོད་དཀར་དུ་བཀོད་པ་ 
རྫོགས་སོ། །ས་མ་ཡ། །དགེའོ། དགེའོ། ། དགེའོ།། །།
- 23 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅༔ ༔བཀའ་སྲུང་ཨེ་ཀ་ཛཱ་ཏིའི་སྒྲུབ་ཐབས་བཞུགས་སོ༔ ༔
རྒྱ་གར་སྐད་དུ༔ ཨེ་ཀ་ཛཱ་ཏི་བྷུ་ཧྱ་ཙི་ཏཱ་ནོ་བི་ཀ་ནཱ་མཿ༔ བོད་སྐད་དུ༔ ཨེ་ཀ་ཙཱ་ཏི་གསང་ 
བའི་ཡང་སྙིང་འདུས་པའི་སྒྲུབ་ཐབས་ཞེས་བྱ་བ༔ བཅོམ་ལྡན་འདས་དཔལ་ཆེན་ཧེ་རུ་ 
ཀ་ལ་ཕྱག་འཚལ་ལོ༔ སྔགས་སྲུང་ཨེ་ཀ་ཛཱ་ཏི་བསྒྲུབ་པར་འདོད་པའི་རྣལ་འབྱོར་པསཿ 
ཐོག་མར་བཀའ་བརྒྱད་དྲག་པོ་རང་བྱུང་རང་ཤར་ཆེན་པོའི་དབང་ལུང་ཚུལ་བཞིན་ཐོབ་
པར་བྱས་ལ༔ དམ་ཚིག་དང་ལྡན་པས༔ སྔགས་སྲུང་ཨེ་ཀ་ཛཱ་ཏི་བསྒྲུབ་པར་བྱ་སྟེ༔ གནས་ 
ནི་ས་རྡོ་རི་བྲག་ཐམས་ཅད་སྨུག་ནག་དུ་ཡོད་པ་འམ༔ ཡང་ན་དབེན་པའི་གནས་སུ༔ མཆོད་ 
གཏོར་བཤམས་ལ༔ རང་ཡི་དམ་གང་བྱེད་ཀྱི་འཕྲིན་ལས་གཞུང་བསྲངས་ལ༔ རང་ཉིད་ 
ཡི་དམ་དུ་གསལ་བའི་མདུན་དུ༔ བཀའ་སྲུང་འཁོར་དང་བཅས་པ་གསལ་བཏབ་ལ༔ 
སྤྱན་དྲངས་བསྟིམས་ཤིང་མཆོད་བསྟོད་བྱས་ལ༔ སྙིང་པོ་འདི་བཟླས་པར་བྱའོ༔ རྩ་སྔགས་ 
ཡིན༔ བཛྲ་ཀཱ་ལི་ཧཱུྃ་བྷྱོཿ་ཛ༔ ཞེས་པའམ་ཡང་ན་སྒྲུབ་ཐབས་གཞུང་ན་འདི་སྐད་འདུག་གོ༔ 
ཨོཾ་བཛྲ་ཏྲག་རག་ཤ༔ ཏྲག་རག་ཤ་མུན་ཏྲ་བྷན་དྷ་ཧཱུྃ་ཕཊ༔ ཅེས་པའི་སྙིང་པོ་འདི་ཉིད་ 
བརྒྱ་སྟོང་ཁྲི་འབུམ་གྱི་བར་དུ་བཟླས་པར་བྱའོ༔ དགོངས་པ་ནི༔ རང་གི་ཡི་དམ་ལྷའི་ 
ཐུགས་ཀ་ན་ཨ་དཀར་པོ་གཅིག་བསམ༔ དེ་ལས་འོད་འཕྲོས་ནས་མདུན་གྱི་ཨེ་ཀ་ཙཱ་ཏི་ 
ལ་ཕོག་པས༔ དེ་ཉིད་ཀྱི་ཐུགས་དམ་བསྐངས་ཤིང་༔ བདག་དང་སེམས་ཅན་ཐམས་ཅད་ 
ཀྱི་དོན་མཛད་པར་བསམ༔ སླར་འདུས་པས༔ རང་ཉིད་ཡི་དམ་ལྷའི་ཐུགས་རྒྱུད་བསྐུལ་ 
ཏེ༔ བདག་གིས་མཆོག་དང་ཐུན་མོང་གི་དངོས་གྲུབ་ཐོབ་པར་བསམ༔ དེ་ནས་སྔགས་
- 24 -

༄༅། །ཟབ་གཏེར་ཆོས་ཀྱི་མཛོད་ཁང༌།
འདི་ཉིད་བཟླས་པར་བྱའོ༔ ཏྲག་རག་ཤ་ཁ་མུན་ཏྲ༔ མུ་རུ་ལུ་རུ་ལུ་ཧཱུཾ་བྷོ་ཧཱུཾ༔ རག་མོ་ཏེ་ 
ཀཻ་ཛ་ཛ༔ ཁ་ལ་མ་ཧཱྃ་བྷྱོཿ༔ རུ་ལུ་རུ་ལུ་མ་ཧྲིང་བྷྱོཿ༔ ཡི་གེ་སུམ་ཅུ་རྩ་གཉིས་པ་འདི་ནི༔ མ་ 
མོའི་སྲོག་གི་སྙིང་པོ་ཡིན་ཏེ༔ འདི་ལ་ནན་ཏན་བྱས་ན༔ མ་མོ་ལུས་དང་གྲིབ་བཞིན་འགྱུར་ 
རོ༔ དེ་ནས་ནལ་ཐོད་ནང་དུ་རཀྟ་བཤམས་ལ༔ སྒྲུབ་སྔགས་འདི་ཉིད་བཟླས་ཤིང་བསྒྲུབ་ 
བོ༔ ཏྲག་རག་ཤ་ཁ་མུན་ཏྲ༔ ཨེ་ཀ་ཛཱ་ཏི་སྙིང་ཁ་རག་མོ་བྷྱོཿ༔ ཏྲག་རག་ཤ་ས་མ་ཡ༔ དགྲ་ 
བོའི་སྙིང་ལིང་རྦུད༔ དེ་ནི་མ་མོའི་སྙིང་པོ་ཡིན་ཏེ༔ སྟོང་ངམ་ཁྲི་ལ་སོགས་པ་གང་འགྲུབ་ 
བཟླས་པར་བྱའོ༔ དེ་ནས་སྒྲུབ་པ་ཆེན་པོ་བྱ་བ་ནི༔ ས་རྡོ་རི་བྲག་སྨུག་ནག་བྲག་དང་ཆུ་ 
འཐབ་པའམ༔ ཡང་ན་དབེན་པའི་གནས་སུ་མཎྜལ་མདའ་གང་གྲུ་བཞི་པ་ལ༔ བདུད་ 
རྩི་ལྔས་ཆག་ཆག་གདབ་ལ༔ དེའི་དབུས་སུ་གྲུ་གསུམ་སྨུག་ནག༔ དེའི་ཕྱི་རོལ་ཟླ་གམ་ 
དམར་ནག༔ དེའི་ཕྱི་རོལ་དུ་ཟླུམ་པོ་དཀར་པོ༔ དེའི་ཕྱི་རོལ་དུ་གྲུ་བཞི་སེར་པོ་བྲིས་ལ༔ 
དབུས་ཀྱི་གྲུ་གསུམ་དེ་ཉིད་མཐོ་གང་ཐུར་དུ་བྲུས་ལ༔ རཀྟས་བྱུག་གོ༔ དེའི་ནང་དུ་དགྲ་ 
དུ་ཡོད་ཀྱང་རུང་༔ ལིངྒ་རེ་རེ་བྲིས་ལ༔ ཞིང་རས་སམ་དུར་ཁྲོད་ཀྱི་རས་ལྟ་བུ་འམ༔ མེད་ 
ན་ཤོག་བུ་ལ་བྲིས་ལ༔ སྙིང་གར་མིང་དཔྲལ་བར་རུས༔ བླ་དགས་བླ་ཤ་ལ་བྲིས་ལ༔ མ་ 
མོའི་ངན་སྔགས་ཀྱིས་བསྐོར་བ་བྲིས་ལ༔ ར་ཁྲག་མི་ཁྲག་ཁྱི་ཁྲག་བྱུགས་ལ༔ དགྲ་བོའི་ 
དྲི་མ་དྲུག་གང་རྙེད་པ་ལིངྐ་ལ་བཀུས་ཏེ་བྲིས་སོ༔ ཚོན་སྐུད་སྣ་ཚོགས་གྱིས་བཅིངས་ལ༔ 
གུ་གུལ་གྱི་དུད་པས་བདུག༔ ཚལ་ཆེན་བསྲེག༔ དགུག་གཞུག་དྲག་པོ་བྱས་ལ༔ དབུས་ 
ཀྱི་གྲུ་གསུམ་དེའི་ནང་དུ་བཅུག་ལ༔ སྐྱེར་པའི་རྩང་གིས་བསྐོར་བར་བྱའོ༔ དེ་ནས་ཉི་མ་ 
ཕྱེད་དང་༔ ནམ་ཕྱེད་དང་༔ ཉི་མ་ཤར་གྱི་གྲིབ་སོ་དང་༔ ཉི་མ་ནུབ་ཁའི་གྲིབ་སོ་དང་ 
བཞི་ལ༔ གནག་པའི་ཆོ་ག་བྱ་བ་ནི༔ ཡི་དམ་དཀྱིལ་འཁོར་དང་༔ བཀའ་སྲུང་འཁོར་བཅས་
- 25.

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བཟང་མོའི་ཐུགས་ལས་སྤྲུལ་པའོ༔ འདས་པའི་སངས་རྒྱས་སྟོང་གི་ཡུམ་ཆེན་མོ༔ ད་ལྟ་
བསྟན་པ་བསྲུང་ཞིང་མ་བྱོན་པའི་སངས་རྒྱས་ཐམས་ཅད་སྐྱེད་པར་མཛད་པའོ༔དུས་གསུམ་
རྒྱལ་བའི་བཀའ་བདག་ཆེན་མོ་ཡིན་ནོ༔ ཨེ་ཀ་ཛཱ་ཏི་གསང་བའི་ཡང་སྙིང་འདུས་པའི་ 
བསྒྲུབ་ཐབས་ཞེས་བྱ་བ་རྫོགས་སོ༔ ས་མ་ཡ༔ རྒྱ་རྒྱ་རྒྱ༔ བཀའ་བརྒྱད་དྲག་པོ་རང་བྱུང་ 
རང་ཤར་གྱི་བཀའ་སྲུང་ཐུན་མོང་མ་ཡིན་པའོ༔ གླུ་ཧྱ་ཁ་ཐཾ༔ བཀྲ་ཤིས༔
-28 -

༄༅། །ཟབ་གཏེར་ཆོས་ཀྱི་མཛོད་ཁང༌།
h གཟའ་བདུད་ར་ཧུ་ལའི་གསང་སྒྲུབ་མེ་རླུང་འཁྱིལ་པ་བཞུགས་སོ༔
*2།Rjགཞ་༴ གསང་བདག་ཆེ་ལ་ཕྱག་འཚལ་ལོ༔ གཟའ་སྒྲུབ་མ་ལུས་ 
ཡོངས་རྫོགས་ཀྱི༔ ལྷོ་གཏེར་འབྲས་བུའི་ཚུལ་དུ་སྦས༔ དྲང་སྲོང་སྒྲུབ་པ་དཔག་མེད་སྟོན༔ 
ཡང་གསང་བླ་མེད་སྒྲུབ་པ་འདི་ལས་མེད༔ གསོལ་མཆོད་ལ་སོགས་གཞུང་དང་མཐུན༔ 
དབེན་པའི་གནས་སུ་གཟའི་སྐུ་བཞེངས་པ་ནི༔ སྟོད་ལྷའི་ལུས་ཀྱི་དབུ་ཞལ་གསུམ་ག་ 
མཐིང་༔ གཡས་ཞལ་གསུམ་དཀར་བ༔ གཡོན་ཞལ་གསུམ་ལྗང་བ༔ སྟེང་ན་བྱ་རོག་གི་ 
དབུ་དང་བཅུའོ༔ ཞལ་རེ་ལ་སྤྱན་གསུམ་གསུམ་དང་ལྡན་པ༔ གཡས་ཞལ་བཞད་ལ་གཡོན་ 
ཞལ་དགོད་པ༔ དབུས་ཞལ་རྔམ་ཞིང་ཁྲོ་བའོ༔ ཕྱག་བཞིའི་གཡས་ཀྱི་དང་པོས་ཆུ་སྲིན་ 
གྱི་རྒྱལ་མཚན༔ གཡོན་གྱི་དང་པོས་སྦྲུལ་ཞགས་འོག་མ་གཉིས་རའི་མདའ་གཞུ་འཛིན་ 
པ་སྐུ་སྨད་སྦྲུལ་དུ་འཁྱིལ་པ༔ སྐུ་ལུས་ཐམས་ཅད་སྤྱན་སྟོང་ཡོད་པ༔ རིན་པོ་ཆེའི་རྒྱན་ 
ཆ་ཅན་འཇིགས་སུ་རུང་བ་བྲིའོ༔ དེའི་ཕྱོགས་བཞིར་གདོང་མོ་བཞི་ལ༔ ཤར་དུ་སྟག་སྲིན་ 
ཟོར་བ་རྡོ་ཟོར་འཛིན་པ༔ ལྷོར་ངམ་སྲིན་དྲེད་མོང་གདོང་རྒྱུ་ཞགས༔ ནུབ་ཏུ་རྐོང་སྲིན་ 
བ་གླང་གདོང་ལྕགས་ཀྱུ༔ བྱང་དུ་འབྲོག་སྲིན་ཆུ་སྲིན་གདོང་རི་རབ་འདེབས་ཤིང་ཀླད་ 
ལ་བསྐོར་བ༔ དཀར་སེར་དམར་ལྗང་བཞིའོ༔ དེའི་ཕྱི་རོལ་ཕྱོགས་མཚམས་བརྒྱད་ལ༔ 
ཤར་དུ་ལྷ་དམག་དཀར་པོ་པི་ཝང་འཛིན་པ༔ ལྷོར་གཤིན་རྗེ་སྨུག་ནག་རལ་པ་གསིག་ཅིང་ 
བེ་ཅོན་འཛིན་པ༔ ནུབ་ཏུ་ཀླུ་བདུད་དམར་སེར་སྦྲུལ་མགོ་གདེངས་ཀ་ཅན་སྦྲུལ་ཞགས་ 
འཛིན་པ༔ བྱང་དུ་གནོད་སྦྱིན་ལྗང་སེར་ནེའུ་ལེ་འཛིན་པ༔ ཤར་ལྷོར་རྒྱལ་པོ་དཀར་
- 29 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སེར་བམ་དབྱུག་འཛིན་པ༔ ལྷོ་ནུབ་ཏུ་བཙན་དམར་པོ་ཞགས་པ་འཛིན་པ༔ ནུབ་བྱང་དུ་
དམུ་ལྗང་སེར་ནད་རྐྱལ་འཛིན་པ༔བྱང་ཤར་དུ་དབང་ལྡན་ནག་པོ་མདུང་འཛིན་པ༔ གཡོན་ 
པ་ཐམས་ཅད་ཐོད་ཁྲག་ཐོགས་པའོ༔ དེའི་ཕྱི་རོལ་ཏུ་ཤར་ཕྱོགས་སུ་སྨིན་དྲུག་ལ་སོགས་ 
བདུན༔ ལྷོ་ནུབ་བྱང་གསུམ་ལ་བདུན་བདུན་ནོ༔ ཉི་ཤུ་རྩ་བརྒྱད་མདོག་སྣ་ཚོགས་ཅནཿ༔ 
བུམ་པ༔ དཔལ་བེའུ༔ འཁོར་ལོ༔ རྒྱལ་མཚན༔ དགྲ་སྟྭ༔ དབྱུག་པ༔ ཞགས་པ༔ ནོར་ 
བུ༔ ཁང་བུ༔ པདྨ༔ གདུགས༔ བ་དན༔ རྩེ་གསུམ༔ རལ་གྲི༔ གཞོང་པ༔ གཏུན་ཤིང་༔ 
མདའ་ གཞུ༔ དུང་༔ བེ་ ཅོན༔ མར་ མེ༔ ཕྲེང་ བ༔ གྲི་གུག༔ རྡོ་ རྗེ༔ ཐོད་ ཁྲག༔ ནེའུ་ ལེ༔ 
སྤོས༔ དུང་ཆོས༔ པི་ཝང་འཛིན་པའོ༔ དེའི་ཕྱི་རོལ་ཕྱོགས་བཞིར་མི་ནག་པོ་འོ་དོད་འབོད་ 
པ༔ བུད་མེད་ནག་མོ་རལ་པ་བསིགས་ནས་དུལ་མོ་རྡེབ་པ༔ ཁྱི་ནག་དགྲ་ལ་ཟུག་པ༔ 
སྟག་ དང་ ༔ སྤྲེའུ༔ བྱི་ ལ༔ གཟིག༔ བྱ༔ དོམ༔ དྲེདཿ༔ སྤྱང་ ཀི༔ འཕར་ བ༔ དུར་ བྱ་ ལ་ 
སོགས་སྣ་ཚོགས་བྲིས་པའི་མཐའ་སྐོར་ལ་མེ་རི་འབར་བ་བྱའོ༔ དེ་ནས་དུས་གཉན་པོའི་ 
ཚེས་བརྒྱད་ལ་བཤོས་བུ་དགུ་སྐོར་བཤམས་ལ་རང་ཉིད་པདྨ་ཐོད་ཕྲེང་ལ༔ ཡི་དམ་ཕྱག་
རྡོར་རམ་རྟ་མགྲིན་ནམ༔ གང་མོས་ང་རྒྱལ་དང་ལྡན་པས་མདུན་དུ་ར་ཧུ་ལ་བསྐྱེད་ནས་ 
འབོད་སྔགས་བརྒྱ་རེ་བཟླས་ལ༔ བྷ་ལིཾ་ཏ་ཁཱ་ཧི༔ ཞེས་བརྗོད་ལ་བསྟོད་བསྐུལ་བྱས་ལ་ 
ཟླ་ བ་ ༼མ་བསྒྲུབས་གོང་ནས་གཏོར་འབུལ་ཆགས་མེད་བྱས་ན་སྒྲུབ་ལས་སླའོ༔ མཆན།༽ གཅིག་ ལ་ གཏོར་ 
མ་གསོ་ཞིང་༔ འབོད་སྔགས་དང་གཏོར་མ་རེ་བསྟོད་བསྐུལ་རེ་བྱས་ན་བར་ཆད་མེད་ཅིང་ 
སྙིང་ཉེ་ལ་འཁུ་ལྡོག་མི་འབྱུང་བའི་གནད་དམ་པའོ༔ འདི་ལ་གསུམ་སྟེ༔ བསྙེན་པ་དང་༔ 
སྒྲུབ་པ་དང་༔ ལས་ལ་སྦྱོར་བའོ༔ བསྙེན་པ་ལ་ཡི་དམ་ཆོས་སྐྱོང་ལ་གཏོར་མ་དབུལ་བྱ་ 
ཞིང་འབོད་སྔགས་ལ་བཟླའོ༔ གཉིས་པ་སྒྲུབ་པ་ནི༔ རི་ནག་པོའི་རྩེའམ༔ བྲག་ནག་སོག་
- 30-

༄༅། །ཟབ་གཏེར་ཆོས་ཀྱི་མཛོད་ཁང༌།
པོ་ཁྲོས་པའམ་དུར་ཁྲོད་ལ་སོགས་པར་མཎྜལ་གྲུ་གསུམ་རོ་སོལ་དང་དུག་ཁྲག་གིས་བྱུག་
གོ༔ ནང་དུ་ལིངྒ་གཞུང་བཞིན་གཞུག༔ བརྟེན་གཏོར་ནི་དབུས་སུ་བཤོས་བུ་དགུ་སྐོར་ 
གྱི་རྩེ་ལ་ཙ་ཀ་ལི་དང་༔ ར་ཤ་ར་ཁྲག་གིས་བརྒྱན་ནོ༔ དར་ནག་གིས་གུར་ཕུབ༔ མཐེབ་ 
ཀྱུ་ལ་སོགས་པས་བསྐོར༔ གཞི་བདག་ལ་གཏོར་མ་གཅིག་འབུལ༔ གྲི་དང་མདུང་ལ་ 
སོགས་པ པ་སྤྱན་གཟིགས་འབྱོར་ཚད་བཤམ་མོ༔ བསྒྲུབ་དུས་བླ་རྡོ་བཅངས་ལ༔ རྡོ་ཕ་ཝང་ 
ལོང་ བུ་༼གཞུང་གི་འཁོར་ལོ་རྣམས་བྱུང་ན་རབ༔ མ་བྱུང་ན་ཕ་ཝང་ལོང་བུ་རང་གིས་ཆོག་གོ༔ མཆན།༽ ལ་ མཚལ་ 
གྱིས་ཏྲི་དྲུག་བྲིས་ལ་དར་ཟབ་ཀྱིས་དྲིལ་ལ་ལུས་ལ་བཅངས་ན་ལུས་དང་གྲིབ་མ་བཞིན་ 
དུ་འགྲོག་གོ༔ འཁུ་ལྡོག་མི་འབྱུང་ངོ་༔ བྲན་བཞིན་དུ་ལས་ཅི་བཅོལ་བྱེད་དོ༔ དང་པོ་སྐྱབས་ 
འགྲོ་སེམས་བསྐྱེད་སྔོན་དུ་སོང་ལ༔
སྟོང་པའི་ངང་ལས་རང་ཉིད་པདྨ་ཐོད་ཕྲེང་རྩལ་མཐིང་ནག༔ སྤྱན་གསུམ་ཉི་ཟླ་ལྟར་
འབར་ཞིང་མཆེ་བ་གཙིགས་པ༔ དབུ་སྐྲ་སྨ་ར་དམར་སེར་མེ་ལྟར་འབར་ཞིང་ཐོད་སྐམ་ 
ལྔས་དབུ་ལ་བརྒྱན་པ༔ ལྔ་བཅུ་རྩ་གཅིག་གིས་དོ་ཤལ་བྱས་པ༔ ཕྱག་གཡས་པ་མེའི་འཁོར་ 
ལོ་རྩིབས་སྟོང་ཀླད་ལ་བསྐོར་ཞིང་༔ གཡོན་པས་སྡིགས་མཛུབ་དང་ཕུར་བུ་འདྲིལ་བ༔ 
ཞབས་བརྐྱང་བསྐུམ་དུ་བཞུགས་ཤིང་༔ སྟག་ལྤགས་ཀྱི་སྨད་གཡོགས་དང་༔ མི་ལྤགས་ 
ཀྱི་སྟོད་གཡོགས་ཐོད་པའི་ཕྲེང་བས་བརྒྱན་པ་གཅིག་ཏུ་བསྒོམས་ལ༔ བ་སྤུའི་བུ་ག་ 
ནས་སྤྲུལ་པའི་ཁྲོ་ཆུང་མེའི་ཚྭ་ཚྭ་འཕྲོ་བས་ལྷ་མ་སྲིན་སྡེ་བརྒྱད་རྣམས་བསྔངས་ཤིང་བརྒྱལ་ 
བར་བསམ་ལ་རིག་པ་ངར་བསྐྱེད་ལ༔ ཧཱུྃ་ཧཱུྃ་ཧཱུྃ༔ དེ་རེ་རེ་བརྒྱ་རྩ་བཟླའོ༔ བསྙེན་པའོ༔ 
གཉིས་པ་སྒྲུབ་པ་ནི༔ མདུན་དུ་ཙཀྲ་དང་བཅས་པ༔ གཟའ་བདུད་ཆེན་པོ་ར་ཧུ༌ལ་སྐུ་མདོག་ 
དུད་ཁ་དབུ་དགུའི་དབུ་གསུམ་མཐིང་ནག༔ གཡས་གསུམ་དམར་ནག༔ གཡོན་གསུམ་
- 31-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ལྗང་ནག༔ སྟེང་ན་བྱ་རོག་གི་མགོ་ཅན༔ ཕྱག་དང་པོ་གཉིས་ན་ཆུ་སྲིན་གྱི་རྒྱལ་མཚན་ 
དང་སྦྲུལ་ཞགས༔ འོག་མ་གཉིས་ན་མདའ་གཞུ་འཛིན་པ༔ སྨད་སྦྲུལ་དུ་འཁྱིལ་ཞིང་དབུ་ 
རྣམས་ལ་སྤྱན་གསུམ་གསུམ༔ སྐུ་ལ་སྤྱན་སྟོང་དམར་རུམ་མེ་ཡོད་པར་བསམ༔ ཧྲཱིཿ་ཤག་ 
རུ་རཾ༔ ན་གེ་ཙིཏྟ་དྲངས༔ མ་མོ་ཡོ་ཛ་འགྲམ༔ ཧ་ཧེ་ཡོ་གེ་ཤ་ལ་ཛ་ཛཿ ཞེས་བརྗོད་པས་ 
གཟའ་རྒྱུ་བའི་ཕྱོགས་ནས་དེ་འདྲ་བ་བྱོན་ནས་མདུན་དུ་ཐིམ་པར་བསམ་ལ༔ ཐུན་འཇོག་ 
ཁར༔ ཨོཾ་ཨཱཿ༔ཧཱུྃ༔ གཟའ་བདུད་རཱ་ཧུ་ལ་དང་ལྷ་སྲིན་སྡེ་བརྒྱད་དཔག་ཏུ་མེད་པ་བྱོན་ནས་ 
བསྟིམས༔ ཡིད་ཀྱིས་མཆོད༔ གཏོར་མ་ཤ་ཁྲག་རུས་གསུམ་རྒྱ་མཚོར་བསམ་ལ༔ རྔ་དང་ 
ཐོད་པ་དྲིལ་བུ་ལ་སོགས་དཀྲོལ་ཞིང་གསུར་ཆེན་གྱི་དུད་པ་བཏང་ལ་སྤྱན་འདྲེན་ནོ༔
ཧཱུྃ༔ སྔོན་ཚེ་རྡོ་རྗེ་འཆང་གི་སྤྱན་སྔ་རུ༔ ཁས་བླངས་དམ་ཅན་ནག་པོ་མཐུ་བོ་ཆེ༔ གཟའ་ 
ཆེན་སྡེ་བརྒྱད་རྒྱུ་སྐར་བཙུན་མོ་བཅས༔ ཚུར་བྱོན་ཚུར་བྱོན་གནས་འདིར་བཞུགས་སུ་ 
གསོལ༔ ས་མ་ཡཱ་ཏིཥྛ་ལྷན༔ ཨོཾ་ཀེ་ཏ་ཀེ་ཏ་ར་ཧུ་ལ༔ རྩ་ཀ་ར༔ བྱི་ནུ་ར་ཙ༔ བདུད་པོ་ར་ 
ཙ༔ དྲང་སྲོང་དཀར་སེར་ཁྱབ་འཇུག་ཆེན་པོ༔ དུ་བ་མཇུག་རིང་༔ གདོང་མོ་བཞི༔ རྒྱུ་ 
སྐར་ཉེར་བརྒྱད༔ ལྷ་སྲིན་སྡེ་བརྒྱདཿ༔ ཡུལ་ལྷ་གཞི་བདག་དང་བཅས་པའི་ཞལ་དུ་ཁ་ཁ་ 
ཁཱ་ཧི་ཁཱ་ཧི༔ ཞེས་དབུལ་ལོ༔ འདོད་གསོལ་བྱ༔ དེ་ནས་འབོད་པ་ལ་རྟགས་མ་བྱུང་བར་ 
དུ་བཟླའོ༔ དེ་འབོད་སྔགས་ཤམ་དུ༔ སྤྲའི་ཤག༔ སྤྲའི་ཤག་ཧ་ཧ་ཚལ་པ་ཚལ་པ༔ ཉིག་ 
ཉིག་འདུར་འདུར་རྒྱུགས་རྒྱུགས༔ ཀེ་ཏེ་ཀེ་ཏེ་རྦད༔ ར་ཧུ་ལ་དགྲ་བོའི་སྙིང་དང་ནང་ཁྲོལ་ 
ལ་རྦད༔ ཤ་རུས་པགས་པ་ལ་རྦད༔ བླ་ཚེ་སྲོག་ལ་རྦད༔ ཅེས་རྦད་སྔགས་མཐར་བསད་ 
སྔགས་བཏགས་ལ་བཟླའོ༔ ཧེ་ཝ་རི་ས་ར་ཁ་ཧོར་ཏི་ཤེ་ཟོན་ཟོན་ཆེ་གེ་མོ་མ་ར་ཡ་རྦད་ 
རྦད་སོད་སོད༔ ཅེས་བསྒྲུབ་བོ༔ དེ་ཡང་དང་པོར་འབོད་སྔགས་གཙོར་བཟླས་ཤིང་རྦད་
- 32 -

༄༅། །ཟབ་གཏེར་ཆོས་ཀྱི་མཛོད་ཁང་།
༨སད་འཇོག་ཁར་བཟླའོ༔ བར་པ་བདུན་ལ་འབོད་སྔགས་རྦད་དྲིལ་ལ་བཟླས་ཤིང་བར་ 
བར་ཐུན་གྱིས་བྲབ་བོ༔ ཐུན་བཞི་ལ༔ བསྟོད་བསྐུལ་འདི་རྣམས་མོས་བྱས་ལ་གཏང་༔ 
ཧཱུཾ༔ གཟའ་མཆོག་ཆེན་པོ་ར་ཧུ་ལ༔ ཕ་ནི་སྲིན་ལ་མ་ནི་ཀླུ༔ ཀླུ་སྲིན་འཚོགས་པའི་མཐུ་ 
བོ་ཆེ༔ རིག་འཛིན་དགྲ་བླ་འཁོར་བཅས་ལ༔ བདག་ཅག་གུས་པས་ཕྱག་འཚལ་བསྟོད༔ 
ཁྱབ་འཇུག་ཆེན་པོ་ར་ཧུ་ལ༔ དམ་ཉམས་དགྲ་བགེགས་ཤ་ཁྲག་འདི༔ གསོལ་ཅིག་རོལ་ 
ཅིག་ཁ་རཾ་ཁཱ་ཧི༔ འཇིགས་གཟུགས་དུ་བ་འཁྱིལ་འདྲའི་སྐུ༔ དབུ་དགུ་སྡང་མིག་དགྲ་ལ་ 
གཟིར༔ ལྟས་ངན་བྱ་རོག་དགྲ་ལ་སྒྲོག༔ བྩོ་བྷྱོཿ་སྡང་བའི་དགྲ་ལ་བྷྱོཿ༔ འཕྱོ་འཕྱོ་གནོད་ 
པའི་བགེགས་ལ་འཕྱོ༔ གཡས་ཞལ་འཛུམ་དང་ལྡན་པ་ཡིས༔ སྒྲུབ་པ་པོ་ལ་དངོས་གྲུབ་ 
སྩོལ༔ གཡོན་ཞལ་རྒོད་ཅིང་གཤེ་བ་ཡིས༔ དགྲ་བོའི་ཡུལ་དུ་དལ་ཡམས་ཕོབ༔ དབུས་ 
ཞལ་འཇིགས་སུ་མ་རུངས་པས༔ ལྷ་སྲིན་སྡེ་བརྒྱད་དབང་དུ་སྡུས༔ མངོན་སྤྱོད་ཕྲིན་ལས་ 
འགྲུབ་པར་མཛོད༔ ཆུ་སྲིན་རྒྱལ་མཚན་ཕྱར་བ་ཡིས༔ རང་གི་ཕྱོགས་རྣམས་རྒྱལ་བར་ 
མཛོད༔ ཀླུ་སྦྲུལ་ཞགས་པ་གཡུགས་པ་ཡིས༔ དགྲ་བོའི་བླ་སྲོག་ཁུག་ལ་སྒྲོལ༔ ར་ཡི་མདའ་ 
གཞུ་བཀང་པ་ཡིས༔ དགྲ་བོའི་སྙིང་ལ་ཐོག་མདའ་རྒྱོབ༔ འཕྱོ་འཕྱོ་དགྲ་བོའི་ཡུལ་དུ་འཕྱོ༔ 
ལྷ་སྲིན་སྡེ་བརྒྱད་དམག་དཔུང་འཕྱོ༔ དལ་ཡམས་ནད་ཀྱི་བུ་ཡུག་འཕྱོ༔ ཕུང་བྱེད་ལྷོག་ 
པ་གཟེར་ཐུང་འཕྱོ༔ དགྲ་བགེགས་ཡུལ་དུ་དམག་སྣ་དྲོངས༔ དམག་དཔོན་ཁྱབ་འཇུག་ 
ཆེན་པོས་མཛོད༔ སྲོག་གཅོད་སྲིང་མོ་བཞི་ཡིས་མཛོད༔ ལྟས་ངན་སྡེ་བརྒྱད་ཡོངས་ཀྱིས་ 
ཐོངས༔ ཁྱབ་མཇུག་ཆེན་པོའི་དམག་དཔུང་ནི༔ རྔམ་པའི་བཤུད་གླུ་དི་རི་རི༔ ནད་ཀྱི་ན་ 
བུན་ཐུ་ལུ་ལུ༔ མཚོན་གྱི་ཆར་པ་སི་ལི་ལི༔ དགྲ་བགེགས་སྟེང་དུ་ད་འཕྱོ་ཞིག༔ གཟའ་ 
ཆེན་བརྒྱད་པོ་ད་འཕྱོ་ཞིག༔ རྒྱུ་སྐར་ཉེར་བརྒྱད་ད་འཕྱོ་ཞིག༔ གདོང་མོ་མཆེད་བཞི་ད་
- 33 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
འཕྱོ་ཞིག༔ ལྷ་སྲིན་སྡེ་བརྒྱད་ད་འཕྱོ་ཞིག༔ སྡང་བའི་དགྲ་ལ་ཕྲིན་ལས་མཛོད༔ ཡང་ན་ 
གཟའ་ཆེན་བརྒྱད་ལྷ་སྲིན་སྡེ་བརྒྱད་ཐམས་ཅད་ཀྱི་སྤྱི་སྐུལ་འདིའོ༔ ཧཱུཾ༔ ཁྱབ་འཇུག་ 
ཆེན་པོ་ར་ཧུ་ལ༔ འཇིགས་བྱེད་ཆེན་པོ་དྲག་རྩལ་ཅན༔ ཕ་ནི་སྲིན་ལ་མ་ནི་ཀླུ༔ ཀླུ་སྲིན་ 
འཚོགས་པའི་མཐུ་བོ་ཆེ༔ ལུས་གཅིག་པ་ལ་མགོ་དགུ་པ༔ མགོ་ལུས་མེད་པར་མིག་གིས་ 
གང་༔ སྐུ་ནི་འཇིགས་པའི་དུད་ཁ་ལ༔ གཡས་པས་རྭ་ཡི་མདའ་གཞུ་བསྣམས༔ གཡོན་ 
པས་ཆུ་སྲིན་རྒྱལ་མཚན་བསྣམས༔ ལྷོ་ནུབ་མཚམས་ནས་སྐུ་བཞེངས་ཤིག༔ ཚེས་གྲངས་ 
བཞི་ཡི་སྲོ་ག་ལ༔ ནུབ་ནས་ཤར་དུ་རྒྱུག་ཙམ་ན༔ མ་མོ་ཡོངས་ཀྱི་དམག་དཔོན་བྱེད༔ 
རིམས་ནད་འབེབས་པའི་མཐུ་བོ་ཆེ༔ མ་མོའི་ཀིང་ཀང་དགྲ་ལ་ཡ༔ ཚེས་གྲངས་བརྒྱད་ 
ཀྱི་དྲོས་ཆེན་ལ༔ ཤར་ལྷོ་ནུབ་བྱང་རྒྱུག་ཙམ་ནཿ༔ དགྲ་བླའི་རྒྱལ་པོའི་དམག་དཔོན་བྱེད༔ 
ཡམས་ནད་འབེབས་པའི་མཐུ་བོ་ཆེ༔ དགྲ་བླའི་ཀིང་ཀང་དགྲ་ལ་ཡ༔ ཚེས་གྲངས་བཅུ་ 
གཅིག་དུས་ཚོད་ལ༔ ནམ་ནི་རྫི་ནས་ཕྱེད་ཡོལ་ནས༔ བྱང་ནས་ལྷོ་རུ་རྒྱུག་ཙམ་ན༔ གཤིན་ 
རྗེ་ཡོངས་ཀྱི་དམག་དཔོན་བྱེད༔ བལ་ནད་འབེབས་པའི་མཐུ་བོ་ཆེ༔ གཤིན་རྗེའི་ཀིང་ 
ཀང་དགྲ་ལ་བྷྱོཿ༔ ཚེས་གྲངས་བཅོ་ལྔའི་ཉིན་ཕྱེད་ལ༔ ལྷོ་ནུབ་བྱང་ཤར་རྒྱུག་ཙམ་ནཿ༔ སྲིན་ 
པོ་ཡོངས་ཀྱི་དམག་དཔོན་བྱེད༔ གྲི་རྒོད་གཏོང་བའི་མཐུ་བོ་ཆེ༔ སྲིན་པོའི་ཀིང་ཀང་དགྲ་ 
ལ་ཡ༔ ཚེ་གྲངས་བཅོ་བརྒྱད་ནམ་ཕྱེད་ལ༔ ཤར་ནས་ནུབ་ཏུ་རྒྱུག་ཙམ་ནཿ༔ དམུ་རྣམས་ 
ཡོངས་ཀྱི་དམག་དཔོན་བྱེད༔ བྱིང་ནད་གཏོང་བའི་མཐུ་བོ་ཆེ༔ དམུ་ཡི་ཀིང་ཀང་དགྲ་ 
ལ་ཡཱ༔ ཉི་ཤུ་གཉིས་ཀྱི་ཕྱེད་ཡོལ་ནས༔ ནུབ་བྱང་ཤར་ལྷོར་རྒྱུག་ཙམ་ན༔ བཙན་རྣམས་ 
ཡོངས་ཀྱི་དམག་དཔོན་བྱེད༔ གཟེར་ནད་གཏོང་བའི་མཐུ་བོ་ཆེ༔ བཙན་གྱི་ཀིང་ཀང་ 
དགྲ་ལ་ཡཱ༔ ཉི་ཤུ་ལྔ་ཡི་སྐྱ་རེངས་ལ༔ ལྷོ་ནས་བྱང་དུ་རྒྱུག་ཙམ་ན༔ ཀླུ་རྣམས་ཡོངས་ཀྱི་
- 34 -

༄༅། །ཟབ་གཏེར་ཆོས་ཀྱི་མཛོད་ཁང་།
དམག་དཔོན་བྱེད༔ མཛེ་ནད་གཏོང་བའི་མཐུ་བོ་ཆེ༔ ཀླུ་ཡི་ཀིང་ཀང་དགྲ་ལ་ཡཱཿ ཉི་ཤུ་ 
དགུ་ཡི་མྱུར་སྨད་ལ༔ བྱང་ཤར་ལྷོ་ནུབ་རྒྱུག་ཙམ་ན༔ ལྷ་རྣམས་ཡོངས་ཀྱི་དམག་དཔོན་ 
བྱེད༔ ལྷ་ནད་འབེབས་པའི་མཐུ་བོ་ཆེ༔ ལྷ་ཡི་ཆོ་ཆོ་དམ་ཉམས་དགྲ་ལ་ཆོས༔ གཟའ་ 
མཆོག་ཉི་མ་དགྲ་ལ་ཆོས༔ དམ་ཉམས་དགྲ་བོའི་དྲོད་ལ་རོལ༔ གཟའ་མཆོག་ཟླ་བ་དགྲ་ལ་ 
ཆོས༔ དམ་ཉམས་དགྲ་བོའི་ཁྲག་ལ་ཆོས༔ གཟའ་མཆོག་མིག་དམར་དགྲ་ལ་ཆོས༔ དམ་ 
ཉམས་དགྲ་བོའི་སྙིང་ལ་ཆོས༔ གཟའ་མཆོག་ལག་པ་དགྲ་ལ་ཆོས༔ དམ་ཉམས་དགྲ་ 
བོའི་དབུགས་ལ་ཆོས༔ གཟའ་མཆོག་ཕུར་བུ་དགྲ་ལ་ཆོས༔ དམ་ཉམས་དགྲ་བོའི་རྩ་རྒྱུས་ 
རོལ༔ གཟའ་མཆོག་པ་སངས་དགྲ་ལ་ཆོས༔ དམ་ཉམས་དགྲ་བོའི་རུས་ལ་ཆོས༔ གཟའ་ 
མཆོག་སྤེན་པ་དགྲ་ལ་ཆོས༔ དམ་ཉམས་དགྲ་བོའི་ཤ་ལ་རོལ༔ གཟའ་བདུད་ཁྱབ་འཇུག་ 
འཁོར་དང་བཅས༔ ལྷ་སྲིན་སྡེ་བརྒྱད་ཁྱེད་རྣམས་ཀྱིས༔ སྡང་བ་དགྲ་བོའི་བླ་སྲོག་རྣམས༔ 
གློ་སྙིང་ནང་རོལ་རིགས་རྒྱུད་བཅས༔ རོལ་ཅིག་བཞེས་ཤིག་མྱུར་དུ་སྒྲོལ༔ བཅོལ་པའི་ 
ཕྲིན་ལས་འགྲུབ་པར་མཛོད༔ ཆེ་གེ་མོ་ཙིཏྟ་ལ་མ་ར་ཡ་བྷྱོཿ༔ ཞེས་གཏོར་མ་འཕངས་ལ་
གཟའ་བདུད་ར་ཧུ་ལ་ལྷ་སྲིན་སྡེ་བརྒྱད་དམག་ཚོགས་འཁོར་དང་བཅས་པ་དགྲ་བོའི་ཡུལ་
དུ་སོང་ནས་ནག་ཆོམ་གྱིས་བཏང་ནས་ལྷག་མ་རྗེས་ཤུལ་ཙམ་ཡང་མེད་པར་བསམ་ལ༔
ཐལ་མོ་བརྡབས་པས་དགྲ་བོ་ཐམས་ཅད་སྒོང་ལྤགས་གཅིར་བ་ལྟར་སོང་བར་བསམ༔ ན་
ག་ར་ཙ་ར་ཧུ་ལ་དགྲ་བོའི་སྟེང་དུ་རྒྱུགས་རྒྱུགས་བྲེང་བྲེང་དགྲ་བོའི་སྲོག་ལ་མ་ར་ཡ་
རྦད་རྦད༔ ༼ས་མ་ཡཱ༔ རྒྱ་རྒྱ་རྒྱ༔༽ རྒྱ་རྒྱ་རྒྱ༔ སྤྱི༔
- 35 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༣ དམ་ཅན་རྡོ་རྗེ་ལེགས་པའི་གསང་སྒྲུབ་སྲོག་གི་སྤུ་གྲི་བཞུགས་སོ༔
กิจกรམ་ལུས་གདུག་པའི་ཚོགས་འཇོམས་དབང་མཛད་ལྷ༔ ཁྲོ་ཆེན་རྟ་མཆོག་
དཔལ་ལ་ཕྱག་འཚལ་ལོ༔ ཐུགས་རྗེ་ཆེན་པོ་གསང་བ་འདུས་པ་ཡི༔ གཏེར་གྱི་སྲུང་མར་ 
དགེ་བསྙེན་དམ་ཚིག་ཅན༔ རྣོ་མྱུར་རྡོ་རྗེ་ལེགས་པའི་གསང་སྒྲུབ་འདི༔ མ་འོངས་དོན་དུ་ 
པདྨ་བདག་གིས་སྦས༔ ཤིན་ཏུ་མྱུར་མགྱོགས་སྤུ་གྲི་འདི་ཁོ་ནའོ༔ དམ་ཚིག་ལྡན་པའི་ 
རྣལ་འབྱོར་པས༔ སྐྱེས་བུ་ཆེན་པོ་སྒྲུབ་པ་ནི༔ བྲག་ཕུག་དབེན་གནས་རྡོ་མཁར་དང་༔ 
ཤིན་ཏུ་དབེན་ཞིང་གཙང་བའི་སར༔ ལྷ་ཁང་འདྲེ་ཅན་ཤྭ་འོད་དང་༔ ལ་བཙས་གཉན་དགུ་ 
བཙན་རྒོད་གནས༔ སེར་བས་བཅོམ་སོགས་ས་བསླངས་ལ༔ སྟེགས་བུ་ ༼གནས་དང་བསྟུན་ 
ལ༔ མཆན།༽ མདའ་གང་གྲུ་གང་བྱ༔ ར་ཁྲག་ ༼དམར་པོ་རང་བྱས་ཀྱང་རབ༔ མཆན།༽ དྲི་བཟང་རོ་ 
སོལ་བྱུག༔ དབུས་སུ་བྲུབ་ཁུང་གྲུ་གསུམ་ལ༔ གྱེན་དུ་བརྩིག་ཅིང་ཐུར་དུ་བྲུ༔ དུག་ཁྲག་ 
རོ་སོལ་དམར་ནག་བྱུག༔ ཁ་ཁྱེར་སྐྱེར་པ་རྩང་དམར་ལ༔ མཚལ་དང་ར་ཁྲག་ཏྲི་རེ་བྲི༔ 
མགོ་མཇུག་མ་ནོར་ཉེར་གཅིག་ནི༔ དགེ་བསྙེན་ཉེར་གཅིག་མངའ་གསོལ་ལ༔ སྲིན་མོའི་ 
འགྲོས་སུ་གཟུགས་པར་བྱ༔ ནང་དུ་སྤྱང་ཐོད་དར་མ་ ༼ཁ་སྤྲད་པར་བྱ་ལ༔ མཆན།༽ ནི༔ མ་ཉམས་ 
༼༼ཁའི་ནང་ལ་བྱ༔ མཆན།༽ ར་ཁྲག་ དམར་པོས་བྱུག༔ རས་སམ་གྲོ་ག་རྒྱ་ཤོག་ལ༔ དུག་ཁྲག་ 
སྦྱར་བས་ལིངྒ་ ༼དགྲ་བོ་དུ་ཡོད་ཀྱི༔ མཆན།༽ བྲི༔ རང་གི་ཁ་རླངས་དྲི་མ་སྤང་༔ ཟག་རྫས་ 
དྲུག་ནི་བྱུག་པར་བྱ༔ དཔྲལ་བར་རུས་ལ་སྙིང་ཁར་མིང་༔ བརླ་ལ་བླ་དྭགས་འདོམས་སུ་ 
ཚ༔ ཡན་ལག་ཛ་ཡི་གཟེར་གྱིས་གདབ༔ དུད་ངན་བདུག་ཅིང་ལྷ་དང་དབྱེ༔ དྲིལ་ལ་སྔོ་
- 36 -

༄༅། །ཟབ་གཏེར་ཆོས་ཀྱི་མཛོད་ཁང་།
དམར་དག་གིས་བཅིང་༔ ར་རོག་སྙིང་ནང་གཞུག་པར་བྱ༔ ཟ་འོག་སྐུད་པས་ ༼སྔོ་དམར༔ 
མཆན།༽ རྒྱ་གྲམ་བཅིངས༔ སྤྱང་ཐོད་ཁ་ནང་དམ་དུ་བརྫངས༔ དེ་ཉིད་བྲུབ་ཁུང་ནང་དུ་ 
བསྩལ༔ རེ་སྦྲ་ནག་པོས་སྟེང་ནས་གཡོགས༔ རོ་གཡམ་རྒྱ་གྲམ་བྲིས་པས་གཅད༔ བཤོས་ 
བུ་མཁར་ཐབ་གྲུ་གང་བ༔ སྐུ་དང་དར་དམར་མདའ་ལ་གདགས༔ བརྟེན་གཏོར་དག་ཏུ་ 
གཟུགས་པར་བྱ༔ རྒྱུན་གཏོར་ ༼བཙན་བཤོས་མཁྱུད་གང་པ༔ མཆན།༽ ནར་མ་དུས་བཞི་འམ༔ 
ཡང་ན་གུང་གཉིས་དུས་སུ་བཏང་༔ དགེ་བསྙེན་བརྟན་མ་ལ་སོགས་པའི༔ འཁོར་གྱི་གཏོར་ 
མ་རྒྱས་པར་བཤམ༔ ཟུར་བཞིར་གཏོར་མ་བཞི་བྱས་ལ༔ དེ་ལ་སྐུ་དང་མདའ་དར་གཟུགས༔ 
ཪ་ཁྲག་བྱུགས་ཤིང་ཡུངས་དཀཪ་བརྒྱན༔ ཆང་ཕུད་ཪ་ཁྲག་ཆོས་སྨན་སྦྱར༔ བྷན་དྷ་མཚན་ 
ལྡན་གང་ཡང་བཤམ༔ མོན་ནམ་རབས་ཆད་ཐོད་ངན་དུ༔ ཡུངས་དཀར་ཡུངས་ནག་སྐེ་ 
ཚེ་ཤང་༔ རྡོ་ལྕགས་ཟངས་ཕྱེ་གྲི་ལྕགས་ཕྱེ༔ སོ་དོག་ཐང་ཕྲོམ་དུག་ཁྲག་བོང་ང་སོགས༔ 
བྲུབ་ཁུང་དེ་ཡི་ཟུར་གཅིག་གཞག༔ དུག་ཤིང་གླང་མ་སྐྱེར་པ་ནི༔ གང་རུང་གཅིག་ལས་ 
གསལ་ཤིང་བྱ༔ དགྲ་བོའི་མིང་རུས་སྡེ་ཚན་བྲི༔ དེ་ཡང་བྲུབ་ཁུང་ཟུར་གཅིག་གཟུགསཿ 
བླ་མ་ཡི་དམ་མཁའ་འགྲོ་ཡི༔ སྤྱི་གཏོར་དག་ཀྱང་བཤམས་བྱས་ཏེ༔ དེ་ནི་སྒྲུབ་ཆས་རིམ་ 
པའོ༔ རྣལ་འབྱོར་ཁ་ནི་ནུབ་ཏུ་བལྟ༔ བདག་ཉིད་བཅོམ་ལྡན་གཏུམ་པོའམ༔ དབང་ཆེན་ 
རྟ་མགྲིན་བསྐྱེད་བྱས་ལ༔
མདུན་དུ་ཏྲི་ལས་སྐྱེས་བུ་ནི༔ དམར་ནག་རབ་འཇིགས་ཁྲོས་པའི་སྐུ༔ ཕྱག་གཡས་རྡོ་ 
རྗེ་དགྲ་སྲོག་གཟེར༔ གཡོན་པས་དགྲ་སྙིང་ཞལ་དུ་གསོལ༔ ཞལ་གདངས་མཆེ་གཙིགས་ 
མེ་རླུང་འཕྲོ༔ དར་བེར་སྔོ་བཀྲ་འཇོལ་རིང་ལ༔ གསེར་དངུལ་ཧ་རིས་གསེར་སྐེད་བཅིངས༔ 
དབུ་ལ་སག་ཞུ་སྨུག་པོ་གསོལ༔ སྟག་ཪལ་གཟིག་ཤུབས་བཙན་མདུང་ཕྱར༔ མི་བཟད་
- 37 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སེངྒེ་དཀར་མོ་བཅིབས༔ འཁོར་དུ་སུམ་བརྒྱ་བཅུ་ཡིས་བསྐོར༔ རོལ་དུ་སྟག་སྤྱང་དོམ་དྲེད་ 
ཁྲིད༔ ཕོ་ཉ་འཛིན་གིང་མོན་དཀར་ནག༔ ལྷ་སྲིན་སྡེ་བརྒྱད་ཀི་སྒྲས་འགེངས༔ དམ་ཉམས་ 
དགྲ་ལ་ཧབ་ཁྱེར་བྱེད༔ ཕུང་གསུམ་གཡབ་ཀྱིས་འདེབས་བྱེད་ཅིང་༔ དགྲ་བོ་ཪང་དབང་ 
མེད་པར་བཀུག༔ བྲུབ་ཁུང་ནག་པོར་ལིངས་ཀྱིས་བསྐྱུར༔ སྲོག་སྙིང་ཤ་ལ་དམར་གཡོས་ 
བྱེད༔ སྐད་ཅིག་ཉིད་ལ་བརླགས་པར་བསམས༔ དེ་འདྲའི་ཏིང་འཛིན་གསལ་བ་ཡིས༔ 
ཞེ་སྡང་ང་རྒྱལ་དྲག་པོས་ནི༔ འབོད་རྦད་བསད་གསུམ་གཅིག་དྲིལ་བའི༔ གནམ་ལྕགས་ 
ཐོག་གི་སྤུ་གྲི་འདི༔ ཐང་ལྷོད་མེད་པར་དྲག་ཏུ་བཟླ༔ ཐུན་ལ་སྔགས་ཤིང་དུག་ཁྲག་སྦོལ༔ 
བདུན་གཉིས་སོང་ནས་དྲག་ཏུ་བྲབ༔ མཚོན་དང་དུག་དང་ནད་རླངས་ཀྱིས༔ དགྲ་བོ་ 
རྦུ་རྦུ་བསད་པར་བསམས༔ བཛྲ་ས་དྷུ་ཙ་ཧྲིང་ཛཿ ཏྲི་པ་ཙ་ཤུ་ལ་རྲི་ཛཿ པྲ་ན་ས་དྷུ་ཚེ་ 
ལ་གུར་པ་ཏི༔ ཙ་མུན་རག་མུན་ཐཾ་ས་ཏུ་རག་རྦདཿ༔ སྲི་ཀ་ད་རི་ས་ཏུ་ཤིག༔ ཆེ་གེ་མོ་མ་ 
ར་ཡ་སོདཿ༔ ཅེས་པས༔ ཞག་བདུན་ ༼རྣལ་འབྱོར་རབ་ཀྱིས༔ མཆན།༽ ནམ་ཉེར་གཅིག་ ༼སུས་ 
ཀྱང་འགྲུབ༔ མཆན།༽ ཏུ༔ སྟན་དྲོད་ མ་ ཡལ་ མི་མི་འཕྲད༔ ཁྱི་ དང་བུད་ མེད་ ཉེཪ་ མི་རུང་ ༔ སུ་ 
ལ་མི་བསྟན་གསང་བ་ཤིན་ཏུ་གཅེས༔ དེ་ཚེ་རྟགས་ཀྱི་རིམ་པ་ནི༔ བོན་པོ་སྔགས་པ་ཨ་ 
ཙ་རཿ༔ ཕ་ཁུ་ཞང་བློན་མི་རིགས་རྣམས༔ ཞག་བདུན་འབོད་པ་དང་པོའི་རྟགས༔ སྟག་སྤྱང་ 
གཅན་གཟན་རི་དྭགས་དེད༔ སྒྲ་འོད་ཐོག་འཚེག་དམག་ལ་འགྲོ༔ མཚོན་བརྡུང་བྲག་ 
གཤག་ཤིང་བཅད་དང་༔ རྦབ་དང་ལིངས་བྱེད་བླ་དྭགས་གསོད༔ བར་གྱི་ཞག་བདུན་ 
སྦད་པའི་རྟགས༔ ཤ་ཁྲག་དམར་གཡོས་ནང་རོལ་ཟ༔ མགོ་དང་གློ་སྙིང་བདག་ལ་སྟེར༔ 
ལན་གསུམ་བར་དུ་བསྐྱར་ཞིང་འབྱུང་༔ ལས་གྲུབ་རྗེས་ཀྱི་བསད་རྟགས་སོ༔ དེ་ལྟར་ 
རྟགས་རྫོགས་དལ་གྱི་ནུབ༔ ལས་ཁུང་ནང་དུ་སྐྱེར་པ་ཡི༔ ཧོམ་བྱས་ཐོད་པར་ལིངྒ་ཕྱུང་༔
- 38 -

༄༅། །ཟབ་གཏེར་ཆོས་ཀྱི་མཛོད་ཁང༌།
གྲི་མཚོན་གཏུབ་ཅིང་ཕུར་པས་གདབ༔ ཟན་གྱི་ཉ་བོ་མིང་རུས་ཅན༔ གསད་པ་ཉི་ཤུ་རྩ་ 
གཅིག་དང་༔ གོང་གི་ལིངྒ་འགུགས་གཞུག་བྱ༔ ཐོ་བས་བརྡུངས་ཤིང་ལིང་རོ་དང་༔ བསྲེག་ 
རྫས་ར་ཡི་དབང་པོ་ལྔ༔ མེ་ལྷ་དམ་ཅན་བསྐྱེད་ལ་འབུལ༔ གོང་གི་སྔགས་ལ་ཁཱ་ཧི་གདག༔ 
དམ་ཅན་དྲེགས་པ་འཁོར་བཅས་ཀྱིས༔ དགྲ་བོའི་ཤ་རུས་མ་ལུས་པ༔ རྔམ་ཞིང་རྔམ་ཞིང་ 
ཟོས་པར་བསམས༔ ཐལ་བ་ཆ་གཅིག་མཆོད་རྟེན་ནམ༔ ཡང་ན་རྒྱ་གྲམ་ལམ་དུ་མནན༔ 
ཆ་གཅིག་ཀླུ་བཙན་གནས་སར་གཏད༔ ཆ་གཅིག་དགོང་ཁ་རླུང་ལ་ཕྱར༔ དེས་ནི་རྡོ་རྗེའི་ 
སྲོག་ཡོད་ཀྱང་༔ སྒྲོལ་བར་ངེས་ཀྱི་ཐེ་ཚོམ་མེད་དོ༔ ༈ གལ་ ༼གནད་དབབ་ཡིན་ནོ༔ མཆན།༽ 
ཏེ་རྟགས་མེད་འཁུ་ལྡོག་ན༔ རང་ཉིད་ཡི་དམ་ང་རྒྱལ་གྱིས༔ ཤོག་གུ་རོ་རས་ཤིང་ཤུན་ 
ལ༔ སྐྱེས་བུའི་སྐུ་འབག་གོང་བཞིན་བྲི༔ སྤྱང་ཐོད་ནང་གི་ལིངྒ་ཉིད༔ སྐུ་གཟུགས་དེ་ཡི་ 
སྙིང་ཁར་གླན༔ རྦད་བསད་སྔགས་ཀྱིས་མཐའ་མ་བསྐོར༔ འགུགས་གཞུག་བྱས་ལ་སྔར་ 
བཞིན་དུ༔ སྙིང་ནང་དྲིལ་ལ་སྤྱང་ཐོད་གཞུག༔ ཞག་གསུམ་སྲོག་སྔགས་དབུ་ཞབས་ལྡོག༔ 
དགྲ་ཡི་མིང་ཤུལ་སྐྱེས་བུ་གཞུག༔ གསད་པའི་སྦྱོར་བ་དེ་ལ་བརྩམ༔ དེ་ཚེ་འདུད་དང་ 
ཕྱག་བྱེད་དང་༔ བསད་རྟགས་ལ་སོགས་གནད་ཕེབས་ནས༔ སྐུ་གཟུགས་ཕྱུང་ལ་སྨན་ 
སྤོས་ཆུས༔ བཀྲུ་ཞིང་གསོ་དང་བསྐང་བཤགས་བྱ༔ ལིངྒ་སྔར་ཤུལ་བཅུག་ལ་བྲབ༔ ལས་ 
གཞུང་གོང་བཞིན་བྱས་པ་ཡིས༔ ལས་མི་འགྲུབ་པའི་དོགས་མ་མཆིས༔ ཤི་ས་ཨར་ལ་ 
གཏད་པ་སྟེ༔ ཚོད་དང་སྦྱར་བ་ཤིན་ཏུ་གཅེས༔ མང་ན་ཆོས་སྐྱོང་ནུས་སྟོབས་ཟད༔ འདི་ 
ལྟ་བུ་ཡི་སྦྱོར་བ་ཡིས༔ རྡོ་རྗེ་འཛིན་ཡང་འཇིག་པར་ནུས༔ དགྲ་བོ་ཙམ་ལ་སྨོས་ཅི་དགོས༔ 
སྐྱེས་བུ་ཆེན་པོའི་གསང་སྒྲུབ་འདི༔ གནམ་སྐས་བྲག་ལ་སྦས་ཏེ་བཞག༔ མ་འོངས་ཕྱི་ 
མའི་དུས་ཀྱི་ཚེ༔ ལས་ཅན་གཅིག་དང་འཕྲད་པར་ཤོག༔ ས་མ་ཡཱ༔ ཁ་ཐཾ༔ གུཧྱ༔ རྒྱ་
- 39 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྒྱ་རྒྱ༔ བདག་འདྲ་ རཏྣ་གླིང་པ་ངས༔ ཁྱི་ལོ་རྟ་ཟླའི་ཚེས་གཅིག་ལ༔ གནམ་སྐས་བྲག་ 
ལས་བཏོན་པ་ཡིན༔ གཡུ་མཚོའི་མགུལ་དུ་ཤོག་སེར་ངོས་ལས་བཤུས་པའོ༔
ཏི
- 40 -

༄༅། །ཟབ་གཏེར་ཆོས་ཀྱི་མཛོད་ཁང་།
ཨོ་རྒྱན་གཏེར་བདག་གླིང་པའི་ཆོས་སྐྱོང་སྒྲུབ་སྐོར་བཞུགས།
༈ གནོད་སྦྱིན་བཤན་པ་དམར་ནག་གི་སྒྲུབ་ཐབས།
༄༅། །ཨོཾ་སྭ་སྟི། གསང་བདག་དཔའ་བོ་ཧེ་རུ་ཀར། །བཏུད་ནས་བསྟན་སྲུང་གནོད་ 
སྦྱིན་ཆེ། །བཤན་པ་དམར་ནག་སྒྲུབ་པའི་ཐབས། །སྲོག་དབང་བཅས་པ་མདོར་བསྡུས་
བཤད། །
འདིར་གནོད་སྦྱིན་བཤན་པ་དམར་ནག་གི་སྒྲུབ་ཐབས་དང་འབྲེལ་བར་དབང་བསྐུར་བ་ལ་གསུམ་སྟེ། སྦྱོར་བ་ཡོ་བྱད་ཀྱི་
གཤོམ། དངོས་གཞི་སྒྲུབ་པའི་ཐབས་དང༌། དབང་གི་ཆོ་གའོ། །དང་པོ་ཡོ་བྱད་བཤམ་པ་ནི། སྟེགས་བུ་ཁྲག་དང་བདུད་ 
རྩིས་བྱུགས་པའི་ཁར་མཎྜལ་གྲུ་གསུམ་དམར་ནག་གི་ཕྱིར་པདྨ་འདབ་བརྒྱད་དང་མེ་རིས་ཟླུམ་པོར་བསྐོར། དབུས་སུ་ལྷ་ 
གྲངས་ཀྱི་ཚོམ་བུ་བཀོད་པའི་སྟེང་དུ་མཉྫི་ལ་ཟངས་གཞོང་དུ་རྟེན་གཏོར་གྲུ་གསུམ་དམར་པོ་རང་འདྲ་བརྒྱད་ཀྱིས་བསྐོར་
བ་ལ་ཤ་ཁྲག་སྣ་ཚོགས་པས་བརྒྱན། འོམ་བུའི་མདའ་བྱ་རོག་གི་སྒྲོ་ཅན་ལ་དར་ལེ་བརྒན་དང་སྐུ་གཟུགས་ཀྱི་ཙཀྲི་བཏགས་ 
པ་བཙུགས། ཕྱིའི་ཕྱོགས་ཀྱི་པད་འདབ་བཞི་ལ་ཤར་ནས་བརྩམས་ཏེ་རལ་གྲི་གྲི་གུག་སྙིང་ཞགས་ཐོད་ཁྲག་བཞི་དང༌། མེ་ 
ནས་བརྩམས་ཏེ་མཚམས་བཞིར་སྐམ་གཤེར་གྱི་ཐུན་སྣོད། ཟོར་གཏོར། མེ་ཧོ་གྱི་ཏིང་ལོ་གྲུ་གསུམ། མནན་པའི་སཙཱ་ 
རྣམས་བཞག མདུན་དུ་མཆོད་གཏོར་དང་སྨན་རཀ གཡས་སུ་ཞིང་ལྤགས་གླང་ཀོ་སྟག་ཤམ་གྱི་ཙཀྲཱི། གཡོན་དུ་བཟའ་ 
བའི་འབྲང་རྒྱས། མཐར་ཉེར་སྤྱོད་ལྔ་སོགས་མཆོད་པས་བསྐོར་རོ། །གཉིས་པ་སྒྲུབ་པའི་ཐབས་ནི། གསང་བདག་སོགས་ཡི་དམ་ 
གང་འོས་ཀྱི་བདག་བསྐྱེད་སྔོན་དུ་འགྲོ་བས། སྤྱི་དང་ཁྱད་པར་གྱི་མཆོད་པ་རྣམས་བྱིན་གྱིས་བརླབས། མདུན་གྱི་རྟེན་བསངས་ 
སྦྱངས། སྟོང་པའི་ངང་ལས་མདུན་དུ་རཀྟའི་རྒྱ་མཚོ་རྦ་ཀློང་འཁྲུགས་པའི་དབུས་སུ། ཟངས་
ཀྱི་སྐུ་མཁར་འཇའ་ཚོན་སྣ་ལྔའི་འོད་ཟེར་འཕྲོ་བ། སྟེང་ན་དུག་གི་སྤྲིན་འཁྲིགས་ཤིང་འབྲུག་ 
སྒྲ་དྲག་པོ་དང་བཅས་པའི་གནམ་ལྕགས་ཐོག་གི་བུ་ཡུག་འཚུབ་པ། ཕྱི་ནས་རླུང་ནག་
- 41 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
འཚུབ་མར་འཁྱིལ་ཞིང་ལྕགས་རི་ནག་པོས་བསྐོར་བའི་དབུས་སུ། བཻཌཱུརྱའི་བྲག་དང་ 
པད་ཉི་དགྲ་བགེགས་ཀྱི་སྟན་ལ་ཟངས་ཀྱི་ཁྱུང་དམར་སྤུ་གྲིའི་སྒྲོ་གཤོག་ཅན་གྱི་སྟེང་དུ། 
ཀྵ་ལས་གནོད་སྦྱིན་བཤན་པ་དམར་ནག་ཞལ་གཅིག་ཕྱག་བཞི་པ། གཡས་གཉིས་རལ་ 
གྲི་དང་གྲི་གུག གཡོན་གཉིས་ཐོད་པ་དང་སྙིང་ཞགས་འཛིན་པ། དར་དམར་གྱི་བེར་དང་ 
དུར་ཁྲོད་ཀྱི་ཆས་ཅན། འཇིགས་ཤིང་རྔམ་པའི་ཚུལ་གྱིས་མེ་རླུང་འཚུབ་མའི་ཀློང་ན་ 
བཞུགས་པའོ། །ཕྱི་རོལ་གྱི་ཤར་ནས་རིམ་པ་བཞིན། རྒྱལ་པོ་སྟག་གི་མགོ་ཅན་དཀར་ 
པོ༑ སྲིན་པོ་ནེ་ཙོའི་མགོ་ཅན་དུད་ཁ། གཤིན་རྗེ་གཟིག་གི་མགོ་ཅན་དམར་ནག མ་མོ་ 
རྨ་བྱའི་མགོ་ཅན་ལྗང་ནག བཙན་དོམ་གྱི་མགོ་ཅན་སྔོན་པོ། གཟའ་བདུད་ཤང་ཤང་གི་ 
མགོ་ཅན་དུད་ཁ། བདུད་འབྲོང་གི་མགོ་ཅན་ནག་པོ། ཀླུ་བདུད་ཉའི་མགོ་ཅན་སྔོན་པོ། 
དེ་ཐམས་ཅད་ཀྱང་རང་མདོག་དང་མཚུངས་པའི་རྟ་ལ་བཞོན་ནས་གཡས་དར་མདུང་དང་
གཡོན་སྙིང་དང་ཞགས་པ་འཛིན་པ། དར་བེར་དང་སྟག་རལ་གཟིག་ཤུབས་འཆང་བ།
ལས་བྱེད་ཕོ་ཉ་སྡེ་བརྒྱད་སོགས་ཤ་ཟ་བཤན་པའི་ཚོགས་ཀྱིས་བསྐོར་བའི། གནས་གསུམ་ 
བྱིན་གྱིས་བརླབས། ཧཱུཾ་ལས་འོད་ཟེར་འཕྲོས་པས་ལྕང་ལོ་ཅན་དང་ཧེ་ཆེན་བརྡལ་བའི་དུར་ 
ཁྲོད་ནས་གནོད་སྦྱིན་འཁོར་བཅས་སྤྱན་དྲངས་པར་བསམ་ལ་དར་དམར་གྱིས་གཡབ་ཅིང་ཚིལ་ཆེན་གྱི་ 
གསུར་དུད་དང་བཅས་པས། ཨེ་ བྷྱོཿ༔ དད་པ་དང་ནི་དམ་ཚིག་གིས། །གནོད་སྦྱིན་ཆེན་པོ་སྤྱན་ 
འདྲེན་ནོ། །ཧེ་ཆེན་བརྡལ་བའི་དུར་ཁྲོད་ནས། །གནོད་སྦྱིན་ཆེན་པོ་སྐུ་སྐྱོད་ཅིག །གླིང་ 
བཞི་སྲིད་པའི་ཕོ་བྲང་ནས། །འཕུང་བྱེད་དམར་ནག་གཤེགས་སུ་གསོལ། །སློབ་དཔོན་ 
པདྨའི་སྤྱན་སྔ་རུ། །བསྟན་པ་བསྲུང་བར་ཞལ་བཞེས་པའི། །གནོད་སྦྱིན་འཁོར་བཅས་ 
གཤེགས་སུ་གསོལ། །དམར་པོ་མི་ཟན་འདིར་གཤེགས་འཚལ། །དམ་ཉམས་བཤན་པ་
- 42 -

༄༅། །ཟབ་།ཏེར་ཆོས་ཀྱི་མཛོད་ཁང་།
གཤེགས་སུ་གསོལ། །གཟའ་བདུད་མིག་དམར་གཤེགས་སུ་གསོལ། །གཏེར་བདག་ཆེན་
པོ་གཤེགས་སུ་གསོལ།།རྣལ་འབྱོར་དགྲ་ལྷ་གཤེགས་སུ་གསོལ། །ལྷ་སྲིན་སྡེ་བརྒྱད་ 
གཤེགས་སུ་གསོལ། །གནོད་སྦྱིན་དམག་ཚོགས་གཤེགས་སུ་གསོལ། །དོན་ལ་གཤེགས་ 
བཞུད་མི་མངའ་ཡང༌། །སངས་རྒྱས་བསྟན་པ་བསྲུང་སླད་དུ། །འཁོར་དང་བཅས་ 
ཏེ་གཤེགས་སུ་གསོལ། །ཨེ་ཧེ་མ་རུ་ཙེ་ས་མ་ཡ་ཨཱ་ཀར་ཥ་ཡ་ཛ༔ ཞེས་པས་སྤྱན་དྲངས། དུར་ 
ཁྲོད་རོལ་པའི་དཀྱིལ་འཁོར་འདིར། །པདྨ་ཉི་ཟླའི་གདན་ལ་བཞུགས། །སངས་རྒྱས་བསྟན་ 
པ་བསྲུང་མཛད་ཅིང༌། །གདུག་པའི་དགྲ་བགེགས་ཚར་གཅོད་པའི། །གནོད་སྦྱིན་འཁོར་ 
དང་བཅས་པ་ལ། །དང་བའི་ཡིད་ཀྱིས་ཕྱག་འཚལ་ལོ། །ཞེས་བཞུགས་སུ་གསོལ་ནས་ཕྱག་བྱ། ཧྰུྃ༔ 
གནོད་སྦྱིན་དགྲ་ལྷ་འཁོར་བཅས་ལ། །གསོལ་ཞིང་མཆོད་པ་འབུལ་བ་ནི། །དམ་ཉམས་ 
དགྲ་བགེགས་བསྒྲལ་བ་ཡི། །ཤ་ཆེན་རཀྟ་ལ་སོགས་པ། །ཤ་སྣ་ཁྲག་སྣ་འབུམ་གྱིས་ 
མཆོད། །བྷནྡྷ་རུས་པ་ཚིལ་ཆེན་དང་། །བདུད་རྩི་འབྲུ་བཅུད་ཆང་གིས་མཆོད། །རོ་བརྒྱ་ 
ལྡན་པའི་བ་ལིང་འདི། །གནོད་སྦྱིན་འཁོར་བཅས་མཆོད་པར་བཞེས། །སྨན་སྣ་སྟོང་དང་ 
ཤ་སྣ་འབུམ། །ཁྲག་སྣ་སྟོང་དང་ཛ་གད་ཕུད། །ཆུ་སྣ་སྟོང་དང་སྙིང་སྣ་འབུམ། །ཀོ་རོ་ཙ་ 
ན་བ་སུ་ཏ། །འབྲུ་སྣ་སྣ་ཚོགས་རིན་ཆེན་ལྔ། །བཟའ་བཏུང་རྣམ་པ་སྣ་ཚོགས་རྣམས། ། 
གནོད་སྦྱིན་འཁོར་བཅས་མཆོད་པར་བཞེས། །སེང་གེ་གླང་ཆེན་ཁྱུང་ལ་སོགས། །བྱོལ་ 
སོང་རིགས་གྱུར་སྣ་ཚོགས་དང༌། རིན་ཆེན་སྣ་བདུན་དར་ཟབ་སོགས། །སྤྱན་གཟིགས་ 
རྣམ་པ་སྣ་ཚོགས་དང༌། །ཕྱི་ནང་མཆོད་པ་རྒྱ་མཚོའི་ཚོགས། །གནོད་སྦྱིན་འཁོར་བཅས་ 
མཆོད་པར་བཞེས། །ལྷ་སྲིན་སྡེ་བརྒྱད་མཆོད་པར་བཞེས། །གསོལ་ལོ་ཐུགས་དམ་སྐོང་ 
གྱུར་ཅིག །དམ་ཚིག་ཉམས་ཆག་མ་ལུས་བཤགས། །བར་ཆད་རྐྱེན་རྣམས་བསྲུང་དུ་
- 43 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གསོལ། །མཐུན་པའི་དངོས་གྲུབ་སྩལ་ཏུ་གསོལ། །ཨེ་ཧེ་མ་རུ་ཙེ་ས་པཱ་རི་ཝཱ་ར་ཨཉྙཾ་ནས་ 
ཤབྟའི་བར་དང་། མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི་ཞེས་པས་བདུད་རྩི་དང་། མ་ཧཱ་རཀྟ་ཁ་ཁ་ཁཱ་ 
ཧི་ཁཱ་ཧི་ཞེས་རཀྟ་འབུལ། རྩ་སྔགས་ལ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་བཏགས་པ་བདུན་གྱིས་ 
གཏོར་མ་ཕུལ་ནས་ཕྲིན་ལས་གསོལ། བསྟོད་པ་ནི། ཧཱུཾ། སྔོན་ཚེ་བསྟན་པ་བསྲུང་བར་ཁས་བླངས་པ། ། 
དུར་ཁྲོད་བདག་པོ་ཤ་ཟ་སྲིན་པོའི་གཟུགས། །གནོད་སྦྱིན་སྲིན་མོ་ཚོགས་པའི་བུ་གཅིག་ 
པོ༑ ༑སྐུ་མདོག་དམར་ནག་ཁྲོ་བོའི་ཚུལ་འཆང་བ། །ཤིན་ཏུ་འཇིགས་པའི་མེ་འོད་ལུས་ 
ལ་འཕྲོ།།ཞལ་གདངས་ཁྲག་འཛག་དུག་གི་མཆེ་བ་གཙིགས། །གློག་ལྟར་འཁྱུག་པའི་ 
ལྗགས་ཀྱིས་སྙིང་ཁྲག་འཐུང་། །རལ་པ་དམར་ནག་སྲིད་པའི་རྩེ་མོར་འཁྱིལ། །ཕྱག་བཞི་ 
གཡས་གཉིས་རལ་གྲི་གྲི་གུག་གིས། །སྲིད་གསུམ་གདུག་པའི་སྲོག་རྩ་དམར་པོ་གཅོད། 
གཡོན་གཉིས་སྙིང་ཞགས་ཐོད་པ་ཁྲག་ཅན་གྱིས། །ཁམས་གསུམ་དགྲ་བོའི་ཤ་ཁྲག་ཞལ་ 
དུ་གསོལ། །གནོད་སྦྱིན་ཆེན་པོའི་སྐུ་ལ་ཕྱག་འཚལ་བསྟོད། །དར་དམར་འཇོལ་བེར་ 
གསེར་ག་རིན་ཆེན་བཅིངས། །གླིང་བཞིར་རྒྱུག་ཅིང་མཚོན་གཟེར་དགྲ་ལ་འདེབས། ། 
ཁྱུང་དམར་ཆིབས་ནས་སྲིད་གསུམ་ཡུད་ཀྱིས་བསྐོར། །གླང་ཆེན་ཀོ་རློན་མི་ལྤགས་གཡང་ 
གཞི་གསོལ། །དམ་ཉམས་དགྲ་ཡི་བླ་སྲོག་ཧུབ་ཀྱིས་འདེབས། །སྟག་ཤམ་ང་རྒྱལ་དྲེགས་ 
པ་དབང་དུ་སྡུད། །ལས་ལ་བསྐུལ་ཚེ་སྡེ་བརྒྱད་བྲན་དུ་འཁོལ། །དམ་ཉམས་བསྒྲལ་ནས་ 
རྣལ་འབྱོར་ཕྲིན་ལས་མཛད། །སྲོག་བདུད་བཤན་པ་ཁྱོད་ལ་ཕྱག་འཚལ་བསྟོད། །མཁའ་ 
ལ་བསྐྱོད་ཚེ་སྟོང་གསུམ་ཁུ་སྒྲས་འགེངས། །དུར་ཁྲོད་དམག་ཚོགས་གཡབས་ནས་དམ་ 
ཉམས་སྒྲོལ། །དྲག་པོའི་ང་རོ་འབྲུག་གི་སྒྲ་སྒྲོགས་པས། །སྲིད་པ་གསུམ་གཡོ་ཁམས་ 
གསུམ་རབ་ཏུ་འཁྲུག །གར་རྦད་ས་རུ་དམ་ཉམས་ཐལ་བར་རློག །གར་ཕེབས་ས་རུ་མི་
- 44 -

༄༅། །ཟབ་གཏེར་ཆོས་ཀྱི་མཛོད་ཁང༌།
རོ་རགས་སུ་འཚེར། །གནོད་སྦྱིན་ཆེན་པོ་ཁྱོད་ལ་ཕྱག་འཚལ་བསྟོད། །ཅེས་བསྟོད་པ་བྱའོ། ། 
བཟླས་པ་ནི། གནོད་སྦྱིན་འཁོར་བཅས་ཀྱི་ཐུགས་ཀར་ཉི་མ་ལ་གནས་པའི་སྲོག་ཡིག་གི་མཐར་ 
སྔགས་ཀྱིས་བསྐོར་བ། བདག་གི་ཐུགས་ཀའི་འོད་ཀྱིས་བསྐུལ་བས་ཅི་འདོད་པའི་ཕྲིན་ 
ལས་ཐོགས་མེད་དུ་སྒྲུབ་པར་བསམ་ལ།ཨེ་ཧེ་མ་རུ་ཙེ་གུ་ཎ་ཧྲཱི་ཏྲི་གྷཾ་བྷྱོཿ་ཤ་རཾ་བྷྱོཿ་པུ་རུ་ཛ་གྷིག་ཧ་
ལ་གྷ་ན་ཏ་ཡ་ཛཿཛཿ ཞེས་པ་ནི་འབོད་སྔགས་ཏེ། རྦད་བསད་ཀྱི་སྔགས་གཞན་ཡང་ཡོད་མོད་འདིར་དེ་ཙམ་གྱིས་ 
ཆོག་ཤེས་པར་བྱའོ། །དེ་ལྟར་བཟླས་པའི་མཐར་མཆོད་ཅིང་འདོད་དོན་གསོལ། བསྐང་བཤགས་དང་དྲག་པོའི་ལས་ལ་
བསྐུལ་བ་སོགས་བྱེད་ནའང་འདི་ཉིད་དུ་བྱའོ། །ཐུན་གྱི་མཐར་གཏོར་མ་སྔར་བཞིན་བསྔོས་ནས། སློབ་དཔོན་པདྨའི་ 
སྤྱན་སྔ་རུ། །བསྟན་པ་བསྲུང་བར་ཞལ་བཞེས་པའི། །གནོད་སྦྱིན་ཆེན་པོ་འཁོར་དང་ 
བཅས། །མཆོད་སྦྱིན་གཏོར་མ་འདི་བཞེས་ལ། །ནས། ཡིད་ལ་འདོད་པ་ཀུན་འགྲུབ་མཛོད། 
ཅེས་པའི་བར་གྱིས་གཏོར་མ་བཏང་། གཏང་རག་བཟོད་གསོལ། གཤེགས་གསོལ་སོགས་སྤྱི་ལྟར་བྱའོ། །འདི་ལ་བསྙེན་ 
སྒྲུབ་ལས་སྦྱོར་གྱི་མན་ངག་རྣོ་ཞིང་འདྲིལ་བ་མང་དུ་བཞུགས་པ་ནི་གཏེར་གཞུང་དང་ཀུན་མཁྱེན་ཆེན་པོའི་གསུང་ལས་ཤེས་ 
པར་བྱའོ། །གསུམ་པ་དབང་གི་ཆོ་ག་ནི། བདག་མདུན་གྱི་སྒྲུབ་མཆོད་སྔར་བཞིན་བྱས་ལ། སློབ་མའི་བྱ་བ་ཁྲུས་དང་བགེགས་
བསྐྲད་སོང་ནས། མཚམས་སྦྱོར་གྱི་ཁྱད་པར། འདིར་རྒྱལ་བའི་བསྟན་སྲུང་ཐམས་ཅད་ཀྱི་ནང་ནས་ 
མཐུ་ནུས་ལྷག་པར་ཆེ་ཞིང༌། དྲག་རྩལ་མྱུར་མགྱོགས་ཀྱི་ཕྲིན་ལས་དང་ལྡན་པ་འདི་ཉིད། 
སྔོན་སློབ་དཔོན་ཆེན་པོ་པདྨ་ཐོད་ཕྲེང་ཉིད་ཧེ་ཆེན་དྷ་ནའི་དུར་ཁྲོད་ན་བརྟུལ་ཞུགས་ཀྱི་ 
སྤྱོད་པ་ལ་བཞུགས་པའི་ཚེ། སྣང་སྲིད་ཀྱི་དྲེགས་པ་ཅན་ཐམས་ཅད་དབང་དུ་བསྡུས་ཤིང༌། 
ཁྱད་པར་དུར་ཁྲོད་ཀྱི་བདག་པོ་གནོད་སྦྱིན་རཀྴ་གདོང་དམར་བྱ་བ་ཉིད་ཀྱིས་ཕྲིན་ལས་
ཐམས་ཅད་ཐོགས་མེད་དུ་བསྒྲུབས། དུས་ཕྱིས་བལ་ཡུལ་ཡང་ལེ་ཤོད་ཀྱི་བྲག་ཕུག་ན་ 
དགོངས་པ་ལ་བཞུགས་པའི་ཚེ། མི་རང་དམར་པོ་མེ་འོད་འཕྲོ་བ་ལྗགས་གློག་ལྟར་
- 45-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
འཁྱུག་ཅིང་མིག་ནས་མེའི་ཚྭ་ཚྭ་འཕྲོ་བ་ཟངས་ཀྱི་ཁྱུང་དམར་ལ་ཞོན་པ་ཞིག་དངོས་སུ་འོངས་
ནས་སློབ་དཔོན་གྱི་དགོངས་པ་སད་དུ་བྱུང་བ་དེར། སློབ་དཔོན་གྱིས་ཏིང་ངེ་འཛིན་གྱི་ 
ཟིལ་གྱིས་མནན་པས། སྔོན་གྱི་ཚེ་མཆེད་དུ་གྱུར་པའི་ལོ་རྒྱུས་དང་བཅས་ཏེ་སྒྲུབ་ཐབས་
དང་སྲོག་སྙིང་ཕུལ་ནས་བསྟན་པ་བསྲུང་བར་ཁས་བླངས་ཤིང་དམ་བཅས། གནོད་སྦྱིན་ 
ཉིད་ཀྱིས་གསང་བའི་བདག་པོ་ལ་ཕུལ་བའི་སྲོག་དམར་ལེན་སྤུ་གྲིའི་རྒྱུད་ཅེས་བྱ་བ་ཧེ་
ཆེན་དྷ་ནའི་དུར་ཁྲོད་ཀྱི་ཕ་ཝོང་སྟག་འདྲ་བའི་འོག་ན་ཡོད་པ་སློབ་དཔོན་ལ་འབུལ་ལོ་
ཞེས་ལུང་བསྟན། དེ་སློབ་དཔོན་གྱིས་ཕྱུང་ནས་བསྙེན་སྒྲུབ་ལས་སྦྱོར་རྣོ་མྱུར་ཟབ་ཅིང་
འདྲིལ་བའི་མན་ངག་ཏུ་བསྡེབས་པ་ཕྱི་རབས་བསྟན་པ་བསྲུང་བའི་དོན་དུ་གཏེར་དུ་སྦས་
པ༑ གཏེར་སྟོན་པདྨ་ལས་འབྲེལ་རྩལ་དང༌། རཏྣ་གླིང་པས་སྤྱན་དྲངས་པ་ལས། ཐུན་
མོང་མ་ཡིན་པའི་སྲོག་དབང་ཟབ་མོ་རིག་འཛིན་བརྒྱུད་པ་རྣམས་ཀྱི་ཕྱག་བཞེས་བཞིན་
སྒྲུབ་པ་ལ་སློབ་དཔོན་གྱི་བྱ་བ་རྣམས་སྔོན་དུ་སོང༌། སློབ་མའི་བྱ་བ་མཎྜལ་ཕུལ་ནས། 
གསོལ་བ་འདེབས་པ། ཀྱེ་མ་དུས་གསུམ་བླ་མ་རྗེ། །སངས་རྒྱས་བསྟན་པ་བསྲུང་བའི་ཕྱིར། ། 
བདག་གིས་ཞིང་བཅུ་སྒྲོལ་བར་བྱེད། །མངོན་སྤྱོད་ལས་འདི་བདག་སྒྲུབ་པས། །དམ་ 
ཉམས་གཤེད་མར་དབང་བསྐུར་གསོལ། །ཞེས་ལན་གསུམ། བླ་མས། ཁྱོད་ཀྱིས་དམ་བཅས་ 
དེ་ལེགས་པས། །འགྲོ་བ་ཀུན་གྱི་སྲོག་ལེན་པར། །གནོད་སྦྱིན་བཤན་པའི་དབང་འདི་ 
བསྐུར། །སངས་རྒྱས་བསྟན་པ་ཁྱོད་ཀྱིས་སྲུངས། །ཞེས་བརྗོད། རྒྱུན་བཤགས་གང་འོས་ཀྱིས་ཚོགས་བསག་ 
བྱ༑ གཏོར་མ་མདུན་བསྐྱེད་བཞིན་གསལ་བཏབ། ཡེ་ཤེས་པ་སྤྱན་འདྲེན་དང་མཆོད་པ་འབུལ། གཏོར་མ་སློབ་མའི་སྤྱི་ 
བོར་བཞག་ལ། སྔར་བཤད་པའི་བསྟོད་པ་ཡོངས་རྫོགས་སམ་བསྟོད་པ་བསྡུས་པ་གང་འོས་ཤིག་སྔོན་དུ་འགྲོ་བས་རྩ་ 
སྔགས་ཉེར་གཅིག་བཟླས་པའི་མཐར། ཧཱུཾ། དྲག་པོ་ཆེན་པོ་དྲག་ཤུལ་ཅན། །ཁམས་གསུམ་སྲོག་
- 46 -

༄༅། །ཟབ་གཏེར་ཆོས་ཀྱི་མཛོད་ཁང༌།
ལ་དབང་ཡང་མཛད། །འཇིག་རྟེན་ཁམས་ན་མཐུ་རྩལ་ཆེ། །སངས་རྒྱས་བསྟན་པ་བསྲུང་ 
བའི་ཕྱིར། །སྐལ་ལྡན་འདི་ལ་དབང་བསྐུར་བས། །སྲོག་བདག་མི་ཟན་དངོས་སུ་ གྱུར། ། 
མཐུ་དང་ནུས་པའི་རྩལ་རྫོགས་ནས། །མངོན་སྤྱོད་དྲག་པོའི་དབང་ཐོབ་ཤོག །ཅེས་དང་། 
བཀའ་བསྒོའི་ཚིག་གང་འོས་བརྗོད་དེ། གཏོར་མའི་ལྷ་སློབ་མ་ལ་ཐིམ་པས་སློབ་མ་གནོད་སྦྱིན་གྱི་
སྐུར་གྱུར་ནས་འགྲོ་བ་ཐམས་ཅད་ཀྱི་སྲོག་ལ་དབང་བའི་མཐུ་ཅན་དུ་གྱུར། དེའི་ཐུགས་ཀར་
སློབ་དཔོན་པདྨ་བསྐྱེད་ནས་རྟེན་འབྲེལ་སྙིང་པོས་བརྟན་པར་བྱ། གཏོར་ཟན་དགྲ་བོའི་ཤ་ཁྲག་བདུད་རྩིར་བསམ་པ་ཟར་ 
བཅུག་སྟེ་ཞལ་བསྲོ། སྐུ་གསུང་ཐུགས་ཀྱི་དབང་ངོ༌། །དེ་ལྟར་སློབ་མ་གནོད་སྦྱིན་དུ་གྱུར་པ་དཔའ་བའི་ 
རྟགས་ཀྱིས་མངའ་གསོལ་ཕྱིར། མི་ལྤགས་བཀོན་ལ། དམ་ཉམས་དགྲ་བགེགས་བསྒྲལ་བ་ 
ཡི༑ ༑ཞིང་ཆེན་གཡང་གཞི་འདི་བཀོན་པས། །ཁམས་གསུམ་དབང་དུ་འདུས་གྱུར་ཅིག ། 
གླང་ལྤགས་བཀོན་ལ། གླང་ཆེན་ཀོ་རློན་འདི་གཏད་པས། །སྲིད་གསུམ་ཟིལ་གྱིས་གནོན་གྱུར་ 
ཅིག །སྟག་ལྤགས་དཀྲིས་ལ། སྟག་གི་ཤམ་ཐབས་འདི་གཏད་པས། །དྲེགས་པ་ཅན་རྣམས་ 
ཐུལ་གྱུར་ཅིག །ཅེས་དཔའ་བོ་གཡུལ་དུ་འཇུག་པ་ལ་གོ་བགོ་བའི་ཚུལ་ལོ། །ཕྱག་མཚན་རྣམས་ལས་རལ་གྲི་གཏད་དེ། 
གཡས་སུ་རལ་གྲི་འདི་གཏད་པས། །དམ་ཉམས་ཐམས་ཅད་སྒྲོལ་གྱུར་ཅིག །གྲི་གུག་གཏད་དེ། 
འོག་མར་གྲི་གུག་འདི་གཏད་པས། །དགྲ་བོའི་སྙིང་རྩ་གཅོད་པར་ཤོག །སྙིང་ཞགས་གཏད་དེ། 
གཡོན་དུ་སྙིང་ཞགས་འདི་གཏད་པས། །དགྲ་འཆིང་དགྲ་སྙིང་འབྱིན་པར་ཤོག །ཐོད་ཁྲག་ 
གཏད་དེ། འོག་མར་ཐོད་ཁྲག་འདི་གཏད་པས། །དམ་ཉམས་སྙིང་ཁྲག་འཐུང་བར་ཤོག ། 
ཅེས་དཔའ་བོ་ལ་མཚོན་ཆ་གཏོད་པའི་ཚུལ་ཏེ་ཡོན་ཏན་གྱི་དབང་ངོ༌། །དྲག་པོའི་ཕྲིན་ལས་སྒྲུབ་པའི་ཆེད་དུ། གསོད་པའི་ 
ཐུན་རྫས་གཏད་ལ། དྲག་པོའི་ཐུན་འདི་གཏད་པ་ཡིས། །དམ་ཉམས་སྒྲོལ་བའི་གཤེད་མར་ 
ཤོག །འཕང་བའི་ཟོར་གཏོར་གཏད་ལ། དྲག་པོའི་ཟོར་འདི་གཏད་པ་ཡིས། །ཟོར་འཕངས་ཙམ་
- 47 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གྱིས་སྒྲོལ་བར་ཤོག །སྲེག་པའི་ཧོམ་གཏད་ལ། དྲག་པོའི་མེ་ཧོམ་འདི་གཏད་པས། །དགྲ་བགེགས་ 
ཐམས་ཅད་བསྲེག་པར་ཤོག །གནོན་རྫ་ས་མཆོད་རྟེན་གཏད་ལ། ནག་པོའི་སཙྪ་འདི་གཏད་པས། ། 
དགྲ་བགེགས་ཐམས་ཅད་གནོན་པར་ཤོག །དྲག་པོའི་ཕྲིན་ལས་ཀྱི་དབང་ངོ༌། །འབྲང་རྒྱས་གཏད་ལ། 
ཚོགས་མཆོད་སྤྱན་གཟིགས་འདི་གཏད་པས། །འདོད་ཡོན་ལྔ་ལ་སྤྱོད་པར་ཤོག །ཅེས་པ་ 
རྣམས་ཕྲིན་ལས་ཀྱི་དབང་ངོ་། །དེ་དག་གི་མཐར་རྟེན་འབྲེལ་སྙིང་པོ་བཟླ་ཞིང་མེ་ཏོག་འཐོར། དམ་ཚིག་ཁས་བླང་བ་སོགས་ 
སློབ་མའི་རྗེས་ཆོག་དང་། མདུན་བསྐྱེད་ཀྱི་རྗེས་ཆོག་ནི་སྔར་དང་འདྲའོ། །ཡང་གཏོར་དབང་ཙམ་སྒྲུབ་པར་འདོད་ན། 
སྟེགས་བུའི་ཁར་ཁྲག་གིས་སྦགས་པའི་འབྲུ་ཚོམས་ལྷ་གྲངས་དང་མཐུན་པར་བཀོད། དེའི་ཁར་གཏོར་མ་སྔར་བཞིན་བཅས་ 
པ་བཀོད། མཐའ་མཆོད་གཏོར་གྱིས་བསྐོར། བདག་མདུན་གྱི་སྒྲུབ་མཆོད་སྔར་ལྟར་ལ། སློབ་མས་མཎྜལ་གསོལ་བཏབ་ 
རྒྱུན་བཤགས་རྣམས་སྔོན་དུ་འགྲོ་བས་སློབ་དཔོན་ཡི་དམ་དང་གཏོར་མ་མདུན་བསྐྱེད་བཞིན་གསལ་འདེབས་སུ་བཅུག་
ནས། གཏོར་དབང་གཏོར་ཟན་སྦྱིན་པ་ཡན་ཆད་སྔར་ལྟར་བྱས་པས་འགྲུབ་བོ། ། 
རྣམ་འགྱུར་སྣ་ཚོགས་ཐོགས་མེད་དུ། །སྟོན་མཛད་རྡོ་རྗེ་འཛིན་པའི་བྲན། །ཟབ་རྒྱས་སྒྲུབ་ 
ཐབས་རྒྱ་མཚོ་ལས། །ཉེར་མཁོ་བདུད་རྩིའི་བཅུད་དུ་བསྡུས། །གནོད་སྦྱིན་བཤན་པ་དམར་ 
ནག་གི་སྒྲུབ་ཐབས་རྗེས་གནང་དང་བཅས་པ་གཏེར་ཁ་གཉིས་ལྡན་གྱི་ལུགས་བཞིན་བཀོད་པའི་ལེའུ་ཚན་ནོ།། །།
- 48 -

༄༅། །ཟབ་གཏེར་ཆོས་ཀྱི་མཛོད་ཁང་།
༈ བོད་སྐྱོང་བརྟན་མ་བཅུ་གཉིས་ཀྱི་སྒྲུབ་ཐབས།
༄༅། །ཨོཾ་སྭ་སྟི། རྒྱལ་ཀུན་གསུང་གི་གསང་བ་ནི། །རྡོ་རྗེའི་སློབ་དཔོན་གཟུགས་ཤར་ 
བ༑ ༑དེ་ལ་བཏུད་ནས་དམ་ཚིག་ཅན། །བརྟན་མའི་སྒྲུབ་ཐབས་མདོ་ཙམ་བཤད། །
འདིར་ཆོས་དབང་གི་གཏེར་བྱོན་བོད་སྐྱོང་དམ་ཅན་བརྟན་མ་བཅུ་གཉིས་ཀྱི་སྒྲུབ་ཐབས་དང་འབྲེལ་བར་སྲོག་གཏད་སྒྲུབ་ 
པ་ལ་གསུམ། སྦྱོར་བ་ཡོ་བྱད་ཀྱི་གཤོམ་དང་། དངོས་གཞི་སྒྲུབ་པའི་ཐབས་དང༌། སྲོག་གཏད་ཀྱི་རིམ་པའོ། །དང་པོ་ནི། 
དུས་ཁྱད་པར་ཅན་ལ་དབེན་པའི་གནས་སུ་ཡི་དམ་དང་འདིའི་བྲིས་སྐུ་ཡོད་ན་བཀྲམ། དེའི་མདུན་དུ་སྟེགས་བུ་ཇི་ལྟར་འོས་
པ་ལ་མཎྜལ་པདྨ་འདབ་མ་བཅུ་གཉིས་པ་མུ་ཁྱུད་དང་བཅས་བྲིས་པའམ་རས་དཀར་པོའི་གཞི་ལ་འབྲས་དཀར་གྱི་ཚོམ་བུ་
ལྷ་གནས་སོ་སོར་བཀོད་ཀྱང་རུང་། དབུས་སུ་མཉྫི་ལ་གུ་རུ་ཞི་དྲག་སོགས་གོང་གནོན་ཡི་དམ་གྱི་གཏོར་མ་སྐུ་གཟུགས་ཀྱི་ 
ཙཀྲཱི་དང་མདའ་དར་གྱིས་བརྒྱན་པ་བཞག པད་འདབ་བཅུ་གཉིས་ལ་ཤར་སྟོད་ནས་བརྩམས་ཏེ་བདུད་མོ་བཞི་ལ་གྲུ་གསུམ་ 
ནག་པོ་བཞི། གནོད་སྦྱིན་བཞི་ལ་གྲུ་བཞི་རྩེ་ཟླུམ་དམར་པོ་བཞི། སྨན་བཙུན་བཞི་ལ་ཟླུམ་གཏོར་དཀར་པོ་བཞི་རྣམས་ 
སོ་སོའི་སྐུ་གཟུགས་ཀྱི་ཙཀྴི་དར་འཕན་གྱིས་བརྒྱན་པ་རིམ་པ་བཞིན་བཀོད། དེ་རྣམས་ཀྱི་མདུན་དུ་ཞིང་ངམ་གཅན་གཟན་ 
པགས་པའི་ཁར་མཆོད་གཏོར་པདྨ་སྤུངས་པའམ། ལྕོག་ཟླུམ་བཅུ་གཉིས་ཁ་ཟས་བཟང་པོ་སྣ་ཚོགས་ཀྱིས་བརྒྱན་པ་དང་། 
གཡས་སུ་སྨན་ཕུད། གཡོན་དུ་རཀྟ། རྒྱ་ཕོར་དང༌། དངུལ་ཕོར་ལ་སོགས་པར་ཕྱེ་མར་ཕུད་སྐྱེམས་འབྲུ་དང་གསེར་གཡུས་ 
བྲན་པ། དཀར་སྐྱེམས་འོ་ཆོལ་སྨན་སྣས་བལྟམས་པ། མངར་སྐྱེམས་སྦྲང་ཆང་བུ་རམ་དང་བཅས་པ་རྣམས་དང༌། ཉེར་ 
སྤྱོད་རྣམ་པ་ལྔ་དང༌། སྨན་ཤིང་སྤོས་དཀར་སོགས་ཀྱི་དུད་སྤྲིན། མདའ་དར་སོགས་སྤྱན་གཟིགས་སྣ་ཚོགས་དང་ཉེར་མཁོའི་ 
ཡོ་བྱད་རྣམས་ཚོགས་པར་བྱའོ། །གཉིས་པ་སྒྲུབ་པའི་ཐབས་ནི། གོང་གནོན་ལྷའི་བདག་བསྐྱེད་ཀྱི་རྣལ་འབྱོར་བཟླས་ 
པ་དང་བཅས་པ་སྔོན་དུ་འགྲོ་བས་མཆོད་པ་རྣམས་བྱིན་གྱིས་བརླབས་ཤིང༌། ཁྱད་པར་གཏོར་མ་སྨན་ཕུད་ཀྱིས་བྲན་ལ།
- 49 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཨོཾ་ཨཱཿཧཱུྃཏྲཾ་སྥ་ར་ཎ་ཕཊ་སཾ་ཧ་ར་ཎ་ཧཱུྃ་ཏྲཾ་རཏྣ་ཏྲེ་ལོ་ཀྱ་ཕཊ༔ ཅེས་བརྗོད་པས། གཏོར་མའི་རྡུལ་ 
ཕྲ་རབ་རེ་རེ་ཞིང་རིན་པོ་ཆེའི་གུར་ཁང་ལོངས་སྤྱོད་ཟད་མི་ཤེས་པས་ནམ་མཁའ་གང་བར་
བསམ་ལ། འབྲུ་གསུམ་དང་ནམ་མཁའ་མཛོད་ཀྱི་སྔགས་རྒྱས་བྱིན་གྱིས་བརླབས། མདུན་བསྐྱེད་སྐོམ་པའམ་མ་བསྒོམས་ 
ཀྱང་རུང་སྟེ། རང་གི་སྙིང་གའི་འོད་ཟེར་གྱིས་དམ་ཅན་བརྟན་མ་བཅུ་གཉིས་འཁོར་དང་བཅས་
པ་སོ་སོའི་གནས་ནས་སྤྱན་དྲངས་པར་བསམ་ཞིང་། དུང་དམར་གྱི་ཕྱག་རྒྱ་བཅིངས་ཏེ་འབྲས་དཀར་ཙན་དན་ 
དཀར་པོ། ཨ་ཀ་རུ་སྤོས་དཀར་མར་གསར་དང་སྦྱར་བའི་སྤོས་དང་རོལ་མོར་བཅས་པས། ཨོཾ་བཛྲ་ཀྲོ་དྷ་མ་ཧཱ་ཤྲཱི་ 
ཧེ་རུ་ཀ་ཧཱུྃ་ཕཊ༔ ཧོ༔ ནག་མོ་བཞིན་མི་སྡུག་གི་བུ་མོ་བདུད་མོ་ཆེན་མོ་བཞི་དང་། དམར་ 
མོ་ཁྲོ་གཉེར་ཅན་གྱི་བུ་མོ་གནོད་སྦྱིན་ཆེན་མོ་བཞི་དང་། དཀར་ཤམ་བཞིན་བཟང་མ་ཡི་བུ་ 
མོ་སྨན་བཙུན་ཆེན་མོ་བཞི་སྟེ། བོད་ཁམས་སྐྱོང་བའི་བརྟན་མ་བཅུ་གཉིས་འཁོར་ཞིང་
གི་རྡུལ་སྙེད་དང་བཅས་པ་དཔལ་ཆེན་པོའི་ཕམ་ཕབས་ལེན་པ་དང་སྒྲུབ་པ་པོའི་སྡོང་གྲོགས་ 
ལ་འདིར་གཤེགས་ཤིག །ཛཿཧཱུཾ་བཾ་ཧོཿ བཛྲ་ཌཱ་ཀི་ནི་ཧཱུཾ་ཛཿ ཨེ་ཨ་ར་ལི་ཧྲི་ཧྲི་ཧྲི། ཧཱུཾ། ཚོགས་ 
དང་བཀའ་ཡི་ཚོགས་བཅས་ཉིད། །ཁྲག་འཐུང་དེ་བཞིན་ནམ་མཁའི་སྐུ། །ཚུར་གཤེགས་
ཚུར་གཤེགས་སྐྱོང་མ་རྣམས། །འདིར་སྤྱོན་དམ་སྐོངས་ཕྲིན་ལས་མཛོད། ། ཧཱུཾ། སྔོན་
ཚེ་དུར་ཁྲོད་བསིལ་བའི་ཚལ་དུ་ནི། །ཡེ་ཤེས་མཁའ་འགྲོ་སེང་གེའི་གདོང་ཅན་དང༌། །
བར་དུ་བལ་བོད་ཁ་བ་རོང་སྒོ་རུ། །སློབ་དཔོན་ཆེན་པོ་པདྨ་འབྱུང་གནས་ཀྱི། །སྤྱན་སྔར་ 
ཐུགས་དམ་ཞལ་བཞེས་དམ་བཅས་པའི། །བོད་སྐྱོང་བརྟན་མ་བཅུ་གཉིས་གནས་འདིར་ 
གཤེགས། །རང་རང་སྡེ་བརྒྱད་དུ་མའི་འཁོར་དང་བཅས། །བདག་ཅག་རྣལ་འབྱོར་སྒྲུབ་ 
མཆོག་འཁོར་བཅས་ལ། །ཐུགས་ཉིད་བརྩེ་བ་ཆེན་པོས་ཉེར་དགོངས་ལ། །སྤྱན་འདྲེན་ 
མཆོད་པའི་གནས་འདིར་གཤེགས་སུ་གསོལ། །ཨོཾ་ཨེ་ཧྱ་ཧི་ཌཱ་ཀི་ནི་ས་པཱ་རིཝཱ་ར་ས་མ་
- 50 -

༄༅། །ཟབ་གཏེར་ཆོས་ཀྱི་མཛོད་ཁང༌།
ཡ་ཛཿ ཛཿཧཱུྃ་བཾ་ཧོཿ ཞེས་སྤྱན་དྲངས་པས་སོ་སོའི་རྟེན་ལ་གཉིས་མེད་དུ་ཐིམ་སྟེ་བཞུགས་པར་བསམ་ཞིང་ཁྱུང་གཤོག་ 
གི་ཕྱག་རྒྱས་ཟིལ་གྱིས་མནན། ༀ་མ་མ་ཁ་ཁ། ལ་ལ། ལེ་ལེ། ཏཱ་ཏཱ། ཏེ་ཏེ། ཁ་རགླ། མ་མ་སྲིང་ 
འགྲོ་མ་ཧཱུྃ་བྷྱོཿ་ཧཱུཾ༔ བརྟན་མ་བཅུ་གཉིས་ཀྱི་ཞལ་དུ་མ་ཧཱ་པཉྩ་ཨ་མྲྀ་ཏ་ཁཱ་ཧི༔ མ་ཧཱ་རཀྟ་ 
ཁཱ་ཧི༔ མ་ཧཱ་བ་ལིཾ་ཏ་ཁཱ་ཧི༔ ཞེས་མཆོད་ཅིང་སྨན་རཀ་ཀྱང་སྦྲེང་ངོ་། ། བྷོ། བདག་ཉིད་ཆེན་མོ་ལ་ 
སོགས་བདུད་མོ་བཞི། །གངས་དཀར་ཤ་མེད་ལ་སོགས་གནོད་སྦྱིན་བཞི། །ཀོང་བཙུན་དེ་ 
མོ་ལ་སོགས་སྨན་མོ་བཞི། །བོད་ཁམས་སྐྱོང་བའི་བརྟན་མ་བཅུ་གཉིས་ལ། །སློབ་དཔོན་ 
ཆེན་པོ་པདྨ་འབྱུང་གནས་ཀྱིས། །སོ་སོར་མཚན་བཏགས་རྒྱན་དང་ཆ་ལུགས་དང༌། །ཞོན་ 
པར་བཅས་ཏེ་བསྟན་པའི་བྱ་ར་མཛད། །སྔོན་གྱི་ཐུགས་དམ་དམ་ཚིག་བརྩེར་དགོངས་ 
ལ༑ ༑བྲན་དང་གཡོག་འཁོར་མང་པོའི་ཚོགས་དང་བཅས། །ལྷབ་ལྷུབ་རིན་ཆེན་མང་ 
པོའི་རྒྱན་དང་བཅས། །འདིར་གཤེགས་དམ་སྐོངས་མཆོད་སྦྱིན་གཏོར་མ་བཞེས། །བོད་ 
ཁམས་སྐྱོང་བའི་བརྟན་མ་བཅུ་གཉིས་ཀྱིས། །སྔོན་གྱི་དམ་ཚིག་དེ་ལྟར་དྲན་གྱིས་ལ། །སྨན་ 
རཀ་གཏོར་མའི་མཆོད་པ་འདི་བཞེས་ནས། །སངས་རྒྱས་བསྟན་པ་མཐའ་དག་རྒྱས་པར་ 
མཛོད། །རྣལ་འབྱོར་བདག་གི་བསམ་པ་བསྒྲུབ་ཏུ་གསོལ། །ཞེས་གསོལ་ནས། བདག་གི་ 
ཐུགས་ཀའི་འོད་ཀྱིས་བསྐུལ་བས་དམ་ཅན་འཁོར་བཅས་སྔོན་གྱི་དམ་ཚིག་རྗེས་སུ་དྲན་ 
པས་འཕྲིན་ལས་མཛད་པར་མོས་ཏེ། བཛྲ་ཨ་ར་ལིཛ༔ བཛྲ་ཨ་ར་ལི་ཧྰུྃ༔ བཛྲ་ཏི་ཏི་དྷེ། བཛྲ་ 
བྷ་ར་དྷ། བཛྲ་ས་བྱ་ཧཱུཾ། བཛྲ་ཏི་ཏི་ཧཱུྃ། བཛྲ་མ་ཏི་ཧཱུཾ། བཛྲ་ཏིང་ས་ཧཱུཾ། བཛྲ་ཁ་ར་ལི་ཧཱུཾ། 
བཛྲ་སིང་སོ་ཧཱུཾ། བཛྲ་ཡཀྴ་ཕྱིར། བཛྲ་དུ་ཕྱིར་ས་ར་ན་ཕཊ། མ་དུང་བྷྱོཿ་མ་དུང་བྷྱོཿ། ཧཱུྃ་ཧཱུྃ་ 
ཛཿཛཿ༔ ཞེས་བཟླ་ཞིང་དངོས་གྲུབ་ཞུ་བ་དང་རྦད་བསད་ལ་སོགས་པའི་སྔགས་ཀྱི་མཐའ་བསྒྱུར་མང་དུ་གསུངས་ཀྱང་སྐབས་
འདིར་གོང་དུ་བཤད་པ་ཉིད་ཅི་རིགས་བཟླས་པའི་མཐར། གཏོར་མ་དམར་ཆང་དང་བདུད་རྩིས་བྲན་ནས། ཨོཾ་ཨཱཿཧཱུྃ་
-51-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གིས་བྱིན་གྱིས་བརླབས། ཨོཾ་བཛྲ་ཡཀྵ་ཀྲོ་ཏ་ཧཱུཾ། མ་མ། ཁ་ཁ། ལ་ལ། ལེ་ལེ། ཏཱ་ཏཱ། ཏེ་ཏེ། 
ཁ་རཀྵ། སོགས་ཀྱིས་ལན་གསུམ་བསྔོས་ལ། ཧཱུཾ། ང་ནི་པདྨ་འབྱུང་གནས་ཡིན། །དཔལ་མོ་དཔལ་ 
ཐང་གཙང་གི་སྟོད། །ལྷ་མཚོ་སྲིན་མཚོའི་རྩ་བ་རུ། །དམ་ལ་བཏགས་པ་བརྟན་མའི་ 
ཚོགས། །ལ་ལ་ནག་མོ་སྲིན་མོའི་ཚོགས། །ལ་ལ་དམར་མོ་གནོད་སྦྱིན་ཚོགས། །ལ་ལ་ 
དཀར་མོ་མཛེས་མའི་གཟུགས། །ལ་ལ་སྔོན་མོ་ནམ་མཁའི་གཟུགས། །མ་མོ་ཆེན་མོ་བཅུ་ 
གཉིས་པོ། །བོད་ཀྱི་ཡུལ་བདག་ཆེན་མོ་ཡིན། །དམ་ལ་བཏགས་པ་བརྟན་མའི་ཚོགས། ། 
བོད་དུ་མུ་སྟེགས་རྟག་ཆད་ཀྱི། །ཆོས་ལོག་མ་གཏང་ཁྱོད་ཀྱིས་སྲུངས། །གསང་སྔགས་ 
སྒྲུབ་པའི་རྣལ་འབྱོར་ལ། །བར་ཆད་མ་གཏང་ཁྱོད་ཀྱིས་སྲུངས། །གནས་ཆེན་བྱིན་གྱིས་ 
རློབ་པའི་གཏེར། །མ་ཉམས་སྨོན་ལམ་བཙན་པར་གྱིས། །དམག་དང་འཁྲུག་པ་ཞི་བར་ 
མཛོད། །ནད་དང་མུ་གེ་མ་གཏང་ཞིག །སད་སེར་བཙའ་དང་འབུ་སྲིན་སྲུངས། །གཙུག་ 
ལག་ཁང་དང་མཆོད་པའི་རྫས། །དབེན་པའི་གནས་དང་སྒྲུབ་པ་པོ། །མ་ལུས་བུ་བཞིན་ 
སྐྱོང་བ་དང་། དགྲ་བགེགས་གནོད་པ་བཟློག་ཏུ་གསོལ། །ཞེས་དང་སྤྲོ་ན། ཧཱུཾ༔ མ་མོ་རྡོ་རྗེ་ 
བརྟན་མའི་ཚོགས། །མ་རྟོགས་རྟེན་འབྲེལ་བཅུ་གཉིས་པོ། །རྣམ་དག་སྐྱེ་མཆེད་མཁའ་ 
འགྲོ་མ། །ཚོགས་དྲུག་ཡུལ་དྲུག་རབ་རྒྱས་ནས། །དགེ་ལེགས་བསམ་པ་ཀུན་འགྲུབ་ཅིང་། ། 
བདེ་ཆེན་ཡེ་ཤེས་འབར་བར་མཛོད། །འཇིག་རྟེན་འདས་ཀྱང་འཁོར་བ་མོ། །ཡེ་ཤེས་ 
གྲུབ་ཀྱང་ལས་ཀྱི་གཉེར། །རྫུ་འཕྲུལ་ཐོགས་མེད་སྙིང་ཉེའི་གྲོགས། །སྔོན་ཚེ་རྡོ་རྗེ་སྲིན་ 
པོའི་བཀའ། །བར་དུ་པདྨ་ཐོད་ཕྲེང་ལུང༌། །དེ་ནས་རིག་འཛིན་བླ་མའི་མཆེད། །ད་ལྟ་ 
བདག་གི་རེ་བ་སྐོངས། །རྒྱན་གྱི་གཏོར་མ་འདི་བཞེས་ལ། །བཅོལ་བའི་འཕྲིན་ལས་གྲུབ་ 
པར་མཛོད། །ཅེས་དང་། ཧཱུཾ༔ དཔལ་ཆེན་ཁྲག་འཐུང་སྤྲུལ་པ་མོ། །ཡེ་ཤེས་དབྱིངས་ལས་
- 52-

༄༅། །ཟབ་གཏེར་ཆོས་ཀྱི་མཛོད་ཁང༌།
རྟེན་འབྲེལ་ཚུལ། །ཕྱོགས་མ་བཞི་དང་མཚམས་མ་བཞི། །སྙིང་པོའི་མ་མོ་ཆེན་མོ་བཞི། ། 
མ་རྟོགས་སྐྱེ་མཆེད་བཅུ་གཉིས་ཏེ། །ཕྱི་རོལ་བརྟན་མ་བཅུ་གཉིས་པོ། །ཀུན་ཀྱང་ཐུགས་ཀྱི་ 
དབྱིངས་སུ་གཅིག །བཅུ་གསུམ་ས་དང་ལམ་གྱི་དངོས། །ཕྱི་ནང་གསང་བའི་དགའ་བ་ 
བཞི། །དབྱེར་མེད་ཡེ་ཤེས་བཞི་དང་བཅས། །བཅུ་དྲུག་བདག་ཉིད་ཆེན་མོ་མ། །སྣང་ 
སྲིད་ཐམས་ཅད་མཆོད་དོ་བཞེས། །ལུགས་འབྱུང་ལུགས་ལྡོག་རྟེན་འབྲེལ་རྣམས། །དགའ་ 
བཞིའི་ངོ་བོར་རྣམ་དག་ནས། །མཐར་ཐུག་རྡོ་རྗེ་འཆང་གི་ས། །སྐུ་གསུང་ཐུགས་དང་ཡེ་ 
ཤེས་སུ། །མངོན་དུ་གྱུར་པའི་ཕྲིན་ལས་མཛོད། །ཅེས་བརྗོད་དེ། མཆོད་བསྟོད་འཕྲིན་བཅོལ་ཐུགས་དམ་ 
བསྐུལ་བ་རྣམས་དེ་དག་ལ་ཚང་བ་ཡིན་ནོ། །གལ་ཏེ་བསྐང་བཤགས་ཕུད་སྐོང་སོགས་སྤྲོ་ནའང་འདིར་སྦྱར་ཞིང་ཐུན་མཐར་
བརྟན་སྐྱོང་གང་འོས་ཀྱིས་གཏོར་མ་འབུལ་བ་དང་གཏང་རག་བཟོད་གསོལ་སོགས་ཀྱང་སྤྱི་དང་འདྲའོ། །གསུམ་པ་སྲོག་ 
གཏད་ཀྱི་ཆོ་ག་ནི། བདག་མདུན་གྱི་སྒྲུབ་མཆོད་སྔར་ལྟར་བྱས་ནས། སློབ་མའི་བྱ་བ་ཁྲུས་དང་བགེགས་སྐྲོད་སོང་ནས། 
མཚམས་སྦྱོར་ཅི་རིགས་པ་ལས། འདིར་ངོ་བོ་ཡེ་ཤེས་དབྱིངས་ཀྱི་མཁའ་འགྲོ། རྣམ་པ་དམ་ཚིག་ 
གི་མ་མོ། འཕྲིན་ལས་མྱུར་མགྱོགས་ཀྱི་ཕོ་ཉར་གྲུབ་པ་དམ་ཅན་བརྟན་མ་བཅུ་གཉིས་སུ་ 
གྲགས་པ་འདི་ཉིད། ངེས་པའི་དོན་དུ་དཔལ་ཆེན་པོ་ཧེ་རུ་ཀའི་བཀའ་འཁོར་དུ་གནས་ 
ཤིང་དཀྱིལ་འཁོར་ཡོངས་ཀྱི་སྲུང་མ། ཁྱད་པར་དུར་ཁྲོད་ཆེན་པོ་བསིལ་བའི་ཚལ་དུ་ཡེ་
ཤེས་ཀྱི་མཁའ་འགྲོ་སེང་གེའི་གདོང་པ་ཅན་གྱིས་བསྟན་པ་བསྲུང་བར་དབང་བསྐུར་ཞིང་
འཕྲིན་ལས་ཀྱི་གཉེར་གཏད། སླར་ཡང་བལ་བོད་ཀྱི་སོ་མཚམས་ཁ་ལ་རོང་སྒོ་ལ་སོགས་ 
པར་སློབ་དཔོན་ཆེན་པོ་པདྨ་འབྱུང་གནས་ཀྱིས་དམ་པ་བཏགས་ཤིང་ལྟ་ལོག་མུ་སྟེགས་ 
ཀྱི་རྒོལ་བ་བསྲུང་བ་སོགས། བོད་ཁམས་བདེ་སྐྱིད་ཀྱི་དཔལ་ཕུན་སུམ་ཚོགས་པས་སྐྱོང་
བར་བཀའ་བསྒོས་ཤིང་རང་གིས་ཁས་བླངས་དམ་བཅས་པ་ལྟར། སྤྱིར་བོད་ཁམས་སྡེ་
- 53 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དང་བཅས་པ་མཐའ་དག་དང༌། ཁྱད་པར་གསང་ཆེན་བསྟན་པའི་སྙིང་པོ་དེ་འཛིན་དང་
བཅས་པ་གཅེས་པའི་བུ་བཞིན་དུ་སྐྱོང་ཞིང་འཕྲིན་ལས་རྣམ་པ་བཞི་ལ་ཐོགས་པ་མེད་
པའི་མཐུ་ཅན། ནང་དུ་སྙིང་ཉེ་ལ་བཀྲ་ཤིས་པ། ཕྱི་རུ་རྣོ་མྱུར་ཚན་ཆེ་བ། རིག་འཛིན་སྒྲུབ་
པ་པོ་རྣམས་ཀྱི་རེ་བ་ཡིད་བཞིན་དུ་སྐོང་བའི་དབང་གི་རྒྱལ་པོ་ལྟ་བུ་འདི་ལ། བརྟན་མ་ 
ལས་རྒྱ་མཚོའི་རྒྱུད་དང་བསྙེན་སྒྲུབ་མཆོད་སྐོང་ལས་ཕྲན་སོགས་གདམས་པའི་བཀའ་
སྲོལ་ཇི་སྙེད་ཅིག་མཆིས་པ་ལས། གཙོ་བོར་གྱུར་པ་ནི་བླ་མ་མངའ་བདག་ཆེན་པོ་དང་
ཆོས་དབང་རིན་པོ་ཆེས་གཏེར་ནས་སྤྱན་དྲངས་པ་ལས་སྲོག་གཏད་ཀྱི་བཀའ་ནི་གཏེར་
ཁ་འོག་མ་ལས་བྱུང་བ་ཡིན་ཞིང༌། དེ་ཉིད་རིག་འཛིན་བརྒྱུད་པའི་ཕྱག་བཞེས་བཞིན་སྒྲུབ་ 
པ་ལ་སློབ་དཔོན་གྱི་བྱ་བ་རྣམས་སྔོན་དུ་གྲུབ། སློབ་མའི་བྱ་བ་མཎྜལ་ཕུལ་ནས། གསོལ་བ་ 
གདབ་པ། ཨེ་མ་ཧོ། མ་ཧཱ་གུ་རུ་རྡོ་རྗེ་འཛིན། །སངས་རྒྱས་བསྟན་པ་བསྲུང་བ་དང་། །ཇི་ 
ལྟར་འདོད་པའི་དོན་སྒྲུབ་པ། །མཁའ་འགྲོ་མ་མོ་བརྟན་མའི་ཚོགས། །སྙིང་ཉེའི་གྲོགས་སུ་ 
བདག་ལ་སྩོལ། །ཅེས་ལན་གསུམ། སློབ་དཔོན་གྱིས། ཨེ་མ་ཧོ། སྔོན་གྱི་བསྐལ་པ་དང་པོ་ལ། ། 
འཇིགས་བྱེད་རྡོ་རྗེ་སྲིན་པོ་ཡིས། །བཀའ་བསྩལ་ཇི་བཞིན་ཉེར་བླངས་ནས། །བསྟན་པ་ 
སྲུང་བ་བརྟན་མའི་ཚོགས། །སྙིང་ཉེ་སྒྲུབ་སླ་གྲོགས་ཀྱི་མཆོག །རྗེ་མོ་གྲོགས་དང་འབངས་ 
སུ་བརྟེན། །དམ་ཚིག་གཞུང་སྲོངས་མཆོད་བསྟོད་མཛོད། །ས་མ་ཡ་རཀྵནྟུ་ཧཱུྃ་ཛ། ཞེས་གནང་ 
བ་བྱིན་ནས་བདུད་རྩི་བྱིན། བླ་མ་བདེ་གཤེགས་འདུས་པའི་སྐུ། ཞེས་སོགས་ཀྱི་སྐྱབས་སུ་འགྲོ་བ་དང་སེམས་ 
བསྐྱེད་སྡོམ་གཟུང་རྣམས་བྱས་ལ། དོན་དམ་བྱང་ཆུབ་སེམས་ཀྱི་རང་གདངས་ཤུན་ ཏའི་ སྔགས་བརྗོད་ པའི་ རྐྱེན་ 
གྱིས། གནས་ཁང་རང་བཞིན་ལྷུན་གྱིས་གྲུབ་པའི་ཞིང་ཁམས་པདྨ་འོད་ཀྱི་གཞལ་ཡས་ 
ཆེན་པོ་ཟག་པ་མེད་པའི་ཡེ་ཤེས་ཀྱི་འབྱོར་པ་རྒྱ་མཚོས་ཁྱད་པར་དུ་བྱས་པའི་སྙིང་པོར།
- 54-

༄༅། །ཟབ་གཏེར་ཆོས་ཀྱི་མཛོད་ཁང༌།
སློབ་དཔོན་གུ་རུ་རིན་པོ་ཆེ་པདྨ་འབྱུང་གནས་དུས་གསུམ་སངས་རྒྱས་ཐམས་ཅད་འདུས་
པའི་ངོ་བོར་བཞུགས་པའི་མདུན་དུ། སློབ་བུ་གུ་རུ་པདྨ་འབྱུང་གནས་སྐུ་མདོག་དཀར་ 
དམར་ཁྲོ་འཛུམ་ཆགས་པའི་ཉམས་ཅན་གཡས་རྡོ་རྗེ་གསོར་ཞིང༌། གཡོན་ཕུར་པ་གདེངས་
ཐབས་སུ་འཛིན་པ། སྙན་ཞུ་ཆོས་གོས་གསང་ཕོད་སོགས་རྒྱན་དང་ཆ་ལུགས་རྫོགས་པ།
གཟི་བརྗིད་ཉི་མ་འབུམ་གྱི་རང་བཞིན་ལྟར་འབར་བར་གསལ་བཏབ། སློབ་དཔོན་ལ་
མོས་གུས་དུང་དུང་པ་བྱས་པས་དེའི་ཐུགས་ཀ་ནས་འོད་ཟེར་འཕྲོས་པས། ལྷོ་ནུབ་རྔ་ཡབ་
པདྨ་འོད་ཀྱི་ཞིང་ཁམས་ནས་རིག་འཛིན་ཆེན་པོ་པདྨ་འབྱུང་གནས་ལ་འཁོར་རྩ་བརྒྱུད་ཀྱི་
བླ་མ་ཡི་དམ་ཞི་ཁྲོ་རབ་འབྱམས་སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་
འགྲོ་དམ་ཅན་ཆོས་སྐྱོང་སྲུང་མའི་ཚོགས་དང་བཅས་པ་བསམ་གྱིས་མི་ཁྱབ་པས་བསྐོར་
བ་རྣམས་སྐུ་དགྱེས་པའི་འཛུམ་མདངས་ཤིག་ཤིག གསུང་སྙན་པའི་བཞད་སྒྲ་དིར་དིར།
ཐུགས་བརྩེ་བའི་དུང་སེམས་དང་བཅས་ཏེ་བྱིན་རླབས་དངོས་གྲུབ་ཀྱི་ཆར་རྒྱུན་འབེབས་
བཞིན་དུ་ནམ་མཁའ་ལ་སྤྲིན་ཕུང་གཏིབས་པ་ལྟར་བྱོན་ནས་ཁྱེད་རང་གི་སྤྱི་བོ་ནས་སིབ་ 
སིབ་ཐིམ་པར་བསམ་ཞིང་། ཧྲཱིཿ༔ སྔོན་གྱི་བསྐལ་པ་དང་པོ་ལ༔ སོགས་ཚིག་བདུན་མའི་མཐར་གུ་རུ་བསྙེན་ 
བསྒྲུབ་ཀྱི་འཛབ་བཏགས་པ་སྤོས་དང་རོལ་མོར་བཅས་པས་བྱིན་ཕབ་ལ། དབུས་ཀྱི་རྟེན་གཏོར་ལྷར་གསལ་བ་དེ་ཉིད་སྤྱི་ 
བོར་བཞག་སྟེ། ཧྲཱིཿ མ་བཅོས་སྤྲོས་བྲལ་བླ་མ་ཆོས་ཀྱི་སྐུ། །སོགས་ཤློ་ཀ་གཅིག་གི་མཐར། ཧཱུཾ༔ གཏོར་ 
མ་རྣམ་དག་ཆེ་བའི་མཆོག །སྐལ་ལྡན་བུ་ལ་དབང་བསྐུར་བས། །སྐུ་ལྔ་ཡེ་ཤེས་ལྔར་ 
གྱུར་ནས། །ལྷ་མཆོག་ཡི་དམ་སྐུར་གྱུར་ཅིག །སྙིང་པོའི་མཐར། ཨ་བྷི་ཥིཉྩཱ་ཧཱྃ༔ ཞེས་གཏོར་ 
མའི་ལྷ་ཡང་སློབ་མ་ལ་ཐིམ་པས་འཁོར་འདས་ཀུན་གྱི་དབང་ཕྱུག་ཆེ་བཙན་འགྲན་ཟླ་ 
མེད་པའི་ང་རྒྱལ་འཛིན་དུ་གཞུག་པ་ནི་གཉེན་པོའི་དབང་ངོ༌། །དེ་ནས་སློབ་དཔོན་གྱི་
- 55-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཐུགས་ཀ་ནས་འོད་ཟེར་འཕྲོས་བརྟན་མ་རྣམས་ལ་རེག་པས་སྙིང་གཡོས་ཏེ། རྡོ་རྗེའི་སློབ་ 
མ་རྣམས་ཀྱི་འདོད་དོན་བསྒྲུབ་པའི་སླད་དུ་སྦྲན་པར་རིག་ནས། མ་བུ་གཅིག་པ་ལ་བརྩེ་ 
ཞིང་དུངས་པ་ལྟ་བུའི་དགོངས་པས་མ་མོ་སོ་སོ་རིམ་པ་བཞིན་བྱོན་ནས་ཁྱེད་རང་ལ་གུས་ 
པ་ཆེན་པོས་འདུན་ཅིང་འདོད་པའི་དངོས་གྲུབ་སྒྲུབ་པ་ལ་གཡར་དམ་བཅས་པའི་མོས་ 
པ་ མཛོད་ ཅེས་བརྡའ་སྤྲད་ལ་བདུད་མོ་བཞི་ནས་བཟུང་སོ་སོའི་གཏོར་མ་ཙཀྵི་དང་བཅས་པ་གཏད་ལ། བྷྱོཿ༔ བྱང་ 
གི་གནམ་མཚོ་ཕྱུག་མོ་གསང་བའི་མཚན། །བདག་ཉིད་ཆེན་མོ་རྡོ་རྗེ་ཀུན་གྲགས་མ། ། 
སྐུ་མདོག་མཐིང་ནག་བདུད་ཀྱི་བེར་ནག་གསོལ། །ཆུ་སྲིན་རྒྱལ་མཚན་དང་ནི་མེ་ལོང་ 
འཛིན། །འབྲུག་ལ་ཆིབས་ནས་བསྟན་པའི་བྱ་ར་མཛད། །སྐལ་ལྡན་རིགས་ཀྱི་བུ་ལ་དབང་ 
བསྐུར་རོ། །ༀ་བཛྲ་ལི་ཧཱུཾ་ཨ་བྷི་ཥིའུ་ཧཱུྃ༔ བྷྱོཿ༔ མགོ་ཡུལ་ཇོ་མོ་ལྷ་རི་གསང་བའི་མཚན། ། 
དཔལ་ལྡན་ཧ་རི་རྡོ་རྗེ་གཡའ་མ་སྐྱོང༌། །སྐུ་མདོག་སྔོ་ལྗང་དར་གྱི་ན་བཟའ་གསོལ། ། 
ཤང་ལང་དང་ནི་ཞགས་པ་བསྣམས་ནས་སུ། །རྐྱང་ལ་ཆིབས་ནས་བསྟན་པའི་བྱ་ར་མཛད། །
སྐལ་ལྡན་རིགས་ཀྱི་བུ་ལ་དབང་བསྐུར་རོ། །ༀ་བཛྲ་གིརྟི་ཧཱུྃ་ཨ་བྷི་ཥིཉྩ་ཧཱུཾ། བྷྱོཿ༔ བྲིན་གྱི་
བཀྲ་ཤིས་ཚེ་རིང་གསང་བའི་མཚན། །གངས་ཀྱི་ཡུམ་ཆེན་རྡོ་རྗེ་ཀུན་ཏུ་བཟང༌། །སྐུ་མདོག་
དཀར་པོ་དར་གྱི་ན་བཟའ་གསོལ། །རྡོ་རྗེ་རྩེ་ལྔ་ཚེ་བུམ་བསྣམས་ནས་ནི། །སེང་གེ་ཆིབས་
ནས་བསྟན་པའི་བྱ་ར་མཛད། །སྐལ་ལྡན་རིགས་ཀྱི་བུ་ལ་དབང་བསྐུར་རོ། །ༀ་བཛྲ་ར་ 
སི་ཧཱུྃཧཱུཾ་ཨ་བྷི་ཥིཉྩཱ་ཧཱུྃ༔ བྷྱོཿ༔ ཡར་འབྲོག་མཚོ་བདག་ཆེན་མོ་གསང་བའི་མཚན། །འབྲོག་
ཆེན་འཁོར་འདུལ་རྡོ་རྗེ་བགེགས་ཀྱི་གཙོ། །སྐུ་མདོག་ལྗང་ནག་དར་གྱི་ན་བཟའ་གསོལ། །
རུ་མཚོན་རྩེ་ལྔ་དང་ནི་ཞགས་པ་བསྣམས། །དྲེལ་རྟ་ཆིབས་ནས་བསྟན་པའི་བྱ་ར་མཛད། ། 
སྐལ་ལྡན་རིགས་ཀྱི་བུ་ལ་དབང་བསྐུར་རོ། །ༀ་བཛྲ་མ་མ་ཧཱུྃ་ཨ་བྷི་ཥིཉྩཱ་ཧྰུྃ༔ གནོད་སྦྱིན་
-56-

༄༅། །ཟབ་གཏེར་ཆོས་ཀྱི་མཛོད་ཁང་།
བཞི་ནི། བྷྱོཿ༔ ལྷ་བུ་གངས་དཀར་མ་ནི་གསང་བའི་མཚན། །གངས་དཀར་ཤ་མེད་རྡོ་རྗེ་ 
སྤྱན་གཅིག་མ། །སྐུ་མདོག་དཀར་ལྗང་དར་གྱི་ན་བཟའ་གསོལ། །ཟོར་བ་དང་ནི་ཞགས་ 
པ་ཐོགས་ནས་སུ། །ཤ་བ་ཆིབས་ནས་བསྟན་པའི་བྱ་ར་མཛད། །སྐལ་ལྡན་རིགས་ཀྱི་བུ་ 
ལ་དབང་བསྐུར་རོ། །ཨོཾ་བཛྲ་ལཱ་སྱ་ཧཱུྃ་ཨ་བྷི་ཥིཉྩ་ཧཱུཾ། བྷྱོཿ༔ རོང་གི་ཇོ་མོ་ཁ་རག་གསང་ 
བའི་མཚན། །ཁ་རག་ཁྱུང་བཙུན་རྡོ་རྗེ་དཔལ་གྱི་ཡུམ། །སྐུ་མདོག་དམར་སེར་དར་གྱི་ 
ན་བཟའ་གསོལ། །ཌཱ་མ་རུ་དང་མེ་ལོང་བསྣམས་ནས་ནི། །ཁྱུང་ལ་ཆིབས་ནས་བསྟན་ 
པའི་བྱ་ར་མཛད། །སྐལ་ལྡན་རིགས་ཀྱི་བུ་ལ་དབང་བསྐུར་རོ། །ཨོཾ་བཛྲ་མ་ཏི་ཧཱུྃ་ཨ་བྷི་ 
ཥིཉྩ་ཧཱུཾ། བྷྱོཿ༔ རྨ་ཆེན་སྤོམ་རའི་སྲིང་ཅིག་གསང་བའི་མཚན། །རྨ་རི་རབ་འབྱམས་རྡོ་རྗེ་ 
དྲག་མོ་རྒྱལ། །སྐུ་མདོག་དཀར་གསལ་དར་ཟབ་ན་བཟའ་སོགས། །བེ་ཅོན་དང་ནི་རིན་ 
ཆེན་གཞོང་པ་འཛིན། །འཕར་བ་ཆིབས་ནས་བསྟན་པའི་བྱ་ར་མཛད། །སྐལ་ལྡན་རིགས་ 
ཀྱི་བུ་ལ་དབང་བསྐུར་རོ། །ཨོཾ་བཛྲ་པྲ་ཀ་མ་ཏི་ཧཱུཾ་ཨ་བྷི་ཥིཉྩ་ཧཱུཾ། བྷྱོཿ བྱང་སྟོད་དམར་གྱི་ 
མཚོ་བདག་གསང་བའི་མཚན། །གསེར་ཆེན་མཁའ་ལྡིང་རྡོ་རྗེ་རླུང་མོ་ནི། །སྐུ་མདོག་སེར་ 
མོ་དར་གྱི་ན་བཟའ་གསོལ། །བེ་ཅོན་དང་ནི་མཁར་གཞོང་བསྣམས་ནས་ནི། །རྟ་མཆོག་ 
ཆིབས་ནས་བསྟན་པའི་བྱ་ར་མཛད། །སྐལ་ལྡན་རིགས་ཀྱི་བུ་ལ་དབང་བསྐུར་རོ། །ཨོཾ་ 
བཛྲ་ཏིང་བྷ་རྲི་ཧཱུྃ་ཨ་བྷི་ཥིཉྩ་ཧཱུྃ། སྨན་བཙུན་བཞིནི། བྷྱོཿ༔ ཀོང་པོའི་ཀོང་བཙུན་དེ་མོ་གསང་ 
བའི་མཚན། །ཀོང་བཙུན་དེ་མོ་རྡོ་རྗེ་བོད་ཁམས་སྐྱོང༌། །སྐུ་མདོག་དཀར་ལྗང་དར་གྱི་ 
ན་བཟའ་གསོལ། །མདའ་དར་དང་ནི་རིན་ཆེན་སྒྲོམ་བུ་འཛིན། །རྟ་མཆོག་ཆིབས་ནས་ 
བསྟན་པའི་བྱ་ར་མཛད། །སྐལ་ལྡན་རིགས་ཀྱི་བུ་ལ་དབང་བསྐུར་རོ། །ༀ་བཛྲ་སིང་ཨ་ 
བི་ཧཱུྃ་ཨ་བྷི་ཥིཉྩ་ཧཱུཾ། བྷོ། ཨེ་གཉལ་ར་མདོའི་སྤེ་ན་གསང་བའི་མཚན། །བཙན་ལ་ལ་རོ་
57 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྡོ་རྗེ་སྨན་གཅིག་མ། །སྐུ་མདོག་དཀར་ལྗང་དར་གྱི་ན་བཟའ་གསོལ། །ལྷབ་ལྷུབ་དར་ 
དང་དངོས་གྲུབ་འབྲང་རྒྱས་བསྣམས། །མཛོ་མོ་ཆིབས་ནས་བསྟན་པའི་བྱ་ར་མཛད། ། 
སྐལ་ལྡན་རིགས་ཀྱི་བུ་ལ་དབང་བསྐུར་རོ།།ༀ་བཛྲ་ལི་ལི་པ་ཏ་ཡ་ཧཱུྃ་ཨ་བྷི་ཥིཉྩ་ཧཱུཾ། བྷྱོཿ༔ 
གཙང་གི་ཇོ་མོ་ནགས་རྒྱལ་གསང་བའི་མཚན། །སྨན་བཙུན་ཨུག་ཆོས་རྡོ་རྗེ་གཡར་མོ་ 
བསིལ། །སྐུ་མདོག་དམར་སེར་དར་གྱི་ན་བཟའ་གསོལ། །རིན་ཆེན་འབར་བ་སྒྲ་སྙན་ 
ཏིང་ཤགས་བསྣམས། །ཤ་ཡུ་ཆིབས་ནས་བསྟན་པའི་བྱ་ར་མཛད། །སྐལ་ལྡན་རིགས་ 
ཀྱི་བུ་ལ་དབང་བསྐུར་རོ། །ༀ་བཛྲ་ཏེ་ཧཱ་ཏ་ཧཱུྃ་ཨ་བྷི་ཥིཉྩཱ་ཧཱུཾ། བྷོ། བུད་ཀྱི་ཇོ་མོ་གཡུ་ཏིང་ 
གསང་བའི་མཚན། །གཡུ་ཡི་དྲིལ་བུ་རྡོ་རྗེ་ཟུ་ལེ་མ། །སྐུ་མདོག་ལྗང་སེར་དར་གྱི་ན་བཟའ་ 
གསོལ། །སྙན་པའི་དྲིལ་བུ་རིན་ཆེན་པདྨ་བསྣམས། །སྟག་ལ་ཆིབས་ནས་བསྟན་པའི་ 
བྱ་ར་མཛད། །སྐལ་ལྡན་རིགས་ཀྱི་བུ་ལ་དབང་བསྐུར་རོ། །ཨོཾ་བཛྲ་པྲེ་ཏ་ཡ་ཏི་ཧཱུྃ་ཨ་བྷི་ 
ཥི་ཧཱུཾ། ཞེས་གཏད། བཟླས་ལུང་ནི། སློབ་དཔོན་ལ་གུས་འདུད་བྱས་པས་དེའི་ཐུགས་ཀ་ནས་ 
འོད་ཟེར་འཕྲོས་མདུན་བསྐྱེད་ཀྱི་ཐུགས་རྒྱུད་བསྐུལ། དེ་དག་གི་ཐུགས་ཀ་ནས་སྲོག་སྙིང་ 
དམར་ནར་གྱིས་བྱུང་བ་སློབ་མའི་ཞལ་དུ་ཞུགས་སྙིང་གར་ཐིམ་པས། མ་མོ་རྣམས་དབང་ 
དུ་འདུས་གསུང་གི་བྱིན་རླབས་ཞུགས། ཕྲིན་ལས་ཐམས་ཅད་ཐོགས་མེད་དུ་སྒྲུབ་པར་ 
བསམ་ལ། གོང་གནོན་གྱི་སྙིང་པོས་སྣ་དྲངས་ཏེ་བཛྲ་ཨ་ར་ལི་ཛ༔ སོགས་སྲོག་སྙིང་རྣམས་རྗེས་ཟློས་བྱར་གཞུག དེ་ནས་ 
གཏོར་མ་ཐམས་ཅད་གཅིག་ཏུ་བཀོད་པ་སློབ་མའི་ལག་ཏུ་གཏད་ལ། ཀྱཻ། དུས་གསུམ་སངས་རྒྱས་ཐམས་ 
ཅད་ཀྱི་འཕྲིན་ལས་ཀྱི་མངག་གཞུག་ཆེན་མོ། དམ་ཅན་བརྟན་མ་བཅུ་གཉིས་འཁོར་དང་ 
བཅས་པ་རྣམས་ཀྱིས། རྗེ་བཙུན་རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་ 
ཀྱི་བཀའ་དང་དམ་ལས་མ་འདའ་བར་སོགས་ཕྲིན་ལས་གཉེར་གཏོད་པའི་བཀའ་བསྒོ་ཅི་རིགས་བྱས་པའི་
- 58 -

༄༅། །ཟབ་གཏེར་ཆོས་ཀྱི་མཛོད་ཁང་།
མཐར། སླར་ཡང་། ཧཱུཾ། སྔོན་ཚེ་དཔལ་ཆེན་པདྨ་འབྱུང༌། །རིག་འཛིན་སྒྲུབ་པ་པོ་རྣམས་ཀྱིས། ། 
ཇི་ལྟར་མཆོད་ཅིང་བསྟེན་པ་ནས། །ད་ལྟ་བུ་མཆོག་སློབ་མ་ལ། །བདག་དང་འདྲ་བར་ 
གྲོགས་སུ་བསྒོ། །ཇི་སྲིད་ཡུན་གྱིས་སྐྱོངས་མཛོད་ཅིག །ས་མ་ཡ་རཀྵན་ཧཱུཾ་ཛ༔ ཞེས་གཏོར་ 
མ་ལག་ཏུ་གཏད་བཞིན་པར། གྲོགས་པོར་གཏད་པ་ཡིན་ནོ་གཞུང་མ་ངན་ཅིག འཕང་དུ་བཞག་ལ། 
མཛའ་བོར་གཏད་པ་ཡིན་ནོ་ཁྲེལ་མ་ཤོར་ཅིག རྐང་པའི་ཐད་དུ་རེག་ལ། བྲན་དུ་གཏད་པ་ཡིན་ནོ་ 
རྐང་མ་ངན་ཅིག མ་མོ་མཐུ་མ་ཆུང་ཞིག དམ་ཅན་རྩལ་མ་ཞན་ཅིག ཡིད་ལ་བསམ་པའི་ 
དོན་ཐམས་ཅད་བདེ་བླག་ཏུ་སྒྲུབས་ཤིག ཅེས་བཀའ་བསྒོས་པས་དེ་དག་རེ་རེ་ནས་དེ་བཞིན་དུ་བགྱིའོ། ། 
ཞེས་སྤྲོ་བ་ དང་ བཅས་ ཁས་ བླངས་ པར་ མོས་སུ་བཅུག་ནས། རྟེན་གཏོར་རྣམས་ཀྱི་མཐེབ་སྐྱུ་ནས་ཆ་ཤས་རེ་ 
དང་ནང་མཆོད་ཅུང་ཟད་རེ་བླུད་པ་སློབ་བུ་དང་བརྟན་མ་རྣམས་དམ་ཚིག་མཚུངས་པར་སྤྱོད་པའི་བསམ་པས་ལོངས་སྤྱོད་ 
དུ་བཅུག་ནས་ལྷ་མི་གཉིས་ཀ་ལ་བཀའ་བསྒོ་བའི་ཚུལ་དུ། ཧཱུཾ། རྡོ་ རྗེ་ འཛིན་ པ་ འཁོར་དང་བཅས། །མཁའ་ 
འགྲོ་བརྟན་མ་སྡེ་དཔུང་རྣམས། །རྟག་ཏུ་མཆོད་སྒྲུབ་དམ་ཚིག་སྲུངས། །ཇི་ལྟར་བཀའ་ 
བསྩལ་སྒྲུབ་པར་མཛོད། །ཅེས་བསྒྲགས་པས་དམ་ཚིག་གི་བཀའ་ནོད་དེ་མ་མོ་འཁོར་བཅས་དགྱེས་ 
ཤིང་བརྩེ་དུངས་ཆེན་པོས་འོད་དམར་པོར་ལྟེམ་གྱིས་ཞུ། སློབ་མའི་ལྟེ་བ་ནས་ཐིམ་པ་ལུས་ 
ངག་ཡིད་གསུམ་དང་དབྱེར་མེད་དུ་འདྲེས་པས་གདོད་ནས་རོ་གཅིག་པའི་རང་བཞིན་ 
དབྱིངས་ཀྱི་མ་མོའི་ངང་དུ་རྩོལ་བྲལ་མཉམ་ཉིད་ཀྱི་ངང་བསྐྱང་དུ་བཅུག་ལ། ཤིས་པ་བརྗོད་ 
ཅིང་མེ་ཏོག་དོར། རྗེས་དམ་ཚིག་ཁས་བླང་བ་སོགས་སྤྱི་དང་མཐུན་པར་བྱའོ། །དེ་ལྟར་རྗེས་སུ་གནང་བ་ནོད་ནས་ཚུལ་ 
བཞིན་དུ་མཆོད་ཅིང་བསྙེན་ན། སྙིགས་མའི་དུས་སུ་བོད་ཡུལ་གྱི་ལྗོངས་འདིར་ཐུབ་བསྟན་སྤྱི་དང་ཁྱད་པར་ཨོ་རྒྱན་ཆེན་ 
པོའི་སྒྲུབ་བརྒྱུད་འཛིན་པ་རྣམས་གཅེས་པར་སྐྱོང་བ་དང༌། ཆོས་བཞིན་སྤྱོད་པ་རྣམས་ཀྱི་འདོད་པའི་འཕྲིན་ལས་སྒྲུབ་པ་ལ།
རང་གི་དམ་ཚིག་སྲོག་ཏུ་གྱུར་པ་ཉིད་ཀྱིས་མཐུ་དང་བྱིན་རླབས་གཞན་ལས་མྱུར་བའི་ཕྱིར་ནན་ཏན་དུ་བསླབ་བོ། །འདི་
- 59 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ལ་བརྟན་མ་རྣམས་ཀྱི་མངོན་རྟོགས་བསྒྲགས་ཚིག་དང་བཅས་པ་ཉང་གཏེར་གཡུལ་བཟློག་ལས་འབྱུང་བ་བཞིན་བྱེད་པའང་
ཡོད་པ་ནི་མཁྱེན་བརྩེ་ཁུ་དབོན་གྱི་ཆོག་ཁྲིགས་ལས་ཤེས་པར་འགྱུར་ཞིང་། འདིར་ནི་པཎ་ཆེན་པདྨ་དབང་གི་རྒྱལ་པོའི་
ཆོག་ཁྲིགས་ལ་གཙོ་བོར་བརྟེན་པ་ཡིན་ནོ། །འདི་ལ་གཏེར་ཁ་སོ་སོ་ལས་བྱུང་བའི་སྤྱི་དང་བྱེ་བྲག་གི་སྒྲུབ་ཐབས་མཆོད་
འཕྲིན་ལས་ཚོགས་དང་བཅས་པ་མང་དུ་ཡོད་པ་དོན་དུ་གཉེར་ན་དེ་དག་ལས་ཤེས་པར་བྱ་ཞིང་། རྒྱུན་གྱི་མཆོད་པའི་
འཕྲིན་ལས་དང་སྲོག་གཏད་ཀྱི་ཆོ་ག་ནི་འདི་ཙམ་གྱིས་ཆོག་ཤེས་པར་བྱའོ། །མི་འགྱུར་དབྱིངས་ལས་ཐོགས་མེད་དུ། ། 
ཡོངས་ཤར་རྡོ་རྗེ་འཛིན་པའི་བྲན། །དམ་ཅན་བརྟན་མ་བཅུ་གཉིས་ཀྱི། །སྒྲུབ་ཐབས་སྲོག་གཏད་སྙིང་པོར་དྲིལ། །ཁོད་ 
ཀྱི་ཡུལ་བདག་ཆེན་མོ་དམ་ཅན་བརྟན་མ་བཅུ་གཉིས་ཀྱི་སྒྲུབ་ཐབས་སྲོག་གཏད་དང་བཅས་པའི་ལེའུ་ཚན་ནོ།། །།
- 60 -

༄༅། །ཟབ་གཏེར་ཆོས་ཀྱི་མཛོད་ཁང༌།
༈ དཀོར་བདག་རྒྱལ་ཆེན་པེ་ཧ་རའི་སྒྲུབ་ཐབས་བཞུགས།
༄༅། །ཨོཾ་སྭ་སྟི། དཔལ་ཆེན་གསང་བདག་ཧེ་རུ་ཀར། །བཏུད་ནས་རྒྱལ་ཆེན་པེ་ཧ་ 
རའི། །སྒྲུབ་ཐབས་སྲོག་གཏད་ཆོ་གའི་ཁྲིགས། །མདོ་ཙམ་འདིར་ནི་གསལ་བར་བྱ། །
འདིར་དཀོར་བདག་རྒྱལ་ཆེན་པེ་ཧ་རའི་སྒྲུབ་ཐབས་དང་འབྲེལ་བར་སྲོག་གཏད་ཀྱི་ཆོ་ག་སྒྲུབ་པ་ལ་གསུམ་སྟེ།སྦྱོར་བ་
ཡོ་བྱད་ཀྱི་གཤོམ། དངོས་གཞི་སྒྲུབ་པའི་ཐབས་དང་སྲོག་གཏད་ཀྱི་ཆོ་གའོ། །དང་པོ་ནི། ཡར་ངོའི་དུས་ཁྱད་པར་ཅན་ 
ལ་འདི་ཉིད་ཀྱི་བྲིས་སྐུ་བཀྲམ་པའི་མདུན་དུ། སྟེགས་བུ་ཁེབས་ལྡན་འབྲུ་སྣའི་སིལ་མ་བཀྲམ་པའི་ཁར། མཉྫི་ལ་ཟངས་ 
གཞོང་དུ་ངར་ཕྱེ་ལས་བཤོས་བུ་རི་རབ་བང་རིམ་གསུམ་པའི་སྟེང་དུ། བསང་ཕྱི་ལྔ་སྒྲོམས་དང་ཏིང་ལོ་མར་མེ་ཅན་ལྔ། སྐུ་ 
རྟེན་ཙཀྲཱི་མདའ་དར་རྒྱལ་མཚན་ལྔ་དང་བཅས་པས་བརྒྱན། མཐའ་འཁོར་མང་གི་བཤོས་བུ་བཀོས་ཅན་དུ་བྱ་བའམ། མ་ 
འབྱོར་ན་གཡས་སུ་བདུད་བཤོས། གཡོན་དུ་འབྲང་རྒྱས། མདུན་དུ་བཙན་བཤོས། རྒྱབ་ཏུ་ཕྱི་བ་མཁར་ཐབས། བུམ་པ་ 
རྣམས་དང་བཤོས་ཕྲན་བརྒྱད་དང་བཅས་པ། བསྡུ་ན་བཤོས་ཕྲན་བརྒྱད་མཐེབ་ཀྱུས་བསྐོར་བས་ཀྱང་ཆོག གང་ལྟར་ནའང་ 
བ་ལང་གི་ཤ་སོགས་ཤ་ཁྲག་མར་ཐུད་བུ་རམ་སོགས་ཁ་ཟས་བཟང་པོ་སྣ་ཚོགས་ཀྱིས་བརྒྱན། གཞན་ཡང་སྟེགས་མཐོ་བ་ 
ལ་གོང་གནོན་ཡི་དམ་གྱི་གཏོར་མ་དང༌། མཆོད་སྐོང་གི་བསང་ཕྱི་ལྔ་ཚོམས། སྨན་ཕུད་རཀྟ། རྒྱ་ཕོར་ལ་སོགས་པར་ཕྱེ་ 
མར། གསེར་སྐྱེམས། དཀར་སྐྱེམས། མངར་སྐྱེམས། ཉེར་སྤྱོད། ལུག་དཀར་ལག་གཡས། སྤོས་དཀར་སྨན་ཤིང་གི་ 
བསངས་དུད། སྨྱུག་རྒོད་མདའ་དར་སོགས་སྤྱན་གཟིགས་སྣ་ཚོགས་དང༌། རིགས་ལྔའི་ཕྱག་མཚན། དམ་ཤིང༌། རྒྱལ་མཚན་ 
ལྔ་སོགས་འོག་ཏུ་དགོས་པའི་ཡོ་བྱད་ཐམས་ཅད་ཚོགས་པར་བྱའོ། །གཉིས་པ་སྒྲུབ་པའི་ཐབས་ནི། གོང་གནོན་གྱི་ལྷ་རྟ་ 
མགྲིན་དང་ཕྱག་རྡོར་གཉིས་དམིགས་སུ་བསལ་བས། དེ་གཉིས་གང་རུང་གི་བདག་བསྐྱེད་སྔོན་དུ་འགྲོ་བས་མཆོད་གཏོར་ 
རྣམས་བྱིན་བརླབ་སྤྱི་དང་མཐུན་པར་བྱའོ། །འདིའི་ཆོ་ག་སྔ་མ་རྣམས་སུ་མདུན་སྐྱེད་མ་གསུངས་པས་སྤྱན་དྲངས་ནས་རྟེན་
- 61 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ལ་བཞུགས་པའི་ཚུལ་གྱིས་གསལ་འདེབས་པ་ཡིན་ཡང་སྲོག་དབང་གི་ཚེ་སློབ་མ་ལ་བརྡའ་སྤྲོད་པ་ལ་མཁོ་བའི་ཕྱིར།
མདུན་གྱི་རྟེན་སྭཱ་བྷ་ཝས་སྟོང་པར་སྦྱངས།
༈ སྟོང་པའི་ངང་ལས་རང་བཞིན་ལྷུན་གྱིས་གྲུབ་པའི་གཞལ་ཡས་ཁང་རྒྱུ་རྐྱེན་བཀོད་པ་
ངོ་མཚར་དུ་མས་ཁྱད་པར་དུ་བྱས་པའི་ནང་དུ། མ་ཊཾ་བསྣོལ་བའི་གཞིའི་དབུས་སུ་ཐུགས་ 
ཀྱི་རྒྱལ་པོ་མཐིང་ནག་དར་ནག་གི་བེར་དང་དོམ་གྱི་སློག་པ་ཅན། དབུ་ལ་དར་ནག་གི་ 
ཐིབས་ཞུ་གསོལ་བ། བདུད་ཞགས་དང་སྤུ་གྲི་ཐོགས་པ། བ་གླང་སྣ་རིང་ཆིབས་ནས་ 
རོལ་ཏུ་གློག་དམར་ཁྲིད་པ། ཤར་དུ་སྐུའི་རྒྱལ་པོ་མོན་བུ་པུ་ཏྲ་མཐིང་ནག་མེན་དྲི་ནག་ 
པོའི་གོས་ཅན། དབུ་ལ་དར་ནག་གི་ཐིབས་གཞུ་གསོལ་བ། རྡོ་རྗེ་དང་ཤེར་ཤིང་གསེག་ 
གཤང་ཐོགས་པ། སེང་གེ་ལ་ཆིབས་ནས་རོལ་ཏུ་དོམ་ནག་ཁྲིད་པ། ལྷོར་ཡོན་ཏན་གྱི་ 
རྒྱལ་པོ་ཤིང་བྱ་ཅན་མཐིང་ནག་སྦྲུལ་དང་སྟག་གི་གོས་ཅན། དབུ་ལ་ཐང་ཐེབ་ཁྱུང་མགོ་ 
ཅན་གསོལ་བ། དགྲ་སྟ་དང་བདུད་ཞགས་ཐོགས་པ། བདུད་རྟ་རྟིང་དཀར་ཆིབས་ནས་ 
རོལ་ཏུ་གཡུ་འབྲུག་ཁྲིད་པ། ནུབ་ཏུ་གསུང་གི་རྒྱལ་པོ་དགྲ་བླ་སྐྱེས་ཅིག་དམར་པོ་དར་ 
ནག་གི་བེར་ཅན་དབུ་ལ་སྨྱུག་གཞུ་གསོལ་བ། སྦའི་འགྱིང་མཁར་དང་ཙན་དན་གྱི་བིང་ 
ཆེན་ཐོགས་པ། དྲེལ་ནག་རྐང་དཀར་ལ་ཆིབས་ནས་རོལ་ཏུ་སྤྱང་མོ་ཁྲིད་པ། བྱང་དུ་འཕྲིན་ 
ལས་ཀྱི་རྒྱལ་པོ་པེ་ཧར་དཀར་ནག་དམར་བའི་ཞལ་གསུམ་ཕྱག་དྲུག་པ་དར་དཀར་གྱི་ 
རལ་ག་དང་སྟག་ལྤགས་ཀྱི་ཤམ་ཐབས་ཅན། དབུ་ལ་ཚག་གཞུ་གསོལ་བ། གཡས་གསུམ་ 
ལྕགས་ཀྱུ་མདའ་དང་རལ་གྲི། གཡོན་གསུམ་སྤུ་གྲི་གཞུ་དང་བེར་ཀ་ཐོགས་པ། སེངྒེ་ 
དཀར་མོར་ཆིབས་ནས་རོལ་ཏུ་འཚུབ་མ་ཁྲིད་པ། ལྔ་ཀའང་འཕྲིན་ལས་བཞིའི་རྣམ་རོལ་
ཅིར་ཡང་འཆར་ཞིང་རྒྱན་དང་ཆ་ལུགས་ཕུན་སུམ་ཚོགས་པའི་གཟི་བརྗིད་ཚད་མེད་པ།
- 62 -

༄༅། །ཟབ་གཏེར་ཆོས་ཀྱི་མཛོད་ཁང་།
སོ་སོའི་སྤྲུལ་པ་དང་ཡུམ་དང་བློན་པོ་ཕོ་ཉ་རུ་འདྲེན་གར་མཁན་སྐྱོ་སངས་འབག་ལ་ 
སོགས་པའི་འཁོར་ཚོགས་བསམ་གྱིས་མི་ཁྱབ་པས་བསྐོར་བར་བསམ་ལ། རང་གི་སྙིང་ག་ 
ནས་འོད་ཟེར་འཕྲོས་པས་དགུང་སྔོན་མཐོན་པོའི་ཡར་སྟེང་བྷ་ཏ་ཧོར་གྱི་སྒོམ་གྲྭ་ཟབ་ 
ཡངས་ཆོས་འཁོར་ཆེན་པོ་སོགས་གར་བཞུགས་ཀྱི་གནས་ནས་རྒྱལ་ཆེན་འཁོར་བཅས་སྤྱན་ 
དྲངས་པར་བསམ་ལ། ཧཱུཾ༔ རང་བཞིན་ལྷུན་གྱིས་གྲུབ་པའི་གནས་མཆོག་ནས། །ཏིང་ངེ་ 
འཛིན་གྱིས་བསྐྱེད་པའི་དཀྱིལ་འཁོར་འདིར། །སྤྱན་འདྲེན་གཤེགས་སུ་གསོལ་བའི་ཆོས་སྐྱོང་ 
ནི༑ ༑གནོད་སྦྱིན་རྒྱལ་པོ་སྡེ་ལྔ་འཁོར་དང་བཅས། །དམ་ཚིག་གཞུང་བཞིན་བསྲུང་བའི་ 
སྐྱེས་མཆོག་རྣམས། །ཐུགས་དམ་རྒྱུད་བསྐུལ་གནས་འདིར་གཤེགས་སུ་གསོལ། །ཛཿ 
ཧཱུྃ་བཾ་ཧོཿ ཨ་ལ་ལ་ཧོཿ ཨེ་ཧྱ་ཧི་བྷ་ག་ཝན་ཨཾ་ཀུ་ཤ་ས་མ་ཡ་ཛཿཛཿ ཞེས་སྤྱན་དྲངས། ཧཱུཾ༔ རིན་ 
ཆེན་སྣ་ལྔའི་རི་རབ་གཞལ་ཡས་འདིར། །ཉི་ཟླ་པདྨ་གདན་ཁྲི་མཛེས་པ་ལ། །སྤྲུལ་པའི་ 
རྒྱལ་ཆེན་སྐུ་ལྔའི་འཁོར་དང་བཅས། །བསྟན་པ་བསྲུང་ཕྱིར་གཉིས་མེད་བརྟན་ 
བཞུགས། །ས་མ་ཡ་ཨཱ་ཝེ་ཤ་ཡ་ཧྰུྃ༔ ཞེས་བཞུགས་སུ་གསོལ། ཨོཾ་ཨཱ་ཧཱུྃ་པཉྩ་ཨ་མྲྀ་ཏ་ཧཱུྃ་ཧྲཱིཿ 
ཞེས་བདུད་རྩི་ལ་བཟླས་ནས། བཛྲ་ཏྲི་དུ་རཀྴ་ཡཀྴ་ཧཱུྃ་མ་ཧཱ་པཉྩ་ཨ་མྲྀ་ཏ་ཁཱ་ཧི༔ ཞེས་རང་གིས་མྱངས་ 
ཤིང་རྒྱལ་པོ་ལ་ཡང་མཆོད་པས་དམ་བསྲེ། ཧཱྃ༔ ཆོས་ཉིད་ཞི་བའི་ངང་ལས་མ་གཡོས་ཀྱང༌། །བསྟན་ 
པ་བསྲུང་ཕྱིར་འབར་བའི་སྐུར་སྤྲུལ་པ། །རྒྱུད་དྲུག་སྒྲོལ་མཛད་རིག་འཛིན་སྒྲུབ་མཆོག་ 
ལ༑ ༑རྒྱ་ཆེན་ཡིད་འཕྲོག་མཆོད་པ་རྒྱ་མཚོས་མཆོད། །ཆོས་འཁོར་བཀའ་དང་བསྟན་ 
པ་གཉན་པོ་སྲུངས། །དགྲ་བགེགས་ཚར་ཆོད་བདག་དོན་ཡོངས་རྫོགས་མཛོད། །རཱ་ཛ་ 
སིདྡྷི་ས་མ་ཡ་ཨཧཱུྃ་པྲ་ཏཱིཙྪ་སྭཱ་ཧཱ་ནས་ཤབྟའི་བར་དང་། མ་ཧཱ་ཨ་མྲྀ་ཏ་པཱུ་ཛ་ཁཱ་ཧི། མ་ཧཱ་རཀྟ་ 
པཱུ་ཛ་ཁཱ་ཧི༔ རཱ་ཛ་སིདྡྷི་ས་མ་ཡ་ཛཿ༔ བ་ལིཾ་ཏ་ཁ་ཁ་ཁཱ་ཧི་ཞེས་དང་། ནམ་མཁའ་མཛོད་ཀྱི་སྔགས་ཀྱིས་ཀྱང་
- 63 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མཆོད་པར་བྱའོ། ། ཧཱུཾ༔ སྒྲུབ་མཆོག་བདུད་འདུལ་ཡེ་ནས་ཐུགས་དམ་ཅན། །འགྲོ་བའི་དོན་ 
མཛད་ཐུགས་རྗེ་ཉི་མ་འདྲ། །དམ་ཉམས་གདུག་པའི་དགྲ་བགེགས་ཀུན་སྒྲོལ་བའི། ། 
ཐུགས་རྗེ་སྙོམས་མཛད་ཁྱོད་ལ་བདག་བསྟོད་དོ། །འགྱུར་མེད་དབྱིངས་ལས་འབར་བའི་ 
སྐུར་བཞེངས་པ། །སྐྱེ་མེད་ཆོས་ཀྱི་དོན་རྟོགས་སྒྲུབ་མཆོག་ཁྱོད། །སྐྱེ་ཤི་རྩད་གཅོད་ལེགས་ 
ཉེས་སྟངས་འཛིན་པའི། །ཐོགས་མེད་འཇིགས་བྱེད་ཁྱོད་ལ་བདག་བསྟོད་དོ། །སྐུ་གསུང་ 
ཐུགས་ནི་ཆོས་ཀྱི་དབྱིངས་དང་མཉམ། །འཕྲིན་ལས་མཐར་ཕྱིན་ཁྱུང་ཆེན་ཀླུ་འབྲུག་འདུལ། ། 
དྲག་ཏུ་བསྐུལ་ན་དགྲ་བགེགས་དབང་དུ་སྡུད། །རྒྱལ་པོ་སྡེ་ལྔ་འཁོར་དང་བཅས་ལ་བསྟོད། ། 
ཅེས་པ་ཙམ་གྱིས་བསྟོད་ནས། བདག་གི་ཐུགས་ཀའི་འོད་ཀྱིས་བསྐུལ་བས་རྒྱལ་པོ་འཁོར་བཅས་
སྔོན་གྱི་དམ་ཚིག་རྗེས་སུ་དྲན་པས་འཕྲིན་ལས་མཛད་པར་མོས་ཏེ། ཨོཾ་རཱ་ཛ་ཨ་ཧོ་ཧཱུཾ་རྦད། 
ཙིཏྟ་ཐིབས་ཐིབས་ཛཿ ཤ་མ་རུ་ཏྲི་མ་ཧོ་ཛ༔ སརྦ་རཱ་ཛ་ས་མ་ཡ་ཐིབས་ཐིབས་ཛ༔ ཞེས་ཅི་ 
ནུས་བཟླ་ཞིང༌། འཁུ་ལྡོག་བཅིང་བ་སོགས་གནད་འབོར་གྱི་སྔགས་རྣམས་འདིར་བཟླས་དགོས་པའི་རྒྱུ་མཚན་མེད་ཅིང་
གཉན་ཆ་དང་མི་ཤེས་པར་འགྱུར་བས་དེ་ཙམ་མོ། །འདི་དག་གསོལ་ཁས་འགྲུབ་པའི་ཕྱིར་ཕྲིན་ལས་དོན་བཅུ་མ་སོགས་
རིག་འཛིན་བརྒྱུད་པ་རྣམས་ཀྱི་གསུང་མང་དུ་སྣང་བ་གང་མོས་བཞིན་སྦྱར་ཀྱང་ལེགས་ཤིང༌། སྲོག་དབང་གི་ལས་ལ་གོང་དུ་ 
བཤད་པ་ཙམ་གྱིས་ཀྱང་དགོས་དོན་འགྲུབ་ཅིང༌། མཐར་གཏོར་སྐྱོང་གཏང་རག་བཟོད་གསོལ་སོགས་སྤྱི་དང་འདྲའོ། ། 
གསུམ་པ་སྲོག་གཏད་ཀྱི་ཆོ་ག་ནི། བཤད་མ་ཐག་པའི་སྒྲུབ་མཆོད་སྔོན་དུ་འགྲོ་བས། སློབ་མའི་བྱ་བ་ཁྲུས་དང་བགེགས་ 
བསྐྲད་སོང་ནས། མཚམས་སྦྱོར་ཅི་རིགས་པ་ལས།
ཆོས་སྐྱོང་བའི་རྒྱལ་པོ་ཆེན་པོ་པེ་ཧ་ར་ཞེས་གྲགས་པ་འདི་ཉིད། ངེས་པའི་དོན་དུ་དེ་བཞིན་ 
གཤེགས་པ་རྒྱལ་བ་རིགས་ལྔའི་ངོ་བོར་བཞུགས་ཀྱང༌། སྣང་ཚུལ་གདུལ་བྱའི་བློ་ངོར་ 
དཀོར་བདག་རྒྱལ་པོ་ཆེན་པོ་སྐུ་ལྔའི་རྣམ་འགྱུར་དུ་བཞེངས་ཤིང་འཕྲིན་ལས་རྣམ་བཞིའི་
- 64-

།ཟབ་གཏེར་ཆོས་ཀྱི་མཛོད་ཁང༌།
ལས་ལ་ཐོགས་མེད་མྱུར་མགྱོགས་ཀྱི་མཐུ་རྩལ་ཕུལ་དུ་བྱུང་བའི་དམ་ཚིག་ཅན་གྱི་ཕོ་ཉ་ 
འདི་ཉིད་བསྐལ་པ་དཔག་ཏུ་མེད་པའི་སྔོན་རོལ་ཏུ་རྒྱལ་རིགས་དྷརྨཱ་ཛྭ་ལ་ཞེས་བྱ་བ་དང་།
སློབ་དཔོན་ཉིད་བློན་པོའི་བུར་གྱུར་པ་ལས། དེ་གཉིས་ཤིན་ཏུ་མཛའ་བས་རབ་ཏུ་བྱུང་ 
བར་ཆད་བྱས། མཁན་པོ་ཟླ་འོད་ཅེས་བྱ་བ་ལས་ཚངས་སྤོད་ཀྱི་སྡོམ་པ་བླངས་ཏེ་ལྷན་ 
ཅིག་ཏུ་གནས་པ་ན། རྒྱལ་པོའི་བུ་ནི་བཤད་པ་དང༌། བློན་པོའི་བུ་ནི་སྒོམ་པ་ལ་དགའ་ 
བས་མ་མཐུན་ནོ། །ཇི་ཞིག་ན་རྒྱལ་བུ་ཉིད་བྲམ་ཟེ་མོ་མཛེས་ལྡན་མ་དང་འདུས་པ་ཚངས་ 
སྤྱོད་ ་ལས་ཉམས་པ་ན། གནས་བརྟན་དང་བློན་པོའི་བུས་དེ་ལས་ལྡོག་པར་སྨྲས་པ་ལ་ 
ཁྲོས་ཏེ་སླར་ཡང་རྒོལ་ཞིང་སྡིག་པའི་ལས་ཀྱིས་མི་བསྲུན་པའི་སྐྱེ་བ་ཇི་སྙེད་བརྒྱུད་པའི་
མཐར་གནོད་སྦྱིན་གདུག་པའི་རིགས་སུ་སྐྱེས། བློན་པོའི་བུ་ནི་ཆོས་ཉིད་ཀྱི་བདེན་པ་མཐོང་
བས་དགྲ་བཅོམ་པ་ལེགས་ལྡན་ཞེས་བྱ་བར་གྱུར་ཏོ། །དེའི་ཚེ་ཡང་སྔོན་གྱི་བག་ཆགས་
ཀྱིས་དགེ་སློང་དེ་ལ་གནོད་ཅིང་འཚེ་བར་བྱེད་པ་ན། གསང་བའི་བདག་པོ་དང་དགེ་སློང་
ཉིད་ཀྱིས་གནད་ལ་ཕབ་སྟེ་གཟིར་ཞིང་དམ་ལ་བཏགས། སངས་རྒྱས་ཀྱི་བསྟན་པ་བསྲུང་
བར་ཁས་བླངས་སོ། །དེ་ནས་དུས་ཕྱིས་བོད་ཡུལ་གྱི་རྒྱལ་ཁམས་སུ་མངའ་བདག་ཁྲི་སྲོང་
ལྡེའུ་བཙན་གྱིས་མཁན་སློབ་ཁྱད་པར་ཅན་རྣམས་སྤྱན་དྲངས། དམ་པའི་ཆོས་ཀྱི་སྣང་ 
བས་ཁྱབ་པར་མཛད་པའི་ཚེ་སློབ་དཔོན་ཆེན་པོས་གནོད་སྦྱིན་གདུག་པ་ཅན་ཐམས་ཅད་ 
དམ་ལ་བཏགས། ཁྱད་པར་རྒྱལ་པོ་འདིས་མཐོ་མཚམས་ཤིང་དགོངས་ཉམས་སད་པར་ 
བྱས་པ་ལས། ཕྱག་རྒྱ་གཉན་པོས་ཟིལ་གྱིས་མནན་ནས་གཙིགས་ལ་ཕབ། སྲོག་གི་སྙིང་ 
པོ་མདོངས་གསོལ་དུ་ཕུལ་པ་ལས། དྲེགས་པ་ཡོངས་ཀྱི་རྗེ་བོར་དབང་བསྐུར་ནས་དམ་ 
ཚིག་གི་གཉེར་གཏད། ཁྱད་པར་བསམ་ཡས་ཆོས་འཁོར་ཆེན་པོའི་སྲུང་མ་མཁན་སློབ་
- 65 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བཀའ་བགྲོས་པ་ན། དྲེགས་པ་གཞན་ལས་འདི་ཉིད་ཁྱད་པར་དུ་འགྱུར་བར་དགོངས་ 
པ་མཐུན་ནས། ལྷ་སྲས་ཀྱིས་ཞང་གི་བུ་བསད་པའི་ཉེས་པ་ལོ་གསུམ་མཐའི་སོ་ཁ་བསྲུང་ 
བར་མངགས་པའི་ཚེ། སློབ་དཔོན་གྱིས་རྒྱལ་ཆེན་རྣམ་ཐོས་སྲས་འཁོར་བཅས་མདུན་ 
གྱི་ནམ་མཁར་རྗེ་འབངས་ཐམས་ཅད་ཀྱིས་མཐོང་བར་བཀུག་ནས་ལས་ཀྱི་གཉེར་གཏད་ 
པ་བཞིན། གྲུ་གུ་དང་རྒྱའི་དཔུང་བཏུལ་ཧོར་གྱི་སྒོམ་གྲྭ་བར་པ་བཅོམ་སྟེ་དཀོར་ཆ་རྣམས་
ཁྱེར་བའི་རྗེས་སུ་པེ་ཧར་འཁོར་བཅས་བྱོན་པ་པེ་ཧར་གླིང་དུ་རྟེན་བཙུགས། གཙུག་ལག་
ཆོས་འཁོར་དཀོར་ནོར་དང་བཅས་པ་གཉེར་གཏད། རྒྱུད་སྒྲུབ་ཐབས་མན་ངག་ལས་
ཚོགས་དང་བཅས་པ་ཟབ་མོའི་གནད་དུ་དྲིལ་ནས་བསྟན་པའི་སྲུང་མར་བསྐོས་པའི་ཆོས་
སྐྱོང་རྒྱལ་པོ་ཆེན་པོ་པེ་ཧ་ར་ཞེས་བྱ་བ་ནང་དུ་བཀྲ་ཤིས་ལ་སྙིང་ཉེ། ཕྱི་རུ་དཔའ་ཞིང་
གཏུམ་པ་ལ་མཐུ་ཆེ་བ། དམ་ལ་གནས་ཤིང་འཕྲིན་ལས་བཞི་ལ་ཐོགས་པ་མེད་པའི་རང་
གཟུགས་ཀུན་གྱིས་མངོན་གྱུར་དུ་གསལ་བར་གྱུར་པ་དེ་ཉིད་ཀྱི་ཆོས་སྐོར་རྣམས། བླ་
མ་མངའ་བདག་ཆེན་པོ་ཉང་རལ་པ་ཅན་གྱི་གཏེར་ཁ་ལས་བྱུང་བའི་སྲོག་དབང་རིག་འཛིན་
བརྒྱུད་པའི་ཕྱག་བཞེས་བཞིན་སྒྲུབ་པ་ལ་སློབ་དཔོན་གྱི་བྱ་བ་རྣམས་སྔོན་དུ་སོང་། སློབ་
མའི་བྱ་བ་མཎྜལ་ཕུལ་ནས། གསོལ་བ་གདབ་པ། ཧོ། བླ་མ་དཔལ་ཆེན་རྡོ་རྗེ་གཏུམ་པོ་ལགས། ། 
བདག་ཅག་དགེ་སྡིག་རྒྱུ་འབྲས་དོན་མ་རྟོགས། །ཆོས་ཀྱི་དབྱིངས་དང་ཡེ་ཤེས་སྦྱོར་བའི་ 
ཕྱིར། །རིག་པའི་མེ་ཏོག་འདི་འབུལ་བཞེས་ནས་ཀྱང༌། །དྲེགས་པ་སྲོག་གི་དབང་ཆེན་ 
བསྐུར་དུ་གསོལ། །ཞེས་ལན་གསུམ་གྱིས་གསོལ་བ་གདབ། ཚོགས་བསག་རྒྱུན་བཤགས་གང་འོས་བྱ། སློབ་ 
དཔོན་ཕྱག་རྡོར་དུ་གསལ་བའི་ཐུགས་ཀའི་འོད་ཀྱིས་སློབ་མ་སྦྱངས་པ་འོད་ཀྱི་ཐིག་ལེ་
ཧཱུཾ་སྔོན་པོ་ལས་གསང་བའི་བདག་པོ་དང༌། མདུན་གྱི་གཏོར་མ་རྒྱལ་ཆེན་འཁོར་བཅས་སུ་སྔར་ལྟར་བསྐྱེད།
- 66 -

༄༅། །ཟབ་གཏེར་ཆོས་ཀྱི་མཛོད་ཁང་།
སྤོས་དང་རོལ་མོར་བཅས་པས་སྤྱན་དྲངས། བཞུགས་གསོལ་དམ་བཞག་མཆོད་བསྟོད་རྣམས་བྱས་ལ། སློབ་མའི་ 
སྙིང་གར་པད་ཉི་ལ་ཧཱུཾ་ཡིག་འབར་བ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་ 
མདུན་བསྐྱེད་ཀྱི་ཐུགས་བརྒྱུད་བསྐུལ། དེ་རྣམས་ལས་རང་འདྲའི་སྤྲུལ་པ་དཔག་ཏུ་མེད་པ་ 
བྱུང༌། འཇིག་རྟེན་ཐམས་ཅད་ཁྱབ། འདོད་པའི་འཕྲིན་ལས་མཛད། མདུན་བསྐྱེད་ཀྱི་ 
ཐུགས་ཀར་ཐིམ་པ་ལས། འཁོར་བཅས་གུས་ཤིང་དགྱེས་པའི་བརྩེ་དུངས་ཆེན་པོས་བྲན་ 
ལྟར་འདུད་པའི་ཞལ་ནས་སྲོག་གི་སྔགས་ཕྲེང་ཐོན་པ་སློབ་མའི་སྙིང་གའི་ཧཱུཾ་གི་ཞབས་ 
ཀྱུ་ལ་ཐིམ་པར་བསམ་ཞིང་། གོང་གནོན་གྱི་སྔགས་ཀྱིས་འགོ་དྲངས་ཏེ། ཨོཾ་རཱ་ཛ་ཨ་ཧོ་བྷཾ་རྦད་སོགས་སྔར་ 
གྱི་སྲོག་སྔགས་ལན་གསུམ་རྗེས་ཟློས་བྱ། དེ་ནས་སློབ་དཔོན་གྱིས་རྡོ་རྗེ་རྩེ་གསུམ་པའི་ཕྱག་རྒྱ་བཅིངས་ཏེ། འཁོར་ལོའི་ 
ཕྱག་རྒྱ་སྤྱི་བོར་བཞག་ལ། དེ་རིང་ཕན་ཆད་སྐལ་ལྡན་བུ་ཁྱོད་ལ། །ཆོས་ཀྱི་ཕྱག་རྒྱ་ཆེན་པོས་ 
དབང་བསྐུར་བས། །ཆོས་ཉིད་སྐྱེ་བ་མེད་པའི་དོན་རྟོགས་ཤོག །ཨཾ་ཙཀྲ་ཨ་བྷི་ཥི྅་ཨོཾ༔ 
ཞེས་དབང་བསྐུར་དེ་བཞིན་དུ་རྡོ་རྗེའི་ཕྱག་རྒྱ་སོགས་སྤྱི་བོར་བཞག་ནས། དེ་རིང་ཕན་ཆད་སྐལ་ལྡན་བུ་ཁྱོད་ 
ལ༑ ༑རྡོ་རྗེ་རིགས་ཀྱི་ཕྱག་རྒྱས་དབང་བསྐུར་བས། །མེ་ལོང་ལྟ་བུའི་ཡེ་ཤེས་དོན་རྟོགས་ 
ཤོག །ཧཱུྃ་བཛྲ་ཨ་བྷི་ཥིཉྩ་ཧཱུྃ༔ དེ་རིང་ཕན་ཆད་སྐལ་ལྡན་བུ་ཁྱོད་ལ། །རིན་ཆེན་རིགས་ 
ཀྱི་ཕྱག་རྒྱས་དབང་བསྐུར་བས། །མཉམ་པ་ཉིད་ཀྱི་ཡེ་ཤེས་དོན་རྟོགས་ཤོག །ཏྲཾ་རཏྣ་ 
ཨ་བྷི་ཥིཉྩ་ཏྲཾ༔ དེ་རིང་ཕན་ཆད་སྐལ་ལྡན་བུ་ཁྱོད་ལ། །པདྨ་རིགས་ཀྱི་ཕྱག་རྒྱས་དབང་ 
བསྐུར་བས། །སོ་སོར་རྟོག་པའི་ཡེ་ཤེས་དོན་རྟོགས་ཤོག །ཨཾ་པདྨ་ཨ་བྷི་ཥིཉྩཱ་ཨཾ༔ དེ་ 
རིང་ཕན་ཆད་སྐལ་ལྡན་བུ་ཁྱོད་ལ། །ལས་ཀྱི་རིགས་ཀྱི་ཕྱག་རྒྱས་དབང་བསྐུར་བས། ། 
བྱ་བ་ནན་ཏན་ཡེ་ཤེས་དོན་རྟོགས་ཤོག །ཨཿཀརྨ་ཨ་བྷི་ཥིཉྫུ་ཨ༔ སྐྱབས་སྦྱིན་གྱི་ཕྱག་རྒྱ་སྤྱི་བོར་ 
བཞག་ལ། དེ་རིང་ཕན་ཆད་སྐལ་ལྡན་བུ་ཁྱོད་ལ། །ཐུགས་རྗེ་སྐྱབས་སྦྱིན་ཕྱག་རྒྱས་དབང་
- 67 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བསྐུར་བས། །འཕྲིན་ལས་རྒྱ་མཚོས་སྒྲོལ་བའི་དབང་ཐོབ་ཤོག །ཀརྨ་ཏཱ་ར་ཨ་བྷི་ཥིཉྩ་ 
ཧཱུཾ༔ དེ་ལྟར་ཡེ་ཤེས་ལྔའི་རང་བཞིན་རིགས་ལྔའི་ཕྱག་རྒྱ་དང་སྐྱབས་སྦྱིན་གྱི་ཕྱག་རྒྱས་ 
ཁྱེད་རང་རྣམས་ལ་དབང་བསྐུར་བས་དྲེགས་པ་མཐའ་དག་དབང་དུ་འདུས་པའི་ནུས་པ་ 
ཐོབ། མདུན་བསྐྱེད་རྒྱལ་པོ་ཉིད་ལ་དབང་བསྐུར་བས་དམ་ལ་གནས་ཤིང་ཁྱེད་རང་རྣམས་
ལ་ཐུགས་ཤིན་ཏུ་འདུན་པར་གྱུར་སྙམ་པར་མཛོད། དེ་ནས་རྟེན་རྫ་ས་དམ་ཤིང་གཏད་ལ། ཧཱུཾ༔ དམ་ 
ཅན་ལས་ལ་འཛུད་བྱེད་པའི། །རྟེན་རྫས་དམ་ཤིང་འདི་གཏད་པས། །ཕྲིན་ལས་རྣམ་བཞི་ 
འགྲུབ་པ་དང༌། །རྒྱལ་པོ་བྲན༌བཞིན་འཁོལ་གྱུར་ཅིག །ཅེས་དང་སྲོག་སྔགས་བརྗོད་པས། རྒྱལ་ 
ཆེན་འཁོར་བཅས་ཁྱེད་རང་ལ་གུས་པ་ཆེན་པོས་རང་རྟགས་རྒྱལ་མཚན་ལྔ་པོ་དངོས་གྲུབ་
ཏུ་ཕུལ་བར་མོས་སུ་བཅུག་ནས་རིམ་བཞིན་གཏད་ལ། དེ་རིང་ཕན་ཆད་སྐལ་ལྡན་བུ་ཁྱོད་ལ།སྟག་ 
གི་རྒྱལ་མཚན་ཆེན་པོས་དབང་བསྐུར་བས། །སྟག་གིས་གཅན་ཟན་ཐམས་ཅད་ཟིལ་གནོན་ 
ལྟར། །ཁྱོད་ཀྱིས་དགྲ་རྣམས་ཟིལ་གནོན་དབང་ཐོབ་ཤོག །དེ་བཞིན་དུ། དེ་རིང་ཕན་ཆད་ 
སྐལ་ལྡན་བུ་ཁྱོད་ལ། །སྤྲེའུའི་རྒྱལ་མཚན་ཆེན་པོས་དབང་བསྐུར་བས། །ཧ་ལུ་མན་དྷས་ 
སྤྲེལ་རྣམས་འདུལ་བ་ལྟར། །ཁྱོད་ཀྱིས་དགྲ་རྣམས་འདུལ་བའི་དབང་ཐོབ་ཤོག །དེ་རིང་ 
ཕན་ཆད་སྐལ་ལྡན་བུ་ཁྱོད་ལ། །བྱ་རྒོད་རྒྱལ་མཚན་ཆེན་པོས་དབང་བསྐུར་བས། །རྒོད་ 
ཀྱིས་འདབ་ཆགས་ཐམས་ཅད་ཕམ་བྱེད་ལྟར། །ཁྱོད་ཀྱིས་དགྲ་རྣམས་ཕམ་པའི་དབང་ 
ཐོབ་ཤོག །དེ་རིང་ཕན་ཆད་སྐལ་ལྡན་བུ་ཁྱོད་ལ། །སྤྱང་ཀིའི་རྒྱལ་མཚན་ཆེན་པོས་དབང་ 
བསྐུར་བས། །སྤྱང་གི་གཅན་གཟན་ཀུན་ལས་རྒྱལ་བ་ལྟར། །ཁྱོད་ཀྱིས་དགྲ་ལས་རྒྱལ་ 
བའི་དབང་ཐོབ་ཤོག །དེ་རིང་ཕན་ཆད་སྐལ་ལྡན་བུ་ཁྱོད་ལ། །ཟ་འོག་རྒྱལ་མཚན་ཆེན་ 
པོས་དབང་བསྐུར་བས། །ཟ་འོག་འདོད་པའི་ཁ་དོག་ཕུན་ཚོགས་ལྟར། །ལོངས་སྤྱོད་
- 68 -

༄༅། །ཟབ་གཏེར་ཆོས་ཀྱི་མཛོད་ཁང་།
སྙན་ གྲགས་ ཕུན་ཚོགས་ དབང་ ཐོབ་ཤོག །ཅེས་གཏད་པས་ལས་དེ་དང་དེ་གྲུབ་པར་བསམ། གཏོར་མ་ 
སྨན་རཀ་བཅས་པ་ལག་ཏུ་གཏད་ལ། ཧཱུྃ༔ ཞི་རྒྱས་དབང་དྲག་ལས་ཀུན་སྒྲུབ་བྱེད་ཅིང་། །ཕྲིན་ལས་ 
བཞི་ལ་མངའ་དབང་བསྒྱུར་བའི་ཕྱིར། །སྨན་རཀ་གཏོར་ཚོགས་འདོད་ཡོན་འདི་གཏད་ 
པས། །དངོས་གྲུབ་ཐམས་ཅད་ཐོགས་མེད་གྲུབ་པར་ཤོག །སྲོག་སྔགས་ཀྱི་མཐར་བ་ལིཾ་ཏ་མ་ 
ཧཱ་པཉྩ་ཨ་མྲྀ་ཏ་རཀྟ་ཨ་བྷི་ཥིཉྩཱ་ཧྰུྃ༔ ཞེས་དང་བཀའ་བསྒོ་དྲག་ཏུ་བྱས་པས། དེ་རྣམས་སྤྲོ་བ་དང་བཅས་པས་ 
བསྒྲུབ་པར་ཁས་བླངས་པར་བསམ་མོ། །མཐར་དུས་ཀྱི་མཆོད་གཏོར་འབུལ་བ་སོགས་སྤྱི་དང་ཁྱད་པར་གྱི་དམ་ཚིག་བསྲུང་ 
བར་བསྒྲགས་ཤིང་ཁས་བླང་སྤྱི་དང་མཚུངས་པར་བྱའོ། །འདིའི་དམ་ཤིང་ནི། སྟོད་དབུ་གསུམ་རྒྱ་མདུད་ཉིས་རིམ་འཆང་ 
གཟུང་དབལ་ཟུར་གསུམ་པ། སྦྲུལ་ཆུན་འཆང་བའི་ཕུར་བུ་ཉིད་ཡིན་པས། སྐྲ་འཁར་སྨུག་རྒོད་སོགས་དང་འཁྲུལ་པར་ 
མི་བྱའོ། །དྲེགས་པ་འདི་དག་འཁོར་བའི་ཚུལ་ནི། དམ་ཚིག་ཟོལ་མེད་དུ་བསྲུངས་ན་ལུས་དང་གྲིབ་མ་བཞིན་འཁོར། བླ་ 
རྡོ་བཅང་མཁས་ན་འདབ་ཆགས་རྙིས་བཟུང་བ་བཞིན་འཁོར། མཆོད་གཏོར་ལ་བརྩོན་ན་དབུལ་པོ་ནོར་ལ་རུབ་པ་བཞིན་ 
འཁོར། གདུང་བའི་དབྱངས་ལ་བརྩོན་ན་བུང་བ་མེ་ཏོག་ལ་ལྡིང་བ་བཞིན་འཁོར་བས་ན། སྲུང་མ་འཁོར་བ་ཙམ་གྱིས་འགལ་ 
རྐྱེན་བར་ཆད་ཞི། མཐུན་རྐྱེན་དངོས་གྲུབ་ཡིད་བཞིན་དུ་འགྲུབ་པར་འགྱུར་བས་ཚུལ་དེ་དག་གི་གནད་ཤེས་པར་བྱའོ། ། 
ད་ལྟ་རྒྱུན་ཡོད་ཀྱི་སྲོག་གཏད་འདི་ཉིད་བླ་མ་མངའ་བདག་ཆེན་པོའི་གཏེར་བྱོན་ཤེལ་ཕྲེང་དཀར་པོའི་རྒྱུད་ལས་བྱུང་བ་དེ་
ཡིན་ཀྱང༌། ལག་ལེན་འདྲ་མིན་ཅི་རིགས་འདུག་པ་ལས། འདི་ནི་ཉང་གི་དངོས་སློབ་བཀའ་བབས་བརྒྱུད་འཛིན་གྱི་གཙོ་ 
བོ་ཚད་མར་གྱུར་པའི་སྔགས་འཆང་སྨྱོས་པ་ཡབ་སྲས་ཀྱི་གསུང་རྒྱུན་བཞིན་བཀོད་པ་ཡིན་ནོ། །ལས་འབྲེལ་གྱི་གཏེར་མའི་ 
སྒྲུབ་ཐབས་སྲོག་དབང་སོགས་དཔེ་རྒྱུན་ཡོད་ཀྱང་དབང་ལུང་གི་བཀའ་ཆད་པར་སྣང་ངོ༌། །མི་འགྱུར་ཟབ་ཡངས་ཆོས་ 
འཁོར་སོགས། གཡེལ་མེད་སྐྱོང་བའི་དཀོར་སྲུང་ཆེའི། །སྒྲུབ་ཐབས་མཚོ་སྐྱེས་རྡོ་རྗེ་ཡི། །གསུང་བཞིན་འཇུག་བདེར་ 
སྤྲེལ་བའོ། །ཉང་གཏེར་རྒྱལ་ཆེན་པེ་ཧ་རའི་སྒྲུབ་ཐབས་སྲོག་གཏད་དང་བཅས་པའི་ལེའུ་ཚན་ནོ།། །།
- 69-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །སྤྲུལ་པའི་ཆོས་རྒྱལ་ཆེན་པོ་སྐུ་ལྔའི་སྒེར་གསོལ་བསྐང་མདོས་རྒྱས་པའི་ 
ཚུགས་སུ་བཀོད་པ་བསྟན་པའི་ཕྲིན་ལས་སྙན་པའི་ 
དབྱར་རྔ་ཞེས་བྱ་བ་བཞུགས་སོ། །
༄༅། །ན་མོ་གུ་རུ་དེ་ཝ་ཌཱཀྐི་ནི་ཡེ། རྒྱལ་བ་ཡོངས་ཀྱི་མཁྱེན་བརྩེ་ཡེ་ཤེས་གང༌། །ཐུགས་རྗེ་གཅིག་བསྡུས་ཨོ་རྒྱན་པདྨ་ 
འབྱུང༌། །སྒྱུ་འཕྲུལ་རྣམ་རོལ་གནམ་ལྕགས་མེ་འབར་རྩལ། །མི་འབྲལ་བདེ་ཆེན་འཁོར་ལོའི་རྒྱན་དུ་རོལ། །ཆོས་ཉིད་ཞི་ 
བའི་དབྱིངས་ལས་མ་གཡོས་ཀྱང༌། །གནས་སྐབས་སྙིང་རྗེའི་ཁྲོ་བོའི་སྐུར་བསྟན་པ། །གདུག་པ་འདུལ་མཛད་དབང་ཆེན་ 
རྟ་གདོང་ཞལ། །འཁོར་འདས་སྤྱི་དཔལ་རྗེ་ལ་ཕྱག་འཚལ་བསྟོད། །འདིར་དཀོར་བདག་རྒྱལ་པོ་པེ་ཧར་སྐུ་ལྔའི་སྒེར་གསོལ་ 
བསྐང་མདོས་ཁྲིགས་སུ་བཀོད་པ་ལ་སྦྱོར་དངོས་རྗེས་སོ། །དང་པོ་ནི་ཡར་ངོའི་དུས་ཁྱད་པར་ཅན་དུ་རྩ་གསུམ་སྤྱི་ཡི་བྲིས་ 
སྐུ་བཀྲམ་པའི་མདུན་དུ་སྟེགས་བུ་བང་རིམ་གསུམ་པའི་སྟེང་། དང་པོར་རྒྱས་ན་རང་ལུགས་ནང་གཏོར་ཆ་ལྔ་སྤྱི་དང༌། བདེ་ 
མཆོག་གི་གཡས་སུ་བཀའ་བརྒྱད་ཡོངས་འདུས་གཏོར་མ་དཔལ་གཏོར་འཁོར་རང་འདྲ་བརྒྱད་ཀྱིས་བསྐོར་བ། བསྟར་ 
གཉིས་པར་རྐང་ཕྲན་ཡོངས་རྫོགས་དང་སྨན་རཀ བསྟར་གསུམ་པར་ཉེར་སྤྱོད་ཕྲེང་ཚར་སོགས་སྤྱི་ལྟར་དང་། བསྡུ་ན་བདག་ 
བསྐྱེད་དཔལ་གཏོར་གཡས་གཡོན་དུ་ཨ་མགོན་གཉིས་དང༌། དེའི་མདུན་དུ་སྨན་རཀ་ཉེར་སྤྱོད་ཙམ་གྱིས་འགྲུབ་བོ། །དེ་
ནས་གང་བདེར་རྒྱལ་ཆེན་བྲིས་སྐུ་བཀྲམ་པའི་མདུན་དུ་བསྐང་མདོས་ཀྱི་སྟེགས་བུ་འཚམས་པ་ལེབ་ལྡན་གྱི་སྟེང་དུ་འབྲུ་ 
་སིལ་མར་བཀྲམ་པའི་ཁར། མདོས་གདན་གྲུ་བཞི་པར་ཁམས་སྤྱིན་ལ་བཟོས་པའི་རི་རབ་བང་རིམ་བཞི་པ་ཤར་དཀར་ལྷོ་ 
སྔོ་ནུབ་དམར་བྱང་སེར་པོར་བྱས་པའི་སྟེང་དུ། འབྲུ་བཟང་ངར་ཕྱེ་སྨན་སྣ་རིན་ཆེན་བསྲེས་པའི་བཤོས་བུ་བང་རིམ་སུམ་
ལྡན་ཏེ། དབུས་དང་ཕྱོགས་བཞིར་ལྔ་སྒྲོམ་དུ་བཀོད་པའི་དབུས་མ་ཅུང་ཟད་མཐོ་ཞིང་ཆེ་བར་བྱ། དེ་དག་རེ་རེའི་ཁར་ཟུར་ 
བཞིར་མར་མེ་བཞི། དབུས་སུ་རྒྱལ་བཤོས་བསང་ཕྱེ་རེ་དང༌། རྩེ་ཁྲོམ་མར་རྒྱང་གསུམ་རེ་བཀོད་ཅིང་བྲིས་སྐུ་དར་གདུགས་
- 70 -

༄༅། །ཟབ་གཏེར་ཆོས་ཀྱི་མཛོད་ཁང་།
སོགས་ཀྱིས་བརྒྱན་པ། དབུས་སུ་ཟ་འོག་གི་རྒྱལ་མཚན་ནོར་བུའི་ཏོག་ཅན། ཤར་དུ་སྟག་གི་རྒྱལ་མཚན། ལྷོར་སྤྲེའུའི་ 
རྒྱལ་མཚན། ནུབ་ཏུ་བྱ་རྒོད་རྒྱལ་མཚན། བྱང་དུ་སྤྱང་ཀིའི་རྒྱལ་མཚན་འཛུགས། བང་རིམ་གཉིས་པར་གཡས་སུ་བདུད་ 
བཤོས་རྒུར་པོ། གཡོན་དུ་འབྲང་རྒྱས། རྒྱབ་ཏུ་ཕྱི་བ་མཁར་ཐབ། བུམ་པ་དང་བཤོས་ཕྲན་བརྒྱད་ཀྱིས་བསྐོར་བ། མདུན་ 
དུ་བཙན་བཤོས་ཟུར་གསུམ། དེའི་གཡས་སུ་བློན་པོ་ལ་དམར་གཏོར་ཆེ་བ། ཟུར་བཞིར་བཀའ་བློན་བཞི་ལ་དམར་གཏོར་ 
བཞི། དེ་དག་གི་བར་རྣམས་སུ་སྐུ་ལྔའི་རྒྱལ་མཚན་ལྔ། ཞོན་པ་རོལ་ཁྲིད་བཅས་སྤར་དུ་བཏབ་པའང་རིས་སུ་བྲིས་པས་བསྐོར།
བང་རིམ་གསུམ་པར་བཀྲ་ཤིས་རྫས་རྟགས་རྒྱལ་སྲིད་རིན་ཆེན་བདུན་དང་ཉེ་བའི་རིན་ཆེན་བདུན། འདོད་ཡོན་ལྔ་སོགས་ 
སྤར་བཏབ་ཆ་སྙོམས་སུ་བཀོད། བཞི་པར་ཤར་དུ་རི་དྭགས་གཡུང་དྭགས། ལྷོར་གཅན་གཟན། ནུབ་ཏུ་ཆུ་གནས། བྱང་ 
དུ་གོ་མཚོན། མཚམས་སུ་བྱ་རིགས་རྣམས་ཐུར་རྩེར་བསྐྱོན་པ་བཅས་བཀོད། ཁྱམས་སུ་སྐུ་ཡི་གཏན་གྲོགས་ལ་སྨན་བཤོས། 
སྐུ་ཡི་སྐྱོ་གྲོགས་ལ་སྨན་ཏིང༌། གཡས་ཀྱི་རུ་འདྲེན་སྟག་ཆས་ལ་དམར་གཏོར། གཡོན་གྱི་དགྲ་བཅོམ་ལ་ཞལ་ཟས། སྔོན་ 
གྱི་བུད་མེད་ལ་དམར་གཏོར་རྩེ་སྨྱུག སླད་ཀྱི་སྔགས་པ་ལ་དམར་གཏོར་དཔུང་རུང་བཅས། དེ་རྣམས་རེ་རེ་ལ་རབ་བརྒྱ་ 
རྩ་ལྷ་གྲངས། འབྲིང་ཉེར་ལྔ། ཐ་ན་བཅུ་རེ་བཀོད། དེ་ཕྱིར་བཀའ་འཁོར་བརྒྱད་ལ། ཤར་དུ་ལྷ་བཤོས། ལྷོར་དམར་གཏོར་ 
ཁྲམ་རིས་ཅན། ནུབ་ཏུ་དམར་གཏོར་སྙིང་གིས་མཚན་པ། བྱང་དུ་བདུད་བཤོས་རྒུར་པོ། ཤར་ལྷོར་ཟུར་གསུམ་གཡས་ 
ཀྱུས། ལྷོ་ནུབ་ཏུ་དམར་གཏོར་ཟུར་གསུམ། ནུབ་བྱང་དུ་དམར་གཏོར་ནོར་བུས་མཚན་པ། བྱང་ཤར་དུ་ཟླུམ་གཏོར་སྦྲུལ་ 
དཀྲིས་ཅན། དེ་དག་གི་མཚམས་རྣམས་སུ་མཐེབ་ཀྱུ། ཏིང་ལོ་རིལ་བུ། དེ་ཕྱིར་ལྕགས་རིའི་མཚམས་སུ་སྤར་ཆངས་བཅུ་ 
གཉིས་རྣམས་ཀྱིས་བསྐོར། ཕྱི་ལྕགས་རི་གྲུ་བཞི་པར། ཕྱོགས་བཞིར་མདའ་དར་མེ་ལོང་གིས་བརྒྱན་པ། གྲུ་བཞིར་རུ་དར། བར་ 
རྣམས་སུ་སྦ་སྨྱུག་རྩེ་རྒྱལ་རྔ་དཀར་ཆུན་པོ་དང་དར་ཟབ་སྣ་ཚོགས་ཀྱིས་བརྒྱན་པ་རྣམས་འཛུགས། མདུན་དུ་ཟངས་ཀྱི་ 
གཞོང་པར་མཆོད་གཏོར་བསང་ཕྱེ་ཆེ་བ་ལྔ་ཚོམ་དུ་བཀོད་པའི་གཡས་གཡོན་དུ་སྨན་རཀ མདུན་དུ་ཉེར་སྤྱོད་ཕྲེང་ཚར་དུ་ 
བཤམས། དེ་དག་གི་ཁྱམས་རྣམས་སུ་ཤ་སྣ་ཚོགས་ཚད་དང་། ཁྱད་པར་བ་གླང་གི་ཤ མར་ཐུད་བུ་རམ་སྦྲང་རྩི་ཀ་ར་ཤིང་ 
ཏོག་སྣ་ཚོགས། ལུག་དཀར་ལག་གཡས་སོགས་ཁ་ཟས་བཟང་པོ་ཅི་འབྱོར། ཕྲ་མེན་ནམ་དཀར་ཡོལ་དུ་ཇ་ཆང་ཁྲག་འོ་
- 71-

༄༅། །གུ་རུའི་ཟཔ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མ་སོགས་ཀྱི་སྐྱེམས་བཞི། རྒྱ་ཕོར་ལ་སོགས་པར་ཕྱེ་མར། ཕུད་ལོར་དུ་རིན་ཆེན་སྣ་ཚོགས་སྦྱར་བའི་གསེར་སྐྱེམས། དཀར་ 
གསུམ་སྦྱར་བའི་དཀར་སྐྱེམས། མངར་གསུམ་སྦྱར་བའི་མངར་སྐྱེམས། སྨན་ཤིང་དང་སྤྲོས་དཀར་གྱི་བསང་རྫས་རྣམས་ 
བཤམས། ཁོར་ཡུག་རྣམས་སུ་གོ་ཁྲབ་མཚོན་ཆ་སྤྱི་དང༌། ཁྱད་པར་མདའ་གཞུ་དགྲ་སྟུ་ཞགས་པ་རལ་ གྲི་དར་བེར་རྟེན་
འབག འབག་སེང་གར་མཁན། ལྷ་ཁང་འདམ་པར་བཟོས་པ་རྟ་གཡག་བྱ་སྤྲེལ་སོགས་དཀར་པོའི་གཟུགས། སྦ་སྨྱུག་ལོ་ 
རྒྱས་རྔ་སིལ་རོལ་མོ་སོགས་རྟེན་མཆོད་དཀོར་ཆའི་རིགས། དེ་བཞིན་བསྐང་ཡིག་ནས་འབྱུང་བ་ལྟར་སྤྱན་གཟིགས་ཇི་སྙེད་ 
དངོས་སམ་རིས་སུ་བྲིས་པ་བག་དྲོ་ཆི་ལེར་བཤམས། གཞན་ཡང་རིག་འཛིན་ཡོངས་ཀྱི་སྔོན་འགྲོ་གཏོར་ཚོགས་ཆད་བརྟན།
བསྐང་གསོའི་ལས་གཏོར་སོགས་ཡོ་བྱད་དགོས་སོ་ཅོག་འཚོགས་པར་བྱས་ལ་མེ་རླང་ཆུ་ཡིས་དག་པར་སྦྱངས་ཤིང་གཙང་
སྦྲ་དང་ལྡན་པར་བྱའོ། །གཉིས་པ་དངོས་གཞི་ལ་སྤྱི་དང་ཁྱད་པར་ཏེ། དང་པོ་རིག་འཛིན་ཡོངས་འདུས་ཀྱི་ལས་བྱང་གཞུང་ 
བསྲངས་པའི་བསྙེན་པ་སྟོང་ཚིག་བཅས་རྫོགས་པར་བཏང༌། དེ་ནས་བདེ་མཆོག་གི་ལས་གཞུང་རྒྱས་པར་བསྲངས་པའམ།
བསྡུ་ན་བསྐང་གསོལ་འགོ་ཡི་ལྷན་སྐྱེས་རྐྱང་སྒྲུབ་སོགས་དབུ་ནས་གཞུང་གི་བཟླས་དམིགས་སྦྱར་ལ། ཡབ་ཡུམ་གྱི་བསྙེན་པ་ 
དང་ཉེ་བསྙེན་རྩ་བསྙེན་ཅི་ནུས་བཟླས་ལ། ནང་གཏོར་དང་ཕྱི་མཆོད་བྱིན་རླབས་དང་རྡོ་རྗེའི་བྲག་རི་ནས་བཟུང་། ཁ་བསྔོས་ 
མགོན་བསྟོད་ཡོངས་རྫོགས་སམ་རེས་མོས་བྱ། གང་ལྟར་བསྐང་ཕྲིན་ཡོངས་རྫོགས་སོང་ནས་རིག་འཛིན་ཡོངས་འདུས་
ཀྱི་ཚོགས་བྱིན་རླབས་ནས་བཟུང་བསྐང་བཤགས་བསྒྲལ་བསྟབ་སོགས་རྫོགས་པར་བཏང་། དེ་ནས་བདེ་མཆོག་བསྲང་ 
སྐབས་ཚོགས་ཀྱང་འདིར་བྱ་ལ། ལྷག་མ་དང་བསྐང་བ་མ་ཧྭ་ཀ་ལ་བཅས་རྫོགས་པར་བཏང་། གཉིས་པ་ཁྱད་པར་རྒྱལ་ 
ཆེན་གྱི་ཕྲིན་ལས་ལ་དོན་རྣམ་པ་བཅུ་སྟེ། དང་མཆོད་རྫ་ས་རྣམས། 
བདག་ཉིད་ལྷར་གསལ་བའི་ཐུགས་ཀ་ནས་ཡི་གེ་རཾ་ལས་མེ་འཕྲོས་པས་མཆོད་རྫས་
རྣམས་མ་དག་པའི་དངོས་འཛིན་ཐམས་ཅད་བསྲེགས། ཡཾ་ལས་རླུང་བྱུང་བས་བག་ཆགས་ 
ངན་པ་ཐམས་ཅད་གཏོར། ཁཾ་ལས་ཆུ་བྱུང་བས་གཉིས་འཛིན་གྱི་དྲི་མ་ཐམས་ཅད་བཀྲུས་ 
པར་གྱུར། རཾ་ཡཾ་ཁཾ་བི་ཤུདྡྷེ་ཤྭ་དྷ་ཡ་སྭཱཧཱ། ཞེས་བསངས་ལ། ཨོཾ་སྭཱ་བྷཱ་ཝས་སྦྱངས། སྟོང་པའི་
- 72 -

༄༅། །ཟབ་གཏེར་ཆོས་ཀྱི་མཛོད་ཁང༌།
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཿཧཱུཾ་འོད་དུ་ 
ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མཆོད་འདོད་ཡོན་གྱི་དངོས་པོ་ཐམས་ཅད་ 
ཟག་པ་མེད་པའི་བདེ་བ་ཁྱད་པར་ཅན་སྐྱེད་ནུས་པ་ནམ་མཁའི་ཁམས་གང་བར་གྱུར་པར་
མོས་ལ། སྔགས་དྲུག་ཕྱག་དྲུག་གམ། ཨ་ཀཱ་རོ༔སོགས་ལན་གསུམ་གསུམ་བརྗོད་པས་བྱིན་གྱིས་བརླབས་ཤིང་། དེ་བཞིན་ 
གཤེགས་པ་བཞི་ཡི་མཚན་ཡང་བརྗོད། གཉིས་པ་མདུན་བསྐྱེད་རྟེན་བསྐྱེད་པ་ནི། སྭཱ་ བྷཱ་ ཝས་སྟོང་པར་སྦྱངས། སྟོང་ 
པའི་ངང་ལས་རང་བཞིན་ལྷུན་གྱིས་གྲུབ་པའི་གཞལ་ཡས་ཁང་རྒྱུ་རྐྱེན་བཀོད་པ་ངོ་མཚར་ 
དུ་མས་ཁྱད་པར་དུ་འཕགས་པའི་ནང་དུ་མ་ཏྲཾ་བསྣོལ་བ་བཞིའི་དབུས་སུ་ཐུགས་ཀྱི་རྒྱལ་
པོ་མཐིང་ནག་དར་ནག་གི་བེར་དང་དོམ་གྱི་སློག་པ་ཅན། དབུ་ལ་དར་ནག་གི་ཐིབས་ཞུ་
གསོལ་ཞིང་བདུད་ཞགས་སྤུ་གྲི་ཐོགས་པ། བ་གླང་སྣ་རིང་ལ་ཆིབས་ནས་རོལ་ཏུ་གློག་
དམར་ཁྲིད་པ། ཤར་དུ་སྐུ་ཡི་རྒྱལ་པོ་མོན་བུ་པུ་ཊ་མཐིང་ནག་མན་ཏྲི་ནག་པོའི་གོས་ཅན་
དབུ་ལ་དར་ནག་གི་ཐིབས་ཞུ་གསོལ་བ། རྡོ་རྗེ་དང་ཤེལ་ཤིང་གི་གསིལ་ཤིང་ཐོགས་པ།
སེང་གེ་ལ་ཆིབས་ནས་རོལ་དུ་དོམ་ནག་ཁྲིད་པ། ལྷོར་ཡོན་ཏན་གྱི་རྒྱལ་པོ་ཤིང་བྱ་ཅན་ 
མཐིང་ནག་སྦྲུལ་དང་སྟག་གི་གོས་ཅན། དབུ་ལ་ཐང་ཐིབས་ཁྱུང་མགོ་ཅན་གསོལ་བ། 
དགྲ་སྟུ་དང་བདུད་ཞགས་ཐོགས་པ། བདུད་རྟ་རྟིང་དཀར་ལ་ཆིབས་ནས་རོལ་དུ་གཡུ་ 
འབྲུག་ཁྲིད་པ། ནུབ་ཏུ་གསུང་གི་རྒྱལ་པོ་དགྲ་ལྷ་སྐྱེས་གཅིག་དམར་པོ་དར་ནག་གི་བེར་ 
ཅན། དབུ་ལ་སྨྱུག་ཞུ་གསོལ་བ། རྦའི་འགྱིང་མཁར་དང་ཙན་དན་གྱི་བེང་ཆེན་ཐོགས་པ། 
དྲེལ་ནག་རྐང་དཀར་ལ་ཆིབས་ནས་རོལ་དུ་སྤྱང་མོ་ཁྲིད་པ། བྱང་དུ་ཕྲིན་ལས་ཀྱི་རྒྱལ་ 
པོ་པེ་ཧར་དཀར་ནག་དམར་བའི་ཞལ་གསུམ་ཕྱག་དྲུག་པ། དར་དཀར་གྱི་རལ་ག་དང་ 
སྟག་ལྤགས་ཀྱི་ཤམ་ཐབས་ཅན། དབུ་ལ་ཚག་ཞུ་གསོལ་བ་། གཡས་གསུམ་ལྕགས་ཀྱུ་
- 73 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མདའ་དང་རལ་གྲི། གཡོན་གསུམ་སྤུ་གྲི་གཞུ་དང་བེར་ཀ་ཐོགས་པ། སེང་གེ་དཀར་མོ་ 
ལ་ཆིབས་ནས་རོལ་དུ་འཚུབས་མ་ཁྲིད་པ། ལྔ་གའང་ཕྲིན་ལས་བཞིའི་རྣམ་རོལ་ཅིར་ཡང་
འཆར་ཞིང་རྒྱན་དང་ཆ་ལུགས་ཕུན་སུམ་ཚོགས་པས་གཟི་བརྗིད་ཚད་མེད་པ། སོ་སོའི་
སྤྲུལ་པ་དང་ཡུམ་དང་བློན་པོ་ཕོ་ཉ་རུ་འདྲེན་གར་མཁན་སྐྱོ་སངས་འབག་ལ་སོགས་
པའི་འཁོར་ཚོགས་བསམ་གྱིས་མི་ཁྱབ་པས་བསྐོར་བར་བསམ་ལ། རང་གི་སྙིང་ག་ནས་
འོད་ཟེར་འཕྲོས་པས་དགུང་སྔོན་མཐོན་པོའི་ཡང་སྟེང༌། བྷ་ཏ་ཧོར་གྱི་སྒོམ་གྲྭ། ཟངས་
གླིང་ཆོས་འཁོར་ཆེན་པོ་སོགས་གར་བཞུགས་ཀྱི་གནས་ནས་རྒྱལ་ཆེན་འཁོར་བཅས་ 
སྤྱན་དྲངས་པར་བསམ་ལ། ཤིང་སྣ་སྤོས་དཀར་སྦྱར་བའི་དུད་པ་བཏང་ལ། རོལ་མོའི་སྒྲ་དུ་མ་དང་བཅས་ཏེ། གསུམ་ 
པ་སྤྱན་འདྲེན་པ་ནི། ཧཱུཾ། རང་བཞིན་ལྷུན་གྱིས་གྲུབ་པའི་གནས་མཆོག་ནས། །ཏིང་ངེ་འཛིན་ 
གྱིས་བསྐྱེད་པའི་དཀྱིལ་འཁོར་འདིར། །སྤྱན་འདྲེན་གཤེགས་སུ་གསོལ་བའི་ཆོས་སྐྱོང་ 
ནི༑ ༑གནོད་སྦྱིན་རྒྱལ་པོ་སྡེ་ལྔ་འཁོར་དང་བཅས། །དམ་ཚིག་གཞུང་བཞིན་སྲུང་བའི་ 
སྐྱེས་མཆོག་རྣམས། །ཐུགས་དམ་རྒྱུད་བསྐུལ་གནས་འདིར་གཤེགས་སུ་གསོལ། །ཧཱུཾ། སྔོན་ 
གྱི་བསྐལ་བའི་དང་པོ་ལ། །སོགས་ནས། མ་ཐོགས་མྱུར་དུ་གནས་འདིར་གཤེགས། །ཅེས་ 
པའི་བར་དང་། ཛཿཧཱུྃ་བཾ་ཧོཿ ཨ་ལ་ལ་ཧོཿ ཨེ་ཧྱ་ཧི་བྷ་ག་ཝཱན་ཨཾ་ཀུ་ཤ་ས་མཱ་ཡ་ཛ་ཛཿ ཞེས་སྤྱན་ 
དྲངས། བཞི་པ་བཞུགས་སུ་གསོལ་བ་ནི། ཧཱུཾ། རིན་ ཆེན་ སྣ་ ལྔ་ རི་རབ་གཞལ་ཡས་འདིར། །ཉི་ཟླ་ 
པདྨའི་གདན་ཁྲི་མཛེས་པ་ལ། །སྤྲུལ་པའི་རྒྱལ་ཆེན་སྐུ་ལྔ་འཁོར་དང་བཅས། །བསྟན་ 
པ་བསྲུང་ཕྱིར་གཉིས་མེད་བརྟན་པར་བཞུགས། །ས་མ་ཡ་ཨཱ་ཝཱི་ཤ་ཡ་སྟེ། །ལྔ་པ་དམ་བསྒྲག་ 
པ་ནི། ཧཱུཾ། ཆོས་སྐྱོང་རྒྱལ་པོ་ཆེན་པོ་སྐུ་ལྔ་ཉིད། །དོན་དུ་རིགས་ལྔའི་ངོ་བོར་བཞུགས་གྱུར་ 
ཀྱང༌། །སྣང་ཚུལ་བློ་ངོར་དཀོར་བདག་རྒྱལ་པོར་བཞེངས། །བསྐལ་པའི་སྔོན་རོལ་དྷརྨ་
- 74-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བཅས་བྱོན་པ་བསམ་ཡས་པེ་ཧར་གླིང༌། །རྟེན་བཙུགས་ཆོས་འཁོར་དཀོར་བདག་གཉེར་དུ་ 
གཏད། །རྒྱུད་དང་སྒྲུབ་ཐབས་ཟབ་མོའི་གཏེར་ གཉེར། དུ་བཞག །ཉང་རལ་ ཆོས་དབང་ 
དངོས་གྲུབ་རྒྱལ་མཚན་དང༌། །རྡོ་རྗེ་འོད་འབར་རྩལ་དང་སངས་རྒྱས་གླིང༌། །རཏྣ་གླིང་ 
པ་པདྨ་དབང་གི་རྒྱལ། །བདུད་འཇོམས་རྡོ་རྗེ་རིན་ཆེན་ཕུན་ཚོགས་དང༌། །ཤེས་རབ་ 
འོད་ཟེར་དྷརྨ་ཀཱིརྟི་དང༌། །མཆོག་གྱུར་གླིང་པ་ནུས་ལྡན་རྡོ་རྗེ་སོགས། །མཚན་ཕྱི་མ་གསར་དུ་ 
ཁ་སབ་བགྱིས་པ་ཡིན། མཆན། པདྨའི་རྒྱལ་ཚབ་རིག་འཛིན་བརྒྱུད་པར་བཅས། །འབྲི་བསྟན་རིམ་ 
བྱོན་དཔལ་ལྡན་བླ་མ་ཡིས། །བཀའ་བསྒོས་རྡོ་རྗེའི་ཐ་ཚིག་དྲན་མཛོད་ལ། །བཛྲ་ས་མ་ 
ཡ་ལ་གནས་པར་མཛོད། །ཨོཾ་ཨཱཿཧཱུཾ་པཉྩ་ཨ་མྲྀ་ཏ་ཧཱུྃ་ཧྲཱིཿ ཞེས་བདུད་རྩི་ལ་བཟླས་ནས། བཛྲ་ཏཱི་ 
དུ་རཀྴ་ཡཀྴ་ཧཱུྃ་མ་ཧཱ་པཉྩ་ཨ་མྲྀ་ཏ་ཁཱ་ཧི། ཞེས་རང་གིས་མྱངས་ཤིང་རྒྱལ་པོ་ལ་ཡང་མཆོད་པས་དམ་བསྲེ། 
དྲུག་པ་མཆོད་པ་འབུལ་བ་ནི། ཧཱུཾ། ཆོས་ཉིད་ཞི་བའི་ངང་ལས་མ་གཡོས་ཀྱང༌། །བསྟན་པ་བསྲུང་ 
ཕྱིར་འབར་བའི་སྐུར་སྤྲུལ་པ། །ཆོས་སྐྱོང་རྒྱལ་ཆེན་སྐུ་ལྔ་འཁོར་བཅས་ལ། །དགྱེས་པ་ 
བསྐྱེད་ཕྱིར་མཆོད་སྤྲིན་འབུལ་བ་ནི། །མཚར་སྡུག་ཡིད་འཕྲོག་རིན་ཆེན་དཀོར་ཁང་དབུས། ། 
ཡན་ལག་བརྒྱད་ལྡན་ཨཉྙཾ་གངྒཱའི་རྒྱུན། །དག་བྱེད་ལྔ་ཡི་བདུད་རྩིའི་པད༵་དང༌། །ཆུ་ཐང་ 
ལས་སྐྱེས་རྣམ་བཀྲའི་པུཥྤའི་ཚལ། །ཙན་དན་ཨ་གར་ལྕེ་སོགས་དྷུ་པེའི་དྲི། །འབྲུ་བཅུད་ 
རྩི་མར་སྦྱར་བའི་ཨ་ལོ་ཀེ །སྤོས་དང་སྨན་སྦྱར་གྷནྟེའི་རྫིང་བུར་འཁྱིལ། །ལྷ་མིའི་རོ་མཆོག་ 
བཅུད་ལྡན་ནཻ་ཝི་དྱ། །རྔ་དང་ཆ་ལིང་ཟངས་དུང་ཤཔྟའི་ཚོགས། །གཟུགས་སྡུག་སྒྲ་སྙན་ 
དྲི་ཞིམ་རོ་བརྒྱའི་ཟས། །རེག་འཇམ་ན་བཟའ་རྒྱན་ཕྲེང་དར་དཔྱངས་དང༌། །བཟའ་བཅའ་ 
ལྡག་མྱང་བཏུང་བར་འོས་པའི་ཚོགས། །ཇ་ཆང་དཀར་མངར་གསེར་སྐྱེམས་རྒྱ་མཚོར་ 
འཁྱིལ། །ཤིང་ཐོག་འབྲུ་སྣ་མང་པོ་རྫ་ལྟར་སྤུངས། །རྒྱ་ཕོར་སྣོད་དུ་ཕྱེ་མར་གངས་ལྟར་
- 76-

༄༅། །ཟབ་གཏེར་ཆོས་ཀྱི་མཛོད་ཁང་།
ཆགས། །དྲི་ཞིམ་བདུག་པའི་བསང་དུད་སྤྲིན་ལྟར་གཏིབས། །སྤྱན་གཟིགས་དཀོར་ཆ་ 
འདོད་ཡོན་བསམ་མི་ཁྱབ། །ཀུན་བཟང་མཆོད་སྤྲིན་རྒྱ་མཚོ་འཕྲོ་བྱེད་པ། །སྨན་རཀ་ 
གཏོར་མཆོད་ཚར་དུ་དངར་བ་རྣམས།།སྤྲུལ་པའི་རྒྱལ་ཆེན་འཁོར་དང་བཅས་ལ་འབུལ། ། 
དགྲ་ལྷ་ཆེན་པོ་པེ་ཧར་ཁྱེད། །བརྟེན་པའི་ཚེ་ན་རྒྱང་མ་རིང༌། ། སོགས་ནས། དེ་བས་བཅོལ་ 
བའི་ཕྲིན་ལས་མཛོད། །བར་དང་། རཱ་ཛ་སིདྡྷི་ས་མཱ་ཡ་ཨརྷནས། ཤབྟ་པྲ་ཏིཙྪ་སྭཱ་ཧཱ། མ་ཧཱ་ 
པཉྩ་ཨ་མྲྀ་ཏ་རཀྟ་བ་ལིཾ་ཏ་སརྦ་པཱུ་ཛ་ཁཱ་ཧི། བདུན་པ་བསྟོད་པ་ནི། ཧཱུཾ། སྒྲུབ་མཆོག་བདུད་འདུལ་ 
ཡེ་ནས་ཐུགས་དམ་ཅན། །འགྲོ་བའི་དོན་མཛད་ཐུགས་རྗེ་ཉི་མ་འདྲ། །དམ་ཉམས་གདུག་ 
པའི་དགྲ་བགེགས་ཀུན་སྒྲོལ་བའི། །ཐུགས་རྗེ་སྙོམས་མཛད་ཁྱོད་ལ་བདག་བསྟོད་དོ། 
འགྱུར་མེད་དབྱིངས་ལས་འབར་བའི་སྐུར་བཞེངས་པ། །སྐྱེ་མེད་ཆོས་ཀྱི་དོན་རྟོགས་སྒྲུབ་ 
མཆོག་སྐྱོང་། །སྐྱེ་ཤི་རྩད་གཅོད་ལེགས་ཉེས་སྟངས་འཛིན་པའི། །ཐོགས་མེད་འཇིགས་ 
བྱེད་ཁྱོད་ལ་བདག་བསྟོད་དོ། །སྐུ་གསུང་ཐུགས་ནི་ཆོས་ཀྱི་དབྱིངས་དང་མཉམ། །ཕྲིན་ 
ལས་མཐར་ཕྱིན་ཁྱུང་ཆེན་ཀླུ་འབྲུག་འདུལ། །དྲག་ཏུ་བསྐུལ་ན་དགྲ་བགེགས་དབང་དུ་ 
སྡུད། །རྒྱལ་པོ་སྡེ་ལྔ་འཁོར་དང་བཅས་ལ་བསྟོད། །ཅེས་བསྟོད་ལ། བརྒྱད་པ་བཟླས་དམིགས་ནི།
བདག་གི་ཐུགས་ཀའི་འོད་ཀྱིས་བསྐུལ་བས་རྒྱལ་པོ་འཁོར་བཅས་སྔོན་གྱི་དམ་ཚིག་རྗེས་ 
སུ་དྲན་པས་ཕྲིན་ལས་མཛད་པར་མོས་ཏེ། ཨོཾ་རཱ་ཛ་ཨ་ཧོ་བྷཾ་རྦད། ཙིཏྟ་ཐིམས་ཐིམས་ཛཿ 
ཤ་མ་རུ་ཏྲི་མ་ཧོ་ཛཿ སརྦ་རཱ་ཛ་ས་མ་ཡ་ཐིམས་ཐིམས་ཛ༔ ཞེས་ཅི་ནུས་བཟླ་ཞིང༌། དགུ་པ་དགྱེས་པའི་ 
མཆོད་པ་ལ་གཉིས་ཏེ། དང་པོ་མཆོད་ཅིང་གསོལ་ཀ་བྱ་བ་ནི། རྒྱས་པར་སྤྲོ་ན་ཕྲིན་ལས་དོན་བཅུ་ལ་སྦྱར་བའམ། བསྡུ་ན་ 
གཞུང་ལྟར་བྱ་ཞིང་གང་ལྟར་གསང་ཕྱེ་སྦྲགས་མ་དང་འབྲུ་སྣ་སྦོལ་བའི་ཟན་ཀ་ཊོ་ར་ལྟ་བུའི་སྣོད་ཆེ་བར་ ཕུད་ཕོར་དུ་གསེར་ 
སྐྱེམས་སྦྲེང་བ་སོགས་ཆབས་གཅིག་ཏུ་བྱས་ལ། བསང་སྦྱང་བྱིན་བརླབ་དཀྱུས་བཞིན་བྱས་ལ། ཧཱུཾ། དགྲ་བགེགས་
- 77 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ལོག་ འདྲེན་ ཚཪ་ གཅོད་ གནས་ མཆོག་འདིར། །ནསལྷུག་གསོལ་སྦྱར་བ་ཚར་ཇི་ཙམ་འབྱོར་བར་བྱའོ། །གཉིས་ 
པ་བསྐང་བ་ནི་ཡོ་ཁྱད་མདོས་མཆོད་རྣམས། བདག་ཉིད་ལྷར་གསལ་བའི་ཐུགས་ཀ་ནས་རཾ་ཡཾ་ཁཾ་
འཕྲོས་པས་བསྐང་རྫས་ཀྱི་མ་དག་འབག་བཙོག་ཉེས་སྐྱོན་ཐམས་ཅད་བསྲེགས་གཏོར་
བཀྲུས་པར་གྱུར། ཅེས་བསངས་སྦྱངས། ཨོཾ་ལས་རིན་པོ་ཆེའི་གཏོར་གཞོང་ནམ་མཁའ་དང་
མཉམ་པའི་ནང་དུ་ཨཱཿལས་གཏོར་མཆོད་མཐུན་རྫས་སོགས་ཇི་ལྟར་འོས་པ་དྭངས་ཤིང་ 
ཐོགས་པ་མེད་པ་ནམ་མཁའ་དང་མཉམ་པར་གྱུར་པ་རྣམས། ཧཱུཾ་ལས་མགྲོན་རིགས་རྣམས་ 
ཀྱི་བགོ་སྐལ་དང་རྗེས་སུ་མཐུན་པའི་འདོད་དགུའི་དཀོར་ནོར། བཟང་དགུའི་ལོངས་
སྤྱོད། མཛེས་དགུའི་སྤྱན་གཟིགས་སྣ་ཚོགས་པ་བསམ་གྱིས་མི་ཁྱབ་པ་ཀུན་ཏུ་བཟང་པོའི་ 
མཆོད་སྤྲིན་ལྟར་བུར་གྱུར་ པར་མོས་ལ། ནམ་མཁའ་མཛོད་ཀྱི་སྔགས་རྒྱ་དང་། ཨོཾ་སརྦ་བིད་པུ་ར་པུ་ར་ 
སོགས་ལན་གསུམ་གྱིས་བྱིན་གྱིས་བརླབས་ཤིང་། ཨོཾ་བཛྲ་སྥ་ར་ཎ་ཁཾ་གིས་མཁའ་ཁྱབ་ཏུ་སྤེལ་ལ། རོལ་མོའི་སྒྲ་ 
དུ་མ་དང་བཅས་ཏེ། ཧཱུྃ་ཧྲཱིཿ སྤྲོས་མེད་འོད་གསལ་ཆོས་དབྱིངས་དག་པའི་ཀློང༌། །འགག་མེད་ 
ཐུགས་རྗེའི་རོལ་གར་ཅིར་ཡང་འཆར། །འཛིན་མེད་སྒྱུ་འཕྲུལ་དྲ་བའི་རོལ་པ་ལས། ། 
བླ་མ་ཡི་དམ་མཁའ་འགྲོ་དམ་ཅན་ཚོགས། །གནས་འདིར་ཐུགས་རྗེས་དགོངས་ལ་གཤེགས་ 
སུ་གསོལ། །རྒྱལ་བའི་བཀའ་ཉན་དྲེགས་པ་ཡོངས་ཀྱི་གཙོ། །ཆོས་སྐྱོང་རྒྱལ་པོ་བསྟན་ 
པའི་བཀའ་སྲུང་ཆེ། །ཆོས་རྒྱལ་སྐུ་ལྔ་ཡུམ་བློན་རུ་འདྲེན་རྣམས། །གནས་འདིར་དམ་ 
ཚིག་དབང་གིས་གཤེགས་སུ་གསོལ། །པདྨའི་བཀའ་སྡོད་དགེ་བསྙེན་དམ་ཚིག་ཅན། ། 
ཆོས་སྐྱོང་རྡོ་རྗེ་ཀུན་ཁྱབ་དྲག་པོ་རྩལ། །རོལ་པ་སྐྱ་དྲུག་སྤྲུལ་འཁོར་བྲན་གྱི་ཚོགས། ། 
བསྐང་བའི་གནས་འདིར་དགྱེས་པ་བསྐྱེད་ཕྱིར་བྱོན། །སྐུ་གསུང་ཐུགས་མཆོག་དགྱེས་ 
པའི་རོལ་པར་བཞུགས། །དམ་ལ་མ་འདའ་བཤད་སྒྲུབ་བསྟན་པ་སྐྱོངས། །ཧཱུཾ་ཧྲཱིཿ དམིགས་
- 78 -

༄༅། །ཟབ་གཏེར་ཆོས་ཀྱི་མཛོད་ཁང༌།
བཅས་མཚན་འཛིན་བྲལ་བ་འོད་གསལ་དབྱིངས། །ཀུན་སྣང་བརྩེ་བ་སྒྱུ་མའི་རོལ་པ་ 
ལས། །ཀུན་བཟང་ཆོས་དབྱིངས་འགེངས་པའི་མཆོད་སྤྲིན་སྤེལ། །ཡེ་ཤེས་ལྷ་ཚོགས་ 
དོན་ལ་མི་གཡེལ་ཡང༌། །གནས་སྐབས་གདུལ་བྱའི་རེ་སྐོང་ཉམས་ཆག་བསྐང༌། །ཕྱི་ནང་ 
གསང་བའི་མཆོད་སྤྲིན་རྒྱ་མཚོ་འདིས། །རྒྱལ་བ་གཅིག་བསྡུས་ཞིང་འདིའི་བསྟན་པའི་ 
བདག །མཚོ་སྐྱེས་རྡོ་རྗེ་འཆང་ཆེན་ཐུགས་དམ་བསྐང་། །བདེ་གཤེགས་ཀུན་འདུས་དཔལ་ 
ཆེན་སྒྲུབ་སྡེ་བརྒྱད། །རིག་འཛིན་ཡོངས་འདུས་ལྷ་ཚོགས་ཐུགས་དམ་བསྐང༌། །སྲིད་ཞི་ 
མཉམ་ཉིད་བདེ་ཆེན་འདུས་མ་བྱས། །བཅོམ་ལྡན་འཁོར་ལོ་བདེ་མཆོག་ཐུགས་དམ་ 
བསྐང༌། །རྒྱལ་བའི་བསྐྱེད་ཡུམ་གནས་གསུམ་མཁའ་འགྲོའི་གཙོ། །རྡོ་རྗེ་ཕག་ཞལ་ཅན་ 
གྱི་ཐུགས་དམ་བསྐང༌། །འཁོར་འདས་ཕྱག་རྒྱ་ཟིལ་གྱིས་གནོན་མཛད་པ། །འཇམ་དཔལ་ 
གཤིན་རྗེ་གཤེད་ཀྱི་ཐུགས་དམ་བསྐང༌། །སངས་རྒྱས་སྟོང་གི་བསྟན་སྲུང་ཡོངས་ཀྱི་རྗེ། ། 
ཡེ་ཤེས་མགོན་པོ་བརྒྱད་ཀྱི་ཐུགས་དམ་བསྐང༌། །སྒྲུབ་བརྒྱུད་བསྟན་པའི་བཀའ་སྲུང་ 
ཡོངས་ཀྱི་གཙོ། །ཀུན་བཟང་ཆོས་ཀྱི་སྒྲོལ་མའི་ཐུགས་དམ་བསྐང༌། །དོན་རྒྱུད་སྙིང་པོ་ 
ཆོས་རྗེ་ཡབ་སྲས་ཀྱི། །བསྟན་སྲུང་དམ་ཅན་ཡོངས་ཀྱི་ཐུགས་དམ་བསྐང༌། །ཁྱད་པར་ 
སྤྲུལ་པའི་ཆོས་རྒྱལ་སྐུ་ལྔ་པོ། །འཇིག་རྟེན་འདས་ཀྱང་གནས་སྐབས་བསྟན་པའི་དོན། ། 
དྲེགས་པ་ཡོངས་ཀྱི་ཆེ་བཙན་སྐུར་བཞེངས་པ། །ཆོས་སྐྱོང་རྒྱལ་པོ་སྐུ་ལྔ་འཁོར་བཅས་ 
ལ༑ ༑ཐུགས་དམ་གཉན་པོ་ཡོངས་སུ་སྐོང་བའི་ཕྱིར། །རིན་ཆེན་དཀོར་ཁང་ཕོ་བྲང་རྒྱན་ 
དང་ལྡན། །བླ་བྲེ་འཕན་གདུགས་རྒྱལ་མཚན་ཕྱེ་ཕུར་དང༌། །དར་གྱི་ཡོལ་མོ་རིན་ཆེན་ 
ཟ་ར་ཚག །དར་ཟབ་ཆུན་འཕྱང་བ་དན་བྱི་རུས་སྤྲས། །རྣམ་པར་རྒྱལ་བའི་ཁང་བཟང་ 
འགྲན་ནུས་པའི། །དེ་དབུས་རྒྱལ་ཆེན་དགྱེས་པ་སྐོང་བའི་མདོས། །ཤར་ཕྱོགས་དུང་ལ་
- 79 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ལྷོ་ཕྱོགས་བཻ་ཌཱུརྻ། །ནུབ་ཕྱོགས་རྭ་ག་བྱང་ཕྱོགས་གསེར་སྦྱངས་ལས། །གྲུབ་པའི་རི་ 
རབ་རིམ་གཉིས་བཞི་ལྡན་སྟེང༌། །སུམ་རྩེན་ལྷ་ཡི་བཤོས་བུ་རོ་བརྒྱར་ངོམས། །འདོད་ 
ཡོན་ལྔ་ལྡན་དབུས་དང་ཕྱོགས་བཞིར་ལྡན། །ཐུགས་དམ་བསྐང་ཕྱིར་སྣང་གསལ་བཞི་ 
སྒྲོམ་དབུས། །དགྱེས་པ་བསྐྱེད་ཕྱིར་བསྐང་གཏོར་བསང་ཕྱེ་བརྗིད། །སྐུ་གསུང་ཐུགས་ 
ཀྱི་རྩེ་ཁྲོམ་མར་གྱིས་བརྒྱན། །དམ་ཚིག་སྐུ་རྟེན་ཆེ་བའི་དར་གདུགས་ཕུབ། །དབང་རྟགས་ 
མི་འགྱུར་རྒྱལ་མཚན་རྣམ་ལྔས་སྤྲས། །ཆོས་རྒྱལ་སྐུ་ལྔ་འཁོར་བཅས་ཐུགས་དམ་བསྐང༌། ། 
དར་ནག་བེར་ཆེན་དོམ་གྱི་སློག་པ་དང༌། །ཐིབས་ཞུ་ནག་པོ་བདུད་ཞགས་སྤུ་གྲི་འབར། །
བ་གླང་སྣ་རིང་དར་ཟབ་རཏྣས་བརྒྱན། །ཐུགས་ཀྱི་རྒྱལ་ཆེན་འཁོར་བཅས་ཐུགས་དམ་ 
བསྐང༌། །མན་ཏྲི་ནག་པོའི་གོས་ལག་དར་ནག་བེར། །རྡོ་རྗེའི་གསིལ་ཤིང་སེང་ཆེན་སྒ་ 
སྲབ་སྤྲས། །སྐུ་ཡི་རྒྱལ་ཆེན་འཁོར་བཅས་ཐུགས་དམ་བསྐང༌། །སྦྲུལ་སློག་སྟག་ལྤགས་ 
གོས་དང་དར་སེར་བེར། །ཐང་ཐིབས་ཁྱུང་མགོའི་ཞྭ་དང་དགྲ་སྟ་ཞགས། །བདུད་རྟ་རྟིང་ 
དཀར་སྒ་སྲབ་གོང་སྨེད་སྨྲས། །ཡོན་ཏན་རྒྱལ་ཆེན་འཁོར་བཅས་ཐུགས་དམ་བསྐང༌། ། 
དར་ནག་བེར་ཆེན་སྨྱུག་ཞུ་སྦ་འཁར་དང༌། །ཙན་དན་བེང་དང་དྲེལ་ནག་རྐང་དཀར་ལ། ། 
སྒ་སྲབ་རིན་ཆེན་དར་གྱི་རྒྱན་ཆས་སྤྲས། །གསུང་གི་རྒྱལ་ཆེན་འཁོར་བཅས་ཐུགས་དམ་ 
བསྐང༌། །དར་དཀར་རལ་ག་སྟག་གི་སྨད་ཤམ་དང༌། །ཚག་ཞུ་དར་གྱི་བྱ་རུ་རྒོད་སྒྲོས་ 
སྤྲས། །ལྕགས་ཀྱུ་མདའ་དང་རལ་གྲི་སྤུ་གྲི་གཞུ། །བེར་ག་སེང་གེ་དཀར་མོར་རྒྱན་གྱིས་ 
སྤྲས། །ཕྲིན་ལས་རྒྱལ་ཆེན་འཁོར་བཅས་ཐུགས་དམ་བསྐང་། །བདུད་བཙན་རྒྱལ་པོ་ 
བཙུན་མོ་བློན་པོ་ལྔ། །བཀའ་ཡི་འཁོར་སྐྱོང་དགྱེས་པའི་གཏོར་མ་དང༌། །འདོད་ཡོན་སྣ་ 
ཚོགས་བཟའ་བཅའི་ལོངས་སྤྱོད་ཀྱིས། །ལས་བྱེད་བཀའ་གཉན་རྣམས་ཀྱི་ཐུགས་དམ་
- 80 -

༄༅། །ཟབ་གཏེར་ཆོས་ཀྱི་མཛོད་ཁང༌།
པསྐང༌། །བཀྲ་ཤིས་རྫས་རྟགས་རྒྱལ་སྲིད་རིན་ཆེན་བདུན། །ཉེ་བའི་རིན་ཆེན་བདུན་ 
དང་འདོད་ཡོན་ལྔ། །ལྷ་ཀླུ་མི་ཡི་ལོངས་སྤྱོད་ནོར་སྣའི་ཚོགས། །དཔག་བསམ་ཤིང་ 
དང་རིན་ཆེན་སྣ་ཚོགས་རི། །འདོད་འཇོའི་བ་དང་གླང་ཆེན་སེང་གེ་དང༌། །མ་རྨོས་ལོ་ 
ཏོག་ཁྲུས་རྫི་ང་མེ་ཏོག་ཚལ། །རྩེ་གར་རོལ་མོའི་མཆོད་པ་མཐའ་ཡས་པས། །དཀོར་བདག་ 
ཆོས་རྒྱལ་སྐུ་ལྔའི་ཐུགས་དམ་བསྐང༌། །རི་དྭགས་གཡུང་དྭགས་ཉམས་དགའི་རྩེ་གར་ 
སྤྱོད། །གཅན་གཟན་སྡེར་ཆགས་མཆོང་རྩལ་ལྡིང་ཞིང་ངར། །ཀླུ་ནོར་སྣ་ཚོགས་དགའ་ 
བའི་རོལ་རྩེད་སྤྱོད། །སྲ་བརྟན་གོ་མཚོན་རྣོ་གཉན་ངར་དང་ལྡན། །འདབ་ཆགས་སྣ་ 
ཚོགས་འཕུར་ཞིང་ཉམས་བརྒྱར་སྤྱོད། །འཛམ་གླིང་བསྟན་སྐྱོང་རྒྱལ་ཆེན་ཐུགས་དམ་ 
བསྐང༌། །ཁ་དོག་རྣམ་བཀྲའི་མདངས་ལྡན་གོས་ཀྱི་ཚོགས། །རིན་ཆེན་རྒྱན་ཆ་ཕྲེང་བ་ 
དར་དཔྱངས་དང༌། །ཟ་འོག་ལྷམ་དང་རིན་ཆེན་སྐ་རགས་དང་། །གསེར་དངུལ་མེ་ལོང་ 
རཏྣའི་གློ་ཆ་སོགས། །སྨན་གྱི་བཤོས་བུ་ཏིང་ལོ་རོ་བརྒྱར་ལྡན། །གཏན་གྲོགས་སྐྱོ་གྲོགས་ 
སྨན་བཙུན་ཐུགས་དམ་བསྐང༌། །དར་གྱི་རལ་ག་ཁྲབ་རྨོག་གོ་དང་ཕུབ། །སྟག་རལ་ 
གཟིག་ཤུབས་རལ་གྲི་མདུང་དང་ཞགས། །སྟག་གཟིག་ལྷམ་དང་གོ་མཚོན་སྣ་དགུའི་ 
ཚོགས། །བཱ་ལིཾ་ཟུར་གསུམ་ཤ་ཁྲག་དམར་གྱིས་བརྒྱན། །གཡས་ཀྱི་རུ་འདྲེན་འཁོར་བཅས་ 
ཐུགས་དམ་བསྐང༌། །ཆོས་གོས་རྣམ་གསུམ་གསེར་གྱི་ཐིབས་ཞུ་དང༌། །ཀ་ལིའི་ཕྲེང་བ་ 
གསིལ་ཤིང་དྲང་སྲོང་སྣོད། །ལྷམ་དང་ཀ་ཆ་མཁོ་དགུའི་ཡོ་བྱད་ཚོགས། །ལྷ་ཡི་ཞལ་ཟས་ 
རོ་བརྒྱ་ལྡན་པ་ཡིས། །གཡོན་གྱི་རུ་འདྲེན་འཁོར་བཅས་ཐུགས་དམ་བསྐང༌། །དར་ནག་ 
རལ་ག་སྐེད་ཆིངས་ལྷམ་གྱི་ཚོགས། །མི་ལྤགས་གཡང་གཞི་ཤ་ཁྲག་ལོངས་སྤྱོད་ཟས། ། 
དམར་གྱིས་བརྒྱན་པའི་འདོད་ཡོན་གཏོར་མར་བཅས། །སྔོན་གྱི་ཤུལ་མཚོན་འཁོར་བཅས་
- 81 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཐུགས་དམ་བསྐང༌།།དར་ནག་ཕོད་ཆེན་སྔགས་ཀྱི་ཞྭ་ནག་དང༌། །རཀྴའི་ཕྲེང་བ་རྭ་སྲུང་ 
ལྕགས་ཕུར་འབར། །སྭག་ལྷམ་ནག་པོ་སྦྲུལ་གྱི་ག་ཤ་སོགས། །ཤ་ཁྲག་དམར་གྱིས་ 
བརྒྱན་པའི་གཏོར་མར་བཅས། །སླད་ཀྱི་རྗེས་འབྲང་འཁོར་བཅས་ཐུགས་དམ་བསྐང༌། ། 
ལྷ་དང་གཤིན་རྗེ་མ་མོ་བདུད་ཀྱི་ཚོགས།།གཟའ་དང་བཙན་རྒོད་གནོད་སྦྱིན་ཀླུ་བདུད་
བཅས། །བཀའ་ཡི་བྲན་གྱུར་སྡེ་བརྒྱད་སྟོང་སྡེའི་ཚོགས། །རང་རང་མཐུན་རྫས་ལོངས་ 
སྤྱོད་དཀོར་ཆའི་རིགས། །རྒྱན་དང་ཞོན་པ་ཕྱག་མཚན་སྣ་ཚོགས་པ། །རྒྱལ་ཆེན་མཆོད་ 
པའི་ལོངས་སྤྱོད་གཏོར་མར་བཅས། །བཀའ་ཉན་ལྷ་སྲིན་སྡེ་བརྒྱད་ཐུགས་དམ་བསྐང༌། ། 
མདའ་དར་རིན་ཆེན་མེ་ལོང་བརྒྱན་པ་བཞི། །དར་གྱི་རུ་མཚོན་གཡུལ་ལས་རྣམ་རྒྱལ་ 
བཞི། །སྦ་མྱུག་རྩེ་རྒྱལ་རྔ་དཀར་ཆུན་གྱིས་སྤྲས། །དར་ཟབ་རིན་ཆེན་སྣ་ཚོགས་རྒྱན་དུ་ 
བཏགས། །ཆོས་རྒྱལ་སྐུ་ལྔ་འཁོར་བཅས་ཐུགས་དམ་བསྐང༌། །མཆོད་པའི་དམ་ཚིག་རྒྱལ་ 
བཤོས་བསང་ཕྱེ་དང༌། །དམ་ཚིག་མི་འབྲལ་འགྲོགས་པའི་ར་ས་ཡ། །བཀའ་འདས་ཞིང་ 
བཅུ་བསྒྲལ་བའི་སྙིང་ཁྲག་རྒྱུན། །བཀའ་སྲུང་ཆོས་རྒྱལ་འཁོར་བཅས་ཐུགས་དམ་བསྐང༌། ། 
ཡན་ལག་བརྒྱད་ལྡན་མཆོད་ཡོན་མཚོ་ལྟར་འཁྱིལ། །བདུད་རྩི་རྫིང་བུ་ཞབས་བསིལ་ 
ལྦུ་ཕྲེང་གཡོ། །མཚར་སྡུག་རྣམ་བཀྲའི་མེ་ཏོག་ཚར་དུ་དངར། །ཡིད་འཕྲོག་དྲི་ཞིམ་བདུག་ 
སྤོས་སྤྲིན་ལྟར་གཏིབས། །སྣང་གསལ་འོད་ཀྱི་སྒྲོན་མེ་ཉི་ལྟར་གསལ། །དྲི་སྦྱར་ཆབ་ 
གཙང་ལྷ་ཡི་རྫིང་ལྟར་འཁྱིལ། །རོ་བརྒྱའི་ཞལ་ཟས་སྣ་ཚོགས་ལྷུན་ལྟར་སྤུངས། །སྒྲ་དབྱངས་ 
རོལ་མོའི་བྱེ་བྲག་འབྲུག་ལྟར་ལྡིར། །ཡིད་འཕྲོག་ལྷ་ཡི་ཚལ་བཞིན་སྤྱོད་ཡུལ་ལྡན། །སྟེང་ 
ཕྱོགས་རྣམ་དག་འཕྲུལ་ལ་དབང་གྱུར་པའི། །ཆོས་རྒྱལ་གིང་ཆེན་འཁོར་བཅས་ཐུགས་ 
དམ་བསྐང་། །རྟ་དཀར་འཕྲུ་དམར་སྤྲིན་གྱི་ཤུགས་ལྟར་ལྡིང་། །སྤྲེལ་དཀར་ངོ་དམར་
- 82 -

༄༅། །ཟབ་གཏེར་ཆོས་ཀྱི་མཛོད་ཁང༌།
སྒྱུ་རྩལ་གློག་ལྟར་འཁྱུག །བྱ་དཀར་ཟེ་དམར་གནམ་དུ་འཚེར་ཞིང་སྤྱོད། །འབག་སེང་ 
གར་མཁན་རྩེ་ཞིང་རོལ་གར་ལྡན། །ལྷ་ཁང་ལྡེར་བཟོ་བྱིས་པ་རྩེ་གར་གྱིས། །སྐུ་འབག་ 
གྱོན་ཅིང་རྒྱལ་པོ་དགྱེས་འཆམ་སྤྱོད། །སྐུ་གསུང་ཐུགས་རྟེན་དཀོར་ཆ་ལོངས་སྤྱོད་ལྡན། ། 
རྔ་དང་ཆ་ལང་སིལ་སྙན་དུང་དཀར་དམར།།མཁར་རྔ་ཕེབ་རྡོབ་རྒྱ་གླིང་པི་ཝཾ་དང༌།
རྫ་རྔ་སུརྞ་ཕྲེད་གླིང་རྔ་ཆེན་སོགས། །རོལ་མོའི་བྱེ་བྲག་རྣམ་པ་བསམ་ལས་འདས། 
ཧར་རྒྱལ་ཆེན་རྣམ་ལྔའི་ཐུགས་དམ་བསྐང༌། །སྟག་གཟིག་དོམ་དྲེད་གསོབ་དང་ཤུན་ 
པའི་ཚོགས། །མདའ་མདུང་རལ་གྲི་དགྲ་སྟ་སྤུ་གྲི་དང༌། །ཆུ་གྲི་གོ་ཁྲབ་རྣོ་མཚོན་འོས་པའི་ 
རིགས། །སྭག་ལྷམ་གསེར་སྐེད་རྒྱན་དང་ཕྲེང་བའི་ཚོགས། །རྒྱ་ཇ་བཟའ་བཏུང་ཤིང་ 
འབྲས་ཟས་སྣའི་རིགས། །ཇ་ཆང་དཀར་དམར་སྐྱེམས་དང་གསེར་སྐྱེམས་སྦྲེང༌། 
ཕོར་སྣོད་དུ་ཕྱེ་མར་གངས་ལྟར་སྤུངས། །བ་གླང་ཤ་སོགས་མཾ་སའི་རི་གད་ཉིལ། །སྨན་ 
སྣ་འབྲུ་སྣ་རིན་ཆེན་བྱེ་བྲག་སྤུངས། །དཀར་མོའི་ལག་གཡས་ཕུན་ཚོགས་ལྡན་པའི་ཤ ། 
ཕྱི་ནང་གསང་བའི་རྟེན་རྫས་སྒྲུབ་པའི་རྫས། །མཁོ་དགུ་ཚང་ཞིང་བཟང་དགུའི་ལོངས་ 
སྤྱོད་ལྡན། །དགྱེས་དགུའི་སྤྱན་གཟིགས་སྣ་ཚོགས་དངོས་སུ་བཤམས། །ཡིད་སྤྲུལ་ཀུན་ 
བཟང་ཆོས་དབྱིངས་རྒྱ་མཚོ་འདིས། །ཐུགས་ཀྱི་རྒྱལ་ཆེན་ལེགས་བྱིན་ཐུགས་དམ་བསྐང་། ། 
སྐུ་ཡི་རྒྱལ་པོ་མོན་བུའི་ཐུགས་དམ་བསྐང༌། །ཡོན་ཏན་ཤིང་བྱ་ཅན་གྱི་ཐུགས་དམ་བསྐང༌། ། 
གསུང་གི་དགྲ་ལྷ་སྐྱེས་གཅིག་ཐུགས་དམ་བསྐང༌། །ཕྲིན་ལས་རྒྱལ་ཆེན་པེ་ཧར་ཐུགས་ 
དམ་བསྐང༌། །ལས་བྱེད་སྤྲུལ་པ་ལྔ་ཡི་ཐུགས་དམ་བསྐང༌། །དགྱེས་སྡེ་ཡུམ་ཆེན་ལྔ་ཡི་ 
ཐུགས་དམ་བསྐང༌། །བཀའ་ཡི་བློན་པོ་ལྔ་ཡི་ཐུགས་དམ་བསྐང༌། །གནམ་གྱི་ཡབ་ལྷ་ 
ཐོག་འབེབས་ཐུགས་དམ་བསྐང༌། །མ་བདུད་པདྨ་དབྱིངས་ཕྱུག་ཐུགས་དམ་བསྐང༌། །
- 83 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མགོན་པོ་ཐང་ནག་པ་ཊའི་ཐུགས་དམ་བསྐང༌། །པུ་ཌ་སྲོག་བདག་དམག་ཚོགས་ཐུགས་ 
བསྐང༌། །རྒྱལ་མཚན་བདུན་བདག་རུ་འདྲེན་ཐུགས་དམ་བསྐང༌། །སྤུ་གྲི་མཆེད་ལྔ་སྟོང་ 
དཔོན་ཐུགས་དམ་བསྐང་། །ཐུགས་དམ་བསྐང་ཞིང་ཉམས་ཆག་སོར་ཆུད་ནས། །འཁུ་ 
ལྡོག་ཀོ་ལོང་རྒུད་པའི་ཉེས་ཚོགས་བཤགས། །མཐོལ་བཤགས་བཟོད་བཞེས་བསྟན་པའི་ 
ཕྲིན་ལས་མཛོད། །ཕྱི་ནང་གསང་རྟེན་སྨན་རཀ་གཏོར་མཆོད་རྫས། །ཕྱག་མཚན་རྒྱན་ 
ཆས་བཞོན་པ་བྱ་གཅན་གཟུགས། །ཤ་ཁྲག་ལོངས་སྤྱོད་འདོད་ཡོན་སྣ་ཚོགས་པས། ། 
ཀུན་ཁྱབ་རྡོ་རྗེ་དྲག་རྩལ་ཐུགས་དམ་བསྐང༌། །རོལ་པ་སྐྱ་དྲུག་ལས་བྱེད་ཐུགས་དམ་ 
བསྐང༌། །བཙན་འཁོར་བྱེ་བ་ས་ཡའི་ཐུགས་དམ་བསྐང༌། །བོད་སྐྱོང་བསྟན་པའི་དགྲ་ 
ལྷ་མཛད་དུ་གསོལ། །ཉམས་ཆག་སོར་བཤགས་དྲག་པོའི་ཕྲིན་ལས་མཛོད། ། ཅེས་དང་། 
བསྐང་བ་གྲངས་མང་བསག་དགོས་ཚེ། རྗེ་དྷརྨ་ཀཱིརྟིས་མཛད་པའི་སྤྱི་བསྐང་ཀུན་བཟང་རོལ་མཚོའི་ནང་གིངོ་ བསྐང་ 
སོགས་ནས་ཕྲིན་ལས་སྒྲུབས་ཞེས་པའི་བར་གྱི་སྐུ་ལྔའི་སྒེར་བསྐང་བསགས་པས་ཆོག་གོ །དེ་ནས་བཤགས་པ་ནི། 
ཧྲཱིཿ རབ་འབྱམས་དཀྱིལ་འཁོར་རྒྱ་མཚོའི་འཁོར་ལོའི་མགོན། །རྩ་བརྒྱུད་བླ་མ་ཡི་དམ་ 
མཁའ་འགྲོའི་ཚོགས། །དམ་ཅན་སྲུང་མ་ནོར་ལྷ་གཏེར་གྱི་བདག །ཁྱད་པར་ཆོས་རྒྱལ་ 
ལས་བྱེད་སྤྲུལ་འཁོར་བཅས། །ཐམས་ཅད་བདག་ལ་གསན་ཅིང་དགོངས་སུ་གསོལ། ། 
བདག་ནི་བྱང་ཆུབ་སེམས་ཀྱིས་ཀུན་བསླངས་ཏེ། །བསྟན་འགྲོའི་ཁུར་བགྱིས་འགྲོ་དོན་ 
བསྒྲུབ་སེམས་པས། །སོ་བྱང་སྔགས་ཀྱི་དམ་ཚིག་སྡོམ་པ་བླངས། །སྨིན་བྱེད་དབང་ནོད་ 
གྲོལ་བྱེད་རིམ་གཉིས་བསྒོམས། །དམ་ཚིག་སྡོམ་པ་རྒྱུ་འབྲས་བླང་དོར་ལ། །སོ་སོའི་སྐྱེ་ 
བོ་མ་རིག་འཁྲུལ་དབང་གིས། །བཀའ་ལྟར་མ་སྤྱད་གཞུང་དང་འགལ་བ་ཀུན། །མཐོལ་ 
བཤགས་བཟོད་བཞེས་ཚངས་པའི་དངོས་གྲུབ་སྩོལ། །ཆོས་འཁོར་བཅོམ་ཞིང་ཀ་ཆ་དཀོར་
- 84 -

༄༅། །ཟབ་གཏེར་ཆོས་ཀྱི་མཛོད་ཁང༌།
ནོར་འཕྲོག །དཀོན་མཆོག་མཆོད་པའི་ནོར་ལ་བག་མེད་སྤྱད། །དགེ་འདུན་སྡེ་དཀྲུགས་ 
གཙུག་ལག་བུད་མེད་འཛིན། །འབག་སེང་གར་མཁན་རོལ་རྩེད་མི་དགར་བགྱིས། །རྒྱལ་ 
ཁྲིམས་བཤིགས་ཤིང་འགྲོ་ལ་གནོད་འཚེ་སྦྱོར། །རྟ་སྤྲེལ་བྱ་དཀར་རྟེན་དུ་མ་བཟུང་ཞིང་། ། 
ཤ་ཁྲག་ཟོས་དང་མནའ་སྐྱེལ་འཁོན་འཁྲུགས་ལས། །སྦ་སྨྱུག་འགོམ་དང་ཡུགས་ས་བུ་ 
སྲིང་སྤྱད། །ཕྲིན་ལས་སྦྱོར་ཀའི་གཟེར་མནན་ནོར་འཁྲུལ་དང༌། །བརྟེན་སྒྲུབ་མཆོད་ 
བསྐང་མ་ཤེས་ལོག་པར་འཁྲུལ། །ཐེ་ཚོམ་སོམ་ཉི་གཉིས་འཛིན་ལོག་ལྟ་ཤོར། །རྒྱུད་ལུང་ 
མན་ངག་མ་ཐོས་ཤེས་བྱ་འཁྲུལ། །བསྐྱེད་རིམ་མ་གསལ་བཟླས་བརྗོད་སྔགས་མ་དག ། 
ཏིང་འཛིན་ཡེངས་འཁྲུལ་གཏོར་མཆོད་དུས་ལས་འདས། །ཕྲིན་ལས་གནད་དཀའི་ 
སྦྱོར་མ་ཤེས་སོགས། །ཚོར་དང་མ་ཚོར་འགལ་བ་ཅི་མཆིས་ཀུན། །དྲེགས་པའི་སྐུ་ལ་ཡེ་ 
ཤེས་ཐུགས་མངའ་བས། །མི་འཆབ་མི་སྦེད་སྙིང་ནས་མཐོལ་ལོ་བཤགས། །བཟོད་པར་ 
བཞེས་ལ་ཚངས་པ་སྩལ་ཏུ་གསོལ། །ཞེས་ཡིག་བརྒྱ་བརྗོད། བཅུ་བ་འདོད་དོན་གསོལ་ཞིང་ཕྲིན་ལས་བཅོལ་ 
བ་ནི། ཧོཿ ཐུགས་དམ་བསྐངས་ཤིང་ཉམས་ཆག་བཤགས་ཟིན་ནས། །མཐུ་ཆེན་སྔགས་ 
ཀྱི་བདག་པོ་དམ་ཚིག་ཅན། །པདྨའི་བཀའ་སྡོད་ཆོས་འཁོར་ཡོངས་ཀྱི་བདག །དྲེགས་ 
པའི་སྡེ་དཔོན་ཕྲིན་ལས་མཁའ་དང་མཉམ། །བསྟན་པའི་ཕྲིན་ལས་གཉན་པོ་མཛད་དུ་ 
གསོལ། །ཀོ་ལོང་རུ་ང་འཁུ་ལྡོག་མ་མཛད་པར། །པདྨའི་བཀའ་བཞིན་ཆོས་འཁོར་བསྟན་ 
པ་སྐྱོངས། །རྒྱལ་བསྟན་སྤྱི་དང་རྩ་མཱ་རི་ར་ཏྲིའི། །བསྟན་པ་རྒྱས་ཤིང་དེ་འཛིན་སྐུ་ཚེ་ 
སྲིངས། །བཤད་སྒྲུབ་འཛིན་པས་ས་སྟེང་ཡོངས་འགེངས་ཤིང༌། །ཀུན་ཀྱང་ཐུགས་མཐུན་ 
ཁྲིམས་གཙང་ཆོས་བཞིན་སྤྱོད། །རིག་གྲོལ་ས་ཆེན་ཁྱབ་པའི་ཕྲིན་ལས་མཛོད། །ཆེ་རྒུས་ 
བཀུར་ཞིང་སྙན་གྲགས་ཕྱོགས་བཅུར་ཁྱབ། །ལུང་རྟོགས་ཤེས་བྱའི་གནས་ལ་ཀུན་མཁས་
- 85-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཤིང༌། །འཆད་རྩོད་རྩོམ་གསུམ་མཁས་པའི་རྣམ་དཔྱོད་འཆང༌། །ཐོས་བསམ་སྒོམ་པ་གྲུབ་ 
པའི་ཁྱུ་མཆོག་འཚོགས། །རྒྱལ་བསྟན་ཕྲིན་ལས་ཁྱབ་པའི་བྱ་ར་མཛོད། །སྐུ་གསུང་ 
ཐུགས་ཡོན་ཕྲིན་ལས་རྟེན་རྒྱས་ཤིང་།།ཡོངས་ཀྱིས་བཀུར་ལ་བསྟན་པའི་ཆབ་སྲིད་
རྒྱས། །དཀོར་ནོར་འཕེལ་ཞིང་དཔལ་འབྱོར་ལོངས་སྤྱོད་ལྡན། །ལུགས་གཉིས་ཁྲིམས་ 
བཙན་ལོག་པའི་རྒོལ་བ་གཞོམ། །བསྟན་འགྲོའི་བྱ་བ་གེགས་མེད་འགྲུབ་པར་མཛོད། ། 
ལམ་ལ་གནས་པའི་བཤད་སྒྲུབ་ལྷུར་ལེན་ལ། །སྨྱོ་འབོག་རྒྱལ་ནད་གནོད་པ་མི་འབྱུང་ 
ཞིང༌། །ལོག་པའི་ལམ་ཞུགས་རྒྱལ་ཕྲན་མཐའ་དག་ཀུན། །བཀའ་ཡིས་གཟིར་མནན་ 
ལམ་གྱི་རྒྱུ་སྲང་ཆོད། །རྒྱལ་གདོན་མཐའ་དག་ཞི་བའི་ཕྲིན་ལས་མཛོད། །དགྲ་ཇག་ 
ཆོམ་རྐུན་མི་ཁ་གླེང་གཞི་ངན། །ནད་མུག་མཚོན་འཁྲུགས་སྡེ་བརྒྱད་ཟ་ཁ་ཟུག །གདོན་ 
བགེགས་བར་ཆད་བཅས་ཁྲིམས་ཉམས་ཆག་དང་། །མི་མཐུན་ལོག་པའི་ཉེར་འཚེ་མཐའ་ 
དག་ཀུན། །མིང་མེད་རྩད་ནས་ཞི་བའི་ཕྲིན་ལས་མཛོད། །ཡངས་པའི་རྒྱལ་ཁམས་རྒྱལ་ 
བློན་མི་དཔོན་བྲན། །དགེ་བཤེས་སྔགས་བཙུན་སྡེ་བརྒྱད་ཡུལ་ལྷའི་ཚོགས། །སྒོ་གསུམ་ 
མོས་བཞིར་དབང་མེད་བྲན་དུ་ཆུག །མངའ་རིས་སྤྱོད་ཡུལ་སྡེ་སྲིད་ཟིལ་གནོན་དབྱིག ། 
ཐམས་ཅད་དབང་དུ་བསྡུ་བའི་ཕྲིན་ལས་མཛོད། །བསྟན་ལ་སྡང་ཞིང་བདག་ལ་འཚེ་བ་ 
ཡི༑ ༑དགྲ་ཇག་རྐུན་པོ་ཁ་མཆུ་འགྲས་འཚོལ་ཞིང༌། །མིག་སེར་འཕྲོག་བཅོམ་སྐུར་འདེབས་ 
ལོག་པར་ལྟ། །བྱད་ཕུར་རྦོད་གཏོང་ཟས་ངན་དུག་སྦྱོར་ཤོམ། །ཞིང་བཅུ་ཚང་བའི་བཀའ་ 
འདས་རུ་ཏྲ་རྣམས། །རྒྱལ་ཆེན་སྐུ་ལྔའི་ཚོགས་སུ་སྟོབ་ལ་བཞེས། །བསྟན་པ་དྲག་ཏུ་བསྲུང་ 
བའི་ཕྲིན་ལས་མཛོད། །རྣལ་འབྱོར་བདག་ཅག་འཁོར་དང་བཅས་པ་རྣམས། །འདུག་ 
ན་བསྟན་པའི་མཁར་ཆེན་ཁྱེད་ཀྱིས་ཚུགས། །འགྲོ་ན་བྱེས་ལམ་བསྒྲོད་པའི་ས་མཁན་
- 86 -

༄༅། །ཟབ་གཏེར་ཆོས་ཀྱི་མཛོད་ཁང་།
གྱིས། །ཀ་ཆ་དཀོར་ནོར་ལོངས་སྤྱོད་དཔལ་གཡང་སྐྱིལ། །དགྲ་ལ་རྒོལ་ན་གཞན་གྱི་ 
དཔུང་ཚོགས་ཐུལ། །ཁ་མཆུ་ཤགས་འདེབས་ཕ་རོལ་སྨྲ་བ་ཆོད། །ཚོང་དོན་ནོར་གཡང་ 
བསྡུས་ལ་རྒྱས་པར་མཛོད། །ལམ་འཕྲང་ཆུ་སྒྲོལ་བསུ་སྐྱེལ་རོགས་དན་གྱིས། །མདོར་ 
ན་མཐུན་རྐྱེན་རེ་བའི་བསམ་པ་ཀུན། །གཡེལ་བ་མེད་པར་རྟག་ཏུ་སྒྲུབ་པར་མཛོད། ། 
འདོད་དོན་རེ་བའི་བསམ་པ་ཐམས་ཅད་ཀུན། །བྱང་ཆུབ་སྒྲུབ་པའི་མཐུན་རྐྱེན་ཉིད་གྱུར་ 
ཅིག །ཆོས་འཁོར་འདི་ཡི་བསྟན་པ་སྡེ་དང་བཅས། །ཁྱོད་ལ་གཏད་དོ་རྟག་ཏུ་གཡེལ་ 
མེད་སྐྱོངས། །གསང་བདག་པདྨ་ཐོད་ཕྲེང་བརྒྱུད་པར་བཅས། །རྩལ་འཆང་སྔགས་ 
བདག་པོ་མཐུ་སྟོབས་ཅན། །སྤྱན་སྔར་ཞལ་བཞེས་ཐ་ཚིག་ཇི་བཞིན་དུ། །རྣལ་འབྱོར་ 
བཅོལ་བའི་ ཕྲིན་ ལས་ འགྲུབ་ པར་མཛོད། །ཅེས་བསྐང་བཤགས་འདོད་གསོལ་གྲངས་ཇི་ཙམ་འབྱོར་བར་ 
བྱའོ། །མཇུག་བསྐང་ཕྲིན་ལས་རྫོགས་ནས། བདག་བསྐྱེད་ཚོགས་ལ་རོལ་ཞིང་ལྷག་གཏོར་ནས་བཟུང་ཤིས་བརྗོད་ཀྱི་ 
བར་མཐར་ཆགས་སུ་བྱའོ། །གསུམ་པ་རྗེས་ཀྱི་བྱ་བ་ཉིན་ཐ་མར་ཆོས་རྒྱལ་གསོལ་ཀ་རྫོགས་ཀྱི་བར་བསྐང་བཤགས་ 
ཉིན་སྔ་མ་རྣམས་ལྟར་གྲུབ་ནས། ཕྱི་ནང་གསང་བའི་རྟེན་སྔར་ཕུད་སྐྱེམས་ཁ་གསོ་དང་ཕྱིས་གསར་འཇུག་དགོས་པ་གང་
ཡོད་བགེགས་སྦྱང་བསང་ཁྲུས་ནས་ཕྱུང་སྟེ་འཕྲག་དར་སོགས་སྲོག་ཡིག་བྲིས་པ་བཏགས་ཤིང་། རྟེན་ཕུལ་གྲུབ་ནས་སྐོང་ 
བ་ཉིན་སྔ་མ་ལྟར་བྱིན་བརླབས་ནས་བཟུང་ཚར་གང་ལྕོགས་བྱས་ལ་གསོལ་ཕྲིན་རྣམས་སོང་ནས་བདག་བསྐྱེད་ལྷག་མ་ 
བཏང༌། བསང་དང་གསེར་སྐྱེམས་འབུལ། གླུད་རབ་གྱེར་ཞིང༌། གླུད་གནོད་ཕྱོགས་སུ་བསྐྱལ། བདག་བསྐྱེད་ཐུགས་དམ་ 
བསྐུལ་བ་དང་ཆད་མདོ་བཏེག་ལ་འགུགས་གཞུག་བྱ་ཞིང་འབེན་ཚོགས་སྨན་རཀ་བསྒྲོན་ལ། ཧཱུཾ། བདག་གི་བཀའ་ 
ཉན་ སོགས་གྱེར་ཞིང་བསྐང་བའི་མཇུག་གི་འདོད་གསོལ་དང་། སངས་རྒྱས་བསྟན་སྲུང་ སོགས་སྦྲེལ་བའི་མཐར་ 
རོལ་མོ་དགུ་ཆུང་བརྡུང་བཅས་བསྐང་མདོས་ཡང་ཐོག་ཏུ་ཕུལ། སྐྱེམས་དང་མཆོད་རྫ་ས་རྣམས་ཀྱང་དེར་གཤེགས། མདོས་ 
ཆས་རྣམས་བསལ། བརྟན་མ་བསྐྱང་ཞིང་རྟ་བྲོ་བྱ། བསྐང་གསོའི་གཞུང་གི་མངའ་གསོལ་ནས་ཤིས་བརྗོད་བར་རྫོགས་པར་བྱ།
- 87-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བདག་བསྐྱེད་དངོས་གྲུབ་བླང་བ་ནས་བཟུང་མཐར་ཆགས་སུ་བཏང་ངོ༌། །དེ་ལྟར་དོན་བརྒྱུད་སྙིང་པོ་རྒྱལ་བ་འབྲི་གུང་པ་ 
ཆེན་པོ་འཇིག་རྟེན་གསུམ་གྱི་མགོན་པོ་ནས་བཟུང༌། རྗེ་ཀུན་དགའི་མཚན་ཅན་ཡན་ཆད་ཕལ་ཆེར་བཀའ་བརྒྱུད་རང་རྐང་ 
མཛད་ཤས་ཆེ་ལ། སྲུང་མ་ཡང་ཨ་མགོན་གཉིས་དང༌། དམ་ཅན་སོགས་གཙོ་བོར་མཛད་ཅིང༌། དེ་ནས་རྗེ་རིན་ཆེན་ཕུན་ 
ཚོགས་ཟབ་གཏེར་གྱི་མངའ་བདག་ཆེན་པོར་གྱུར་ཅིང་། དེའི་སྐབས་སུ་རྗེ་ཉིད་དང་དུས་མཉམ་གྱི་མངའ་རིས་པཎ་ཆེན་ 
པདྨ་དབང་གི་རྒྱལ་པོ། མངའ་རིས་བདུད་འཇོམས་རྡོ་རྗེ་སྐ་མཆེད་དང༌། ཕྲེང་པོ་གཏེར་སྟོན་ཤེས་རབ་འོད་ཟེར་བཅས་ 
གཏེར་ཆེན་བཞི་དུས་མཉམ་དུ་བྱོན་ནས་གཙོ་བོ་ཆོས་ཀྱི་རྗེ་རིན་ཆེན་ཕུན་ཚོགས་ཡིན་ལ། གཏེར་སྟོན་དེ་རྣམས་ཀྱི་ཆོས་ 
ཐམས་ཅད་བརྒྱུད་པ་ཆོས་བདག་གཅིག་ནས་གཅིག་ལ་ཕན་ཚུན་འབྲེལ་བ། མ་བུ་ཟུང་འབྲེལ་ཡིན་ལ། མངའ་རིས་སྐུ་མཆེད་ 
ཀྱིས་བསམ་ཡས་གཙུག་ལག་ཁང་གི་གཏེར་དང༌། མཆིམས་ཕུའི་གཏེར་རྣམས་དང༌། ཁྱད་པར་གསོལ་འདེབས་ལེའུ་བདུན་ 
པའི་སྒེར་སྒྲུབ་བཀའ་བརྒྱད་ཡོངས་འདུས་ཀྱི་བཀའ་སྲུང་ཆོས་རྒྱལ་སྐུ་ལྔ་དང་གནོད་སྦྱིན་ཙིའུ་དམར་ཡིན་པས། རྗེ་རཏྣ་ 
ཆོས་བདག་གི་རྩ་བར་མ་ཟད། ལྷ་སྲས་མཇིང་ཡོན་སད་ན་ལགས་ཀྱི་སྐྱེ་སྲིད་ཡིན་སྟབས། ཨོ་རྒྱན་ཆེན་པོས་སྒེར་སྲུང་དུ་ 
བསྐོས་ཤིང་། རྗེ་ཉིད་ཀྱི་བྲན་བཞིན་དུ་བཀའ་ཉན་ཞིང་གསུང་སྡོད་པར་ཡོད་པས། གསོལ་ཀ་ཕལ་ཆེར་གཏོར་མ་ལ་གཞི་ 
མཛད་དེ་འདོད་གསོལ་ཕྲན་བུ་ཞལ་སབ་གནང་ལ་བསྐང་གསོལ་གཏོར་གྲལ་དུ་མངའ་གསོལ་ཞིང༌། ཐུན་མོང་ཕྱི་ཡི་སྲུང་
མར་མཛད་པའི་ཕྱག་རྒྱུན་ལས། འདི་ཉིད་ཀྱི་སྲོག་དབང་གསོལ་ཀ་རྒྱས་པ་ཕྲིན་ལས་དོན་བཅུ་སོགས་ནི་ཉང་རིན་པོ་ཆེའི་ 
ཟབ་གཏེར་ཡིན་ལ། རྒྱུད་མན་ངག་སོགས་ཞང་ཁྲོམ་རྡོ་རྗེ་འོད་འབར་གྱི་གཏེར་དུ་བཞུགས་ཤིང༌། མངའ་རིས་པཎ་ཆེན་
ཉང་གི་སྐྱེ་བ་ཡིན་པ་ལུང་རིགས་ཚད་མས་གྲུབ་ཅིང་། ལྷ་སྲས་ཡབ་སྲས་འབྲེལ་བའི་དམ་ཚིག་ཁྱད་པར་དུ་གྱུར་པ་ཡིན་ 
བཞིན། འདི་ཉིད་ཀྱི་སྒེར་གསོལ་རྒྱས་པ་བསྐང་བ་དང་འབྲེལ་བ་མི་བཞུགས་ཀྱང༌། རྨོངས་བརྟུལ་བདག་འདྲར་འདི་ལྟར་ 
དགོས་པའི་ལྟས་ཁྱད་པར་ཅན་ལན་ཁ་ཤས་བྱུང་པས། རྒྱལ་བ་འབྲི་གུང་པའི་སློབ་ཚོགས་ཀྱི་དབུས་སུ་འཁོད་པའི་བཀའ་
འབངས་ཐ་ཤལ་བ། ལྷོ་རྗེ་དྲུང་དཀོན་མཆོག་བསྟན་འཛིན་ཕྲིན་ལས་མཐར་ཕྱིན་མི་འགྱུར་མཆོག་གི་སྣང་བ་ཡེ་ཤེས་མཆོག་ 
གྲུབ་རྒྱལ་པོ་ཞེས་སུ་འབོད་པས། མདོ་ཁམས་ཐུབ་བསྟན་བཤད་སྒྲུབ་གླིང་གི་གཟིམ་སྐྱིལ་ཀུན་གཟིགས་ཕོ་བྲང་ཐེག་ཆེན་
- 88 -

༄༅། །ཟབ་གཏེར་ཆོས་ཀྱི་མཛོད་ཁང་།
ཡང་རྩེར། ཟབ་ཆོས་བླ་མ་དགོངས་པ་འདུས་པའི་ཐུན་མཚམས་སུ་ཤིང་ཁམས་ལུག་གི་ལོར་སྟོན་ཟླ་ར་བ་འབྲུ་དང་རྩི་
བཅུད་རྒྱས་པའི་དུས་ཁྱད་པར་ཅན་དུ་སྦྱར་བའི།ཡི་གེ་པ་རང་སློབ་ཨོ་རྒྱན་བསྟན་འཛིན་གྱིས་ཞུས་པ་སྒྲུབ་བརྒྱུད་རིན་པོ་
ཆེའི་བསྟན་པ་སྲུང་བའི་མཚོན་ཆ་ཆེན་པོར་འགྱུར་བར་གྱུར་ཅིག །ཛ་ཡནྟུ།
- 89-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །ཆོས་སྐྱོང་རྒྱལ་པོ་པེ་ཧ་རའི་ཕྲིན་ལས་དམ་ལྡན་རེ་སྐོང་ 
ཞེས་བྱ་བ་བཞུགས་སོ། །
ན་མོ་པདྨ་ཀྲོ་དྷ་ཤྲཱི་ཧེ་རུ་ཀ་ཡེ། དཀོར་བདག་སྤྲུལ་པའི་རྒྱལ་ཆེན་པེ་ཧ་རའི་འཕྲིན་ལས་ལ་འཇུག་འདོད་པས། དུས་གཉན་ 
ཁྱད་པར་ཅན་ལ་འདི་ཉིད་ཀྱི་བྲིས་སྐུ་བཀྲམ་པའི་མདུན་དུ་སྟེགས་བུ་ཁེབས་ལྡན་འབྲུ་ནག་སིལ་མར་བཀྲམ་པའི་ཁར། མཉྫིལ་
ཟངས་གཞོང་དུ་དར་ཕྱེ་ལས་བཤོས་བུ་རི་རབ་བང་རིམ་གསུམ་པའི་སྟེང་དུ། གསང་ཕྱེ་ལྔ་སྒྲོམ་ཏིང་ལོ་མར་མེ་ལྔ་དང་བཅས་ 
པ་ལ་མདའ་དར་རྒྱལ་མཚན་ལྔ་དང་བཅས་པས་བརྒྱན། མཐར་གཡས་སུ་བདུད་བཤོས། གཡོན་དུ་འབྲང་རྒྱས། མདུན་དུ་ 
བཙན་བཤོས། རྒྱབ་ཏུ་ཕྱེ་ལས་མཁར་ཐབ། བུམ་པ་རྣམས་དང༌། བཤོས་ཕྲན་བརྒྱད་དང་བཅས་པ། བསྡུ་ན་བཤོས་ཕྲན་ 
བརྒྱད་མཐེབ་ཀྱུས་བསྐོར་བས་ཀྱང་ཆོག གང་ལྟར་ནའང་བ་གླང་གི་ཤ་སོགས་ཤ་ཁྲག་མར་ཐུད་བུ་རམ་ལ་སོགས་ཁ་ཟས་ 
བཟང་པོ་སྣ་ཚོགས་ཀྱིས་བརྒྱན། གཞན་ཡང་སྟེགས་མཐོ་བ་ལ་གོང་གནོན་ཡི་དམ་གྱི་གཏོར་མ་དང་། སྐོང་གཏོར་གསང་ཕྱེ་ 
ལྔ་ཚོམ། སྨན་ཕུད། རཀྟ། རྒྱ་ཕོར་ལ་སོགས་པར་ཕྱེ་མར། གསེར་སྐྱེམས། དཀར་སྐྱེམས། མངར་སྐྱེམས། ཉེར་སྤྱོད། 
ལུག་དཀར་ལག་གཡས། སྤོས་དཀར། སྨན་ཤིང་གི་བསང་དུད། སྨྱུག་རྒོད་མདའ་དར་སོགས་སྤྱན་གཟིགས་སྣ་ཚོགས་ 
པས་མཛེས་ཤིང་བརྗིད་པར་བཀྲམ་ལ། དངོས་གཞི་གོང་གནོན་གྱི་ལྷ་རྟ་མགྲིན་དང་ཕྱག་རྡོར་སོགས་བདག་བསྐེད་ཡི་དམ་
གྱི་བསྐྱེད་བཟླས་སྔོན་དུ་འགྲོ་བས་མཆོད་གཏོར་རྣམས་བྱིན་བརླབ། མདུན་དུ་རྟེན་སྲ་བྷཱ་ཝས༔སྟོང་པར་སྦྱང་། སྟོང་
པའི་ངང་ལས་མདུན་དུ་རང་བཞིན་ལྷུན་གྱིས་གྲུབ་པའི་གཞལ་ཡས་ཁང་རིན་པོ་ཆེ་སྣ་ལྔ་ 
ལས་གྲུབ་པ། ལོགས་བཞི་ཤེལ་ལས་བྱས་པ། ཟུར་བཞི་མཆོང་ལས་བྱས་པ། རྨང་བཞི་ 
ལྕགས་ལས་བྱས་པ། གྱོ་འདབ་རིམ་གསུམ་གཡུ་ལས་བྱས་པ། ཁ་པད་བཻཌཱུརྱ་ལས་བྱས་ 
པ༑ མུ་ཏིག་གི་ཟར་མ་འཛག་པ། རྩེ་མོར་རིན་པོ་ཆེའི་ཏོག་དང་ཆུ་ཤེལ་འོད་འབར་བས་
- 90 -

༄༅། །ཟབ་གཏེར་ཆོས་ཀྱི་མཛོད་ཁང༌།
མཛེས་པ། སྒོ་བཞི་དུང་ལ་གསེར་གྱི་རེ་བཞི་བཙུགས་པ། ཡ་ཐེམ་དངུལ་ལས་གྲུབ་པའི་ 
ལོགས་སུ་པ་ཏྲ་དང་གཡས་གཡོན་དུ་འབྲུག་སེང་འཕྱོ་བ། མཐིང་གི་རྒྱ་ཕིབས་ལ་བྱེ་རུའི་ 
མདའ་ཡབ་དང་། མན་ཤེལ་གྱི་ཆར་ཁེབ་ལ་སྤྲིན་དང་ན་བུན་འཚུབས་པ། མ་ཐེམ་ཟངས་ 
ལས་གྲུབ་པ་རྡོ་རྗེས་བཏེག་པ། མུ་མེན་གྱི་ཡག་ཤིང་དང༌། དུང་གི་འདེན་བུ་བརྒྱངས་པ། 
དེའི་ནང་དུ་མ་ཏྲཾ་ཕོ་མོ་ཁ་སྦུབས་གན་རྐྱལ་སྤྱི་ཆིངས་སུ་བསྣོལ་བའི་གདན་གྱི་དབུས་སུ་ 
ཐུགས་ཀྱི་རྒྱལ་པོ་བརྒྱ་བྱིན་སྐུ་མདོག་མཐིང་ནག་སྐུ་ལ་དར་ནག་གི་བེར་དང་དོམ་གྱི་སློག་ 
པ་གསོལ་ཞིང༌། དབུ་ལ་དར་ནག་གི་ཐིབས་ཞུ་གསོལ་པ། ཕྱག་གཡས་པས་བདུད་ཀྱི་ 
ཞགས་པས་དགྲ་བོ་འཆིང་ཞིང༌། གཡོན་པས་སྤུ་གྲིས་སྙིང་རྩ་ནས་གཅོད་པ། ཞལ་ནས་ 
གདུག་པའི་ངན་སྔགས་སྒྲོགས་པ། ཆིབས་སུ་བ་གླང་སྣ་རིང་བཅིབས་ཤིང་རོལ་ཏུ་གློག་ 
དང་མེ་ལྕེ་ཁྲིད་ནས་ཕོ་ཉར་ཐོག་དང་སེར་བ་གཏོང་བ། གཡས་སུ་སྤྲུལ་པ་དགེ་བསྙེན་ 
གཞོན་ནུའི་ཆ་བྱད་ཅན། སྐུ་ལ་དར་ནག་གི་བེར་ཆེན་གསོལ་པ། ཤེལ་གྱི་ཕྲེང་བས་མགུལ་ 
དོ་བྱས་པ། གཡས་པས་སྡིགས་མཛུབ་ནམ་མཁར་བསྒྲེངས་ཤིང་གཡོན་པས་ཟངས་གྲི་ 
འདེབས་ཚུལ་མཛད་པ། གཡོན་དུ་ཡུམ་གཅིག་ཤཱནྟི་རོ་ཟན་མ་དམར་མོ་ཁྲག་ཞལ་གྱིས་ 
བརྒྱན་པ། ལྕགས་ཀྱུ་དང་ཞགས་པ་འཛིན་པ། ཤར་དུ་སྐུའི་རྒྱལ་པོ་མོན་བུ་པུ་ཏྲ་སྐུ་མདོག་ 
ནག་པོ་མུན་ལྟར་གཏིབས་པ། སྐུ་ལ་མན་ཏྲི་ནག་པོའི་ན་བཟའ་དང་དབུ་ལ་དར་ནག་གི་ 
ཐིབས་ཞུ་གསོལ་པ། གཡས་པས་རྡོ་རྗེ་གསོར་ཞིང་གཡོན་པས་ཤེར་ཤིང་གསེག་ཤིང་ 
བསྣམས་པ། ཆིབས་སུ་སེང་གེ་དཀར་མོ་ལ་ཆིབས་ནས་རོལ་ཏུ་དོམ་ནག་སྨྱོན་པ་ཁྲིད་ 
ཅིང་ཕོ་ཉར་སྟག་གཟིག་དོམ་དྲེད་གཏོང་བ། གཡས་སུ་སྤྲུལ་པ་དགེ་སློང་དགྲ་བཅོམ་གཞོན་ 
ནུའི་ ་ཆ་བྱད་ཅན་ཆོས་གོས་ངུར་སྨྲིག་གསོལ་པ། གཡས་ཤེལ་གྱི་གསེག་ཤང་དང་གཡོན་
- 91 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གསེར་གྱི་སྤུ་གྲི་འཛིན་པ། ཀབ་ལི་རྒྱབ་ཏུ་ཁུར་ཞིང་སྤྱི་བླུགས་བུམ་པ་མདུན་ན་འཆང་བ། 
གཡོན་དུ་ཡུམ་གཅིག་བདུད་མོ་རོ་ལངས་མ་དཀར་མོ་དར་དཀར་གྱི་གོ་ཟུ་གསོལ་ཞིང༌།
དམ་ཤིང་དང་བྷཉྫ་འཛིན་པ། ལྷོ་རུ་ཡོན་ཏན་གྱི་རྒྱལ་པོ་གནོད་སྦྱིན་ཤིང་བྱ་ཅན་སྐུ་མདོག་ 
མཐིང་ནག་སྦྲུལ་དང་སྟག་གི་གོས་ཅན། གཡས་པས་དགྲ་སྟུས་དགྲ་བོའི་མགོ་ལུས་གཤོག་ 
ཅིང༌། གཡོན་པས་བདུད་ཞགས་དགྲ་ལ་འདེབས་པ། དབུ་ལ་ཐང་ཐེབ་གོས་ཤམ་ཅན་ 
གསོལ་བས་ལྷ་སྲིན་དབང་དུ་སྡུད་པ། ཆིབས་སུ་བདུད་རྟ་ནག་པོ་བཅིབས་ཤིང་རོལ་ཏུ་ 
སྲིད་པའི་གཡུ་འབྲུག་ཁྲིད་ནས་ཕོ་ཉར་སྤྲ་སྤྲེ་བྱི་ལ་གཏོང་བ། གཡས་སུ་སྤྲུལ་པ་སྔོ་སྐྱ་ 
མེན་ཏྲི་དམར་པོའི་ག་ཤ་ཅན། གཡས་ན་སྤ་གུག་མཆུ་རིང་བསྣམས་པ། གཡོན་དུ་ཡུམ་ 
གཅིག་གསེར་གྱི་སྤུ་གྲི་ནག་མོ་ཞལ་གཅིག་ཕྱག་བཞི་མ། དབུ་ལ་དར་ནག་གི་ཅོད་པན་ 
བཅིངས་པ། སྙན་གཡས་སྦྲུལ་དང་དྲིལ་བུས་བརྒྱན་ཞིང་། གཡོན་ན་སེང་གེ་རལ་པ་ 
གསིག་པ། ཕྱག་གཡས་གཉིས་ན་རལ་གྲི་དང་མདུང་དམར། གཡོན་གཉིས་ཤཀྟི་དང་ཏྲི་ 
ཤུ་ལའི་མགུལ་ནས་བ་དན་འཕྱར་བ་འཛིན་པ། གླང་ཆེན་ཀོ་རློན་གྱི་སྟོད་གཡོགས་དང་ 
རེ་ལྡེ་སེར་པོའི་ཤམ་ཐབ་སྦྲུལ་གྱི་སྐ་རགས་བཅིངས་པ། མི་མགོའི་ཕྲེང་བའི་དོ་ཤལ་སྤྲས་ 
པ༑ ཞབས་གཉིས་ལྕགས་སྒྲོག་གིས་བརྒྱན་ཏེ་བོང་བུ་གྭ་པ་ཆིབས་པ། ནུབ་ཏུ་གསུང་གི་ 
རྒྱལ་པོ་དགྲ་ལྷ་སྐྱེས་གཅིག་པོ་སྐུ་མདོག་དམར་པོ་འོད་དུ་འབར་བ། སྐུ་ལ་དར་ནག་གི་ 
འཇོལ་བེར་དང༌། དབུ་ལ་སྨྱུག་ཞུ་གསོལ་པ། གཡས་སྦའི་འགྱིང་མཁར་བསྣམས་ནས་ 
དགྲ་བགེགས་རྡུལ་དུ་རློག་ཅིང་། གཡོན་པས་ཙན་དན་གྱི་བེང་ཆེན་བསྣམས་ནས་སྲིད་ 
གསུམ་འཇོམས་པ། ཆིབས་སུ་དྲེལ་ནག་རྐང་དཀར་བཅིབས་ཤིང་རོལ་ཏུ་སྤྱང་མོ་འུར་བ་ 
ཁྲིད་ནས་ཕོ་ཉར་ལྕགས་ཀྱི་བྱ་ཁྲ་གཏོང་བ། གཡས་སུ་སྤྲུལ་པ་མཐིང་ནག་རལ་པ་གྱེན་
-92-

༄༅། །ཟབ་གཏེར་ཆོས་ཀྱི་མཛོད་ཁང་།
དུ་མཛེས་ཤིང་ཨག་ཚོམ་སེར་ནག་མེ་ལྟར་འབར་བ། སྐུ་ལ་སྟག་གི་སློག་པ་གསོལ་པ། 
ཕྱག་ན་ཞིང་གི་དབྱུག་པ་དང་རྒྱལ་མཚན་འཕྱར་བ། གཡོན་དུ་ཡུམ་གཅིག་མཛེས་བྱེད་ 
པདྨ་སྐྱེས་སྐུ་མདོག་དམར་མོ་མཛེས་པའི་རྒྱན་དང་ལྡན་པ། ཕྱག་གཉིས་དམ་ཤིང་དང་
བྷནྡྷ་བསྣམས་པ། བྱང་དུ་འཕྲིན་ལས་ཀྱི་རྒྱལ་པོ་པེ་ཧར་དགྲ་ལྷ་ཆེན་པོ་ཞལ་གསུམ་གཡས་ 
ནག་གཡོན་དམར་དབུས་དཀར་བ། ཐོད་ཆེན་གྱི་སྟེང་ན་སག་ཞུ་གདུགས་ཐབས་སུ་གསོལ་ 
པ༑ ཕྱག་དྲུག་གི་གཡས་གསུམ་ལྕགས་ཀྱུ་དང་མདའ་དང་རལ་གྲི། གཡོན་གསུམ་སྤུ་ 
གྲི་གཞུ་དང་བེར་ཀ་བསྣམས་པས་རྒྱུད་དྲུག་རྩད་ནས་གཅོད་པ། སྐུ་སྟོད་ལ་དར་དཀར་ 
གྱི་རལ་ག་དང༌། སྐུ་སྨད་ལ་ཞིང་ལྤགས་སྟག་པགས་ཀྱིས་བརྒྱན་པ་གསོལ་པ། ཆིབས་ 
སུ་སེང་གེ་དཀར་མོ་ལ་བཅིབས་ཤིང་རོལ་ཏུ་རླུང་ནག་འཚུབས་མ་ཁྲིད་ནས་ཕོ་ཉར་བདུད་ 
བྱ་སྐྱུང་ཀ་གཏོང་བ། གཡས་སུ་སྤྲུལ་པ་ནག་པོ་སྐུ་ལ་ཞིང་པགས་ཀྱི་གཡང་གཞི་གསོལ་ 
ཞིང་སྦྲུལ་གྱི་ཆུན་པོས་བརྒྱན་པ། ཕྱག་གཉིས་སྟག་དང་སྤྱང་ཀིའི་རྒྱལ་མཚན་འཕྱར་བ།
གཡོན་དུ་ཡུམ་བདུད་བཟའ་སྨིན་དཀར་མ་མཐིང་ནག་བདུད་ཀྱི་སློག་པ་གྱོན་ཅིང་ཕྱག་
ན་དམ་ཤིང་དང་བྷནྡྷུ་འཛིན་པ། དེ་དག་གི་མདུན་ནས་གཡས་སྐོར་གྱིས་ཐུགས་ཀྱི་རྒྱལ་ 
པོ་སྲོག་བདག་བཀའི་བྱ་ར་བ་དར་ནག་གི་རུ་མཚོན་འཕྱར་བ། སྐུ་ལ་བེར་སྨུག་གསོལ་ཞིང་ 
སེང་གེ་དཀར་མོ་ལ་ཆིབས་པ། སྐུའི་རྒྱལ་པོའི་བློན་པོ་བཤན་པ་བྱ་ཁྲི་མིག་གཅིག་པོ། སྦྲུལ་ 
ནག་ཐོད་དུ་བཅིངས་པ། ཕྱག་ནས་ཤེལ་གྱི་རྡོ་རྗེ་འཕེན་ཞིང་རྟ་སྔོན་པོ་སྒབ་ནག་ལ་ཆིབས་ 
པ༑ ཡོན་ཏན་གྱི་རྒྱལ་པོའི་བློན་པོ་བྱ་རྒོད་ཐང་ནག་དགེ་བསྙེན་གཞོན་ནུའི་ཆ་བྱད་ཅན། 
རྡོ་རྗེ་དང་ཐོ་བ་ཐོགས་པ། གསུང་གི་རྒྱལ་པོའི་བློན་པོ་རྡོ་རྗེ་གྲགས་ལྡན་ཤེར་ཤིང་གི་གསེག་ 
ཤང་འཛིན་པ། དར་གྱི་ཆོས་གོས་གསོལ་ཞིང་རྔ་མོང་གྭ་པ་ལ་ཆིབས་པ། འཕྲིན་ལས་ཀྱི་
- 93 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྒྱལ་པོའི་བློན་པོ་པུ་ཏྲ་ནག་པོ་གྲི་གུ་འཛིན་པ། དར་ནག་གི་རལ་ག་གསོལ་ཞིང་དྲེལ་རྟ་ 
ནག་པོ་ལ་ཆིབས་པ། ནང་བློན་ཤ་འགྲོས་ཁྱི་འགྲོས། ཁོལ་པོ་འཛིན་པོ་དང་སྡོམ་པོ་འཁོར་ 
དང་བཅས་པ། དེ་དག་གི་ཕྱི་རོལ་གྱི་གཡས་སུ་སྐྱེས་པ་སྟག་ཆས་སུ་ཞུགས་པ་བརྒྱ། གཡོན་ 
དུ་དགེ་སློང་ཁྲིམས་ཆས་སུ་ཞུགས་པ་བརྒྱ། མདུན་དུ་བུད་མེད་བག་ཆས་སུ་ཞུགས་པ་བརྒྱ། 
རྒྱབ་ཏུ་སྔགས་པ་ཟོར་ཆས་སུ་ཞུགས་པ་བརྒྱ། སྔོན་དུ་ཨཱ་ཙ་ར་སྤོས་དུད་ཁྱེར་བ་བརྒྱ། 
ཕྱིའི་བློན་པོ་ཧགས་དང་ལང་ཀ་བརྒྱ། ནང་གི་བློན་པོ་མོན་བུ་པུ་ཏྲ་བརྒྱ། སྐུའི་སྐྱོ་རོགས་ 
འབག་དང་སེངྒེ་བརྒྱ། སྤྲུལ་པ་ཡང་སྤྲུལ་སྤྲ་དང་སྤྲེའུ་བརྒྱ། གཞན་ཡང་དགེ་སློང་ཆོས་ 
གོས་གྱོན་པ། གར་མཁན་ཕྱག་རྒྱ་བསྒྱུར་བ། བཙུན་པ་ཀ་ལི་ཁུར་བ། སྔགས་པ་རྔ་ནག་ 
རྡུང་བ། མོ་བཙུན་རྒྱང་གླུ་ལེན་པ། ཉན་ཐོས་དུང་དཀར་འབུད་པ། བྱིས་པ་འུར་རྡོ་གཡུག་ 
པ༑ བཙུན་ཆུང་བགྲོ་གླེང་འཕེན་པ། གཞན་ཡང་དར་འཕྱར་མཁན། དུང་འབུད་མཁན། 
ཕཊ་བརྡབ་མཁན། གཤང་འཁྲོལ་མཁན་ལ་སོགས་པ་རང་རང་སོ་སོའི་འཁོར་གཡོག་
སྤྲུལ་པ་ཡང་སྤྲུལ་བསམ་གྱིས་མི་ཁྱབ་པས་བསྐོར་བ། གཙོ་བོ་རྣམས་ཀྱི་དཔྲལ་བར་ཨོཾ།
མགྲིན་པར་ཨཱཿ ཐུགས་ཀར་ཧཱུྃ་གིས་མཚན་པ་དང་། བདག་ཉིད་དབང་ཆེན་རྟ་མགྲིན་དུ་
གསལ་བའི་ཐུགས་ཀའི་ཧཱུཾ་ལས་འོད་ཟེར་དམར་པོ་ལྕགས་ཀྱུའི་དབྱིབས་ཅན་གློག་ཞགས་ 
འཁྱུགས་པ་ལྟར་འཕྲོས་པས། དགུང་སྔོན་མཐོན་པོའི་ཡང་སྟེང༌། བྷ་ཏ་ཧོར་གྱི་སྒོམ་གྲྭ། 
བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོ། མཐའ་འདུལ་ཡང་ 
འདུལ་གྱི་ལྷ་ཁང་སོགས་རང་བཞིན་གར་བཞུགས་ཀྱི་གནས་རྒྱལ་ཆེན་འཁོར་བཅས་སྐད་ 
ཅིག་གིས་སྤྱན་དྲངས་པར་བསམ་ལ། རོལ་མོ་དབྱངས་དང་བཅས་པས། ཧཱུཾ། རང་བཞིན་ལྷུན་ 
གྱིས་གྲུབ་པའི་གནས་མཆོག་ནས། །ཏིང་ངེ་འཛིན་གྱིས་བསྐྱེད་པའི་དཀྱིལ་འཁོར་འདིར། །
- 94 -

བ་གཏེར་ཆོས་ཀྱི་མཛོད་ཁང༌།
སྤྱན་འདྲེན་གཤེགས་སུ་གསོལ་བའི་ཆོས་སྐྱོང་ནི། །གནོད་སྦྱིན་རྒྱལ་པོ་སྡེ་ལྔ་འཁོར་དང་ 
བཅས། །དམ་ཚིག་གཞུང་བཞིན་སྲུང་བའི་སྐྱེས་མཆོག་རྣམས། །ཐུགས་དམ་རྒྱུད་བསྐུལ་ 
གནས་འདིར་གཤེགས་སུ་གསོལ། །ཛཿཧཱུྃ་བཾ་ཧོཿ ཨ་ལ་ལ་ཧོཿ ཨེ་ཧྱ་ཧི་བྷ་ག་ཝཱན་ཨཾ་ཀུ་ 
ཤ་ས་མ་ཡ་ཛ་ཛཿ ཞེས་སྤྱན་དྲངས། ཧཱུཾ། རིན་ཆེན་སྣ་ལྔའི་རི་རབ་གཞལ་ཡས་འདིར། །ཉི་ཟླ་ 
པདྨ་གདན་ཁྲི་མཛེས་པ་ལ། །སྤྲུལ་པའི་རྒྱལ་ཆེན་སྐུ་ལྔ་འཁོར་དང་བཅས། །བསྟན་པ་ 
བསྲུང་ཕྱིར་གཉིས་མེད་བརྟན་པར་བཞུགས། །ས་མ་ཡ་ཨཱ་བེ་ཤ་ཡ་སྟཱཾ། ཞེས་བཞུགས་སུ་གསོལ། 
ཨོཾ་ཨཱཿཧཱུྃ་པཉྩ་ཨ་མྲྀ་ཏ་ཧཱུྃ་ཧྲཱིཿ ཞེས་བདུད་རྩི་ལ་བཟླས་ནས། བཛྲ་ཏྲི་དུ་རཀྴ་ཧཱུཾ་མ་ཧཱ་པཉྩ་ཨམྲྀ་ཏ་ 
ཁཱ་ཧི། ཞེས་རང་གིས་མྱངས་ཤིང་རྒྱལ་པོ་ལ་ཡང་མཆོད་པས་དམ་བསྲེ། ཧཱུཾ། ཆོས་ཉིད་ཞི་བའི་ངང་ལས་མ་ 
གཡོས་ཀྱང༌། །བསྟན་པ་བསྲུང་ཕྱིར་འབར་བའི་སྐུར་སྤྲུལ་པ། །རྒྱུད་དྲུག་སྒྲོལ་མཛད་ 
རིག་འཛིན་སྒྲུབ་མཆོག་ལ། །རྒྱལ་ཆེན་ཡིད་འཕྲོག་མཆོད་པ་རྒྱ་མཚོས་མཆོད། །ཆོས་འཁོར་ 
བཀའ་དང་བསྟན་པ་གཉན་པོ་སྲུངས། །དགྲ་བགེགས་ཚར་གཅོད་བདག་དོན་ཡོངས་རྫོགས་ 
མཛོད། །རཱ་ཛ་སིདྡྷི་ས་མ་ཡ་ཨཎྷཾ་པྲ་ཏཱི་ཙྪ་སྭཱ་ཧྭནས་ཤབྟའི་བར། མ་ཧཱ་ཨམྲྀཏ་པཱུ་ཛ་ཁཱ་ཧི། 
རཱཛ་ སིདྡྷི་ ས་ མ་ ཡ་ ཛཿ བ་ ལིངྐ་ ཁ་ཁ་ཁཱ་ཧི། ཞེས་དང་། ནམ་མཁའ་མཛོད་སྔགས་ཀྱིས་ཀྱང་མཆོད་པར་བྱའོ། ། 
ཧཱུཾ། སྒྲུབ་མཆོག་བདུད་འདུལ་ཡེ་ནས་ཐུགས་དམ་ཅན། །འགྲོ་བའི་དོན་མཛད་ཐུགས་རྗེ་ 
ཉི་མ་འདྲ། །དམ་ཉམས་གདུག་པའི་དགྲ་བགེགས་ཀུན་སྒྲོལ་བའི། །ཐུགས་རྗེ་སྙོམས་ 
མཛད་ཁྱོད་ལ་བདག་བསྟོད་དོ། །འགྱུར་མེད་དབྱིངས་ལས་འབར་བའི་སྐུར་བཞེངས་པ། ། 
སྐྱེ་མེད་ཆོས་ཀྱི་དོན་རྟོགས་སྒྲུབ་མཆོག་ཁྱོད། །སྐྱེ་ཤི་རྩད་གཅོད་ལེགས་ཉེས་སྟངས་འཛིན་ 
པའི། །ཐོགས་མེད་འཇིགས་བྱེད་ཁྱོད་ལ་བདག་བསྟོད་དོ། །སྐུ་གསུང་ཐུགས་ནི་ཆོས་ཀྱི་ 
དབྱིངས་དང་མཉམ། །ཕྲིན་ལས་མཐར་ཕྱིན་ཁྱུང་ཆེན་ཀླུ་འབྲུག་འདུལ། །དྲག་ཏུ་བསྐུལ་
- 95-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ན་དགྲ་བགེགས་དབང་དུ་སྡུད། །རྒྱལ་པོ་སྡེ་ལྔ་འཁོར་དང་བཅས་ལ་བསྟོད། །ཅེས་པ་ཙམ་ 
གྱིས་བསྟོད་ནས། བདག་གི་ཐུགས་ཀའི་འོད་ཀྱིས་བསྐུལ་བས་རྒྱལ་པོ་འཁོར་བཅས་སྔོན་གྱི་
དམ་ཚིག་རྗེས་སུ་དྲན་པས་ཕྲིན་ལས་མཛད་པར་མོསཏེ། ཨོཾ་རཱ་ཛ་ཨ་ཧོ་བྷི་རྦད། ཙིཏྟ་ 
ཐིབས་ཐིབས་ཛ༔ ཤ་མ་དུ་ཏྲི་མ་ཧོ་ཛ༔ སརྦ་རཱ་ ཛ་ས་མ་ཡ་ཐིབས་ཐིབས་ཛ༔ ཞེས་ཅི་ནུས་ 
བཟླ་ཞིང༌། འཁུ་ལྡོག་བཅིངས་པ་ལ་སོགས་གནད་འབོར་གྱི་སྔགས་གཞན་ཡང་ཡོད་མོད་ཀྱང་། དམིགས་བསལ་སྒྲུབ་དུས་ 
མ་གཏོགས་གཉན་ཆ་དང་མི་ཤིས་པར་འགྱུར་བས་དེ་ཙམ་གྱིས་ཆོག་གོ །འདི་དག་གསོལ་ཁ་ཁོ་ནས་འགྲུབ་པས་ན་ཕྲིན་
ལས་དོན་བཅུ་མ་གཙོ་བོར་གྱུར་པའི་རིག་འཛིན་བརྒྱུད་པ་རྣམས་ཀྱི་གསུང་ཐུགས་དམ་སྐོང་བའི་རིམ་པ་གང་མོས་སྦྱར་ལ། 
མཐར་འདོད་དོན་ཕྲིན་ལས་བཅོལ་བ་ནི། ཧཱུཾ། རྣམ་དག་འགྱུར་བ་མེད་པའི་ཡེ་ཤེས་སྐུ། །སངས་ 
རྒྱས་བསྟན་པ་གཉན་པོ་བསྲུང་བའི་ཕྱིར། །རྒྱལ་པོ་ཆེན་པོ་སྡེ་ལྔའི་སྐུར་སྤྲུལ་པ། འཁོར་ 
བཅས་བདག་ལ་གསན་ཅིང་དགོངས་སུ་གསོལ། །ཁྱོད་ནི་ཐོགས་མེད་མཐུ་དང་རྫུ་འཕྲུལ་ 
བདག །དྲག་གཏུམ་མི་བཟད་རབ་ཏུ་འབར་བའི་གཟུགས། །ལེགས་ཉེས་སྟངས་འཛིན་ 
བཀའ་ཡི་བྱ་ར་བ། །སྔོན་གྱི་ཐུགས་དམ་གཉན་པོ་མ་གཡེལ་ཅིག །སྔོན་ཚེ་བཅོམ་ལྡན་ 
པདྨ་དབང་ཆེན་དང་། །སྣང་སྲིད་ཟིལ་གནོན་རྡོ་རྗེ་ཐོད་ཕྲེང་གི །སྤྱན་སྔར་ཇི་ལྟར་བཀའ་ 
བསྒོས་དམ་མནོས་ལྟར། །ཐ་ཚིག་གཉན་པོ་བདག་གིས་དེང་འདིར་བསྐུལ། །རྒྱལ་བསྟན་ 
སྤྱི་དང་རྡོ་རྗེ་སྙིང་པོ་ཡི། །རིང་ལུགས་རྒྱལ་མཚན་སྲིད་པའི་རྩེ་མོར་འཕྱོར། །བསྟན་འཛིན་ 
སྐྱེས་བུའི་སྐུ་ཚེ་མཛད་ཕྲིན་སྤེལ། །དགེ་འདུན་འདུས་པའི་སྡེ་རྣམས་དར་རྒྱས་མཛོད། ། 
རྡོ་རྗེའི་ཉེ་ལམ་ཞུགས་པའི་སྤོང་པ་བར། །བྱང་ཆུབ་སྒྲུབ་པའི་མཐུན་རྐྱེན་འཚོ་བ་སྦྱོར། ། 
བསླབ་སྡོམ་བརྟུལ་ཞུགས་ལེགས་འཆང་ཀློག་པའི་གྲྭ། །མཁས་ཚུལ་དགུ་ཡི་ཕྲིན་ལས་ 
དར་བར་མཛོད། །ཆོས་སྐྱོང་རྒྱལ་པོའི་དབུ་འཕང་དགུང་ལྟར་མཐོ། །ཆོས་ལྡན་ཆབ་སྲིད་
- 96 -

༄༅། །ཟབ་གཏེར་ཆོས་ཀྱི་མཛོད་ཁང༌།
དར་རྒྱས་བརྟན་པ་དང༌། །བསྟན་ལ་ཞུགས་པའི་བློན་འབངས་ཁྱིམ་བདག་རྣམས། །འགལ་
རྐྱེན་ཀུན་ཞི་འབྱོར་དྲུག་རྒྱས་པར་མཛོད། །རྒྱལ་ཁམས་ཀུན་ཏུ་ནད་མུག་འཁྲུག་རྩོད་ཞི། ། 
ལོ་ཕྱུགས་ལེགས་ཤིང་བདེ་དགས་འཚོ་བ་དང༌། །སྡིག་ལས་ཟློག་ཅིང་དགེ་ལ་གཞོལ་བ་ 
ཡི༑ ༑བློ་གྲོས་ཡར་ཟླ་བཞིན་དུ་འཕེལ་བར་མཛོད། །ཆོས་ཁྲིམས་བཀའ་ལས་འགལ་བ་ 
བསྟན་པའི་དགྲ། །སྡེ་རིགས་གང་དུ་འདུག་ཀྱང་ཚར་ཆོད་ལ། །བསྟན་འགྲོར་ཕན་པའི་ 
མཐུན་ལྡན་སྐྱེས་བུ་རྣམས། །ལྷག་བསམ་མཐའ་རུ་ཕྱིན་པར་སྡོང་གྲོགས་མཛོད། །སྒྲུབ་ 
པའི་རྣལ་འབྱོར་འཁོར་སློབ་སྦྱིན་བདག་ལ། །མངོན་མཐོ་ངེས་ལེགས་བར་དུ་གཅོད་པའི་ 
གེགས། །གཟུགས་ཅན་གཟུགས་མེད་སྲི་ཀེག་རྦོད་གཏོང་སོགས། །དྲག་ཤུལ་སྟོབས་ཀྱི་ 
འཁོར་ལོས་ཕྱིར་ཟློག་མཛོད། །ནད་གདོན་འཇིགས་བརྒྱད་རྨི་ལྟས་མཚན་ངན་ཞི། །ཚེ 
བསོད་དཔལ་འབྱོར་སྙན་གྲགས་མངའ་ཐང་རྒྱས། །ལྷ་འདྲེ་མི་གསུམ་སྣང་བ་དབང་དུ་ 
འདུས། །དགྲ་བགེགས་ལོག་འདྲེན་ཚར་གཅོད་ཕྲིན་ལས་མཛོད། །མདོར་ན་དམ་ལྡན་ 
རྣལ་འབྱོར་བདག་ཅག་ལ། །མི་འབྲལ་ལུས་དང་གྲིབ་བཞིན་འགྲོགས་ནས་ཀྱང༌། །ཇི་ 
ལྟར་བསམ་པའི་འདོད་དོན་མ་ལུས་པ། །ཐོགས་མེད་ཡུད་ཀྱིས་བསྒྲུབས་ནས་སྲུང་བར་ 
མཛོད། །ཅེས་དང་། དམིགས་བསལ་དུ། ཆོས་སྐྱོང་རྒྱལ་པོ་ཆེན་པོ་འཁོར་དང་བཅས། །གཏའ་ 
རུ་བཙུགས་པའི་རྟེན་དང་བསྒྲུབ་རྫ་ས་ལ། །ཙན་དན་ཤིང་དང་དྲི་ངད་ཇི་བཞིན་དུ། །མི་འབྲལ་ 
བརྟན་པར་བཞུགས་ལ་བྱ་ར་མཛོད། །ཆོས་འཁོར་འདི་ཡི་སྡེ་རིས་ཡོ་བྱད་བཅས། །ཁྱོད་ 
ལ་གཉེར་དུ་གཏད་དོ་མ་གཡེལ་སྐྱོངས། །ཕྱོགས་ལས་རྣམ་པར་རྒྱལ་བའི་ཕྲིན་ལས་ཀྱིས། ། 
འཛམ་གླིང་ཐ་གྲུར་ཁྱབ་པའི་བཀྲ་ཤིས་སྩོལ། ། ཅེས་ཕྲིན་ལས་བཅོལ། མཐར་གཏོར་སྐྱོང་གཏང་རག་ 
བཟོད་གསོལ་རྟེན་ཡོད་མེད་བསྟུན་པའི་བརྟན་བཞུགས་གཤེགས་གསོལ་སོགས་སྤྱི་དང་འདྲའོ། །ཞེས་པའང་མོན་གྱི་སྔགས་
- 97 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སྟོན་པ་པདྨ་དབང་ཆེན་ནས་དོན་དུ་གཉེར་བའི་ངོར། མངའ་བདག་ཉང་གི་གཏེར་བྱོན་སྨྱོན་པ་རིག་འཛིན་ཡབ་སྲས་སོགས་ 
ཀྱི་གསུང་གི་གནད་བསྡུས་ཏེ། འཇིགས་བྲལ་ཡེ་ཤེས་རྡོ་རྗེས་རང་ལོ་བདུན་ཅུ་རྩ་གསུམ་འདས་པ་དམར་སེར་ཅན་གྱི་ལོ་
ནག་པ་ཉ་བའི་དམར་ཕྱོགས་ཀྱི་རྒྱལ་བ་གསུམ་པར་སྦྱར་བའི་ཡི་གེ་པ་ནི་སྔགས་འཆང་བསྟན་འཛིན་ཀུན་ལེགས་སོ། །འདིས་ 
ཀྱང་དྲེགས་པ་རང་ཤུགས་སུ་འཁོར་ནས་གསང་བསྟན་སྙིང་པོའི་རིང་ལུགས་མི་ཉམས་ཡུན་དུ་སྲུང་བའི་ཆ་རྐྱེན་དུ་གྱུར་ཅིག །
ཛཡནྟ༎
- 98 -

༄༅། །ཟབ་གཏེར་ཆོས་ཀྱི་མཛོད་ཁང་།
ཨཾ༔ རྒྱལ་པོ་ཆེན་པོའི་བསྐང་གསོལ་ཕྲིན་ལས་མྱུར་འགྲུབ་བཞུགས་སོ༔
ཨཾ༔ ཀྱཻ སྔོན་གྱི་བསྐལ་པའི་དང་པོ་ལ༔ དགུང་སྔོན་མཐོན་པོའི་ཡར་སྟེང་ན༔ རིན་ 
ཆེན་ལྔ་ཡི་ཁྲི་སྟེང་དུ༔ འཇའ་ཚོན་ལྔ་ཡི་གུར་ཁང་དུ༔ རྒྱལ་པོའི་ཕ་དང་ཡབ་ཀྱི་མཚན༔ 
ཡབ་ལྷ་ཤེལ་སྐྱོ་ཐོ་རེ་རེ༔ རྒྱལ་པོའི་མ་དང་ཡུམ་གྱི་མཚན༔ ཡུམ་ཆེན་ས་བདག་པདྨ་ཕྲེང་༔ 
ཡབ་ཡུམ་གཉིས་སུ་མེད་པ་ཡིས༔ རྒྱལ་ཆེན་ཉིད་ལ་མཚན་ཡང་གསོལ༔ ཞལ་གསུམ་ 
སྟོད་ཀྱི་མི་བོ་ཆེ༔ དགུང་སྔོན་སྟེང་ནས་གཤེགས་སུ་གསོལ༔ གནས་འདིར་སྤྱན་འདྲེན་ 
གཤེགས་སུ་གསོལ༔ སྐྱེས་མཆོག་ལྷ་ཡི་ཡུལ་ན་བཞུགས་པའི་ཚེ༔ སྐུ་མདོག་དཀར་ 
འོད་ཟེར་འཕྲོ༔ ཞལ་རས་མཛེས་པའི་མདངས་དང་ལྡན༔ དབུ་ལ་རིན་ཆེན་དཔྲོག་ཞུ་ 
གསོལ༔ ཕྱག་ན་གསེར་གྱི་གསེག་ཤང་བསྣམས༔ སྐུ་ལ་དར་དཀར་རས་དཀར་གསོལ༔ 
སྐེད་ལ་ནོར་བུ་ཕྲ་མེན་བཅིངས༔ ཞབས་ལ་གསེར་གྱི་རྐང་གདུབ་འཁྲོལ༔ འཁོར་དུ་ལྷ་ 
བྲན་འབུམ་གྱིས་བསྐོར༔ རྒྱལ་ཆེན་རོལ་མོ་རྡེབས་སེ་རྡེབ༔ ལྷ་ཡི་ཡུལ་ནས་གཤེགས་ 
སུ་གསོལ༔ དེ་འོག་བར་གྱི་བསྐལ་པ་ལ༔ སྐྱེས་མཆོག་ཧོར་གྱི་ཡུལ་དུ་བྱོན༔ སྒོམ་ར་ཆེན་ 
མོའི་སྲུང་མ་མཛད༔ སྐུ་མདོག་དམར་པོ་བྱི་རུའི་མདོག༔ དབུ་ལ་མོན་གྱི་གླིང་ཞྭ་གསོལཿ 
སྐེད་ལ་སྟག་རལ་གཟིག་ཤུབས་བཅིངས༔ ཞབས་ལ་ཧོར་ལྷམ་རྩེ་སྙུང་གསོལ༔ ཆིབས་ 
སུ་རྟ་དམར་མགྱོགས་ལ་ཆིབས༔ ཀླད་ལ་ལྕགས་ཀྱི་བྱ་ཁྱུང་ལྡིང་༔ རོལ་དུ་ཁྱི་སྤྱང་དོམ་ 
དྲེད་ཁྲིད༔ འཁོར་དུ་ཧོར་སོག་འབུམ་གྱིས་བསྐོར༔ མདའ་སྒྲ་གཞུ་སྒྲ་སྒྲེངས་སེ་སྒྲེང་༔
- 99 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཧོར་གྱི་ཡུལ་ནས་གཤེགས་སུ་གསོལ༔ དེ་ནས་བསྐལ་པའི་ཐ་མ་ལ༔ དབུ་རུ་གཡུ་རུའི་ 
སོ་མཚམས་སུ༔ བཙད་པོ་ཁྲི་སྲོང་ལྡེ་བཙན་གྱིས༔ ཕོ་བྲང་དཔལ་གྱི་བསམ་ཡས་བཞེངས༔ 
དེ་ཚེ་དཀོར་སྲུང་མཛད་པ་ལས༔ རྒྱལ་པོ་ཆེན་པོ་པེ་དཀར་ནི༔ ཧོར་གྱི་ཡུལ་ན་བཞུགས་ 
སམ་སྐདཿ༔ བཙད་པོ་ཁྲི་སྲོང་ལྡེ་བཙན་དང༔ སྤ་ཡི་བཙུན་པ་སྦ་དབྱངས་ཀྱིས༔ ཧོར་གྱི་ 
ཡུལ་དུ་དམག་དྲངས་ནས༔ བྷ་ཏ་ཧོར་གྱི་སྒོམ་ར་བཅོམ༔ མི་ནོར་ཟས་གསུམ་དབུས་སུ་ 
དྲངས༔ དེ་ཚེ་སྐྱེས་བུ་ཆེན་པོ་ཡང་༔ དུང་གི་སེང་གེ་དཀར་མོར་སྤྲུལ༔ མཆོད་ཆའི་ཕྱིར་ 
ལ་འབྲངས་ཏེ་བྱོན༔ དཀར་ཅུའི་ཐང་ལ་ཕེབས་པའི་ཚེ༔ རྒྱལ་བློན་རྣམས་ཀྱིས་མཚན་ 
གསོལ་བ༔ ཤིང་བྱ་དཀར་མོར་མཚན་ཡང་གསོལ༔ དབུ་རྩེའི་རྩེ་མོར་གདན་ཡང་དྲངས༔ 
སློབ་དཔོན་པདྨ་འབྱུང་གནས་ཀྱིས༔ ལག་ཏུ་རྡོ་རྗེ་རྩེ་ལྔ་གཏད༔ གསང་བའི་མིང་དང་ 
མཚན་བཏགས་པ༔ དགེ་བསྙེན་ཆེན་པོར་མཚན་ཡང་གསོལ༔ དགྲ་ལྷ་ཆེན་པོར་མིང་ 
ཡང་བཏགས༔ དཀོར་བདག་ཆེན་པོར་མངའ་ཡང་གསོལ༔ བྱང་ཕྱོགས་མེད་ཀྱི་གླིང་ 
ཕྲན་ན༔ པེ་དཀར་གླིང་དུ་མིང་ཡང་བཏགས༔ སྐུ་ཡི་རྟེན་ཡང་དེ་རུ་བཙུགས༔ གསུང་ 
གི་རྟེན་དུ་གླེགས་བམ་བཞེངས༔ ཐུགས་ཀྱི་ཡིད་ཀྱང་དེ་ལ་ཆགས༔ ཞལ་གྱི་འབག་ཀྱང་ 
དེ་རུ་བཞེངས༔ གཙུག་ལག་ཁང་གི་སྲུང་མ་མཛད༔ འཛམ་བུའི་གླིང་ལ་དབང་ཡང་ 
བསྒྱུར༔ བན་བོན་ཡོངས་ཀྱི་སྲུང་མ་མཛད༔ སྐྱེ་བོ་ཡོངས་ཀྱི་དགྲ་ལྷ་མཛད༔ དམག་ལ་ 
འགྲོ་ན་དམག་དཔོན་མཛད༔ ཇག་ལ་འགྲོ་ན་ཇག་དཔོན་མཛད༔ ཚོང་ལ་འགྲོ་ན་ཚོང་ 
དཔོན་མཛད༔ བསམ་ཡས་པེ་དཀར་གླིང་ནས་གཤེགས་སུ་གསོལ༔ གནས་འདིར་ 
སྤྱན་འདྲེན་གཤེགས་སུ་གསོལ༔ བཤོས་བུ་གསེཪ་སྐྱེམས་མཆོད་པ་བཞེས༔ སྐྱེས་མཆོག་ 
ཞི་བའི་ཕྲིན་ལས་མཛད་པའི་ཚེ༔ སྐུ་མདོག་དཀར་པོ་དུང་ལྟར་འཚེར༔ ཞལ་གཅིག་
- 100 -

༄༅། །ཟབ་གཏེར་ཆོས་ཀྱི་མཛོད་ཁང༌།
འཛུམ་པའི་བཞད་སྒྲ་སྒྲོག༔ དབུ་ལ་དར་དམར་མཐིང་ཞུ་གསོལ༔ ཕྱག་ན་གསེག་ཤང་ 
པར་བུ་བསྣམས༔ སྐུ་ལ་དར་སེར་སེང་རིས་གསོལ༔ སྐེད་ལ་ཤེལ་གྱི་ཡུ་རིང་བཙུགས༔ 
ཞབས་ལ་སག་རི་ཡུ་རིང་གསོལ༔ ཆིབས་སུ་སེང་གེ་དཀར་མོར་ཆིབས༔ ཞི་བའི་ལས་ 
མཛད་ད་ཚུར་བྱོན༔ བཤོས་བུ་གསེཪ་སྐྱེམས་མཆོད་པ་བཞེས༔ སྐྱེས་མཆོག་དྲག་པོའི་ 
ཕྲིན་ལས་མཛད་པའི་ཚེ༔ སྐུ་མདོག་ནག་པོ་དུ་བའི་མདངས༔ ཁྲོ་གཉེར་ཨག་ཚོམ་སྨིན་ 
མ་སེར༔ རལ་པ་ཁམ་ནག་ཐུར་དུ་འཕྱང་༔ ཡས་ཀྱི་མཆེ་བས་ཐུགས་ཀར་སླེབས༔ མས་ 
ཀྱི་མཆེ་བས་སྨིན་མར་སླེབས༔ ཚར་ཞུ་ནག་པོ་གདུང་ཐང་གསོལ༔ ཕྱག་ན་སྤུ་གྲི་བདུད་ 
ཞགས་བསྣམས༔ སྐུ་ལ་དོམ་གྱི་པགས་པ་གསོལ༔ སྐེ་ལ་མི་ལྤགས་རློན་པ་བཅིངས༔ 
ཞབས་ལ་སག་རི་ཡུ་རིང་གསོལ༔ ཆིབས་སུ་གླང་ཆེན་སྨྱོན་པར་ཆིབས༔ དྲག་པོའི་ལས་ 
མཛད་ད་ཚུར་བྱོན༔ བཤོས་བུ་གསེར་སྐྱེམས་མཆོད་པ་བཞེས༔ གནས་འདིར་སྤྱན་འདྲེན་ 
གཤེགས་སུ་གསོལ༔ སྐྱེས་བུ་གཡས་ཀྱི་རུ་འདྲེན་པ༔ དཔའ་བོ་དེ་ནི་སྟག་ཆས་བརྒྱ༔ 
མདའ་སྒྲ་དེ་ནི་ཤ་ར་ར༔ གཞུ་སྒྲ་དེ་ནི་སྒྲེངས་སེ་སྒྲེང༔ སྐྱེས་བུ་གཡོན་གྱི་རུ་འདྲེན་པ༔ 
ཉན་ཐོས་དེ་ནི་དགྲ་བཅོམ་བརྒྱ༔ ཞལ་ནས་གསུང་སྙན་དི་རི་རི༔ བཀའ་གླེགས་རྒྱབ་ཏུ་ 
ཁྲིགས་སེ་ཁྲིག༔ སྐྱེས་བུ་མདུན་གྱི་ཤུལ་མཚོན་པ༔ བུད་མེད་དེ་ནི་ནག་མོ་བརྒྱ༔ ཞལ་ 
ནས་དམོད་མོ་ཐོ་ལོ་ལོ༔ དར་ནག་གཡབ་མོ་ལིངས་སེ་ལིང་༔ སྐྱེས་བུ་སླད་ཀྱི་རྗེས་འབྲང་ 
བ༔ བནྡེ་སྔགས་པ་དམ་ཅན་བརྒྱ༔ ཞལ་ནས་དྲག་སྔགས་ཤ་ར་རཿ༔ རཀྴའི་ཕྲེང་བ་ན་ 
ར་རཿ༔ སྐྱེས་བུ་སྐུ་ཡི་རྟེན་གྲོགས་ནི༔ སྨན་བཙུན་དེ་ནི་དཀར་མོ་ལ༔ དར་ཐོད་གནམ་དུ་ 
ཟེངས་སེ་ཟེང་༔ དར་དཀར་རས་དཀར་ཞ་ལ་ལ༔ སྐྱེས་བུ་སྐུ་ཡི་སྐྱོ་སངས་པ༔ གར་མཁན་ 
དེ་ནི་གླིང་བུ་བརྒྱ༔ གར་ཆས་འགྲོན་བུ་སི་ལི་ལི༔ ཅང་ཏེའུ་དྷ་རི་ཁྲོ་ལོ་ལོ༔ སྐྱེས་བུ་སྐུ་
- 101 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཡི་རྩེད་གྲོགསཔཿ༔ ན་གཞོན་དེ་ནི་མཛེས་མ་བརྒྱ༔ ཞལ་ནས་གླུ་ལེན་ཙེ་རེ་རེ༔ དངུལ་ 
དཀར་མེ་ལོང་བསྐོར་ཞིང་བལྟ༔ སྐྱེས་བུ་སྐུ་ཡི་བློན་པོ་ནི༔ ཧས་ཤང་པ་ཀ་འོད་ཟེར་འབར༔ 
མི་ནག་དེ་ནི་བདུད་བཙན་བརྒྱ༔ འོད་དམར་དེ་ནི་ལམས་སེ་ལམ༔ སྐྱེས་བུ་ནང་གི་བློན་ 
པོ་ནི༔ མོན་བུ་དེ་ནི་པུ་ཊ་བརྒྱ༔ སྐྱེས་བུ་གསང་བའི་བློན་པོ་ནི༔ འོད་ཟེར་པུ་ཊ་ནག་པོ་ 
བརྒྱ༔ སྐྱེས་བུ་ཕྱི་ཡི་བློན་པོ་ནི༔ བྷ་ཏ་ནང་གི་སེང་གེ་བརྒྱ༔ སྐྱེས་བུ་སྐུ་ཡི་བཀའ་འཁོར་ 
ནི༔ གནོད་སྦྱིན་ལྷ་སྲིན་སྡེ་བརྒྱད་ལ༔ དགྲ་ལྷ་ཆེན་པོ་པེ་དཀར་ནི༔ འཁོར་དང་བཅས་ 
པ་ཐམས་ཅད་ལ༔ བཤོས་བུ་གསེར་སྐྱེམས་གཙང་མ་འབུལ༔ ཆེ་བ་ཞལ་དཀར་བསངས་ 
འབུལ་ལོ༔ དཀར་མོ་ནས་ཀྱི་བསངས་འབུལ་ལོ༔ སྤྱན་གཟིགས་དཀོར་ཆའི་བསངས་ 
འབུལ་ལོ༔ སྔ་མ་ལེགས་པའི་གཏང་རག་འབུལ༔ ཕྱི་མ་ལེགས་པའི་སྟོངས་གྲོགས་ 
མཛོད༔ འབུལ་བ་བདག་གིས་མ་ནོར་རོ༔ བཞེས་པ་ཁྱེད་ཀྱིས་མ་འཁྲུལ་ཅིག༔ བདག་ 
སོགས་འཁོར་དང་བཅས་པ་ཡི༔ ཆོས་དང་མཐུན་པའི་སྡོང་གྲོགས་མཛོད༔ ར་ཙ་ཧྲི་ཡཿ༔
- 102 -

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཆོས་རྒྱལ་སྐུ་ལྔའི་གསོལ་མཆོད་འདོད་དགུ་ལྷུན་གྲུབ་བཞུགས་སོ། །
ཧྲཱིཿ༔ ཀ་དག་ཀུན་བཟང་རྡོར་འཆང་ཐོད་ཕྲེང་རྩལ། །ཁ་བ་ཅན་སོགས་འགྲོ་བ་ཡོངས་ཀྱི་ 
སྐྱབས། །ག་རུ་བཞུགས་ཀྱང་ཕན་བདེའི་འབྱུང་གནས་ཆེ། །ང་ཡི་བདེ་ཆེན་འཁོར་ལོའི་ 
རྒྱན་དུ་སྤྲས། །ཅ་ཅོའི་ཁ་ཙམ་མ་ཡིན་རྡོ་རྗེའི་སྒྲ། །ཆ་ལུགས་སྲུང་མར་ལེགས་ཤར་སྐུ་ལྔ་ 
འབོད། །ཇ་ཆང་ཤ་སོགས་དགྱེས་དགུའི་མཆོད་འབུལ་བཞེས། །ཉ་རྒྱས་ཇི་བཞིན་འདོད་ 
དོན་ཡོངས་གང་མཛོད། །ཏ་ཐཱ་ག་ཏའི་བསྟན་སྲུང་བེ་ཧ་ར། །ཐ་དད་མ་གྲུབ་བཅོམ་ལྡན་ 
དབང་ཆེན་དངོས། །ད་ལྟ་དྲེགས་པ་ཡོངས་ཀྱི་སྤྱི་ཡི་རྗེ། །ནཱ་ག་ལ་སོགས་སྡེ་བརྒྱད་བྲན་ 
དུ་བཀོལ། །པ་སངས་ལྟར་དཀར་བྱམས་བརྩེས་སྒྲུབ་མཆོག་སྐྱོངས། །ཕ་རོལ་ལོག་འདྲེན་ 
འདུལ་ལ་མཆོག་ཏུ་བསྔགས། །བ་སྤུའི་གྲངས་ལྡན་ཕྱི་ནང་གསང་བའི་འཁོར། །མ་ལུས་ 
འཁོར་བཅས་མཆོད་སྟོད་མངའ་གསོལ་ལོ། །ཙ་ར་གཡག་ལུག་ལ་སོགས་ཕྱི་ནང་རྟེན། ། 
ཚ་ཏྲཾ་ཀ་དང་རྒྱལ་མཚན་འཕན་ཕུར་དང༌། །ཛ་ལའི་རྒྱུན་བཞིན་ཡོན་ཆབ་ཁྲག་ཞག་སྐྱེམས། ། 
ཝ་སྤྱང་སྟག་སེང་བྱ་རིགས་དུད་འགྲོའི་ཚོགས། །ཞྭ་ལྷམ་གོ་ཁྲབ་རྨོག་རལ་མདའ་གཞུ་ 
མདུང༌། །ཟ་འོག་དིང་གུར་སྣ་ཚོགས་རོལ་མོའི་སྒྲ། །འ་འེའི་དབྱངས་སོགས་འདོད་ཡོན་ 
མཆོད་པའི་སྤྲིན། །ཡ་མཚན་དངོས་བཤམས་བླ་མེད་ཡིད་སྤྲུལ་གྱིས། །རཱ་ཛ་ཆེན་པོ་སྐུ་ 
ལྔའི་ཐུགས་དམ་བསྐང༌། །ལ་ཆུ་འཕྲང་སོགས་བརྒལ་ཀྱང་གཡར་དམ་ཚིག །ཤ་ཁྲག་གསུམ་ 
དུ་བོར་ནས་སྒྲུབ་ངེས་བདག །ས་ཕྱོགས་གང་དུ་འགྲོའམ་སྡོད་ཀྱང་རུང༌། །ཧྱ་གྲྀ་ཝའི་སྐྱུ་ 
འཕྲུལ་ཁྱོད་ཀྱིས་ནི། །ཨ་མས་བུ་ལ་བརྩེ་བཞིན་སྐྱོང་བར་མཛོད། །ཡང་ཡང་གསོལ་ཞིང་
- 103 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མཆོད་ན་བཅོལ་བའི་ལས། །མང་མང་མི་ཐོགས་མྱུར་དུ་འགྲུབ་པ་དང༌། །དགའ་དགའ་ 
བདེ་སྐྱིད་དཔལ་གྱི་འབྲས་བུའི་གཟུགས། །ཤོག་ཤོག་བདག་གི་གམ་དུ་མངོན་གྱུར་ཅིག །
ཅེས་པའང་རྒྱལ་པོ་ཆེན་པོའི་རྟགས་མཚན་ཡང་ཡང་མཐོང་བ་ལ་བརྟེན་ནས་ཀུན་བཟང་གཞན་ཕན་གྱིས་བྲིས་པའི་ཡི་གེ་པ་
ནི་འཇིགས་མེད་རྡོ་རྗེས་སོ། །
- 104 -

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །བརྟན་མ་བཅུ་གཉིས་ཀྱི་གསོལ་ཁ་བཞུགས་སོ༔
ས་ལམ་དོན་གཉིས་འདས་པའི་ཕྱི་རོལ་ནས༔ རྒྱལ་སྲས་པདྨས་བོད་ཁམས་གཉེར་བཅོལ་ 
བའི༔འཛམ་གླིང་བྱང་ཕྱོགས་ཁ་བ་ཅན་གྱི་ཡུལ༔རི་མཐོ་ས་གཙང་གངས་རིའི་ཁྲོད་འདི་
རུ༔ གནས་ཤིང་རྒྱལ་བའི་བསྟན་པ་སྲུང་མཛད་པའི༔ བདུད་དང་གནོད་སྦྱིན་སྨན་བཙུན་ 
བཞི་ཕྲག་གསུམ༔ དམ་ཅན་བརྟན་མ་བྲན་གཡོག་འཁོར་དང་བཅས༔ ལ་ལ་ནག་མོ་ 
འཇིགས་བྱེད་སྲིན་མོའི་གཟུགས༔ ལ་ལ་དམར་མོ་ཁྲོས་མ་གནོད་སྦྱིན་གཟུགས༔ ལ་ 
ལ་སྔོན་མོ་ཞི་འཛུམ་ནམ་མཁའི་གཟུགས༔ ལ་ལ་དཀར་མོ་མཛེས་མ་ལྷ་མོའི་གཟུགས༔ 
བོད་ཀྱི་ཡུལ་བདག་བརྟན་མ་བཅུ་གཉིས་སོགས༔ བསྟན་པ་བསྲུང་ཕྱིར་གནས་འདིར་ 
གཤེགས་སུ་གསོལ༔ མ་མ་ཁ་ཁ་ལ་ལ་ལེ་ལེ་ཏ་ཏ་ཏེ་ཏེ་ཨེ་ཨ་ར་ལི་ཧྲི་ཧྲི་ཛཿཛཿ༔ ནག་ 
མོ་ཆེན་མོ་བཞིན་མི་སྡུག་གི་སྲས༔ བདུད་མོ་ཆེན་མོ་མཆེད་བཞི་བསྐུལ་བ་ནི༔ གནམ་ 
མཚོ་ཕྱུག་མོར་གསང་བའི་མཚན་གསོལ་བ༔ བདག་ཉིད་ཆེན་མོ་རྡོ་རྗེ་ཀུན་གྲགས་མཿ 
ཆུ་སྲིན་རྒྱལ་མཚན་དང་ནི་ཞགས་པ་བསྣམས༔ འབྲུག་ཆེན་ཆིབས་ནས་བཀའ་ཡི་བྱ་ར་ 
མཛད༔ བྲན་གཡོག་མང་པོའི་འཁོར་དང་བཅས༔ ལྷབ་ལྷུབ་ན་བཟའི་རྒྱན་དང་བཅས༔ 
སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་མ་འདི་བཞེས་ལ༔ བཅོལ་པའི་ཕྲིན་ 
ལས་འགྲུབ་པར་མཛོད༔ མགོ་ཡུལ་ཇོ་མོ་རྡོ་རྗེ་གསང་བའི་མཚན༔ དཔལ་ལྡན་ཧ་རི་རྡོ་ 
རྗེ་གཡའ་མ་སྐྱོང་༔ གཤང་ལང་དང་ནི་ཞགས་པ་བསྣམས་པ་སྟེ༔ སྤྱང་ལ་ཆིབས་ནས་ 
བཀའ་ཡི་བྱ་ར་མཛད༔ བྲན་གཡོག་མང་པོའི་འཁོར་དང་བཅས༔ ལྷབ་ལྷུབ་ན་བཟའི་
- 105 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྒྱན་དང་བཅས༔ སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་མ་འདི་བཞེས་ 
ལ༔ བཅོལ་པའི་ཕྲིན་ལས་འགྲུབ་པར་མཛོད༔ བྲིན་གྱི་བཀྲ་ཤིས་ཚེ་རིང་གསང་བའི་མཚན༔ 
གངས་ཀྱི་ཡུམ་གཅིག་རྡོ་རྗེ་ཀུན་ཏུ་བཟང་༔ རྡོ་རྗེ་དང་ནི་བུམ་པ་བསྣམས་པ་སྟེ༔ སེང་ 
གེར་ཆིབས་ནས་བཀའ་ཡི་བྱ་ར་མཛད༔བྲན་གཡོག་མང་པོའི་འཁོར་དང་བཅས༔ ལྷབ་ 
ལྷུབ་ན་བཟའི་རྒྱན་དང་བཅས༔ སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་ 
མ་འདི་བཞེས་ལ༔ བཅོལ་པའི་ཕྲིན་ལས་འགྲུབ་པར་མཛོད༔ ཡར་འབྲོག་མཚོ་བདག་ 
ཆེན་མོ་གསང་བའི་མཚན༔ འབྲོག་ཆེན་འཁོར་འདུལ་རྡོ་རྗེ་བགེགས་ཀྱི་གཙོ༔ རུ་མཚོན་ 
རྩེ་ལྔ་དང་ནི་ཞགས་པ་བསྣམས༔ དྲེའུར་ཆིབས་ནས་བཀའ་ཡི་བྱ་ར་མཛད༔ བྲན་གཡོག་ 
མང་པོའི་འཁོར་དང་བཅས༔ ལྷབ་ལྷུབ་ན་བཟའི་རྒྱན་དང་བཅས༔ སིལ་སྙན་རོལ་མོའི་ 
སྒྲ་དང་བཅས༔ བཀའ་ཡི་གཏོར་མ་འདི་བཞེས་ལ༔ བཅོལ་པའི་ཕྲིན་ལས་འགྲུབ་པར་ 
མཛོད༔ དམར་མོ་ཆེན་མོ་ཁྲོ་གཉེར་ཅན་གྱི་སྲས༔ གནོད་སྦྱིན་ཆེན་མོ་མཆེད་བཞི་བསྐུལ་ 
བ་ནི༔ རྒྱལ་མོ་གངས་དཀར་མོ་ནི་གསང་བའི་མཚན༔ གངས་དཀར་ཤ་མེད་རྡོ་རྗེ་སྤྱན་ 
གཅིག་མ༔ ཟོར་བ་དང་ནི་བུམ་པ་བསྣམས་པ་སྟེ༔ ཤ་བར་ཆིབས་ནས་བཀའ་ཡི་བྱ་ར་ 
མཛད༔ བྲན་གཡོག་མང་པོའི་འཁོར་དང་བཅས༔ ལྷབ་ལྷུབ་ན་བཟའི་རྒྱན་དང་བཅས༔ 
སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་མ་འདི་བཞེས་ལ༔ བཅོལ་པའི་ 
ཕྲིན་ལས་འགྲུབ་པར་མཛོད༔ རུ་མཚམས་ཇོ་མོ་ཁ་རག་གསང་བའི་མཚན༔ ཁ་རག་ 
ཁྱུང་བཙུན་རྡོ་རྗེ་དཔལ་གྱི་ཡུམ༔ ཌཱ་མ་རུ་དང་མེ་ལོང་བསྣམས་པ་སྟེ༔ ཁྱུང་ལ་ཆིབས་ 
ནས་བཀའ་ཡི་བྱ་ར་མཛད༔ བྲན་གཡོག་མང་པོའི་འཁོར་དང་བཅས༔ ལྷབ་ལྷུབ་ན་ 
བཟའི་རྒྱན་དང་བཅས༔ སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་མ་འདི་
- 106 -

༄༅། །ཟབ་གཏེར་ཆོས་ཀྱི་མཛོད་ཁང་།
བཞེས་ལ༔ བཅོལ་པའི་ཕྲིན་ལས་འགྲུབ་པར་མཛོད༔ བྱང་སྟོད་དོ་དམར་མཚོ་བདག་ 
གསང་བའི་མཚན༔ གསེར་ཆེན་མཁའ་ལྡིང་རྡོ་རྗེ་ཀླུ་མོ་ནི༔ སྦྲུལ་ཆེན་དང་ནི་པར་བུ་ 
བསྣམས་པ་སྟེ༔ རྟ་མཆོག་ཆིབས་ནས་བཀའ་ཡི་བྱ་ར་མཛད༔ བྲན་གཡོག་མང་པོའི་འཁོར་ 
དང་བཅས༔ ལྷབ་ལྷུབ་ན་བཟའི་རྒྱན་དང་བཅས༔ སིལ་སྙན་རོལ་མོའི་སྒྲ་དང་བཅས༔ 
བཀའ་ཡི་གཏོར་མ་འདི་བཞེས་ལ༔ བཅོལ་པའི་ཕྲིན་ལས་འགྲུབ་པར་མཛོད༔ སོ་མ་ར་ 
ཡི་རབ་འབྱམས་གསང་བའི་མཚན༔ དམངས་རིགས་རབ་འབྱམས་རྡོ་རྗེ་དྲག་མོ་རྩལ༔ 
བེ་ཅོན་དང་ནི་འཁར་གཞོང་བསྣམས་པ་སྟེ༔ འཕར་བར་ཆིབས་ནས་བཀའ་ཡི་བྱ་ར་ 
མཛད༔ བྲན་གཡོག་མང་པོའི་འཁོར་དང་བཅས༔ ལྷབ་ལྷུབ་ན་བཟའི་རྒྱན་དང་བཅས༔ 
སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་མ་འདི་བཞེས་ལ༔ བཅོལ་བའི་ 
ཕྲིན་ལས་འགྲུབ་པར་མཛོད༔ དཀར་མོ་ཆེན་མོ་བཞིན་བཟང་མ་ཡི་སྲས༔ སྨན་བཙུན་ 
ཆེན་མོ་མཆེད་བཞི་བསྐུལ་བ་ནི༔ ཀོང་པའི་ཀོང་བཙུན་དེ་མོ་གསང་བའི་མཚན༔ ཀོང་ 
བཙུན་དེ་མོ་རྡོ་རྗེ་བོད་ཁམས་སྐྱོང་༔ མདའ་དར་དང་ནི་ཟམ་ཏོག་བསྣམས་པ་སྟེ༔ སྤྲིན་ 
སེར་རླུང་བསྐྱོད་བཀའ་ཡི་བྱ་ར་མཛད༔ བྲན་གཡོག་མང་པོའི་འཁོར་དང་བཅས༔ ལྷབ་ 
ལྷུབ་ན་བཟའི་རྒྱན་དང་བཅས༔ སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་ 
མ་འདི་བཞེས་ལ༔ བཅོལ་བའི་ཕྲིན་ལས་འགྲུབ་པར་མཛོད༔ གཉལ་དང་ལོ་རོང་ཨེ་བདག་ 
གསང་བའི་མཚན༔ བཙན་ལ་རོལ་པའི་རྡོ་རྗེ་སྨན་གཅིག་མ༔ ལྷབ་ལྷུབ་དང་ནི་འབྲང་ 
རྒྱས་བསྣམས་པ་སྟེ༔ མཛོ་མོར་ཆིབས་ནས་བཀའ་ཡི་བྱ་ར་མཛད༔ བྲན་གཡོག་མང་ 
པོའི་འཁོར་དང་བཅས༔ ལྷབ་ལྷུབ་ན་བཟའི་རྒྱན་དང་བཅས༔ སིལ་སྙན་རོལ་མོའི་ 
་སྒྲ་ 
དང་བཅས༔ བཀའ་ཡི་གཏོར་མ་འདི་བཞེས་ལ༔ བཅོལ་པའི་ཕྲིན་ལས་འགྲུབ་པར་
- 107 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མཛོད༔ གཙང་གི་ཇོ་མོ་ནགས་རྒྱལ་གསང་བའི་མཚན༔ སྨན་བཙུན་ཨུག་ཆོས་རྡོ་རྗེ་གཡར་ 
མོ་བསིལ༔ རིན་ཆེན་འབར་བ་དང་ནི་ཏིང་ཤགས་བསྣམས༔ ཤ་བར་ཆིབས་ནས་བཀའ་ 
ཡི་བྱ་ར་མཛད༔ བྲན་གཡོག་མང་པོའི་འཁོར་དང་བཅས༔ ལྷབ་ལྷུབ་ན་བཟའི་རྒྱན་དང་ 
བཅས༔ སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་མ་འདི་བཞེས་ལ༔ བཅོལ་ 
པའི་ཕྲིན་ལས་འགྲུབ་པར་མཛོད༔ ཤུན་གྱི་ཇོ་མོ་གཡུ་རིས་གསང་བའི་མཚན༔ གཡུ་ཡི་ 
དྲིལ་བུ་རྡོ་རྗེ་ཟུ་ལུ་མ༔ རྡོ་རྗེ་དང་ནི་པདྨ་བསྣམས་པ་སྟེ༔ སྟག་ལ་ཆིབས་ནས་བཀའ་ཡི་ 
བྱ་ར་མཛད༔ བྲན་གཡོག་མང་པོའི་འཁོར་དང་བཅས༔ ལྷབ་ལྷུབ་ན་བཟའི་རྒྱན་དང་ 
བཅས༔ སིལ་སྙན་རོལ་མོའི་སྒྲ་དང་བཅས༔ བཀའ་ཡི་གཏོར་མ་འདི་བཞེས་ལ༔ བཅོལ་ 
པའི་ཕྲིན་ལས་འགྲུབ་པར་མཛོད༔ བོད་སྐྱོང་བརྟན་མ་བཅུ་གཉིས་རྣམས༔ པདྨ་ང་ཡི་ 
བཀའ་བཞིན་སྐྱོངས༔ མཆོད་སྦྱིན་གཏོར་མ་འདི་བཞེས་ལ༔ སྔོན་གྱི་དམ་ཚིག་དྲན་པར་ 
གྱིས༔ ཨུ་རྒྱན་པདྨ་འབྱུང་གནས་ཀྱིས༔ བཀའ་རུ་སྤེལ་དང་གཏེར་དུ་སྦས༔ ཆོས་རྣམས་ 
ཀུན་གྱི་སྲུང་མ་གྱིས༔ བོད་ཀྱི་ཆོས་བྱེད་ཐམས་ཅད་དང་༔ གསང་སྔགས་སྤྱོད་པའི་རྣལ་ 
འབྱོར་པའི༔ བསམ་དོན་ཡིད་བཞིན་མྱུར་དུ་སྒྲུབས༔ དགྲ་བགེགས་ཞིང་བཅུ་མྱུར་དུ་ 
སྒྲོལ༔ ནད་རིམས་དམག་འཁྲུག་ཐམས་ཅད་སྲུངས༔ འབྲུ་བཅུད་ལོ་ཏོག་རྒྱས་པར་མཛོདཿ༔ 
བྩོ༔ ང་ནི་པདྨ་འབྱུང་གནས་ཡིན༔ ཁྱེད་རྣམས་བོད་ཡུལ་བདག་མོ་ཡིན༔ ལྷ་མོ་བརྟན་ 
མ་ཁྱེད་རྣམས་ཀྱིས༔ རྡོ་རྗེ་ཐོད་ཕྲེང་ང་ཉིད་ལ༔ བལ་ཡུལ་ཡང་ལེའི་ཤོད་ཉིད་དུ༔ སྲོག་ 
སྙིང་ཕུལ་བ་མི་དྲན་ནམ༔ ལྷ་མཚོ་སྲིན་མཚོའི་རྩ་བ་རུ༔ དམ་ལ་བཏགས་པ་མི་དྲན་ནམ༔ 
གཉན་ཆེན་ཐང་ལྷའི་མགུལ་ཉིད་དུ༔ གནད་ལ་ལེགས་པར་མ་གཟིར་རམ༔ མོན་ཡུལ་ 
སྤ་གྲོ་སྟག་ཚང་དུ༔ ལང་ཀའི་གཉེར་དུ་མ་གཏད་དམ༔ སྔོན་གྱི་ཐུགས་དམ་དགོངས་
- 108 -

༄༅། །ཟབ་གཏེར་ཆོས་ཀྱི་མཛོད་ཁང༌།
མཛོད་ལ༔ དམ་རྫས་འབར་བ་འདི་བཞེས་ལ༔ བཅོལ་པའི་ཕྲིན་ལས་འགྲུབ་པར་མཛོདཿ༔ 
བོད་དུ་མུ་སྟེགས་རྟག་ཆད་ཀྱི༔ ཆོས་ལོག་མ་བཏང་ཁྱེད་ཀྱིས་སྲུངས༔ གནས་ཆེན་བྱིན་ 
གྱིས་བརླབས་པའི་གཏེར༔ གཙུག་ལག་ཁང་དང་མཆོད་པའི་རྫས༔ དབེན་པའི་གནས་ 
དང་སྒྲུབ་པ་པོ༔ འཁོར་དང་ཡོན་བྱེད་ཐམས་ཅད་ཀུན༔ མ་ལུས་བུ་བཞིན་ཁྱེད་ཀྱིས་ 
སྲུངས༔ དགྲ་ཟློག་བདུད་བསྒྱུར་དལ་ཁ་ཆིངས༔ ཚེ་སྲིངས་ནོར་སྤེལ་ཅི་བསམ་སྒྲུབས༔ 
བོད་ཡུལ་གངས་ཅན་ཐམས་ཅད་དང་༔ རྣལ་འབྱོར་ཡོན་མཆོད་འཁོར་བཅས་སྐྱོངས༔ 
དམ་རྫས་འབར་བའི་གཏོར་མ་འདི་བཞེས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ 
ཤིག༔ སྨན་རཀ་ཕུད་ཀྱི་མཆོད་པ་འདི་བཞེས་ཤིག༔ འཛམ་བུ་ལྟེ་བའི་ཞལ་ཟས་འདི་ 
བཞེས་ཤིག༔ ཛ་གད་དཔའ་བོའི་སྨན་ཕུད་འདི་བཞེས་ཤིག༔ རཀྟ་དམར་གྱི་ཨཉྙཾ་འདི་ 
བཞེས་ཤིག༔ སྔར་བཅོལ་ལེགས་པའི་གཏང་རག་གཉན་པོ་གཏོང་༔ ད་བཅོལ་ལེགས་ 
པའི་གསལ་འདེབས་གཉན་པོ་འབུལ༔ ཡོན་མཆོད་བསྲུང་ཞིང་རྐྱེན་རྣམས་བཟློག་པ་ 
དང་༔ སྡང་བའི་དགྲ་དང་གནོད་པའི་བགེགས་ལ་སོགས༔ བདུད་དང་བར་དུ་གཅོད་ 
པའི་ཚོགས་ཐམས་ཅད༔ དམིགས་མེད་རྡུལ་ཕྲན་བཞིན་དུ་བརླག་པར་མཛོད༔ སངས་ 
རྒྱས་བསྟན་པ་གཉན་པོ་ཁྱེད་ཀྱིས་སྲུངས༔ དཀོན་མཆོག་གསུམ་གྱི་དབུ་འཕང་ཁྱེད་ཀྱིས་ 
བསྟོད༔ དཔལ་ལྡན་བླ་མའི་སྐུ་ཚེ་ཁྱེད་ཀྱིས་སྲིངས༔ རྣལ་འབྱོར་བདག་གི་དགྲ་བགེགས་ 
ཁྱེད་ཀྱིས་སྒྲོལ༔ རྒྱུ་སྦྱོར་ཡོན་བདག་བར་ཆད་ཁྱེད་ཀྱིས་སོལ༔ ཞི་རྒྱས་དབང་དྲག་ 
མངོན་སྤྱོད་ལ་སོགས་པའི༔ བཅོལ་པའི་ཕྲིན་ལས་མ་ལུས་འགྲུབ་པར་མཛོད༔ དགེའོ༔
- 109 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༈ དཔལ་མགོན་མ་ནིང་ནག་པོའི་གསང་སྒྲུབ་གཉལ་སྨད་དགེ་རིའི་གཏེར་མའོ༔
རྒྱ་གར་སྐད་དུ༔ ཤྲྀ་མ་ཧཱ་ཀཱ་ལ་དྲག་ཤད་ཙིཏྟ་མ་གུཧྱ་ན་མ༔ བོད་སྐད་དུ༔ དཔལ་མགོན་ 
སྲོག་བདུད་ནག་པོའི་གསང་སྒྲུབ་ཅེས་བྱ་བ༔ དཔལ་ཆེན་ཕྲིན་ལས་བདག་པོ་ལ་ཕྱག་ 
འཚལ་ལོ༔ དཔལ་ཆེན་སྐུ་གསུང་ཐུགས་སྤྲུལ་པ༔ འཆོལ་བའི་ཁྲོ་རྒྱལ་ཆེན་པོ་དེའི༔ གསང་ 
སྒྲུབ་སྲོག་གི་སྤུ་གྲི་འདི༔ བདག་འདྲ་པདྨ་འབྱུང་གནས་ཀྱིས༔ ཐུགས་བཅུད་སྙིང་པོ་འདི་ 
བསྟན་ནོ༔ འདི་ལ་སྤྱི་དོན་གསུམ་གྱིས་བསྟན༔ དང་པོ་རྫས་བསགས་དམ་ཅན་བསྙེན༔ 
བར་དུ་རྦད་བསད་རྟགས་ལ་གཏུག༔ ཐ་མ་ལས་སྦྱོར་རྗེས་སྡུད་དོ༔ དང་པོ་བཅས་ཀྱི་ 
རིམ་པ་ནི༔ གཙུག་ལག་བྲག་ནག་ཁྲོས་འདྲ་འམ༔ ཤིན་ཏུ་དབེན་པའི་གནས་སུ་ནི༔ དུས་ 
གནད་མཆོག་ཏུ་མགོ་ཕུར་ཉཿ༔ ཉི་མ་གླང་བར་དུས་ན་ཤིས༔ ཡང་ན་གཟའ་སྐར་བཟང་ 
པོ་ལ༔ ད་ལ་མདའ་གང་གྲུ་བཞི་ཡི༔ དབུས་སུ་བྲུབ་ཁུང་ཁྲུ་གང་པ༔ གྱེན་དུ་བརྩིགས་ 
ཤིང་ཐུར་དུ་བྲུ༔ དུག་སྣ་ཁྲག་ཆེན་རོ་སོལ་བྱུག༔ ཁ་ཁྱེར་རྩང་དམར་བསྣོལ་མ་ལས༔ 
དུག་ཁྲག་བྱུགས་ཤིང་མེ་རིས་བསྐོར༔ གྲོ་ག་འམ་ནི་དུག་ཤོག་ལ༔ ལིངྒ་མིང་རུས་བླ་དྭགས་ 
༼དེ་ལ་དགྲ་བོའི་ཟག་རྫས་བྱུག མཆན།༽ བྲི༔ གཅིག་ནས་བདུན་གྱི་བར་དུ་ ༼བག་ཟན་གྱི་ལིངྒའི་ནང་ 
དུ་བཅུག མཆན།༽ བཅུག༔ འགུགས་གཞུག་དྲག་བྱ་ལྷ་ ༼གུ་གུལ་ཁྱི་སྤྱང་བྲུན་གྱིས་བདུག མཆན།༽ 
དང་དབྱེ༔ སྔོན་དམར་དཀྲིས་ལ་དོང་དུ་བཅུག༔ རོ་གཡམ་རྒྱ་གྲམ་བྲིས་པས་བཅད༔ 
ཡུངས་དཀར་ཡུངས་ནག་ལྕགས་ཕྱེ་དང་༔ སྐེ་ཚེ་ཤང་ཚེ་དུག་ཁྲག་སྦོལ༔ ཐོད་པ་མཚན་ 
ངན་ནང་དུ་བཤམ༔ བྲུབ་ཁང་སྟེང་དུ་མཉྫིའི་ཁར༔ ས་ནག་སྤྱིན་ལ་རིན་ཆེན་བདར༔ དྲི་
- 110 -

༄༅། །ཟབ་གཏེར་ཆོས་ཀྱི་མཛོད་ཁང་།
བཟང་སྨན་དང་སྤོས་ཆུས་སྦྲུ༔ རི་རབ་བང་རིམ་བཞི་པ་ཡི༔ ཤར་རྟ་ལྷོ་ལུག་ནུབ་ཏུ་སྤྲེལ༔ 
བྱང་མིའི་ཐོད་པས་ལོགས་བཞི་བརྩིག༔ ཟུར་བཞིར་མེ་དཔུང་འབར་བ་བྲི༔ དེ་སྟེང་དཔལ་ 
བཤོས་ཁྲུ་གང་ལ༔ མདའ་ནག་ཤ་ཟའི་སྒྲོ་ཡིས་བརྒྱན༔ ལྟོང་དམར་གཞོབ་མ་ཕོག་པ་ 
ལ༔ གྲི་ལྕགས་མདེའུ་སྦྱར་རྒྱུས་ཆེན་དཀྲི༔ སྲོག་བདུད་སྐུ་དང་གྲི་སྙིང་དང་༔ དར་ནག་ 
དང་ནི་མགོན་པོ་ཡི༔ སྲོག་སྙིང་གསེར་གྱིས་བྲིས་པ་གདགས༔ རྒྱུན་གཏོར་ཟུར་གསུམ་ 
དུས་བཞིར་གཏོང་༔ དེ་ན་རྣལ་འབྱོར་གྲབས་དང་བཅས༔ བླ་རྡོ་ཙཀྲ་གཞུང་བཞིན་ལ༔ 
དར་ནག་སྲོག་སྔགས་བྲིས་པས་དྲིལ༔ རིན་ཆེན་སྣ་ལྔ་བྱ་རོག་སྙིང་༔ ཕ་ཝང་ལོང་བུར་ 
ཏྲི་བྲིས་ལ༔ དེ་དག་བླ་རྡོ་ལེགས་དྲིལ་ཏེ༔ གསང་སྟེ་རྣལ་འབྱོར་མཆན་གཡོན་བཅང་༔ 
ཆང་ཕུད་ཆོས་སྨན་ལྡན་པ་དང་༔ གསུར་ཆེན་དུད་པ་གཏོང་བར་བྱ༔ བླ་མ་ཡི་དམ་མཁའ་ 
འགྲོ་ཡི༔ མཆོད་གཏོར་གཞུང་བཞིན་བཤམ་པར་བྱ༔ དེ་ལྟར་གྲབས་ཆས་ལེགས་ཚར་ 
ནས༔ དལ་གྱི་ལྷོ་ནུབ་མཚམས་དག་ཏུ༔ རྣལ་འབྱོར་བདེ་བའི་སྟན་ལ་འདུག༔ ཆེ་མཆོག་ 
ཕྱག་རྡོར་རྟ་མགྲིན་ནི༔ གང་ཡང་རུང་བའི་བསྐྱེད་རིམ་གསལ༔ རང་མདུན་མི་རོའི་གདན་ 
སྟེང་དུ༔ ཧཱུཾ་དང་རཾ་གྱི་འཕྲོ་འདུ་ལས༔ བསྟོད་པ་བཞིན་དུ་ནག་པོ་བསྐྱེད༔ འབོད་པའི་སྙིང་པོ་ཞག་བདུན་ 
བཟླ༔ ཨོཾ་ཤྲྀ་མ་ཧཱ་ཀཱ་ལ་གྷ་ཎ་གུཧྱ་རཾ་སིདྡྷི་ཧཱུྃ་ཕཊཿ༔ མ་ཧཱ་ཀཱ་ལ་ཏྲི་ཡཾ་རཱུ་ཏྲ་ནག་པོ་ཛ༔ ཏྲི་ 
ལིང་ཀིང་ཀ་ར་རཱ་ཙ་སུ་ཏྲི་ཛ་ཛ༔ སློབ་དཔོན་ཕ་ཁུ་ཞང་བློན་སྤུན༔ མོན་ནག་ཨ་ཙར་འཆམས་ 
ཤིང་འཁྲབ༔ བྱ་ནག་ཁྱི་དང་རྟ་ནག་འཁོར༔ ཁྱད་པར་ལུས་གོས་མེ་འབར་དང་༔ ཐོག་ 
ཚག་མཐའ་ཡི་སྔགས་པ་འབྱུང་༔ དེ་ཚེ་གསོལ་ཁ་བསྐང་གསོ་འབད༔ མཚམས་དམ་མལ་ 
དྲོད་མ་ཡལ་བར༔ ཞེ་སྡང་བསྐྱེད་ལ་རྦད་སྔགས་བཟླ༔ ཏྲི་ཡཾ་ ༼རྭ་ཙ་སྡེ་བཞིའི་སྔགས༔ མཆན།༽ 
རཱུ་ཏྲ་ཧཱུྃ་བྷྱོཿ་ཧྰུྃ༔ མུན་ཤི་བྷྱོཿ༔ མུན་ནག་ཤི་ཤི་བྷྱོཿ༔ རཱུ་ཏྲ་ནག་པོ་དགྲ་བོའི་སྙིང་ལ་སུ་ཏྲི་ཙིཏྟ་
- 111-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྦད༔ སུ་ནྀ་མ་ར་ཡ་རྦད༔ དགྲ་བོ་ཆེ་གེ་མོའི་སྲོག་ལ་རྦད༔ དེ་ནས་བྱ་གཡག་བླ་དྭགས་གསོད༔ ཤིང་ 
གཅོད་དམག་འདྲེན་རྦབ་གཏོང་དང་༔ རྫིང་འབོག་ལས་ཁོལ་མི་ནག་འཁོར༔ ས་གཞི་ཤ་ཁྲག་ཁེངས་པར་འབྱུང་༔ དེ་ནས་ 
བསད་སྔགས་ཐུན་གྱིས་བྲབ༔ ཏྲི་ཡཾ་རཱ་ཏྲ་ནག་པོ་དགྲ་བོའི་སྲོག་ལ་མ་ར་ཡ་རྦད༔ མུན་ཤི་དགྲ་ 
བོའི་སྲོག་ལ་ཧུར་ཐུམ་ཛ་མ་ར་ཡ་རྦད༔ མུན་ནག་ཤི་ཤི་དགྲ་བོའི་སྲོག་ལ་ཧུར་ཐུ་ཛ་མ་ར་ཡ་ 
རྦད༔ སུ་ཏྲི་ཙིཏྟ་དགྲ་བོའི་ནྲྀམ་ར་ཡ་རྦད༔ ཡ་ ༼སྡེ་བརྒྱད་སྔགས༔ མཆན།༽ མ༔ ནཱ་ག༔ དྷེ་ཝ༔ 
ར་ཧུ་ལ༔ ཡཀྴ༔ རཀྴ༔ དྷ་ཤཿ༔ གྱྀ་བ༔ ཆེ་གེ་མོ་ནྀ་མ་ར་ཡ་རྦད་སོད༔ དེ་ཚེ་རྟགས་ཀྱི་རིམ་ 
པ་ནི༔ ཤིང་གཅོད་བྲག་གཤག་སེམས་ཅན་གསོད༔ དངོས་སུ་ཤ་ཁྲག་སྙིང་སྟེར་འབྱུང་༔ 
མི་མང་ འདུས་ ཆེ་ བཟའ་ བཏུང་ འདོད༔ རང་ཡང་ ༼ལྟོགས་སྐོམ། མཆན།༽ ལྟོགས་སྐོམ་ཤ་ཁྲག་ 
འདོད༔ དེ་བྱུང་ལས་ཟིན་འགྲུབ་པའི་རྟགས༔ དཔལ་གཏོར་ཟོར་འཕངས་དུལ་མོ་བརྡབ༔ 
ནག་པོ་འཁོར་བཅས་དགྲ་ཡུལ་དུཿ༔ རྔམ་འཁྲུགས་བྱ་ཞིང་དུས་གཅིག་ཐེམས༔ བསད་ 
བཅད་ཕུང་བརླག་རྗེས་མེད་བསམ༔ ལིངྒ་གྲིས་གཏུབ་སྦྱིན་སྲེག་བྱ༔ ཐལ་བ་ཆ་གཅིག་ 
རླུང་ལ་བསྐུར༔ ཆ་གཅིག་མཆོད་རྟེན་ལམ་རྒྱ་གྲམ༔ དགྲ་བོའི་ཁང་རྨང་དུ་ ༼ཉེན། མཆན།༽ 
མནན༔ ཆ་གཅིག་ཀླུ་གཉན་གནས་པའི་སར༔ ལིངྒ་གསར་པ་དང་བསྡོངས་ལ༔ གཞུང་ 
བཞིན་གཏད་པས་ཐེ་ཚོམ་མེད༔ གཏང་རག་བསྐང་གསོ་རྒྱས་པར་གཏང་༔ བྲེད་ཆུམ་ 
ལུས་པོ་སྐྱི་ཟིང་དུས༔ གསུར་ཆེན་གཏོང་ལ་མངའ་གསོལ་བྱ༔ དེ་ལྟར་ཞག་མ་ཉེར་གཅིག་ 
གིས༔ དམ་ཉམས་དགྲ་བོ་ཁ་ཕུང་འགྲོ༔ ལན་གཅིག་བསྒྲུབས་ན་གཏོར་ཟོར་དང་༔ དམོད་ 
བཅོལ་གཡབ་མོ་བརྡབས་པས་སྒྲོལ༔ མདོར་ན་འདི་ཉིད་གསོལ་ཁས་འགྲུབ༔ མ་ནིང་ 
མིན་པས་བཟློག་ཐབས་མེད༔ བཀྲ་ཤིས་སྙིང་ཉེ་མི་ནོར་འཕེལ༔ ཟློག་བྱེད་ཡོད་ན་དགྲ་ 
བོ་ཡི༔ སྔོན་དུ་སྔགས་ནག་ཁོ་རང་ཕུང་༔ ཁྱད་པར་ནད་པ་སྲིའུ་གསོ༔ གཙུག་ལག་ཁང་
- 112 -

༄༅། །ཟབ་གཏེར་ཆོས་ཀྱི་མཛོད་ཁང་།
་དཀོར་སྲུང་ཤིས༔ ཨོ་རྒྱན་བདག་གི་སྲོག་ཐིག་འདི༔ བླ་མའི་སྐུ་དང་རྣལ་འབྱོར་སྲོག༔ 
བསྟན་པའི་ཆུས་ནི་ཆེར་ཐུག་གམ༔ བསྒྲལ་བའི་ཞིང་བཅུ་ཚང་བ་ལས༔ སྙད་ཆུང་ཙམ་ 
ལ་འདི་བརྩམས་ན༔ དགྲ་བོ་བས་ཀྱང་རང་སྲོག་འོང་༔ ནག་པོ་སྲོག་གི་ཤན་དམར་འདི༔ 
གཅེས་ཕངས་རྒྱ་ཡིས་བཏབ་ནས་ཀྱང་༔ རིན་ཆེན་གཏེར་དུ་སྦས་ཏེ་བཞག༔ ནམ་ཞིག་ 
དུས་ཀྱི་ཐ་མ་ལ༔ སྐལ་ལྡན་གཅིག་དང་འཕྲད་ནས་ཀྱང་༔ ང་ཡི་བསྟན་པ་འཛིན་པ་ཡི༔ 
མཚོན་ཆའི་མཆོག་ཏུ་འདི་གྱུར་ནས༔ གཏེར་ཆོས་བསྟན་པ་མཐའ་རྒྱས་ཤོག༔ བདག་འདྲ་ 
པདྨ་འབྱུང་གནས་ཀྱིས༔ འདི་ལྟར་དཔལ་མགོན་བསྒྲུབ་པའི་དུས༔ ལྷ་བསྙེན་གྱད་དུ་མ་ 
གྱུར་ཅིང་༔ ལྟ་བ་དམན་པའི་སྔགས་འཆང་གིས༔ ལས་ལ་མ་ཆུན་འཁུ་ལྡོག་ན༔ དྲག་ 
པོས་རང་གཤེད་གནད་ལ་དབབ༔ དགྲ་བོ་ཆེ་གེ་མོའི་སྲོག་ལ་རྦད༔ སུ་ནྲྀམ་ར་ཡ་རྦདཿ༔ 
རཱུ་ཏྲ་ནག་པོ་དགྲ་བོའི་སྙིང་ལ་སུ་ཏྲི་ཙིཏྟ་རྦད༔ མུན་ནག་ཤི་ཤི་བྷྱོཿ༔ མུན་ཤི་བྷྱོཿ༔ ཏྲི་ཡཾ་རཱུ་ 
ཏྲ་ཧཱུྃ་བྷྱོཿ༔ ཞེ་ནག་ཁྲོས་པས་ཐུན་བྲབ་བཟླ༔ ཚངས་པའི་ཚེ་དང་ལྡན་ཡང་སྒྲོལ༔ རྗེས་ནི་ 
མནན་སྲེག་འཕང་གསུམ་མོ༔ ལས་ཀྱི་མཇུག་ནི་གཞུང་བཞིན་བསྡུ༔ འདི་ནི་བྱ་དགོས་ 
མི་སྲིད་ཀྱི༔ ག་ཆད་འུ་ཐུག་མ་གཏོགས་པས༔ འདི་ཉིད་བརྩམ་དུ་མི་རུང་ངོ་༔ འོག་མ་ 
བསད་སྔགས་རང་ལུགས་བཟླ༔ དེ་ཡིས་ལས་འགྲུབ་ཐེ་ཚོམ་མེད༔ ས་མ་ཡཱ༔ རྒྱ་རྒྱ་རྒྱ༔ 
འདི་ཡི་ཡང་གཅེས་གནད་ཡིག་ལས༔ རྦད་དུས་རང་དང་མགོན་པོ་ཡི༔ ཁའམ་སྔགས་ 
ལས་འོད་ཟེར་འཕྲོས༔ ཐུན་རྫས་རྣམས་ལ་ཕོག་པ་ཡི༔ ནད་རླངས་དུག་རླངས་མཚོན་ 
ཆར་བསམ༔ ལག་པ་ལྕགས་ཀྱུའི་ཕྱག་རྒྱ་ཡིས༔ དགྲ་བོ་བཀུག་ཅིང༌ཡང༌ཡང༌བསྟིམ༔ 
དེ་ལྟར་སྔགས་བཟླས་ཐུན་བྲབས་པས༔ དགྲ་བོ་ཐིབས་ཀྱིས་སོང་བར་བསམ༔ བསད་ 
པའི་ལས་སྦྱོར་དུས་དག་ཏུ༔ ལིངྒ་དགྲ་བོ་དངོས་སུ་བསམ༔ ལས་མགོན་ཕྱག་མཚན་
- 113 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གྱིས་དགྲ་བོའི་སྙིང་གཤགས་ཏེ༔ ཏྲི་རཀྟ་ནྲྀཧུར་ཐཾ་ཁཱ་ཧི༔ དེ་སྐད་བརྗོད་པས་དགྲ་བོ་ཡི༔ 
སྲོག་དབུགས་ནྀ་ལྗང་དང་བཅས་པ༔ དབུགས་ཀྱི་རྟ་ལ་ཞོན་ནས་བྱུང་༔ བདག་དང་ 
མགོན་པོ་འཁོར་བཅས་ཀྱིས༔ དབུགས་ཁྲག་ནྲྀ༔སོགས་བརྔུབས་ཤིང་བཏུང་༔ དགྲ་བོ་ 
མྱག་མྱག་སོང་བར་བསམ༔ ལས་མི་འགྲུབ་པའི་དོགས་མ་མཆིས༔ པདྨའི་ཟབ་རྒྱ་དེ་ཁོ་ 
ནའོ༔ རྟགས་རྫོགས་སྲེག་པའི་ལས་སྦྱོར་ནི༔ སྒྲུབ་པའི་དཀྱིལ་འཁོར་ཤར་ལྷོ་རུ༔ བྲུབ་ 
ཁང་ཁྲུ་གང་གྲུ་གསུམ་ནང་༔ སེང་སྐྱེར་སྟ་རུ་གླ་བའི་ཤིང་དག་བརྩིགས༔ མེ་ནང་མགོན་ 
པོ་འཁོར་བཅས་བསྐྱེད༔ སྤྱན་འདྲེན་མཆོད་བསྟོད་དྲག་ཏུ་བསྐུལ༔ གོང་གི་ལིང་རོ་ཐམས་ 
ཅད་དང་༔ ལིང་གསར་ཉ་བོ་མང་དུ་འབུལ༔ བསད་སྔགས་བཟླ་ཞིང་ཕྱི་གར་བསྐོར༔ 
ཐུན་གྱིས་བྲབ་ཅིང་ཞལ་དུ་དབུལ༔ རྩ་སྔགས་ཤམ་བུར་ཁཱ་ཧི་གདགས༔ དེ་ལྟར་སྦྱིན་ 
སྲེག་ཉེར་གཅིག་དབུལ༔ དུས་ནི་དགུ་སྟོང་ནམ་ཕྱེད་ཤིས༔ ཁ་ནི་ཁོ་ཡི་འགྱུ་ཕྱོགས་བསྟན༔ 
ལས་ཀྱིས་མཐའ་སྡུད་འདི་རྫོགས་ན༔ རྡོ་རྗེ་འཛིན་པ་ཉིད་ཀྱང་འཇིག༔ དེ་ཕྱིར་དགྲ་བོ་ 
སྨོས་ཅི་དགོས༔ འདི་ཉིད་ལས་ཀྱི་མཇུག་སྡུད་དོ༔ འདི་ལྟར་གནད་ཡིག་རྗེས་སྡུད་བཅས༔ 
སྙིང་ནོར་ཡིན་ནོ་མིག་འབྲས་ཡིན༔ གཅེས་པའི་གནད་ཡིག་ལྟ་བའི་རྫོང་༔ མཆོག་ཏུ་ 
གཅེས་པ་འདི་ཉིད་ཡིན༔ མ་ནིང་ནག་པོ་གཉེན་པོའི་ལྷ༔ ཆེ་མཆོག་གཤིན་རྗེ་རྟ་མགྲིན་ 
དང་༔ ཕྱག་རྡོར་བཞི་ནི་མཆོག་ཏུ་ཤིས༔ གཞན་ཡང་ཡོངས་རྫོགས་གཙོ་བོ་དགུ༔ འདི་ 
ཡི་གཉེན་པོ་ཡིན་པར་བཤད༔ རབ་ཏུ་ལྟ་བ་གྱད་ཀྱི་ལྷ༔ སྣང་སྲིད་སེམས་སུ་ཐག་ཆོད་ 
ཅིང་༔ སེམས་ཉིད་འགག་མེད་རིག་རྩལ་ལྷ༔ མ་ནིང་ནག་པོ་རང་ཤར་ཡིན༔ སྐྱེ་མེད་ 
ཆོས་སྐུའི་རང་རྩལ་དུཿ༔ ནག་པོ་སྤྲུལ་འགྱེད་འཁོལ་བ་གཅེས༔ དེ་ལྟར་གཉེན་པོའི་གནད་ 
ཤེས་ན༔ ལས་ལ་མི་བྱའི་དབང་མེད་ཅིང་༔ འཁུ་དང་ལྡོག་པ་མི་སྲིད་དོ༔ འདི་ནི་སྲོག་
- 114 -

༄༅། །ཟབ་གཏེར་ཆོས་ཀྱི་མཛོད་ཁང་།
དང་མིག་འབྲས་ལྟར༔ ཤིན་ཏུ་གཅེས་སོ་ས་མ་ཡ༔ ཨོ་རྒྱན་བདག་གི་བསྟན་སྲུང་འདི༔ 
ལས་ཅན་གཅིག་དང་འཕྲད་པར་ཤོག༔ ས་མ་ཡཱ༔ ཁ་ཐཾ༔ རྒྱ་རྒྱ་རྒྱ༔ ཁོ་བོ་རཏྣ་གླིང་པ་ 
ལ༔ བཀའ་སྲུང་མཐར་ཐུག་འདི་འདྲ་བདོག༔ འདོད་དོ་ཅོག་ལ་མི་སྟེར་ཏེ༔ སྙིང་བུ་གཅིག་ 
ལ་གཏད་པ་ཡིན༔ མ་ནིང་གསང་བའི་བཀའ་རྒྱ་མ༔ སྠི༔ ཤཿམཿཐས 
སྤྲུལ་སྐུ་རཏྣ་གླིང་པའི་ཁྱད་ཆོས༔ དམྱལ་སྨད་དགེ་རིའི་གཏེར་མའོ༔ དབུ༔ དགེའོ༔
- 115 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༈ གནོད་སྦྱིན་ཛམ་བྷ་ལའི་ནོར་སྒྲུབ་གཏེར་གྱི་བུམ་པ་བཞུགས་སོ༔
གནོད་སྦྱིན་གཏེར་གྱི་མཛོད་ལ་ཕྱག་འཚལ་ལོ༔ བདག་འདྲ་པདྨ་འབྱུང་གནས་ཀྱིས༔ མ་འོངས་ཆོས་ 
བྱེད་སྒྲུབ་པ་པོ༔ མཐུན་རྐྱེན་འཛོམས་ན་དགེ་སྦྱོར་འཕེལ༔ དེ་ཕྱིར་འཛམ་ལྟ་ཀུན་འདུས་པའི༔ རིན་ཆེན་གཏེར་གྱི་སྒྲུབ་ 
པ་བསྟན༔ འདི་ནི་ཡིད་བཞིན་ནོར་བུ་འདྲ༔ ལས་ཅན་གཅིག་དང་འཕྲད་པར་ཤོག༔ དབེན་ཞིང་གཙང་མའི་གནས་ཉིད་དུཿ༔ 
སྤོས་ཆུས་བྱུགས་ལ་དཀྱིལ་འཁོར་བྱ༔ དམར་གཏོར་གཅིག་དང་ཟངས་མའི་ཁབ༔ དར་ཚོན་སྣ་ལྔ་བཏགས་ལ་འཆང་༔ 
ལྕགས་སམ་ཟངས་ཀྱི་ག་འུ་རུ༔ རིན་ཆེན་ལྔ་དང་འབྲུ་སྣ་ལྔ༔ ཕྱུགས་ཀྱི་གཡང་སྤུ་ལ་སོགས་བསྒྲུབ༔ སྒྲུབ་པ་ཐོན་ནས་མཛོད་ 
དུ་སྦོས༔ སྤོས་དང་བུ་རྩེ་ཤེས་སྦར་བའི་དུད་པ་བཏང་ལ་སྒྲུབ་པ་བྱ༔ རང་ཉིད་ཡི་དམ་ལྷ་བསྒོམ༔ མདུན་དུ་ཁྲོ་བོ་ 
ཛམ་བྷ་ལ༔ ཞལ་གཅིག་ཕྱག་གཉིས་སྒེག་པའི་གཟུགས༔ གཡས་པས་ནམ་མཁའ་མཛོད་ 
ཀྱི་ཕྱག་རྒྱ༔ གཡོན་པས་ནེའུ་ལེ་རྐྱལ་པ་འཛིན་པར་བསྐྱེད༔ ཉི་ཟླ་པདྨའི་གདན་སྟེང་དུཿ 
གཡས་བསྐུམས་གཡོན་བརྐྱངས་འགྱིང་བག་ཅན༔ ཞལ་ནི་སེར་པོ་སྤྱན་གསུམ་པ༔ མགུལ་ 
དང་ཕྱག་ནི་སྔོན་པོ་ལ༔ སྐུ་དཀར་སྨེ་བ་དམར་པོ་ཡི༔ ཀ་ཤ་ཡོད་པའི་གསུས་ཁྱིམ་ཆེ༔ 
ནོར་དང་ཟས་དང་ལོངས་སྤྱོད་ཀྱི༔ ཆར་འབེབས་དབང་ཕྱུག་ཆེན་པོ་བསམ༔ རྩེ་གཅིག་ 
ཡིད་ཀྱིས་སྔགས་འདི་བཟླ༔ ཨོཾ་ཛམ་བྷ་ལ་བྷུར་གུར་མ་ཧཱ་ས་རཏྣ་དེ་བོར་བི་བྱི་བེར་ཀེ་ 
བྱི་ལོ་ནི༔ ཨ་ཧོ་ཤོག་ལུག་གུ་རྒྱུད་སྭཱ་ཧཱ༔ ཞག་བདུན་སྒྲུབ་པ་བྱས་གྱུར་ན༔ ནོར་བུ་བསམ་འཕེལ་དག་དང་ 
མཚུངས༔ ཞུ་དུས་བླ་མ་ཡི་དམ་ལ༔ ཚོགས་འཁོར་རཏྣའི་མཎྜལ་དབུལ༔ གསང་སྒྲུབ་འདི་བྱས་དབུལ་གྱུར་ན༔ པདྨ་ང་ 
ཡིས་འགྲོ་བ་བསླུས༔ མ་འོངས་ཆོས་བྱེད་སྐལ་ལྡན་རྣམས༔ དབུལ་ཕོངས་སྡུག་བསྲན་མ་ཆེ་བར༔ སྒྲུབ་པ་འདི་ལ་ནན་ 
ཏན་གྱིས༔ ཟབ་ཕྱིར་རིན་ཆེན་གཏེར་དུ་སྦས༔ ལས་ཅན་གཅིག་དང་འཕྲད་པར་ཤོག༔ གུང་ཐང་མཁར་ལ་སྦས་པ་ལས༔
- 116 -

༄༅། །ཟབ་གཏེར་ཆོས་ཀྱི་མཛོད་ཁང༌།
ནོར་སྒྲུབ་རིན་ཆེན་གཏེར་མཛོད་འདི༔ བདག་འདྲ་རཏྣ་གླིང་པ་ཡིས༔ གུང་ཐང་མཁར་ནས་བཏོན་པ་ཡིན༔ ཤོག་སེར་ངོས་
ལས་བུ་ཡིག་བྲིས༔ དགེ་འདི་འགྲོ་བའི་དཔལ་དུ་བྱོན༔ མངྒ་ལཾ༔
3 
D?
- 117-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དམ་ཆོས་དགོངས་པ་ཡཡང་ཟབ་ལས༔ བཀའ་སྲུང་ཡེ་ཤེས་པ་ 010ཚ
ལྟར་སྒྲུབ་པའི་རྫོགས་རིམ་ཡང་དག་ཡེ་ཤེས་ 
མཆོག་གཅིག་བཞུགས་སོ༔
3:ཋགབཛྲ++i5e3ཉྫཱgxuཨཽཌྭཌྭ7: འཁོར་འདས་དབྱེར་མེད་དོན་ལ་འདུདཿ༔ 
འདིར་ནི་ཆོས་སྐྱོང་མ་ལུས་པ༔ བསྐྱེད་དང་རྫོགས་དང་རྫོགས་པ་ཆེར༔ བསྒྲུབ་པའི་མདོ་ 
འགྱོག་སྙིང་པོའི་བཅུད༔ གཞན་དུ་མ་བསྟན་འདིར་བཤད་བྱ༔ ས་མ་ཡ༔ སྤྱིར་ནི་ཆོས་ 
སྐྱོང་བསམ་ཡས་ཀྱང་༔ ཕོ་མོ་མ་ནིང་གསུམ་ལས་མིན༔ ཕོ་ནི་དཀར་པོ་རྨུ་ཡི་རིགས༔ 
ཞེ་སྡང་ཆ་འཛིན་དྲག་ཅིང་རྩུབ༔ མོ་ནི་ནག་མོ་མ་མོའི་རིགས༔ འདོད་ཆགས་ཆ་འཛིན་ 
གནག་ཅིང་འཁྲེན༔ མ་ནིང་ཁྲ་བོ་གཟའ་ཡི་རིགས༔ གཏི་མུག་ཆ་འཛིན་ཀུན་གྱི་གཙོ༔ 
རིགས་བསྡུས་འདིར་ནི་ལྕམ་དྲལ་དུ༔ ཡེ་ཤེས་ཚུལ་གྱི་རྫོགས་རིམ་བསྟན༔ དང་པོ་དབེན་ 
གནས་ཡོ་བྱད་བསགས༔ ཕྱི་ནང་གསང་བའི་མཚམས་གཅད་བྱ༔ སྐྱབས་སོང་ཚད་མེད་ 
བཞི་བསྒོམས་ནས༔ སྟོང་གསུམ་པད་ཉི་བམ་གྱི་སྟེང་༔ རང་ཉིད་དཔལ་ལྡན་སྔགས་ཀྱི་ 
བདག༔ ཨེ་ཀ་ཙ་ཏི་རལ་གཅིག་མ༔ དམར་སྨུག་ཕྱག་གཉིས་སྙིང་ཁྲག་འཐུང་༔ ཞལ་ན་ 
ཚེམས་གཅིག་ལྗགས་འདྲིལ་འཁྱུག༔ དཔྲལ་ན་སྤྱན་གཅིག་དུས་གསུམ་གཟིགས༔ བྲང་ 
ན་ནུ་གཅིག་བདུད་རྩི་འཛག༔ ཞབས་གཅིག་སྟོང་གསུམ་སྐད་ཅིག་བསྐོར༔ རང་འཁོར་ 
གྱིས་བསྐོར་བར་བསམ༔ གནས་རྣམས་ཡི་གེས་མཚན་པ་ལས༔ འོད་འཕྲོས་ཡེ་ཤེས་སྤྱན་ 
དྲངས་ཐིམ༔ ཨོཾ་ཨཱཿཧཱུྃ་ཞེས་བརྒྱ་རྩ་བཟླ༔ དེ་ནས་གསང་བའི་འཛབ་འདིས་བསྐུལ༔ ཨེ་
- 118 -

༄༅། །ཟབ་གཏེར་ཆོས་ཀྱི་མཛོད་ཁང༌།
རུ་རུ་ཨེ་ཀ་ཙ་ཏི་སྙིང་ཁ་རུ་ལུ་རུ་ལུ་ཧཱུྃ་བྷྱོཿ་ཧཱུཾ་ཛ་ཛ༔ བཟླས་པས་སྟོང་གསུམ་སྔགས་སྒྲས་ 
གང་༔ བདག་དང་སེམས་ཅན་ཐམས་ཅད་ཀྱི༔ ལུས་ངག་སྒྲིབ་པ་ཡོངས་བྱང་ཞིང་༔ འདོད་ 
ཆགས་ལས་གྱུར་རྟོག་ཚོགས་སྦྱངས༔ ཀུན་ཏུ་བཟང་མོའི་ངོ་བོར་བྱས༔ སྣོད་བཅུད་ཞིང་ 
འཁོད་རང་ལ་བསྡུས༔ རལ་གཅིག་མཁའ་ལ་གཏད་དེ་དེངས༔ བསྐྱེད་པའི་རྫོགས་ 
ཨེ་མ་ཧོ༔ ས་མ་ཡ༔ རྒྱ་རྒྱ་རྒྱ
གཉིས་པ་ཨ་ནུར་བསྒྲུབ་པའི་ཐབས༔ སྲིད་གསུམ་རྣམ་དག་པདྨ་དང་༔ ཞི་བའི་འཆིང་ 
གཅོད་ཉི་མའི་དལ༔ གཉིས་འཛིན་བྲལ་བའི་བཾ་གྱི་སྟེང་༔ བདག་ཉིད་སྨུག་ནག་ཁྲོས་མ་ 
ནི༔ རལ་གཅིག་བླ་མ་ཀུན་ཏུ་བཟང་༔ སྤྱན་གཅིག་ཁྲོ་རྒྱལ་འདུས་པའི་སྐུ༔ ཚེམས་གཅིག་ 
ཡང་སྙིང་ཡི་གེ་བྷྱོཿ༔ ནུ་གཅིག་ཞི་བ་གསང་ཆེན་ལྷ༔ ཐབས་ཤེས་གཉིས་ལྡན་ཕྱག་མཚན་ 
བཅས༔ ཞབས་གཅིག་ཕྲིན་ལས་ཐོགས་མེད་རྒྱུ༔ ཡེ་ནས་ལྷ་དང་གཉིས་མེད་པས༔ རང་ 
ཉིད་གྲུབ་ནས་ལྷ་ཉིད་རྫོགས༔ རང་དང་ལྷ་གཉིས་དབྱེར་མེད༔ སྤྱན་དྲངས་མཆོད་བསྟིམ་ 
བྱ་མི་འཚལ༔ བདག་རྟོག་མཚན་འཛིན་འཇོམས་པའི་ཕྱིར༔ ཝལ་ཙམ་སལ་ཙམ་ཡིན་ 
ཙམ་དུ༔ གསང་སྔགས་བྷྱོཿ་ཡིས་གཉིས་མེད་བརྟན༔ དེ་ལ་གོམས་ན་འཁོར་འདས་ཀུན༔ 
རྡོ་རྗེ་ཁྲོ་མོའི་སྐུར་གོང་བཞིན༔ དབྱེར་མེད་བལྟས་ལ་འཛབ་ཀྱིས་བསྐུལ༔ བདག་ཉིད་ 
བསྡུས་ལ་ངང་དུ་གཞག༔ རྫོགས་པའི་རྫོགས་པ་ཨེ་མ་ཧོ༔ ས་མ་ཡ༔ རྒྱ་རྒྱ་རྒྱ༔ 
གསུམ་པ་རྫོགས་ཆེན་ཚུལ་བསྒྲུབ་པར༔ རང་རིག་སྟོང་དབྱིངས་ཡེ་ཤེས་འདི༔ ཡུམ་ 
ཆེན་ཁྲོས་མ་རག་གདོང་མ༔ འཁོར་འདས་ཀུན་གྱིས་གླགས་མི་རྙེད༔ རལ་གཅིག་རྟོག་ 
ཚོགས་དབྱིངས་སུ་གཅིག༔ སྤྱན་གཅིག་འགག་མེད་དུས་རྣམས་གཟིགས༔ ཚེམས་གཅིག་ 
སྲིད་ཞི་ཀུན་ལ་རོལ༔ ནུ་གཅིག་འཁོར་འདས་བསྐྱེད་པའི་མ༔ ཞབས་གཅིག་རྫུ་འཕྲུལ་
- 119 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཀུན་དང་ལྡན༔ དེ་བས་སྣང་སྲིད་འཁོར་འདས་ཀྱང་༔ རང་རིག་ཡུམ་ཆེན་ཉིད་ལས་མིན༔ 
མ་གཅིག་དོན་ལས་མི་འདའ་ན༔ རྒྱུ་དང་རྐྱེན་དུ་དབྱེ་བ་མེད༔ ལས་དང་འབྲས་བུ་གཉིས་ 
སུ་མེད༔ ཆགས་དང་ཆགས་བྲལ་གཉིས་སུ་མེད༔ སངས་རྒྱས་སེམས་ཅན་གཉིས་སུ་ 
མེད༔ དུ་མར་སྣང་ཡང་དབྱིངས་ཀྱི་ངང་༔ ཆོས་ཉིད་ལས་ནི་འདའ་མི་འགྱུར༔ དེ་ལྟར་ 
ཡིན་ཤེས་རིག་རྟོགས་ནས༔ སྒོམ་པར་བྱེད་དང་བསྒོམ་བྱ་མེད༔ ལྷ་མིན་སྔགས་ཀྱང་ 
ཡོད་མིན་ཏེ༔ རང་རིག་ངང་ནས་སྤྱན་གཅིག་དབྱེ༔ ནམ་མཁའ་ལས་ནི་ཉི་ཤར་བཞིན༔ 
ཡེ་ཤེས་སྣང་བ་ལམ་མེ་བ༔ འོད་ཟེར་ཆེན་པོ་ཀུན་ནས་འབར༔ གསང་སྔགས་བདག་ 
མོར་ཕྱིར་གསལ་ཏེ༔ སྐུ་དང་ཡེ་ཤེས་མཐར་ཕྱིན་ནས༔ བར་དོ་མེད་པར་ལྷག་མེད་འགྲུབ༔ 
རྫོགས་ཆེན་ཡང་རྫོགས་ཨེ་མ་ཧོཿ དཔལ་སྔགས་ཀྱི་སྲུང་མ་ཡེ་ཤེས་པར་སྒྲུབ་པའི་རྫོགས་ 
རིམ་དགོངས་པའི་སྙིང་བྱང་དུ་གདམས་པའོ༔ ས་མ་ཡ༔ རྒྱ་རྒྱ་རྒྱ༔ 
མ་ནིང་གཟའ་ཡི་རྫོགས་རིམ་གསུམ༔ དང་པོར་བྱ་བ་གོང་དང་མཚུངས༔ དངོས་གཞི་ 
སྣོད་ནི་མེ་རླུང་འཁྱིལ༔ ཆར་སྤྲིན་གློག་འགྱུའི་དཀྱིལ་འཁོར་དབུས༔ བདག་ཉིད་ཡེ་ཤེས་ 
རཱ་ཧུ་ལ༔ དབུ་དགུ་སྲིན་ལུས་སྦྲུལ་མཇུག་འཁྱིལ༔ མགོ་ལུས་མེད་པར་མིག་གིས་ཁེངས༔ 
ཕྱག་གཡས་ཉི་ཟླ་ནམ་མཁར་ཕྱར༔ གཡོན་པ་སྤུ་གྲི་མེ་འབར་འཛིན༔ གདུག་པ་སྦྲུལ་ 
གྱི་རྒྱན་གྱིས་བརྒྱན༔ ཞི་བའི་ཉམས་དང་རྒྱས་པའི་བྱིན༔ དབང་སྡུད་སྟོབས་དང་དྲག་ 
པོའི་མཐུ༔ མཆོག་ཐུན་བྱིན་ལྡན་བདག་ཇི་བཞིན༔ གྲངས་མེད་འཁོར་གྱིས་བསྐོར་བར་ 
བསམ༔ གནས་གསུམ་འབྲུས་མཚན་འོད་འཕྲོས་པས༔ རྩ་གསུམ་བྱིན་རླབས་རབ་ཏུ་ 
བསྟིམས༔ གཟི་བརྗིད་བྱིན་བརླབས་ལྡན་པར་བསམ༔ ཡི་གེ་གསུམ་ལ་བརྒྱ་རྩ་བཟླས༔ 
དེ་ནས་གསང་བའི་འཛབ་འདིས་བསྐུལ༔ ཧྲཱིཿ༔ ཤག་རུ་རག་རམ་ན་གེ་ཙི་ཏ་ཀྲྀ་མ་མ་ཡོང་
- 120 -

༄༅། །ཟབ་གཏེར་ཆོས་ཀྱི་མཛོད་ཁང༌།
ཟ་འགྲམ་ཧ་ཧི་ཀ་ཤ་ལ་ཀེ་ཏ་ཀེ་ཏ་ཛ་ཛ༔ བཟླས་པས་སྟོང་གསུམ་སྔགས་སྒྲས་གང་༔ བདག་ 
དང་ཁམས་གསུམ་སེམས་ཅན་གྱི༔ ལུས་ངག་སྡིག་སྒྲིབ་ཉེས་སྐྱོན་ཞི༔ གཏི་མུག་ལས་ 
གྱུར་རྟོག་ཚོགས་སྦྱངས༔ ཀུན་བཟང་དཔལ་ཆེན་ངོ་བོར་བྱས༔ སྣོད་བཅུད་འཁོར་ཞིང་ 
རང་ལ་བསྡུས༔ སྦྲུལ་མཇུག་མཁའ་ལ་གཏད་དེ་དེངས༔ བསྐྱེད་པའི་རྫོགས་པ་ཨེ་མ་ཧོཿ༔ 
ས་མ་ཡ༔ རྒྱ་རྒྱ་རྒྱ༔
གཉིས་པ་ཨ་ནུར་སྒྲུབ་པའི་ཐབས༔ འཁོར་འདས་མཉམ་ཡངས་འཁྲུགས་པ་ཡི༔ 
མེ་རླུང་སེར་སྤྲིན་གློག་འགྱུའི་ཀློང༔ བདག་ལུས་གཟའ་བདུད་རཱ་ཧུ་ལ༔ དབུ་དགུ་ཐེག་ 
པའི་ཆོས་རིམ་དགུ༔ སྐུ་སྟོད་སྲིན་པོ་ཐབས་ཀྱི་སྐུ༔ སྐུ་སྨད་སྦྲུལ་མཇུག་ཤེས་རབ་འཁྱིལ༔ 
སྤྱན་སྟོང་བསྐལ་བཟང་སངས་རྒྱས་སྟོང་༔ ཕྱག་གཡས་ཉི་ཟླ་དབྱིངས་རིག་སྟོན༔ གཡོན་ 
པ་སྤུ་གྲིས་བར་ཆོད་སེལ༔ སྦྲུལ་རྒྱན་ཆེ་བཙན་འགྲན་ཟླ་བྲལ༔ ཕྲིན་ལས་བཞི་ཡི་མངའ་ 
བདག་སྟེ༔ མཆོག་གི་བདག་པོ་སྐུ་གསུམ་འཆང་༔ ཡེ་ནས་རང་དང་གཉིས་མེད་པས༔ 
རང་ལུས་གྲུབ་ན་ལྷ་རུ་རྫོགས༔ རང་དང་ལྷ་གཉིས་དབྱེར་མེད་པས༔ སྤྱན་དྲངས་མཆོད་ 
བསྟིམ་བྱ་མི་དགོས༔ བདག་རྟོག་མཚན་འཛིན་འཇོམས་པའི་ཕྱིར༔ ཝལ་ཙམ་སལ་ཙམ་ 
ཡིན་ཙམ་དུཿ༔ གསང་སྔགས་ཧྲཱིཿཡིས་གཉིས་མེད་བརྟན༔ དེ་ལ་གོམས་ན་འཁོར་འདས་ 
ཀུན༔ དྲང་སྲོང་རཱ་ཧུའི་སྐུར་གོང་བཞིན༔ དབྱེར་མེད་བལྟས་ལ་འཛབ་ཀྱིས་བསྐུལ༔ བདག་ 
ཉིད་བསྡུས་ལ་ངང་དུ་གཞག༔ རྫོགས་པའི་རྫོགས་པ་ཨེ་ཡི་ངང་༔ ཆོས་ཉིད་ལས་ནི་འདའ་ 
མི་འགྱུར༔ དེ་ལྟར་ཡིན་ཤེས་རིག་རྟོགས་ནས༔ སྒོམ་པར་བྱེད་དང་བསྒོམ་བྱ་མེད༔ ལྷ་ 
མེད་སྔགས་ཀྱང་ཡོད་མིན་ཏེ༔ རང་རིག་ངང་ལས་ཉི་ཟླའི་ ཕྱག་མཚན་ཉི་ཟླའི་མཚམས་ཀྱི་དབུས་སུ། 
དབུས༔ སྟོང་གསལ་ཏི་ལ་འབྲུ་གཅིག་བལྟ༔ མཁའ་ལ་ཉི་ཤར་ཇི་བཞིན་དུཿ༔ གཟི་བརྗིད་
- 121-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཆེན་པོ་འོད་གསལ་བའི༔ སྒྲ་གཅན་འཛིན་པ་མཁར་གསལ་ཏེ༔ སྐུ་དང་ཡེ་ཤེས་མཐར་ 
ཕྱིན་ནས༔ བར་དོ་མེད་པར་ལྷག་མེད་འགྲུབ༔ རྫོགས་ཆེན་ཡང་རྫོགས་ཨེ་མ་ཧོཿ༔ རང་ 
རིག་ཁྱབ་འཇུག་ཆེན་པོ་སྒྲ་གཅན་འཛིན་ཡེ་ཤེས་སུ་སྒྲུབ་པའི་རྫོགས་རིམ་དགོངས་པའི་ 
སྙིང་བྱང་དུ་གདམས་པའོ༔ ས་མ་ཡ༔ རྒྱ་རྒྱ་རྒྱ ཕོ་རིགས་རྨུ་བདུད་རྫོགས་རིམ་གསུམ 
དང་པོ་བྱ་བ་གོང་གིས་འགྲེས༔ དངོས་གཞི་འཇིག་རྟེན་འཚུབ་འཁྱིལ་ཀློང་༔ ར་སྐྱེས་ཁམ་ 
པའི་སྟེང་གནས་པ༔ བདག་ཉིད་བཛྲ་ས་དྷུའི་སྐུ༔ ཞལ་གཅིག་ཕྱག་གཉིས་བེར་དཀར་ 
གྱོནཿ༔ རྡོ་རྗེ་རུ་དར་སྙིང་ཞགས་འཛིན༔ སྙུག་ཞུ་དང་ནི་སག་ལྷམ་ཅན༔ མཆོག་ཐུན་ཡོན་ 
ཏན་ལྡན་པ་ཡི༔ རང་འདྲས་སྣང་སྲིད་ཁེངས་པར་བསམ༔ གནས་གསུམ་འབྲུ་ལས་འོད་ 
འཕྲོས་པས༔ ཡེ་ཤེས་སྤྱན་དྲངས་རང་ལ་བསྟིམས༔ ཡིག་གསུམ་བརྒྱ་བརྒྱད་སྔགས་ཀྱིས་ 
བརྟན༔ དེ་ནས་གསང་བའི་འཛབ་འདིས་བསྐུལ༔ བཛྲ་ས་ཏུ་ཏྲི་ལིང་ཛ་ཛ༔ བཟླས་པས་ 
སྟོང་གསུམ་སྔགས་སྒྲས་གང་༔ བདག་དང་ཁམས་གསུམ་སེམས་ཅན་གྱི༔ ལུས་ངག་སྡིག་ 
སྒྲིབ་ཉེས་སྐྱོན་ཞི༔ ཞེ་སྡང་ལས་གྱུར་རྟོག་ཚོགས་སྦྱངས༔ བཛྲ་ཧེ་རུའི་ངོ་བོར་བྱས༔ སྣོད་ 
བཅུད་འཁོར་ཞིང་རང་ལ་བསྡུས༔ རྡོ་རྗེའི་རྩེ་ལ་གཏད་དེ་དེངས༔ བསྐྱེད་པའི་རྫོགས་ 
པ་ཨེ་མ་ཧོ༔ ས་མ་ཡ༔ རྒྱ་རྒྱ་རྒྱ༔
གཉིས་པ་ཨ་ནུར་བསྒྲུབ་པའི་ཐབས༔ ཞིང་ཁམས་འཚུབ་མར་འཁྱིལ་བའི་དབུས༔ 
སྐྱེས་སྟེང་དུ་བདག་ཉིད་ནི༔ སྐྱེས་བུ་བཛྲ་ཐིག་ལེ་རྩལ༔ དོན་དམ་ཞལ་གཅིག་ཐབས་ 
ཤེས་ཕྱག༔ ཐུགས་རྗེས་ཐབས་ཀྱི་བེར་ཆེན་གསོལ༔ སངས་རྒྱས་ཐུགས་མཆོག་རྡོ་རྗེ་ 
དང་༔ བྱང་སེམས་ཞགས་པ་རུ་དར་ཕྱར༔ སྟོང་ཉིད་སྙིང་རྗེའི་ངོ་བོ་སྟེ༔ བདག་གཞན་ 
དོན་རྫོགས་རང་ལུས་གསལ༔ ཡེ་ནས་བདག་དང་གཉིས་མེད་པས༔ བདག་ཏུ་གྲུབ་ནས་
- 122 -

༄༅། །ཟབ་གཏེར་ཆོས་ཀྱི་མཛོད་ཁང་།
ལྷ་རུ་རྫོགས༔ གཞན་དུ་སྣང་ཡང་ལྷ་ཡི་སྐུ༔ ལྷ་དང་བདག་གཞན་དབྱེར་མེད་པས༔ སྤྱན་ 
དྲངས་མཆོད་བསྟིམ་བྱ་མི་འཚལ༔ བདག་རྟོག་མཚན་འཛིན་འཛེམ་པའི་ཕྱིར༔ ཝལ་ཙམ་ 
གསལ་ཙམ་ཡིན་ཙམ་དུཿ༔ གསང་སྔགས་ཏྲི་ཡིས་གཉིས་མེད་བརྟན༔ དེ་ལ་གོང་སྔགས 
འཁོར་འདས་ཀུན༔ དམ་ཚིག་ཆེན་པོའི་སྐུར་གོང་བཞིན༔ དབྱེར་མེད་བལྟས་ལ་འཛབ་ 
ཀྱིས་བསྐུལ༔ བདག་ཉིད་བསྡུས་ཏེ་ངང་དུ་གཞག༔ རྫོགས་པའི་རྫོགས་པ་ཨེ་མ་ཧོ༔ ས་ 
མ་ཡ༔ རྒྱ་རྒྱ་རྒྱ༔
གསུམ་པ་ཨ་ཏིར་བསྒྲུབ་པ་ནི༔ རང་ཤེས་རིག་པའི་རྒྱལ་པོ་འདི༔ དམ་ཅན་བཛྲ་ 
ས་དྷུ་སྟེ༔ མི་འཕོ་མི་འདའ་དམ་ཚིག་ཅན༔ གཉིས་མེད་ཡེ་ཤེས་རྡོ་རྗེ་སྟེ༔ ལེགས་པ་ཉིད་ 
ལས་ཉེས་པ་བྲལ༔ ཞལ་གཅིག་ཐིག་ལེ་ཉག་གཅིག་དོནཿ༔ ཕྱག་དང་མཚན་མ་ལས་མཐར་ 
ཕྱིན༔ གཞོན་པ་ཐེག་པ་ཆེན་པོར་རྫོགས༔ ཞི་དང་ཁྲོ་བའི་ངང་ཚུལ་སོགས༔ ཐམས་ཅད་ 
རིག་པའི་ཆོ་འཕྲུལ་རྩལ༔ རང་རིག་རྡོ་རྗེ་ཡེ་ནས་ལེགས༔ དེ་བས་སྣང་སྲིད་འཁོར་འདས་ 
ཀྱང་༔ རང་རིག་ཉིད་ལས་གཞན་མ་ཡིན༔ གཉིས་མེད་དོན་ལས་མི་འདའ་ན༔ རྒྱུ་དང་ 
རྐྱེན་དུ་ཕྱེ་བ་མེད༔ ཞི་དང་ཁྲོ་བོ་གཉིས་སུ་མེད༔ ལས་དང་འབྲས་བུ་གཉིས་སུ་མེད༔ 
དུ་མར་སྣང་ཡང་དབྱིངས་ཀྱི་ངང་༔ ཆོས་ཉིད་ལས་ནི་འདའ་མི་འགྱུར༔ དེ་ལྟར་ཡིན་ཤེས་ 
རིག་རྟོགས་ན༔ སྒོམ་པར་བྱེད་དང་བསྒོམ་བྱ་མེད༔ ལྷ་མེད་སྔགས་ཀྱང་ཡོད་མིན་ཏེ༔ 
རང་རིག་ཀློང་ལས་རྡོ་རྗེའི་རྩེར༔ བཛྲ་ཐིག་ལེ་རྩལ་དུ་མཐོང་༔ འཁྱིལ་ཞིང་འབར་གསལ་ 
འཕྲོ་ཞིང་མཆེད༔ བཛྲ་ས་དྷུ་མཁར་ཐོན་ཏེ༔ སྐུ་དང་ཡེ་ཤེས་མཐར་ཕྱིན་ནས༔ བར་དོ་ 
མེད་པར་ལྷག་མེད་འགྲུབ༔ རྫོགས་ཆེན་ཡང་རྫོགས་ཨེ་མ་ཧོ༔ རང་རིག་སྐྱེས་མཆོག་ 
བཛྲ་ཐིག་ལེ་རྩལ་ཡེ་ཤེས་སུ་སྒྲུབ་པའི་རྫོགས་རིམ་དགོངས་པའི་སྙིང་བྱང་དུ་གདམས་
- 123 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
པའོ༔ ས་མ་ཡ༔ རྒྱ་རྒྱ་རྒྱ
ཨེ་མཿ༔ མ་འོངས་སྙིགས་མ་ལྔ་སྤྱོད་དུས༔ ཆོས་ལ་འཇུག་པར་བྱེད་པའི་གང་ཟག་ཀྱང་༔ 
རྒྱལ་བའི་དགོངས་དོན་རང་རིག་མ་རྟོགས་པར༔ རྣམ་དབྱེ་རྟོག་པའི་ཕྲེང་བས་ཀུན་འཁོར་ 
ཏེ༔ ལ་ལ་ཡེ་ཤེས་ལྷ་ཞེས་གོང་དུ་བསྐུར༔ ལ་ལ་འཇིག་རྟེན་པ་ཞེས་འདྲེ་རུ་བརྡུང་༔ གསང་ 
སྔགས་དབང་གི་གོ་བས་དབེན་པ་ཡི༔ སྔགས་པ་ཡིན་ཞེས་འཁས་སུ་ཆེའང་འབྱུང་༔ སྟོན་ 
པ་ཐབས་མཁས་ཐུགས་རྗེའི་བསྟན་པ་ལས༔ བཟང་ངན་མཆོག་དམན་ཕྱེ་ན་སྔགས་པ་ 
འཁྲུལ༔ གནད་དང་ལྡན་ན་འཇིག་རྟེན་གྲོང་རྒྱུའི་འདྲེས༔ མཆོག་ཀྱང་རྩོལ་ནུས་གདམས་ 
པའི་གསང་མེད་ན༔ ཡེ་ཤེས་ལྷས་ཀྱང་ཐུན་མོང་སྩོལ་བའང་དཀའ༔ ཕྱི་རབས་ང་ཡི་རྗེས་ 
འཇུག་སྐལ་ལྡན་རྣམས༔ ཇི་ལྟར་བསྟན་ལ་ཐེ་ཚོམ་མ་ཟ་བར༔ ལྟ་བ་རྣམ་དག་བསྒོམ་ 
པའི་ལམ་ཞུགས་ཏེ༔ སྤྱོད་ལ་ལེགས་པའི་ལྕག་གིས་རབ་བསྐུལ་ནས༔ ཉམས་སུ་བླངས་ན་ 
རང་གཞན་དོན་མཐར་འབྱིན༔ ད་ལྟ་སྤེལ་བའི་གནས་མེད་ཕྱི་མའི་དུས༔ ལྷ་སྲས་སྐྱེ་ 
ཚུལ་སྨོན་ལམ་སྤྲུལ་པ་གཅིག༔ ལྔ་ལྡན་རྟགས་ཚང་ལས་ལྡན་འགྲོ་བ་འདྲེན༔ དེ་དང་ 
འཕྲད་ནས་རང་གཞན་དོན་རྫོགས་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཉན་རྒྱ༔ 
དམ་རྒྱ༔ བཀའ་རྒྱ༔ གཏད་རྒྱ༔ ལས་འཕྲོའི་རྒྱ༔ སྨོན་ལམ་གྱི་རྒྱ༔ རྒྱ་བཅུས་བཏབ་སྟེ་བཀའ་སྲུང་རྣམས་ཀྱི་སྙིང་བྱང་དུ་ 
བཞག་གོ༔ མ་ཧཱ་གྷུ་རུའི་བཀའ་ཇི་ལྟ་བར་ལྷ་སྲས་བདག་གིས་ལེགས་པར་བྲིས་སོ༔ མ་འོངས་པའི་དུས་སུ་འདི་ལ་ཆེད་ 
གཉེར་དམ་དུ་གྱིས་ཤིག༔ ཤིན་ཏུ་དོགས་པ་མཛད་ཀྱིན་གདའོ༔ ས་མ་ཡཿ༔ འབྲི་གུང་བྱ་བྲལ་པས་སྦྲུལ་ལོ་ཧོར་ཟླ་བཞི་ 
པའི་ཚེས་བཅོ་ལྔའི་ཉིན་བུ་ཚལ་ཕོ་བྲང་དུ་ཕབ་པའོ༔ འདི་ཤིན་ཏུ་གཉན་པས་ཕྱི་ནང་གསང་བའི་རྟགས་མང་དུ་མཐོང་བས་
རབ་ཏུ་སྐྲ་བར་བྱའོ༔
- 124 -

༄༅། །ཟབ་གཏེར་ཆོས་ཀྱི་མཛོད་ཁང༌།
༈ གནོད་སྦྱིན་ཆེན་པོ་ཕྱི་གསོལ་ཀ་ལ་བརྟེན་ཏེ་སྒྲུབ་པའི་སྐོར་བཞུགས་སོ༔
ས་མ་ཡ༔
༄༔ ༔ nalགྱ༔ དཔལ་རྟ་མགྲིན་ལ་ཕྱག་འཚལ་ལོ༔ གནོད་སྦྱིན་རོལ་པ་ 
སྐྱ་བདུན་གྱི་རང་གི་སྲོག་སྙིང་མངོན་སུམ་དུ་ཕུལ་ཏེ་ཕྱི་གསོལ་ཀ་ལ་བརྟེན་ནས་དམ་ཅན་ 
སྤྲིན་ལྟར་འདུ་བ་དང་༔ ནང་སྦ་ལྕག་ལ་བརྟེན་ནས་དམ་ཅན་ཁྱི་ལྟར་འབྲང་བ་དང་༔ གསང་ 
བ་བླ་རྡོ་སྲོག་འཁོར་ལ་བརྟེན་ནས་དམ་ཅན་ཕྲུ་ལྟར་ཆགས་པ་དང་༔ དེ་ཁོ་ན་ཉིད་མདུང་ 
ཞགས་དམར་པོ་ལ་བརྟེན་ནས་དགྲ་བགེགས་ཆམ་ལ་འབེབས་པ་དང་ཤོག་དྲིལ་བཞི་ 
ཡོད་པ་ནི༔ ཟབ་མོ་སྙིང་གི་དུམ་བུའོ༔ དང་པོ་གསོལ་ཁ་ལ་བརྟེན་པ་ནི༔ གསེཪ་སྐྱེམས་ 
གཡུ་སྐྱེམས་གཙང་མ་དང་༔ བཤོས་གཙང་ལྡེམ་པ་ལ་སྔགས་དྲུག་ཕྱག་རྒྱ་དྲུག་གིས་བྱིན་ 
གྱིས་བརླབས་ཏེ༔ དྲེགས་པ་སྤྱན་དྲངས་ཤིང་མཆོད་ན་ལས་ཐམས་ཅད་ཅི་ དགོས་པ་ 
འགྲུབ་ཅིང་༔ ལྷ་དང་འཁོན་བཅུག་བྱུང་བ་ཡང་དག་ཅིང་སྙིང་ཉེ་བར་འགྱུར་ཏེ༔ ཐུན་མོང་ 
དུ་བསྒྲུབ་པ་ལ་ཟབ་བོ༔ ས་མ་ཡ༔ རྒྱ་རྒྱ་རྒྱ༔ 
གཉིས་པ་ནི་སྦ་ལྕག་ཚིགས་གསུམ་པའམ་བདུན་པ་སྐྱེད་པར་དར་དམར་པོའམ༔
གྲོ་ག་དམར་པོ་ལ་ཙན་དན་དམར་པོའི་ཆུས་བྱུགས་ཏེ༔ སྐྱེས་པ་དར་མ་གྲིར་ཤི་བའི་ཁྲག་ 
གིས་སྲོག་འཁོར་ལེགས་པར་བྲིས་ཏེ༔ རྡོ་ཕ་ཝང་ལོང་བུ་ལ་མཚལ་གྱིས་ཏྲི་བྲིས་པ་དང་ 
བཅས་པ་གཤོར་ནང་དུ་བཅུག་ཅིང་༔ ལ་ཆས་སྒོ་དམ་དུ་བསྡམས་ལ༔ དར་སྣ་ལྔའི་ལྕགས་ 
འབྲས་ཟངས་ཀྱི་ཨ་ལོང་ལ་གདགས་ཤིང་༔ དེ་ཉིད་སྔགས་སུ་བཙུགས་ཏེ་གནོད་སྦྱིན་སྤྱན་
- 125 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དྲངས་ལ་ཡང་ཡང་བསྟིམ༔ ཕུད་དང་མཆོད་གཏོར་བྱས་ཏེ་གང་འགྲོར་བཅངས༔ དམ་ཅན་
ཁྱི་ལྟར་འབྲང་ཞིང་ལས་གང་བཅོལ་བ་ཐོགས་པ་མེད་པར་འགྲུབ་པར་འགྱུར་རོ༔ ཞེས་རང་
གི་སྲོག་སྙིང་དུ་གདམས་པའི་ལས་རིམ་གཉིས་པ་རྫོགས་སོ༔ ས་མ་ཡ༔ རྒྱརྒྱ 
དཔལ་རྟ་མགྲིན་ལ་ཕྱག་འཚལ་ལོ༔ གསང་བ་བླ་རྡོ་ལ་བརྟེན་ཏེ་དམ་ཅན་ཕྲུ་ལྟར་ཆགས་ 
པའི་གནད་ནི༔ རང་གི་སྒྲུབ་ཁང་གི་ནུབ་ཕྱོགས་སུ༔ བཙན་གནས་པའི་ས་ནས་བླངས་པའི་ 
ས་དམར་པོ་དང༔ ཆུ་མིག་ཁ་ལྷོར་བལྟས་པ་མདོག་དམར་བའི་ཆུས་འཇིམ་པ་སྦྲུས་ཏེ༔ རིན་
ཆེན་སྣ་ལྔའི་ཕྱེ་མ་དང་སྤོས་དྲི་ཞིམ་པོ་གདབ་ཅིང་༔ ཤུག་པའི་སྐྱེར་པ་སྲོག་ཤིང་ལ་བརྟེན་
པའི་བཙན་མཁར་མདའ་གང་པ་རྩེ་ལ་རུ་མཚོན་དམར་པོ་དང་བཅས་པའི་སྲོག་ཤིང་ལ་གསང་ 
རྒྱུད་ལྟར་གྱི་བླ་རྡོ་སྔགས་འཁོར་དང་དར་དམར་པོའམ་གྲོ་ག་དམར་པོ་ལ་གྲི་ཁྲག་དང་མཚལ་
དང་ཙན་དན་དམར་པོའི་ཆུས་སྦྱར་བས་བྲི༔ ཕ་ཝང་ལོང་བུ་དང་གསེར་ས་བྱུང་མའི་ཐིག་
པོ་དང་༔ གཡུ་མིག་མེད་རྣམས་ལ་མཚལ་གྱི་ཏྲི་བདུན་བྲིས་པ་དར་ལ་དྲིལ་ལ་སྦ༔ དེ་ལ་ 
དམ་ཅན་དགུག་གཞུག་མཆོད་བསྟོད་བྱས་ཏེ་སྲོག་སྙིང་མང་དུ་བཟླས་ཤིང་རྟེན་འབྲེལ་
སྙིང་པོས་རབ་གནས་བྱས་ཏེ་འགྲུབ་པ་ན༔ ཁྱི་ཕྲུ་བ་ལ་ཆགས་པ་ལྟར་རྟག་ཏུ་ཕོ་བྲང་གཙུག་ 
ལག་ཁང་དང་༔ ཡུལ་ཕྱོགས་སྐྱོང་བར་བྱེད་དོ༔ ཞེས་རང་དམ་སྲོག་གི་སྙིང་པོ་ཕུལ་བ་མན་ 
ངག་གི་ལས་རིམ་གསུམ་པའོ༔ ས་མ་ཡ༔ རྒྱ་རྒྱ༔
དཔལ་རྟ་མགྲིན་ལ་ཕྱག་འཚལ་ལོ༔ མདུང་ཞགས་དམར་པོ་ལ་བརྟེན་ནས་དམ་ཉམས་ 
དགྲ་བགེགས་ཆམ་ལ་འབེབས་པའི་ཐབས་ནི༔ བྲག་དམར་པོ་ལ་སྐྱེས་པའི་སྨྱུག་མའམ་ 
ཐང་ཤིང་ངམཿ༔ སྦ་ལྕག་འདོམ་གང་པ་གཅིག་ལ་གྲི་ལྕགས་ཀྱི་མདེའུ་དང་མཇུག་མདེ་ 
བཅས་ལ༔ ཟངས་མའི་གཟེར་གྱིས་བསྡམས༔ དེ་གྲི་ཁྲག་དང་མཚལ་གྱིས་དམར་པོར་བྱས་
- 126 -

༄༅། །ཟབ་གཏེར་ཆོས་ཀྱི་མཛོད་ཁང༌།
ལ་སྤྲ་རྩི་བཟང་པོ་གདབ༔ དེའི་ནང་དུ་སྲོག་སྔགས་རྒྱུད་ལས་བྱུང་བ་གྲི་ཁྲག་དང་མཚལ་ 
གྱིས་བྲིས་ལ༔ བདག་ལ་ལུས་དང་གྲིབ་མ་བཞིན་དུ་འགྲོགས་པར་མཛད་དུ་གསོལ༔ བདག་ 
ལ་སྡང་བའི་དགྲ་བོ་ཆམ་ལ་ཕོབ་ཅིག༔ ས་མ་ཡ༔ ཞེས་པ་དང་༔ མདུང་གི་སྟོད་དུ་དཔལ་ 
རྟ་མགྲིན་གྱི་སྔགས་དང་༔ མདུང་སྨད་དུ་རྦོད་རྦད་བསད་གསུམ་དང་༔ མདུང་ལྕགས་ཀྱི་ 
ནང་དུ་རྡོ་ཕ་ཝང་གི་ལོགས་ལ་ཏྲི་བྲིས་པའི་བླ་རྡོའི་འཁོར་ལོ་དྲིལ་མི་ལྤགས་ཀྱིས་བསྟུམས་
ལ༔ དར་དམར་པོའི་བ་དན་ལ་སྲོག་འཁོར་བྲིས་ཏེ༔ དེའི་སྟེང་དུ་རྟ་མགྲིན་གྱི་སྐུ་དང་༔ འོག་ 
ཏུ་དམ་ཅན་གྱི་སྐུ་སྡེ་བརྒྱད་ཀྱིས་བསྐོར་བ་ལ༔ མངའ་གསོལ་སྒྲུབ་པ་ཐོབ་པའམ༔ དཔལ་ 
རྟ་མགྲིན་ལ་བསྙེན་པ་བྱེ་བ་ཐེམས་པ་གཅིག་གིས་བྱས་ཏེ༔ དེ་དང་དཔའ་བོ་གཡུལ་དུ་ཤི་ 
བའི་སྐྲ་ལས་བྱས་པའི་ཞགས་པ་ཁྲག་དང་མཚལ་གྱིས་བྱུགས་པ་ལ༔ རབ་གནས་ལྷན་ 
ཅིག་ཏུ་བྱས་ཏེ་བསྐང་གསོ་ལ་འབད་ཅིང་གར་འདུག་གི་སར་ཁྱེར་ན༔ གཡུལ་ཐམས་ཅད་ 
རྒྱལ་བར་འགྱུར་ཞིང་༔ ཕས་རྒོལ་གྱི་སྡེ་ཕམ་པར་བྱེད་དོ༔ འདི་ནི་ཤིན་ཏུ་གསང་བས་ཏེ༔ 
ཨོ་རྒྱན་པདྨའི་བསྟན་པ་ཚུལ་བཞིན་དུ་སྐྱོང་བ་དང་༔ ཁྲི་སྲོང་ལྡེའུ་བཙན་གྱི་རྗེ་རིགས་མ་ 
ཡིན་པ་གང་གི་ལག་ཏུ་ཡང་གཏད་པར་མི་བྱ་སྟེ༔ སླར་རང་ལ་བཟློག་པར་འགྱུར་བའི་ཕྱིར་ 
རོཿ༔ གལ་ཏེ་གཞན་གྱིས་བསྟེན་ན་ཡང་༔ གནས་སྐབས་སུ་བུ་ནོར་འཕེལ་བར་བྱེད་ཀྱང་༔
མཐར་འཐབ་གྲི་སོགས་སུ་ཕུང་ཐལ་དུ་འགྲོ་བར་འགྱུར་བས་གསང་བར་བྱའོ༔ ཤོག་དྲིལ་ 
འདི་ནི་ཨོ་རྒྱན་བདག་གིས་རྒྱལ་པོའི་གདུང་རྒྱུད་བསྐྱབ་པར་བྱ་བའི་ཕྱིར༔ བསེའི་ལས་ 
རིམ་དུ་བཅུག་སྟེ༔ དཔལ་རྟ་མགྲིན་གྱི་བཀའ་སྲུང་དུ༔ བསམ་ཡས་མཆིམས་ཕུའི་ལྷ་ཁང་ 
གི་རྣམ་པར་སྣང་མཛད་ཀྱི་སྤྱན་ལ་སྦས་པའོ༔ དུས་ཀྱི་ཐ་མ་ལ་ཆོས་རྒྱལ་དམངས་སུ་འབེབས་ 
པའི་དུས་གཅིག་འབྱུང་གིས༔ དེའི་དུས་སུ་གནོད་སྦྱིན་གྱི་དྲེགས་པ་སྡེ་བརྒྱད་ཀྱིས་མངོན་
- 127 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སུམ་དུ་ཕྱུང་སྟེ༔ པདྨ་རིགས་ཀྱི་རིག་འཛིན་མདོག་དམར་ཞིང་༔ རྟ་སྐད་སྨྲ་བ༔ གཏུམ་སྐད་ 
དུ་སྒྲོགས་པཿ མ་ངེས་པའི་རྣམ་འགྱུར་བྱེད་པ༔ པདྨ་བདག་གི་ཐུགས་རྗེའི་ཡེ་ཤེས་ལས་ 
གྲུབ་པ་གཅིག་གིས་ལེན་པར་འགྱུར་རོ༔ དེ་ལྟར་ཚུལ་བཞིན་བསྒྲུབས་ན་ཆོས་རྒྱལ་འཁོར་ 
བཅས་བསྲུང་ཞིང་༔ གཙུག་ལག་ཉམས་པ་གསོས་པར་འགྱུར་རོ༔ ཞེས་རྒྱལ་པོ་ཁྲི་སོང་ 
ལྡེའུ་བཙན་དང་༔ ངན་ལམ་རྒྱལ་བ་མཆོག་དབྱངས་ལ་དུས་མཚུངས་པར་གདམས་སོ༔ 
ས་མ་ཡ༔ རྒྱ་རྒྱ་རྒྱ༔ སྡེ་བརྒྱད་དྲེགས་པའི་གཉན་རྒྱས་གདབ་བོ༔ འདི་ནི་གནོད་སྦྱིན་གྱི་ 
མཆིམས་ཕུ་རྟ་མགྲིན་ཕུག་པའི་ནང་དུ་རྟ་མགྲིན་སྒྲུབ་དུས་དངོས་སུ་སྦྱིན་པ༔ གླང་ལོ་ཐུག་
བར་གསང་རྒྱར་སྦས་པ༔ གླང་ལོ་ཟླ་བ་ལྔ་པའི་ཉི་ཤུ་དགུའི་སྲོད་ཆེན་ནས་ནམ་ཕྱེད་བར་ 
དུ༔ བསམ་ཡས་བུ་ཚལ་གྱི་སྒོ་དཔེ་ཤར་དུ་སྐུ་དངོས་སུ་བསྟན་ནས་མི་བཞིན་སྨྲས་ཏེ༔ 
བར་གནང་བ་བཞིན་ཟླ་བ་དྲུག་པའི་ཚེས་གཅིག་ལ་བརྟགས་པ་བྱས་ཏེ༔ གཉིས་ལ་ཁོ་རང་ 
གི་ལུང་བཞིན་བྲིས་པས་ཡིད་ཆེས་ཀྱི་གནས་སུ་རིག་གོ༔ གསང་བར་བྱའོ༔ མངའ་རིས་ 
པཎ་ཆེན་པདྨ་རྒྱལ་པོ་ཡེ་ཤེས་རོལ་པ་རྩལ་གྱིས་གཏེར་ནས་སྤྱན་དྲངས་པའོ༔ མངྒ་ལཾ།
- 128 -

༄༅། །ཟབ་གཏེར་ཆོས་ཀྱི་མཛོད་ཁང༌།
༈ གནོད་བཞིན་ཙིའུ་དམར་པོའི་སྒོས་གསོལ་ནི།
སངས་རྒྱས་པདྨའི་སྤྱན་ལ་ཕྱག་འཚལ་ལོ། །རོལ་པ་སྐྱ་བདུན་གྱི་གསོལ་མཆོད་ལ། བཤོས་བུ་ཟུར་གསུམ་གཙོ་འཁོར་བདུན་ 
ལ་ཤ་ཁྲག་གིས་བརྒྱན། སྤོས་དཀར་བསང་དུད་ལ་སོགས་པས་མཆོད་ལ་འདི་སྐད་དོ། །
ཀྱཻ། ཕྱོགས་ཕྱོགས་དེ་ནི་ཕ་གི་ན། །ཉི་མ་ནུབ་ཕྱོགས་ཕ་གི་ན། །བཙན་ཡུལ་ཟངས་ཐང་ 
དམར་པོ་ན། །པདྨ་དབང་གི་བཀའ་ཉན་པ། །ཆེ་བཙན་རོལ་པ་སྐྱ་བདུན་ནི། །ཕལ་ཆེར་ 
སྐུ་མདོག་དམར་པོ་ལ། །ཕྱག་ན་བ་དན་ཞགས་པ་བསྣམས། །སྡེ་བརྒྱད་དྲེགས་པའི་འཁོར་ 
དང་བཅས། །ཚུར་གཤེགས་ཚུར་བྱོན་གནས་འདིར་བྱོན། །ཤུ་ལ་ཏྲི་བཛྲ་ས་མ་ཡ་ཛཿ བྩོ། 
བཙན་མཁར་དམར་པོའི་ནང་ཤེད་ན། །ཤ་ཁྲག་ལོངས་སྤྱོད་བསམ་མི་ཁྱབ། །ཡིད་འོང་ 
སྤྱན་གཟིགས་ཀུན་ནས་མཛེས། །དམ་ཚིག་གཙང་མའི་གདན་ལ་བཞུགས། །ཤུ་ལ་ཏྲི་ས་ 
མ་ཡ་ཏིཥྛ་ལྷན། ཀྱཻ། སྐྱེས་བུ་རོལ་པ་སྡེ་བདུན་ནི། །འཕྲིན་ལས་མཛད་པ་བསམ་མི་ཁྱབ། ། 
པདྨ་དབང་གི་བཀའ་ཉན་པ། །དམ་ཚིག་གཏེར་བདག་ཁྱོད་ལ་བསྟོད། །གཙང་མའི་སྐུ་ཁྲུས་ 
འདི་འབུལ་ལོ། །བདག་དང་ཡོན་གྱི་བདག་པོ་ལ། །ཐུགས་རྗེའི་དབང་གིས་མཉེས་པར་ 
མཛོད། །ཨགྷཾ་བི་ཤུདྡྷེ་ སྭཱ་ཧྭ། གཙང་མའི་བདུག་སྤོས་སྤྲིན་ལྟར་གཏིབས། །མེ་ཏོག་སྣང་ 
གསལ་དྲི་ཆབ་དང༌། །ཞལ་ཟས་སྙན་པའི་རོལ་མོ་འབུལ། །ཐུགས་རྗེའི་དབང་གིས་མཉེས་ 
པར་མཛོད། །དྷུ་པེ་པུཥྤ་ཨ་ལོ་ཀེ་གྷནྟེ་ནཻ་ཝི་དྱ་ཤབྟ་པུ་ཛ་ཧོ། ཀྱཻ། སྐྱེས་བུ་སྲོག་གི་བདག་པོ་ 
ནི༑ ༑འཇིགས་བྱེད་རོལ་པ་སྡེ་བདུན་ཚོགས། །ཁྱེད་ལ་དགྱེས་པའི་དམ་རྫས་ནི། །ཤ་ཁྲག་ 
དམར་གཏོར་རི་ལྟར་སྤུངས། །ཟག་མེད་བདུད་རྩི་མཚོ་ལྟར་བསྐྱིལ། །རཀྟའི་ཡོན་ཆབ་
- 129 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྫིང་བུར་གཏམས། །སྤྱན་གཟིགས་ལོངས་སྤྱོད་སྐར་ལྟར་བཀྲམ། །རྔ་གླིང་རོལ་མོ་འབྲུག་ 
ལྟར་སྒྲོགས། །གླུ་དབྱངས་སྙན་པའི་ཚོགས་དང་བཅས། །དམ་ཅན་མཆེད་བདུན་ཐུགས་ 
དམ་བསྐང༌། །བཙན་རྒོད་འབར་བའི་ཐུགས་དམ་བསྐང་། །སྡེ་བརྒྱད་སྡོང་ཟླའི་ཐུགས་ 
དམ་བསྐང༌། །དཀོར་སྲུང་དམ་ཅན་ཐུགས་དམ་བསྐང༌། །ལས་བཞིའི་ཕོ་ཉའི་ཐུགས་དམ་ 
བསྐང༌། ། བྷོ། བསེ་མཁར་དམར་པོ་ལྡེམས་སེ་ལྡེམ། །དར་དམར་རུ་མཚོན་པུ་རུ་རུ། ། 
བ་དན་དམར་པོ་ཡེངས་སེ་ཡེངས། །དྲེགས་པའི་མདའ་འཕེན་བྲེངས་སེ་བྲེང༌། །ལས་བྱེད་ 
བཤན་པ་རོལ་ལོ་ལོ། །བཤུག་པའི་འབོད་སྒྲ་དི་རི་རི། །ཆེ་བཙན་རྒྱལ་པོའི་ཐུགས་དམ་ 
བསྐང་། །སློབ་དཔོན་པདྨའི་སྤྱན་སྔ་རུ། །ཐུགས་དམ་ཞལ་བཞེས་དེ་དགོངས་ལ། །ཁྲི་སྲོང་ 
ལྡེའུ་བཙན་རྗེ་རིགས་དང༌། །སྔགས་འཆང་དམ་ལྡན་བརྒྱུད་པར་བཅས། །དམ་ཚིག་གཅིག་ 
ཏུ་སྐྱོང་བ་ལ། །སྐུ་ལ་བསྡོ་བའི་རིགས་རྒྱུད་ཆོད། །ལོག་ལྟའི་བདུད་དཔུང་ཆམ་ལ་ཕོབ། ། 
སྔགས་འཆང་རྡོ་རྗེའི་དམ་མ་འགལ། །བཅོལ་ལོ་གཉེར་རོ་མཐུ་རྩལ་ཅན། །ཡལ་ཡོལ་ 
བྲི་གང་མ་མཛད་པར། །ངོ་བསྲུང་ཟས་ཕྱིར་མ་འབྲངས་མཛོད། །ཐུགས་དམ་འགལ་བ་ 
དེ་སྐོངས་ལ། །བུ་དང་ཚ་བོ་བཞིན་དུ་སྐྱོངས། །ཞེས་གནོད་སྦྱིན་གསོལ་ཀའི་སྒྲུབ་པ་འདི། མངའ་རིས་པདྨ་ 
དབང་རྒྱལ་རོལ་པ་རྩལ་གྱིས། བསམ་ཡས་དབེན་རྩའི་གཙུག་ལག་ཁང་དུ་གཏེར་ནས་བཏོན་པའོ། །
- 130 -

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །གནོད་སྦྱིན་ཙིའུ་དམར་པོའི་གསོལ་མཆོད་དབང་དྲག་ 
འཁྱུག་པའི་གློག་ཞགས་ཞེས་བྱ་བ།
༄༅། །འདིར་གཏོར་མ་ཤ་ཁྲག་སོགས་བཤམས་ལ། ནྲྀ་ ཏྲི་ བཛྲ་ ཨཾ་ཀུ་ ཤ་ ཛ་ ཞེས་པས་དགྲ་བགེགས་བཀུག སརྦ་ 
་ ར་ ཡ་ ཕཊ་ ཅེས་པས་བསྒྲལ། རཾ་ཡཾ་ཁཾ་ༀ་ཨཿཧཱུྃ་གིས་བྱིན་གྱིས་བརླབས། ཏྲཿ ནུབ་ཕྱོགས་ བཙན་ 
ཤ་ཧཱུྃ་མཱ་
ཡུལ་དམར་པོ་ནས། །བཙན་རྒོད་སྲོག་གི་བདག་པོ་འབོད། །འཁོར་དང་བཅས་པ་ཐམས་ 
ཅད་ཀུན། །འདིར་བྱོན་བཤམས་པའི་གདན་ལ་བཞུགས། །ཤུ་ལ་ཏྲི་བཛྲ་ས་མ་ཡ་ཛ། 
ས་མ་ཡ་ཏིཥྛ་ལྷན། བྷྱོཿ༔ ངོ་བོ་ཟག་མེད་ཡེ་ཤེས་ལ། །རྣམ་པ་དགྲ་བགེགས་བསྒྲལ་བ་ 
ཡི༑ ༑ཤ་ཁྲག་རུས་པའི་ཚོགས་རྣམས་ཀུན། །རི་ལྟར་དཔངས་མཐོ་མཚོ་ལྟར་བསྐྱིལ། ། 
གཞན་ཡང༌ལྷ་བཤོས་སྣ་ཚོགས་དང༌། །སྤྱན་གཟིགས་མཆོད་པའི་བྱེ་བྲག་གིས། །གནོད་ 
སྦྱིན་ཙི་དམར་ཐུགས་དམ་བསྐང་། །རུ་འདྲེན་སྡེ་བཞིའི་ཐུགས་དམ་བསྐང་། །ལྷ་སྲིན་སྡེ་ 
བརྒྱད་ཐུགས་དམ་བསྐང་། །དམ་ཚིག་ཉམས་ཆག་འགལ་འཁྲུལ་བཤགས། །བདག་ 
ཅག་དཔོན་སློབ་འཁོར་བཅས་ལ། །མ་ཡིས་བུ་ལྟར་བརྩེ་དགོངས་ནས། །ཞི་རྒྱས་དབང་ 
དང་དྲག་པོ་ཡི། །གང་བཅོལ་ཕྲིན་ལས་མཐའ་དག་ཀུན། །མ་ཐོགས་མྱུར་དུ་བསྒྲུབ་པར་ 
མཛོད། །ཅེས་ལྷོ་ཕྱོགས་མོན་ཁའི་ཁྲག་གི་ཉེ་ཞོལ་བུམ་ཐང་དཔལ་གྱི་འབྱུང་གནས་སུ་གནོད་སྦྱིན་དགྲ་ལྷའི་རྒྱལ་པོ་དང༌། 
དད་ལྡན་གྱི་སློབ་བུ་འགའ་ཞིག་ལ་རྟེན་འབྲེལ་ཉེས་སེལ་གྱི་དབང་བསྐུར་ཟབ་མོ་བྱེད་སྐབས་ཅི་བཅོལ་ཕྲིན་ལས་བསྒྲུབ་པར་
ཁས་བླངས་པའི་ཕྱིར་ཉིན་པད་གླིང་གདན་ས་དཔལ་སྒང་སྟེང་གསང་སྔགས་ཆོས་གླིང་དུ། སླར་ཡང་ཉམས་སྣང་ཕྲ་མོས་
- 131-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བསྐུལ་བ་ལ་བརྟེན་ནས་ངག་དབང་བློ་གྲོས་མཚུངས་མེད་ཀྱིས་སྨྲས་རིམ་བཞིན་མཁན་པོ་རྣམ་གྲོལ་གྱིས་ཡི་གེའི་གཟུགས་
སུ་བགྱིས་པ་མངྒ་ལཾ། རབ་བྱུང་བཅུ་བདུན་པའི་བོད་ལྕགས་རྟ་ལོའི་ཟླ་༨བ་ཚེས་༣ལའོ།།
- 132-

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གནོད་སྦྱིན་ཙིའུ་དམར་པོའི་ཕྲིན་བཅོལ་འདོད་དོན་མྱུར་འགྲུབ་ 
ཅེས་བྱ་བ་བཞུགས་སོ། །
༄༅། །ཧཱུྃ་ཧྲཱིཿ༔ ནང་གསལ་ཁྱད་ཆོས་དྲུག་ལྡན་བུམ་སྐུ་ལས། །ལྷུན་གྲུབ་མཚན་དཔེའི་ 
ལང་ཚོར་སྨིན་པའི་དཔྱིད། །གནོད་སྦྱིན་དགྲ་བླའི་རྒྱལ་པོ་ཙིའུ་དམར་ལ། །ལས་བཞིའི་ 
ཕྲིན་ལས་རབ་འབྱམས་གཉེར་དུ་གཏད། །རྒྱལ་བསྟན་ལུང་དང་རྟོགས་པའི་མ་ཎི་ཀ ། 
བཤད་སྒྲུབ་ཆོས་ཀྱི་རྒྱལ་མཚན་རྩེར་བཀོད་དེ། །མཐའ་ཀླས་ཡིད་ཅན་འགྲོ་ལ་སྨན་ངེས་ 
པའི། །ཕན་བདེའི་འདོད་རྒུ་འཛད་མེད་ཆར་དུ་སྙིལ། །བགྲང་ཡས་ཚོགས་ཟུང་ཆུ་གཏེར་ 
ཆེན་པོའི་ཁྱོན། །ཤེས་བརྩོན་རླུང་གིས་བསྐལ་མང་བསྲུབས་པ་ལས། །མཁྱེན་བརྩེའི་ 
འོད་སྟོང་སྤྲོ་བའི་རིན་ཆེན་གསུམ། །སྲིད་གསུམ་དོག་པོར་བྱེད་པའི་མངའ་ཐང་སྤེལ། ། 
བསླབ་གསུམ་དབྱིག་འཛིན་ཡངས་པོའི་ལྟོ་བ་ལ། །རྩོད་འཆད་རྩོམ་པའི་བསུང་ཞིམ་ 
འཐུལ་བ་ཅན། །ཐུབ་བསྟན་ཕྲག་པར་ཁུར་བའི་བསྟན་འཛིན་ཚོགས། །མཛད་ཕྲིན་ 
སྐུ་ཚེ་ཡར་ཟླའི་མཆེད་པོར་མཛོད། །སྙིགས་ལྔའི་རྒུད་པ་ལྷག་པར་བདོ་སྐབས་སུ། །ཡིད་ 
དཔྱོད་གྲུབ་མཐའ་འགྲོ་ལ་སྨན་དཀའ་བས། །ཡང་ཟབ་ཨ་ཏི་ཡོ་གའི་མན་ངག་འདི། ། 
དར་ཞིང་རྒྱས་པའི་བྱེད་པོ་ཁྱོད་ཀྱིས་མཛོད། །སྔོན་བྱས་དྲི་བཞོན་རྐྱེན་གྱིས་བོས་པའི་ 
མགྲོན། །ནད་མཚོན་མུ་གེའི་ན་བུན་ལང་ལོང་གང༌། །ཐོགས་མེད་ནུས་པའི་ཉིན་བྱེད་ 
སྣང་བ་ཡིས། །ཀ་དག་ལྷ་ལམ་རུམ་དུ་ཡིབ་པར་མཛོད། ། མ་ལུས་འགྲོ་བའི་དཔལ་ལ་ 
མཛའ་བའི་རྒྱན། །དཔལ་འབྱོར་ཐབས་ཀྱིས་སྣུབ་པའི་ཨུཏྤལ་མདོག །ཆབ་སྲིད་ལོ་ཏོག་
- 133 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སེར་བས་བརླགས་པ་ལྟར། །ཅིག་ཆར་འཇོམས་པའི་གཤེད་པོ་ཁྱོད་ལ་བཅོལ། །རྣལ་
འབྱོར་བདག་ཅག་དཔོན་སློབ་འཁོར་བཅས་ཀྱི། །གྲགས་སྙན་སྲིད་ཞིའི་ཁྱོན་ཀུན་འགེངས་ 
པ་དང་། །ཕོངས་མེད་ཟས་ནོར་རི་དབང་ཚུལ་ལ་འགྲན། །མ་འབད་དགྲ་སྡེ་འཇོམས་ 
པའི་དངོས་གྲུབ་སྩོལ། །འཐུག་པོའི་ནགས་ཚལ་ཉམ་ངའི་མཚོ་གླིང་དང་། །རང་བྱུང་ཀེའུ་ 
ཚང་གྲོང་འདབས་ལ་སོགས་པར། །རྣམ་གྲོལ་བྱང་ཆེན་གོ་འཕང་སྒྲུབ་པའི་ཚེ། །ལུས་ 
དང་གྲིབ་བཞིན་ནམ་ཡང་འགྲོགས་པར་མཛོད། །ནད་གདོན་བགེགས་སོགས་དབྱིངས་ 
སུ་ཞི་བ་དང༌། །ཚེ་དཔལ་འབྱོར་ཚོགས་ཡར་ངོའི་ཟླ་ལྟར་རྒྱས། །མི་དང་མི་མིན་མཐའ་ 
དག་དབང་དུ་བསྡུས། །སྒྲིབ་གཉིས་སྡེ་དཔུང་དྲག་པོས་ཚར་ཆོད་ཅིག །མདོར་ན་བདག་ 
ཉིད་མཐོང་ཐོས་དྲན་རེག་ཀུན། །བྲལ་སྨིན་དྲུག་ཅུའི་གཏེར་ལ་དབང་བསྒྱུར་ཞིང་། །ཕྲིན་ 
ལས་ཉེར་བདུན་དཔལ་གྱིས་ཡོངས་ཕྱུག་པའི། །གོ་འཕང་མཆོག་དེ་མྱུར་དུ་སྩོལ་བར་ 
མཛོད། །འུར་ཆེམ་བཅོ་བརྒྱད། སུམ་བརྡུང་ལྔ། དགུ་བརྡུང་དྲུག བདུན་བརྡུང་བརྒྱད། དགུ་འཐིང་བདུན་འཐིང་རེ་རེ་ 
བཞིན་བཅོ་ལྔ་བརྡུངས་རྗེས་བཀྲ་ཤིས་རོལ་མོ་རྒྱས་པ་སྤྱི་ལྟར་བརྡུང་བར་བྱའོ། །ཞེས་པ་འདི་ནི་འདོད་ཆགས་རོལ་བའི་
རྡོ་རྗེས་གཏི་མུག་རྩེ་མཐོའི་བྲག་རི་ནས་ཕྲག་དོག་དང་ང་རྒྱལ་གྱི་ཁ་བྱང་མ་བུའི་ནང་ལྟར་གཏེར་སྒོ་འབྱེད་པའི་ལྡེའུ་མིག་ 
་བས་བརྐོས་ནས་སེར་སྣའི་ཤོག་སེར་ངོ་ལ་འཁོད་པའི་དོན་རྣམས་དག་པར་ཕབ་པ་ཡོངས་ལ་སྨན་པའི་རྒྱུར་
གྱུར་ཅིག དགེའོ།། །།
- 134 -

༄༅། །ཟབ་གཏེར་ཆོས་ཀྱི་མཛོད་ཁང༌།
༈ འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་གེ་སར་སྒྲུབ་སྐོར་བཞུགས།
༄༅། །གེ་སར་རྡོ་རྗེ་ཚེའི་རྒྱལ་པོའི་གཞུང་དང་མན་ངག་གི་སྐོར་ 
བདུད་རྩིའི་བུམ་བཟང་བཞུགས་སོ། །
ཉམས་སྣང་སྐྱེས་བུ་གེ་སར་རྡོ་རྗེ་ཚེ་རྒྱལ་གྱི་ཆོས་སྐོར་ལས༔ སྲོག་གཏད་སྒྲུབ་ཐབས་སྲོག་ 
འཁོར་བཅའ་བའི་ཨུ་པ་དེ་ཤ༔ ལྷ་རིགས་ཆེན་པོའི་གཟིགས་སྣང་ཟེར༔ བླ་མ་དབང་ཆེན་ 
ཧེ་རུ་ཀ་ལ་འདུད༔ བདག་འདྲ་ཟོབ་ཧྲུལ་ཕྲིན་ལས་རོལ་པ་རྩལ༔ ས་འབྲུག་སྤྲེལ་ཟླའི་ཚེས་ 
བཅུའི་ཐོ་རངས་ཆར༔ ཉམས་རྨིས་རྨི་ལམ་ཤས་ཆེའི་འཆར་སྒོ་ལ༔ ངེད་རང་ཁྲ་འབྲུག་གཙང་ 
ཁང་དབུས་མར་སླེབས༔ གསང་བདག་བླ་མ་བཞད་པའི་རྡོ་རྗེ་དང༔ མཇལ་བ་དེ་མཚམས་ 
རང་གི་མདུན་ཐད་དུ༔ རྨུ་ཐག་ཡིན་རྒྱུའི་སྤྲིན་དཀར་ཟུག་པའི་སྣེར༔ སྐྱེས་བུ་གེ་སར་རྡོ་རྗེ་ 
ཚེ་ཡི་རྒྱལ༔ སྐྱབས་མགོན་བཞད་རྗེའི་གཟིགས་སྣང་གེ་སར་དང༔ མངོན་རྟོགས་བྱིང་ 
མཚུངས་ཕྱག་ན་མདའ་གཞུ་བསྣམས༔ གཡས་སུ་དམ་ཅན་སྐྱེས་བུ་རྡོ་རྗེ་ལེགས༔ ཁྱེའུ་ 
དར་དཀར་གོས་ཅན་ཤྭ་རྡེལ་ཐོགས༔ གཡོན་དུ་སྨན་བཙུན་རྡོ་རྗེ་གཡུ་སྒྲོན་མ༔ མདུན་དུ་ 
དམག་དཔོན་མིག་དམར་ཆེན་པོ་ནི༔ འཕྲུལ་ཞགས་འདོམ་གཞལ་གཞན་ཡང་མ་སང་སྤུན༔ 
ལྷ་ཕྲུག་སྨན་མོ་མང་པོའི་འཁོར་དང་བཅས༔ མངོན་སུམ་མཇལ་རྗེས་རིག་འཛིན་བཞད་ 
པ་རྗེ༔ ཨོ་རྒྱན་པད་འབྱུང་སྐུ་རུ་གནས་གྱུར་ཏེ༔ རྡོ་རྗེ་གསུང་གི་གསང་བ་འདི་ལྟར་ཐོས༔ 
ཨེ་མ་དབང་ཆེན་པདྨ་གསུང་གི་ལྷ་ལ་འདུད༔ བདག་འདྲ་རང་བྱུང་པདྨ་ཐོད་ཕྲེང་གིས༔ བོད་
- 135 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཀྱི་ལྷ་སྲིན་སྡེ་བརྒྱད་བྲན་དུ་བཀོལ༔ འཇིག་རྟེན་མཆོད་བསྟོད་དཀྱིལ་འཁོར་ཆེན་པོར་ 
བཅུག༔ཁྱད་པར་སྐུ་ལྷ་གེར་མཛོ་གཉན་པོ་སོགས༔ མཚན་དང་རྣམ་འགྱུར་མ་ངེས་ཅིར་ 
སྟོན་པ༔ གེ་སར་སྐྱེས་བུ་རྡོ་རྗེ་ཚེ་ཡི་རྒྱལ༔ འདི་ཡི་ངོ་བོ་འཕགས་མཆོག་ཐུགས་རྗེའི་གཏེརཿ༔ 
ཁྲོ་ལ་ཁྲོ་བོས་འདུལ་ཕྱིར་རྟ་མཆོག་དཔལ༔ ཁྱད་པར་མ་འོངས་ཉི་ཤུའི་མཐར་ཐུག་སྐབས༔ 
དྲེགས་པའི་ཚུལ་སྟོན་གེ་སར་སྐྱེས་བུ་ཞེས༔ ཕྱི་རུ་དཔའ་ཞིང་རྩལ་མྱུར་དགྲ་བླའི་རྒྱལ༔ ནང་ 
དུ་སྙིང་ཉེ་བཀྲ་ཤིས་འཁུ་ལྡོག་ཆུང༔ ཁྱད་པར་དམ་སྲི་རྒྱ་འདྲེ་འདུལ་བའི་གཉེན༔ དེང་སང་ 
དུས་སུ་བབ་པའི་ལྷག་ལྷ་སྟེ༔ འདི་ཡི་སྒྲུབ་སྐོར་ལས་ཕྲན་དང་བཅས་པ༔ གནམ་སྨན་སྤྲུལ་ 
གཟུགས་རིན་ཆེན་མིང་ཅན་དང༔ རྟེན་འབྲེལ་གསང་རྐྱེན་འགྲིགས་ཚེ་རིམ་ཤར་རོ༔ ཞེས་ 
སོགས་བཀའ་ཡིས་བསྔགས་བརྗོད་དབུགས་དབྱུང་མཐར༔ ཧཱུཾ་ཧཱུཾ་ཧཱུཾ་ཞེས་དྲག་པོའི་སྔགས་ 
སྒྲ་ཡིས༔ བདག་ལུས་དབང་ཆེན་རྟ་མཆོག་དཔལ་གཅིག་གྱུར༔ བྱིན་བརླབས་དགོངས་ 
པ་གཏད་པས་མཁའ་དབྱིངས་ནས༔ རྟ་མཆོག་སྐུ་དང་ཡིག་འབྲུ་ཕྱག་མཚན་སོགས༔ ཆར་ 
བཞིན་བབས་མཐར་སྐྱེས་བུ་ཆེན་པོ་དེ༔ བདག་གི་གྲོགས་སུ་གཏད་ཅིང་དམ་ཆུ་བསྲེས༔ 
དེ་རྗེས་འཁྲུལ་སྣང་རྨི་ལམ་དཀྱུས་སུ་ཞུགས༔ སྐྱེས་མཆོག་ཌཱཀྐི་རིན་ཆེན་མིང་ཅན་གྱིས༔ 
གསང་རྐྱེན་དངོས་སུ་མ་འགྲིགས་ཟག་རྫས་ཙམ༔ སོན་པས་ཕྱི་ལྟར་གསོལ་ཀ་ལ་བརྟེན་ 
པའི༔ བྱང་བུ་ལྷ་བསང་བསང་མདོས་དང་བཅས་པ༔ རིག་དབྱིངས་སྒྲོམ་བུ་ཕྱེས་ཏེ་ཤོག་ 
སྐྱར་བབཿ༔ ས་མ་ཡ༔ གུ་ཧྱ༔ རྒྱ་རྒྱ་རྒྱ༔
སྐྱེས་བུ་གེ་སར་དགྲ་བླའི་རྒྱལ༔ སྲོག་དབང་སྦྱིན་པའི་རིམ་པ་ལ༔ དབེན་པའི་གནས་ 
སུ་དལ་བཤམས་དབུས༔ གོང་ནོན་ཡི་དམ་སྒྲུབ་གཏོར་དང༔ མདུན་དུ་སྐྱེས་བུ་གཏོར་མཆོད་ 
སོགས༔ དགོས་པའི་ཡོ་བྱད་ཚོགས་པར་བྱ༔ གཏོར་མ་སྐྱེས་བུ་གཙོ་འཁོར་གསལ༔ གསོལ་
- 136 -

༄༅། །ཟབ་གཏེར་ཆོས་ཀྱི་མཛོད་ཁང་།
མཆོད་བསྐང་ཞིང་འབོད་སྔགས་བཟླ༔ སློབ་བུ་ལྷར་བསྐྱེད་བྱིན་དབབ་ལ༔ གོང་ནོན་སྒྲུབ་ 
གཏོར་སློབ་མ་ཡི༔ སྤྱི་བོར་བསྐུར་ལ་འདི་སྐད་བརྗོདཿ༔ ཧྲཱིཿ༔ དབང་ཆེན་རྔམས་པ་དྲེགས་ 
པའི་ལྷ༔ དྲེགས་པ་ཟིལ་གནོན་ཆེན་པོ་ཡི༔ སྐུ་ཡིས་དབང་བསྐུར་བྱིན་བརླབས་པས༔ བུ་ 
ཁྱོད་ལྷ་དང་སྐལ་མཉམ་ཤོག༔ ཧྲཱིཿ པདྨ་ཏ་ཀྲྀ་ཏ་ཧྱ་གྲྀ་ཝ་ཨཻ༔ དེ་བཞིན་མགྲིན་པ་སྙིང་གར་ 
བསྐུར༔ དྲེགས་པའི་སྲོག་དབང་དངོས་ལ་ནི༔ སྐྱེས་བུ་སྤྱན་དྲངས་མཆོད་དེ་སླར༔ གཏོར་ 
མ་ལྷར་གསལ་ལག་ཏུ་གཏད༔ ཧཱུྃ༔ སྐྱེས་བུ་ཆེན་པོ་དགྲ་བླའི་རྒྱལ༔ སྐུ་རྗེ་གེ་སར་གཙོ་འཁོར་ 
དཔུང༔ པད་འབྱུང་རྟ་མཆོག་ཧེ་རུ་ཀའི༔ བཀའ་དང་དམ་ལས་མ་འདའ་བར༔ སློབ་མ་ 
འདི་ལ་འགོ་བར་མཛོད༔ དམ་ལྡན་མོས་པའི་བུ་འདི་ཉིད༔ སྐྱེས་བུ་ཁྱེད་ལ་གཉེར་དུ་གཏད༔ 
ལུས་དང་གྲིབ་བཞིན་རྟག་འགྲོགས་ནས༔ བྱང་ཆུབ་བར་དུ་སྲུང་སྐྱོབ་མཛོད༔ ཅེས་བརྗོད་ 
གཏོར་མ་ལག་ཏུ་གཏད༔ དེ་རྗེས་དམ་བསྲེ་ཐུན་མིན་པཿ༔ སྲོག་སྔགས་བྱིན་ཅིང་བླ་རྡོ་གཏདཿ༔ 
ཧཱུཾ༔ དཔལ་ལྡན་ལྷ་ཡི་ལྷ་མཆོག་ཆེ༔ སྐྱེས་བུ་ཆེན་བོ་གཙོ་འཁོར་དཔུང༔ སྲོག་གཏད་འཛིན་ 
པའི་འཁོར་ལོ་ནི༔ སྲོག་ཡིག་བླ་རྡོ་འོད་འཕྲོ་བ༔ ཁྱེད་ལ་གཏད་དོ་རྟེན་དུ་ཟུངས༔ བསྙེན་ 
པའི་སྒྲུབ་པ་ཡུན་དུ་བསྲང༔ གསོལ་ཞིང་མཆོད་བསྟོད་རྒྱུན་མ་བཅད༔ དམ་ཚིག་མཐའ་ 
དག་མ་ཉམས་གཅེས༔ ས་མ་ཡ་བཛྲ་རཀྵན་ཏུ༔ ཨོཾ་ཏྲི་ཞིམ་ཀྵ་མི་མུ་ཏྲ་འབའ་ར་ཧཱུྃ་ཨ་ལ་ 
ལི་ལ་མོ་གཏུང་བ་ཁྱེ་ཨ་ཧོ་ཡེ་སིདྡྷི་ཧཱུྃ་ཀྲསྐེ་ར་ཀྵི༔ བཛྲ་ས་མ་ཡ་ཛ་ཛ༔ ཛ་ཧཱུྃ་བྃ་ཧོཿ ཕྱག་མཚན་ 
ལྕགས་རྒོད་མདའ་གཞུ་དང༔ ནོར་བུ་འབར་བ་ལག་ཏུ་གཏད༔ ཧཱུཾ༔ དགྲ་བགེགས་དམ་ 
སྲི་རྒྱ་འདྲེ་སོགས༔ མ་རུངས་ཚར་གཅོད་མདའ་གཞུ་དང༔ འདོད་སྦྱིན་ནོར་བུ་འབར་བ་འདི 
དཔའ་རྟགས་མཚན་མ་ཁྱོད་ལ་སྦྱིན༔ ཨོཾ་ཏྲི་ཞིམ་ཀྵ་མི་སོགས༔ སརྦ་ས་མ་ཡ་ཧཱུྃཛཿ༔ སླར་ 
ཡང་བཀའ་བསྒོ་དམ་བསྒྲགས་ཤིང༔ ཕྱི་ནང་གསང་བའི་རྟེན་མཆོག་དང༔ བསང་མདོས་
- 137 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སྐོང་ཕྲིན་འབད་པ་ཐོན༔ གོ་མཚོན་མི་བཤིག་ཐབ་གཞོབ་འཛེམ༔ རྣམ་ཐར་བསྒྲགས་སོགས་ 
འདོར་ལེན་གྱི༔ དམ་ཚིག་སྲུང་ཞིང་སྒྲུབ་ཕྲིན་བཅོལ༔ བླ་མ་ལྷ་ལ་སྲི་ཞུས་བསྟེན༔ མཎྜལ་ 
གཏང་རག་རྒྱ་ཆེར་འབུལ༔ སྐྱེས་བུ་ཆེན་པོའི་སྲོག་གཏད་ཀྱི་ལེ་ཚན་ནོ༔ 
བླ་མ་ཁྲོ་རྒྱལ་ཧེ་རུ་ཀ་ལ་ཕྱག་འཚལ་ལོ༔ སྐྱེས་བུ་གེ་སར་དགྲ་བླའི་རྒྱལ༔ སྒྲུབ་པའི་ 
རིམ་པ་འདི་ལྟ་སྟེ༔ སྒྲུབ་པའི་དབང་ཐོབ་དམ་ལྡན་པས༔ བཀྲ་ཤིས་བྱིན་ཆགས་དབེན་ 
པའི་གནས༔ རི་མཐོ་ས་གཙང་མཁར་གྱི་རྩེར༔ ལ་སོགས་མ་ངེས་གནས་རྣམས་སུ༔ སྟེགས་ 
བུ་གྲུ་བཞི་ངོས་མཉམ་པར༔ དཀྱིལ་འཁོར་མུ་ཁྱུད་རིམ་གསུམ་བསྐོར༔ རྡོ་ར་མེ་རི་སྣ་ལྔ་ 
པ༔ དབུས་སུ་ཉི་སྟེང་ཨཿ དཀར་མཚན༔ དེ་སྟེང་སྒྲུབ་པའི་གཏོར་མ་ནི༔ སྲོག་འཁོར་དར་ 
གདུགས་བརྒྱན་པ་གཟུགས༔ སྨན་རཀ་ཕྱི་ནང་མཆོད་པ་དང༔ ཁྱད་པར་དཀར་ཡོལ་ཡུ་ 
རིང་ནང༔ རྒྱ་ཇ་གར་ཆང་དམ་པ་བཤམས༔ ཡི་དམ་རྟ་མཆོག་རོལ་པ་ཡི༔ གོང་ནོན་བཟླས་ 
པའི་མཇུག་ཏུ་ནི༔ སྐྱེས་བུའི་སྒྲུབ་ཕྲིན་དལ་བརྟེན་ནས༔ བསྙེན་བཟླས་ཐུན་དུ་བཅད་དེ་ 
བསྒྲུབ༔ དངོས་སུ་རིག་པ་ཤུགས་ཆེ་ཞིང༔ ལུས་ལ་སྐྱི་བུན་བདེ་དྲོད་འབར༔ གཞན་གྱི་གོ་ 
མཚོན་སྟེར་ཚང་འབྱོར༔ རྨི་ལམ་ཞལ་སྟོན་སྐུ་རྙེད་དང༔ རྟ་དཀར་གོ་བགོས་གཡུལ་ལས་ 
རྒྱལ༔ ཐ་མ་སྤྲིན་དཀར་ལྡིང་བ་སོགས༔ རབ་འབྲིང་ཐ་མའི་རྟགས་མཚན་ནོ༔ དེ་ལྟར་གེ་ 
སར་སྐྱེས་བུ་ཆེའི༔ སྒྲུབ་ཐབས་སྙིང་པོར་དྲིལ་བ་ཡང༔ སྐལ་ལྡན་སྐྱེས་བུའི་ཕ་ནོར་རོ༔
ས་མ་ཡཿ ཁ་ཐམཿ
༼ཧྱ༽ འཕགས་མཆོག་སྙིང་རྗེའི་གཏེར་ལ་འདུད༔ སྐྱེས་བུ་གེ་སར་ཚེ་རྒྱལ་གྱི༔ གསང་ 
བ་སྲོག་གི་འཁོར་ལོ་བསྟན༔ དར་ཤོག་གྲོ་ག་གང་རུང་ལ༔ གསེར་མཚལ་རྒྱ་སྣག་ལ་སོགས་ 
པའི༔ འཁོར་ལོ་མུ་ཁྱུད་བཞི་རུ་བསྐོར༔ ལྟེ་བར་ཨཱཿ༔བཀོད་ཐ་མ་ལ༔ མུ་ཁྱུད་དང་པོར་
- 138 -

༄༅། །ཟབ་གཏེར་ཆོས་ཀྱི་མཛོད་ཁང་།
སྐྱེས་བུ་ཆེའི༔ རྩ་སྔགས་སྤེལ་ཚིག་རིམ་པར་བྲི༔ མུ་ཁྱུད་གཉིས་པར་འཁོར་ལོ་བཞི༔ ཨ་ 
མ་ཙ་ཏྲི་དག་གིས་མཚན༔ གསུམ་པར་བླ་མ་ཡི་དམ་གྱི༔ སྔགས་མགོ་དྲངས་རྗེས་རྩ་གསུམ་ 
ལྷའི༔ བཀའ་དང་དམ་ལས་མ་འདའ་བར༔ སྐྱེས་བུ་བསྟན་དང་བསྟན་འཛིན་སྐྱོངས༔ བདག་ 
གི་ཕྲིན་ལས་རྣམ་བཞི་མཛོད༔ ཅེས་དང་བཞི་པར་དབྱངས་གསལ་བྱེད༔ དེ་མཇུག་སྐྱེས་ 
བུ་གེ་སར་ཆེ༔ གཙོ་འཁོར་དཔུང་བཅས་རྟེན་འདི་ལ༔ བརྟན་བཞུགས་བདག་གི་གྲོགས་ 
མཛོད་བྲི ལྷག་ཆད་བྲིས་སུབ་མེད་པ་གཅེས༔ བྱིན་དམ་སྨན་ཕུད་དྲི་བཟང་བྱུག༔ ཤེལ་ 
རྡོ་ཟུར་བརྒྱད་ལྡན་པའི་ངོས༔ ཨ་བྲིས་ལྟེ་བར་བཀོད་པ་ལ༔ སྦྱང་ཁྲུས་བསྐྱེད་བསྟིམ་སྒྲུབ་ 
པའི་ཐབས༔ སྤྱི་བཞིན་ལེགས་བགྱིས་མི་ལྤགས་དྲིལ༔ དར་མཚོན་སྣ་ལྔས་བསྒྲིལ་བར་ 
བྱ༔ གང་ཞིག་མོས་ལྡན་སུས་འཆང་བ༔ འདབ་ཆགས་རྙི་ཡིས་བཟུང་བཞིན་འཁོར༔ པདྨ་ 
བདག་དང་སྤྱན་རས་གཟིགས༔ ཞི་དྲག་ཐུགས་རྗེའི་སྒྱུ་འཕྲུལ་གར༔ གེ་སར་སྐྱེས་བུ་ཆེན་ 
པོ་ཡི༔ སྒྲུབ་ཐབས་སྙིང་གི་ཏི་ཀ་ལ༔ སྨན་བཙུན་རྡོ་རྗེ་ཟུ་ལེ་མ༔ མི་མོར་བརྟེན་པ་རཏྣའི་ 
མིང༔ རྟེན་འབྲེལ་སྟོབས་སུ་གྱུར་པ་དང༔ དམ་ལྡན་ཆོས་བདག་སློབ་བུ་ནི༔ ནོར་བུ་པདྨའི་ 
མིང་སྒྲ་ཡིས༔ བསྐུལ་བྱུང་དང་བསྟུན་སྐལ་ལྡན་གྱི༔ སྐྱེས་བུ་དམ་ཚིག་ཅན་ལ་སྤེལ༔ ས་ 
མ་ཡ༔ རྒྱ་རྒྱ་རྒྱ༔ ཞེས་གེ་སར་སྐྱེས་བུ་རྡོ་རྗེ་ཚེ་རྒྱལ་གྱི་ཆོས་བཀའ་ཆ་ཤས་ཙམ་འདི་ཡང་། དགེ་སློང་སྐལ་བཟང་ནོར་ 
བུ་དང་། སྟོད་ཕྱོགས་ཀྱི་བྱ་བྲལ་བ་སློབ་བུ་རབ་རྒྱས་དང་། བླ་མ་རྡོ་རྗེ་དཔལ་བཟང་ངམ་དབང་ཕྱུག་གིས་བསྐུལ་མ་མང་ 
སྟབས། ཉམས་སྣང་གི་རྡོ་རྗེའི་ཚིག་རྐང་འགྲིབ་ཉེ་ནས། ཌཱ་ཀྐིའི་རེག་བྱ་དང་། བསང་ཁྲུས་སོགས་བརྟེན་པའི་མཐུ་ལས། ཕྲན་ 
བུའི་ལྷག་ཆད་ཚིག་ཟུར་ཉམས་པ་ལས་གཞན་རང་བློའི་དྲི་མ་སྤངས་ཏེ་དུང་ཤོག་དཀར་པོར་བབ་པ་འདིས་ཀྱང་། དམ་སྲི་གསར་ 
སྐྱེས་རྒྱ་འདྲེ་འགོང་པོའི་ཚ་ངར་ཆོག་ཅིང་ཆོས་མཐུན་གྱི་བསམ་རྒུ་ཡིད་བཞིན་དུ་འགྲུབ་པའི་རྒྱུར་གྱུར་ཅིག དགེའོ། །
- 139 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཧཱྃ༔ སེང་ཆེན་གེ་སར་རྒྱལ་པོ་ཡི༔ གསང་སྒྲུབ་སྙིང་གི་དུམ་བུ་བཞུགས༔
རྟེན་བཅས་མཆོད་པ་རྒྱས་པར་བཤམས། རང་ཉིད་ལྷ་ཡི་ང་རྒྱལ་གྱིས། མདུན་ གྱི་ནམ་མཁར་འཇའ་འོད་ ཀྱི་ 
གུར་ཁྱིམ་ཡངས་པར་ཡེ་ཤེས་རང་སྣང་ལས་གྲུབ་པའི་མཁའ་སྤྱོད་མཐོང་བ་ཀུན་སྨོན་ གྱི་ཞིང་
ཁམས་གཞལ་ཡས་ཁང་རྒྱན་དང་བཀོད་པ་རྫོགས་པའི་དབུས་སུ། དགྲ་བླའི་རྒྱལ་པོ་གེ་ 
སར། དགྲ་བླའི་སྐུ་ཆས་ཡོངས་སུ་རྫོགས་ཤིང་། རྟ་རྐྱང་རྒོད་འཕེལ་པོ་ལ་ཆིབས་པ། སྐུ་ 
མདོག་དཀར་དམར་གཡས་ལྕག་ཚན་དང༌། གཡོན་རྟ་སྲབ་བསྒྱུར་བའི་གྲུ་མོར་མདུང་མོ་ 
ལ་བ་དན་བཏགས་ལ་ཕྱར་བ། འཁོར་དུ་དཔའ་ཐུལ་དྭངས་སྨན་དགྲ་བླ་ཝེར་མ་མ་སང་
ཟོ་དོར་གྱིས་གནམ་ས་བར་སྣང་ཀུན་ཏུ་གང་བའི་གནས་གསུམ་གྱི་ཡི་གེ་དང་། བདག་གི་ 
ཐུགས་ཀའི་འོད་ཀྱིས་རྔ་ཡབ་པདྨ་འོད་ལ་སོགས་ནས་ཡེ་ཤེས་པ་ཆར་སྤྲིན་གཏིབས་པ་ལྟར་ 
སྤྱན་དྲངས་ཏེ་ཐིམ་པར་གྱུར། ཧཱུཾ༔ ཐུགས་རྗེའི་མཐུ་ལྡན་འགྲོ་བ་ཡོངས་ཀྱི་མགོན། །བདུད་ 
སྲིན་དམ་སྲི་འདུལ་བའི་མཐུ་བོ་ཆེ། །རིགས་གསུམ་པདྨའི་སྒྱུ་འཕྲུལ་དགྲ་བླའི་རྒྱལ། །སྐུ་ 
རྗེ་གེ་སར་རྒྱལ་པོ་གཤེགས་སུ་གསོལ། །དཔལ་ཐུལ་དྭངས་སྨན་བཀའ་འཁོར་གཤེགས་སུ་ 
གསོལ། །དགྲ་བླ་ཝེར་མའི་ཚོགས་རྣམས་གཤེགས་སུ་གསོལ། །མ་སང་སྡེ་བརྒྱད་ཟོ་དོར་ 
གཤེགས་སུ་གསོལ། །མཁའ་ལ་འཇིགས་རུང་ཆར་སྤྲིན་འཁྲིགས་པ་ལྟར། །ཝེར་མ་དགྱེས་ 
པའི་འབྲུག་སྒྲ་སྒྲོགས་བཞིན་དུ། །ཡ་མཚན་རྟགས་དང་མཚན་མ་དང་བཅས་ཏེ། །མ་ཐོགས་ 
མྱུར་དུ་གནས་འདིར་གཤེགས་ནས་ཀྱང༌། །སྒྲུབ་མཆོག་རྣལ་འབྱོར་བདག་ལ་བརྩེ་བའི་ 
ཕྱིར། །དགྱེས་ པར་ བཞུགས་ ནས་མཆོད་པ་བཞེས་སུ་གསོལ། །ཧཱུཾ། སེང་ཆེན་དགྲ་བླ་ཝེར་
- 140 -

༄༅། །ཟབ་གཏེར་ཆོས་ཀྱི་མཛོད་ཁང་།
མའི་དམག་ཚོགས་ལ། །ཕྱི་མཆོད་འདོད་ཡོན་ལྔ་ཡི་མཆོད་པ་འབུལ། །རྨད་བྱུང་ཉེར་སྤྱོད་ 
བདུན་གྱི་མཆོད་པ་འབུལ། །བཀྲ་ཤིས་རྫས་རྟགས་རིན་ཆེན་མཆོད་པ་འབུལ། །རྒྱལ་སྲིད་ 
རིན་ཆེན་བདུན་གྱི་མཆོད་པ་འབུལ། །ལྷ་ཀླུ་མི་ཡི་འབྱོར་པའི་མཆོད་པ་འབུལ། །རྡོ་རྗེའི་ 
ལྷ་མོ་བཅུ་དྲུག་མཆོད་པ་འབུལ། །ནང་མཆོད་སྨན་གཏོར་རཀྟའི་མཆོད་པ་འབུལ། །གསང་ 
མཆོད་བདེ་སྟོང་སྦྱོར་བའི་མཆོད་པ་འབུལ། །ཞིང་གྱུར་ཐབས་ཀྱིས་བསྒྲལ་བའི་མཆོད་པ་ 
འབུལ། །སྣང་སྲིད་དག་མཉམ་ཆེན་པོའི་མཆོད་པ་འབུལ། །གཉིས་མེད་ངང་དུ་དགྱེས་ 
པར་བཞེས་ནས་ཀྱང༌། །མཆོག་དང་ཐུན་མོང་དངོས་གྲུབ་སྩལ་ཏུ་གསོལ། །ཧཱུཾ་ཧྲཱིཿ༔ དབྱིངས་ 
ལས་རང་བྱུང་ཡེ་ཤེས་མཆོག་གི་སྐུ། །སྣང་སྲིད་དབང་བསྒྱུར་པདྨ་རྒྱལ་པོ་ཉིད། །བདུད་ 
སྲིན་འདུལ་ཕྱིར་དགྲ་བླའི་རྒྱལ་པོའི་ཚུལ། །གེ་སར་ནོར་བུ་དགྲ་འདུལ་ཁྱེད་ལ་བརྟེན། ། 
ཡེ་ཤེས་ཐུགས་རྗེ་སྨོན་ལམ་ཆེན་པོའི་འཕྲུལ། །སྙིགས་མའི་དུས་འདིར་བྱིན་རླབས་ལྷག་ 
པར་མྱུར། །བདག་ཅག་རེ་ཞིང་གདུང་བའི་སྐལ་ལྡན་ལ། །མ་ཐོགས་ད་ལྟ་ཉིད་དུ་བྱིན་གྱིས་ 
རློབས། །ལུས་ལ་མི་ཤིགས་དགྲ་བླའི་དཔའ་རྫོང་འཆོས། །ངག་ལ་བདེན་མཐུའི་ནུས་པ་ 
མེ་ལྟར་སྦོར། །ཡིད་ལ་ཉམས་རྟོགས་ཡེ་ཤེས་རྩལ་འབར་ནས། །མཆོག་ཐུན་དངོས་གྲུབ་ 
འགྲུབ་པར་བྱིན་གྱིས་རློབས། །མདུན་གྱི་ལྷ་ཡི་ཐུགས་ཀ་རུ། །ཟླ་སྟེང་ཧཱུཾ་ལ་སྔགས་ཀྱིས་ 
བསྐོར། །འོད་འཕྲོས་འཕགས་མཆོད་འགྲོ་སྒྲིབ་སྦྱངས། །འཁོར་འདས་ཀུན་ཀྱི་སྟོབས་ 
རྩལ་བསྡུས། །འོད་ཟེར་ཚུར་འདུས་ཐུགས་ཀར་ཐིམ། །དེ་ལས་འོད་ཟེར་དཀར་པོའི་རྒྱུན། ། 
རང་གི་ཐུགས་ཀར་ཐིམ་པར་བསམ། །དགྲ་བླ་ཡོངས་ཀྱི་སྐྱེས་བུའི་སྲོག །བསྡུས་པས་ལས་ 
ཀུན་བྱེད་པ་ནི། །རྡོ་རྗེའི་ཡི་གེ་བཅུ་པ་བཟླ། ། ཨོྃ་མ་ཧཱ་སེདྷ་མ་ཎི་རཱ་ཛཿཧཱུྃ༔ འབུམ་ཕྲག་ 
གཅིག་ནི་རྫོ་གས་པ་ན། །རྟགས་ནི་དངོས་སུ་འོང་བར་འགྱུར། །ཚུར་འབོད་དུས་སུ་ཛཿཞེས་
- 141 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གདབ། །ཕར་རྦད་དུས་སུ་ཕཊཅེས་གདག །སྒྲུབ་ཅིང་དངོས་གྲུབ་ལེན་དུས་སུ། །དོན་འགྲུབ་ 
སྐྱེས་བུའི་ཡང་སྙིང་ནི། །དངོས་གྲུབ་སྔགས་དང་གཞི་མཐུན་པར། །སརྦ་ཨརྠ་སིདྡྷི་ཧཱུྃ། ཨཱཿ 
དང་བཅས་པ་བཅུ་དྲུག་བཟླས། །ཅི་བསམ་ཡིད་བཞིན་འགྲུབ་པར་བྱེད། །ཕྲིན་ལས་ཐོགས་ 
མེད་སྒྲུབ་པ་ནི། །བཅུ་དྲུག་རྡོ་རྗེའི་སྔགས་ཤམ་དུ། །ཝེར་མ་དགྱེས་པའི་གད་རྒྱང་སྒྲ། ། 
མཐུ་ཆེན་སྟོང་སྲོག་སྙིང་པོ་ནི། །ཧ་ཧ་ཧི་ཧི་ཧེ་ཧེ་ཧོ་ཧོཿ བཞད་པ་བརྒྱད་ཀྱི་སྲོག་སྔགས་ 
འདིར། །ཞི་སོགས་གང་བྱེད་ཤམ་བུ་གདགས། །གང་འདོད་ཡིད་བཞིན་བྱེད་པའོ། །སྐབས་ 
སུ་འཛབ་བསྐུལ་འདི་ལྟར་བྱ། ། ཧཱུཾ། རྩ་གསུམ་ཀུན་འདུས་སེང་ཆེན་དགྲ་འདུལ་རྗེ། ། 
སྣང་སྲིད་ཐམས་ཅད་དགྲ་བླའི་དལ་དུ་རྫོགས། །ཀུན་ཀྱང་སྙིང་པོ་སྔགས་ཀྱི་འཛབ་དབྱངས་ 
སྒྲོགས། །རྩེ་གཅིག་བསྙེན་ཅིང་ཐུགས་དམ་བསྐུལ་ལགས་ན། །རྟགས་དང་མཚན་མ་མྱུར་ 
དུ་བསྟན་ནས་ཀྱང་། །ཕྱོགས་ལས་རྣམ་པར་རྒྱལ་བའི་དངོས་གྲུབ་སྩོལ། །མཆོག་དང་ཐུན་ 
མོང་དངོས་གྲུབ་མ་ལུས་པ། །དུས་འདིར་རྣལ་འབྱོར་བདག་ལ་སྩལ་ཏུ་གསོལ། །སྲོག་གིས་ 
བརྟེན་ཅིང་མོས་གུས་བསྐྱེད། །དམ་ཚིག་སྲུང་ཞིང་འདོད་གསོལ་འབད། །དེས་ནི་ཇི་ལྟར་ 
བསམ་པ་ཀུན། །ཡིད་བཞིན་འགྲུབ་པར་གདོད་མི་ཟ། །དོན་འགྲུབ་སྐྱེས་བུའི་བྱིན་རླབས་ 
སྟོབས། །ཉི་མ་བརྒྱ་ཡི་སྣང་བ་ནི། །སྙིང་གི་ཆུ་སྐྱེས་དབུས་ཞུགས་པས། །རིགས་གསང་ 
རྡོ་རྗེའི་རོལ་མོ་འཁྲོལ། །བསྲེ་རུ་འོད་ལྡན་དཀར་པོའི་སྙིང་ཐིག་ཟབ་མོ་སྤྲི མདྒལཾ། 
༈ ཞི་བར། ཨ་མུ་ཀ་ཤནྟིཾ་ཀུ་རུ་སྭཱ་ཧཱ། རྒྱས་པར། ཨ་མུ་ཀ་པུཤྩི་ཀུ་རུ་ༀ། དབང་ལ། ཨ་མུ་ཀ་ཝ་ 
ཤཾ་ཀུ་རུ་ཧོཿ དྲག་པོ་ལ། ཨ་མུ་ཀ་མཱ་ར་ཡ་ཕཊཿ༔ ལས་བཞི་ཐོགས་མེད་བཟླས་པས་འགྲུབ། པྲ་དབབ་ན། ཨ་ 
ཀ་ཝེར་མ་འདུས་འདུས་པྲ་ཕོབ། མནན་པ་ལ། ཨ་མུ་ཀ་ý་བྷ་ཡ་ནན་ནན། ཞེས་སོགས་སྦྱར་བ་ 
ཞལ་ཤེས་སོ། ། མེ་སྤྲེལ་ཟླ་༡༡ཚེས་༣ལ་མི་ཕམ་པས་སོ། །མངྒ་ལཾ།།
- 142 -

༄༅། །ཟབ་གཏེར་ཆོས་ཀྱི་མཛོད་ཁང་།
༈ སེང་ཆེན་གེ་སར་ནོར་བུའི་གསོལ་མཆོད་ཕྲིན་ལས་ལྷུན་གྲུབ་བཞུགས་སོ།
ཇ་ཆང་བ་ལིང་སོགས་བཤམས་ཤིང་བྱིན་གྱིས་བརླབས་ནས་འདི་སྐད་དོ། ། ཧཱུཾ་ཧྲཱིཿ འཇིགས་རུང་སྲིན་པོའི་ 
གྲོང་ཁྱེར་དཔལ་གྱི་རི། །སྐུ་གསུམ་རྒྱལ་བའི་ཞིང་ཁམས་པདྨ་འོད། །དམར་ནག་མེ་དཔུང་ 
འཁྲུགས་པ་དྲག་པོའི་ཞིང༌། །ནང་ལྟར་རྡོ་རྗེ་ལུས་ཀྱི་ཙིཏྟའི་གྲོང༌། །རིག་འཛིན་དཔའ་བོ་ 
མཁའ་འགྲོའི་ཕོ་བྲང་ནས། །སྲིད་ཞི་མཉམ་ཉིད་ཡེ་ཤེས་རྡོ་རྗེའི་སྐུ། །རབ་འབྱམས་རྒྱལ་ 
བའི་སྤྱི་གཟུགས་མཚོ་སྐྱེས་རྗེའི། །ཐུགས་རྗེའི་རྩལ་སྣང་སྒྱུ་མར་རོལ་པའི་གཟུགས། ། 
རྣལ་འབྱོར་གྲུབ་པ་ཕོ་མོའི་ཚོགས་དང་བཅས། །མོས་ལྡན་བུ་ལ་བྱིན་གྱིས་བརླབ་པའི་
ཕྱིར། །བརྟུལ་ཞུགས་རྡོ་རྗེའི་གར་གྱིས་མཁའ་ལམ་ནས། །བདུད་འདུལ་དགྲ་བླ་ཝེར་མའི་ 
སྐུར་བཞེངས་ཏེ། །རིག་འཛིན་ཆེན་པོ་འཛམ་གླིང་རྒྱན་མཆོག་རྩལ། །ཤེས་རབ་རལ་གྲི་ 
མདའ་གཞུའི་འཕྲུལ་འཁོར་གྱིས། །སྲིད་པའི་དགྲ་སྡེ་འཇོམས་པའི་མཐུ་བོ་ཆེ། །སྐྱེས་མཆོག་ 
སེང་ཆེན་ནོར་བུ་སྐུ་འཁོར་དཔུང༌། །མ་ལུས་འཁོར་དང་བཅས་པ་ཐམས་ཅད་ཀུན། །དཔའ་ 
བོའི་ཀི་བསོ་ཆ་སྒྲ་འབྲུག་ལྟར་སྒྲོག །དགེ་མཚན་སྙན་པའི་བ་དན་མཁའ་ལ་ཕྱར། །རྡོ་རྗེའི་ 
རྟ་མཆོག་བཞོན་པའི་བྲོ་གར་གྱིས། །བར་ཆད་དམ་སྲིའི་སྲོག་སྙིང་ཚལ་བར་འགེམ། །བྱིན་ 
རླབས་སྤྲིན་འཁྲིགས་དངོས་གྲུབ་ཆར་རྒྱུན་འབེབས། །སྐལ་ལྡན་བདག་གིས་མཆོད་ཅིང་ 
མངའ་གསོལ་ན། །ཐོགས་མེད་ཐུགས་རྗེའི་དབང་གིས་འདིར་གཤེགས་ལ། །བདུད་རྩི་ 
དཔའ་སྐྱེམས་ཕུད་ཀྱི་མཆོད་པ་བཞེས། །བཅུད་ལྡན་ཡིད་བཞིན་གཏོར་མའི་མཆོད་པ་ 
བཞེས། །ཁྲག་ཆང་མྱོས་བྱེད་ཨཉྙཾ་མཆོད་པ་བཞེས། །འོད་གསལ་དྲི་ཞིམ་བསང་གི་མཆོད་
- 143 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
པ་བཞེས། །དར་སྣ་བ་དན་རོལ་མོའི་མཆོད་པ་བཞེས། །བདེ་སྟོང་ཉམས་མྱོང་གསང་བའི་ 
མཆོད་པ་བཞེས། །སྣང་སྲིད་གཞིར་བཞེངས་མདོས་ཀྱི་མཆོད་པ་བཞེས། །ཐམས་ཅད་ 
མཉམ་ཉིད་ཡེ་ཤེས་མཆོད་པ་བཞེས། །ཐུགས་རྗེས་དགོངས་ཤིག་སེང་ཆེན་རིན་པོ་ཆེ། ། 
དམ་བཅའ་མ་གཡེལ་རིགས་གསུམ་སྤྲུལ་པའི་སྐུ། །དེང་ནས་བྱང་ཆུབ་བར་དུ་མི་འབྲལ་ 
བར། །སྲུངས་སྐྱོབས་བྱིན་གྱིས་རློབས་ལ་ཕྲིན་ལས་སྒྲུབས། །ཁྱོད་ནི་སྙིང་རྗེའི་མཆོག་གི་ 
རང་བཞིན་ཏེ། །ཐུགས་རྗེ་ཆེན་པོའི་མཚོན་ཆེན་རྣམ་པར་འཆང༌། །བདུད་ཀྱི་དཔུང་རྣམས་ 
འདུལ་ལ་མཆོག་ཏུ་གྱུར། །བདུད་བཞིའི་འཇིགས་པ་མཐའ་དག་ཁྱོད་ཀྱིས་སོལ། །མཁྱེན་ 
རབ་དགོངས་པའི་ཀློང་ནས་རྩལ་ཕྱུང་ལ། །སྐལ་ལྡན་སྙིང་གི་དབུས་སུ་བྱིན་ཆེན་ཕོབ། ། 
རྩ་རླུང་རིག་ཁམས་ཡེ་ཤེས་རྩིས་ཐོབ་ལ། །གང་བྱས་བྱང་ཆུབ་ལམ་དུ་བསྒྱུར་བར་མཛོད། ། 
བདུད་འདུལ་དྲག་པོ་སྔགས་ཀྱི་གཟི་འབར་ཞིང་། །སྐྱེ་དགུའི་མོས་སྣང་ཆོས་ལ་བསྒྱུར་བ་ 
ཡི༑ ༑ཚར་གཅོད་རྗེས་སུ་བཟུང་བའི་ཕྲིན་ལས་ལ། །དབང་འབྱོར་མཐུ་སྟོབས་ནུས་པའི་ 
དངོས་གྲུབ་སྩོལ། །སྙིང་ག་དཔལ་གྱི་བེའུའི་གསང་མཛོད་ནས། །གཟུངས་སྤོབས་བློ་གྲོས་ 
ནོར་བུའི་གཏེར་སྒོ་ཕྱེས། །གཞན་ཕན་མཁའ་དང་མཉམ་པའི་ཕྲིན་ལས་ཀྱིས། །དོན་གཉིས་ 
ཡིད་བཞིན་གྲུབ་པར་མཛད་དུ་གསོལ། །བྱང་ཆུབ་སེམས་ལྡན་ཀུན་བཟང་སྤྱོད་པ་ཡིས། ། 
ཟབ་མོ་རྡོ་རྗེའི་ཐེག་མཆོག་ལ་གནས་ནས། །ས་ལམ་མངོན་པར་རྟོགས་པ་ཆེར་འཕེལ་ 
ཞིང་། །མྱུར་དུ་རྣམ་གྲོལ་རྒྱལ་བའི་དབང་པོར་མཛོད། ། ཅེས་པའང་ལྕགས་འབྲུག་ཟླ་༦ཚེས་༢༤ ལ་ 
མི་ཕམ་པས་གང་ཤར་བྲིས་པ་དགེ།
- 144 -

༄༅། །ཟབ་གཏེར་ཆོས་ཀྱི་མཛོད་ཁང༌།
༈ གེ་སར་གསོལ་བསྡུས། ཧཱུཾ་ཧཱུཾ། དབྱིངས་ནས་ཐུགས་རྗེ་མ་གཡེལ་སེང་ཆེན་རྗེ། །རྩ་གསུམ་ 
ཀུན་འདུས་ནོར་བུ་དགྲ་འདུལ་རྩལ། །ཆོས་སྐྱོང་དགྲ་བླ་ཝེར་མའི་འཁོར་དང་བཅས། ། 
ཐུགས་རྗེ་ཐུགས་དམ་དབང་གིས་འདིར་གཤེགས་ལ། །དམ་རྫས་བདུད་རྩི་གཏོར་མའི་ 
མཆོད་པ་བཞེས། །སྒྲུབ་པའི་རྟགས་མཚན་དངོས་སུ་བསྟན་པ་དང༌། །རེ་བའི་འབྲས་བུ་ 
ཡིད་བཞིན་འགྲུབ་པར་མཛོད། །མཆོག་དང་ཐུན་མོང་དངོས་གྲུབ་སྩལ་དུ་གསོལ། 
མ་ཧཱ་སིདྷ་མ་ཎི་རཱ་ཛ་ས་པ་རི་ཝཱ་ར་ཨེ་དམ་པ་ལིངྐ་ཁཱ་ཧི། དྷཱི་མིང་པས་སོ། །
- 145 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༈ དགྲ་བླའི་རྒྱལ་པོ་གེ་སར་གྱི་རྒྱུན་གསོལ་བསམ་དོན་ལྷུན་འགྲུབ་བཞུགས་སོ། །
ཨོཾ་ཨཱཿཧཱུྃ། གསོལ་ལོ་མཆོད་དོ་རྩ་གསུམ་ཀུན་འདུས་སེང་ཆེན་ནོར་བུ་དགྲ་འདུལ། བདུད་ 
འདུལ་ལས་ཀྱི་དབང་ཕྱུག རྣལ་འབྱོར་ཡོངས་ཀྱི་ལོ་ཉ། རིག་འཛིན་ཡོངས་ཀྱི་སྲོག་ཤིང་། 
སྐྱེས་བུ་ཡོངས་ཀྱི་དགྲ་ལྷ་ཆེན་པོ་ཡབ་ཡུམ་སྲས་འཁོར་དང་བཅས་པ་རྣམས་དང་། ཕུ་
བོ་འབུམ་པ་ཞལ་དཀར་སོགས་ཕུ་ནུ་སུམ་ཅུ། དཔལ་ལྡན་ཌཱཀིའི་གཙོ་མོ་སོགས་དྭངས་ 
སྨན་བཅོ་བརྒྱད། ལྷ་ཀླུ་གཉན་གྱི་དམག་ཚོགས། དགྲ་བླ་ཝེར་མའི་དཔུང་རོགས། བཀའ་ 
སྡོད་སྣང་སྲིད་དྲེགས་པ་དང་བཅས་པ་ཁྱེད་རྣམས་ལ། དམ་རྫས་ཕུད་ཀྱི་མཆོད་པ་སོགས་ 
དངོས་འབྱོར་ཡིད་སྤྲུལ་གྱི་མཆོད་པ་རྒྱ་ཆེན་པོས་མཆོད་དོ། །བསྟོད་དོ། །མངའ་གསོལ་
ལོ༑ ༑དུས་འདི་ནས་བྱང་ཆུབ་སྙིང་པོའི་བར་དུ་རྣལ་འབྱོར་པ་བདག་གི་ཕོ་ལྷ་དང་དགྲ་ 
ལྷ་མཛོད་ཅིག མགོན་སྐྱབས་དང་དཔུང་གྲོགས་མཛོད་ཅིག ནད་གདོན་བར་ ་ཆད་མི་མཐུན་ 
པའི་ཕྱོགས་ཀུན་ལས་སྲུང་བ་དང༌། ཚེ་བསོད་དཔལ་འབྱོར་མངའ་ཐང་སྙན་གྲགས་གཟི་
བརྗིད་སྤོབས་པ་རིགས་བརྒྱུད་ལ་སོགས་པ་འདོད་པའི་དོན་ཐམས་ཅད་གོང་ནས་གོང་ 
དུ་འཕེལ་ཞིང་རྒྱས་པ་དང༌། ལྷ་འདྲེ་མི་གསུམ་ལ་སོགས་པ་གང་བསམ་དབང་དུ་འདུ་ 
བ་དང༌། གནོད་བྱེད་བསམ་སྦྱོར་ངན་པའི་དགྲ་བགེགས་ཐམས་ཅད་ཚར་གཅོད་པ་དང༌། 
ས་དང་ལམ་གྱི་ཡོན་ཏན་མྱུར་དུ་རྫོགས་ཏེ་བླ་ན་མེད་པའི་བྱང་ཆུབ་ཐོབ་པ་དང་། དགྲ་ 
བླ་ཝེར་མ་རྒྱ་མཚོའི་སྐུ་ཤུགས་བདག་ལ་ཞུགས་ནས་ཕྱོགས་མཐའ་དག་ལས་རྣམ་པར་
རྒྱལ་བའི་དངོས་གྲུབ་མ་ལུས་པ་སྩོལ་བར་མཛོད་ཅིག ཅེས་པའང་ཚངས་སྲས་འཇམ་དཔལ་རྡོ་རྗེས་
- 146 -

༄༅། །ཟབ་གཏེར་ཆོས་ཀྱི་མཛོད་ཁང༌།
བཀའ་ལུང་ཕེབས་པ་ལྟར་མི་ཕམ་རྣམ་པར་རྒྱལ་བས་དཔལ་ལྷུན་གྲུབ་སྟེང་དུ་རབ་ཚེས་ཤིང་ལུག་མཆུ་ཟླའི་ཡར་ཚེས་བཅུ་ 
གསུམ་པར་སྤེལ་བ་འདིས་ཆོས་ལྡན་གྱི་རྒྱལ་པོའི་དབུ་འཕང་མཆོག་ཏུ་མཐོ་ཞིང་བསྟན་འགྲོའི་དོན་ལྷུན་གྱིས་གྲུབ་པར་
གྱུར་ཅིག མངྒ་ལཾ། །
Tལེན་
ཡེསྭཱཧཱ། ༄༅།། ཚ
ཨཨཱ
ཨེལཱི
མ
སིདྡྷི
5}
ཧོ
42
ཧི
«ཧེ@R
gzS]
»4gvgú
gw]•L@A>e{lav-nbegrzu
༄༅། ཀུན་མཁྱེན་འཇམ་མགོན་མི་ཕམ་རིན་པོ་ཆེའི་དགོངས་པ་ལས་བྱུང་བའི་གེ་སར་སྲོག་གི་འཁོར་ལོ་ 
འདིང་བཏུད༌། རྩེ་ཆོས་སྨན་དང་དྲི་བཟང་པོ་ཁྱུགས། རང་བྱུང་གི་ཤེལ་ལ་ཧཱུྂ་བྲིས། དེ་མཉམ་དའ་སྣས་དྲིལ་ 
ཏེ་ལུས་ལ་རནང་བས་ལུས་དང་གྲིབ་བཞིན་འགྲོགས་པར་འགྱུར་རོ་གསུངས་སོ།། ཀའ་འབུམ་ ཞ་ ཞཱང་
ཞུགས།
- 147 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །རིགས་གསུམ་པདྨའི་སྒྱུ་འཕྲུལ་འཛམ་གླིང་གེ་སར་རྒྱལ་པོ་ 
བརྟེན་སྒྲུབ་མཆོད་པའི་ལས་རིམ་འདོད་འབྱུང་ནོར་ 
བུའི་དགའ་ཚལ་ཞེས་བྱ་བ་བཞུགས་སོ། །
ན་མོ་གུ་རུ་མཉྫུ་ཤྲཱི་ཡེ། ཤེས་རབ་རལ་གྲི་མདའ་གཞུ་ཐོགས། །ཉོན་མོངས་མི་ཤེས་གཡུལ་ངོ་སེལ། །དཔའ་བོ་བདུད་དགྲ་ 
བདུད་འདུལ་བ། །གང་འདུལ་སྒྱུ་འཕྲུལ་དྲྭ་བར་འདུད། །རིགས་གསུམ་པདྨ་ཐོད་ཕྲེང་གི །སྒྱུ་འཕྲུལ་འཛམ་གླིང་དགྲ་བླའི་ 
རྒྱལ། །སེང་ཆེན་ཡིད་བཞིན་ནོར་བུ་མཆོག །སྒྲུབ་ཅིང་མཆོད་པའི་ལས་རིམ་བྲི། །འདིར་དབང་ཐོབ་ཅིང་དམ་ཚིག་ལ་ 
གནས་པས་སེང་ཆེན་ཡིད་བཞིན་ནོར་བུ་བསྒྲུབ་པར་འདོད་པས་གནས་གཙང་མར། འཛོམས་ན་དགྲ་བླའི་སྐུ་འབག་དང་ 
བླ་རྡོ་སྲོག་འཁོར་བཤམས་པའི་མདུན་དུ་རྩ་གསུམ་ཆོས་སྲུང་གི་མཆོད་གཏོར་སྤྱི་དང་། ཁྱད་པར་དགྲ་བླའི་གཏོར་མ་མཁར་ 
ཐབས་ཀྱི་རྩེ་མོར་ནོར་བུ་འབར་བས་བརྒྱན་པ། འཁོར་བཤོས་བུ་བཞི་དང་རིལ་བུ་གྲངས་མེད་པས་བསྐོར། རྒྱུན་ཁྱེར་སོགས་ 
ལ་མཆོད་གཏོར་མཐོང་བརྒྱུད་ལྟར་བཤམས་པ་མཆན། བའི་གཡས་གཡོན་དུ་སྨན་རག་དང་མདུན་དུ་ཕྱི་ནང་ཉེར་སྤྱོད་ཚོགས་ 
གཏོར་སོགས་ཅི་འབྱོར་བའི་མཆོད་པ་དང༌། གཞན་ཡང་བསྐང་རྫས་སྤྱན་གཟིགས་དཀོར་ནོར་རོལ་མོའི་བྱེ་བྲག་སོགས་ཇི་
ལྟ་རིགས་པ་མངོན་པར་འདུ་བྱས་ཏེ། སྒྲུབ་པ་པོ་བདེ་བའི་སྟན་ལ་འཁོད་ནས། ཐོག་མར་འཁོར་བར་ངེས་འབྱུང་དང་གཞན་ 
ཕན་བྱང་ཆུབ་སེམས་ཀྱི་ཀུན་ནས་བསླངས་ཏེ། འཁོར་འདས་ཀྱི་ཆོས་ཐམས་ཅད་སྟོང་ཞིང་བདག་མེད་པ་སྤྲོས་པའི་མཚན་ 
པ་མཐའ་དག་དང་བྲལ་བ་ཡིན་ཡང༌། རང་བཞིན་འོད་གསལ་ཀྱི་འཆར་སྒོ་ཅིར་ཡང་མ་འགགས་པས། རབ་འབྱམས་རྩ་གསུམ་ 
ཆོས་སྲུང་དགྲ་བླའི་རོལ་པ་བསམ་གྱིས་མི་ཁྱབ་པར་འཆར་བས་ན། དེ་ཐམས་ཅད་ཀྱང་མཁའ་ཁྱབ་ཡེ་ཤེས་སྒྱུ་མའི་རོལ་
མོ་གང་འདུལ་སྒྱུ་འཕྲུལ་དྲྭ་བར་སྣང་བའི་ཕྱིར་དངོས་གཅིག་དུ་མར་འཕྲུལ་བའི་ཚུལ་གྱིས་གནས་ཚུལ་ལ་བཟང་ངན་དམན་
མཆོག་གི་དབྱེ་བསལ་རྡུལ་ཙམ་མ་དམིགས་ཤིང༌། ཀུན་ཀྱང་རང་སེམས་གཉུག་མའི་རང་རྩལ་དུ་རྟོགས་པའི་ལྟ་བའི་གདེང་
- 148 -

༄༅། །ཟབ་གཏེར་ཆོས་ཀྱི་མཛོད་ཁང༌།
དང་ལྡན་པའི་ངང་ནས། ཐོག་མར་སྐྱབས་སུ་འགྲོ་བ་ནི། སྐྱབས་ཀྱི་དམ་པ་སྐྱབས་སུ་འོས། །འཇིག་རྟེན་ 
དགྲ་སྟེ་རབ་ཀྱི་མཆོག །འཇིགས་པ་མ་ལུས་སེལ་བ་པོ། །སྐྱབས་གནས་རྣམས་ལ་སྐྱབས་ 
སུ་མཆི། །ལན་གསུམ། སེམས་བསྐྱེད་པ་ནི། མི་ཤེས་འདམ་དུ་བྱིང་བ་ཡི། །སེམས་ཅན་ཀུན་ལ་ 
སྨན་པ་དང་། །བླ་མེད་འབྲས་བུ་འཐོབ་བྱའི་ཕྱིར། །རྫོགས་པའི་བྱང་ཆུབ་སེམས་བསྐྱེད་ 
དོ༑ ༑ ལན་གསུམ། ཚོགས་བསགས་ཡན་ལག་བདུན་པ་ནི། འགྲོ་བའི་བླ་མ་སྟོན་པ་པོ། །དམ་ཚིག་ 
ཆེན་པོ་དེ་ཉིད་མཁྱེན། །དབང་པོ་བསམ་པ་མཁྱེན་མཆོག་གི །བཅོམ་ལྡན་འདིར་ནི་དགོངས་ 
པར་མཛོད། །བཅོམ་ལྡན་འདས་ཀྱི་ཡེ་ཤེས་སྐུ། །ཡེ་ཤེས་སྐུ་སྟེ་རང་བྱུང་བ། །རིགས་ 
གསུམ་པདྨ་རྒྱལ་པོ་ལ། །གུས་པས་ཕྱག་འཚལ་སྐྱབས་སུ་མཆི། །མཆོག་གི་དང་པོ་སྐུ་ 
གསུམ་འཆང༌། །སངས་རྒྱས་སྐུ་ལྔའི་བདག་ཉིད་ཆེ། །ཁྱབ་བདག་ཡེ་ཤེས་ལྔ་ཡི་བདག ། 
དེ་བཞིན་གཤེགས་ལ་ཕྱག་འཚལ་ལོ། །དོན་ཟབ་དོན་ནི་རྒྱ་ཆེ་ཞིང༌། །དོན་ཆེན་མཚུངས་ 
མེད་རབ་ཞི་བ། །ཐོག་མ་བར་དང་མཐར་དགེ་བ། །དམ་པའི་ཆོས་ལ་ཕྱག་འཚལ་ལོ། ། 
མྱ་ངན་འདས་ཞི་མྱ་ངན་འདས། །ལེགས་པར་མྱ་ངན་འདས་དང་ཉེ། །བདེ་སྡུག་སེལ་བ་ 
མཐར་གྱུར་པའི། །དགེ་འདུན་ལ་ཡང་ཕྱག་འཚལ་ལོ། །མཆོད་འོས་བསྟོད་འོས་ཕྱག་གི་ 
གནས། །རྟག་ཏུ་རི་མོར་བྱ་བའི་འོས། །བཀུར་འོས་བརྗོད་པར་བྱ་བའི་མཆོག །ཀུན་ 
ལའང་གུས་པས་ཕྱག་འཚལ་ལོ། །ཁྱབ་བདག་བདག་ལ་སྨན་པ་དང་། །བདག་དོན་བདག་ 
ལ་ཐུགས་བརྩེའི་ཕྱིར། །བདག་ལུས་ལོངས་སྤྱོད་དགེ་རྩར་བཅས། །ཀུན་བཟང་མཆོད་ 
པའི་སྤྲིན་དུ་བཞེས། །ཉོན་མོངས་པས་ནི་སེམས་དཀྲུགས་ཤིང༌། །མི་ཤེས་འདམ་དུ་བྱིང་ 
བ་ཡི། །བྱིས་པ་བདག་གི་ནོངས་པ་ཀུན། །སྙིང་ནས་འགྱོད་པས་བཤགས་ཤིང་སྡོམ། ། 
སྨོན་ལམ་ཡེ་ཤེས་རྒྱ་མཚོ་སྟེ། །བྱམས་ཆེན་རང་བཞིན་དཔག་ཏུ་མེད། །སྙིང་རྗེ་ཆེན་པོ་
- 149 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བློ་ཡི་མཆོག །དེ་ལ་བདག་ནི་ཡི་རང་ངོ༌། །ཉོན་མོངས་མ་ལུས་བསལ་བ་དང༌། །མི་ཤེས་ 
མ་ལུས་སྤང་བའི་ཕྱིར། །བསམ་པའི་ཁྱད་པར་ཇི་བཞིན་དུ། །ཆོས་ཀྱི་འཁོར་ལོ་བསྐོར་ 
བར་བསྐུལ། །སངས་རྒྱས་སྤྲུལ་པའི་རྒྱུད་འཆང་བ། །ཕྱོགས་བཅུར་སྤྲུལ་པ་སྣ་ཚོགས་ 
འགྱེད། །ཇི་བཞིན་འགྲོ་བའི་དོན་བྱེད་པ། །ཀུན་ལ་རྟག་པར་བཞུགས་གསོལ་འདེབས། ། 
རྣམ་པར་མི་རྟོག་དབྱིངས་མི་ཟད། །ཆོས་དབྱིངས་དམ་པ་ཟད་མི་ཤེས། །བསོད་ནམས་ 
ལྡན་པ་བསོད་ནམས་ཚོགས། །ཀུན་ཀྱང་ཡེ་ཤེས་ཆེན་པོར་བསྔོ། །ལན་གསུམ། སྤྲོ་ན་སྐབས་ 
འདིར་རྗེ་བླ་མའི་གསུང་ལྟར་གེ་སར་བླ་མའི་རྣལ་འབྱོར་སྦྱར། གང་ལྟར་ཡང་བགེགས་ལ་བཀའ་བསྒོ་བ་ནི། བགེགས་ 
གཏོར་རཾ་ཡཾ་ཁཾ་གིས་བསངས། ཨོཾ་ཨཱཿཧཱུྃ་གིས་བྱིན་གྱིས་བརླབས། ༀ་སརྦ་བྷུ་ཏ་ཨཱ་ཀཪྵཱ་ཡ་ཛཿ ས་མགྲོན་དགུག 
ཨོཾ་སརྦ་བིགྷན་ན་མ་སརྦ་ཏ་ཐཱ་ག་ཏ་བྷྱོཿ་སོགས་ལན་གསུམ་གྱིས་བསྔོ། ཧཱུཾ། བླ་མ་རྣམས་ཀྱི་བྱིན་ 
རླབས་དང༔ ཡི་དམ་ལྷ་ཡི་ཏིང་འཛིན་དང༔ མཁའ་འགྲོ་རྣམས་ཀྱི་མཐུ་རྩལ་གྱིས༔ དངོས་ 
གྲུབ་བར་ཆད་བྱེད་པའི་བགེགས༔ ལོག་པར་འདྲེན་པ་བདུད་ཀྱི་ཚོགས༔ འདི་རུ་མ་འདུག་ 
གཞན་དུ་དེངས༔ ཞེས་དང་ཧཱུཾ་བཞི་པའི་སྔགས་བརྗོད་ཅིང་གཏོར་མ་ཕྱི་རོལ་དོར་ལ་བགེགས་བསྐྲད། མཚམས་ 
གཅོད་པ་ནི། ཧཱུཾ། ང་ནི་ཡེ་ནས་ངང་གིས་ཁྲོ༔ མཚམས་གཅོད་ཁྲོ་བོས་ནམ་མཁའ་གང༔ བགེགས་ 
འདུལ་ཁྲོ་བོའི་རོལ་མཚམས་ལསཿ སུ་ཡང་འདའ་བར་མ་བྱེད་ཅིག༔ ཨོཾ་བཛྲ་ཀྲོ་དྷ་རཀྵ་ 
རཀྵ་ཧཱུཾ༔ ཞེས་བསྲུང་འཁོར་བསྒོམ། བྱིན་དབབ་པ་ནི། ཧཱུཾ། ཨོ་རྒྱན་ཡུལ་གྱི་ནུབ་བྱང་མཚམསཿ 
པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་ 
གྲགས༔ འཁོར་དུ་མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་སུ་བདག་སྒྲུབ་ཀྱི བྱིན་ 
གྱིས་བརླབ་ཕྱིར་གཤེགས་སུ་གསོལ༔ ད་ལྟ་སྙིགས་མ་ལྔ་ཡི་དུས། །ནག་ཕྱོགས་རྒྱ་འདྲེའི་ 
འཚུབ་འགྱུར་དང༌། །མཐའ་དམག་གདུག་པའི་ཁ་གནོན་དུ། །ཁྱོད་ཉིད་དགྲ་བླའི་སྐུར་
- 150-

༄༅། །ཟབ་གཏེར་ཆོས་ཀྱི་མཛོད་ཁང་།
བཞེངས་པ། །གེ་སར་རྒྱལ་པོའི་བྱིན་ཕོབ་ཅིག །བཀྲ་ཤིས་གསང་བའི་གནས་མཆོག་ 
འདི། །གཞལ་ཡས་ཁང་དུ་བྱིན་གྱིསོ་བས། །སྒྲུབ་རྫས་རྣམས་ལ་བྱིན་འོད་ཕོབ། །རྣལ་ 
འབྱོར་བདག་ལ་དབང་བཞི་བསྐུར། །བགེགས་དང་ལོག་འདྲེན་བར་ཆད་སོལ༔ མཆོག་ 
དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛཿ 
སིདྡྷི་ཕ་ལ་ཧཱུྃ༔ ཀཱ་ཡ་ཝཱ་ཀ་ཙིཏྟ་ཛྙ་ན་ཨཱ་བེ་ཤ་ཡ་ཨ་ཨཱ༔ ཞེས་དབབ། མཆོད་རྫས་བྱིན་གྱིས་བརླབ་པ་ 
ནི༑ རཾ་ཡཾ་ཁཾ་གིས་བསང་སྦྱངས། ཧཱུཾ། རྣམ་དག་ཆོས་དབྱིངས་ངང་ཉིད་ལས༔ རང་བྱུང་མཆོད་ 
པའི་ཕུང་པོ་ནི༔ ཀུན་བཟང་མཆོད་པའི་སྤྲིན་ལྟ་བུ༔ དཔག་ཡས་ནམ་མཁའ་གང་བར་ 
གྱུར༔ ༀ་བཛྲ་ཨཉྙཾ་ནས་ཤཔྟ་ཨཱ་ཧཱུྃ་གི་བར་དང་། ༀ་སརྦ་པཉྩ་ཨ་མྲྀ་ཏ་ཨཱཿཧཱུྃ༔ ༀ་མ་ཧཱ་རཀྟ་ 
ཨཱཨཱཿཧཱུྃ༔ ༀ་མ་ཧཱ་བ་ལིངྐ་ཨཱཿཧཱུྃ༔ གིས་བརླབ། བཛྲ་སྤྲ་ར་ཎ་ཁཾ་གིས་མཁའ་ཁྱབ་ཏུ་སྤེལ་ལོ། །དེས་ཆོ་གའི་ 
སྔོན་འགྲོ་རྣམས་སོང་ནས། དངོས་གཞིའི་ཐོག་མར་བདག་བསྐྱེད་བསྒོམ་པ་ནི། ཆོས་དབང་བླ་མ་གསང་བ་འདུས་པ་ལྟར་ 
བྱ་སྟེ། ༀ། ཆོས་སྐུ་མི་འགྱུར་རྡོ་རྗེའི་སེམས༔ པདྨ་རྒྱལ་པོ་འདི་སྐད་སྨྲ༔ དང་པོ་ཆོས་རྣམས་ 
དམིགས་མེད་ཅིང༔ སྨྲ་བརྗོད་བྲལ་བ་རྫོགས་པ་ཆེ༔ བློ་འདས་ཆོས་སྐུ་མི་འགྱུར་བའི༔ 
དེ་བཞིན་ཉིད་ཀྱི་ཏིང་འཛིན་བསྒོམ༔ ཨཱཿ༔ བློ་བྲལ་དེ་ཡི་ངང་ཉིད་ལས༔ སེམས་ཅན་ཀུན་ 
ལ་ཁྱབ་པ་ཡིས༔ བརྩེ་བའི་སྙིང་རྗེ་ཆེན་པོ་བསྒོམ༔ ཧཱུཾ༔ སྟོང་ཉིད་སྙིང་རྗེའི་ངང་ཉིད་ལས༔ 
འགྲོ་དོན་དཔག་མེད་བྱེད་པའི་སླད༔ རང་རིག་གསེར་གྱི་རྡོ་རྗེར་བསྒོམ༔ རྡོ་རྗེའི་འོད་ 
ལས་གཞལ་ཡས་ཁང༔ པདྨ་རིན་ཆེན་འབར་བར་སྤེལ༔ འཇའ་ཚོན་བྲེས་པ་ལྟ་བུའི་ནང༔ 
ལྟེ་དབུས་ཉི་ཟླ་པདྨའི་སྟེང༔ རྡོ་རྗེ་གནས་གྱུར་དྲན་རྫོགས་སུ༔ རྟ་མགྲིན་དབང་ཆེན་སྐུ་ 
མདོག་དམར༔ ཞལ་གཅིག་ཕྱག་གཉིས་དབུ་ཡི་གཙུག༔ རྟ་མགོ་རྟ་སྐད་ཕྱོགས་བཅུར་ 
སྒྲོག༔ ཕྱག་གཡས་དབང་སྡུད་གྲི་གུག་འཕྱར༔ ཕྱག་གཡོན་ཐོད་པ་ཁྲག་བཀང་གསོལ༔
- 151-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རུས་པའི་རྒྱན་དྲུག་ཁ་ཊཾ་བསྣམས༔ གཡས་བསྐུམ་གཡོན་བརྐྱང་བདུད་བཞི་བརྫིས༔ ཉི་ 
ཟླ་པད་སྟེང་འགྱིང་ཞིང་བརྗིད༔ གཡོན་ནས་རྡོ་རྗེ་ཕག་མོ་འཁྱུད༔ ཆ་ལུགས་ཡབ་འདྲ་ 
སྤྱི་བོའི་གཙུག༔ ཕག་ཞལ་མཐིང་ག་ངུར་སྒྲ་སྒྲོག༔ གཞོན་ཚུལ་ནུ་མ་བྷ་ག་རྒྱས༔ བསྐལ་ 
པའི་མེ་དཔུང་ཀློང་ན་བཞུགས༔ འོད་ཟེར་རྡོ་རྗེའིཚྭ་ཚྭ་འཕྲོ༔ དེ་ཉིད་སྤྱི་གཙུག་ཉི་ཟླའི་ 
སྟེང༔ པདྨ་གེ་སར་སྙིང་པོ་ལ༔ བདག་ཉིད་པདྨ་ཐོད་འཕྲེང་རྩལ༔ རྡོ་རྗེ་སེམས་དཔའི་ 
ཆ་ལུགས་ཅན༔ མཐིང་ནག་ཞལ་གཅིག་ཕྱག་གཉིས་པ༔ གཅེར་བུ་སྤྱན་གསུམ་རུས་རྒྱན་ 
ཅན༔ ཕྱག་གཡས་རྡོ་རྗེ་ཐུགས་ཀར་འཛིན༔ ཕྱག་གཡོན་དྲིལ་བུ་ཡུམ་ལ་འཁྱུད༔ ཞབས་ 
གཉིས་རྡོ་རྗེ་སྐྱིལ་ཀྲུང་བཞུགས༔ དེ་ཡི་འཕང་གཡོན་རིག་མ་ནི༔ ཡེ་ཤེས་མཁའ་འགྲོ་ 
འཚོ་རྒྱལ་མ༔ བཅུ་དྲུག་ལོན་པའི་གཞོན་ཚུལ་ཅན༔ པད་མདོག་ནུ་མ་བྷ་ག་རྒྱས༔ རིན་ 
ཆེན་རུས་རྒྱན་ཅོད་པན་ཅན༔ ཕྱག་གཡས་ཡབ་ཀྱི་མགུལ་ནས་འཁྱུད༔ ཕྱག་གཡོན་ཐོད་ 
པའི་བདུད་རྩི་སྟོབ༔ ཞབས་གཉིས་ཡབ་ཀྱི་སྐེད་ལ་འཁྲིལ༔ སྐུ་མདོག་དཀར་དམར་འཛུམ་ 
མདངས་ཅན༔ སྐྲ་གྲོལ་གཅེར་བུ་འོད་ལྡན་བསམ༔ ཕྱོགས་བཞིར་རིགས་བཞི་ཐོད་ཕྲེང་ 
རྩལ༔ དཀར་སེར་དམར་དང་ལྗང་གུའི་མདོག༔ ལས་བཞི་བསྒྲུབ་ཕྱིར་མོས་པས་བསྐྱེད༔ 
ཁོར་ཡུག་འཇའ་ཡི་དྲྭ་བར་བསྒོམ༔ ཕྱོགས་མཚམས་རིན་ཆེན་ཟུར་བརྒྱད་ཀྱི༔ འཛུམ་ 
སྟེང་བར་སྣང་འཇའ་འོད་ཀློང༔ སྤྲུལ་པའི་གུ་རུ་མཚན་བརྒྱད་གསལ༔ ཧྲཱིཿ༔ ཕོ་བྲང་ཕྱོགས་ 
བཞིར་པད་འདབ་བཞི༔ དཀར་སེར་དམར་ལྗང་རིན་ཆེན་འབྲུའི༔ ནང་ཁོང་ཞིང་གི་གདན་ 
བཞི་ལ༔ རྡོ་རྗེ་རིན་ཆེན་པདྨ་དང༔ ལས་ཀྱི་མཁའ་འགྲོ་ཡབ་ཡུམ་རྣམས༔ སྐུ་མདོག་ 
རིགས་ཀྱི་ཁ་དོག་ལ༔ འཁྲིལ་སྦྱོར་རྒྱན་དང་ཆ་ལུགས་རྣམས༔ གཙོ་བོ་ཡབ་ཡུམ་གཉིས་ 
ལྟར་བསྐྱེད༔ སྣ་ཚོགས་པད་འཁོར་ཕྱི་མ་ལ༔ བདག་སྐྱོབ་ལྷ་དང་རིག་འཛིན་དངཿ༔ རིགས་
- 152 -

༄༅། །ཟབ་གཏེར་ཆོས་ཀྱི་མཛོད་ཁང༌།
འདུས་མཁའ་འགྲོ་ཆོས་སྐྱོང་རྣམས༔ དངོས་གྲུབ་སྟེར་ཞིང་བར་ཆད་སེལ༔ གླུ་དང་གར་ 
བྱེད་རོལ་མོ་སྒྲོག༔ འདོད་ཡོན་མཆོད་པ་སྣ་ཚོགས་སྟོབ༔ ཆར་སྤྲིན་གཏིབས་པ་ལྟ་བུར་ 
བསྐྱེད༔ དུ་མར་སྣང་ཡང་རང་དུ་གཅིག༔ ཅེས་གསལ་གདབ། བཟླས་པ་བྱ་བ་ནི། སྣང་སྲིད་གཞལ་ 
ཡས་བླ་མ་ལྷ༔ ཐམས་ཅད་ཕྱག་རྒྱའི་དཀྱིལ་འཁོར་ཆེ༔ དཔེར་ན་ཆུ་ཟླ་འཇའ་ཚོན་ལྟར༔ 
སྣང་ལ་རང་བཞིན་མེད་པར་བསྒོམ༔ ཞེས་པའི་དགོངས་པ་སྲོག་ཏུ་བཟུང་ནས་སྤྱི་བོའི་བླ་མ་ལ་སེམས་རྩེ་གཅིག་ 
པའི་མོས་གུས་གདུང་ཤུགས་དྲག་པོས། ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ༔ ཞེས་བསྙེན་པའི་ཚུལ་དུ་བཟླ་དབང་བཞི་ 
ལེན་པའི་དམིགས་གནད་དང་སྦྱར་སྟེ། ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛ༔ སིདྡྷི་ 
ཕ་ལ་ཧཱུཾ་ཨཱཿ ཞེས་བཟླས་མཐར། རང་རྟ་མགྲིན་དུ་གསལ་བའི་ཐུགས་རྗེའི་འོད་ཀྱིས་རིགས་ 
བཞིའི་ཐོད་ཕྲེང་བསྐུལ་བས་སྐུ་དང་འོད་ཟེར་གྱི་སྤྲོ་བསྡུས་ཕྲིན་ལས་གང་འདོད་སྒྲུབ་པར་ 
བསམས་ལ། ཤྲཱི་མ་ཧ་རི་ནི་ས་ར་ཙ་ཧྲི་ཡ་ཙིཏྟ་ཧྲིང་ཧྲི་བཛྲ་སརྦ་སིདྡྷི་ཤནྟིཾ་པུཥིང་ཝཱ་ཤྀ་མཱ་ར་ཡ་ 
རྦད༔ ཅེས་པའང་ཅི་རིགས་སུ་བཟླའོ། །དེ་ནས་མདུན་བསྐྱེད་ཀྱི་ལས་གཞུང་དངོས་ནི། རྡོ་རྗེ་ཚེ་རྒྱལ་གྱི་བསྐང་གསོལ་ 
འདོད་རྒུ་མྱུར་འགྲུབ་ཉིད་མཐར་ཆགས་སུ་གཏོང་བ་ལས་གཞན་མ་དགོས་ཤིང་བྱིན་རླབས་ཀྱི་ཚན་ཁ་ཆེ་བས་ཚིག་ཉོབ་
ཀྱང་མི་དགོས། ལྷ་བསྐྱེད་ཀྱི་སྐུའི་རྣམ་འགྱུར་ཡང་གཞུང་གསལ་ལྟར། སྐབས་སུ་གང་བབ་ཁ་བསྒྱུར་ཀྱང་དེར་གསལ་བ་ 
བཞིན་བྱ་བ་ལས་གཞན་མ་དགོས། སྤྱན་འདྲེན་སོགས་གཞུང་ལྟར་ལ། དམ་བཞག་འཕྲོར་སྤྲོ་ན། ཧཱུཾ། ཤེས་རབ་རལ་ 
གྲི་མདའ་གཞུ་ཐོགས། །ཉོན་མོངས་མི་ཤེས་གཡུལ་ངོ་སེལ། །དཔའ་བོ་བདུད་དགྲ་བདུད་ 
འདུལ་བ། །ཁྱོད་ལ་གུས་པས་ཕྱག་འཚལ་ལོ། །ༀ་ན་མོ་ན་མ་མི། ཞེས་པས་ཕྱག་བྱ། 
མཆོད་པ་ཆེན་པོ་དགའ་བ་ཆེ། །དགའ་བ་ཆེན་པོ་མགུ་བ་ཆེ། །དགའ་ཆེན་རོལ་མོ་བསམ་ 
ཡས་པ། །ཀུན་བཟང་མཆོད་པའི་སྤྲིན་གྱིས་མཆོད། །ཨོཾ་ཏྲི་ཞིམ་ཁྱིམ་ས་པཱ་རི་ཝཱར་ཨཉྙཾ་ 
སོགས་སྦྱར་ཡང་མི་འགལ་ལོ། །བཤགས་པ་ནས་བཟུང་བསྟོད་པའི་བར་དང༌། བཟླས་དམིགས་གཞུང་གསལ་ལྟར་གྱིས་
- 153 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བསྙེན་པ་བྱེད་ན་ཡིག་འབྲུ་རེ་ལ་ཁྲི་རེ་ཁ་སྐོང་དང་བཅས་པ་བཟླ་བ་སོགས་སྤྱི་ལྟར། ཐུན་མཐར་དབྱངས་གསལ་ཡིག་བརྒྱ་ 
རྟེན་སྙིང་རྣམས་གསུམ་གསུམ་བཟླས་པས་སྔགས་ཀྱི་ནུས་པ་ཉམས་པ་གསོ་ཞིང་བརྟན་པར་བྱས་ལ། ཧཱུཾ། དངོས་འབྱོར་ 
ཡིད་ལས་བྱུང་བ་ཡི། །ཉེར་སྤྱོད་འདོད་ཡོན་བཀྲ་ཤིས་རྫས། །སྨན་གཏོར་རཀྟ་མཁོ་ 
དགུའི་རྫ་ས། །མི་འཛད་ནམ་མཁའ་མཛོད་དུ་འབུལ། །ཞེས་དང་གོང་གི་མཆོད་སྔགས་ཀྱིས་མཆོད། 
ཧཱུཾ། རྒྱལ་ཀུན་མཁྱེན་བརྩེ་ནུས་པའི་གར། །རིགས་གསུམ་པདྨའི་སྒྱུ་འཕྲུལ་མཆོག།རྡོ་རྗེ་ 
ཚེ་རྒྱལ་འཁོར་བཅས་ལ། །གུས་པས་བསྟོད་དོ་དངོས་གྲུབ་སྩོལ། །ཞེས་བསྟོད། སྐབས་འདིར་སྤྲོ་ 
ན༑ ཀུན་མཁྱེན་བླ་མའི་གསུང་ཝེར་མའི་བསང་དང་གསེར་སྐྱེམས་གསོལ་མཆོད་ཕྲིན་ལས་མྱུར་འགྲུབ་སོགས་ཇི་ལྟར་འོས་ 
པ་བྱ། གཞན་ཡང་ཚོགས་མཆོད་འབུལ་བར་སྤྲོ་ན། དམ་ཚིག་རྫ་ས་རྣམས་ཚོགས་པར་བྱས་ལ་ནང་མཆོད་ཀྱིས་བྲན་ཏེ། 
རཾ་ཡཾ་ཁཾ། ཨོྃ། ཕྱི་སྣོད་རྣམ་དག་རང་བྱུང་ཀ་པཱ་ལར། །ནང་བཅུད་རྣམ་དག་ཤ་ལྔ་བདུད་ 
རྩི་ལྔ། །འདོད་ཡོན་ཟག་མེད་ཡེ་ཤེས་ཆེན་པོའི་སྤྲིན། །མཁའ་ཁྱབ་ནམ་མཁའ་མཛོད་ 
ཀྱི་འཁོར་ལོར་གྱུར། །ཨོཾ་ཨཱཿཧཱུྃ་ཧ་ཧོ་ཧྲཱི༔ བྱིན་གྱིས་བརླབས། ཧྲཱིཿ༔ མི་འགྱུར་བདེ་བ་ཆེན་པོའི་ 
ཡེ་ཤེས་ནི། །རྣམ་མང་འགྲོ་བ་འདུལ་ཕྱིར་ཕྱག་རྒྱའི་གར། །གང་འདུལ་སྒྱུ་འཕྲུལ་དྲྭ་བའི་ 
རོལ་གར་མཁན། །རིགས་གསུམ་པདྨའི་སྒྱུ་འཕྲུལ་སེང་ཆེན་རྗེ། །རབ་འབྱམས་རྩ་གསུམ་ 
དགྲ་བླའི་དཔུང་ཚོགས་བཅས། །ཐུགས་རྗེའི་ཐུགས་དམ་དབང་གིས་འདིར་གཤེགས་ 
ལ༑ ༑འདོད་ཡོན་ཟག་མེད་བདུད་རྩིའི་ཚོགས་མཆོད་བཞེས། །ཉམས་ཆག་འགལ་འཁྲུལ་ 
ཆོས་དབྱིངས་ཀློང་དུ་བཤགས། །མི་ཕྱེད་རོ་མཉམ་ཆེན་པོར་ཐུགས་དམ་བསྐང༌། །བར་ 
ཆད་བདུད་བཞིའི་འཚེ་བ་དབྱིངས་སུ་སྒྲོལ། །བསྟན་དགྲ་དམ་ཉམས་གདུག་པའི་སྙིང་ 
ཁྲག་བཞེས། །ཚེ་བསོད་དབང་ཐང་རླུང་རྟ་རྒུད་པ་གསོས། །ཕྱོགས་ལས་རྣམ་རྒྱལ་སྙན་ 
པའི་འབྲུག་སྒྲ་སྒྲོགས། །བསམ་པའི་དོན་ཀུན་ཡིད་བཞིན་འགྲུབ་པ་དང༌། །མཐའ་དམག་
- 154 -

༄༅། །ཟབ་གཏེར་ཆོས་ཀྱི་མཛོད་ཁང༌།
དམ་སྲི་རྒྱ་འདྲེས་འཚེ་བ་ཟློག །སངས་རྒྱས་བསྟན་པ་རྒྱས་པའི་ཕྲིན་ལས་མཛོད། །མ་ཧཱ་ 
ག་ན་ཙཀྲ་པཱུ་ཛ་ཁཱ་ཧི། ཞེས་སྤྱན་དྲངས་ལ་ཚོགས་མཆོད་སོགས་ཕུལ་ཞིང་ཕྲིན་ལས་གསོལ་ལ་ཡིག་བརྒྱ་བཟླ། གུ་
རུའི་གསོལ་འདེབས་བསམ་པ་ལྷུན་གྲུབ་མ་འདོན་ཞིང་ཚོགས་ལ་རོལ། ལྷག་མ་རྣམས་གསོག་འཇོག་མེད་པར་བསྡུས་ལ། 
ཨོཾ་ཨཱཿཧཱུྃ་ཧ་ཧོ་ཧྲཱིཿ༔ བྱིན་གྱིས་བརླབ་ལ། ཨེ་ཨ་རལླི་ཧྲི ༼ན༽ ཧྲི་ཕི་ཕི་གྱིས་ལྷག་མགྲོན་དགུགས་ལ། ཧཱུཾ། རྡོ་ 
རྗེའི་དམ་ཚིག་བླ་མེད་འདོད་ཡོན་རྫ་ས། །བཀའ་ཡི་ཕམ་ཕབ་ཟག་མེད་བདུད་རྩིའི་སྤྲིན། །
ལྷག་ལ་དབང་རྣམས་ཅི་བདེར་བཞེས་མཛོད་ལ། །འཁོར་སྲུང་རྐྱེན་ཟློག་བཅོལ་པའི་ཕྲིན་ 
ལས་མཛོད། །ཨོཾ་ཨུཙྪིཥྚ་བ་ལིངྐ་ཁཱ་ཧི། ཞེས་བརྗོད་ལ་ལྷག་མ་ཕྱི་རོལ་དུ་དོར། འདིར་གཏེར་བདག་ཝེར་ 
མའི་བསྐང་བ་ནོར་བུ་རྒྱས་པའི་སྤྲིན་ཆེན་དང་། གཡང་འགུགས་སྲིད་ཞིའི་དྭངས་བཅུད་སྡུས་པའི་ནོར་བུ་སོགས་སྤྲོ་ན་སྦྱར་ 
ཞིང༌། གཞུང་གི་མངའ་གསོལ་ཕྲིན་བཅོལ་བཅས་མཐར་དབྱུང༌། དེ་ནས་མཆོད་གཏོར་ལ་དགྲ་བགེགས་འགུགས་བསྟིམ་ 
སྤྱི་ལྟར་བྱས་ལ། ཨོཾ་ཨཱཿ༔ཧཱུྃ་ཧོཿ བྱིན་གྱིས་བརླབས། རང་སྔགས་ལ་གཏོར་སྔགས་བཏགས་པ་ལན་གསུམ། ཧཱུྃ་ཧྲཱི༔ 
འཇིགས་རུང་སྲིན་པོའི་གྲོང་ཁྱེར་དཔལ་གྱི་རི། །སོགས་ཕྲིན་སྒྲུབ་ལྟར་གྱི་མཆོད་གཏོར་གཙང་སར་ཕུལ
རྗེས་མཆོད་བསྟོད་སོགས་གོང་བཞིན་དང་། ནོངས་བཤགས་རྟེན་བཞུགས་བཅས་སྤྱི་ལྟར་བྱ། དེ་ནས་བདག་བསྐྱེད་བསྡུ་ 
བནི། བླ་མ་རྡོ་རྗེ་སེམས་དཔའ་ཉིད༔ དགྱེས་པ་ཆེན་པོས་རང་ལ་ཐིམ༔ རང་ཡང་ཀུན་གཞི་ 
མ་བཅོས་པའི༔ ངང་ལ་ཡིད་ནི་འཛིན་པ་བྲལ༔ རྣམ་དག་སྤྲོས་བྲལ་ཆོས་ཀྱི་སྐུ༔ ཞེས་ 
པས་དཀྱིལ་འཁོར་གྱི་འཁོར་ལོ་ཐམས་ཅད་སྤྱི་བོའི་བླ་མ་ལ་འདུས་ཤིང་དེ་ཉིད་རང་ལ་ 
ཐིམ་པར་མོས་ཏེ། བླ་མ་དང་རང་སེམས་གཉིས་མེད་སྤྲོས་བྲལ་བློ་འདས་ཀྱི་དགོངས་པ་བསྐྱང་ངོ༌། །བསྔོ་སྨོན་ནི། 
ཨེ་མ་ཧོ༔ བདག་གིས་འགྲོ་བ་ཀུན་དོན་དུ༔ བསྐལ་པ་དཔག་མེད་ཚུན་ཆད་ནས༔ ཐ་མ་ 
ད་ལྟར་ཐུག་གི་བརཿ༔ བདག་གི་ལུས་ངག་ཡིད་གསུམ་ཀྱིས༔ བླ་མ་སྐྱེས་མཆོག་ཡི་དམ་ 
ལྷ༔ སངས་རྒྱས་བྱང་སེམས་ཌཱ་ཀིའི་ཚོགས༔ བསྒོམས་བསྒྲུབས་མཆོད་ཅིང་བསྟོད་
- 155 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དང༔ བྲིས་བཀླགས་བཅངས་ཤིང་ཀུན་ཆུབ་བགྱིས༔ ལྟ་དགོངས་ལ་སོགས་དགེ་སྤྱད་པའི༔ 
འབྲས་བུ་དུས་འདིར་སྨིན་གྱུར་ནས༔ ཀུན་མཁྱེན་ཡེ་ཤེས་མཆོག་ཐོབ་ཤོག༔ གཞན་ཡང་ 
ཕྱོགས་བཅུ་དུས་གསུམ་གྱི༔ བླ་མའི་ཐུགས་དགོངས་རབ་རྫོགས་ཤིང༔ དུས་གསུམ་ཕ་ 
མས་སྣ་དྲངས་པའི༔ འགྲོ་དྲུག་སེམས་ཅན་མ་ལུས་ཀུན༔ བླ་མ་མཆོག་གིས་རྗེས་བཟུང་ 
ནས༔ ཡང་དག་རྡོ་རྗེའི་དོན་རྟོགས་ཤོག༔ ཅེས་དང་། ཨེ་མ་ཧོ༔ ཤེས་བྱའི་དོན་ལ་མ་རྨོངས་ 
པའི༔ བླ་མ་དམ་པའི་བཀྲ་ཤིས་ཤོག༔ གང་ལ་བསམ་པའི་དོན་འགྲུབ་པའི༔ དོན་འགྲུབ་ 
མཆོག་གི་བཀྲ་ཤིས་ཤོག༔ སྐུ་གསུང་ཐུགས་ཀྱི་བྷ་ག་ནས༔ ཕྱག་རྒྱ་ཆེན་པོའི་བཀྲ་ཤིས་ 
ཤོག༔ ཅེས་ཤིས་བརྗོད་ཀྱི་མཚམས་སྦྱར་ཏེ་སྤྱོད་ལམ་ལ་འཇུག་གོ །ཡང་གཡང་སྒྲུབ་གཙོར་བྱེད་ན་བཅས་བཤམས་ 
སོགས་གཡང་སྒྲུབ་གཞུང་གསལ་ལྟ་བུ་འདུ་བགྱིས་ཤིང་། ཆོ་གའི་སྤྱི་ཁོག་སྐྱབས་སེམས་ནས་བདག་བསྐྱེད་བར་གོང་གསལ་
ལྟར་ལ། དེ་ནས་མདུན་བསྐྱེད་རྡོ་རྗེ་ཚེ་རྒྱལ་གྱི་ཚབ་ཏུ་གསང་སྒྲུབ་ཡིད་བཞིན་ནོར་བུ་བསམ་འཕེལ་ལྟར་བྱས་ཏེ། ཛྲབ་ 
དམིགས་དང་སྦྲགས་བཟླས་པ་ཅི་འགྲུབ་སོགས་རྗེས་དབྱངས་གསལ་རྟེན་སྙིང་ཡིག་བརྒྱ་དང་། གོང་གསལ་ལྟར་མཆོད་ 
བསྟོད་སོང་མཚམས་ཕུད་མཆོད་སོགས་སྤྲོ་ན་བྱ། དེ་ནས་ཚོགས་གོང་གསལ་དང་། རང་གཞུང་བསྐང་བ་དང་གཡང་འགུགས་ 
སོགས་ཇི་ལྟར་རིགས་པ་གྲངས་བསགས། མཐར་ནོངས་བཤགས་དང་མཆོད་བསྟོད་སོང་རྗེས། རྟེན་རྫ་ས་རང་གི་གནས་གསུམ་
དུ་རེག་ལ། ཧཱུཾ། ཨོ་རྒྱན་ཡུལ་གྱི་ནུབ་བྱང་མཚམས༔ སོགས་གཡང་འགུགས་རང་གཞུང་གི་སྤྱན་འདྲེན་ 
ལྟར། མི་ཤིགས་ཐིག་ལེར་རྒྱས་ཐོབ་ལ༔ རྡོ་རྗེའི་ཚེ་གཡང་དངོས་གྲུབ་སྩོལ༔ ཅེས་དང་ཐོད་ 
ཕྲེང་རྩལ་དང་རང་སྔགས་མཐར་ཀཱ་ཡ་ཝཱ་ཀ་ཙིཏྟ་སརྦ་སིདྡྷི་ཕ་ལ་ཧཱུྃ༔ ཞེས་བཏགས་ལ་དངོས་གྲུབ་བླངས། 
ཨཱཿ སྣང་སྟོང་མཉམ་པ་ཆེན་པོའི་ཐིག་ལེ་རུ༔ སོགས་བརྗོད་ལ་མཉམ་པར་བཞག་པས་རྒྱས་བཏབ། བརྟན་ 
བཞུགས་དང་ཤིས་བརྗོད་རྒྱས་པར་བྱས་ཏེ། བདག་བསྐྱེད་བསྡུ་ལྡང་སོགས་སྤྱི་ལྟར་བྱ། གཞན་རླུང་རྟ་བསྐྱེད་པ། དགྲ་བླ་ 
ལུས་གཞུགདགྲ་བྲུབ། ལྕག་ཚན་དང་། བ་དན་བསྒྲུབ་པ་སོགས་ནི་རང་རང་གི་གཞུང་ནས་བསྟན་པ་བཞིན་བྱས་པས་དོན་
- 156 -

༄༅། །ཟབ་གཏེར་ཆོས་ཀྱི་མཛོད་ཁང༌།
འགྲུབ་པ་ཡིན་ནོ། །གང་མཚན་དཔྱིད་ཀའི་དཔལ་མོའི་གླུ་དབྱངས་ཀྱིས། །བདེ་སྐྱིད་དབྱར་གྱི་ 
རྒྱལ་མོ་མགྲོན་འབོད་པའི། །རིགས་གསུམ་པདྨའི་སྒྱུ་འཕྲུལ་སེང་ཆེན་རྗེ། །སྒྲུབ་ཚུལ་ 
ཁྱབ་བདག་བླ་མའི་གསུང་བཞིན་སྤེལ། །འཁོར་འདས་ཆོས་ཀུན་ཐིག་ལེ་ཉག་གཅིག་
ཀློང༌། །གདོད་ནས་རོ་མཉམ་མངོན་པར་བྱང་ཆུབ་པའི། །གང་ལ་གང་འདུལ་མཛད་པའི་ 
ཕྲིན་ལས་ནི། །ཅིར་ཡང་འཆར་བ་རྟེན་འབྱུང་ཟབ་མོའི་ཚུལ། །དེ་སླད་བུམ་བཟང་དཔག་ 
བསམ་གཏེར་བཞིན་དུ། །སྐྱེ་རྒུའི་རེ་བ་ཡིད་བཞིན་རྫོགས་མཛད་པས། །སྲས་བཅས་ 
རྒྱལ་བའི་རྣམ་ཐར་ཟབ་མོ་རུ། །ཤེས་ནས་དད་རྣམས་འཕྲལ་ཡུན་ཀུན་ཏུ་དགེ །ཕུན་ 
ཚོགས་སྡེ་བཞིའི་ས་བོན་མ་རྨས་པ། །ཐབས་མཁས་རྟེན་འབྲེལ་རིག་སྔགས་ཆར་བཟང་ 
གིས། །བརླན་ནས་ཚོགས་གཉིས་དཔག་བསམ་ལྗོན་པའི་རྩེར། །ཐར་གྲོལ་འབྲས་བཟང་ 
སྨིན་པ་སོམ་ཉི་ཅི། །ལེགས་བྱས་ཉིན་མོར་བྱེད་པའི་གཟི་འོད་ཀྱིས། །མི་མཐུན་རྒུད་པའི་ 
གྲང་རེག་གཏན་བཅིལ་ནས། །དོན་གཉིས་ཕན་བདེའི་པད་ཚལ་རབ་བཞད་པའི། །དགེ་ 
ལེགས་སྣང་བས་ཕྱོགས་ཀུན་ཁྱབ་གྱུར་ཅིག །ཅེས་པའང་ལུགས་གཉིས་དཔལ་གྱིས་མངོན་པར་མཐོ་བ་
ཨ་དྲན་བུ་བླ་མའི་བཞེད་སྐོང་དུ་སྨུག་པོ་གདོང་གི་རིགས་ལས་སྐྱེས་པའི་བྱ་བྲལ་བ་རྒན་པོ་འཇམ་དབྱངས་བློ་གྲོས་རྒྱ་མཚོའི་ 
སྒྲ་དབྱངས་ཀྱིས་བཀའ་བརྒྱད་བདེ་གཤེགས་འདུས་པའི་ཚོགས་ཁང་དུ་བྲིས་བ་དགེ་ལེགས་ཀྱི་སྣང་བས་ཕྱོགས་ཀུན་ཁྱབ་ 
པའི་རྒྱུར་གྱུར་ཅིགསརྦ་མངྒ་ལཾ། དགེའོ། །དགེའོ། །དགེའོ། །
- 157 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །གེ་སར་སྐྱེས་བུ་ཆེན་པོ་རྡོ་རྗེ་ཚེ་རྒྱལ་གྱི་བསྐང་གསོལ་ 
འདོད་དགུ་མྱུར་འགྲུབ་ཅེས་བྱ་བ་བཞུགས་སོ། །
ཨོཾ་སྭ་བྷཱ་ཝ་སོགས་ཀྱིས་སྦྱངས། རང་ཉིད་རྟ་མགྲིན་པདྨ་དབང་ཆེན་དུ་གསལ་བའི་དབུ་གཙུག་ 
ཏུ་རྡོ་རྗེ་ཐོད་ཕྲེང་རྩལ་བསྒོམ། རང་གི་མདུན་གྱི་ནམ་མཁར་བདུད་རྩིའི་སྤྲིན་དཀར་པོ་
ལང་ལོང་དུ་འཁྲིགས་པའི་དབུས་སུ་དག་པ་ལྷ་ཡི་གཞལ་ཡས་ཁང་རྣམ་པར་རྒྱལ་བའི་ 
ཕོ་བྲང་གི་དབུས་སུ། གསེར་སྦྱོང་ནོར་བུས་བརྒྱན་པའི་ཁྲི་ལ་ཟ་འོག་དར་གོས་བརྩེགས་ 
པའི་གདན་རྒྱ་གྲམ་གྱི་རེ་ཁས་མཚན་པ། དེའི་སྟེང་དུ་བདུད་དང་དམ་སྲིའི་གཡང་ཤུན་ 
བརྗིད་པར་བཀྲམ་པའི་དབུས་སུ། དགྲ་བླའི་རྒྱལ་པོ་གེ་སར་ཟླ་བ་ཉ་གང་བ་ལྟ་བུ་བལྟ་
བས་མི་ངོམ་པའི་མཛེས་སྡུག་ལང་ཚོའི་གཟི་བྱིན་འབར་བ་ཟ་འོག་སྔོ་སྐྱའི་ན་བཟའ་དང༌། 
ཡང་ཕྱམ་དམར་པོ་གསོལ་བ། གཅན་གཟན་གྱི་པགས་པ་སྔོ་སྐྱས་སྨད་དཀྲིས་པ། དབུ་ 
སྐྲ་སིལ་བུར་གྲོལ་བ་ལ་འཇའ་དང་འོད་ཟེར་འཁྱུགས་པ། དབུ་ལ་ཕྱིངས་ཞྭ་ཟླུམ་པོ་ཟླ་ 
བའི་མདངས་ཅན། མཛེས་པའི་གཙུག་ཏུ་རྨ་བྱའི་སྒྲོ་ཕོན་དང་། མེ་ལོང་ནོར་བུ་དར་སྣས་ 
མཛེས་པ་ཞལ་འཛོང་རིང་ལ་མཛེས་འཛུམ་འཕྲོ་བ། སྙན་ཆ་རིན་པོ་ཆེའི་ཀོང་པད་དང༌། 
མགུལ་པ་ལ་གསེར་གྭ་དང་མེ་ལོང་གིས་བརྒྱན་པ། ནོར་བུའི་ཕྲེང་བ་དཀར་དམར་དང་ 
མེ་ཏོག་སྣ་ཚོགས་པའི་དོ་ཤལ་ཅན། ཕྱག་གཡས་ཟ་འོག་གི་འབོལ་ལ་བརྟེན་ཅིང་། དབང་སྡུད་སྐབས་ 
གཡས་རྡོ་རྗེའི་ལྕགས་ཀྱུ་ཞགས་པའི་འཕྲུལ་ཐབས་ཀྱིས་སྲིད་ཞིའི་དྭངས་བཅུད་གཡོ་ཞིང་འགུགས་པ། ཞེས་བསྒྱུར། གཡང་ 
སྐྱབས་དུས། ན་ཡིད་བཞིན་གྱི་ནོར་བུ་དབང་གི་རྒྱལ་པོ་ཐུགས་ཀར་བསྣམས་པ། ཞེས་བསྒྱུར།
- 158 -

༄༅། །ཟབ་གཏེར་ཆོས་ཀྱི་མཛོད་ཁང༌།
མདའ་མོའི་སྐབས། ཕྱག་གཡས་བརྐྱངས་པས་པདྨ་དཀར་པོ་བསྣམས་པ། ཞེས་བསྒྱུར། བཟློག་པའི་སྐབས། གཡས་གནམ་ 
ལྕགས་ཀྱི་རལ་གྲིས་མ་རུང་སྲིན་པོའི་མགོ་འབྲེག་པ། ཞེས་བསྒྱུར། ཕྱག་གཡོན་ལྕགས་གཞུ་དང་ ལྕགས་ 
མདའ་འཛིན་པ། ཞབས་གཉིས་གོ་ལྷམ་སྣ་རིང་གསོལ་ཞིང་རྒྱལ་པོ་རོལ་པའི་སྟབས་ 
ཀྱིས་བཞུགས་པ། དེའི་གཡས་སུ་སྐྱེས་བུ་རྡོ་རྗེ་ལེགས་པ་ཁྱེའུ་དར་དཀར་གྱི་ཕོད་བཅིངས་ 
པ༑ ༑མེ་ཏོག་གི་བརྒྱན་གྱིས་མཛེས་ཤིང་ཤྭ་རྡིལ་ཐོགས་པ། གཡོན་དུ་སྨན་བཙུན་རྡོ་རྗེ་ 
གཡུ་སྒྲོན་མ་གཡུ་ཐོད་གྱོན་ཞིང་ཕྱག་གཡས་མདའ་དར་དང་། གཡོན་བདུད་རྩིའི་ཀ་པཱ་
ལ་དཀུར་བརྟེན་པ། མདུན་དུ་མ་སང་སྤུན་དགུའི་གཙོ་བོ་དམག་དཔོན་མིག་དམར་ཆེན་ 
པོ་ཁྲོས་པའི་ཉམས་ཅན། ཟ་འོག་དམར་ལྗང་གི་བེར་ཅན་འཕྲུལ་ཞགས་དམར་པོ་འདོམ་ 
དུ་གཞལ་བ། དེ་རྣམས་ཀྱི་མདུན་དུ་གསང་བའི་ཡུམ་ཆེན་རྣམ་བཞི་མཛེས་སྡུག་མཚུངས་ 
པ་མེད་པའི་ལང་ཚོ་ཅན། འཁོར་སྨན་ཕྲན་འབུམ་གྱིས་བསྐོར་བ། མཐའ་སྐོར་དུ་ལྷ་དམག་ 
བྱེ་བ་བཙན་རྒོད་གནོད་སྦྱིན་ཀླུ་གཉན་སོགས་དྲེགས་པ་སྡེ་བརྒྱད་ཀྱི་ཚོགས་དང་། དགྲ་ 
ཟླ་ཝེར་མའི་དམག་དཔུང་གྲངས་མེད་པ་གནམ་ས་བར་སྣང་གི་ཁྱོན་ཀུན་ཏུ་སྤྲིན་འཁྲིགས་ 
པ་ལྟ་བུའི་འཁོར་གྱིས་བསྐོར་བའི་གནས་གསུམ་འབྲུ་གསུམ་གྱིས་མཚན་པའི་འོད་ཟེར་
དང་། བདག་གི་ཐུགས་ཀ་ནས་འོད་ཟེར་འཕྲོས་པས་སྟེང་ཕྱོགས་ལྷའི་གནས། ཨོ་རྒྱན་ 
རིག་པ་འཛིན་པའི་ཞིང༌། རྒྱ་དཀར་ནག་དང༌། བོད་ཀྱི་ཡུལ། ཁྱད་པར་མདོ་ཁམས་གླིང་ 
གི་ཡུལ་མཁའ་སྤྱོད་མཐོང་བ་ཀུན་སྨོན་ལ་སོགས་པ། རང་བཞིན་གར་བཞུགས་ཀྱི་གནས་
ནས་གེ་སར་སྐྱེས་བུ་ཆེན་པོ་འཁོར་དང་བཅས་པ་སྐད་ཅིག་གིས་སྤྱན་དྲངས་ཏེ་མདུན་གྱི་ 
དམ་ཚིག་པ་ལ་བརྟན་པར་བཞུགས། ༀ་ཏྲིམ་ཞིམ་ཁྱིམ་མེ་མུ་ཏྲ་འབར་ར་ཧཾ ཨ་ལ་ལི་ 
ཐིམ་པར་གྱུར། ཞེས་སྤྱན་དྲངས་ལ་སྤོས་ཀྱི་དུད་པ་འཐུལ་ཞིང་རོལ་མོ་དང་བཅས་པས། ཀྱེ། དད་པ་དང་ནི་
- 159 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དམ་ཚིག་གིས། །གེ་སར་སྐྱེས་བུ་འཁོར་དང་བཅས། །གནས་འདིར་སྤྱན་འདྲེན་གཤེགས་ 
སུ་གསོལ། །དགྱེས་པའི་གདན་ལ་བརྟན་པར་བཞུགས། །ཨོཾ་ཏྲིམ་ཞིམ་ཁྱིམ་མེ་མུ་ཏྲ་འབར་ 
ར་ཧཾ ཨ་ལ་ལི་ལ་མོ༔ གཏུང་བ་ཁྱེ་ཨ་ཧོ་ཡེ་སིདྡྷི་ཧཱུཾ༔ ཏྲཀེར་ཁྱེམ༔ སྲོག་དུང་དུང་ཛཿ༔ སརྦ་ 
ས་མ་ཡ་ཐིབ་ཐིབ་འདུ་འདུ་དུང་དུང་ཡེད་ཡེད་ཛ་ཛཿ ཞེས་འབོད་སྔགས་བཟླས་མཐར། བཛྲ་ས་ 
མ་ ཡ་ ཛཿ ཛཿཧཱུཾ་ བཾ་ ཧོཿ ཞེས་པས་བསྟིམ། དེ་ནས་དམ་བསྲེ་བ་ནི། ཧཱུཾ། དགོངས་ཤིག་ དགྲ་ བླའི་ རྒྱལ་ 
པོ་ཁྱོད། །སྤྱན་གཟིགས་པདྨ་ཐོད་ཕྲེང་དང༌། །ཕྲིན་ལས་དབང་པོའི་སྡེ་ལ་སོགས། །རིག་ 
འཛིན་བརྒྱུད་པའི་སྤྱན་སྔ་རུ། །རྣལ་འབྱོར་གྲོགས་སུ་ཁས་བླངས་པའི། །ཞལ་བཞེས་ 
དམ་བཅའ་མ་བསྙེལ་བར། །ཅི་བཅོལ་ཕྲིན་ལས་མ་ལུས་པ། །བྱང་ཆུབ་བར་དུ་བསྒྲུབ་ 
བར་མཛོད། །བཛྲ་ས་མ་ཡ་རཀྵ་ཧཱུཾ། ན་མོ་ན་མ་མི། ཞེས་ཕྱག་བྱ། ཨོཾ་ཏྲིམ་ཞིམ་ཁྱིམ་ས་པཱ་ 
རི་ཝ་ར་ཨཧཱུྃ་པགྱྀ་པུཥྤ་དྷུ་པེ་ཨ་ལོ་ཀེ་གྷནྱེ་ནཻ་ཝིདྱ་ཤཔྟ་ཨཥྚ་མངྒ་ལཾ་དྲ་ཕྱྀ་ལིངྒ་སབྟ་རཏྣ་ 
པཉྩཀ༌མ༌གུ༌ན༌ཨ་མྲྀ་ཏ་རཀྟ༌བ༌ལིངྷ་པཱུ་ཛཿ པྲ་ཏཱིཙྪ་སྭཱ་ཧཱ། ཞེས་པསམཆོད་ལ། ཧཱུཾ། རྩ་གསུམ་ 
ཀུན་འདུས་གེ་སར་ཡིད་བཞིན་ནོར། །ཐུགས་རྗེ་བརྩེ་བས་བདག་ལ་དགོངས་སུ་གསོལ། 
བདག་ཅག་མ་རིག་འཁྲུལ་པའི་གཞན་དབང་གིས། །སྐུ་གསུང་ཐུགས་དང་རྩ་བ་ཡན་ 
ལག་གི །དམ་ཚིག་ཆག་ཉམས་འགལ་བ་ཅི་མཆིས་པ། །ཐོག་མེད་ནས་བསགས་སྡིག་ 
སྒྲིབ་ཉེས་པའི་ཚོགས། །འགྱོད་པས་བཤགས་སོ་བྱང་ཞིང་དག་པ་དང༌། །མི་སྒྲིབ་ཚངས་ 
པ་མཆོག་གི་དངོས་གྲུབ་སྩོལ། །བཛྲ་ས་མ་ཡ་ཨཱཿ ཞེས་པས་བཤགས་ནས། དེ་ནས་བསྐང་བ་ནི། 
ཧཱུྃ་ཧྲཱིཿ རབ་འབྱམས་ཞིང་ཁམས་རྒྱ་མཚོའི་མཆོད་པའི་སྤྲིན། །མེ་ཏོག་བདུག་སྤོས་མར་ 
མེ་དྲི་ཆབ་དང༌། །ཞལ་ཟས་རོལ་མོ་འདོད་པའི་ཡོན་ཏན་ལྔ། །ཁྲག་ཆང་ཨཧཱུྃ་དབང་པོའི་ 
མེ་ཏོག་དང༌། །ཚིལ་གསུར་ཙོང་ཐུག་ཞུན་ཆེན་སྒྲོན་མེ་དང༌། །ཤ་ཆེན་རྐང་གླིང་ཐོད་རྔ་
- 160 -

༄༅། །ཟབ་གཏེར་ཆོས་ཀྱི་མཛོད་ཁང་།
དྲག་པོའི་རྫས། །བདུད་རྩི་སྨན་དང་དམར་ཆེན་རཀྟ་དང༌། །བ་ལིང་གཏོར་མ་ཛ་གད་ 
དཔའ་བོའི་ཕུད། །བདེ་ཆེན་དགའ་བཞི་འདྲེན་པའི་རིག་མ་འབུམ། །གོ་མཚོན་ཡུལ་མཁར་ 
ཟས་གོས་ཆས་རྒྱན་ཕྱུག།རྒྱལ་སྲིད་རིན་ཆེན་ཉེ་རྫས་ནོར་སྣ་ཚོགས། །ལྷ་མིའི་འབྱོར་ 
པ་རྒྱ་མཚོས་ཀུན་ཏུ་གཏམས། །གཏུམ་རྔམས་དམག་གི་དཔུང་ཆེན་སྤྲིན་ལྟར་འཁྲིགས། ། 
རྟེན་གཡབ་མདའ་དར་དར་སྣ་གློགས་ལྟར་འཁྱུགས། །དྲག་པོའི་རྔ་སྒྲ་ཆ་སྒྲ་འབྲུག་ལྟར་ 
སྒྲོགས། །ཕ་རོལ་རྒོལ་འཇོམས་མཚོན་ཆ་ཐོག་ལྟར་འབེབས། །ཚེ་གཡང་ནོར་བུའི་ཆར་ 
པ་སི་ལི་ལི། །འཇའ་འོད་བདུད་རྩིའི་སྤོས་སྤྲིན་ཏ་ལ་ལ། །བརྩེ་དགའ་དབང་གི་འོད་ 
དམར་ཁྱུགས་སེ་ཁྱུག །བདེ་དྲོད་རིག་པའི་རྩལ་སྣང་ཤིགས་སེ་ཤིག །སྣང་སྟོང་སྒྱུ་མར་ 
རོལ་པའི་ཡེ་ཤེས་ཀྱི། །ཐིག་ལེ་ཆེན་པོ་འཁོར་འདས་མཉམ་བརྡལ་བ། །འདོད་རྒུ་ལྷུན་ 
གྱིས་གྲུབ་པའི་མཆོད་སྤྲིན་འདིས། །རྩ་གསུམ་ཆོས་སྐྱོང་དགྲ་བླ་ཝེར་མའི་སྲོག །སེང་ 
ཆེན་རྡོ་རྗེ་ཚེ་ཡི་རྒྱལ་པོ་དང༌། །དགྱེས་ཡུམ་བློན་འབངས་དྲག་པོའི་དཔུང་དང་བཅས། ། 
མི་འབྲལ་རྩེ་གཅིག་འགྲོགས་པའི་དད་གུས་ཀྱིས། །གསོལ་ལོ་མཆོད་དོ་ཐུགས་དམ་བསྐང་ 
གྱུར་ཅིག །ཉམས་ཆག་འགལ་འཁྲུལ་ཆོས་ཀྱི་དབྱིངས་སུ་དག །བདེ་སྟོང་རྡོ་རྗེ་གསང་ 
བའི་དམ་ཚིག་གིས། །རྟག་ཏུ་འདུ་འབྲལ་མེད་པའི་ངང་ཉིད་ནས། །མྱུར་དུ་དངོས་གྲུབ་ 
འདོད་རྒུའི་དཔལ་རྩོལ་ཅིག །ཅེས་དང་། གེ་སར་སྐྱེས་བུ་ཆེན་པོ་འཁོར་དང་བཅས་པའི་ 
ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བས་དགྱེས་ཤིང་ཚིམ་པར་ 
བསམ། ༀ་ཏྲིམ་ཞིམ་ཁྱིམ་མེ་མུ་ཏྲ་འབར་ར་ཧཾ ཨ་ལ་ལི་ལ་མོ། གཏུང་བ་ཁྱེ་ཨ་ཧོ་ཡེ་ 
སིདྡྷི་ཧཱུཾ། ཏྲཀེར་ཁྱིམ་ས་པ་རི་ཝ་ར་ཨི་དཾ་བ་ལིངྐ་ཁ་ཁ་ཁཱ་ཧི་ཁཱ་ཧི༔ ཞེས་དང་། ༀ་ཨ་ཀཱ་རོ་ 
སོགས་ཀྱིས་ཕུལ། ༀ་ཏྲིམ་ཞིམ་ཁྱིམ་ས་པ་རི་ཝ་ར་ཨཉྙཾ་ནས་ཤཔྲ་པྲ་ཏཱིཙྪ་ཧོ༔ ཨཽ་ཏྲིམ་ཞིམ་སོགས་
- 161 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྩ་སྔགས་ཤམ་དུ་ཨོཾ་ཨཱཿཧཱུྃཧཱུཾ། ཞེས་བདུད་རྩི་འབུལ། བསྟན་པའི་བཀའ་སྲུང་ཆེན་པོ་ གེ་ སར་ འཕྲུལ་ 
གྱི་རྒྱལ་པོ་གསང་ཡུམ་བློན་འཁོར་དགྲ་བླ་ཝེར་མ་སྲུང་མ་དང་བཅས་པ་རྣམས་ཀྱིས་མཆོད་ 
སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་སྲུངས། དཀོན་ 
མཆོག་གི་དབུ་འཕང་བསྟོད། དགེ་འདུན་དང་ཆོས་ཀྱི་རྒྱལ་སྲིད་སྐྱོངས། འཇིག་རྟེན་གྱི་ 
རྒུད་པ་སོལ་སོགས་ནས། མྱུར་དུ་འགྲུབ་པའི་ཕྲིན་ལས་མཛོད་ཅིག འདོད་གསོལ་སྤྱི་དང་བྱེ་བྲག་ 
ཏུ་ཕྲིན་ལས་བཅོལ། བསྟོད་པ་ནི། ཧཱུཾ། རྒྱལ་བ་ཀུན་དངོས་པདྨ་ཐོད་ཕྲེང་དང་། །རིགས་གསུམ་ 
ཞི་དང་ཁྲོ་བོའི་སྒྱུ་འཕྲུལ་གར། །གཅིག་ཏུ་བསྡུས་པ་རྒྱལ་གཤིན་དམ་སྲིའི་གཤེད། །གེ་ 
སར་ནོར་བུ་དགྲ་འདུལ་ཁྱོད་ལ་བསྟོད། །ཐུགས་རྗེའི་ལས་སྨོན་དག་པའི་རྟེན་འབྲེལ་ 
གྱིས། །འཛམ་གླིང་བོད་ཀྱི་རྒྱལ་པོའི་སྐུར་བསྟན་པ། །དྲན་པས་ཚེ་གཡང་འདོད་རྒུའི་ 
མཆོག་སྩོལ་བ། །རྡོ་རྗེ་ཚེ་ཡི་རྒྱལ་པོ་ཁྱོད་ལ་བསྟོད། །སྐལ་བཟང་གང་ཞིག་ཁྱེད་ལ་དད་ 
པའི་མོད། །སྟོབས་དཔལ་མཐུ་ནུས་བསྐལ་པའི་མེ་བཞིན་སྦོར། །དགྲ་གདོན་འབྱུང་པོའི་ 
བླ་སྲོག་ཕྱེ་མར་བྱེད། །སེང་ཆེན་བདུད་འདུལ་དཔའ་བོ་ཁྱོད་ལ་བསྟོད། །ས་གསུམ་ཆེ་ 
རྒུ་ཀུན་གྱི་ཅོད་པཎ་ལ། །གང་བསམ་རྒྱལ་ཁ་ཐོབ་པར་དབང་བསྒྱུར་ཞིང༌། །སྙན་པའི་ 
བ་དན་ཕྱོགས་བཅུར་རྒྱས་མཛད་པ། །དོན་འགྲུབ་ཝེར་མ་དཀར་པོ་ཁྱོད་ལ་བསྟོད། །དེང་ 
འདིར་རིག་འཛིན་རྣལ་འབྱོར་བདག་ཅག་གི །མི་འབྲལ་རྡོ་རྗེ་གསང་བའི་དམ་ཚིག་གིས། ། 
སྲོག་གི་སྙིང་པོ་གཅིག་ཏུ་བསྡུས་ལགས་ན། །ཐུགས་ཀྱི་དགོངས་ནས་མྱུར་དུ་འགྲུབ་པར་ 
མཛོད། ། དེ་ནས་བཟླས་པ་ནི། རང་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས། 
སྐྱེས་བུ་ཆེན་པོའི་ཐུགས་ཀར་ཉི་མའི་གདན་ལ་ཨ་ཡིག་དཀར་པོའི་མཐར་སྔགས་ཕྲེང་ 
གིས་བསྐོར་བ་ལ་ཕོག དེ་ལས་འོད་ཟེར་སྣ་ལྔ་བྱུང་བ་རང་ལ་ཐིམ་པས་ལས་བཞིའི་ཕྲིན་
- 162 -

༄༅། །ཟབ་གཏེར་ཆོས་ཀྱི་མཛོད་ཁང༌།
ལས་བསམ་པ་ཙམ་གྱིས་ཐོགས་མེད་དུ་འགྲུབ་པའི་བདག་ཉིད་དུ་གྱུར། བར་བསམ་ལ། དམིགས་ 
པ་རྩེ་གཅིག་ཏུ་གཏད་དེ། ༀ་ཏྲིམ་ཞིམ་ཁྱིམ་མེ་མུ་ཏྲ་འབར་ར་ཧཾ༔ ཨ་ལ་ལི་ལ་མོ༔ གཏུང་བ་ཁྱེ་ 
ཨ་ཧོ་ཡེ་སིདྡྷི་ཧཱུྃ༔ ཏྲཀྵེར་ཁྱིམ་ཤིནྟཾ་པུཏྟཾ་ཝ་ཤཾ་མཱ་ར་ཡ་སིདྡྷི་ཧཱུཾ་ཛ ཞེས་པ་ཅི་ནུས་བཟླས་མཐར་ 
དབྱངས་གསལ། ཡིག་བརྒྱ་རྟེན་སྙིང་བཟླ། དེ་ནས་སླར་ཡང་གོང་ལྟར་མཆོད་པས་འཐུས། དེ་ནས་མངའ་གསོལ་ལ་བདུད་ 
རྩི་འཐོར་ཞིང་དར་སྣ་བསྒྲེངས། མཆོད་པ་སྤོས་རོལ་མོ་བཅས་པས་འདི་སྐད་གྱེར་རོ། ། ཧཱུཾ། རྒྱལ་བ་ཀུན་གྱི་ 
ཕྲིན་ལས་དཔའ་བོ་ཆེ། །ནག་ཕྱོགས་གདུལ་དཀའ་མ་ལུས་འཇོམས་པའི་གཉེན། ། 
དཀར་ཕྱོགས་རྣམ་པར་རྒྱལ་བའི་རྒྱལ་མཚན་མཆོག །སེང་ཆེན་དགྲ་བླ་ཝེར་མའི་རྒྱལ་ 
པོ་ཁྱེད། །རྣལ་འབྱོར་བདག་གིས་བྱང་ཆུབ་སྙིང་པོའི་བར། །རེ་ལྟོས་མི་འགྱུར་ཡིད་བཞིན་ 
ནོར་བུའི་ཚུལ། །ཕྱོགས་ལས་རྣམ་པར་རྒྱལ་བའི་བ་དན་ཏུ། །དཔང་བསྟོད་མངའ་གསོལ་ 
རྡོ་རྗེའི་དམ་ཚིག་བསྲེ། །བསམ་འགྲུབ་བདེ་བ་ཆེན་པོའི་ཕོ་བྲང་དུ། །སྣང་སྲིད་དྲེགས་ 
པ་ཡོངས་ཀྱི་སྲོག་གི་བདག །རིག་འཛིན་ཆེན་པོ་འཛམ་གླིང་རྒྱན་མཆོག་རྩལ། །རྣལ་ 
འབྱོར་སྙིང་གི་ཐིག་ལེར་མངའ་གསོལ་ལོ། །དཔའ་བོ་ཆེན་པོ་བདུད་དཔུང་དགྲ་འདུལ་ 
བ༑ ༑ཤེས་རབ་རལ་གྲི་མདའ་གཞུ་རྣམ་པར་འཛིན། །དྲན་པས་འཁྲུལ་སྣང་འཁོར་བའི་ 
གཡུལ་འཇོམས་པ། །རོ་མཉམ་རྡོ་རྗེའི་དབྱིངས་སུ་མངའ་གསོལ་ལོ། །སྲིད་གསུམ་སྐྱེ་ 
རྒུ་ཀུན་གྱི་ཅོད་པན་ལ། །ཆེ་བཙན་འགྲན་ཟླ་མེད་པར་དབང་བསྒྱུར་ཞིང་། །སྣང་སྲིད་དགྲ་ 
བླ་ཝེར་མའི་དཀྱིལ་འཁོར་གྱི། །རྗེ་བཙུན་དཔའ་བོ་ཁྱོད་ཉིད་མངའ་གསོལ་ལོ། །ལྷ་དབང་ 
གཡུལ་ལས་རྒྱལ་བའི་རྔ་སྒྲ་ལྟར། །མི་འཇིགས་སྤོབས་པའི་བདུད་རྩི་ཟླ་མེད་པ། །མྱུར་ 
དུ་སྙིང་ལ་སྩོལ་བས་ཕྲིན་ལས་ཀྱི། །རྣོ་མྱུར་ཐོགས་པ་མེད་པར་གཡོ་བར་མཛོད། །ཅེས་དེ་ 
ལྟར་མངའ་གསོལ་ནས། ཐུགས་དམ་བསྐུལ་ཞིང་ཕྲིན་ལས་བཅོལ་བ་ནི། སླར་བདུད་རྩིའི་ཕུད་གཏོར་ལ། ཧཱུཾ་ཧཱུཾ། དགྲ་
- 163 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བླའི་རྒྱལ་པོ་རྡོ་རྗེ་ཚེ་ཡི་རྒྱལ། །སྔོན་གྱི་དམ་བཅའ་གཉན་པོའི་དུས་ལ་བབས། །རྣལ་
འབྱོར་བདག་གི་རེ་བ་ཆུད་མ་གསན།།ལས་སྨོན་འབྲས་བུ་བསླུ་བ་མེད་པར་མཛོད། །སྐལ་
ངན་སྙིགས་མའི་ཡང་མཐའ་འདི་ན་ནི། །ནག་ཕྱོགས་བདུད་སྲིན་འབྱུང་པོའི་དཔུང་བསྐྱེད་ 
ནས། །ཐེག་མཆོག་བསྟན་པའི་མངའ་ཐང་སྨད་པའི་ཚེ། །ཁྱེད་ལ་འབོད་དོ་ཡེ་ཤེས་སྤྱན་ 
གྱིས་གཟིགས། །མཐའ་བཞིའི་དམག་དཔུང་གློ་བུར་གདུག་པའི་རྐྱེན། །དགྲ་སྡེ་སྟོབས་ 
ཤུགས་དར་བའི་ནགས་ཚལ་ལ། །མྱུར་དུ་རྔམས་པའི་དགྲ་འདུལ་རྡོ་རྗེའི་མེ། །དཔའ་ 
བོ་ཁྱེད་ཀྱི་དམ་བཅས་དགོངས་པར་མཛོད། །རིག་འཛིན་རྣལ་འབྱོར་བདག་ལ་འཚེ་ བ་
དང་། །གསང་ཆེན་བསྟན་ལ་འཁུ་བ་རྡུལ་དུ་རློག །ཚེ་དཔལ་འབྱོར་པ་མི་ཟད་གཏེར་དུ་ 
བསྐྱིལ། །ཕྱོགས་ལས་རྣམ་པར་རྒྱལ་བའི་ཕྲིན་ལས་མཛོད། །འོད་གསལ་རྡོ་རྗེ་སྙིང་པོའི་ 
བཤད་སྒྲུབ་སྡེས། །ནོར་འཛིན་ཐ་གྲུ་ཀུན་ལ་ཁྱབ་པ་དང་། །བཀྲ་ཤིས་ལས་མཐའ་བཙན་ 
ཞིང་ཆོས་རྒྱུད་འཕེལ། །ཆོས་མཐུན་བསམ་རྒུ་ཡིད་བཞིན་འགྲུབ་པར་མཛོད། །འདི་ནས་ 
བྱང་ཆུབ་བར་དུ་བདག་ཅག་ལ། །ལུས་དང་གྲིབ་མ་བཞིན་དུ་མི་འབྲལ་བར། །རྟག་ཏུ་ 
ལེགས་དང་སྤྲོད་ལ་ཉེས་དང་བསྣོལ། །ཅི་བཅོལ་ཕྲིན་ལས་ཐོགས་པ་མེད་པར་སྒྲུབས། ། 
སྙན་གྲགས་དགེ་མཚན་དཀར་པོའི་བ་དན་གྱིས། །སྲིད་པ་གསུམ་པོ་ཟིལ་གྱིས་ནོན་པ་ 
ཡི༑ ༑ངོ་མཚར་དགྲ་བླ་ཝེར་མའི་སྟོབས་ཤུགས་ཀུན། །ད་ལྟ་ཉིད་དུ་བདག་ལ་འཇུག་ 
པར་མཛོད། །གནས་སྐབས་ཞི་རྒྱས་དབང་དང་དྲག་པོའི་ལས། །བསམ་པ་ཙམ་གྱིས་ 
ཐོགས་མེད་འགྲུབ་པ་དང༌། །མཐར་ཐུག་ཁྱེད་ཐུགས་གདོད་མའི་གཞི་དབྱིངས་སུ། །རང་ 
བྱུང་ ཡེ་ ཤེས་ སྐུ་ རུ་ འགྲུབ་ པཪ་ མཛོད། །ཅེས་པ་འདིའང་ལྷ་རིགས་བདེ་ཆེན་རོལ་བ་རྩལ་གྱི་དགོངས་གཏེར་ 
རྡོ་རྗེའི་ཚིག་དོན་མ་ནོར་བ་བཞིན་དུ། དཔའ་བོ་ཆེན་པོ་འདི་ཡི་བྱིན་བརླབས་ཀྱི་མཚན་མ་ཅུང་ཟད་ཐོབ་པ་མི་ཕམ་རྣམ་
- 164 -

༄༅། །ཟབ་གཏེར་ཆོས་ཀྱི་མཛོད་ཁང༌།
པར་རྒྱལ་བས་རང་ལོ་ཉེར་བརྒྱད་ཆུ་བྱ་རྒྱལ་ཟླ་བའི་དཀར་ཕྱོགས་ཀྱི་དགའ་བ་དང་པོར་རྫོང་གསར་བཀྲ་ཤིས་ལྷ་རྩེའི་
རང་་གནས་གྲགས་པའི་མཆོད་ཁང་དུ་གྲུབ་པར་བགྱིས་པ་འདིས་ཀྱང༌། གསང་ཆེན་ཨ་ཏི་ཡོ་གའི་བསྟན་དང་བསྟན་འཛིན་ 
གྱི་དབུ་འཕང་སྲིད་རྩེར་བསྟོད་པའི་རྒྱུར་གྱུར་ཅིག ༈ སྒྲུབ་པ་བྱེད་ན་སྟེགས་བུ་ལ། མཎྜལ་གཏེར་གཞུང་རྩ་བ་ལྟར་ལ། 
གཏོར་མ་མཁར་ཐབས་ཀྱི་རྩེ་མོར་ནོར་བུ་འབར་བས་བརྒྱན་པ་འཁོར་བཤོས་བུ་བཞི་དང་ཅི་འབྱོར་གྱི་མཆོད་རྫས་ཀྱིས་ 
བསྐོར་བ་རྩ་གསུམ་གྱི་རྟེན་གཏོར། བླ་རྡོ་སྲོག་འཁོར་བཀྲ་ཤིས་པའི་མཆོད་པ་ཅི་འབྱོར་འདུ་བྱས་ལ། རྟགས་མ་མཐོང་བར་ 
དུ་བསྙེན་བསྒྲུབ་བྱ། ལས་གང་ལའང་དམིགས་པ་ཁ་བསྒྱུར་བས་ཆོག དབང་སྐུར་དང་བསྙེན་སྒྲུབ་ལས་ཕྲ་མོའི་ཞལ་ཤེས་ 
བཅས་གཏེར་གཞུང་གི་བཤམ་དུ་གསལ་བྱེད་ཡིག་ཆུང་དུ་བཀོད་པ་ལྟར་རོ། །འདི་ཤིན་ཏུ་བཀྲ་ཤིས་པས་འདོན་ཚད་ཚེ་ 
རིང་བ་དང༌། ནོར་ཆར་ལྟར་འབབས་པ་དང༌། ཁྱད་པར་སྙན་གྲགས་ཆེ་ཞིང་གོས་བཟང་པོ་ཐོབ་པ་སོགས་ཇེ་བས་ཇེ་བཟང་ 
དུ་གྱུར་པ་དང༌། ལྷག་པར་ཉམས་རྟོགས་བདེ་དྲོད་དང༌། རྟགས་དང་མཚན་མ་ངེས་པར་འབྱུང་བ་སོགས་ཡོངས་སུ་གྲགས་ 
ཤིང་གྲུབ་པ་ཡིད་ཆེས་པའི་གནས་ཡོད། འདི་ཡང་མི་ཕམ་པས་སྤེལ་པ་སརྦ་མངྒ་ལཾ།།
- 165 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །གེ་སར་སྐྱེས་བུ་དོན་འགྲུབ་ཀྱི་སྒྲུབ་ཐབས་གྲུབ་གཉིས་དཔྱིད་སྟེར་ 
ལས་བཞི་ལྷུན་གྲུབ་ཅེས་བྱ་བ་བཞུགས་སོ༔
ན་མོ་པདྨ་བཛྲ་ཡེ༔ དཔལ་ལྡན་སངས་རྒྱས་པདྨ་སྐྱེས༔ ཀུན་མཁྱེན་ཡེ་ཤེས་མཛོད་འཛིན་པ༔ རྒྱལ་པོ་སྒྱུ་འཕྲུལ་ཆེ་བའི་མཆོག༔ 
བླ་མ་གེ་སར་རྒྱལ་ལ་འདུད༔ དེ་ཡང་སྤྲུལ་པའི་གཏེར་སྟོན་འགྲོ་འདུལ་མཆོག་གྱུར་བདེ་ཆེན་གླིང་པའི་དགོངས་པའི་ཀློང་ནས་
བརྡོལ་བའི་གེ་སར་སྐྱེས་བུའི་སྒྲུབ་ཐབས་འདི་ཉིད་ཉམས་སུ་ལེན་པར་འདོད་པས། གནས་དབེན་པར་སྒྲུབ་རྟེན་སྐུ་གསུང་ 
ཐུགས་རྟེན་སྤྱི་དང་བྱེ་བྲག གཏོར་མ་རིན་ཆེན་འབར་བ། སྨན་རཀ་ཉེར་སྤྱོད་སོགས་འདོད་ཡོན་སྣ་ཚོགས་ཀྱི་མཆོད་པ་བཅས་ 
དང་། གཤམ་གྱི་བྱ་བ་རྣམས་སོ་སོའི་མོས་པ་ལྟར་འདོར་ལེན་ནམ། ཁྱབ་གཞི་གང་བྱེད་ཀྱི་ཡོ་པྱད་བདོག་ལ། 
ན་མོ༔ བདག་དང་མཁའ་མཉམ་སེམས་ཅན་སོགས། བསྒྲུབ་པར་བགྱི༔ ཞེས་སྐྱབས་སུ་འགྲོ་ཞིང་སེམས་ 
བསྐྱེད། ཧྲཱིཿ༔ སྟོང་ཉིད་དབྱིངས་ལས་ཡེ་ཤེས་ཀུན་ཏུ་སྣང༔ སོགས་ནས། འཆི་མེད་སྐུ་གསུམ་གོ་ 
འཕང་ཐོབ་པར་གྱུར༔ ཨོཾ་ཨཱཿཧཱུྃབཛྲ་གུ་རུ་པདྨ་སིདྡྷི་ཧཱུྃ༔ ཞེས་གུ་རུ་པདྨར་བསྒོམས་ལ་བཟླས་པ་བསྡུ་ 
ལྡང་བཅས་བྱ། ཨོཾ་སྭ་བྷཱ་ཝ་སོགས། ཐམས་ཅད་སྟོང་ཉིད་ནམ་མཁའི་ངང༔ བྷཾ་ལས་རིན་ཆེན་ 
སྣོད་ནང་དུཿ༔ ཨོྃ་ལས་ཕྱི་ནང་མཆོད་པའི་ཚོགས༔ སོ་སོའི་ལྷ་མོའི་རོལ་པར་བཅས༔ རབ་ 
འབྱམས་ནམ་མཁའ་གང་བར་གྱུར༔ ཨོཾ་བཛྲ་ཨཧཱུྃ་སོགས་ཨཱཿ༔ཧཱུཾ༔ གིས་སྦྱང་སྤེལ་བསྒྱུར་གསུམ་བྱ། 
གཏོར་གཞོང་རཏྣའི་སྣོད་ནང་དུཿ༔ གཏོར་མ་འདོད་ཡོན་ཕུང་པོར་གྱུར༔ ཨོཾ་ཨཱཿཧཱུྃ༔ ལན་གསུམ། 
བྷཉྫ་འབར་བའི་སྣོད་ཡངས་སུ༔ ཤ་ལྔ་བདུད་རྩི་འོད་དུ་ཞུ༔ ཨོཾ་ཨཱཿཧཱུྃ༔ ལན་གསུམ། གྲུ་གསུམ་ 
བནྡྷའི་སྣོད་ནང་དུ༔ བསྟན་དགྲ་བསྒྲལ་བའི་ཁྲག་མཚོ་འཁྱིལ༔ ཨོཾ་ཨཱཿཧཱུྃ༔ ལན་གསུམ། 
གཞི་རྟེན་བསྐྱེད་ཅིང་བསྐུར་བརླབ་ནི། མདུན་དུ་རིན་ཆེན་གཞལ་ཡས་ཁང༔ བཀོད་ལེགས་ཉམས་
- 166 -

༄༅། །ཟབ་གཏེར་ཆོས་ཀྱི་མཛོད་ཁང་།
དགའི་ནང་དབུས་སུ༔ ཆེ་མཐོ་རིན་ཆེན་ཁྲི་ཡི་སྟེང༔ ཧཱུཾ་ལས་སྐྱེས་མཆོག་རིག་པ་འཛིན༔ 
སེང་ཆེན་ནོར་བུ་དགྲ་འདུལ་ནི༔ སྐུ་མདོག་དཀར་ལ་དམར་བའི་མདངས༔ དབུ་ལ་རིན་ 
ཆེན་དཔྲོག་ཞུ་མཛེས༔ སྐུ་ལ་ཟ་འོག་བེར་ཆེན་གསོལ༔ ཕྱག་གཡས་གསེར་གྱི་འཁོར་ལོ་ 
བསྣམས༔ གཡོན་པས་ཡིད་བཞིན་ནོར་བུ་འཛིན༔ ཕྱོགས་བཞི་བློན་པོ་རིན་ཆེན་བཞི 
མཚམས་བཞིར་བཙུན་མོ་རིན་ཆེན་དང༔ རྟ་མཆོག་རྐྱང་རྒོད་གླང་པོ་ཆེ༔ དམག་དཔོན་འདན་ 
མ་བྱང་ཁྲ་སོགས༔ དགྲ་བླ་བཅུ་གསུམ་དཔའ་ཐུལ་དང༔ ཡང་ཐུལ་འཁོར་ཚོགས་རྒྱ་མཚོས་ 
བསྐོར༔ སྐུ་གསུང་ཐུགས་དང་ཡེ་ཤེས་ལྔ༔ བྱིན་རླབས་དབང་བསྐུར་རྫོགས་པར་བསྐྱེད༔ 
ཨོཾ་ཨཱཿཧཱུྃ༔ ཨོཾ་ཧཱུྃ་ཏྲཾ་ཧྲཱི་ཨཱཿ༔ ཨ་བྷི་ཥིཉྩ་ཧཱུཾ༔ རང་གི་སྙིང་གནས་འོད་ཟེར་འཕྲོས་པས་སྐུ་ 
གསུང་དབང་དྲག་འབར་བའི་ཞིང་ནས་རིག་འཛིན་དགྲ་བླའི་རྒྱལ་པོ་འཁོར་དང་བཅས་ 
པ་བཛྲ་ས་མཱ་ཛ༔ སྤོས་རོལ་དབྱངས་དང་བཅས་པས། ཧཱུཾ་ཧྲཱི༔ མཁའ་སྤྱོད་དག་པའི་ཞིང་ཁམས་ནས༔ 
རིག་འཛིན་ཐམས་ཅད་སྐུར་བཞེངས་ཤིག༔ དགྲ་བླའི་ཚུལ་དུ་སྤྱན་འདྲེན་ན༔ ཐུགས་དམ་ 
བཞིན་དུ་གཤེགས་སུ་གསོལ༔ བཛྲ་ས་མཱ་ཡ་ཛ༔ སྤྱན་དྲངས་པ་ཉིད་ཛ་ཧཱུྃ་བྃ་ཧོསགཉིསམེད་དུ་བསྟིམ༔ 
རང་སྣང་དག་པའི་གཞལ་ཡས་དབུས༔ རིན་ཆེན་ཁྲི་ལ་བཞུགས་སུ་གསོལ༔ ཏིཥྛ་ལྷན༔ 
རང་རིག་ཡེ་ཤེས་དབྱེར་མེད་ལྷ༔ དགྲ་ལྷའི་རྒྱལ་པོར་གུས་ཕྱག་འཚལ༔ ཨ་ཏི་པཱུ་ཧོ༔ པྲ་ 
ཏཱི་ཙཱ་ཧོ༔ རང་གི་ཐུགས་ཀ་ནས་མཆོད་པའི་ལྷ་མོ་སྤྲོས་ཏེ། ཧཱུཾ༔ ལྷ་མིའི་ལོངས་སྤྱོད་བསམ་ལས་འདས༔ 
ཕྱི་ཡི་མཆོད་པ་སྣ་ཚོགས་འབུལ༔ ཡེ་ཤེས་ལྔ་ལྡན་བདུད་རྩིའི་བཅུད༔ དཔའ་བོ་དགྱེས་ 
པ་སྐྱེད་ཕྱིར་འབུལ༔ དམ་ཉམས་དགྲ་བོའི་དམར་ཆེན་པོ༔ གདུག་པ་འདུལ་ཕྱིར་བཞེས་ 
སུ་གསོལ༔ འདོད་ཡོན་གཏོར་མའི་ལོངས་སྤྱོད་འདི༔ འབུལ་ལོ་ཐུགས་དམ་བསྐང་གྱུར་ 
ཅིག༔ ཐབས་ཤེས་སྦྱོར་བ་བདེ་བའི་མཆོག༔ གཟུང་འཛིན་དགྲ་བགེགས་བསྒྲལ་བས་
- 167 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མཆོདཿ༔ ཨོཾ་བཛྲ་ཨཉྙཾ་ནས་ཤབྟ་མ་ཧཱ་པཉྩ་ཨ་མྲྀ་ཏ་རཀྟ་བ་ལིངྐ་གུ་ཧྱ་སརྦ་པཱུ་ཛ་ཧོ༔ ལྷ་ཚོགས་ 
ཡོན་ཏན་རྗེས་སུ་དྲན་པས། ཧཱུཾ༔ ཆོས་ཀྱི་དབྱིངས་ལས་ལོངས་སྤྱོད་རྫོགས་པའི་སྐུ༔ སྤྲུལ་པའི་སྐུ་ 
མཆོག་པདྨ་ཐོད་ཕྲེང་གི༔ རྣམ་རོལ་རིག་འཛིན་དྲག་པོའི་ཚུལ་འཛིན་པ༔ གེ་སར་རྒྱལ་པོ་ 
ཁྱོད་ལ་ཕྱག་འཚལ་བསྟོད༔ རང་དོན་མངོན་གྱུར་འོད་གསལ་ཐུགས་ལས་འཁྲུངས༔ གཞན་ 
དོན་སྨོན་ལམ་དབང་གིས་གཏེར་སྒོ་འབྱེད༔ བསྟན་པ་བསྲུང་ཕྱིར་བདུད་དགྲ་ཆམ་ལ་ཕབ༔ 
ནོར་བུ་དགྲ་འདུལ་ཁྱོད་ལ་ཕྱག་འཚལ་བསྟོད༔ ཞི་རྒྱས་དབང་དྲག་ཆ་ལུགས་མ་ངེས་ཀྱང༔ 
ཁམས་གསུམ་དབང་སྡུད་སྐུ་མདོག་དཀར་ལ་དམར༔ ལོངས་སྤྱོད་སྤེལ་ཕྱིར་འཁོར་ལོས་ 
སྒྱུར་བའི་ཆས༔ སེང་ཆེན་རྒྱལ་པོ་ཁྱོད་ལ་ཕྱག་འཚལ་བསྟོད༔ ཕྲིན་ལས་བཞི་ཡིས་ཀུན་ལ་ 
དབང་བསྒྱུར་ཕྱིར༔ གསེར་གྱི་འཁོར་ལོ་རྩིབས་སྟོང་གཡས་ན་བསྣམས༔ དགོས་འདོད་ཡིད་ 
བཞིན་བསམ་འཕེལ་གཡོན་ན་འཛིན༔ དངོས་གྲུབ་ཀུན་སྩོལ་ཁྱོད་ལ་ཕྱག་འཚལ་བསྟོད༔ 
དཔའ་ཞིང་བརྟུལ་ཕོད་བློན་པོ་རིན་ཆེན་བཞི༔ མཛངས་ལ་མཛེས་པ་མཚན་ལྡན་བཙུན་མོའི་ 
ཚོགས༔ རྟ་མཆོག་རྩལ་ལྡན་གླང་པོ་དམག་དཔོན་སོགས༔ འཁོར་ཚོགས་རྒྱ་མཚོའི་ཚོགས་ 
ལ་ཕྱག་འཚལ་བསྟོད༔ བསྙེན་དམིགསནི། ཐུགས་ཀར་ཉི་སྟེང་ཧཱུཾ་ལ་སྔགས་ཕྲེང་བསྐོར༔ འོད་ 
འཕྲོས་རྒྱལ་བ་མཆོད་ཅིང་བྱིན་རླབས་བསྡུས༔ ལས་བཞིའི་ཕྲིན་ལས་ཐམས་ཅད་ལྷུན་གྱིས་ 
གྲུབ༔ འགྲོ་བའི་སྒྲིབ་སྦྱངས་ཐམས་ཅད་ལྷ་རུ་གྱུར༔ ཨོཾ་བཱིདྱ་དྷ་ར་མ་ཎི་ཤ་ཏྲཾ་དཱ་མ་ཀ་ཧཱུྃ་
ཕཊ༔ ཞེས་རྩ་བའི་སྔགས་འདི་གཅིག་དང་དུ་མ་ཡོངས་གྲོལ་གྱི་ངང་ནས་བཟླས་པ་ཆུ་བོའི་རྒྱུན་བཞིན་དུ་བྱ། ནོར་སྒྲུབ་སྐབས།
ཐོད་པ་མཚན་ལྡན་ནམ་གཡང་རྫ་ས་སྣ་ཚོགས་བཤམསལ། བདག་བསྐྱེད་ཐུགས་ཀའི་འོད་ཟེར་གྱིས་མདུན་
བསྐྱེད་ལྷ་ཡི་ཐུགས་རྒྱུད་བསྐུལ་བས་འོད་ཟེར་བསམ་གྱིས་མི་ཁྱབ་པ་འཕྲོས། སྟོང་གསུམ་ 
འཇིག་རྟེན་རབ་འབྱམས་ཀྱི་དཔལ་དང་ལོངས་སྤྱོད་ཐམས་ཅད་བསྡུས་ཏེ་དངོས་གྲུབ་འདོད་
- 168 -

༄༅། །ཟབ་གཏེར་ཆོས་ཀྱི་མཛོད་ཁང༌།
རྒུ་ཆར་བཞིན་དུ་འབེབས་པར་བསམ་ལ༔ ཨོཾ་བཱིདྱ་དྷ་ར་མ་ཎི་ཤ་ཏྲཾ་བཱ་སུ་སིདྡྷི་ཧཱུྃ༔ ཞེས་བཟླས་ 
ལ་མདའ་དར་གཡབ་ཅིང་། ཧཱུྃ༔ བཀྲ་ཤིས་དཔལ་དང་ལྡན་པའི་ཞིང་ཁམས་འདིར༔ འདོད་རྒུ་ལྷུན་ 
གྱིས་གྲུབ་པའི་གཞལ་ཡས་ཁང༔ བསོད་ནམས་སྟོབས་ལྡན་རྒྱལ་བའི་ཕྲིན་ལས་པ༔ རིག་ 
འཛིན་ནོར་བུ་དགྲ་འདུལ་འཁོར་དང་བཅས༔ ལོངས་སྤྱོད་ཕྱྭ་གཡང་འགུགས་པའི་དུས་ལ་ 
བབ༔ རྒྱལ་བ་སྲས་བཅས་མཁྱེན་བརྩེའི་ཡེ་ཤེས་དང༔ རིག་འཛིན་རྣམས་ཀྱི་བྱིན་རླབས་ 
ཕྱྭ་གཡང་ཁུག༔ ས་ཆུ་མེ་རླུང་ཕྱི་སྣོད་འབྱུང་བའི་བཅུད༔ ནང་བཅུད་ལྷ་མིའི་ཚེ་བསོད་ཕྱུ་ 
གཡང་ཁུག༔ རྒྱ་གར་ཆོས་དང་རྒྱ་ནག་ཁྲིམས་ཀྱི་གཡང༔ ཏ་ཟིག་ནོར་དང་གེ་སར་རྩལ་ 
གཡང་ཁུག༔ གསེར་དངུལ་རིན་ཆེན་དར་ཟབ་སྨན་དང་འབྲུ༔ ཟས་ནོར་ལོངས་སྤྱོད་རྣམས་ 
ཀྱི་ཕྱྭ་གཡང་ཁུག༔ རྟ་དྲེལ་ནོར་ལུག་ར་ལ་སོགས་པ་ཡི༔ རྐང་བཞི་ནོར་གྱི་ཕྱྭ་གཡང་ཐམས་ 
ཅད་ཁུག༔ མི་ལ་ཚེ་དང་གོས་མདངས་ཟས་ཀྱི་བཅུདཿ༔ འབྲུ་དོན་འཕེལ་བའི་ཕྱྭ་གཡང་རྒྱས་ 
མཛད་གསོལ༔ ཁུ་ཡེ་པུཊྚཾ་ཀུ་རུ་སརྦ་སིདྡྷི་ཏིཥྛཧཱུྃ༔ ཞེས་རྟེན་ལ་བསྟིམ་མོ། །བསངས་ཀྱི་མཆོད་པ་བྱ་བར་ 
སྤྲོ་ན། རིན་ཆེན་འབྲུ་སྨན་དར་ཟབ་སོགས་ཕྱེ་ཕུར་ལ་སྦྱར་བ་བཟང་ཞིང་མེ་ལ་བསྲེག གཞན་ཡང་ཕུད་སྣ་ཚོགས་བཏེག་ལ་ 
ཆབ་གཙང་གིས་བྲན། རཾ་ཡཾ་ཁཾ་གིས་བསང་སྦྱངས། བསང་རྫས་མཆོད་པའི་སྤྲིན་ཕུང་ཀུན་ཏུ་བཟང་ 
པོའི་རྣམ་རོལ་འདོད་ཡོན་མི་ཟད་པ་འཆར་བའི་རང་བཞིན་དུ་གྱུར། ཨོཾ་ཨཱཿཧཱུྃ་ལན་གསུམ། ཀྱཻ 
འཛམ་གླིང་གངས་ཅན་བོད་ཀྱི་ལྗོངས༔ ཡུལ་ལ་གཡང་ཆགས་ཤར་ཟླ་སྒང༔ སྐྱིད་སོས་ཡག་ 
པའི་སུམ་མདོ་ལ༔ དགྲ་ལྷ་སྐུ་གཅིག་སྐྱེས་པ་ནི༔ གེ་སར་སྐྱེས་བུ་དོན་གྲུབ་ཅེས༔ མཚན་ 
དཀར་བ་དན་སྲིད་རྩེར་བསྒྲེང༔ དབུ་ནག་བོད་ཀྱི་རྒྱལ་པོར་བསྐོས༔ ཀུན་ལ་མཚར་བའི་ 
འབྲུག་མོ་སྨན༔ བཙུན་མོར་འོས་པ་ཁབ་ཏུ་བཞེས༔ མཆེད་གཅིག་རྒྱ་ཚ་ཞལ་དཀར་དེ༔ 
དགྲ་ལྷ་དེ་ཡི་དཔུང་གྲོགས་མཛད༔ དཔའ་རྒོད་འདན་མ་སྤྱང་ཁྲ་སོགས༔ རྒྱལ་པོ་དེ་ཡི་བློན་
- 169 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
པོར་བསྐོས༔ ཀྱཻ༔ ཚོ་དྲུག་གླིང་རུའི་དཔོན་པོ་ལ༔ གསེར་པའི་ཉི་འབུམ་དར་ཡག་དང༔ 
འོམ་བུའི་ཨ་ནུ་དཔའ་སེང་དང༔ མུ་སྤྱང་རིན་ཆེན་དར་ལུ་སོགས༔ སྟོད་སྨད་བར་གསུམ་ 
གཙོ་བོར་བརྗིད༔ སྒ་བདེ་ཆོས་སྐྱོང་བེར་ནག་སོགས༔ མཐུ་སྟོབས་རྩལ་ལྡན་སྐུ་སྲུང་མཛད༔ 
ནུ་བོ་རོང་ཚ་དམར་ལེབ་སོགས༔ ཕུ་ནུ་སུམ་ཅུ་འདུན་མ་གཅིག༔ འདུན་མའི་གཙོ་བོ་སྤྱི་ 
དཔོན་རྗེ༔ གཡས་གཡོན་དབུས་གསུམ་དམག་གི་རུ༔ འདྲེན་པའི་དར་འཕེན་ལ་སོགས་ 
པའི༔ དམག་དཔོན་གསུམ་ནི་དགྲ་ལ་རྔམས༔ བཟང་ངན་ལས་ཀྱི་སྣ་འདྲེན་པ༔ ཨ་ཁུ་ཁྲོ་ 
ཐུང་ཁྲ་ལག་སྤྱང༔ ཧོར་གྱི་ཤན་པ་མེ་རུ་རྩེ༔ འཇང་གི་གཡུ་ལྷ་ཐོག་འགྱུར་དང༔ ལྷོ་ཡི་དུང་ 
སྐྱོང་སྟག་ལྷ་དཀར༔ བྱང་གི་ཨ་སྟག་ཀླུ་མོ་སོགས༔ ལས་བྱེད་ཕྱི་ནང་དཔའ་བརྟུལ་དང 
གླིང་གི་ལྷ་རྣམས་བྱེ་བའི་ཚོགས༔ ཕྱོགས་མཚམས་བདུད་དཔུང་བྲན་དུ་བཀོལ༔ ཀུན་ཀྱང་ 
སངས་རྒྱས་བསྟན་སྲུང་དང༔ སྐྱེ་བོ་ཡོངས་ཀྱི་དགྲ་ལྷ་མཛད༔ རྒྱབ་རྟེན་བླ་མ་ཡི་དམ་ལྷ༔ 
དཔའ་བོ་མཁའ་འགྲོ་ཆོས་སྐྱོང་དང༔ སྡོང་ཟླ་དགྲ་བླ་ཝེར་མའི་ཚོགས༔ ཀུན་ཀྱང་རྩལ་ཆེན་ 
ཕྲིན་ལས་མྱུར༔ ཡེ་ཤེས་གྲུབ་ཀྱང་ལས་ཀྱི་ཚུལ༔ སྐྱེ་བོའི་ཟོ་དོར་ཡིན་པའི་ཕྱིར༔ འདོད་ 
ཡོན་གཏོར་མའི་མཆོད་པ་འབུལ༔ སྐྱེ་བོ་ཡོངས་ལ་མགོན་སྐྱོབ་མཛད༔ བསྟན་པའི་དགྲ་ 
བོ་སྒྲོལ་བའི་ཕྱིར༔ རཀྟ་དམར་གྱི་མཆོད་པ་འབུལ༔ དགྲ་བགེགས་མྱུར་དུ་སོད་ལ་ཤོག༔ 
གསང་སྔགས་སྲུང་མ་ཡིན་པའི་ཕྱིར༔ དམ་རྫས་སྨན་གྱི་མཆོད་པ་འབུལ༔ གསང་སྔགས་ 
བསྟན་པ་རྒྱས་པར་མཛོད༔ གུ་རུ་པདྨ་འབྱུང་གནས་ཀྱི༔ ཡང་སྤྲུལ་གྲུབ་ཐོབ་ཡིན་པའི་ཕྱིར༔ 
གསང་བའི་མཆོད་པ་སྣ་ཚོགས་འབུལ༔ ཟབ་གཏེར་བསྟན་པ་རྒྱས་པར་མཛོད༔ བདུད་རྩི་ 
བསང་གི་མཆོད་པ་འབུལ༔ མི་ནད་ཕྱུགས་ནད་ཞི་བར་མཛོད༔ དག་བྱེད་ཁྲུས་ཀྱི་མཆོད་ 
པ་འབུལ༔ མི་གཙང་ཉམས་གྲིབ་ཞི་བར་མཛོད༔ བདུད་རྩི་ཆང་གི་མཆོད་པ་འབུལ༔ ལོ་
- 170 -

༄༅། །ཟབ་གཏེར་ཆོས་ཀྱི་མཛོད་ཁང་།
ཏོག་འབྲས་བུ་ལེགས་པར་མཛོད༔ བདུད་རྩི་དཀར་གསུམ་མཆོད་པ་འབུལ༔ མར་ཐུད་ 
ཟས་བཅུད་འཕེལ་བར་མཛོད༔ གསེར་དངུལ་དར་ཟབ་མཆོད་པ་འབུལ༔ གོས་དང་རྒྱན་ 
རྣམས་ཕྱུག་པར་མཛོད༔ གོ་མཚོན་སྣ་ཚོགས་མཆོད་པ་འབུལ༔ མི་མཐུན་གཡུལ་ལས་རྒྱལ་ 
བར་མཛོད༔ བ་དན་རྒྱལ་མཚན་དཀོར་ནོར་འབུལ༔ སྙན་གྲགས་ཕྱོགས་བཅུར་རྒྱས་པར་ 
མཛོད༔ རྒྱལ་སྲིད་སྣ་བདུན་མཆོད་པ་འབུལ༔ ཆོས་སྲིད་དཔལ་འབྱོར་ཐོབ་པར་མཛོདཿ༔ 
བཀྲ་ཤིས་རྫས་བརྒྱད་མཆོད་པ་འབུལ༔ ཚེ་རིང་ཆོས་འཕེལ་མཛད་དུ་གསོལ༔ བཀྲ་ཤིས་ 
རྟགས་བརྒྱད་མཆོད་པ་འབུལ༔ འདོད་པའི་དོན་ཀུན་འགྲུབ་པར་མཛོད༔ རོལ་མོ་གླུ་ 
དབྱངས་མཆོད་པ་འབུལ༔ གཏམ་སྙན་སྣ་ཚོགས་དངོས་གྲུབ་སྩོལ༔ ཀྱཻ༔ མེ་ཏོག་སིལ་མའི་ 
ཆར་གྱིས་ནམ་མཁའ་གང༔ ཉི་ཟླ་སྣང་གསལ་འོད་ཀྱིས་ཀུན་ཏུ་ཁྱབ༔ སྤྱན་གཟིགས་སྣ་ 
ཚོགས་འབྱོར་པས་ས་གཞི་ཁེབས༔ འདི་དག་འབུལ་གྱིས་བཀྲ་ཤིས་བདེ་ལེགས་སྩོལ༔ ཅེས་ 
མཆོད་ཅིང་ཕྲིན་ལས་གསོལ་ལོ། །སྤྲོ་ན་གསེར་སྐྱེམས་གཏོར་མཆོད་སོགས་ཅི་འབྱོར་བཤམས་ཤིང་། རཾ་ ཡཾ་ ཁཾ། ཨོཾ་ ཨཱཿ༔ 
ཧཱུྃ་ ལན་གསུམ། ཧྲཱིཿ རང་རིག་ཀ་དག་སྟོང་ཆེན་པདྨོའི་དབྱིངས། །རང་གདངས་ལྷུན་གྲུབ་འོད་ 
གསལ་གླིང་གི་དབུས། །རང་རྩལ་ཟུང་འཇུག་ཡེ་ཤེས་ཐིག་ལེའི་སྐུ། །རང་སྣང་གཉིས་འཛིན་ 
སྒྲོལ་མཛད་དཔའ་བོ་རྗེ། །མ་སངས་རྒྱལ་པོ་གེ་སར་དམག་གི་དཔོན། །གྲུབ་གཉིས་དངོས་ 
གྲུབ་མ་ལུས་སྩོལ་བའི་ལྷ། །སྐུ་དང་རྒྱན་འཁོར་མ་ངེས་ཅིར་ཡང་སྤྲུལ། །འཇིག་རྟེན་ལྷ་དང་ 
མི་དང་མི་མ་ཡིན། ཀུན་གྱིས་དད་ཅིང་ཀུན་ལ་དབང་དུ་བསྒྱུར། །དོན་དམ་གཤེགས་བཞུགས་ 
མཚན་མ་ལས་འདས་ཀྱང༌། །བརྩེ་བའི་ཐུགས་རྗེས་གདུང་བའི་གནས་འདིར་གཤེགས། ། 
དད་གསུམ་རིན་ཆེན་པདྨོའི་གདན་ལ་བཞུགས། །མོས་བློས་ཡོངས་སྦྱར་དམ་ཚིག་བདུད་ 
རྩིའི་རྫས། །ཏིང་འཛིན་སྔགས་དང་ཕྱག་རྒྱའི་ཆོ་འཕྲུལ་ལས། །ཉེར་སྤྱོད་འདོད་ཡོན་རབ་
- 171-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
འབྱམས་སྤྲིན་དུ་གཏིབས། །སྨན་གཏོར་རཀྟ་རི་རབ་མཚོ་ལྟར་བརྗིད། །བདེ་སྟོང་རྡོ་རྗེ་ 
བཙུན་མོའི་གླུ་གར་བཞད། །མཚན་འཛིན་ཀུན་འཇོམས་སྣང་སྟོང་དཔུང་ཆེན་གཡོ། །རྡོ་རྗེའི་
གོ་མཚོན་ཡུལ་མཁར་རྒྱན་ཆས་ཕྱུག །རྒྱལ་སྲིད་རིན་ཆེན་ཉེ་རྫ་ས་ནོར་སྣ་ཚོགས། །ལྷ་མིའི་ 
འབྱོར་པ་ཀུན་བཟང་སྟོབས་ཀྱིས་སྤྲུལ།།ཐིག་ལེ་ཆེན་པོ་འཁོར་འདས་མཉམ་བརྡལ་བ། ། 
འདོད་རྒུ་ལྷུན་གྱིས་གྲུབ་པའི་མཆོད་སྤྲིན་འདིས། །རྩ་གསུམ་ཆོས་སྐྱོང་དགྲ་བླ་ཝེར་མའི་ 
སྲོག །གེ་སར་སྐྱེས་བུ་དོན་འགྲུབ་རྒྱལ་པོ་དང༌། །དགྱེས་ཡུམ་བློན་འབངས་དྲག་པོའི་དཔུང་ 
དང་བཅས། །མི་འབྲལ་རྩེ་གཅིག་འགྲོགས་པའི་དད་གུས་ཀྱིས། །གསོལ་ལོ་མཆོད་དོ་ཐུགས་ 
དམ་བསྐང་གྱུར་ཅིག །ཉམས་ཆག་འགལ་འཁྲུལ་ཆོས་ཀྱི་དབྱིངས་སུ་དག །སྔོན་གྱི་ཐུགས་ 
དམ་གཉན་པོ་རྗེས་དགོངས་ལ། །རྒྱལ་བའི་བསྟན་སྲུངས་བླ་མའི་སྐུ་ཚེ་སྲིངས། །དགེ་འདུན་ 
སྡེ་རྒྱས་རྣལ་འབྱོར་ཚེ་དཔལ་སྤེལ། །མཐའ་བཞིའི་དམག་དཔུང་གློ་བུར་གདུག་པའི་ཚལ། ། 
བརྟུལ་ཞུགས་རྡོ་རྗེའི་མེ་ཡིས་གཞོམ་པར་མཛོད། །འཇིག་རྟེན་བཀྲ་ཤིས་ལས་མཚན་ཆོས་ 
རྒྱུད་འཕེལ༔ ཆོས་མཐུན་བསམ་དགུ་ལྷུན་གྱིས་འགྲུབ་པར་མཛོད། །བདེ་སྟོང་རྡོ་རྗེ་གསང་ 
བའི་དམ་ཚིག་གིས། །རྟག་ཏུ་འདུ་འབྲལ་མེད་པའི་ངང་ཉིད་ལས། །མཐར་ཐུག་ཁྱེད་ཐུགས་ 
གདོད་མའི་གཞི་དབྱིངས་སུ། །འཆི་མེད་འཇའ་ལུས་རྡོ་རྗེའི་སྐུ་འགྲུབ་མཛོད། །ཅེས་རོལ་མོ་ 
དང་བཅས་བྱ་བས་གྲུབ་བོ། ཚོགས་མཆོད་བྱེད་པར་སྤྲོ་ན། ཤ་ཆང་གི་དམ་རྫས་གཙོར་གྱུར་པའི་ཚོགས་གཏོར་བདུད་རྩིས་བྲན། 
རཾ་ཡཾ་ཁཾ་གིས་བསངས་སྦྱངས། རང་བྱུང་རིག་རྩལ་ཡེ་ཤེས་མེ་རླུང་ཆུས། །ཚོགས་རྫ་ས་དངོས་འཛིན་ 
བག་ཆགས་བསྲེགས་གཏོར་བཀྲུས། །ཆོས་དབྱིངས་བྷཉྫར་རིག་པའི་བདུད་རྩི་བསྐྱིལ། ། 
རྣམ་པ་འདོད་ཡོན་མི་ཟད་གཏེར་དུ་གྱུར། །ཨོཾ་ཨཱཿཧཱུྃ༔ ལནགསུམ་གྱིས་བྱིན་བརླབས། ཧཱུྃ་ཧྲཱིཿ༔ ངོ་བོ་ 
འོད་གསལ་དབྱིངས་ལས་མ་གཡོས་ཀྱང༌། །རང་བཞིན་ཐུགས་རྗེའི་གཟུགས་ཀྱི་སྐུར་བཞེངས་
- 172 -

༄༅། །ཟབ་གཏེར་ཆོས་ཀྱི་མཛོད་ཁང༌།
པ༑ ༑རྩ་གསུམ་ཀུན་འདུས་གེ་སར་དགྲ་བླའི་དཔུང༌། །འཁོར་བཅས་ཚོགས་ལ་སྤྱན་འདྲེན་ 
གཤེགས་སུ་གསོལ། །ཕྱི་ནང་གསང་བ་ཚོགས་ཀྱི་མཆོད་པ་འབུལ། །བག་མེད་ཉམས་ 
ཆག་སྡིག་སྒྲིབ་དབྱིངས་སུ་བཤགས། །གཟུང་འཛིན་རུ་ཏྲ་བསྒྲལ་བའི་ཤ་ཁྲག་རུས། །དགྱེས་ 
པར་བཞེས་ལ་མཆོག་ཐུན་དངོས་གྲུབ་སྩོལ།།ༀ་ཨཱཿཧཱུྃ་གུ་རུ་དྷེ་ཝ་དྷ་ཀི་ནི་བཱིདྱ་དྷ་ར་མ་ཎི་
ཤ་ཧཱུྃ་དཱ་མ་ཀ་ས་པ་རི་ཝ་ར་སརྦ་ག་ན་ཙཀྲ་པཱུ་ཛ་ཧོ། ཞེས་ཚོགས་ཕུད་རིམ་པགསུམ་དུ་སྤྲོསལ་འབུལལོ། ། 
སྤྲོ་ན་སྐོར་རྫ་ས་རྣམས་ནམ་མཁའ་མཛོད་ཀྱི་སྔགས་རྒྱས་བརླབ། ༀ་བཛྲ་སྤ་ ར་ཎ་ཁཾ་གིས་སྤེལ། ཧཱུཾ་ཧྲཱི༔ མི་འགྱུར་ 
མི་ཤིགས་འོད་གསལ་སྒྱུ་མའི་འཕྲུལ། །རང་སྣང་སྣོད་བཅུད་རྣམ་དག་པདྨོའི་གཞིར། །དགོས་ 
འདོད་ཀུན་འབྱུང་ནོར་བུའི་གཞལ་མེད་ཁང་། །ངོ་མཚར་ཕུན་ཚོགས་བཀོད་ལེགས་རྒྱ་ཆེའི་ 
དབུས། །ཕྱི་ནང་ཉེར་སྤྱོད་འདོད་པའི་ཡོན་ཏན་ལྔ། །བཀྲ་ཤིས་རྫས་རྟགས་རིན་ཆེན་རྣམ་ 
པ་བདུན། །སྨན་གཏོར་རཀྟ་ཛ་གད་དཔའ་བོའི་ཕུད། །བཅུ་དྲུག་བདེ་བའི་ལང་ཚོའི་གླུ་གར་ 
བསྒྱུར། །རི་རབ་གླིང་བཞི་ལྷ་ཀླུ་མི་ཡི་དཔལ། །གོ་མཚོན་ཡུལ་མཁར་ཟས་གོས་རྐང་བཞིའི་ 
ཕྱུགས། །གཏུམ་རྔམས་དམག་གི་དཔུང་ཆེན་སྤྲིན་ལྟར་གཡོ། །རྟེན་གཡབ་མདའ་དར་སྣ་ 
ཚོགས་གློག་ལྟར་འཁྱུག །དྲག་པོའི་ཀི་བསྭོ་འབྲུག་སྒྲ་འུ་རུ་རུ། །ཕ་རོལ་རྒོལ་འཇོམས་ཐོག་ 
མདའ་ཤ་ར་ར། །ཚེ་གཡང་དཔལ་གྱི་ཆར་བ་སི་ལི་ལི། །འཇའ་འོད་བདུད་རྩིའི་ངད་ལྡང་ 
ཐུ་ལུ་ལུ། །འོད་དམར་དབང་གི་ཟེར་མདང་ཁྱུགས་སེ་ཁྱུག །བདེ་དྲོད་རིག་པའི་རྩལ་སྣང་ 
ཤིགས་སེ་ཤིག །སྣང་སྟོང་སྒྱུ་མར་རོལ་བའི་ཡེ་ཤེས་ལས། །སྣང་སྲིད་དག་པ་རབ་འབྱམས་ 
འོག་མིན་ཞིང༌། །སྐུ་དང་ཡེ་ཤེས་རྨད་བྱུང་རྡོ་རྗེའི་སྤྲིན། །འདོད་ཡོན་མི་ཟད་རྒྱན་གྱི་འཁོར་ 
ལོ་ཆེས། །རྩ་གསུམ་ཆོས་སྲུང་དགྲ་ལྷ་ཝེར་མའི་སྲོག །འཛམ་གླིང་སེང་ཆེན་ནོར་བུ་དགྲ་ 
འདུལ་དང༌། །དགྱེས་ཡུམ་རྣམ་ལྔ་ཕྱི་ནང་བློན་འཁོར་དཔུང༌། །མི་འབྲལ་རྩེ་གཅིག་འགྲོགས་
- 173 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
པའི་དད་གུས་ཀྱིས། །གསོལ་ལོ་མཆོད་དོ་ཐུགས་དམ་གཉེན་པོ་བསྐང༌། །བག་མེད་ཉམས་ 
ཆག་འགལ་འཁྲུལ་དབྱིངས་སུ་དག །བྱིན་རློབས་དབང་སྐུར་རྡོ་རྗེའི་ཡེ་ཤེས་སྐྱེད། །མཆོག་ 
དང་ཐུན་མོང་དངོས་གྲུབ་ཆར་ལྟར་ཕོབ། །རྣལ་འབྱོར་གྲོགས་མཛོད་ལས་བཞིའི་ཕྲིན་ལས་ 
སྤེལ། །འགལ་རྐྱེན་ཀུན་སོལ་མཐུན་རྐྱེན་ཡིད་བཞིན་སྒྲུབས། །ཚེ་བསོད་དཔལ་འབྱོར་སྙན་ 
པའི་གྲགས་པ་སྤེལ། །བདེ་སྟོང་རྡོ་རྗེ་གསང་བའི་དམ་ཚིག་གིས། །རྟག་ཏུ་འདུ་འབྲལ་མེད་ 
པའི་ངང་ཉིད་ལས། །དངོས་གྲུབ་འདོད་རྒུའི་དཔལ་ཀུན་མྱུར་སྩོལ་ཅིག །ཞེས་དང་རྗེས་འབྲེལ་དུ་ 
སྒོ་གསུམ་ཉམས་ཆག་ཐམས་ཅད་བཤགས་བསྡོམས་ཀྱིས་ཡི་གེ་བརྒྱ་པ་བརྗོད་ལ་ཀ་དག་བློ་འདས་ཀྱི་ངང་དུ་བསྐྱལ་ལོ། །གང་ 
ལྟར་ཚོགས་རྫ་ས་རྣམས་ནང་གི་བསྲེག་བླུག་ཏུ་རོལ། ལྷག་མ་ལ་བདུད་རྩི་ཕབ། སརྦ་པཉྩ་ཨ་མྲྀ་ཏ་ཧཱུྃ་ཧ་ཧོ་ཧྲཱི སངྑརླབ། 
བྷྱོཿ། རང་རྩལ་རོལ་པའི་ལྷག་སྡུད་ནི། །མཁའ་འགྲོ་གིང་ལང་ཕོ་ཉའི་ཚོགས། །བདེ་ཆེན་ 
བདུད་རྩི་ཕམ་ཕབས་ལོངས། །བར་ཆད་ཀུན་སོལ་མཐུན་རྐྱེན་སྒྲུབས། །ཨོཾ་ཨུཙྪིཥ་བ་ལིངྐ་ 
ཁཱ་ ཧི། ཞེས་དང་ཐེག་པ་ཆེན་པོའི་སྨོན་ལམ་གྱི་རྒྱས་གདབ་བོ། །གལ་ཆེ་སྐབས་དགྲ་ལ་དྲག་ཏུ་བསྐུལ་དགོས་པའི་ཚེ། དམར་ 
གཏོར་ཤ་ཁྲག་མེ་སྒྲོན་གྱིས་རྒྱན་པ་བཏེག་ལ། ཧཱུཾ་ བྷྱོཿ་ཡ༔ སྐྱེས་བུ་འཁོཪ་བཅས་དགྲ་ལ་ཡ༔ སྐྱེས་བུ་དགྲ་ 
ལ་མི་ཆས་རྒྱུ༔ སྐྱེ་བོ་ཡོངས་ཀྱི་དགྲ་ལྷ་ཡིན༔ དེ་ཕྱིར་དགྲ་བོའི་སྟེང་དུ་བསྐུལ༔ ཧཱུྃ༔ བདག་ 
ནི་མ་ཉེས་མ་ལན་ནོ༔ གལ་ཏེ་ཉེས་པར་གྱུར་ན་ཡང༔ ཁྱོད་ནི་འཇིག་རྟེན་ཚུལ་བཟུང་ཕྱིར༔ 
དགྲ་འདུལ་གཉེན་སྐྱོང་བྱེད་པར་འོས༔ ཧཱུཾ༔ ཁྱོད་ནི་སངས་རྒྱས་བསྟན་སྲུང་སྟེ༔ ཡོན་བདག་ 
སངས་རྒྱས་བསྟན་ལ་དད༔ འདི་ལ་གནོད་པའི་དགྲ་བྱུང་ན༔ དེ་ཕྱིར་ཁྱོད་ཉིད་ཅིས་མི་སྐུལ 
ཧཱུཾ༔ ཁྱོད་ནི་མཐུ་རྩལ་སྟོབས་དང་ལྡན༔ ལྷ་དམག་བདུད་དམག་ཕོ་ཉར་འགྱེད༔ དགྲ་བོའི་ 
སྟེང་དུ་དམག་དྲོངས་ལ༔ ཕ་རོལ་གཡུལ་ངོ་མྱུར་དུ་ཟློག༔ ཧཱུཾ༔ ཁྱོད་ནི་རྫུ་འཕྲུལ་མངའ་ 
མཛད་པས༔ ལྟས་ངན་ཆོ་འཕྲུལ་དགྲ་ལ་ཐོངས༔ དགྲ་བོ་འཇིགས་ཤིང་སྐྲག་པ་ཡི༔ དཔའ་
- 174 -

༄༅། །ཟབ་གཏེར་ཆོས་ཀྱྀ་མཛོད་ཁང་།
བཀོང་ཟིལ་གནོན་དབང་དུ་སྡུས༔ ཧཱུྃ༔ ཤིན་ཏུ་མི་བསྲུན་དགྲ་བོ་ཡི༔ སྲོག་རྩ་ཆོད་ལ་སྙིང་ 
ཁྲག་འཐུངས༔ ད་ལྟ་ཉིད་དུ་སོད་ལ་ཤོག༔ དུས་ལ་བབས་སོ་ས་མ་ཡ༔ ཧཱུཾ༔ དཀར་ཕྱོགས་ 
ལྷ་ཡི་དགེ་བསྙེན་ཚོགས༔ ནག་ཕྱོགས་བདུད་དཔུང་ཆམ་ལ་ཕོབ༔ དཀོན་མཆོག་གསུམ་ 
གྱི་རྒྱབ་རྟེན་བཅས༔ མཐུ་རྩལ་དྲག་ཤུལ་མྱུར་དུ་ཕྱུངས༔ ཧཱུཾ༔ དགྲ་བོ་རྒྱབ་རྟེན་སྣ་འདྲེན་ 
བཅས༔ འབྱུང་པོ་ཐམས་ཅད་རྡུལ་དུ་རློག༔ བྱུར་དང་ཕུང་སྲི་ཆམ་ལ་ཕོབ༔ མི་མཐུན་རྐྱེན་ 
རྣམས་བཟློག་ཏུ་གསོལ༔ ཧཱུཾ༔ ལྷ་དམག་བྱེ་བའི་དམག་གི་དཔོན༔ རྒྱལ་ཆེན་བཞི་ཡང་བྲན་ 
དུ་བཀོལ༔ མཐུ་མ་ཆུང་ལ་རྩལ་མ་ཞན༔ དཀར་པོའི་ཆོས་ནི་བདེན་མཐུ་ཆེ༔ ནག་ཕྱོགས་ 
འཇོམས་ལ་དཀའ་བ་མེད༔ དགྲ་བོ་མྱུར་དུ་ཐུལ་བའི་ཚེ༔ དགྲ་ལྷ་ཞལ་འཛུམ་ཚུར་སྤྱོན་ལ༔ 
དཔའ་བའི་དར་ཆེན་ངས་འབུལ་ལོ༔ བསྟན་པ་སྲུང་བའི་ལས་མཛོད་ཅིག༔ ཅེས་གཏོར་མ་གནོད་ 
པའི་ཕྱོགས་སུ་འཕང་ངོ་། །གང་ལྟར་རྗེས་རིམ་ནི། མཆོད་པརྣམས་ཨོཾ་ཨཱཿཧཱུྃ་གིས་བརླབ། ༀ་གུ་རུ་མ་ཧཱ༌སིདྷ་ས་པ་ 
རི་ཝཱ་ར་ཨརྦཾ་ནས་ཤབྟ་པཉྩ་ཨ་མྲྀ་ཏ་རཀྟ་བ་ལིཾ་ཏ་གུ་ཧྱ་པཱུ་ཛ་ཧོཿམཆོད། ཧྲཱིཿ ཕྱི་ལྟར་བདུད་ 
འདུལ་དཔའ་བོའི་སྐུ༔ ནང་ལྟར་འདོད་རྒུ་གཏེར་གྱི་བདག༔ གསང་བ་གྲུབ་པའི་རིག་འཛིན་ 
རྗེ༔ གེ་སར་རྒྱལ་ལ་ཕྱག་འཚལ་བསྟོད༔ ཅེས་པས་བསྟོད། མ་རྙེད་ཡོངས་སུ་མ་ཚང་སོགས་ནས
བཟོད་མཛད་གསོལ། །ཡི་གེ་བརྒྱ་པ་ལན་གསུམ་གྱིས་བཤགས། རྟེན་ལ་བསྟིམ་པར་མོས་པས། ༀ་ འདིར་ནི་རྟེན་ 
དང་སོགས། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། དང་། ཡང་ན། གསང་གསུམ་བྱིན་རླབས་འོད་ཟེར་ 
ཚུལ། །གནས་གསུམ་ཐིམ་པས་སྒྲིབ་བྱང་ཞིང༌། །སྐུ་གསུམ་ཡེ་ཤེས་རྒྱུད་ལ་བཞག །འོད་ 
ཞུ་རང་རིག་ངང་དུ་ཐིམ། །ཞེས་དང་གང་ལྟར། བློ་འདས་ཆོས་སྐུ་སྐྱེས་བུའི་དོན། །མངོན་གྱུར་ 
རྫོ་གས་པ་ཆེན་པོར་ཨ། །ཧོཿ དགེ་འདིས་བདག་སོགས་འགྲོ་ཀུན་གྱིས། །རྩ་གསུམ་སྐྱེས་ 
བུའི་གོ་འཕང་མཆོག །ཚེ་འདི་ཉིད་ལ་མྱུར་ཐོབ་ནས། །ཁམས་གསུམ་འཁོར་བ་དོང་སྤྲུགས་
- 175-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཤོག །ཅེས་སྨོན་ལམ་དང་། ལྷ་དབང་ལྷ་ཡི་ལོངས་སྤྱོད་ཆེན་པོས་བརྗིད། །མི་དབང་མི་ཡི་འབྱོར་ 
པ་ཆེན་པོས་མཐོ། །ཀླུ་དབང་ཀླུ་ཡི་ནོར་བུ་ཆེན་པོས་ཕྱུག །འཇིག་རྟེན་ཆེན་པོ་གསུམ་གྱི་བཀྲ་ 
ཤིས་ཤོག །གེ་སར་མངོན་ཤེས་རྫུ་འཕྲུལ་འགྲན་ཟླ་མེད། །ཞལ་ལུ་དཔའ་རྒོད་སྙིང་སྟོབས་ 
འགྲན་ཟླ་མེད།།ཁྲོ་ཐུང་འཕྲུལ་དང་སྤྲ་ལག་འགྲན་ཟླ་མེད། །འགྲན་མེད་མི་ཕོ་གསུམ་གྱི་ 
བཀྲ་ཤིས་ཤོག །རྒྱ་བཟས་རྒྱ་ཡི་རྟེན་མཆོག་ཐབས་ཀྱིས་དྲངས། །བལ་བཟས་བལ་པོའི་ 
མཆོད་སྡོངས་ སྐྱེས། སུ་ཐོབ། །འབྲུག་མོས་འབྲུག་ལྟར་གྲགས་པའི་གཏམ་རྒྱུད་བཞག ། 
ཡ་མཚན་བུད་མེད་གསུམ་གྱི་བཀྲ་ཤིས་ཤོག །ཅེས་འོད་གསལ་སྤྲུལ་པའི་རྡོ་རྗེའི་ཤིས་བརྗོད་དག་མ་འདིས་ 
མཇུག་བསྡུས་ཏེ་རོལ་མོ་བྱའོ། །རའུ་སྒྲུང་མཁན་ཨ་མྱེ་གཞོན་ནུས་རིང་མོ་ནས་བསྐུལ་བའི་ངོར། མཆོག་གྱུར་གླིང་པས་མདོ་ཁམས་ 
བྱང་རྒྱུད་ཤར་ཟླ་དལ་གྱིས་འབབས་པའི་འགྲམ། སྐྱེས་བུ་ཆེན་པོ་འཁྲུངས་པའི་ཡུལ། ཕུ་ནུ་སུམ་ཅུའི་སྲས་མཁར་གྱི་ཞོལ། 
འདུ་ར་སྟག་ཐང་ཁྲ་མོར་རབ་བྱུང་བཅོ་ལྔ་པའི་མགོ་བོ་ཡོས་ལོ་སྤྲེལ་ཟླ་བའི་དམར་ཕྱོགས་མཁའ་འགྲོ་འདུ་བའི་དུས་ཆེན་ཉིན་ 
གཏན་ལ་ཕབ་པ་ཉིད། ཉེ་ཆར་གྲུབ་པའི་རྣལ་འབྱོར་ཤེས་རབ་རྡོ་རྗེས་གསུང་བསྐུལ་མཛད་པས། གཞུང་རྩ་བར་གོང་འོག་ 
གསལ་བྱེད་ཁ་སྐོང་ཕྲན་བུ་དང༌། ཚོགས་བསྐང་ཉིད་རྡོ་རྗེའི་གསུང་བྱིན་རླབས་ཅན་རྣམས་ནས་བཏུས་ཏེ། གཏེར་ཆེན་མཆོག་
གི་མཚན་གྱི་ཅོད་པན་འཆང་བ་པདྨ་ཀུན་ཁྱབ་ཡེ་ཤེས་སྙིང་པོས་བྲིས་པ་སརྦ་མངྒ་ལཾ།།
- 176 -

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །དག་སྣང་གེ་སར་སྐྱེས་བུ་དོན་གྲུབ་ཀྱི་དབང་ཆོག་ཕྲིན་ལས་ཀུན་ཁྱབ་ 
ཅེས་བྱ་བ་བཞུགས་སོ། །
ན་མོ་མ་ཧཱ་གུ་རུ་ཝེ། ཚུལ་འདིའི་རྗེས་གནང་བྱ་བར་འདོད་པས། གནས་ཁང་རྒྱན་གྱིས་ 
སྤྲས་པའི་གོང་དུ་གཞུང་མཐུན་རྟེན་གྱི་མདུན་ཕྱོགས་ལ་གོང་དུ་རྡུལ་མཚོན་སྤྱི་དང་འདྲ་བའི་
ཁང་དབུས་སུ་ཐུགས་སྒྲུབ་ཀྱི་དཔལ་གཏོར་དང་། མདུན་དུ་དཔལ་གཏོར་གཙོ་འཁོར་དགུ་ 
པ༑ རྩེར་སྐུ་ཙཀ་དར་གདུགས་ཅན། སྔགས་བྱང་། ཕྱག་མཚན་རྣམས་བཤམས། གཏོར་ 
མཆོད་ཀྱིས་བསྐོར་ལ་བདག་མདུན་བཟླས་པ་གཡང་སྒྲུབ་བཅས་གྲུབ་པ་དང༌། བསང་གསེར་ 
སྐྱེམས་བཅས་བྱས་ལ། སྣོད་རུང་གི་སློབ་མ་བོས་ཏེ་ཁྲུས་ནས་དབྱུང་། བགེགས་བསྐྲད། 
སྲུང་འཁོར་བསྒོམས་ཏེ། ལོ་རྒྱུས་ཀྱི་ཁྱད་པར། དེ་ཡང་ཡོན་ཏན་རིན་པོ་ཆེ་སྡུད་པ་ལས། 
རིན་ཆེན་ཆོས་ཀྱང་དཀོན་ལ་རྟག་ཏུ་འཚེ་བ་མང༌། ཞེས་གསུངས་པ་ལྟར་རང་རེ་བྱང་ཆུབ་
ཀྱི་གོ་འཕང་སྒྲུབ་པ་ལ་བར་ཆད་ཀྱི་རྐྱེན་ཤིན་ཏུ་མང་བས་དེ་ལས་སྐྱོབ་པར་བྱེད་པའི་གྲོགས་
ཁྱད་པར་ཅན་བསྟེན་དགོས་ཤིང༌། ཁྱད་པར་སྙིགས་མའི་དུས་སུ་ནང་དུ་ཉོན་མོངས་དུག་
གསུམ་གྱི་རང་གཟུགས། ཕྱི་རུ་དམ་སྲི་རྒྱལ་བསེན་གྱི་གནོད་པས་གསང་ཆེན་སྙིང་པོའི་
བསྟན་པ་དང་བསྟན་འཛིན་ལ་བར་དུ་གཅོད་པའི་གཉེན་པོར་རྒྱལ་ཀུན་མཁྱེན་བརྩེ་ནུས་
པའི་རང་གཟུགས། རྒྱལ་སྲས་རིགས་གསུམ་མགོན་པོ་དང་ཞི་ཁྲོ་སྣང་སྲིད་ཟིལ་གནོན་
ཨོ་རྒྱན་རྡོ་རྗེ་ཐོད་ཕྲེང་རྩལ་དབྱེར་མེད་པའི་བསྟན་སྲུང་དགྲ་བླའི་སྐུར་བཞེངས་པ། སེང་ 
ཆེན་ནོར་བུ་དགྲ་འདུལ་ཞེས་འཛམ་བུའི་གླིང་གི་སྐྱེས་གཅིག་ཅེས་གྲགས་པ་གང་གིས།
- 177 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སྤྲུལ་པའི་གཏེར་ཆེན་མཆོག་གྱུར་བདེ་ཆེན་གླིང་པར་རབ་བྱུང་བཅོ་ལྔ་པའི་སྤྲེལ་ཟླའི་དམར་
ཕྱོགས་མཁའ་འགྲོ་འདུ་བའི་དུས་ཆེན་ཉིན་མདོ་ཁམས་བྱང་རྒྱུད་ཤར་ཟླ་སྒང་དུ་འདུ་ར་
སྟག་ཐང་ཁྲ་མོར་ཕེབས་པའི་དུས་ཆེན་ཉིན་དགྱེས་ཞལ་བསྟན་ཅིང༌། གཏེར་ཆེན་བླ་མ་ཉིད་
འབྲུ་སྒ་བདེ་ཡིན་པའི་དག་སྣང་བྱུང་སྐབས་མཛད་པའི་སྒྲུབ་ཐབས་ཟབ་མོ་དང་རྗེས་སུ་
འབྲེལ་བའི་སྐུ་གསུང་ཐུགས་ཀྱི་རྗེས་གནང་ཞུ་བའི་ཡོན་དུ་མཎྜལ་ཕུལ། སློབ་དཔོན་
དཔལ་ཧེ་རུ་ཀར་གསལ་བས་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཧེ་རུ་ 
ཀ་དཔལ་གྱིས༔ བདག་ལ་བྱིན་གྱིས་བརླབ་པ་དང༔ དགྲ་བླའི་རྒྱལ་པོའི་སྐུ་གསུང་ཐུགས༔ 
ཡོངས་རྫོགས་རྗེས་གནང་སྩལ་དུ་གསོལ༔ ལན་གསུམ། བསགས་སྦྱང་གི་སྙིང་པོ་ཡན་ལག་ 
བརྒྱད་པ་འདིའི་རྗེས་ཟློས་མཛོད། རྡོ་རྗེ་སློབ་དཔོན་སངས་རྒྱས་དཔལ༔ སོགས་ལན་གསུམ། 
ཇི་ལྟར་བཀའ་བསྒོས་པའི་དམ་ཚིག་ཚུལ་བཞིན་སྲུང་སྙམ་པས་དཔང་པོར་དམ་ཆུ་གཏད་ 
མོས་ལ། ནང་མཆོད་བྱིན། ས་མ་ཡ་ཨི་དན་ན་ར་ཀན། དེ་ནས་རྗེས་གནང་གི་གཞི་འགོད་ཅིང་ཡེ་ཤེས་དབབ་ 
པའི་སླད་དུ་སྒོ་གསུམ་གྱི་གནད་གཅུན་ལ་དམིགས་པ་འདི་བཞིན་མཛོད། ཧྲཱིཿ སྟོང་ཉིད་དབྱིངས་ལས་ཡེ་ཤེས་ 
ཀུན་ཏུ་སྣང༔ སོགསནས། སྤྲིན་ལྟར་གཏིབས༔ དེ་ལྟར་གསལ་བའི་གནས་གསུམ་ཨོཾ་ཨཱཿཧཱུྃ་ 
གིས་མཚན་པ་ལས་འོད་ཟེར་འཕྲོས། དཀྱིལ་འཁོར་གྱི་ལྷ་ཡི་ཐུགས་རྒྱུད་བསྐུལ་བས། གནས་ 
གསུམ་ནས་སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་ཚོགས་ཆར་ལྟར་བབས་ 
པ་ལྟར་བྱོན་ནས་ཁྱེད་རང་སྙིང་དབུས་ཀྱི་ནང་ཁེངས། གནས་གསུམ་གྱི་ཡིག་འབྲུ་ལ་ཐིམ་ 
པས་སྐུ་གསུང་ཐུགས་ཀྱི་བྱིན་རླབས་ཕེབས་པར་མོས་ཤིག བཛྲ་གུ་རུ་དང་ཐོད་ཕྲེང་རྩལ་ 
གྱི་ཤམ་བུར། ཛྙཱ་ན་ཨ་བེ་ཤ་ཡ་ཨ་ཨ༔ ཞེས་བརྗོད་ལ་སྤོལ་རོལ་བྱ། ཏིཥྛ་བཛྲས་བརྟན་པར་བྱས། དེ་དག་ 
གི་འཇུག་པའི་ཆོས་གྲུབ་ནས་དངོས་གཞི་རྗེས་གནང་གི་དང་པོར་གོང་གནོན་རྩ་གསུམ་
- 178 -

༄༅། །ཟབ་གཏེར་ཆོས་ཀྱི་མཛོད་ཁང་།
ཀུན་འདུས་སྣང་སྲིད་ཟིལ་གནོན་རྡོ་རྗེ་ཐོད་ཕྲེང་རྩལ་གྱི་སྐུ་གསུང་ཐུགས་ཀྱི་བྱིན་རླབས་ 
གཏོར་མ་ལ་བརྟེན་ནས་རྡོ་རྗེ་གསུམ་གྱི་དབང་བསྐུར་བ་ལ། གཏོར་མ་རིན་ཆེན་འབར་བ་
གུ་རུ་སྣང་སྲིད་ཟིལ་གནོན་རྩ་བ་གསུམ་གྱི་དཀྱིལ་འཁོར་དུ་གསལ་བ། སློབ་མའི་གནས་
གསུམ་དུ་བཞག་པས་ལྷ་ཚོགས་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་ཡེ་ཤེས་ཀྱི་དབང་
དང་བྱིན་རླབས་དངོས་གྲུབ་ཐམས་ཅད་ཐོབ་པར་མོས་ཤིག གཏོར་མ་གནསགསུམ་དུ་བཞག་ལ། ཧཱུྃ༔ 
རྒྱལ་བའི་རྣམ་སྤྲུལ་པདྨ་འབྱུང་གནས་ཀྱིས༔ བོད་འབངས་རྣམས་ལ་ཐུགས་རྗེས་བརྩེར་ 
དགོངས་ཏེ༔ སྐུ་ཚབ་ལུང་བསྟན་གསུང་ཚབ་གཏེར་དུ་སྦས༔ ཐུགས་ཀྱི་དགོངས་པ་ལས་ 
ཅན་བུ་ལ་གཏད༔ སྡུག་བསྔལ་སྐྱོབ་ཕྱིར་གུ་རུའི་དབང་བསྐུར་ན༔ སྐལ་ལྡན་རྣམས་ལ་ 
བྱིན་གྱིས་བརླབ་ཏུ་གསོལ༔ གུ་རུའི་ཐུགས་རྗེས་འདི་ལ་བྱིན་གྱིས་རློབས༔ གུ་རུའི་བརྩེ་ 
བས་འདི་ཡི་ལམ་སྣ་དྲོངས༔ གུ་རུའི་དགོངས་པས་འདི་ལ་དངོས་གྲུབ་སྩོལ༔ གུ་རུའི་ནུས་ 
པས་འདི་ཡི་བར་ཆད་སོལ༔ འབྱུང་བཞི་ཕྱི་ཡི་བར་ཆད་ཕྱི་རུ་སོལ༔ རྩ་རླུང་ནང་གི་བར་ 
ཆད་ནང་དུ་སོལ༔ གཟུང་འཛིན་གསང་བའི་བར་ཆད་དབྱིངས་སུ་སོལ༔ སྐལ་ལྡན་སློབ་ 
མ་རྣམས་ལ་བསྐྱབ་ཏུ་གསོལ༔ བྱིན་རླབས་དབང་དང་དངོས་གྲུབ་དེང་འདིར་སྩོལ༔ ཨོཾ་ 
ཨཱཿཧཱུྃ་བཛྲ་གུ་པདྨ་ཐོད་ཕྲེང་རྩལ་བཛྲ་ས་ཡ་མ་ཡ་ཛཿ སིདྡྷི་ཕ་ལ་ཧཱུྃ་ཨཱཿ ཀཱ་ཡ་ཝཀྐ་ཙིཏྟ་སརྦ་ 
སིདྡྷི་ཨ་བྷི་ཥིཉྩ་ཨོཾ་ཨཱཿཧཱུྃ་ཧྲཱི༔ དེ་ནས་བཀའ་སྲུང་དགྲ་བླའི་དབང་བསྐུར་ལ། མདུན་བསྐྱེད་དགྲ་བླའི་སྐུ་ 
ལས་སྐུ་གཉིས་པ་སྤྲོས། སློབ་མའི་དཔྲལ་བར་ཐིམ་པས་འཇིག་རྟེན་ལས་འདས་པའི་སྐྱེ་ 
འགྲོ་སྣོད་བཅུད་ཐམས་ཅད་སྒྱུ་འཕྲུལ་ཆེན་པོས་འདུལ་བའི་སྟོབས་དང་ནུས་པ་ཡོངས་སུ་
རྫོགས་པའི་དབང་དང་བྱིན་རླབས་ཐོབ་པར་མོས་ཤིག སྐུ་རྟེན་སྤྱི་བོར་བཞག་སྟེ། ཧཱུཾ༔ དཔའ་བོ་ 
བདུད་དགྲ་བདུད་འདུལ་བ༔ སངས་རྒྱས་ཕྲིན་ལས་བྱེད་པ་པོ༔ སྣང་སྲིད་འཁོར་འདས་
- 179 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དབང་སྒྱུར་བའི༔ དགྲ་བླའི་རྒྱལ་པོའི་དབང་ཐོབ་ཤོག༔ ཨོྃ་བིདྱ་དྷ་ར་མ་ཎི་ཤ་ཧཱུྃ་དཱ་མ་ཀ་ 
ཧཱུྃ༔ ཀ་ ཡ་ཨ་ བྷི་ཥིཉྩ་ཨཽ༔ དེ་ནི་སྐུ་ཡི་རྗེས་སུ་གནང་པའོ། །གཉིས་པ་གསུང་གི་དབང་བསྐུར་བ་ལ། མདུན་ སྐྱེད་ 
དགྲ་བླའི་གསུང་ལས་སྔགས་ཕྲེང་བྱུང༌། སློབ་མའི་མགྲིན་པར་ཐིམ་པས་འཇིག་རྟེན་དང་
འཇིག་རྟེན་ལས་འདས་པའི་སྐྱེ་འགྲོ་སྣོད་བཅུད་ཐམས་ཅད་གསུང་རིག་པས་འདུལ་བའི་ 
སྟོབས་དང་ནུས་པ་ཡོངས་སུ་རྫོགས་པའི་དབང་དང་བྱིན་རླབས་ཐོབ་པར་མོས་ཤིག སྔགས་ 
ཕྲེང་མགྲིན་པར་བཞག ཧཱུྃ༔ རྡོ་རྗེ་གད་མོ་གད་རྒྱངས་ཆེ༔ དྲེགས་པ་ཟིལ་གནོན་སྔགས་ཀྱི་རྒྱལ༔ 
དངོས་གྲུབ་ཐམས་ཅད་བྱེད་པ་ཡི༔ གསུང་གི་གསང་ཆེན་ཐོབ་པར་ཤོག༔ སྔགསམཐར། ཝཱཀྐ་ 
ཨ་ བྷི་ཥིཉྩཱ་ཨཱཿ དེ་ནི་གསུང་གི་རྗེས་སུ་གནང་བའོ། །གསུམ་པ་ཐུགས་ཀྱི་དབང་བསྐུར་བ་ལ། མདུན་སྐྱེད་དགྲ་ 
བླའི་ཐུགས་ལས་ཕྱག་མཚན་བྱུང༌། སློབ་མའི་སྙིང་གར་ཐིམ་པས། འཇིག་རྟེན་དང་འཇིག་ 
རྟེན་ལས་འདས་པའི་སྐྱེ་འགྲོ་སྣོད་བཅུད་ཐམས་ཅད། ཐུགས་རིག་པའི་རྩལ་གྱིས་འདུལ་
བའི་སྟོབས་དང་ནུས་པ་ཡོངས་སུ་རྫོགས་པའི་དབང་དང་བྱིན་རླབས་ཐོབ་པར་མོས་ཤིག 
ཕྱག་མཚན་སྙིང་གར་བཞག་སྟེ། ཧཱུཾ༔ སྟོང་ཉིད་ཡེ་ཤེས་མཁའ་འདྲ་བ། །རྡོ་རྗེ་མི་བྱེད་བདུད་དགྲ་ 
འཇོམས། །མི་གཡོ་མི་འགྱུར་གཞོམ་ཞིག་བྲལ། །ཐུགས་ཀྱི་གསང་ཆེན་ཐོབ་པར་ཤོག ཙིཏྟ་ 
ཨ་ བྷི་ཥིཉྩ་ཧཱུྃ༔ དེ་ནི་ཐུགས་ཀྱི་རྗེས་སུ་གནང་བའོ། །བཞི་པ་ཡོན་ཏན་ཕྲིན་ལས་ཀྱི་རྗེས་གནང་གི་སླད་དུ། དགྲ་བླའི་ 
གཏོར་མ་སྣོད་བཅུད་ཡོངས་རྫོགས་ལག་ཏུ་གཏད་པས། འཇིག་རྟེན་དང་འཇིག་རྟེན་ལས་ 
འདས་མ་འདས་པའི་སྣོད་བཅུད་སྐྱེ་འགྲོ་ཐམས་ཅད། ཡོན་ཏན་རྫུ་འཕྲུལ་བསམ་གྱིས་མི་
ཁྱབ་པས་འདུལ་བའི་སྟོབས་དང་ནུས་པ་ཡོངས་སུ་རྫོགས་པའི་དབང་དང་བྱིན་རླབས་ཐོབ་ 
པར་མོས་ཤིག གཏོར་མ་ལག་ཏུ་གཏད་དེ། ཧཱུཾ༔ སྣོད་བཅུད་ཡོངས་རྫོགས་བ་ལིངྐ། །ཕྲིན་ལས་ 
དངོས་གྲུབ་ཀུན་གྱི་གཏེར། །ངོ་མཚར་ཆེན་པོས་བྱིན་བརླབས་པས། །དོན་གཉིས་ལྷུན་
- 180 -

༄༅། །ཟབ་གཏེར་ཆོས་ཀྱི་མཛོད་ཁང༌།
གྱིས་གྲུབ་པར་ཤོག །སྔགསམཐར། གུ་ཎ་ཀརྨ་ཨ་བྷི་ཥིའུ་ཧྰུྃ༔ དེ་ནི་ཡོན་ཏན་དང་ཕྲིན་ལས་ཀྱི་རྗེས་སུ་གནང་ 
བའོ། །མཐར་བརྟེན་གཏོར་མའི་བཀའ་བསྒོ་བ་ནི། ༀ་ཨཱཿ༔ཧཱུཾ༔ བསྟན་པ་དམ་པའི་ཆོས་སྐྱོང་བའི་བཀའ་ 
སྲུང་མཐུ་ལྡན་དགྲ་བླའི་རྒྱལ་པོ་སེང་ཆེན་སྐྱེས་བུ་ཆེན་པོ་རིག་འཛིན་ནོར་བུ་དགྲ་འདུལ། བཀའ་ 
བློན་ཕུ་ནུ་སུམ་ཅུ། དགྱེས་ཡུམ་ཌཱ་ཀི་རྣམ་བཞི། མཐུ་ལྡན་དགྲ་བླའི་དམག་དཔུང་ཡེ་ཤེས་ 
ལས་དང་འཇིག་རྟེན་གྱི་ཆོས་སྐྱོང་དམ་ཅན་རྒྱ་མཚོའི་སྡེ་གསུམ་གྱི་འཁོར་ཚོགས་ཐམས་ཅད་
ཀྱིས། ཆོས་སྐུ་སྣང་བ་མཐའ་ཡས། ལོངས་སྐུ་ཐུགས་རྗེ་ཆེན་པོ། སྤྲུལ་སྐུ་པདྨ་འབྱུང་གནས། 
མཁའ་འགྲོ་ཡེ་ཤེས་མཚོ་རྒྱལ། ལོ་ཆེན་བཻ་རོ་ཙ་ན། མངའ་བདག་ཆོས་རྒྱལ་ཡབ་སྲས། 
གཏེར་ཆེན་མཆོག་གྱུར་གླིང་པ་སོགས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་
དམ་པ་རྣམས་ཀྱི་བཀའ་དང་དམ་ལས་མ་འདའ་བར། མཐུ་ལྡན་དགྲ་བླའི་རྒྱལ་པོ་སྣང་སྲིད་ 
ཟིལ་གནོན་འཛམ་བུ་གླིང་གི་སྐྱེས་བུ་སེང་ཆེན་འཕྲུལ་གྱི་རྒྱལ་པོ། དགྱེས་ཡུམ་མཁའ་འགྲོ་ 
རྣམ་བཞི། དཔའ་ཐུལ་གྲུབ་ཆེན་སུམ་ཅུ། ཕྱི་ནང་གསང་བའི་དམག་དཔོན། ཕུ་བོ་དུང་ ཁྱུང་ 
དཀར་པོ། སྟེང་ཕྱོགས་ལྷ་ཡི་དམག་དཔུང་། ནུ་བོ་ཀླུ་སྦྲུལ་འོད་འཁྱུག འོག་ཕྱོགས་ཀླུ་ཡི་ 
དམག་དཔུང་། ཕ་ཡབ་གེར་མཛོ་གཉན་པོ། བར་ཕྱོགས་གཉན་གྱི་དམག་དཔུང་། ཨ་ནེ་ 
གུང་སྨན་རྒྱལ་མོ། མགྲོན་ཡག་དར་མ་བཅུ་གསུམ། དགྲ་བླའི་དྲྭ་མ་ཆེ་དགུ། རྩེ་གྲོགས་ 
དགྲ་བླ་བཅུ་གསུམ། འཁོར་གྱི་དྲེགས་པ་སྡེ་བརྒྱད་ཀྱི་ཚོགས་དང་བཅས་པས། རྡོ་རྗེའི་སློབ་ 
མ་འདི་རྣམས་ལུས་དང་གྲིབ་མ་བཞིན་དུ་འགྲོགས་ནས། འགལ་རྐྱེན་བར་ཆད་ཐམས་ཅད་ 
ཞི༑ མཐུན་རྐྱེན་ཚེ་དང་བསོད་ནམས་ཡེ་ཤེས་རྒྱས། སྐྱེ་འགྲོ་ཆེ་རྒུ་བརྟན་གཡོ་རླུང་སེམས་ 
དབང་དུ་བསྡུས། བདུད་སྲིན་ནག་ཕྱོགས་དགྲ་བགེགས་མ་རུང་པ་རྣམས་ཐུལ། རྒྱལ་འགོང་ 
དམ་སྲི་སྨོན་ལམ་ལོག་པའི་གནོད་འཚེ་སྲུངས། ཕྲིན་ལས་རླུང་རྟ་མཐུ་སྟོབས་ནུས་པ་བསྐྱེད།
- 181 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཕ་རོལ་གྱི་རྒོལ་ངན་སྡེ་དང་བཅས་པ་ཚར་ཆོད། ཕྱོགས་ཐམས་ཅད་ལས་རྣམ་པར་རྒྱལ་བའི་
སྟོབས་ནུས་དབང་སྒྱུར་བའི་འདོད་རྒུའི་ཕྲིན་ལས་རྒྱ་ཆེན་པོ་ཐོགས་མེད་སྒྲུབ་པར་མཛོད་
ཅིག ཅེས་བརྗོད་ལ་གཏོར་མ་ལག་ཏུ་གཏད། ལྷ་སྲུང་དཔུང་དང་བཅས་པ་དགྱེས་ཤིང་འཛུམ་པའི་
མདངས་ཕྱུང་སྟེ་དམ་ལྡན་སྒྲུབ་པ་པོ་རྣམས་ཀྱི་ཇི་ལྟར་འདོད་པའི་ཕྲིན་ལས་བསྒྲུབ་པར་བགྱིའོ་ 
ཞེས་ཞལ་གྱིས་བཞེས་པར་བསམ། སླར་ཡང་གཏོར་མ་བདུད་རྩིས་བཤལ་བའི་ཆུ་སློབ་མ་ལ་བྱིན་ཏེ། བསྟན་
སྲུང་འཁོར་དང་བཅས་པའི་ལྟེ་བ་ནས་དངས་མའི་སྲོག་སྙིང་འོད་ལྔའི་ཟེར་ཐག་གི་རྣམ་པར་
སྤྲོས་ཏེ་སློབ་མ་སྣང་སྲིད་ཟིལ་གནོན་དུ་གསལ་བའི་ལྟེ་བ་ནས་བརྒྱུད། ཐུགས་ཀའི་ས་བོན་
ཧཱུཾ་གི་ཞབས་ཀྱུར་ཐིམ་པར་མོས་ལ་བདུད་རྩི་སྦྱིན། སློབ་མ་ཐུན་མོང་ལ་གཏོར་མས་བྱིན་
བརླབས་ཙམ་བྱས་ན་གཉན་ཆུང་བས་དེ་ལྟར་བགྱིད་ན། ལོ་རྒྱུས་མཎྜལ། གསོལ་གདབ་བསངས་ 
སྦྱངས་ཡེ་ཤེས་དབབ་ཟིན་རྗེས། གཏོར་མ་བྱིན་བརླབས། ཧཱུཾ༔ སྣོད་བཅུད་ཡོངས་རྫོགས་མཐར། བཀའ་བསྒོ་ཙམ་ལས་ 
སྲོག་སྙིང་བསྲེ་མི་དགོས། རྗེས་དམ་ཚིག་ཁས་བླངས་ནས་མཐར་དབྱུང་བས་ཆོག་གོ །དེས་མཐུ་ལྡན་དགྲ་ལྷའི་རྒྱལ་པོའི་སྐུ་ 
གསུང་ཐུགས་ཀྱི་དབང་གི་ཆོ་ག་ཟབ་མོ་ལེགས་པར་ཐོབ་པས་དམ་ཚིག་གི་རིམ་པ་སྤྱི་དང་ཁྱད་པར་དཀར་ཕྱོགས་ཀྱི་ཚེས་དུས་ 
བཟང་ལ་གཙང་སྦྲ་དང་ལྡན་པས་དགྲ་ལྷ་གསོལ་མཆོད་དང་། གོ་མཚོན་མི་བཤིག སེང་ཆེན་གྱི་རྣམ་ཐར་སྒྲོགས་པ་སོགས་ 
དམ་ཚིག་ཁས་བླང་སྙམ་པས། གཙོ་བོས་ཇི་ལྟར་དང༌། མཎྜལ། ལུས་འབུལ། དགེ་བསྔོ་བྱས་ལ་སློབ་མ་གྲོལ། ཚོགས་མཆོད་ 
སོགས་རྗེས་མཐར་ཐར་དབྱུང་བ་གསང་བ་སྤྱིའི་འགྲོས་ལྟར་བྱའོ། །ཞེས་པའང་དུས་བབ་ཀྱི་ལྷ་སྲུང་ཁྱད་པར་ཅན་འདི་རྩོད་དུས་
ཀྱི་རྒུད་པའི་གཉེན་པོ་ཆེད་དུ་བསྔགས་ཤིང་ཁྱད་པར་སྔ་འགྱུར་བའི་རིང་ལུག་འཛིན་པ་རྣམས་ཀྱི་བསྟེན་འོས་མཆོག་ཏུ་གྱུར་པས། 
གཏེར་འབྱིན་གྲུབ་ཐོབ་ཐམས་ཅད་ཀྱི་རྒྱལ་པོའི་གསུང་འདི་ལ་དབང་ཞིག་དགོས་ཞེས་ཐེག་མཆོག་འགྱུར་མེད་གླིང་པ་གསུམ་
པའི་སྐུ་གསུང་ཐུགས་ཀྱི་རིགས་སྲས་སྐུ་མཆེད་ནས་ནན་བསྐུལ་གནང་བ་བཞིན། བླ་མ་དང་ལྷག་པའི་ལྷར་གསོལ་བ་བཏབ་སྟེ་
བྱིན་རླབས་ཀྱི་སྣང་བས། རུང་བའི་མཚན་མ་མཐོང་བའི་ངེས་ཤེས་ཀྱིས་འཇིགས་མེད་མཁྱེན་བརྩེའི་འོད་ཟེར་བདུད་འདུལ་ཕྲིན་
- 182 -

༄༅། །ཟབ་གཏེར་ཆོས་ཀྱི་མཛོད་ཁང་།
ལས་རོལ་པ་རྩལ་གྱིས། རྟ་ནག་ཟླའི་དཀར་ཕྱོགས་ཀྱི་དགའ་བ་གཉིས་པར་བཀའ་རྙིང་བཤད་སྒྲུབ་དར་རྒྱས་གླིང་དུ་བྲིས་པ་
དཀར་ཕྱོགས་བསྟན་འགྲོའི་དགེ་མཚན་གྱིས་དབང་ཕྱོགས་ཐམས་ཅད་ལས་རྣམ་པར་རྒྱལ་བའི་རྒྱུར་གྱུར་ཅིག སརྦ་མངྒ་ལཾ།
- 183 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །གེ་སར་རྒྱལ་པོ་ལ་བརྟེན་པའི་ལམ་ལྷའི་གསོལ་མཆོད་ 
ཡིད་བཞིན་དོན་གྲུབ་ཅེས་བྱ་བ་བཞུགས་སོ། །
སྐྱེམས་ཕུད་གཏོར་མ་བསང་ཕྱེ་མར་བརྔན་ཆས་སོགས་འདུས་བྱས་ལ་འདི་སྐད་དོ། ། ཧཱུཾ། རིགས་གསུམ་པདྨའི་སྒྱུ་ 
འཕྲུལ་ཡེ་ཤེས་སྐུ། །སྣང་སྲིད་དགྲ་བླ་ཝེར་མའི་རྒྱལ་པོ་ནི། །སྐུ་རྗེ་སེང་ཆེན་ནོར་བུ་ 
འདྲ་འདུལ་རྩལ། །དོན་གྲུབ་ཝེར་མ་དཀར་པོ་འཁོར་དང་བཅས། །མཆོག་གསུམ་བརྒྱུད་ 
གསུམ་བླ་མ་རྒྱུད་དྲུག་གི །ཡི་དམ་ལྷ་ཚོགས་གནས་གསུམ་མཁའ་འགྲོ་མ། །མ་མགོན་ 
གཟའ་རྡོར་སྡེ་གསུམ་སྲུང་མའི་ཚོགས། །ནོར་ལྷ་གཞི་བདག་གནས་བདག་གཏེར་བདག་ 
དང༌། །ཐུགས་ཀར་དགྲ་བླ་ཝེར་མ་ཅོང་སེ་སོགས། །གཞི་མགྲོན་བྱེས་ཡག་ལམ་ལྷ་ 
གཉེན་པོའི་ཚོགས། །བསང་སྐྱེམས་ཕྱེ་མར་དར་སྣ་བརྔན་ཆས་དང༌། །སྨན་གཏོར་ཤ་ 
ཁྲག་རྔ་དབྱངས་རོལ་མོ་སོགས། །མཐུན་པའི་དམ་རྫས་དངོས་སུ༌བཤམས༌པ༌དང༌། 
ཡིད་ཀྱིས་སྤྲུལ་ཞིང་མཐའ་ཡས་ཞིང་ཁམས་ཀུན། །ཡོངས་ཁྱབ་བདེ་སྟོང་ཡེ་ཤེས་བདུད་རྩིའི་ 
སྤྲིན། །མཆོད་པ་འབུལ་ལོ་ཐུགས་དམ་གཉེན་པོ་བསྐང༌། །མངའ་གསོལ་གཟེངས་ 
བསྟོད་རྡོ་རྗེའི་དམ་བསྲེ་ན། །འདི་ནས་བྱང་ཆུབ་སྙིང་པོའི་བར་དག་ཏུ། །སྲུང་སྐྱོབ་བྱིན་ 
གྱིས་རློབས་ལ་བསམ་པའི་དོན། །གེགས་མེད་ཡིད་བཞིན་གྲུབ་པའི་དངོས་གྲུབ་སྩོལ། ། 
ལམ་དགྲ་བར་ཆད་མི་མཐུན་ཕྱོགས་ལས་སྐྱོབས། །མཐུན་རྐྱེན་འདོད་པའི་རེ་བ་འབད་ 
མེད་སྒྲུབས། །དོན་གཉིས་གྲུབ་མཆོག་བདེ་བའི་ཤུལ་ལམ་ལ། །བསུ་སྐྱེལ་ སྡོང་ གྲོགས་ 
བཅོལ་བའི་ ཕྲིན་ལས་ མཛོད། །ཅེས་བྱས་པས་འདོད་དོན་དངོས་གྲུབ་མ་ལུས་པ་༌འབད་མེད་འགྲུབ་པར་འགྱུར་རོ། །
- 184 -

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་པའང་ཝེར་མ་བསེ་རུ་འོད་ལྡན་དཀར་པོས་ལྕགས་འབྲུག་ཟླ་བ་བཅུ་གཅིག་གི་ཚེས་དགུ་ལ་བྲིས་པ་དགེའོ། །མངྒ་ལཾ། །
༈ ལམ་ལྷའི་བསང་། ཨོཾ་ཨ་ཧཱུཾ། རྗེས་སྤྱོད་ལ་སོགས་ཕྱོགས་བཅུའི་སངས་རྒྱས་དང༌། །ཁྲོ་བཅུ་ 
ཕྱོགས་སྐྱོང་བཅུ་དང་ཕྱོགས་ཀྱི་ལྷ། །བཀྲ་ཤིས་དོན་གྲུབ་རྒྱལ་བར་མཛད་རྣམས་དང༌། །
སྤར་སྨེ་གཟའ་སྐར་ལོ་ཟླ་ཞག་དུས་ལྷ།།བླ་མ་ཡི་དམ་མཁའ་འགྲོ་ཆོས་སྐྱོང་ཚོགས། ། 
དགྲ་བླ་ཝེར་མ་ཐུགས་དཀར་ཅོང་སེ་གཉན། །སྣ་ཚོགས་ལས་དང་དུས་དང་ཕྱོགས་སོ་ 
སོའི། །ལམ་ལྷ་གཉན་པོ་འཁོར་དང་བཅས་པ་དང༌། །རྣལ་འབྱོར་བདག་གི་རིགས་ 
བརྒྱུད་སྲུང་མ་དང་། །འགོ་བའི་ལྷ་མགོན་ཡུལ་རིས་ཟོ་དོར་བཅས། །ཁྱད་པར་གར་ 
འགྲོའི་ཕྱོགས་ཀྱི་སངས་རྒྱས་དང༌། །རྒྱལ་སྲས་སེམས་དཔའ་བཀྲ་ཤིས་ལྷ་མོའི་ཚོགས། ། 
སྲིད་པའི་ལྷ་ཆེན་གནས་ཡུལ་དུས་ཀྱི་ལྷ། །སྔོན་བསུ་རྗེས་སྐྱེལ་སྡོང་གྲོགས་མཛད་རྣམས་ 
ལ༑ ༑དྲི་ཞིམ་བདུད་རྩི་བསང་གི་མཆོད་པའི་སྤྲིན། །ཀུན་བཟང་རྣམ་རོལ་བདེ་བ་ཆེན་ 
པོས་མཆོད། །བདག་ཅག་ཕྱོགས་སུ་དོན་གཉེར་འགྲོ་བ་ལ། །བར་ཆད་འཚེ་བ་གང་ 
ཡང་མི་འབྱུང་ཞིང༌། །ཇི་ལྟར་འདོད་པའི་དོན་ཀུན་ཡིད་བཞིན་འགྲུབ། །བཀྲ་ཤིས་ 
བདེ་ལེགས་ ཕུན་ སུམ་ ཚོགས་པར་མཛོད། །༧རྫོགས་ཆེན་མཆོག་སྤྲུལ་ལྔ་པ་རིན་པོ་ཆེས་བཀའ་བསྐུལ་ལྟར་མི་
ཕམ་རྣམ་པར་རྒྱལ་བས་བཀོད་པ་དགེ་ལེགས་འཕེལ། །
༈རྣལ་འབྱོར་པ་གནས་གང་དུ་འགྲོ་སྡོད་ཀྱི་དོན་སྒྲུབ་པ་ན། དེའི་ཕྱོགས་ཀྱི་ཡུལ་བདག་མི་མ་ཡིན་རྣམས་དབང་དུ་ 
འདུས་ན་མི་རྣམས་ཆེད་རྩོལ་མེད་པར་དབང་དུ་འགྱུར་བས་འདི་ལ་བརྩོན་པ་གལ་ཆེའོ། །དེ་ཡང་གཙང་མའི་བསང་རྫས་ 
འདུ་བྱས་ལ་མེར་བསྲེགས་ཤིང་བྱིན་གྱིས་བརླབས་པར་བྱས་ཏེ་འདི་སྐད་དུ། ཧཱུཾ། བདག་ཉིད་པདྨ་དབང་ཆེན་ནི། ། 
དམར་ནག་ ཞལ་གཅིག་ ཕྱག་གཉིས་པ། །ཕྱག་གཡས་ པདྨའི་དབྱུག་ཐོ་གདེངས། །གཡོན་ 
པ་ཞགས་པ་དམར་པོ་བསྣམས། །དོར་ཐབས་བདུད་བཞིའི་གདན་ལ་བཞུགས། །ཐུགས་
- 185 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཀར་ཉི་མའི་དཀྱིལ་འཁོར་སྟེང༌། །ཧཱུཾ་ཡིག་དམར་པོ་མེ་ལྟར་འབར། །དེ་ལས་ཛ་དམར་ 
ལྕགས་ཀྱུའི་དབྱིབས། །ཁ་བ་བུ་ཡུག་ལྟར་འཚུབ་པས། །ཕྱོགས་དེའི་གནས་བདག་ 
གཞི་ཡི་བདག །སྡེ་བརྒྱད་མི་མ་ཡིན་གྱི་རིགས། །ཀུན་གྱི་སྙིང་ནང་ཞུགས་པ་ཡིས། ། 
རང་བཞིན་མཉམ་ཉིད་བདེ་བ་ཆེ། །དབྱེར་མེད་ངང་དུ་གྱུར་པ་ལ། །དྲེགས་པའི་ཁེངས་ 
སེམས་གདུག་རྩུབ་ཞི། །རང་དབང་མེད་པར་བདག་ལ་འདུན། །ཤ་རུས་སྦྲང་ལྟར་འདུས་ 
པར་བསམ། །ཧྲཱིཿཔདྨཀྲོ་ཏ་ཧྱ་གྲྭ་བ་ཧུ་ལུ་ཧུ་ལུ་ཧཱུྃ། ཨ་མུ་ཀ་ཏྲི་ཨངྐུ་ཤ་ཛཿ ཨཱ་ཀཎྷཱ་ཡ་ 
ཧྲཱི༔ ཝ་ཤཾ་ཀུ་རུ་ཧོ། ཞེས་བཟླས།དམིགས་གསལ་བྱེད་ན་ཨ་མུ་ཀའི་མལ་དུ་མིང་གཞུག སྤྱིར་དཀྱུས་ལྟར་བཟླས་ནས་ 
དམིགས་པ་གཟིར་བས་འགྲུབ་བོ། །རྟགས་ནི་དངོས་ཉམས་རྨི་ལམ་དུ། །ཡུལ་དེའི་མི་རྣམས་འདུ་བ་དང་། །ཕྱག་ 
འཚལ་ཟས་སོགས་སྟེར་བ་དང༌། །རི་དྭགས་གཅན་གཟན་ལ་སོགས་པ། །སྣ་ཚོགས་འདུ་ཞིང་དགའ་ཚུལ་བྱེད། །དེ་ 
ལྟར་བྱུང་ན་ངེས་པར་འགྲུབ། ཨོཾ་ཨཱཿཧཱུཾ། དབྱིངས་ནས་འགག་མེད་ཤར་བ་ཡི། །འདོད་ཡོན་ 
ཀུན་འབྱུང་བསང་མཆོད་འདི། །ཟག་མེད་བདེ་བསྐྱེད་དམ་ཚིག་རྫས། །ཀུན་བཟང་ 
མཆོད་པའི་སྤྲིན་ཆེན་གྱིས། །རྩ་གསུམ་རྒྱལ་བ་རབ་འབྱམས་བསངས། །ཆོས་སྐྱོང་ནོར་ 
ལྷ་དགྲ་བླའི་ཚོགས། །གནས་བདག་གཞི་ཡི་བདག་པོ་མཆོད། །ཁྱད་པར་ཡུལ་ཕྱོགས་ 
འདིར་གནས་པའི། །སྡེ་བརྒྱད་འབྱུང་པོ་མི་མིན་རིགས། །གང་དག་ཇི་སྙེད་མཆིས་པ་ 
རྣམས། །ཞི་ཞིང་བྱམས་པའི་སེམས་ཀྱིས་ནི། །མཆོད་ཅིང་བརྔན་ནོ་དགྱེས་གྱུར་ཅིག ། 
ཕན་ཚུན་ཕ་མ་བུ་ཚའི་ཚུལ། །བརྩེ་ཞིང་གདུང་བ་ཉིད་དུ་གྱུར། །རང་སེམས་གདོད་ 
ནས་མ་སྐྱེས་པ། །རང་བཞིན་འོད་གསལ་མཉམ་པ་ཆེར། །ང་ཁྱོད་མེད་པར་རོ་གཅིག་ 
པའི། །བྱང་ཆུབ་སེམས་ཀྱིས་ཡོངས་སུ་བཟུང་། །དེ་ཡི་བྱིན་རླབས་ཆེན་པོ་ཡིས། 
སྲས་བཅས་རྒྱལ་བའི་ཐུགས་རྗེའི་མཐུ། །དྲེགས་པའི་རྒྱུད་ལ་ཞུགས་གྱུར་ནས། །མི་དགེའི་
- 186 -

༄༅། །ཟབ་གཏེར་ཆོས་ཀྱི་མཛོད་ཁང་།
བསམ་པ་ཐམས་ཅད་ཞི། །བྱང་ཆུབ་སེམས་དང་ལྡན་པར་ཤོག །རྣལ་འབྱོར་བདག་ཅག་ 
འཁོར་བཅས་ལ། །ཤིན་ཏུ་དགའ་ཞིང་བརྩེ་བ་དང༌། །དད་དང་གདུང་བ་ཆེན་པོ་ཡིས། ། 
རང་དབང་མེད་པར་བྲན་བཞིན་དུ། །དགོས་པའི་དོན་ཀུན་སྒྲུབ་གྱུར་ཅིག །བདག་དང་ 
འབྲེལ་ཚད་སེམས་ཅན་ཀུན། །འཁོར་བའི་ཆུ་བོ་ལས་བརྒལ་ནས། །བདེ་ཆེན་གདོད་ 
མའི་གྲོང་ཁྱེར་དུ། །མངོན་པར་བྱང་ཆུབ་འགྲུབ་པར་ཤོག །འཇིག་རྟེན་བདེ་ཞིང་ལོ་ལེགས༔ 
སོགས་ཚིགས་བཅད་བརྗོད། འདི་ནི་ཤིན་ཏུ་གལ་ཆེའོ། །ས་གླང་ཟླ་བ་བཅུ་གཅིག་པའི་ཚེས་བཅུ་གཅིག་གི་སྔ་དྲོར་ཡིག་རྙིང་ 
གི་མན་ངག་བཞིན་འཇམ་དཔལ་དགྱེས་པའི་རྡོ་རྗེས་ཤར་མར་བྲིས་པ་དགེ་ཞིང་བཀྲ་ཤིས། །ཤུ་བྷཾ། །དགེའོ།།
༈ ཧྲཱིཿ དགེ་མཚན་རླུང་རྟ་སྙན་པའི་བ་དན་ཆེ༔ འདོད་རྒུ་ཀུན་འབྱུང་མཆོད་པའི་སྤྲིན་ཕུང་ 
འདི༔ གེ་སར་སྐྱེས་བུ་འཁོར་དང་བཅས་ལ་འབུལ༔ བསམ་དོན་ཀུན་གྲུབ་ཕྱོགས་ལས་ 
རྣམ་ རྒྱལ་ མཛོད༔ ཅེས་པ་འདིའང་ཤིང་སྦྲུལ་ཟླ་༥ཚེས༥མི་ཕམ་པས་བཀོད་པ་སརྦ་མངྒ་ལཾ། ཧཱུཾ། བཀྲ་ཤིས་ 
རླུང་རྟ་སྙན་པའི་བ་དན་ཆེ། །ཀུན་བཟང་མཆོད་པའི་སྤྲིན་ཆེན་འཕྲོ་བ་འདི། །རྩ་གསུམ་ 
སྲུང་མ་དགྲ་བླ་ཟོ་དོར་དང༌། །འགོ་ཞིང་སྐྱོབ་པ་མཆོད་པའི་མགྲོན་གྱུར་སོགས། །ཁྱད་ 
པར་གེ་སར་ནོར་བུ་དགྲ་འདུལ་རྩལ། །རྫུ་འཕྲུལ་རྡོ་རྗེའི་རྐྱང་རྒོད་ཕེར་པོ་དང་། །དཔའ་ 
བརྟུལ་དྭངས་སྨན་བཀའ་སྡོད་ཕོ་ཉར་བཅས། །གསོལ་ལོ་མཆོད་དོ་བསམ་དོན་ལྷུན་གྲུབ་
མཛོད། །རླུང་རྟའི་གསོལ་བསྡུས་འདི་ཡང་དབྱུག་གུ་ཟླ་བའི་ཡར་ཚེས་༡༠དུས་བཟང་པོར་རུ་དམ་ཡང་ཁྲོད་དུ་མི་ཕམ་པས་ 
བཀོད་པ་མངྒ་ལཾ༔ དགེའོ། །
- 187 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅༔ ལྷ་ཆེན་ཐང་ལྷའི་གསང་སྒྲུབ་བཞུགས་སོ༔
རྟ་མགྲིན་རྒྱལ་པོ་དབང་གི་ལྷ༔ དྲེགས་པ་ཀུན་འདུལ་པདྨ་འབྱུང་༔ བླ་མ་རིག་འཛིན་སྤྲུལ་ 
སྐུ་ལ༔ སྒོ་གསུམ་གུས་པས་ཕྱག་འཚལ་ལོ༔ འདིར་ལྷ་ཆེན་ཐང་ལྷའི་གསང་བའི་སྲོག་སྒྲུབ 
འདི་ལ་དོན་གསུམ༔ སྔོན་འགྲོ་ལོ་རྒྱུས་སྒྲུབ་རྫས་བཤམས་པ༔ དངོས་གཞི་རྗེས་གནང་ 
དང་བསྒྲུབ་པ་བྱ་བ༔ རྗེས་གཏོར་མ་དང་བསྟོད་བསྐུལ་བྱ་བའོ༔ དང་པོ་ལོ་རྒྱུས་ནི༔ ཨོ་ 
རྒྱན་ཆེན་པོས་བོད་ཀྱི་ལྷ་སྲིན་གདུག་པ་ཅན་རྣམས་ཚར་གཅད་པའི་ཚེ༔ ཆོས་སྐྱོང་བའི་ 
རྒྱལ་པོ་ཁྲི་སྲོང་ལྡེའུ་བཙན་གྱིས་ཞུས་པ༔ ཀྱཻ་སློབ་དཔོན་ཆེན་པོ་ལགས༔ བདག་ལ་རིགས་ 
མཐོ་བའི་རྗེས་མི་འབྲང་ཞིང་༔ གཞན་ལ་མི་གནོད་པ༔ དོན་ཡེ་ཤེས་པ་ཡིན་པས་ཕྱི་མ་གནས་ 
སུ་བརྟེན་ནུས་པ༔ ཚུལ་འཇིག་རྟེན་པ་དང་མཐུན་པཿ འཕྲིན་ལས་རྣམ་པ་བཞི་ཐོགས་མེད་ 
དུ་སྒྲུབ་ནུས་པ༔ སྙིང་ཉེ་ཞིང་དམ་ཚིག་ལ་གནས་པས་བདག་གི་འབངས་བརྒྱུད་པ་དང་ 
བཅས་པ་འབྲལ་མེད་དུ་བུ་བཞིན་སྐྱོང་བ༔ མཐུ་རྩལ་ཐོགས་པ་མེད་པས༔ སྨྱོ་འདྲེ་དང་ 
རྒྱལ་པོ་མངོན་སུམ་དུ་འདུལ་བ༔ བདག་ཆོས་སྐྱོང་རྒྱལ་པོའི་སྲོག་གི་ལྷར་བཅང་ཐུབ་པ་ 
གཅིག་བརྩེ་བས་གནང་བར་ཞུ་ཞུས་པས༔ སློབ་དཔོན་ཆེན་པོའི་ཞལ་ནས༔ སྤྱིར་བོད་ཀྱི་ 
ལྷ་སྲིན་ཕལ་ཆེ་བ༔ སྡེ་བརྒྱད་གདུག་པ་ཅན་གྱི་རིགས་ཡིན་པས་རྒྱལ་པོའི་སྐུ་ལྷ་མི་ཉན་ 
ཡང་༔ ལྷ་ཆེན་པོ་ཐང་ལྷ་འདི་སྔོན་སངས་རྒྱས་མང་པོས་བྱིན་བརླབས་ཤིང་༔ ས་ལ་གནས་ 
ཤིང་བདེན་པ་མཐོང་བའི་དྲི་ཟའི་རྒྱལ་པོ་ཆེན་པོར་མདོ་ལས་གསུངས་པ་དེ་ཡིན་པས༔
- 188 -

༄༅། །ཟབ་གཏེར་ཆོས་ཀྱི་མཛོད་ཁང༌།
གོང་གི་ཡོན་ཏན་མ་ལུས་པ་ལྡན་པས་དེ་ཉིད་རྒྱལ་པོའི་སྲོག་ལྟར་བསྐོ་བར་བྱ་ཞེས་གསུངས་ 
ནས༔ སློབ་དཔོན་དཔལ་རྟ་མགྲིན་གྱི་དགོངས་པ་ལ་བཞུགས་པས༔ ལྷ་ཆེན་པོ་འཁོར་ 
བཅས་མངོན་སུམ་དུ་བྱོན་ནས༔ བདག་གིས་ཇི་ལྟ་བུའི་འཕྲིན་ལས་བགྱི་ཞུས་པ་ལ༔ སློབ་ 
དཔོན་གྱིས་ལྷ་ཆེན་དང་རྒྱལ་པོ་གཉིས་རྟ་མགྲིན་དབང་གི་དཀྱིལ་འཁོར་དུ་དབང་བསྐུར་ 
ཞིང་དམ་བསྲེས༔ ལྷ་ཆེན་གྱི་གསང་མཚན་རྡོ་རྗེ་འབར་བ་རྩལ་ཏུ་བཏགས་ནས༔ རྒྱལ་པོའི་ 
སྲོག་ལྷར་བཀའ་བསྒོས༔ ལྷག་པར་ཡང་རྗེ་དཔོན་རིགས་མཐོ་བ་ཀུན་གྱི་དགྲ་ལྷར་བརྟེན་ 
ན་བཀྲ་ཤིས་ཤིང་རྟགས་མཚན་ཆེ༔ ལུས་དང་གྲིབ་མ་བཞིན་དུ་འགྲོགས་ནས༔ འཕྲིན་ལས་ 
དགོས་འདོད་ཡིད་བཞིན་དུ་བསྒྲུབ་བོ༔ འོན་ཀྱང་འདིའི་དམ་ཚིག་ཏུ་མཛེ་ཕོ་དང་ནལ་ཡུགས་ 
སོགས་གྲིབ་ཆེ་བའི་རིགས་ཀུན་ལ་མཆོག་ཏུ་འཛེམས༔ བཀའ་དྲིན་ནོད་པའི་བླ་མ་ལ་དམ་ 
ཚིག་གི་སེལ་མེད་ཅིང་༔ འདི་ལྷ་ཆེན་གནད་ནས་གཟིར་བའི་སྲོག་སྒྲུབ་ཡིན་པས༔ དམ་ལྡན་ 
རེ་རེ་ལ་ཆིག་བརྒྱུད་བྱེད་ཅིང་༔ དེས་ཀྱང་ཚུལ་བཞིན་བརྟེན་པ་ལས་ཀུན་ལ་འཆོལ་བ་
སྤེལ་ན་ཆོ་འཕྲུལ་དང་འཁུ་ལྡོག་མངོན་སུམ་དུ་བྱེད་པས་དམ་དུ་བྱ་ཞིང་༔ འདི་མཆོད་པའི་ 
སརཿ༔ ལྷ་རིགས་དམན་པ་དང་ནག་པོའི་ཕྱོགས་སུ་གཏོགས་པ་རྣམས་ཀྱི་གསོལ་མཆོད་ 
མི་བྱེད༔ དུས་ཀྱི་གཏོར་མ་ཆག་པ་རྣམས་དམ་ཚིག་ལགས་སོ༔ ད་སྒྲུབ་རྫས་བཤམས་པ་ 
ནི༔ རས་དཀར་དྲི་མ་མེད་པ་ལ་དྲི་བཟང་པོའི་སྨན་གྱིས་བྱུགས་པའི་གདན་ལ༔ དབུས་སུ་ 
རིན་པོ་ཆེའི་སྣོད་གཙང་དམར་གཏོར་མ་གྲུ་བཞི་ཤེལ་མཁར་གྱི་དབྱིབས་ཅན༔ རྩ་བ་དང་ 
རྩེ་རྒྱལ་རཏྣ་གསུམ་ཚོམ་གྱིས་བསྐོར་ཞིང་པདྨ་འདབ་བརྒྱད་ཀྱིས་མཚན་པ༔ ཁྲུ་གང་ངམ་ 
རྐང་གང་ངམ༔ མཐོ་གང་སོགས་ཇི་ལྟར་འཚམ་པར་བྱས༔ དེའི་གཡས་གཡོན་རྒྱབ་གསུམ་ 
དུཿ༔ གཡའ་ཆུ༔ གངས་ཆུ༔ སྐྱེ་ཆུ་གཙང་མའི་སྣོད་དུ༔ མདུན་དུ་མཆོད་པའི་གཏོར་མ་ཟུར་
- 189 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གསུམ་མཐོ་གང་བ་མཐེབ་ཀྱུས་བསྐོར་བ༔ མར་རྒྱན་དང་༔ པདྨ་ཁ་དོག་དམར་བ༔ དེའི་ 
ཕྱི་སྐོར་ལ་འབྲས་དཀར་དང་༔ འབྲུ་དཀར་མོ་ཟླུམ་པོར་བསྐོར་བའི་ཕྱོགས་མཚམས་བརྒྱད༔ 
མཐོ་བར་བྱ་ཞིང་༔ དར་ཟབ་སྣ་ལྔའི་གུར་དང་ལྡ་ལྡི་དང་༔ གོ་མཚོན་སྤྱན་གཟིགས་ 
པོ་དང་༔ རོལ་མོ་མང་པོ་དང་༔ ཤིང་སྣ་མང་པོའི་གསང་ཁང་གསུམ་སོགས་བཏང་ངོ་༔ མཆོད་ 
པའི་ཚོགས་མཆོད་ཡིད་དུ་འོང་ཞིང་༔ དྲི་ཞིམ་སྤོས་དཀར་གྱི་དུད་པ་ཛ་གད་བཟང་པོའི་ 
ཕུད་རྣམས་ཀྱི་སྒྲབ་རྫ་ས་ཀྱི་རིམ་པའོ༔
དོན་གཉིས་པ་རྗེས་གནང་དང་བསྒྲུབ་པའི་རིམ་པ་ལས༔ རྗེས་གནང་གི༔ སློབ་དཔོན་ 
རྟ་མགྲིན་རྒྱལ་པོ་དྲེགས་པ་ཀུན་འདུལ་དུ་གསལ་བས༔ སློབ་མའི་ལུས་གངས་ཆུ་གཙང་ 
མའི་ཁྲུས་ནས་བཏོན་ཞིང་༔ སྤོས་དང་གུ་གུལ་དཀར་པོས་བདུག༔ ཕྱག་དང་མཎྜལ་སྔོན་ 
དུ་འགྲོ་བས་སློབ་མས་སློབ་དཔོན་དཔལ་རྟ་མགྲིན་དུ་གསལ་བ་ལ༔ གསོལ་བ་འདི་ལྟར་ 
བཏབ་བོ༔ དབང་ཆེན་རྒྱལ་པོ་ཧེ་རུ་ཀ༔ རྣམ་འཕྲུལ་དཔའ་བོ་པདྨ་འབྱུང་༔ བདག་ལ་རྡོ་ 
རྗེ་འབར་བ་རྩལ༔ སྐུ་ཡི་བྱིན་རླབས་གཟི་བྱིན་ཕོབ༔ ཅེས་པ་དང་༔ སློབ་དཔོན་དབང་ཆེན་ 
རྒྱལ་པོར་གསལ་བའི་ཐུགས་ཀ་ནས་འོད་ཟེར་འཕྲོས་པས༔ ལྷ་ཆེན་གྱི་སྐུ་ལ་ཕོག་པས༔ 
འོད་ཟེར་དཀར་པོ་དཔག་ཏུ་མེད་པ་ཟླ་བ་ཤར་བ་ལྟ་བུས་སློབ་མའི་ལུས་ཀྱི་བར་དུ་གཅོད་ 
པ་སྦྱངས་ནས་འོད་ཀྱི་ཕུང་པོར་དཀར་ལམ་གྱིས་སོང་བར་བསམ་ལ༔ འདི་སྐད་བརྗོད་དོ༔ 
ཧཱུཾ་རྟ་མགྲིན་རྒྱལ་པོ་དབང་གི་ལྷ༔ རྣམ་འཕྲུལ་དཔའ་བོ་པདྨ་འབྱུང་༔ སྐལ་ལྡན་སློབ་མའི་ 
སྒོ་གསུམ་ལ༔ དམ་ཅན་རྡོ་རྗེ་འབར་བ་རྩལ༔ སྐུ་ཡི་བྱིན་རླབས་གཟི་བྱིན་ཕོབ༔ ཧྲི་བཛྲ་ 
ཐང་ཀ་ར་མུན་ཉིད་ཁུ་ཤ་ལི་ཛཿཧཱུཾ་བཾ་ཧོ༔ ཞེས་གཏོར་མ་སྤྱི་བོར་བཞག་ཅིང་༔ གདངས་ 
དང་བཅས་པས་བརྗོད་དོ༔ གསུང་གི་རྗེས་གནང་ལ་གསོལ་བ་གོང་ལྟར་ལས༔ གསུང་
- 190 -

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་འདོན་བསྒྱུར༔ སློབ་དཔོན་གྱི་ཐུགས་ཀའི་འོད་ཟེར་གྱིས༔ ལྷ་ཆེན་གྱི་གསུང་གི་ནུས་ 
པ་སློབ་མའི་ལྕེ་ལ་ཐིམ་པར་བསམ་ཞིང་༔ གདངས་ཚིག་སྔ་མ་ལྟར་བརྗོད་ཅིང་༔ ཨོྃ་བཛྲ་ 
ཐང་ཀ་ར་མུན་ཉིད་ཁུ་ཤ་ལི་སྭཱ་ཧྭ༔ ཞེས་བཟླས་ལུང་སྦྱིན༔ ཐུགས་ཀྱི་རྗེས་གནང་ནི༔ གསོལ་ 
བ་བཏབ་ཅིང་༔ སློབ་དཔོན་གྱི་ཐུགས་ཀའི་འོད་ཟེར་གྱིས༔ ལྷ་ཆེན་གྱི་ཐུགས་བརྩེ་བ་ཆེན་ 
པོ་ནས་སློབ་མ་རྗེས་སུ་བཟུང་བས༔ ལུས་འོད་སྔོན་པོའི་ཕུང་པོར་བསམ༔ ཚིག་གོང་ལྟར་ 
འདོན་པ་བསྒྱུར༔ ཡོན་ཏན་དང་འཕྲིན་ལས་ཀྱི་རྗེས་གནང་ནི༔ གསོལ་བ་གོང་ལྟར་ལས་ 
ལྷ་ཆེན་འཁོར་བཅས་ཀྱི་སྐུ་ལས༔ རིན་པོ་ཆེའི་ཆར་དང་འོད་ཟེར་སྣ་ལྔས་སློབ་མའི་ལུས་ 
གང་བར་བསམ་ཞིང་༔ གཞན་གོང་ལྟར་བྱ༔ དེ་ནས་དམ་བསྲེ་བ་ནི༔ རྡོ་རྗེ་འབར་བ་རྩལ་ 
འཁོར་བཅས་སློབ་མའི་ལུས་ལ་ཐིམ་ནས༔ རྟག་ཏུ་འདུ་འབྲལ་མེད་པར་བསམ༔ དམ་ 
ལྡན་རེ་རེ་མ་གཏོགས་པ༔ ཀུན་ལ་ལུང་སྦྱིན་དམ་ཚིག་ཉམས༔ རིན་ཆེན་སྲོག་བཞིན་གཅེས་
པར་བཟུང་༔ ས་མ་ཡ༔ རྒྱ་རྒྱ་རྒྱ༔
དེ་ལྟར་རྗེས་གནང་དང་ལུང་ཐོབ་ནས་བསྒྲུབ་པ་བྱ་བ་ནི༔ སྔོན་དུ་རྟ་མགྲིན་དྲེགས་ 
པ་དབང་སྡུད་ཀྱི་ལུང་ནོད་ཅིང་བསྙེན་པ་ཁྲི་ཕྲག་གཅིག་བྱ༔ དེས་ལྷ་ལས་ལ་འཁོལ་བ་ཡིན་
ནོ༔ དེ་ནས་རང་གི་མདུན་དུ་སྒྲུབ་གཏོར་ཤེལ་གྱི་ཁང་བཟང་རིན་པོ་ཆེ་སྣ་ཚོགས་ཀྱི་སྒོ་ 
ལྕོགས་འོད་འབར་བ༔ རྩ་བར་བདུད་རྩིའི་རྒྱ་མཚོ་འཕྱུར་བ༔ སྐེད་པར་འཇའ་འོད་ན་བུན་ 
གྱི་གུར་ཕུབ་པ༔ རྩེ་མོར་སྤྲིན་དཀར་རིན་པོ་ཆེའི་ཟིལ་ཆར་འབེབས་པ༔ ས་གཞི་ལྗང་སྔོན་ 
ལ་མེ་ཏོག་སྣ་ཚོགས་རྒྱས་པ༔ འཁོར་ཡུག་ཏུ་གནམ་ལྷ་བརྒྱད་ཀྱི་གངས་རི་ཤེལ་གྱི་མཆོད་ 
རྟེན་ལྟར་བསྐོར་བ༔ དེའི་དབུས་སུ་ཉི་ཟླ་པདྨའི་གདན་ལ༔ སྟོབས་ལྡན་རྟ་མཆོག་ངང་དཀར་ 
རིན་པོ་ཆེའི་སྒ་རྒྱན་དུ་མས་མཛེས་པའི་སྟེང་ན༔ ལྷ་ཆེན་རྡོ་རྗེ་འབར་བ་རྩལ་སྐུ་མདོག་
- 191 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཤེལ་གྱི་རི་བོ་ལྟར་བརྗིད་པ༔ ཞལ་འཛུམ་ཞིང་མཆེ་བ་ཅུང་ཟད་གཙིགས་པ༔ སྤྱན་གསུམ་ 
རབ་ཏུ་བཀྲ་བ༔ དབུ་སྐྲའི་ཐོར་ཚུགས་དར་དཀར་པོས་བཅིངས་པ༔ ཕྱག་གཡས་རྡོ་རྗེ་རྩེ་ 
ལྔས་མཚན་པའི་སྦ་ལྕག་ནམ་མཁའ་ལ་འཕྱར་བ༔ གཡོན་པ་ཤེལ་དཀར་གྱི་ཕྲེང་བ་འདྲེན་ 
པ༔ ཟབ་ཆེན་དཀར་དམར་མཐིང་གསུམ་གྱི་བེར་གསོལ་བ༔ སྤྱི་བོར་ནོར་བུ་འབར་བའི་ 
ཏོག་དང་༔ རིན་པོ་ཆེའི་རྒྱན་སྣ་ཚོགས་དང་བཅས་པ༔ སྐུ་གཞོན་ཞིང་མཛེས་པ༔ རྒྱལ་པོ་ 
རོལ་པའི་ཆ་ལུགས་སུ་བཞུགས་པ༔ དེའི་འཁོར་དུ་མཆེད་འཁོར་སུམ་བརྒྱ་དྲུག་ཅུ༔ དམག་ 
ཚོགས་བྱེ་བ་འབུམ་སྡེ་ཐམས་ཅད་ཀྱང་དཔུང་ཚོགས་ཡན་ལག་བཞི་པའི་ཆ་ལུགས་སུ་ 
འཇིགས་ཤིང་དཔའ་བ༔ སྟེང་དང་ཕྱོགས་མཚམས་ཀུན་ནས༔ སྤྲུལ་པའི་དུང་ཁྲ་དཀར་པོ་ 
དང་༔ དུང་སྤྱང་ཕོ་མོ་དང་༔ འབྲོང་གཡག་ཞོལ་ཆེན་མང་པོ་ལྡིང་ཞིང་ངར་བ༔ དེའི་ཐུགས་ 
ཀར་ཟླ་བའི་དཀྱིལ་འཁོར་གྱི་སྟེང་དུ་ཨཱཿ༔དཀར་པོའི་མཐར༔ ཨོྃ་བཛྲ་ཐང་ཀ་ར་མུན་ཉིད་ 
ཁུ་ཤ་སྭཱ་ཧྭ༔ཞེས་པ་དུང་གི་ཕྲེང་བ་ལྟ་བུས་བསྐོར་བཿ༔ རང་དཔལ་རྟ་མགྲིན་དུ་གསལ་བའི་ 
ཐུགས་ཀར་ཉི་མའི་དཀྱིལ་འཁོར་ལ་ཧྲཱིཿདམར་པོ་ལ་རྩ་སྔགས་ཀྱིས་བསྐོར་བ༔ དེའི་འོད་
ཟེར་ལྕགས་ཀྱུ་ལྟ་བུས༔ ལྷ་ཆེན་གྱི་ནུས་པ་དང་གཟི་བྱིན་འོད་ཟེར་སྣ་ཚོགས་རང་ལ་ཐིམ་ 
པར་བསམ་ཞིང་༔ གོང་གི་སྙིང་པོ་འབུམ་ཕྲག་གསུམ་བཟླས་སོ༔ དེ་ལྟར་བཟླས་པས༔ རེ་ 
ཞིག་ལ་དང་པོ་ལྷོང་ཚད་འབྱུང་བ་ཡང་ཡོད་ལ༔ གྲུབ་པའི་རྟགས་སུ༔ མི་དཀར་པོ་དང་༔ 
ཁྲ་དང་སྤྱང་ཀི་དང་༔ འབྲོང་གཡག་དང་༔ དམག་ཚོགས་དང་༔ གོ་མཚོན་ཐོགས་པ་དང་༔ 
བུད་མེད་མང་པོས་བསྟོད་པ་དང་༔ ཚོགས་དང་བཟའ་བཏུང་མང་པོ་དང་༔ ཉི་ཟླ་ཤར་བ་ 
དང་༔ འབྲུ་དང་རིན་པོ་ཆེའི་རིགས་རྙེད་པ་དང་༔ རིག་པ་བྱིན་ཕེབས་ཤིང་དྲི་ཞིམ་པོ་དང་༔
སྨྱོ་འདྲེ་དང་རྒྱལ་པོའི་རིགས་འདུལ་བ་སོགས་བཟང་རྟགས་དུ་མ་དངོས་ཉམས་རྨི་ལམ་
- 192 -

༄༅། །ཟབ་གཏེར་ཆོས་ཀྱི་མཛོད་ཁང་།
།སུམ་དུ་ངེས་པར་འབྱུང་ངོ་༔ འདི་ནི་ཤིན་ཏུ་གཉན་ཞིང་ཟབ་པས་དམ་ཚིག་དང་ལྡན་པས་ 
གསང་སྟེ་བསྒྲུབས་ན༔ ཤིན་ཏུ་དངོས་གྲུབ་མྱུར་ལ་ཚན་ཆེ་བས་རིགས་བརྒྱུད་དང་བཅས་ 
པ་ཡང་ཕུན་སུམ་ཚོགས་པར་འབྱུང་ངོ་༔
གསུམ་པ་རྗེས་ནི༔ གཏོར་མ་དང་བསྟོད་སྐུལ་ལས༔ གཏོར་མ་ནི༔ བྷུ་ལས་རིན་པོ་ 
ཆེའི་སྣོད་ཡངས་ཤིང་རྒྱ་ཆེ་བའི་ནང་དུཿ༔ གཏོར་མ་དཀར་གསུམ་མངར་གསུམ་གྱི་སྟེང་དུ༔ 
འབྲུ་གསུམ་འོད་དུ་ཞུ་བ་ལས་བྱུང་བའི༔ འདོད་དགུ་འབྱུང་བའི་རྒྱ་མཚོ་ཆེན་པོར་གྱུར་པ་ 
འདི༔ ལྷ་ཆེན་རྡོ་རྗེ་འབར་བ་རྩལ་འཁོར་དང་བཅས་པའི་ཞལ་དུ༔ ཨོྃ་བཛྲ་ཐང་ཀ་ར་ས་ 
པཱ་རི་ཝ་ར་མ་ཧཱ་བ་ལིང་ཏ་ཁཱ་ཧི་ཁཱ་ཧི༔ ཨོཾ་ཨཱཿཧཱུྃ༔ ཞེས་པ་བདུན་གྱིས་ཕུལ་བས༔ ལྷ་ཆེན་ 
འཁོར་དང་བཅས་དགྱེས་ཤིང་བཀྲག་མདངས་དང་ལྡན་པར་བསྒོམ༔ དེ་ནས་བསྟོད་པ་ནི༔ 
རོལ་མོ་དང་བཅས་པས༔ ཀྱཻ་དཔལ་ལྡན་ལྷ་ཡི་ལྷ་མཆོག་ཁྱེད༔ འཛམ་གླིང་བྱང་ཕྱོགས་ཁ་ 
བ་ཅནཿ༔ ཁ་བ་ཅན་གྱི་བྱང་ལྗོངས་སུ༔ ས་གཞི་ལྗང་སྔོན་རྩི་བཅུད་རྒྱས༔ མེ་ཏོག་པདྨོ་འོད་ 
དུ་འཕྲོ༔ གངས་དཀར་ཤེལ་གྱི་ཕྲེང་བས་བསྐོར༔ ཡིད་འོང་མཚོ་ཆེན་མདངས་དང་ལྡན༔ 
ཤེལ་མཁར་རིན་ཆེན་སྒོ་ལྕོག་འབར༔ རྩ་བ་ཡིད་བཞིན་རྒྱ་མཚོར་འཁྱིལ༔ སྐེད་པ་འཇའ་ 
འོད་ན་བུན་འཐིབས༔ རྩེ་མོར་སྤྲིན་དཀར་དགོས་འདོད་ཀྱི༔ རིན་ཆེན་ཆར་འབེབས་འབྲུག་ 
སྒྲ་སྒྲོག༔ གཞལ་ཡས་དེ་ཡི་ནང་ཤེད་ན༔ ཉི་ཟླ་པདྨ་རྟ་མཆོག་སྟེང་༔ དམ་ཅན་རྡོ་རྗེ་འབར་ 
བ་རྩལ༔ སྐུ་མདོག་དཀར་གསལ་ཁྲོ་འཛུམ་འགྱིང་༔ ཕྱག་གཡས་རྡོ་རྗེ་སྦ་ལྕག་འཕྱར༔ 
གཡོན་པ་ཟླ་བའི་ཤེལ་ཕྲེང་འདྲེན༔ དར་དཀར་ཐོད་བཅིངས་དབུ་སྐྲའི་རྩེར༔ ཡིད་བཞིན་ 
ནོར་བུ་འབར་བས་བརྒྱན༔ སྐུ་ལ་བེར་ཆེན་ཕྲུག་གསུམ་གསོལ༔ གཞོན་མཛེས་ཡིད་འཕྲོག་ 
རྒྱལ་པོའི་ཆས༔ འོད་ཟེར་སྣ་ཚོགས་ཕྱོགས་བཅུར་འཕྲོ༔ མཆེད་འཁོར་སུམ་བརྒྱ་དྲུག་ཅུ་
- 193 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དང་༔ དམག་དཔུང་བྱེ་བ་འབུམ་སྡེས་བསྐོར༔ ཀུན་ཀྱང་ཁྲོ་གཏུམ་བརྗིད་པའི་གཟུགསཿ 
དར་མཚོན་རོལ་མོས་ནམ་མཁའ་གང་༔ བདེ་གཤེགས་སྟོང་གི་བསྟན་པ་སྲུངས༔ པདྨ་ 
འབྱུང་གནས་བཀའ་བཞིན་སྒྲུབས༔ ཆོས་རྒྱལ་མངའ་རིས་བུ་བཞིན་སྐྱོངས༔ དབུས་གཙང་ 
རུ་བཞིའི་ཡུལ་ལྷ་མཛོད༔ རྗེ་དཔོན་ཡོངས་ཀྱི་དགྲ་ལྷར་གྱུར༔ རྡོ་རྗེ་འབར་བ་རྩལ་ལ་ 
བསྟོད༔ ལྷ་ཆེན་ཡོངས་ཀྱི་རྗེ་བོར་བསྟོད༔ དྲི་ཟའི་རྒྱལ་པོ་ཁྱོད་ལ་བསྟོད༔ དེང་ནས་རིག་ 
འཛིན་མཆོག་ཐོབ་པར༔ སྙན་པ་ནམ་མཁའི་འབྲུག་ལྟར་སྒྲོགས༔ གྲགས་པ་གཟའ་སྐར་ 
འོད་ལྟར་འཕྲོ༔ དབུ་འཕངས་རི་རྒྱལ་རྩེ་ལྟར་བསྟོད༔ རིགས་རྒྱུད་ཆོ་འཕྲུལ་རྒྱུན་ལྟར་སྤེལ༔ 
དགོས་འདོད་དཔག་བསམ་ཤིང་ལྟར་སྩོལ༔ སྡེ་བརྒྱད་དྲེགས་པ་བྲན་ལྟར་བཀོལ༔ སྨྱོ་འདྲེ་ 
རྒྱལ་འགོང་རྡུལ་བཞིན་ཐུལ༔ དམ་མེད་མནའ་ཟན་བགེགས་བཞིན་སྒྲོལ༔ བདག་གི་ལུས་ 
དང་གྲིབ་མ་བཞིན༔ འགྲོགས་ནས་དངོས་གྲུབ་རྣམ་གཉིས་སྩོལ༔ ཅེས་བསྟོད་བསྐུལ་བྱ་ 
ཞིང་༔ སྒྲུབ་དུས་སུ་གཏོར་མ་བཞིར་འཔུལ༔ རྗེ་དཔོན་ཡོངས་ཀྱི་སྲོག་ལྷའི་སྒྲུབ་ཐབས་ 
འདི༔ བརྟེན་པ་ཙམ་གྱིས་ཡིད་ཆེས་ཀྱི་མཚན་མ་ཕྲལ་དུ་འབྱུང་ངོ་༔ ཁྱད་པར་ལོངས་སྤྱོད་ 
དང་སྲིད་ཀྱི་དངོས་གྲུབ་འཕྲལ་དུ་འབྱུང་བར་འདོད་ན༔ བགེགས་སྲུང་བའི་ཁྲོ་བོ་རྟ་མགྲིན་ 
གྱི་བཟླས་པ་ཕོ་མོ་གཉིས་ཀས་བྱ་ཞིང་༔ སྲིད་འཕེལ་བའི་དོན་དུ་ལྷ་ཆེན་གྱི་སྙིང་པོ་གསེར་ 
དངུལ་གྱིས་བྲིས་པ་མགུལ་དུ་བཏགས༔ སྨྱོ་འདྲེ་དང་རྒྱལ་པོ་འདུལ་ན༔ ནད་པ་གུ་གུལ་ 
གྱིས་བདུག་ཅིང་༔ ལྷ་ཆེན་པོ་ཡང་ཡང་བསྟིམས་པས་ཕན་ངེས་སོ༔ གཞན་ཡང་འཕྲིན་ལས་ 
གང་བསྒྲུབ་ཀྱང་༔ མཆོད་གཏོར་བཟང་པོ་བཤམས༔ འདོད་པའི་དོན་ལ་གསོལ་བ་བཏབ་ 
པས་བདེ་ལེགས་སུ་འགྲུབ་བོ༔ འདི་ནི་རིན་ཆེན་སྲོག་བཞིན་དམ་དུ་སྦའོ༔ ཤིན་ཏུ་ཟབ་ 
པས་བཀའ་རྒྱ་དམ་པོས་ཐོབ༔ ནུབ་ཟངས་མཛོད་དམར་པོའི་བཀའ་སྲུང་གི་སྒྲུབ་ཐབས༔
- 194 -

༄༅། །ཟབ་གཏེར་ཆོས་ཀྱི་མཛོད་ཁང༌།
བྱང་ཟང་ཟང་ལྷ་བྲག་གི་སྐེད་བྲག་རི་དུག་སྦྲུལ་སྤུངས་འདྲ་ནས་རིག་འཛིན་རྒོད་ཀྱི་ལྡེམ་
འཕྲུ་ཅན་གྱིས་སྤྱན་དྲངས་པའོ༔༔
- 195 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅༔ ༔གཉན་ཆེན་པོའི་འཕྲིན་ལས་བཞུགས་སོ༔ གཉན་ཆེན་ཐང་ལྷའི་མཆོད་ 
ཕྲེང་ལས་བཞི་ལྷུན་གྲུབ་ཅེས་བྱ་བ་བཞུགས་སོ༔
ན་མོ་གུ་རུ་བཛྲ་པཱ་ཎི་ཡེ༔ དཔལ་ཕྱག་ན་རྡོ་རྗེའི་སྤྲུལ་པ་སློབ་དཔོན་པདྨ་འབྱུང་གནས་ 
མཐའ་འཁོབ་བོད་ཀྱི་ཡུལ་དུ་བྱོན་པའི་དུས་སུ༔ བོད་ཀྱི་ལྷ་སྲིན་ཐམས་ཅད་ཀྱིས་ཐོ་འཚམས་ 
ཏེ༔ ཐང་ལྷ་ཡམ་ཤུད་ཀྱིས༔ སློབ་དཔོན་ལ་ཁ་བ་ཕབ༔ ཞབས་ལ་བུ་ཡུག་འཚུབས༔ སྨུག་ 
པས་ཤུལ་དང་ལམ་བཀག་པས༔ སློབ་དཔོན་པདྨ་ཐུགས་ཁྲོས་ཏེ༔ དཔལ་ཕྱག་ན་རྡོ་རྗེའི་ 
ཏིང་ངེ་འཛིན་ལ་བཞུགས་པས༔ ལྷ་སྲིན་ཐམས་ཅད་བྲེད་ཅིང་བརྒྱལ་ཏེ༔ དེའི་དུས་སུ་ཐང་ 
ལྷ་ཡར་ཞུད་བཏུལ་ནས༔ དམ་ལ་བཏགས་ཏེ་སློབ་དཔོན་གྱིས་གསུངས་པ༔ ལྷ་ཆེན་པོ་ 
ཐང་ལྷ་ཡར་ཞུད་ཁྱོད་ཀྱི་སྲོག་གི་སྙིང་པོ་གང་ཡིན༔ ནུས་པ་འཕྲིན་ལས་ཅི་ནུས་གསུངས་ 
པས༔ ཐང་ལྷས་སྲོག་གི་སྙིང་པོ་རང་དབང་མེད་པར་ཕུལ་བ་ནི༔ ཨོཾ་བཛྲ་ཐང་ཀ་ར་མུ་ཉིད་ 
ཁུ་ཤ་ལི་ཨ་ཛཿཛ༔ ས་མ་ཡཱ་ཧཱུྃ་ཕཊ༔ དེ་ནས་གསང་མཚན་ཕུལ་བ་ནི༔ རྡོ་རྗེ་འབར་བ་རྩལ་ 
ཨ་ཛ་ཛཿཧཱུཾ༔ ཀྱཻ་སློབ་དཔོན་ཆེན་པོ་ལགས༔ བདག་གི་འཕྲིན་ལས་ནི༔ སྨྱོ་བའི་འདྲེ་འདུལ་ 
ཞིང་༔ སྡང་བའི་དགྲ་གསོད་པ་ལགས་སོ༔ ཞེས་ཞུས་སོ༔ ཡང་ཐང་ལྷ་ན་རེ༔ སློབ་དཔོན་ 
ཉིད་ཀྱི་བཀའ་ལ་མི་ཉན་པའི་དབང་མེད་དེ༔ བདག་ལ་ཟས་སྐལ་གཅིག་སྩོལ་ཅིག་ཅེས་ 
ཞུས་སོ༔ ཁྱོད་ཀྱི་ཟས་སྐལ་ནི་ཇི་ལྟར་ཡིན༔ ཐང་ལྷས་ཞུས་པ༔ བདག་དངོས་ཀྱི་ཟས་སྐལ་ 
ནི༔ འབྲུའི་ཟན་སོར་བཅུ་གཉིས་པ་ཟུར་གསུམ་པ༔ གསེར་གཡུ་བྱུ་རུ་རིན་ཆེན་ལྔ་བརྡར་ 
ལ་རྔན་ཆ་གཅིག༔ གཙང་ལུག་གཅིག༔ ཆུ་ཕུད་གཙང་མ་གཅིག༔ གྲྭ་འཆིང་གཙང་མའི་སྟེང་
- 196 -

༄༅། །ཟབ་གཏེར་ཆོས་ཀྱི་མཛོད་ཁང༌།
དུ་བཞག་ལ༔ ཨོྃ་བཛྲ་ཐང་ཀ་ར་མུན་ཉིད་ཁུ་ཤ་ལེ་ཨ་མྲི་ཏ་ཁཱ་ཧི་ཁཱ་ཧི༔ ཞེས་གསོལ་ཅིག༔ 
ཅེས་ཟེར་ནས༔ ཐང་ལྷ་ཡམ་ཤུད་མི་སྣང་བར་གྱུར་ཏོ༔ དེ་ནས་སློབ་དཔོན་གྱིས་ཤེལ་གྱི་
རྔ་ཆུང་ཕྱག་ཏུ་བཞེས་ཏེ༔
ཧཱུཾ་ཡེ་ཤེས་གཞལ་ཡས་བསྐྱེད་ཀྱི་རྒྱ་མ་ཆུང་༔ སེང་གེ་གླང་ཆེན་ཁྲི་བཤམས་དཔངས་ 
མ་དམའ༔ ཉི་ཟླ་པདྨའི་གདན་སྟེང་བཀྲག་མ་ཞན༔ ཡེ་ཤེས་ལྷ་མཆོག་བརྟེན་ཅིང་རྒྱང་མ་ 
རིང་༔ འཇིག་རྟེན་སྲུང་མར་སྒྲུབ་ཅིང་མཐུ་མ་ཆུང་༔ འདིར་གཤེགས་ཉི་ཟླའི་གདན་ལ་ 
བཞུགས་སུ་གསོལ༔ རྡོ་རྗེ་འབར་བ་རྩལ་ས་མ་ཡ་ཛ་ཛ་ཧཱུྃ༔ ཧཱུྃ་སྐུ་ལྷའི་ཡབ་སྨོས་པ༔ འོ་དེ་ 
གུང་རྒྱལ་ལགས༔ སྐུ་ལྷའི་ཡུམ་སྨོས་པ༔ གཡུ་བྱ་ཞོག་གཅིག་ལགས༔ སྐུ་ལྷ་ཉིད་སྨོས་པཿ༔ 
ཡར་ཞུད་གཉན་གྱི་ལྷ༔ བཞུགས་ཡུལ་མཚན་གསོལ་བ༔ འདམ་ཤོད་སྣར་མོ་ལགས༔ ཁྲི་ 
རྒོད་གཡུ་ལྗང་འཁྲིལ༔ དབྱཪ་སྔོན་དགུན་ཡང་སྔོ༔ བཞུགས་ཡུལ་ཉམས་རེ་དགའ༔ དགེས་ 
སོ་ལྷ་ཡི་ཡུལ༔ མི་ཆོས་མཚན་གསོལ་བ༔ ཐང་ལྷ་ཡར་ཞུད་ལགས༔ ལྷ་ཆོས་མཚན་གསོལ་ 
བ༔ དྲི་ཟའི་རྒྱལ་པོ་ནི༔ ཟུར་ཕུད་ལྔ་པ་ཅན༔ གསང་བའི་མཚན་གསོལ་བ༔ རྡོ་རྗེ་འབར་ 
བ་རྩལ༔ སྐུ་ལ་ཅི་གསོལ་ན༔ དར་དཀར་རལ་ཀ་གསོལ༔ ཆིབས་སུ་ཅི་ཆིབས་ན༔ ལྷ་རྟ་ 
ངང་པ་ཆིབས༔ ཁམས་གསུམ་ཀུན་ཏུ་རྒྱུག༔ མདོག་དཀར་འོད་ཟེར་འཕྲོ༔ གཡས་པ་སྦ་ 
ལྕག་འཕྱར༔ མ་བདུན་ལས་ལ་འགྱེད༔ གཡོན་ན་ཤེལ་ཕྲེང་འདྲེན༔ ཐུགས་དམ་དབྱིངས་ 
སུ་བཟླ༔ སྤྲུལ་པ་ཅི་འགྱེད་ན༔ རྟ་དམག་འབུམ་སྡེ་འགྱེད༔ བྲན་གཡོག་འཁོར་དང་བཅས༔ 
འདིར་བྱོན་འཕྲིན་ལས་མཛོདཿ༔ དམ་ཅན་ཀུན་གྱི་ལྷ༔ དམ་མེད་ཀུན་གྱི་གཤེད༔ མནའ་ཟན་ 
ཀུན་གྱི་བདུད༔ རྣལ་འབྱོར་ཀུན་གྱི་དཔལ༔ སྒྲུབ་མཆོག་བདག་གི་གྲོགས༔ ཕྲིན་ལས་ 
སྐལ་ཕོགས་པ༔ སྨྱོ་བའི་འདྲེ་འདུལ་ཞིང་༔ སྡང་བའི་དགྲ་སྲོག་གཅོད༔ མགྱོགས་སུ་རྟ་བརྟོད་
- 197 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཀྱི༔ རྨིག་ཐོག་ཟོར་མ་ལྕི༔ རྣོ་རུ་མཚོན་བརྡཪ་ཞིང་༔ རྩེ་མོ་དབལ་མ་ཞནཿ༔ ཅི་དང་རྡོ་བདོ་ 
ན༔ དོ་ཐག་བཅད་པ་རེ༔ མགྱོགས་དང་དཀྱུས་འགྲན་ན༔ དཀྱུས་ཐོག་ཤོར་ར་ཪེ༔ སྡང་ 
དགྲ་ཁྱེར་ར་རེ༔ བྱམས་ཀྱིས་སྐྱོང་ལ་རེ༔ དུས་ལ་བབས་སོ་ས་མ་ཡ༔ དམ་ཚིག་རྗེས་སུ་དྲན་ 
པར་གྱིས༔ ལས་ལ་བབས་སོ་བགེགས་ཀྱི་རྒྱལ༔ བཅོལ་བའི་འཕྲིན་ལས་བསྒྲུབ་པར་མཛོད༔ 
དབུ་གཙང་རུ་བཞིའི་ཡུལ་ལྷ་ཁྱོད༔ ཆོས་སྐྱོང་རྒྱལ་པོ་ལྷ་ཡི་སྲས༔ ཁྲི་སྲོང་ལྡེའུ་བཙན་སྐུ་ 
ལྷ་ཡིན༔ ཨོ་རྒྱན་པདྨ་འབྱུང་གནས་ཀྱིས༔ དམ་ལ་བཏགས་པའི་དམ་ཚིག་ཅན༔ ད་ལྟ་སྤྱི་ 
བསྒོ་ལས་རྣམས་ཉོན༔ ཕྱི་རབས་བསྟན་པའི་ཐ་མ་ལ༔ ཨོ་རྒྱན་པདྨ་འབྱུང་གནས་ཀྱི༔ རྗེས་ 
སུ་འཇུག་པའི་གསང་སྔགས་དང་༔ ཆོས་རྒྱལ་ཁྲི་སྲོང་ལྡེའུ་བཙན་གྱི༔ ལྷ་བརྒྱུད་ཆགས་ 
པའི་གདུང་བརྒྱུད་རྣམས༔ མངའ་ཐང་དགུང་ལ་རེག་པ་དང་༔ དམའ་དམའ་བུ་བཞིན་སྐྱོང་ 
བར་གྱིས༔ བོད་ཁམས་རུ་བཞི་ཕྱུགས་བཞིན་སྐྱོངས༔ བསམ་ཡས་ལྷ་ཁང་དཀོར་བཞིན་ 
སྲུངས༔ བསྐལ་པ་ཐ་མའི་སེམས་ཅན་ལ༔ ཁྱོད་ཀྱིས་སྲུང་སྐྱོབ་མི་བྱེད་ན༔ དང་པོར་བྱང་ 
ལམ་བར་བ་རུ༔ གསང་བདག་ཕྱག་ན་རྡོ་རྗེ་ཡིས༔ སྲོག་སྙིང་གཟིར་བ་མི་དྲན་ནམཿ༔ བར་ 
དུ་བསམ་ཡས་ཧས་པོ་རིར༔ དབང་ཆེན་པདྨ་ཧེ་རུ་ཀས༔ དབང་དུ་བསྡུས་པ་མི་དྲན་ནམཿ༔ 
མཐའ་མ་རི་རྒྱལ་བཀྲ་བཟང་གི༔ རྩེ་མོར་ལྷ་སྲིན་ཀུན་བསགས་ནས༔ དཔལ་ཆེན་རྡོ་རྗེ་ 
གཞོན་ནུ་ཡིས༔ དམ་ཚིག་ཕོག་པ་མི་དྲན་ནམ༔ ང་ནི་པདྨ་འབྱུང་གནས་ཡིན༔ ཁྱོད་ནི་གཉན་ 
ཆེ་ཐང་ལྷ་ཡིན༔ ཡུལ་ནི་དབུས་གཙང་རུ་བཞི་ཡིན༔ བྱིན་རླབས་སྤྲིན་ལྟར་ཐིབས་སེ་ཐིབ༔ 
ཐུགས་རྗེས་ཆར་ལྟར་ཤ་ར་རཿ༔ དམ་ཚིག་མདངས་ལྡན་ཡ་ལ་ལ༔ ཐང་ལྷ་གཉན་པོ་གཤེགས་ 
སུ་གསོལ༔ སྐུ་ལྷ་གཉན་པོ་འཁོར་བཅས་ལ༔ བརྗིད་ལྡན་བཟང་རིགས་བཤོས་ཀྱིས་མཆོདཿ༔ 
གཡའ་ཆུ་གངས་ཆུ་གཙང་མས་མཆོད༔ དྲི་ཞིམ་སྤོས་དཀར་དུད་པས་མཆོད༔ གསེར་དངུལ་
- 198 -

༄༅། །ཟབ་གཏེར་ཆོས་ཀྱི་མཛོད་ཁང་།
རིན་ཆེན་སྣ་ལྔས་མཆོདཿ༔ བརྔན་ཆ་དར་དང་ཟ་འོག་མཆོད༔ གསང་ལུགས་འབྲས་དཀར་ 
གཙང་མས་མཆོད༔ ཨོྃ་བཛྲ་ཐང་ཀ་ར་མུན་ཉིད་ཁུ་ཤ་ལི་ཨཾ་ཏ་ལྡི་ཤྲཱི་སྭཱ་ཧཱ༔ ཞེས་དགུང་ 
སྔོན་པོའི་མཐོངས་སུ་མཆོད༔ དེའི་དུས་སུ་ཕྱག་ན་རྡོ་རྗེ་བསྒོམ༔ རྔ་ཆུང་དལ་གྱིས་བརྡུངས་ 
ལ༔ དང་པོ་སེང་གེའི་མཆོད་དབྱངས་ཀྱིས་བསྐུལ༔ རྗེས་སུ་དཔའ་བོའི་འགྱིང་གླུས་དམ་ 
ཚིག་བསྒྲགས་ཤིང་མཆོད་ན༔ རྣལ་འབྱོར་པའི་མགོན་དང་སྲུང་མ་བྱེད༔ སྡེ་པ་ཆོས་ལ་དཀར་ 
པ་རྣམས་ཀྱི་མགོན་སྐྱབས་དང་དགྲ་ལྷར་འགྱུར་རོ༔ གཉན་ཆེན་ཐང་ལྷའི་མཆོད་པའི་འཕྲིན་ 
ལས་རྫོགས་སོ༔ ས་མ་ཡ༔ རྒྱ་རྒྱ་རྒྱ༔
- 199 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
《ཧྲཱིཿ ཡང་གསང་རིག་འཛིན་སྲོག་ཐིག་གི་སྲུང་མ༔ རྨ་ཆེན་སྤོམ་རའི་ 
གསོལ་མཆོད་འདོད་དགུ་མྱུར་སྟེར་བཞུགས་སོ༔
ནཱཾ། ཛཱཛཛཚསྣྲཏུནྜ9u རྩ་གསུམ་དབང་གི་ལྷ་ལ་ཕྱག་འཚལ་ལོ༔ སྲུང་མ་རྨ་རྒྱལ་པམ་ར་ཡི༔ གསོལ་ 
མཆོད་འདོད་དགུ་མྱུར་སྟེར་ལས༔ དང་པོ་བཅའ་གཞིའི་རིམ་པ་ནི༔ རཏྣའི་སྣོད་དམ་རྡོ་ཕོར་དུཿ༔ རི་རབ་བང་རིམ་སུམ་ 
བརྩེག་བྱ༔ དེ་སྟེང་དཔལ་གྱི་གཏོར་མ་ནི༔ གཏོར་ཟུར་བཞི་པ་རྒྱལ་མཚན་གྱིས་མཚན་པ༔ དེ་ཡི་མདུན་དུ་ཡུམ་མཆོག་དཔལ་ 
བཙུན་མ༔ ཟླུམ་པོ་ནོར་བུས་མཚན་པ༔ གཡས་སུ་ཏི་སེ་ཟླུམ་པོ་པུ་ལུ་ཅན་རཏྣས་མཚན་པ༔ གཡོན་དུ་གངས་རི་དཀར་པོ་ 
ལ༔ སྟོད་ཟུར་གསུམ་པ་བ་དན་གྱིས་མཚན་པ༔ རྒྱབ་ཏུ་གཞོན་ནུ་ལྷ་མཚན་ལ༔ ཟུར་གསུམ་ར་མགོས་མཚན་པ༔ གཞན་ 
ཡང་དཀར་མངར་གསུམ་ལྡན་གྱི་བ་ལི༔ མཾ་སའི་དམ་རྫ་ས་སོགས་ཡོ་བྱད་བརྗིད་ལྡན་བཤམས༔ དེ་ནས་འཕྲིན་ལས་རང་ 
གཞུང་ལས༔ དང་པོ་སྤྱན་འདྲེན་པ༔ གཉིས་པ་བཞུགས་སུ་གསོལ་བ༔ གསུམ་པ་ཕྱག་འཚལ་བ༔ བཞི་པ་མཆོད་པ་འབུལ་ 
བཿ༔ ལྔ་པ་བསྟོད་པ་བྱ་བ༔ དྲུག་པ་ཕྲིན་ལས་བཅོལ་བའོ༔ དང་པོ་སྤྱན་འདྲེན་པ་ནི༔ གསུར་ཆེན་ལ་སོགས་སྤོས་སྣ་ཚོགས་ 
བསྲེགས་ལ༔ རོལ་མོའི་རིགས་བྱེད་རྣམས་འུར་ལྡིར་དུ་སྒྲོགས་ལ་འདི་སྐད་དོ༔ ༈ རང་ཉིད་སྐད་ཅིག་གིས་ 
རིག་འཛིན་པདྨ་འབྱུང་གནས་འགྲོ་བ་ཀུན་སྒྲོལ་དུ་གསལ་བའི་གནས་གསུམ་ལས་འོད་ 
ཟེར་དཀར་དམར་མཐིང་གསུམ་ལྕགས་ཀྱུའི་དབྱིབས་ཅན་དཔག་ཏུ་མེད་པ་འཕྲོས༔ རྒྱ་
གར་གྱི་ལྷོ་ཕྱོགས་མ་གྲོས་དཔལ་གྱི་མཚོ་མོ༔ གངས་ཅན་བོད་ཀྱི་བྱང་ཕྱོགས་པམ་རི་ལྷའི་ 
སྐྱིད་ཚལ་གྱི་སྐྱེད་ཚང་༔ རཏྣ་སྣ་ཚོགས་ཀྱི་སྐུ་མཁར་ཤེལ་གུར་དཀར་པོའི་ནང་ཤེད་ནས༔
ལྷའི་དགེ་བསྙེན་ཆེན་པོ་རྨ་རྒྱལ་ཕམ་ར་ཡབ་ཡུམ་སྲས་མཆོག་རྡོ་རྗེ་ཡེ་ཤེས༔ ཡུམ་མཆོག་ 
རྡོར་དབྱིངས་སྒྲོལ་མ༔ གཞན་ཡང་རང་རང་གི་ཡུམ་མཆོག༔ བཀའ་འཁོར་བྲན་གཡོགཿ༔
- 200 -

༄༅། །ཟབ་གཏེར་ཆོས་ཀྱི་མཛོད་ཁང༌།
རྨ་རིགས་སུམ་སྟོང་དྲུག་བརྒྱ༔ འཁོར་ཡང་བློན་དང་བཅས་པ་ཐམས་ཅད་མཆོད་ཅིང་ 
བསྒྲུབ་པའི་གནས་འདིར་སྤྱན་འདྲེན་བཛྲ་ས་མ་ཡ་ཛ་ཛ༔ ཛཿཧཱུྃ་བཾ་ཧོཿ ཧཱུྃ་བྷྱོཿ སྔོན་ 
ཚེ་འོག་མིན་ཆོས་དབྱིངས་རབ་འབར་ཞིང་༔ ཀུན་ཏུ་བཟང་པོ་རྒྱལ་བ་རྒྱ་མཚོ་ཡི༔ སྤྱན་ 
སྔར་རྨ་རྒྱལ་པམ་ར་བཀའ་འཁོར་ཚོགས༔ བྲན་བཞིན་རང་རང་དམ་བཅས་དགྱེས་དགོངས་ 
ལ༔ དུས་འདིར་རྣལ་འབྱོར་བདག་གི་དཔུང་གྲོགས་དང་༔ སངས་རྒྱས་བསྟན་པ་བསྲུང་ 
ཕྱིར་གཤེགས་སུ་གསོལ༔ ཧཱུྃ་བྷྱོཿ༔ བར་དུ་འགྱུར་མེད་རྡོ་རྗེའི་གདན་དྲུང་དུ༔ རྒྱལ་བ་ཤཱཀྱ་ 
ཐུབ་པའི་སྤྱན་སྔ་རུ༔ གཙུག་ལག་གཏེར་སྐྱོང་བསྟན་པ་གཉན་བསྲུང་ཆད༔ སྔོན་གྱི་བཀའ་ 
བསྒོ་ཐ་ཚིག་མ་གཡེལ་བར༔ དུས་འདིར་རྣལ་འབྱོར་བདག་གི་དཔུང་གྲོགས་དང་༔ གདུག་ 
པའི་མཐའ་དམག་བཟློག་ཕྱིར་གཤེགས་སུ་གསོལ༔ ཧཱུཾ་བྷྱོཿ༔ དེ་འོག་འཆི་མེད་རིག་འཛིན་ 
པད་འབྱུང་གིས༔ สརྒྱན་གནས་དང་བོད་ཡུལ་ཁ་བའི་ལྗོངས༔ བལ་བོད་མཚམས་དང་ 
བོད་ཁམས་གངས་རིའི་བཏཱལ༔ རང་སྣང་ལྷུན་གྲུབ་བསྒྲུབ་པའི་གནས་རྣམས་སུ༔ རྨ་ 
རྒྱལ་པམ་ར་རྡོ་རྗེ་བདུད་འཇོམས་རྩལ༔ དཔལ་གྱི་བཙུན་མོ་ཡེ་ཤེས་ཆོས་སྒྲོན་དང་༔ 
སྲས་མཆོག་རྡོ་རྗེ་ཡེ་ཤེས་དབྱིངས་སྒྲོན་མ༔ ཏི་སེ་རྡོ་རྗེ་གཤོག་རྒོད་བསམ་འགྲུབ་རྩལ༔ 
གངས་རི་ལྷ་བཙན་གཞོན་ནུ་གཡུང་དྲུང་རྩལ༔ རྨ་རིགས་དགེ་བསྙེན་སུམ་སྟོང་དྲུག་བརྒྱའི་ 
ཚོགས༔ རང་རང་བཙུན་མོ་བཀའ་སྡོད་འབངས་འཁོར་རྣམས༔ ཁྱོད་སྔོན་པད་འབྱུང་ 
བཀའ་ལས་མ་འདའ་བ༔ དུས་འདིར་རྣལ་འབྱོར་བདག་ཅག་མགོན་གྲོགས་དང་༔ བཀའ་ 
གཏེར་བསྟན་པ་གཉེན་པོ་བསྲུང་བ་དང༔ ཧོར་སོག་འཇིགས་པའི་མཐའ་དམག་བཟློག་ 
པའི་ཕྱིར༔ མ་ཐོགས་མྱུར་དུ་གནས་འདིར་གཤེགས་སུ་གསོལ༔ ཧཱུཾ་བྷྱོཿ༔ གཙང་མ་རིགས་ 
ཀྱི་དཔལ་མགོན་བདུན་ཅུ་ལྔ༔ གཞན་ཡང་དགེ་བསྙེན་ཆེན་པོ་ཉེར་གཅིག་དང་༔ ལྷ་རབས་
- 201 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མཆེད་དགུ་མགུར་ལྷ་བཅུ་གསུམ་པོ༔ སྐྱེས་བུ་རྡོར་ལེགས་མཆེད་འཁོར་བྲན་གཡོག་དང་༔ 
དགྱེས་སྡེ་བརྟན་མ་ཆེན་མོ་བཅུ་གཉིས་པོ༔ རང་རང་སྡེ་འཁོར་དཔུང་ཚོགས་བཅས་པ་ 
རྣམས༔ རིག་འཛིན་རྒྱལ་བའི་བཀའ་ལས་མ་འདའ་བར༔ བཀའ་གཏེར་བསྟན་བསྲུང་ 
བདག་གི་མགོན་གྲོགས་དང་༔ བདུད་སྡེ་ཇིང་འདུར་དཔུང་ཚོགས་བཟློག་པ་དང་༔ ལེ་ 
གུ་དམ་ལོག་ཆུང་སྲིའི་དཔུང་གཞོམ་ཕྱིར༔ གཟི་བྱིན་ནུས་རྩལ་མཐུ་སྟོབས་གློག་འཁྱུག་ 
ལ༔ གདུག་པ་མ་ལུས་འདུལ་ཕྱིར་གཤེགས་སུ་གསོལ༔ གཉིས་པ་བཞུགས་སུ་གསོལ་བ་ནི༔ ཧཱུྃ་ 
བྷྱོཿ༔ རང་མདུན་འཇའ་ཟེར་འོད་དཔུང་འཁྲིགས་ཀློང་དུ༔ པདྨ་ཉི་ཟླ་དགྲ་བགེགས་གཅལ་ 
བཀྲམ་སྟེང་༔ བསྟན་སྲུང་ཀུན་གཙོ་རྨ་རྒྱལ་སྤོམ་རར་གྲགས༔ གསང་བའི་མཚན་གསོལ་ 
རྡོ་རྗེ་བདུད་འཇོམས་རྩལ༔ དཔལ་ཡུམ་ཧ་བཙུན་ཡེ་ཤེས་ཆོས་སྒྲོན་མཿ༔ ཁྱོད་ཀྱི་བཀའ་ 
འཁོར་བྲན་གཡོག་དགྱེས་སྡེར་བཅས༔ དྲེགས་པ་སྡེ་བརྒྱད་འཁོར་ཚོགས་རྒྱ་མཚོ་རྣམས༔ 
བསྟན་པ་གཉེར་བསྲུང་སྒྲུབ་མཆོག་གཉེར་བསྲུང་ཕྱིར༔ མ་ལུས་འཁོར་བཅས་དགྱེས་ 
ཤིང་བརྟན་བཞུགས་གསོལ༔ གསུམ་པ་ཕྱག་མཆོད་ནི༔ ཧཱུཾ་བྷྱོཿ༔ རྨ་རྒྱལ་སྤོམ་ར་ལྷ་ཡི་དགེ་བསྙེན་ 
ཚོགས༔ ཡབ་ཡུམ་སྲས་དང་ཕྱི་ནང་སྤྲུལ་བློན་དང་༔ རྨ་རིགས་དགེ་བསྙེན་སུམ་སྟོང་ 
དྲུག་བརྒྱ་ལ༔ སྣང་སྲིད་ཡེ་གྲོལ་ངང་ལས་ཕྱག་འཚལ་ལོ༔ བཞི་པ་མཆོད་པ་འབུལ་བ་ནི༔ ཧཱུྃ་བྷྱོཿ༔ 
སྐུ་རྒྱལ་བོད་ཀྱི་དགྲ་ལྷ་ཆེན་པོ་ནི༔ ལྷ་བཙུན་རྨ་རིགས་གོ་མི་མ་ཧཱ་སྟེ༔ དཔལ་བཙུན་ཡེ་ 
ཤེས་ཆོས་སྒྲོན་བསམ་འགྲུབ་རྩལ༔ གངས་རི་ལྷ་བཙན་གཞོན་ནུ་གཡུང་དྲུང་དང་༔ དཔལ་ 
མགོན་བདུན་ཅུ་རྩ་ལྔ་འཁོར་བཅས་དང་༔ ལྷ་ཡི་དགེ་བསྙེན་ཆེན་པོ་ཉི་ཤུ་གཅིག༔ མགུར་ 
ལྷ་བཅུ་གསུམ་ལྷ་རབས་མཆེད་དེ་དགུ༔ དམ་ཅན་སྐྱེས་བུ་ཆེན་པོ་འཁོར་བཅས་དང་༔ 
མ་ཡམ་བསྟན་སྐྱོང་བརྟན་མའི་ཚོགས་དང་བཅས༔ འཛམ་གླིང་བོད་ཁམས་སྐྱོང་མཛད་
- 202-

༄༅། །ཟབ་གཏེར་ཆོས་ཀྱི་མཛོད་ཁང་།
འཁོར་བཅས་ལ༔ བདེ་སྟོང་དབྱེར་མེད་ཆོས་དབྱིངས་ནམ་མཁའ་ལས༔ ཕྱི་ནང་གསང་
མཆོད་འདོད་དགུ་ལོངས་སྤྱོད་ཚོགས༔ མི་ཟད་བརྗིད་ལྡན་དཔལ་གྱི་འོད་ཕུང་འབར༔ 
ལྔ་ལྡན་མཆོད་སྤྲིན་རྒྱ་མཚོ་འབུལ་བ་ནི༔ རོ་མཆོག་བརྒྱད་ལྡན་གསེར་སྐྱེམས་མཚོ་ལྟར་ 
བསྐྱིལ༔ རྣམ་ལྔའི་མེ་ཏོག་དྲི་གསུར་སྤོས་སྤྲིན་གཏིབས༔ མཁྲིས་པའི་དྲི་ཆབ་ཤ་རུས་ཞལ་ 
ཟས་དང་༔ རྐང་གླིང་རོལ་མོ་སྒྲ་སྙན་སྣ་ཚོགས་འབུལ༔ སྨན་སྣ་སྟོང་སྦྱར་པཉྩ་ཨ་མྲྀ་ཏཿ 
དཀར་མངར་འབྲུ་སྣའི་བཟའ་བཏུང་སྣ་ཚོགས་དང་༔ ཤ་ཆེན་ཕྱེ་མར་སྤོས་དཀར་དུད་ 
སྤྲིན་དང་༔ དམ་ཉམས་ཀུན་སྒྲོལ་ཤ་ཁྲག་མཆོད་པ་འབུལ༔ མདའ་དར་མེ་ལོང་ཕན་ 
གདུགས་རྒྱལ་མཚན་དང་༔ ཌཱ་དྲིལ་གཡེར་ཁ་སྦ་གླིང་སྒྲ་སྙན་དང་༔ གསེར་དངུལ་མུ་ 
ཏིག་མུ་མེན་བྱི་རུ་སོགས༔ དངོས་གྲུབ་མྱུར་སྟེར་མཐུན་རྫས་སྣ་ཚོགས་འདི༔ བསྟན་ 
བསྲུང་བདུད་འཇོམས་འཁོར་དང་བཅས་ལ་འབུལ༔ ས་ཆེན་ཁྱོན་ལྟར་རབ་ཡངས་བྷནྡྷའི་ 
ནང་༔ རི་རབ་ལྟར་བརྗིད་བཀོད་མཛེས་དཔལ་གཏོར་འདི༔ རྣམ་ཀུན་མི་ཟད་གཏེར་གྱི་ 
འོད་ཟེར་འཕྲོ༔ ཏིང་འཛིན་སྔགས་དང་ཕྱག་རྒྱས་བྱིན་གྱིས་བརླབས༔ བསྟན་སྲུང་སྤོམ་ 
ར་འཁོར་དང་བཅས་ལ་འབུལ༔ ཧཱུཾ་བྷྱོཿ༔ ཁྱད་པར་རྨད་བྱུང་བརྗིད་ལྡན་དཀོར་ནོར་ནི༔ 
རྫུ་འཕྲུལ་ཤུགས་ལྡན་ངང་པ་གསེར་ལྡན་ཚོགས༔ གཞན་ཡང་རྟ་མཆོག་རྣམ་མང་སྣ་ 
ཚོགས་དང་༔ དྲེའུ་ལྷོ་བྱང་འབྲོང་རྒོད་སྣ་ཚོགས་དང་༔ གཡག་རོག་ཙ་ར་གཡུང་མོ་རྣམ་ 
མང་ཀུན༔ དར་ཟབ་སྟག་རས་སྣ་ཚོགས་རྒྱན་དང་ལྡན༔ ཁྱུང་དང་ཁུ་བྱུག་ཐང་དཀར་ནེ་ 
ཙོ་དང་༔ རི་ཀླུང་བྱ་རིགས་རྣམ་མང་སྣ་ཚོགས་པ༔ སྤྱན་གཟིགས་དཀོར་ནོར་རྣམ་པ་སྣ་ 
ཚོགས་ཀུན༔ རྨ་རྒྱལ་སྤོམ་ར་འཁོར་ཚོགས་རྣམས་ལ་འབུལ༔ བཞེས་ནས་སྒྲུབ་མཆོག་ 
འཁོར་བཅས་བུ་བཞིན་སྐྱོངས༔ ཉམས་པའི་དགྲ་བགེགས་བྱད་མ་ཆོམ་ལ་ཕོབ༔ ཨོཾ་སརྦ་
- 203 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
མ་ཧཱ་གུ་རུ་དྷེ་ཝ་ཌཱཀྐི་ནི༔བཛྲ་ཀྲོ་ཏ་བྷི་ཏུ་མ་ཧཱ་གོ་མི་རྨ་ཏྲ་སརྦ་དྷེ་ཝ་ཙ་ཙ༔ ཏྲི་མ་མ་ཙ་ཏྲི་ 
ཤུ་མ་ཧེ་དུནྟེ་སརྦ་ས་མ་ཡཿ ན་མ་སརྦ་ཏ་ཐཱ་ག་ཏ་བྷྱོཿ་བྷི་ཤྭ་མུ༔ ནས་ཨཎྷཾ་སོགས་ལན་བདུན་ནམ་ 
ལྔའམ་གསུམ་གྱིས་འབུལ༔ སྨན་གཏོར་རཀྟ་དགྲ་བགེགས་ཀྱི་ཁཱ་ཧི་བཏགས་ལ་འབུལ་ལོ༔ དམ་བདར་བཅོལ་ 
གཏད་ནན་དུ་བྱའོ༔ ལྔ་པ་བསྟོད་པ་བྱ་བ་ནི༔ ཧཱུཾ་བྷྱོཿ༔ བསྒྲུབ་པའི་གནས་མཆོག་བྱིན་ཆེན་ཐམས་ 
ཅད་ཀྱི༔ བསྟན་སྲུང་དམ་ལྡན་རྣམས་ཀྱི་གྲོགས་མཛད་པ༔ བརྣགས་པའི་དགྲ་བགེགས་ 
དཔུང་ཚོགས་ཀུན་གྱི་གཤེད༔ འདོད་དགུ་དངོས་གྲུབ་མྱུར་སྟེར་ཁྱོད་ལ་བསྟོདཿ༔ ཧཱུཾ་བྷྱོཿ༔ 
ཁྱོད་ཀྱི་སྐུ་ཡི་རྣམ་འགྱུར་སྟོན་ཙམ་ན༔ དྲི་ཟའི་ཚོགས་ལ་མངའ་དབང་བསྒྱུར་བའི་ཕྱིར༔ 
ཡུམ་འཁོར་ཀུན་སྐྱོང་ཅང་ཤེས་དཀར་པོར་བཅིབས༔ ཕྱག་མཚན་རྒྱུན་མང་ནོར་བུ་དབང་ 
རྒྱལ་བསྣམས༔ དགྲ་གདོན་བགེགས་ཀྱི་དཔུང་ཚོགས་ཆོམ་ལ་ཕོབ༔ ཆབ་སྲིད་རིགས་ 
རྒྱུད་ནོར་སྐྱོང་ཁྱོད་ལ་བསྟོད༔ ཧཱུཾ་བྷྱོཿ༔ འཛམ་གླིང་བོད་ཁམས་བསྟན་པ་གཉེར་སྐྱོང་ཚེ༔ 
རྨ་རྒྱལ་སྤོམ་ར་བཅུ་དྲུག་གཟི་འོད་འབར༔ དར་ཟབ་རིན་ཆེན་རྣམ་མང་རྒྱན་གྱིས་མཛེས༔ 
ཕྱག་གཡས་རྒྱལ་མཚན་གཡོན་པས་རུ་མཚོན་བསྣམས༔ རྟ་མཆོག་ངང་སེར་བཅིབས་ 
ནས་ལས་ཀུན་སྒྲུབ༔ བསྟན་སྐྱོང་མངའ་བདག་ཁྱོད་ལ་བདག་བསྟོད་དོ༔ ཧཱུྃ་བྷྱོཿ༔ རྨརྒྱལ་ 
ཁྱོད་ཀྱི་གསང་བའི་མཚན་གསོལ་བ༔ ཤཱཀྱའི་བསྟན་སྐྱོང་རྒྱལ་ཆེན་རྣམ་ཐོས་སྲས༔ དབང་ 
རྟེན་ཅོད་པན་དབང་གི་བསེ་ཁྲབ་གསོལ༔ ཕྱག་ན་རྒྱལ་མཚན་མདུང་དམར་ལྕགས་ཀྱུ་ 
དང་༔ རཏྣ་ནེའུ་ལེ་དབང་གི་ཞགས་པ་བསྣམས༔ སེང་དཀར་བཅིབས་ནས་དགྲ་གདོན་ 
བགེགས་ཚོགས་འདུལ༔ བསྟན་སྲུང་རྒྱལ་པོ་ཁྱོད་ལ་བདག་བསྟོད་དོ༔ ཧཱུཾ་བྷྱོཿ༔ རྨ་རྒྱལ་ 
ཁྱོད་ཡུམ་དཔལ་ལྡན་ཧ་རི་བཙུན༔ རྡོ་རྗེ་ཆོས་སྒྲོན་བསམ་དོན་སྒྲུབ་མཛད་མ༔ མཆོད་ 
ཡོན་བར་ཆད་མ་ལུས་ཀུན་སེལ་མ༔ ཡིད་འོང་རབ་མཛེས་གཞན་སེམས་དབང་སྡུད་མ༔
- 204 -

༄༄༅། །ཟབ་གཏེར་ཆོས་ཀྱི་མཛོད་ཁང་།
མདའ་དར་བུམ་འཛིན་ཚེ་བསོད་དཔལ་བསྐྱེད་མ༔ ལྗང་སྔོན་བཅིབས་ནས་ཆུང་སྲི་ཀུན་ 
སྒྲོལ་མ༔ ཨུ་རྒྱན་མཁའ་འགྲོའི་གཙོ་མོ་ཁྱོད་ལ་བསྟོད༔ ཧཱུཾ་བྷྱོཿ༔ ཡབ་ཡུམ་སྲས་ཀྱི་བཀའ་ 
འཁོར་བ༔ བློན་པོ་རུ་འདྲེན་ཕྱི་བློན་བཀའ་འཁོར་ཚོགས༔ བསྟན་པའི་གཉེར་འཛིན་ 
སྡང་བའི་དགྲ་གསོད་པ༔ རྨ་རིགས་སུམ་སྟོང་དྲུག་བརྒྱའི་ཚོགས་ལ་བསྟོད༔ ཧཱུྃ་བྷྱོཿ༔ བཀའ་ 
གཏེར་བསྟན་པ་མ་ལུས་རྒྱས་མཛད་པ༔ དཀར་ཕྱོགས་གཞི་ཚུགས་ནག་ཕྱོགས་དཔུང་ 
བཅོམ་པ༔ རྟག་ཏུ་མི་འབྲལ་ཕྲིན་ལས་སྒྲུབ་མཛད་པ༔ བསྟན་སྲུང་དགེ་བསྙེན་ཉེར་གཅིག་ 
ཚོགས་ལ་བསྟོད༔ ཧཱུཾ་བྷྱོཿ༔ གར་གྱི་དབང་ཕྱུག་ལྷ་རབས་མཆེད་དགུ་པོ༔ སྤྲུལ་པའི་སྐྱེ་ 
འགྲོ་མ་ལུས་དབང་དུ་སྡུད༔ ཕྱི་ནང་འཇིགས་བཅོམ་དངོས་གྲུབ་ཆར་ལྟར་འབེབས༔ མཐུ་ 
རྩལ་ཐོགས་མེད་ཚོགས་ལ་བདག་བསྟོད་དོ༔ ཧཱུཾ་བྷྱོཿ༔ བཀྲ་ཤིས་སྟོབས་ལྡན་མགུར་ལྷ་ 
བཅུ་གསུམ་པོ༔ ཕྲིན་ལས་ཐོགས་མེད་རྣལ་འབྱོར་ལས་ཀུན་སྒྲུབ༔ འཇིག་རྟེན་དབང་ 
སྡུད་རྫུ་འཕྲུལ་ཐོགས་མེད་འགྱེད༔ རང་རྒྱལ་དགྲ་བགེགས་དཔུང་ཚོགས་ཀུན་གཞོམ་ 
པཿ བཀྲ་ཤིས་རྟག་བརྟན་མགུར་ལྷའི་ཚོགས་ལ་བསྟོད༔ ཧཱུཾ་བྷྱོཿ༔ སྲུང་སྐྱོབ་མཛད་པའི་ 
སྲིད་པའི་ལྷ་དགུ་པོ༔ དཀོན་མཆོག་དབུ་འཕང་བསྟོད་པའི་དྲག་ཤུལ་ཅན༔ རྣལ་འབྱོར་ 
གྲོགས་མཛད་དམ་ལོག་མནའ་ཟན་གཤེད༔ འཛམ་གླིང་བོད་ཁམས་སྐྱོང་མཛད་ཚོགས་ 
ལ་བསྟོད༔ ཧཱུྃ་བྷྱོཿ༔ ཆེ་བཙན་ཟླ་བྲལ་རི་དབང་སྤུན་དགུ་པོ༔ པདྨའི་བཀའ་འབངས་ཇིང་ 
འདུར་རྡུལ་བརླག་མཛད༔ བཤད་སྒྲུབ་སྡེ་སྐྱོང་ལེགས་ཉེས་ཀུན་འབྱེད་པ༔ ཆབ་སྲིད་ 
རིགས་རྒྱུད་སྐྱོང་མཛད་ཁྱོད་ལ་བསྟོད༔ ཧཱུཾ་བྷྱོཿ༔ བཀའ་གཏེར་བསྟན་སྐྱོང་དཔལ་མགོན་ 
བདུན་ཅུ་པོ༔ བཀའ་འདས་ནག་ཕྱོགས་དགྲ་བགེགས་བཤན་པ་བ༔ དགྲ་གསོད་བགེགས་ 
ཐུལ་བསྟན་པའི་མངའ་ཐང་སྤེལ༔ བསྟན་སྲུང་རྒྱ་མཚོའི་ཚོགས་ལ་བསྟོད་པར་བགྱི༔
-205-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཧཱུཾ་བྷྱོཿ༔ དམ་ཅན་སྐྱེས་བུ་ཐིག་ལེ་རྩལ༔ དགྲ་གཤེད་མཆེད་འཁོར་སུམ་བརྒྱ་དྲུག་ཅུ་པོ༔ 
པད་འབྱུང་བཀའ་བཞིན་སྒྲུབ་མཆོག་བུ་བཞིན་སྐྱོང་༔ དམ་ཅན་སྐྱེས་བུ་བཀའ་འཁོར་ 
བཅས་ལ་བསྟོད༔ ཧཱུཾ་བྷྱོཿ༔ ཨོ་རྒྱན་ཡུལ་གྱི་རྡོ་རྗེ་གནས་ཡོན་མ༔ བོད་ཁམས་བདེ་སྐྱོང་ 
མ་སྲིང་བརྟན་མའི་ཚོགས༔ གསང་སྔགས་བསྟན་སྐྱོང་དགྲ་བགེགས་རྡུལ་དུ་རློག༔ མ་ 
ཡམས་བརྟན་མ་རྒྱ་མཚོའི་ཚོགས་ལ་བསྟོད༔ ཧཱུཾ་བྷྱོཿ༔ ཕྱོགས་སྐྱོང་བཅུ་སོགས་ཕྱི་ནང་གསང་ 
བ་ཡི༔ ལྷ་སྲིན་སྡེ་བརྒྱད་རང་རང་བཀའ་འབངས་པ༔ གནོད་སྦྱིན་ཤན་པ་འབུམ་ཚོགས་ 
འཁོར་དང་བཅས༔ སྤྲུལ་དང་ཡང་སྤྲུལ་ཆོ་རོལ་དུ་མའི་བདག༔ རྣལ་འབྱོར་གྲོགས་མཛད་ 
དགྲ་བགེགས་མཐའ་དམག་ཟློག༔ ཧཱུཾ་བྷྱོཿ༔ རིག་འཛིན་པདྨ་དབང་གི་བཀའ་འབངས་པ༔ 
རྨ་རྒྱལ་སྤོམ་ར་ཡབ་ཡུམ་བཀའ་འཁོར་བཅས༔ བསྟན་སྲུང་རྒྱ་མཚོའི་ཚོགས་རྣམས་གསན་ 
ཅིང་དགོངས༔ བདག་ཅག་མ་རིག་ལུས་དང་ངག་སེམས་ཀྱིས༔ ཉེས་ཚོགས་སྡིག་སྒྲིབ་ 
འགལ་འཁྲུལ་ཅི་མཆིས་པ༔ རྒྱུ་ཆུང་ཕུད་ཉམས་ལྷག་འཕྲིས་ཉམས་ཆག་དང་༔ དམ་ 
རྫས་མ་ཚང་བསྙེན་སྒྲུབ་དུས་གཡེལ་སོགས༔ བསྟན་སྲུང་རྒྱ་མཚོའི་ཐུགས་དང་ཅི་འགལ་ 
བ༔ བཟོད་པར་བཞེས་ལ་ཚངས་པའི་དངོས་གྲུབ་སྩོལ༔ དྲུག་པ་ཕྲིན་ལས་བཅོལ་བ་ནི༔ ཧཱུྃ་བྷྱོཿ༔ 
རིག་འཛིན་གསང་བ་གཉན་གྱི་སྲུང་མ་མཆོག༔ རྨ་རྒྱལ་སྤོམ་ར་ཡབ་ཡུམ་བཀའ་འཁོར་ 
བཅས༔ སྔོན་ཚེ་རིག་འཛིན་པདྨའི་བཀའ་ལུང་བཞིན༔ དུས་འདིར་རྣལ་འབྱོར་བདག་ 
ཅག་འཁོར་བཅས་ལ༔ རྟག་ཏུ་མི་འབྲལ་ཚེ་བསྲིང་དཔུང་གྲོགས་མཛོད༔ སྣང་སྲིད་དབང་ 
བསྡུས་རིགས་རྒྱུད་ཆོས་རྒྱུད་སྤེལ༔ བཤད་སྒྲུབ་སྡེ་ཚུགས་སྙན་གྲགས་བ་དན་སྒྲོགས༔ 
ཅི་བསམ་འདོད་དགུ་ཡིད་བཞིན་དངོས་གྲུབ་སྩོལ༔ རྒབ་འདྲེ་རྒབ་སྲི་ཆུང་སྲི་འགོང་པོ་ 
སོགས༔ མི་ཁ་བྱུར་སྲི་རྨི་ལྟས་མཚན་མ་ངན༔ དགྲ་སྣ་རྐྱེན་ཁ་མི་མཐུན་ཕྱོགས་ཀུན་
- 206 -

༄༅། །ཟབ་གཏེར་ཆོས་ཀྱི་མཛོད་ཁང་།
ཟློག༔ ལས་སུ་སངས་རྒྱས་བསྟན་པ་གཉེན་སྲུངས་ལ༔ ཟས་སུ་དམ་ཉམས་ཤ་ཁྲག་སྲོག་ 
དབུགས་རོལ༔ ཡང་གསང་བསྟན་པའི་སྒྲོན་མེ་ཕྱོགས་བཅུར་སྦོར༔ བསྟན་པ་ལ་གནོད་ 
སློབ་བུ་དམ་ལོག་དང་༔ བྱད་དང་རྦོད་གཏོང་ནད་མུག་མཚོན་འཁྲུགས་དང་༔ ཆེ་གེགས་ 
ཆུང་གེགས་ལོ་ཟླ་ཞག་དུས་ཀེག༔ དུས་མིན་འཆི་སོགས་མི་མཐུན་ཀུན་ཞི་ནས༔ བདག་ 
གི་ལས་ཀྱི་འབྲས་བུ་མཆིས་པར་མཛོད༔ འཇིག་རྟེན་ཁམས་འདིར་ཆར་འབེབས་འབྲུ་ 
འཕེལ་ཞིང་༔ འཁྲུག་རྩོད་ནད་ཞི་སྐྱེ་འགྲོ་བདེ་ལྡན་ཞིང་༔ གསང་སྔགས་བསྟན་དང་བསྟན་ 
འདི་ཤོག་སེར་ལ་མི་འདུག འཛིན་རབ་རྒྱས་ནས༔ ཆོས་དང་བཀྲ་ཤིས་བདེ་ལེགས་འཕེལ་བར་ 
མཛོདཿ༔ དྲེགས་པ་ལས་ཁོལ་སྤོམ་རའི་གསོལ་མཆོད་འདི༔ ཨོ་རྒྱན་ཆེན་པོའི་བཀའ་བཞིན་དུ༔ ཡེ་ཤེས་མཚོ་རྒྱལ་ 
བདག་གིས་ཡི་གེར་བཀོད༔ ཨོ་རྒྱན་ཉིད་དང་དབྱེར་མེད་སྙིང་གི་བུ༔ ཁྲོ་གཏུམ་རྔམས་པས་གདུག་པ་ཐབས་ཀྱིས་འདུལ༔ 
འགྲོ་བའི་མགོན་པོ་ཆོས་དང་འདི་འཕྲད་སྨོན༔ འཕྲད་ནས་ཐུགས་སྲས་ཁྲོ་གཏུམ་ངོམ་གནག་པ༔ ཤར་ཕྱོགས་ནོར་འཛིན་ 
སྨེ་བའི་དོ་ཤལ་ཅན༔ སྐལ་ལྡན་སྐྱེས་བུ་དེ་ལ་འཕྲད་པར་ཤོག༔ དམ་ཉམས་བདུད་ཀྱི་དམ་སེལ་མ་བྱུང་ན༔ ཚེ་བསོད་མཐར་ 
ཕྱིན་བསྟན་པའི་མངའ་ཐང་རྒྱས༔ བཛྲ་ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ གསང་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ གཉན་ 
རྒྱ༔ ཁ་ཐམ༔ དྷ་ཐིམ༔ བདག་འདྲ་ཁྲག་འཐུང་བདུད་འདུལ་རྡོ་རྗེ་ཡིས༔ དཔལ་གྱི་བསམ་ཡས་རྡོ་རྗེའི་ཀློང་སྒྲོམ་ནས༔ 
གཡོ་མེད་རྫུ་འཕྲུལ་ངང་ནས་སྤྱན་དྲངས་ནས༔ མདོ་ཁམས་ཤར་ཕྱོགས་ནོར་འཛིན་དབང་པོའི་དཔལ༔ སྐལ་ལྡན་ཀུན་ 
བཟང་ཕུན་ཚོགས་དེས་བསྐལ་ངོར༔ ཤོག་སེར་རྣམ་དཀར་ངོས་ལ་ལེགས་བསྐྱར་བ༔ ཡི་གེའི་རིས་བྱེད་གར་དབང་ཨོ་ 
རྒྱན་ཉི་ཤར་རོ༔ མངྒ་ལཾ༔ སྒ་ཡེ་གསང་བའི་བྲག་ ཪྐྱ་སྐྱེས། ཕུག་ཏུ་འབྲོག་སྲི་ཐམས་ཅད་དམ་ལ་བཏགས༔ མཐའ་ལ་འདི་ 
བྲིས་འདུག་པས་བྲིས༔
- 207 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཡང་གསང་རིག་འཛིན་སྲོག་ཐིག་གི་བསྟན་སྐྱོང་༔ རྨ་རྒྱལ་ 
སྤོམ་རའི་སྐུལ་བ་དགྲ་གཤེད་ནག་པོ་བཞུགས་སོ༔
༔ ཧོཨུཔྤབྷཱཛཱ རྩ་གསུམ་དྲེགས་པ་འདུལ་མཛད་དེ་ལ་འདུད༔ བསྟན་སྲུང་དགྲ་འཇོམས་རྡོ་ 
རྗེ་དགྲ་ལ་རྦད་པ་ནི༔ དམར་གྱི་གཏོར་མ་ལ་སྨན་རཀ་བྲནཿ༔ རྔ་མཆོག་ཏུ་བརྡུངས༔ རྔམས་པའི་ངར་ཚིག་གིས་འདི་སྐད་ 
བསྐུལ༔ ཧཱུྃ་བྷྱོཿ༔ རྒྱལ་བའི་བཀའ་ཉན་བསྟན་པ་སྲུང་མཛད་པ༔ རྨ་རྒྱལ་སྤོམ་ར་བཀའ་ 
འཁོར་ཀྱང་ ༔ མི་བཟད་ཁྲོ་གཏུམ་འཇིགས་གཟུགས་ཅན༔ སྤྲུལ་པ་ ཡང་ སྤྲུལ་དཔག་ 
ཡས་གློག་ལྟར་འཁྱུག༔ མི་སྙན་གད་རྒྱངས་ལྷང་ལྷང་དགྲ་ལ་སྒྲོགས༔ སྡང་དགྲ་གནོད་ 
བྱེད་ཐལ་བའི་རྡུལ་དུ་རློག༔ ཧཱུཾ་བྷྱོཿ༔ ཁྱོད་སྔོན་པད་འབྱུང་རྒྱལ་བའི་བཀའ་ལུང་བཞིན༔ 
དེང་འདིར་རྣལ་འབྱོར་བདག་གིས་རྦད་བསྐུལ་གྱིས༔ གསང་སྔགས་བསྟན་དང་བསྟན་ 
འཛིན་ཐམས་ཅད་ལ༔ གཟུགས་ཅན་སྡང་བྱེད་དགྲ་དང་གནོད་བྱེད་བགེགས༔ ཟ་འདྲེ་ 
ཆུང་སྲི་ཐར་པའི་བགེགས་བྱེད་དང་༔ མི་ཁ་དགྲ་སྣ་བྱད་ཟོར་གཏད་ཁྲམ་དང་༔ རྒབ་འདྲེ་ 
གོད་སྲི་དམ་སྲི་འགོང་པོ་རྣམས༔ སྐད་ཅིག་ཉིད་ལ་ཐལ་བའི་རྡུལ་བཞིན་རློག༔ ཧཱུཾ་བྷྱོཿ༔ 
རྨ་རྒྱལ་སྤོམ་ར་ཡབ་ཡུམ་བཀའ་འཁོར་དང་༔ སྲས་དང་བཙུན་མོ་སྡེ་དང་དཔུང་ཚོགས་ 
བཅས༔ ཞང་བློན་དྲེགས་པའི་དཔུང་ཚོགས་དམག་དཔུང་བཅས༔ ཤ་ཁྲག་དམར་གྱི་རྒྱན་ 
ཅན་འདི་བཞེས་ལ༔ བསྟན་ལ་གནོད་ཅིང་སྐྱེ་འགྲོ་འཚེ་བྱེད་དང་༔ ཧོར་སོག་འཇིགས་ 
པའི་མཐའ་དམག་རྡུལ་དུ་རློག༔ བསྐལ་ངན་དུས་འཁྲུག་ནད་མུག་ཡམས་ཀྱི་བདག༔ སད་ 
སེར་བཙའ་ཐན་དལ་ཡམས་ཐམས་ཅད་དང་༔ གློ་བུར་མི་མཐུན་ཕྱོགས་ཀུན་བཟློག་ཏུ་
- 208 -

༄༅། །ཟབ་གཏེར་ཆོས་ཀྱི་མཛོད་ཁང་།
།སོལ༔ དུས་མིན་འཆི་རྐྱེན་མི་མཐུན་པྲ་ངན་དང་༔ ཕ་སྤུན་ནང་འཁྲུགས་གདུག་རྩུབ་ 
དུག་སྦྱོར་སོགས༔ ཡ་རབས་ཆེ་བཙུན་རྒྱལ་རྒྱུད་འབངས་འབེབས་དང་༔ གློ་བུར་མི་རུང་ 
སྣ་ཚོགས་རྡུལ་དུ་རློག༔ ཧཱུཾ་བྷྱོཿ༔ བསྟན་སྐྱོང་རྨ་རྒྱལ་སྤོམ་ཪ་བཀའ་འཁོར་ཚོགས༔ པདྨའི་ 
ཐ་ཚིག་དམ་ཚིག་རྗེས་དགོངས་ལ སྐུ་རྗེ་བོད་ཀྱི་རྒྱལ་ཁམས་རྩོད་མཐའ་འདིར༔ བཤད་ 
སྒྲུབ་སྡེ་སྤེལ་དམ་ལྡན་བུ་བཞིན་སྐྱོངས༔ ཧོར་སོག་འཇིགས་པའི་དགྲ་དཔུང་མྱུར་བཟློག་
ཆད༔ བཀའ་བསྒོ་དམ་ཚིག་གཉེན་པོ་འདི་མིན་ནམཿ༔ སྔོན་གྱི་ཁས་བླངས་དམ་ལས་མ་ 
འདའ་བར༔ ཁྱོད་ཀྱི་མཐུ་ནུས་རྫུ་འཕྲུལ་སྟོབས་ཤུགས་རྩལ༔ སྐུ་ཤུགས་ལྡེམ་དྲུག་མྱུར་ 
ཕྱུང་དུས་ལ་བབས༔ ཁྱོད་ཀྱི་སྐུ་ཡིས་རྫུ་འཕྲུལ་འགྱེད་ཙམ་ན༔ མི་བརྫུ་དགུ་བརྫུ་དྲེགས་ 
པའི་དཔུང་ཚོགས་ཀྱིས༔ ནམ་མཁའ་ས་གཞི་བར་སྣང་དམག་གིས་ཁེངས༔ དམ་ཉམས་ 
དགྲ་བགེགས་དྲན་ཤེས་ཚེ་སྲོག་སྡུད༔ ལས་མཐའ་རྩད་གཅོད་སྐྱེ་རྒྱུད་རྩད་ནས་ཆོད༔ 
གསུང་གི་ང་རོས་སྟོང་གསུམ་བསོ་སྒྲས་ཁེངས༔ ནད་ཡམས་ན་བུན་ཐུལ་ལེ་དགྲ་ལ་བྷྱོཿ༔ 
གནམ་ལྕགས་ཐོག་སེར་ཧྲིལ་ལེ་དགྲ་ལ་བྩོ༔ བར་སྣང་གློག་དམར་ཁྱུགས་སེ་དགྲ་ལ་བྷྱོཿ༔ 
དུང་གི་ཁུ་འཕང་ཁྲོལ་ལེར་དགྲ་ལ་བྷྱོཿ༔ མཚོན་ཆ་བུ་ཡུག་འཚུབས་སེ་དགྲ་ལ་བྷྱོཿ༔ འོ་དོད་ 
བཤུད་གླུ་ཏི་རེ་དགྲ་ལ་བྷྱོཿ༔ སྡེ་བརྒྱད་དཔག་དཔུང་ཟངས་སེ་དགྲ་ལ་བྷྱོཿ༔ ལྕགས་པའི་ 
སྒོར་བྲོ་ཁྲིགས་སེ་དགྲ་ལ་བྷྱོཿ༔ བཤན་པའི་ཤ་འབོག་ལིངས་སེ་དགྲ་ལ་བྷྱོཿ༔ གཞི་བདག་ 
དར་མདུང་དཔུངས་སེ་དགྲ་ལ་བྷྱོཿ༔ གཤིན་རྗེའི་ཁྲམ་ཤིང་སྒྲ་རེ་དགྲ་ལ་བྷྱོཿ༔ འཆི་བདག་ 
ཞགས་པ་ན་རེ་དགྲ་ལ་བྷྱོཿ༔ མ་མོས་ཤོད་རྡེའུ་ཧྲུགས་སེ་དགྲ་ལ་བྩོ༔ གཟའ་བདུད་མེ་འབར་ 
དཔུངས་སེ་དགྲ་ལ་བྷྱོཿ༔ ལྷ་དམག་དར་མདུང་དཔུངས་སེ་དགྲ་ལ་བྩོ༔ གཞན་དམག་ན་ 
བུན་ཐིབས་སེ་དགྲ་ལ་བྷྱོཿ༔ གནོད་སྦྱིན་ཀི་འདེབས་ལྷང་ལྷང་དགྲ་ལ་བྷྱོཿ༔ བཙན་དམག་
- 209 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཇག་འཐབ་ལིང་ལིང་དགྲ་ལ་བྷྱོཿ༔ བྱ་ཆེན་གཤོགས་འགྱུར་འཚུབས་སེ་དགྲ་ལ་བྷྱོཿ༔ འཕར་ 
སྤྱང་ངར་སྐད་ཅི་ལེར་དགྲ་ལ་བྷྱོཿ༔ འདི་ན་ཁྱོད་ཀྱི་མཐུ་མེད་ན༔ དུས་གསུམ་རྒྱལ་བའི་ 
བཀའ་ཡང་བཅག༔ པདྨ་འབྱུང་གནས་སུན་མ་འབྱིན༔ དམ་ཚིག་དམོད་པས་རང་ལ་སྡིགས༔ 
རྣལ་འབྱོར་ཡིད་ཀྱང་མི་ཆད་དམ༔ རྟགས་དང་མཚན་མ་མྱུར་དུ་སྟོན༔ རྒྱལ་ཁམས་ཀུན་ 
འཕུང་དགྲ་དང་བགེགས༔ སངས་རྒྱས་བསྟན་འཇིག་མཐའ་དམག་དང་༔ སྐྱེ་འགྲོའི་བདེ་ 
བཅོམ་བདུད་ཀྱི་དཔུང་༔ རཱུ་ཏྲ་སློབ་བུ་དམ་ལོག་རྣམས༔ གང་ན་གནས་ཀྱང་རྡུལ་དུ་རློག༔ 
ནོར་རྫས་དཀོར་ཆ་ཕྱགས་མས་ཐོབ༔ སྙིང་ཁྲག་དམར་པོ་ཐང་དུ་ཕོས༔ དོན་སྙིང་ནང་ 
ཁྲོལ་ཞལ་དུ་སྟོབས༔ གནོད་བྱེད་དགྲ་བགེགས་མ་ལུས་པ༔ མིང་ཙམ་མེད་པར་རྡུལ་དུ་ 
རློག༔ བཅོལ་པའི་ཕྲིན་ལས་འདི་དག་ཀུན༔ ཁྱོད་ཀྱིས་མྱུར་དུ་མ་བསྒྲུབས་ན༔ དམ་ཚིག་ 
དམོད་པས་རང་བསྡིགས་པས༔ དེ་ཕྱིར་དམ་ལས་མ་འདའ་བར༔ ཕྲིན་ལས་དུས་ལ་བབས་ 
སོ་ས་མ་ཡ༔ ཅི་བཅོལ་ལས་ཀུན་ཐོགས་མེད་འགྲུབ་པར་མཛོད༔ གཏོར་མ་དགྲ་ཕྱོགས་སུ་འཕངས༔ 
འོ་དོད་འབོད༔ སྐྲ་གསིག༔ བྲང་བརྡུང་༔ བསོས་འདེབས༔ དགྲ་ལ་ཆོ་འཕྲུལ་མྱུར་དུ་འོང་བར་ངེས༔ པདྨ་བདུད་འདུལ་ 
བཀའ་བཞིན་དུ༔ ཡེ་ཤེས་མཚོ་རྒྱལ་བདག་གིས་ཡི་གེར་བཀོད༔ པད་འབྱུང་ཐུགས་ཀྱི་ཀློང་དང་དབྱེར་མེད་པས༔ སྐལ་ 
ལྡན་ལས་འཕྲོ་ཅན་དང་འཕྲད་པར་ཤོག༔ བཛྲ་ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ གསང་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ 
གཉན་རྒྱ༔ ཁ་ཐམ༔ དྷ་ཐིམ༔ བདག་འདྲ་ཁྲག་འཐུང་བདུད་འདུལ་རྡོ་རྗེ་ཡིས༔ དཔལ་གྱི་བསམ་ཡས་རྡོ་རྗེའི་ཀློང་སྒྲོམ་ནས༔ 
གཡོ་མེད་རྫུ་འཕྲུལ་ངང་ནས་སྤྱན་དྲངས་ནས༔ མདོ་ཁམས་ཤར་ཕྱོགས་ནོར་འཛིན་དབང་པོའི་དཔལ༔ སྐལ་ལྡན་ཀུན་དགའ་ 
ཕུན་ཚོགས་དེས་བསྐུལ་ངོར༔ ཤོག་སེར་རྣམ་དཀར་ངོས་ནས་ལེགས་སྦྱར་བ༔ ཡི་གེའི་རིས་བྱེད་གར་དབང་ཨོ་རྒྱན་ཉི་ 
ཤར་རོ༔ མངྒ་ལཾ།།
- 210 -

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །བཀྲ་ཤིས་ཚེ་རིང་མཆེད་ལྔའི་གསོལ་མཆོད་མདོར་བསྡུས་པ་བཀྲ་ཤིས་ 
ཆར་འབེབས་ཞེས་བྱ་བ་བཞུགས་སོ། །
༈ བླ་མ་རྡོ་རྗེ་རྣལ་འབྱོར་མར། །བཏུད་ནས་དེ་ཡི་རྣལ་འཕྲུལ་ལས། །ཡོངས་ཤར་སྨན་བཙུན་མཆེད་ལྔ་ཡི། །གསོལ་ 
མཆོད་སྙིང་པོར་དྲིལ་ཏེ་བཤད། །དེའང་དབེན་པའི་གནས་སུ་མཆོད་གཏོར་སོགས་ཚོགས་པར་བྱས་ནས། །བདག་གི་
རྣལ་འབྱོར་སྔོན་དུ་འགྲོ་བས་ཡོ་བྱད་རྣམས་བསང་སྦྱངས། སྟོང་པའི་ངང་ ལས་ གནས་ཁང་བྷཱུ་ ལས་ དར་ 
དཀར་གྱི་གུར་ཁྱིམ་ཡངས་ཤིང་རྒྱ་ཆེབ་བཀོད་པས་མཛེས་པའི་དབུས་སུ་ལྷ་རྫས་ 
འཛིན་ལས་གྲུབ་པའི་མཆོད་གཏོར་འདོད་པའི་ཡོན་ཏན་རྣམ་པ་ཐམས་ཅད་པར་འཆར་བ་ནམ་
མཁའ་མཛོད་ཀྱི་འཁོར་ལོའི་སྤྲིན་ཆེན་པོར་གྱུར་པར་བསམ། ནམ་མཁའ་མཛོད་ཀྱི་སྔགས་རྒྱས་སྤེལ། དེ་ 
ནས་དམ་ཚིག་གི་འཁོར་ལོ་གསལ་གདབ་པ་ནི། ཆོས་ཀུན་གནས་ལུགས་གཟོད་མ་ནས། །སྟོང་ཉིད་སྤྲོས་ 
མཚན་ལས་འདས་ཀྱང་། །སྣང་ཚུལ་རྟེན་ཅིང་འབྲེལ་འབྱུང་གི །རྣམ་རོལ་འགག་པ་མེད་པའི་ 
རྩལ། །ཁོར་ཡུག་གངས་རིས་བསྐོར་བའི་དབུས། །སྤང་ལྗོངས་མེ་ཏོག་སྣ་ཚོགས་དང་། །བདུད་ 
རྩིའི་ཆུ་གཏེར་འཁྱིལ་བའི་གཞིར། །སྤྲིན་དང་ན་བུན་འཁྲིགས་པའི་ཀློང་། །ཟླ་ཞུན་ཐགས་སུ་ 
བཏགས་པ་ལྟར། །རབ་དཀར་ཀཱ་ཤིའི་ལྡིང་གུར་ནི། །དབང་པོའི་གཞུ་ཡི་ཚོན་རིས་ཅན། །ཡངས་ 
ཤིང་རྒྱ་ཆེ་བཀོད་ལེགས་པར། །རྒྱལ་ཀུན་ཡུམ་གཅིག་རྣལ་འབྱོར་མའི། །ཡེ་ཤེས་ལྔ་ཡི་རྣམ་ 
འཕྲུལ་ལས། །ཡོངས་ཤར་གངས་ཅན་བོད་ཡུལ་འདིར། །དཀར་ཕྱོགས་སྐྱོང་བའི་སྲུང་མའི་གཙོ། ། 
དབུས་སུ་བཀྲ་ཤིས་ཚེ་རིང་མ། །དཀར་གསལ་རྡོ་རྗེ་ཚེ་བུམ་བསྣམས། །ཆིབས་སུ་སེང་གེ་དཀར་ 
མོ་བཅིབས། །མདུན་དུ་མཐིང་གི་ཞལ་བཟང་སྔོ། །འཕྲུལ་གྱི་མེ་ལོང་བ་དན་གཡོབ། །ཆིབས་སུ་
- 211 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྐྱང་མོ་ཁ་དཀར་བཅིབས། །གཡས་སུ་མི་གཡོ་བློ་བཟང་སེར། །རོ་མཆོག་བརྒྱད་ལྡན་ཟས་གཞོང་ 
བསྣམས། །ཆིབས་སུ་རྒྱ་སྟག་དྲུས་མར་བཅིབས། །རྒྱབ་ཏུ་ཅོད་པན་མགྲིན་བཟང་དམར། །རིན་ 
ཆེན་གཏེར་གྱི་སྒྲོམ་བུ་འཛིན། །ཆིབས་སུ་ཤྭ་བ་ཡུ་མོར་བཅིབས། །གཡོན་དུ་གཏད་དཀར་འགྲོ་ 
བཟང་ལྡང་། །རྩྭ་མཆོག་དཱུརྦ་སྦྲུལ་ཞགས་གདེངས། །ཆིབས་སུ་གཡུ་འབྲུག་སྔོན་མོར་བཅིབས། ། 
ཀུན་ཀྱང་དར་དང་རཏྣས་བརྒྱན། །རིན་ཆེན་སྣ་ལྔའི་ཐོར་ཚུགས་ཅན། །མཚར་སྡུག་འོད་ཆགས་ 
གཟི་བྱིན་འབར། །འཛུམ་ཞིང་དགྱེས་པའི་ཚུལ་དུ་བཞུགས། །འཁོར་དུ་བརྟན་མ་བཅུ་གཉིས་ 
དང་། །ལྷ་སྨན་འབུམ་ཕྲག་གྲངས་མེད་སོགས། །སྤྲུལ་དང་ལས་མཛད་བསམ་མི་ཁྱབ། །སོ་ 
སོའི་གནས་གསུམ་འབྲུ་གསུམ་དང་། །རང་ཉིད་ལྷར་གསལ་ཐུགས་ཀ་ནས། །འཕྲོས་པའི་འོད་ 
ཀྱིས་བལ་བོད་མཚམས། །བཀྲ་ཤིས་ལྷུན་ཆགས་གངས་ཀྱི་རི། །མཐོན་མཐིང་རྒྱལ་མོའི་ཕོ་བྲང་ 
ནས། །སྨན་བཙུན་འཁོར་བཅས་སྤྱན་དྲངས་ཏེ། །བསྐྱེད་པའི་རྟེན་ལ་གཉིས་མེད་ཐིམ། །ཕྲིན་ 
ལས་ཅི་བཅོལ་བྱེད་པར་གྱུར། ། སྤྱན་འདྲེན་པ་ནི། བྷྱོཿ། རྡོ་རྗེ་བཙུན་མོ་སེང་གེའི་གདོང་། ། 
བརྟུལ་ཞུགས་གྲུབ་པ་པདྨ་འབྱུང་། །རྣལ་འབྱོར་དབང་ཕྱུག་བཞད་པ་རྗེ། །སྲས་དང་སློབ་མར་ 
བཅས་པའི་མདུན། །ཇི་ལྟར་ཞལ་བཞེས་དེང་དགོངས་ལ། །བརྒྱད་འཛིན་བདག་གིས་འབོད་ 
པའི་ཚེ། །སྨན་བཙུན་བཀྲ་ཤིས་ཚེ་རིང་མ། །མཆེད་དང་སྤྲུལ་པ་ཡང་འཁོར་བཅས། །དངོས་ 
གྲུབ་འདོད་རྒུའི་ཆར་འབེབས་ཕྱིར། །མ་ཐོགས་མྱུར་དུ་ད་ཚུར་བྱོན། །ཨོཾ་བཛྲ་ས་མ་ཡ་ཌཱ་ཀི་ནཱི་ 
པཉྩ་མམ་སརྦ་ཀརྨ་ཛྙཱ་ན་ས་པ་རི་ཝཱ་ར་ཨེ་ཨར་ལླི་ཧྲི་ཧྲི་ཛ༔ ཞེས་བརྗོད་པས་མདུན་གྱི་ནམ་མཁར་བྱོན་ 
པ་ཛཿཧཱུྃ་ བྃ་ ཧོཿ མདུན་བསྐྱེད་དང་དབྱེར་མེད་དུ་བསམ། །སླར་ཡང་ནམ་མཁའི་ཁམས་གང་ལྷས། །བདུད་རྩིའི་རྒྱུན་ 
གྱིས་དབང་བསྐུར་བས། །སྐུ་གང་སྒྲིབ་དག་རྣལ་འབྱོར་མ། །ལྷན་ཅིག་སྐྱེས་མས་དབུར་བརྒྱན་གྱུར། །དེ་ནས་གཏོར་ 
མ་འབུལ་བ་ནི། །མགྲོན་རིགས་འཁོར་བཅས་ལྗགས་ཧཱུཾ་ལས། །རྡོ་རྗེ་རྩེ་གཅིག་རྣམ་པ་ཡི། །འོད་
- 212 -

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱི་སྦུ་གུས་གཏོར་མའི་བཅུད། །དྲངས་ཏེ་ཟག་མེད་བདེ་བས་ཚིམ། །ཨོཾ་བཛྲ་ས་མ་ཡ་ཌཱ་ཀི་ནཱི་ 
པཉྩ་མ་མ་སརྦ་ཀརྨ་ཛྙཱ་ན་བ་ལིངྐ་ཁ་ཁ་ཁཱ་ཧི་ཁཱ་ཧི། ལན་བདུན་གྱིས་དབུལ། སྤྲོ་ན་ཐུགས་དམ་བསྐང་བའི་ཆོ་ 
ག་བྱ། གང་ལྟར་ཡང་མཆོད་པ་ནི། ཨོཾ་ཨཱཿཧཱུཾ། ལྷ་རྫས་ལས་གྲུབ་ཏིང་འཛིན་མཐུས། །བྱིན་བརླབས་ 
རབ་འབྱམས་མཆོད་པའི་སྤྲིན། །ཕྱོགས་དུས་ཀུན་ཏུ་མི་ཟད་པས། །སྨན་བཙུན་ཆེན་མོ་འཁོར་ 
བཅས་མཆོད། །ༀ་བཛྲ་ས་མ་ཡ་ཌཱ་ཀི་ནི་པཉྩ་མམ་སརྦ་ཀརྨ་ཛྙཱ་ན་ས་པ་རི་ཝཱ་ར་ཨཉྙཾ་སོགས་ཀྱིས་ 
མཆོད། བསྟོད་པ་ནི། བྷོ། ཕྱི་ལྟར་གཙང་རིགས་ལྷ་མོ་སྟེ། །ནང་ལྟར་རིག་འཛིན་ལྷ་མོ་ལྔ། །ཨཉྫི་ 
དྷ་ར་ས་སྲུང་སྟེ། །གསང་བ་སྔགས་ཀྱི་ཌཱ་ཀི་ལྔ། །དོན་དམ་བདེ་ཆེན་ཡེ་ཤེས་དབྱིངས། །གཅིག་ 
ཉིད་དུ་མའི་རྣམ་རོལ་ཅན། །སྨན་བཙུན་ཆེན་མོ་འཁོར་བཅས་ལ། །མཆོད་ཅིང་བསྟོད་དེ་ཕྱག་ 
ཀྱང་འཚལ། །ཕྲིན་ལས་གསོལ་བ་ནི། །རྡོ་རྗེ་མི་འགྱུར་དཔལ་གྱི་ཡུམ། །བཀྲ་ཤིས་ཚེ་རིང་མཆེད་ 
ལྔ་དང་། །བོད་སྐྱོང་བརྟན་མ་བཅུ་གཉིས་སོགས། །སྣང་སྲིད་མ་མོ་འབུམ་སྡེའི་ཚོགས། །སྔོན་ 
ཚེ་ཡེ་ཤེས་མཁའ་འགྲོ་མ། །བདུད་འདུལ་སེང་གེའི་གདོང་ཅན་དང་། །འཆི་མེད་པདྨ་སཾ་བྷ་ཝས། ། 
དབང་བསྐུར་རྡོ་རྗེའི་དམ་ཚིག་བསྟན། །ཁྱད་པར་རྣལ་འབྱོར་དབང་ཕྱུག་གིས། །མཛེས་མ་ 
རྣམས་ལ་ཡི་དམ་དུ། །ཇོ་མོ་ལྷན་སྐྱེས་མངོན་རྟོགས་ཕོག །ལྷ་མོ་ལྔ་ཡིས་སྤྱན་སྔ་རུ། །གསང་ 
བའི་རང་སྲོག་སྙིང་པོ་ཕུལ། །རྗེ་བཙུན་བརྒྱུད་པར་བཅས་པ་ཡི། །བཀའ་སྲུང་མཁའ་འགྲོར་དམ་ 
བཅས་པས། །དམ་བཅས་འགལ་ན་དམྱལ་བར་འགྲོ། །དེ་བས་དཔལ་ལྡན་རྡོ་རྗེ་འཛིན། །བཞད་ 
པ་རྡོ་རྗེའི་གསུང་བཞིན་སྒྲུབས། །བཀའ་སྲུང་བཀའ་ཡི་བྱ་ར་གྱིས། །ཏིང་འཛིན་སྔགས་རྒྱས་བྱིན་ 
བརླབས་པའི། །མཆོད་གཏོར་རྒྱ་ཆེན་འདི་བཞེས་ལ། །གངས་ཅན་ལྗོངས་ཀྱི་བསྟན་དང་འགྲོར། ། 
ཕན་བདེའི་དགའ་སྟོན་རྒྱས་པ་དང་། །ཁྱད་པར་བསྟན་འཛིན་སྐྱེས་བུ་རྣམས། །སྐུ་ཚེ་ཕྲིན་ལས་ 
ཕྱོགས་བརྒྱར་སྤེལ། །རྣལ་འབྱོར་བདག་ཅག་འཁོར་བཅས་ལ། །ནད་གདོན་བར་ཆད་བསྲུང་
- 213 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བ་དང་། །མི་མཐུན་ཕྱོགས་ཀུན་ཉེར་ཞི་ཞིང་། །བཀྲ་ཤིས་ཚེ་རིང་དཔལ་འབྱོར་སྐྱེད། །སྲིད་དང་ 
ཞི་བའི་དགེ་མཚན་རྣམས། །ཐོགས་པ་མེད་པར་དབང་དུ་སྡུས། །མདོར་ན་ཆོས་མཐུན་བསམ་ 
སྦྱོར་ཀུན། །ཡིད་བཞིན་འགྲུབ་པའི་ཕྲིན་ལས་མཛོད། །ཅེས་པའི་མཐར་གཏོར་མགྲོན་གྱི་གཙོ་མོ་རྣམས་རྟེན་ 
ཡོད་ན་བརྟན་བཞུགས་དང་། མེད་ན་གཤེགས་སུ་གསོལ། འཁོར་རྣམས་ཀྱང་དགྱེས་བཞིན་གཤེགས་པར་བསམ། དམ་ 
ཚིག་པའི་དམིགས་པའི་ངང་དུ་འོད་གསལ་ཕྱག་རྒྱ་ཆེན་པོའི་གནས་ལུགས་ལ་བློ་གཞག་པར་བྱའོ། །སྨན་ བཙུན་ 
ཆེན་མོ་མཆེད་ལྔ་ཡི། །གསོལ་མཆོད་འཇུག་བདེ་སྙིང་པོའི་ཕུལ། །གྲུབ་པའི་ཞལ་ལུང་ལ་སྦྱར་ 
བས། །བཀྲ་ཤིས་ཆར་ཆེན་འབེབས་གྱུར་ཅིག །ཅེས་པའང་རིག་འཛིན་གྱི་བཙུན་པ་མཉྫུ་གྷོ་ཥས་སྦྱར་བ་དགེ་ 
ལེགས་ཀྱི་པདྨོ་མཆོག་ཏུ་རྒྱས་པར་སིདྡྷི་རསྟུ། སརྦ་མངྒ་ལཾ།
- 214 -

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །སྒྲུབ་པ་བཀའ་བརྒྱད་གནས་སྲུང་ཤར་གཉན་པོ་གཡུ་རྩེའི་བསང་གསོལ།
མཆོད་རྫས་བསང་རྫས་བརྔན་ཆས་ཡོངས། སྔགས་དྲུག་ཕྱག་དྲུག་གིས་བྱིན་གྱིས་བརླབས་ལ། ཧཱུཾ། རིན་ཆེན་ 
བྲག་རི་སྤང་ལྗོངས་གངས་དཀར་དབུས། །ཕོ་བྲང་ཡིད་འོང་དར་ཟབ་ཁྲི་འབོལ་སྟེང་། ། 
གཡུ་རྗེ་དགེ་བསྙེན་ཆས་ལྡན་ནོར་བུས་སྤྲས། །ཡབ་ཡུམ་འཁོར་བཅས་གནས་འདིར་སྤྱན་ 
འདྲེན་གཤེགས། །ལྷ་ཀླུ་མི་ཡི་ནོར་བུ་ཟས་གོས་བཅུད། །སྨན་འབྲུ་རིན་ཆེན་གཏེར་བུམ་ 
གོ་མཚོན་བཅས། །ཡུལ་བཅུད་ལོངས་སྤྱོད་རྒྱས་ཕྱིར་བརྟེན་དུ་འབུལ། །རང་རང་གང་ 
འདོད་འབྱུང་བའི་བསང་རྫས་འདི། །མཆོག་གསུམ་རྩ་གསུམ་སྲིད་ཞིའི་མགྲོན་རྣམས་ 
བསང་། །ལྷ་སྲིན་སྡེ་བརྒྱད་བོད་ཁམས་སྐྱོང་བ་བསང་། །ཁྱད་པར་རྨ་སྨར་གནས་པའི་ 
གཞི་བདག་བསང་། །གཉན་པོ་གཡུ་རྩེ་རི་བྲག་མཚོར་གནས་པའི། །ཡུལ་ལྷ་གཞི་བདག་ 
གནས་གཏེར་སྲུང་མ་བསང་། །ཡབ་རྗེ་གངས་དཀར་ཏི་སེ་སེངྒེར་བཅིབས། །ཤེལ་གྱི་ 
མཆོད་རྟེན་བསྣམས་ཤིང་བཙན་དམག་བསྐོར། །ཏི་སེ་རི་ལ་གནས་པའི་ལྷ་ཚོགས་བསང་། ། 
མ་ཡུམ་མ་ཕམ་གཡུ་མཚོ་རུ་སྦལ་བཅིབས། །མདའ་དར་བུམ་འཛིན་ཀླུ་སྨན་འབུམ་གྱིས་ 
བསྐོར། །རྒྱ་བལ་མངའ་རི་བསྐོར་སོགས་གཞི་བདག་བསང་། །སྲས་རྒྱལ་གཡུ་རྩེ་གཡུ་མདོག་ 
གཡུ་ཁྲབ་མནབས། །རྟ་མཆོག་ཆས་ལྡན་བཞོན་ཅིང་གཉན་དམག་འགྱེད། །དར་
མདུང་ཞགས་འཛིན་ཡབ་ཡུམ་སྲས་འཁོར་བསང་།ཞང་པོ་སྤོམ་ར་མདུང་དར་ནོར་བུ་
འཛིན། །རྨ་རི་རབ་འབྱམས་རྨ་ཡུལ་གཞི་བདག་བསང་། །སྐུ་ཚ་ཐང་ལྷ་རྦ་ལྕགས་ཤེལ་ཕྲེང་ 
འཛིན། །གཡུ་བྱ་གཤོག་གཅིག་དབུ་གཙང་གཞི་བདག་བསང་། །མེས་པོ་བཞག་བྲ་རལ་ 
གྲི་དར་མདུང་ཕྱར། །མདོ་ཁམས་སྒང་དྲུག་གནས་པའི་གཞི་བདག་བསང་།།ཀུན་ཀྱང་
- 215-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ལྷ་རྟ་ཞོན་ཅིང་གོ་མཚོན་གསོལ།།།ནུ་བོ་གཡུ་རྒན་ཐོག་དང་སེར་བ་ཐོགས། །ཤ་བ་
ཞོན་ཅིང་ཧོར་སོགས་སྐྱོང་བ་བསང༌། །ལྕམ་སྲིང་ལྷ་ལྕམ་རིན་ཆེན་མུ་ཏིག་སྨྲས། ། 
མདའ་དར་ནོར་འཛིན་རྒྱུང་ཡུལ་སྐྱོང་བ་བསང༌། །ཉེ་བ་གདོང་དགུ་མདུང་འཛིན་ 
བཙན་རྟར་ཞོན། །ཡུལ་ཕྱོགས་སྐྱོང་བའི་ལྷ་ཀླུ་འཁོར་བཅས་བསང་། །བྱེས་མཚོ་སྔོ་མཚོ་ 
མཚོ་ནག་མཚོ་སྨན་བཞི། །མཚོ་ཕྲན་སུམ་བརྒྱ་དྲུག་ཅུ་གནས་བདག་བསང་། །ཡུམ་ 
སྲས་བློན་འབངས་རུ་འདྲེན་འཁོར་བཅས་བསང་། །ཤར་སྒོ་ལྷ་ཡོན་ཐོད་དཀར་འཁོར་ 
བཅས་བསང་། །ལྷོ་སྒོ་ཥེ་རྩེ་གཉན་འཁོར་བཅས་པ་བསང་། །ནུབ་སྒོ་ཟླ་ཡི་གསེར་ཁྲབ་ 
འཁོར་བཅས་བསང་། །བྱང་སྒོ་ཕ་འོང་གྲུ་བཞི་གནས་པ་བསང་ །ལྷ་ཀླུ་གཉན་བཙན་ 
བརྒྱ་ཁྲི་བཞི་སྟོང་་བསང་། །མཚོ་སྨན་ཡང་སྨན་དགུ་ཁྲི་དགུ་འབུམ་བསང༌། །མགུར་ 
ལྷ་བཅུ་གསུམ་དགེ་བསྙེན་ཉེར་གཅིག་བསང་།།བསྟན་པ་སྐྱོང་བའི་ཡ་མ་བཅུ་གཉིས་
བསང་། །ཕྱི་ནང་གསང་བའི་ལྷ་སྲིན་སྡེ་བརྒྱད་འཁོར་བཅས་བསང་། །ཡུལ་འདིར་
གནས་པའི་ལྷ་སྲུང་ཐམས་ཅད་བསང་། །བཟའ་བཏུང་ལོངས་སྤྱོད་འདོད་ཡོན་དཀོར་ནོར་ 
ཚོགས། །རངརང་གང་དགོས་ཅི་བཞིན་འབྱུང་གྱུར་ཅིག །མི་ཟད་ནམ་མཁའི་མཛོད་ 
ལ་སྤྱོད་པར་ཤོག །བདག་ཅག་ཞི་རྒྱས་དབང་དྲག་ལས་ཀུན་སྒྲུབས། །ཚེ་བསོད་དཔལ་ 
ཡོན་མི་ཕྱུགས་དར་ཞིང་རྒྱས། །དགྲ་ཇག་ཆོམ་རྐུན་གསོད་མནན་བདག་རྒྱལ་ཞིང་། ། 
རླུང་རྟ་ཡར་བསྐྱེད་ཁམས་གསུམ་དབང་དུ་བསྡུས། །གཞི་བྱེས་ཀུན་ཏུ་ནད་ཡམས་མཚོན་ 
འཁྲུག་ཟློག །ཁ་འཛིན་སྡོང་གྲོགས་མཛོད་ལ་བསམ་དོན་སྒྲུབས། །འཕྲིན་ལས་གང་ 
འདོད་མྱུར་འགྲུབ་ལས་མ་གཡེལ། །དམ་ཚིག་དུས་ལ་བབ་བོ་ས་མ་ཡཱ། 
ནུས་ལྡན་འགྲོ་ཕན་གླིང་པས་བྲིས་པའོ། །
- 216 -

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །སྡེ་དཔོན་སུམ་ཅུའི་སྒྲུབ་པའི་གཞུང་ཞེས་བྱ་བ་བཞུགས་སོ། །
བདེ་གཤེགས་ཡོངས་རྫོགས་ལྷ་ལ་ཕྱག་འཚལ་ལོ༔ ཨོ་རྒྱན་པདྨ་ཐོད་ཕྲེང་ངས༔ ཡོངས་ 
རྫོགས་བསྟན་སྲུང་མཐར་ཐུག་བསྟན༔ སྐྱེ་མེད་སྟོང་པ་ནམ་མཁའི་དཀྱིལ༔ འགགས་ 
མེད་སྙིང་རྗེའི་སྤྲིན་གྱི་ཚོགས༔ གཉིས་མེད་རྒྱུད་ལས་ཐམས་ཅད་བྱུང་༔ བདག་ཉིད་ 
ཆེན་པོའི་སྦྱོར་བ་བྱ༔ སྡེ་བརྒྱད་བྲན་དང་གཡོག་ཏུ་འཁོར༔ ཐབས་དང་ཤེས་རབ་སྤོམས་ 
ཀྱིས་བྲནཿ༔ རང་རང་གནས་སུ་འདུག་པ་དང་༔ རང་རང་གནས་སུ་འགྲོ་བ་དང་༔ རང་ 
རང་གནས་ནས་ཐོན་པ་དང་༔ རང་རང་མིང་ནས་འབོད་པ་དང་༔ མ་བྱུང་བར་དུ་འབོད་ 
པ་དང་༔ བསྐྱར་ཞིང་བསྐྱར་ཞིང་འབོད་པ་དང་༔ དམིགས་གཏད་འབེན་རྣམས་བཅད་ 
པ་དང་༔ ཁ་འཛིན་རྒྱབ་རྟེན་འབྲེལ་བ་དང་༔ མ་ཉེས་ཤག་ཆེན་བཏབ་པ་དང་༔ དམ་ 
བཅའ་ལྟར་ལ་བྱ་བ་དང་༔ བཙོན་ཁང་ནང་དུ་གཞུག་པ་དང་༔ སྔགས། རྫ་ས་རྣམས་ཚང་བར་ 
བསོགས་པ་དང་༔ བྲན་རྣམས་ལས་ལ་བཀྱེ་བ་དང་༔ ལས་བྱེད་དམག་མི་སྦྲན་པ་དང་༔ 
ཆ་གསུམ་དག་ཏུ་བསྒོ་བ་དང་༔ ཆ་གཅིག་རླུང་ལ་བསྐུར་བ་དང་༔ ཆ་གཅིག་བུད་ 
ཤིང་བྱ་བ་དང་༔ རྒྱ་མཚོའི་གཏིང་དུ་སྦ་བ་དང་༔ བཀའ་བསྒོ་གཉེར་གཏད་བྱ་བ་དང་ 
མི་མཐུན་གླུ་སྣ་བཞི་ཡང་བླངས༔ དོན་མ་གྲུབ་ན་ལོག་ལ་གཉེར༔ སྐྱེ་མེད་སྟོང་པ་ནམ་ 
མཁའ་ནི༔ དེ་བཞིན་ཉིད་ཀྱི་ཏིང་འཛིན་ཏེ༔ ཉོན་མོངས་གཏི་མུག་འཇོམས་པའོ༔ འབྲས་ 
བུ་ཆོས་ཀྱི་སྐུ་ཐོབ་བོ༔ འགག་མེད་སྙིང་རྗེའི་སྤྲིན་ཚོགས་ནི ཀུན་ཏུ་སྣང་བའི་ཏིང་ངེ་ 
འཛིན༔ ཉོན་མོངས་ཞེ་སྡང་འཇོམས་པ་ཡིན༔ འབྲས་བུ་ལོངས་སྤྱོད་རྫོགས་སྐུ་ཐོབཿ
-217-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གཉིས་མེད་རྒྱུ་ནི་རྒྱུ་ཏིང་སྟེ༔ ཉོན་མོངས་འདོད་ཆགས་འཇོམས་པ་ཡིན འབྲས་བུ་ 
སྤྲུལ་པའི་སྐུ་ཐོབ་བོ༔ བདག་ཉིད་ཆེན་པོའི་སྦྱོར་བ་ནི༔ བདེ་གཤེགས་ཡེ་ཤེས་ལྷ་ཡིན་ 
ཏེ༔ སྡེ་བརྒྱད་གཉེན་པོ་སོ་སོར་ཡོད༔ གཟའ་དང་མ་མོའི་གཉེན་པོ་ནི༔ འཇམ་དཔལ་ 
གཤིན་རྗེའི་གཤེད་པོ་ཡིན༔ བདུད་དང་རྒྱལ་པོའི་གཉེན་པོ་ནི༔ རྟ་མགྲིན་པདྨ་དབང་ 
ཆེན་ཡིན༔ བཙན་དང་ཐེའུ་རང་གཉེན་པོ་ནི༔ ཕུར་པ་རྡོ་རྗེ་གཞོན་ནུ་ཡིན༔ ཀླུ་གཉན་ས་ 
བདག་གཉེན་པོ་ནི༔ གསང་བདག་ཕྱག་ན་རྡོ་རྗེ་ཡིན༔ རྣམ་པ་གསལ་ལ་རྣམ་དག་དྲནཿ 
ང་རྒྱལ་བརྟན་པ་རྩིས་སུ་ཆེ༔ དྲེགས་པ་ལྷ་སྲིན་སྡེ་བརྒྱད་རྣམས༔ བྲིས་སྡིགས་གཟིར་ 
བའི་གནད་ཀྱིས་གཅུན༔ ཐབས་དང་ཤེས་རབ་སྤོ་བ་ནི༔ ཆོས་སྐྱོང་ལས་བྱེད་ཕོ་མོ་ཡིན༔ 
ཕོ་རིགས་གཡོལ་ན་མོ་རིགས་འབྲང་༔ མོ་རིགས་གཡོལ་ན་ཕོ་རིགས་འབྲང༔ དེ་བཞིན་ 
གཙོ་དང་ལས་མཁན་གཉིས༔ དཔོན་གྱིས་འདྲེན་པ་ཤེས་པར་བྱ༔ འདི་ལ་གཉེན་པོ་གང་ 
འགྲོ་དགོས༔ རང་རང་གནས་ན་འདུག་པ་ནི༔ ལས་བཞི་གྲུབ་པའི་གནས་ཁང་ཡིནཿ 
དཀར་པོ་ཟླུམ་པོ་ཞི་བའི་གནས༔ སེར་པོ་གྲུ་བཞི་རྒྱས་པའི་གནས༔ དམར་པོ་ཟླ་གམ་ 
དབང་གི་གནས༔ ནག་པོ་གྲུ་གསུམ་དྲག་པོའི་གནས༔ བྲག་ཕུག་མ་མོ་སྲིན་པོའི་གནས༔ 
ནགས་ཁྲོད་ཀླུ་དང་གནོད་སྦྱིན་གནས༔ དུར་ཁྲོད་གཤིན་རྗེ་གཟའ་ཡི་གནས༔ ས་ཕུག་ 
ཐེའུ་རང་དམ་སྲིའི་གནས༔ ཉམས་དགའ་ཡིད་འོང་ཆ་རྐྱེན་ཚང་༔ ཞི་བ་བྱང་ཆུབ་བསྒྲུབ་ 
པའི་གནས༔ དམ་ཚིག་ལྡན་པ་ཤིན་ཏུ་གཅེས༔ རང་རང་གནས་སུ་འགྲོ་བ་ནི༔ བསྒྲུབ་ 
ལ་འཇུག་པའི་དུས་ཚོད་ལགས༔ བསྙེན་པའི་དུས་ཚོད་ཡར་ངོ་སྟེ༔ ཚེས་གཅིག་བརྒྱད་ 
གསུམ་སྔ་དྲོ་འཇུག༔ སྒྲུབ་པའི་དུས་ནི་ཉ་སྟོང་སྟེ ཉའམ་བཅུ་བདུན་ཉིན་མོར་འཇུག 
ལས་སྦྱོར་དུས་ནི་མར་ངོ་སྟེ བཅུ་དགུ་རྩ་གཅིག་དགོང་མོར་འཇུག༔ རང་རང་གནས་
- 218 -

༄༅། །ཟབ་གཏེར་ཆོས་ཀྱི་མཛོད་ཁང་།
ནས་ཐོན་པ་ནི༔ སྒྲུབ་པ་ཐོན་པའི་དུས་ཚོད་ཡིན༔ ཞི་བ་གཅིག་བཟུང་ཉ་ལ་ཐོན༔ རྒྱས་ 
པ་ཉ་བཟུང་ཉེར་གཅིག་ཐོན༔ དབང་ནི་གཅིག་བཟུང་བརྒྱད་ལ་ཐོན༔ དྲག་པོ་ཉ་ལ་དབུ་ 
བཟུང་ལཿ ཉི་ཤུ་དགུའམ་སྟོང་ལ་ཐོནཿ༔ དེ་རྣམས་གནས་དང་དུས་ཚོད་ཡིནཿ༔ རྟེན་ 
འབྲེལ་བསྒྲིག་པ་ཤིན་ཏུ་གཅེས༔ རང་རང་མིང་ནས་འབོད་པ་ཡིན༔ གང་བསྒྲུབ་བསྙེན་ 
པ་བསྐྱེལ་བ་ནི༔ རྟགས་དུས་གྲངས་གསུམ་ངག་བཅད་བཟླ༔ མ་བྱུང་བར་དུ་འབོད་པ་ 
ནི༔ རྟགས་བྱུང་བར་དུ་བསྒྲུབ་པ་ཡིན༔ དངོས་དང་ཉམས་དང་རྨི་ལམ་གསུམ༔ ཉམས་ 
ཀྱིས་ཟིན་པ་ཤིན་ཏུ་གཅེས༔ བསྐྱར་ཞིང་བསྐྱར་ཞིང་འབོད་པ་ནི༔ མ་གྲུབ་སྤོགས་ནས་ 
བསྒྲུབ་པ་ཡིན༔ གཉིས་མཐུད་བཟླས་ཤིང་ཨར་ལ་གཏད༔ གཅིག་པོར་གཅིག་གཞུག་ 
སྦྲེལ་ལ་བཟླས༔ དེ་གསུམ་སྔགས་ཀྱི་རིམ་པ་ཡིན༔ དམིགས་གཏད་འབེན་རྣམས་བཅའ་ 
བ་ནི༔ དགྲ་བགེགས་ལིངྒ་བྲི་བ་ཡིནཿ སྙིང་ཁར་རྣམ་ཤེས་འབྲུ་རེ་ནྲྀ་འམ་ཏྲི་བྲི༔ དཔྲལ་ 
བར་མིང་ལ་སྙིང་ཁར་རུས༔ སྟེང་འོག་གཉིས་ལ་གཅོད་རྔམ་ཤག་རྦད་གཟིར་བྲི་ཏྲིག་ནན༔ ཐ་ 
མ་སྤྲོ་བྱེད་ཡི་ཨེ་ཧུར་ཐུམ་ཛ་གེ་བཞི ཡན་ལག་བཞི་ལ་གཅོད་མ་ར་ཡ་རྦད་བྱེད་བཞི༔ དཔུང་ 
པ་གཉིས་ལ་མྱོས་བྱེད་བྲི༔ རོ་མྱགས། གཟུགས་ཅན་གཟུགས་མེད་ཐམས་ཅད་འདྲའོ༔ ཁ་ 
འཛིན་རྒྱབ་བརྟེན་འབྲལ་བ་ནི༔ སྐྱོབ་དང་ལྷ་དང་འབྱེད་པ་ཡིན༔ གུ་གུལ་སྦྲུལ་ཤ་མུ་ 
ཟི་དང་༔ ལྷམ་འབོལ་ར་དུག་གླང་རུའི་གཞོབ༔ ཕག་གི་ཚིལ་དང་རྟ་བོན་ས དེ་རྣམས་ 
བསྲེགས་པའི་དུད་པས་བདུག༔ ལྷ་རྣམས་འབྲོས་པའི་སྔགས་འདི་བཟླས༔ ཨོྃ་དགྲ་ 
བོ་ཡུལ་ཤ་ཕཊ༔ ༀ་དགྲ་བོ་ལྷ་ཤ་ཕཊ༔ ༀ་དགྲ་བོ་མོ་ཤ་ཕཊ༔ ༀ་དགྲ་བོ་སྲོག་ཤ་ཕཊ༔ 
ༀ་དགྲ་བོ་སྙིང་ཤ་ཕཊཿ༔ བརྒྱ་བརྒྱས་ལྷ་དང་འཕྲལ་བར་བསམ༔ མ་ཉེས་ཤག་ཆེན་ 
བཏབ་པ་ནི༔ དཔང་བཙུགས་བདེན་པས་བརྡར་བ་ཡིན༔ དམ་བཅས་ལྟར་ལ་བྱ་བ་ནི༔
- 219 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དྲག་པོའི་ཐུན་རྫ་ས་བསོག་པ་ཡིན ཉུངས་ཀར་ཉུངས་ནག་སྐྱེ་ཚེ་དང་༔ ལྕགས་ཕྱེ་ཟངས་ 
ཕྱེ་རྡོ་ཕྱེ་དང་༔ ཁྲག་དང་དུག་སོགས་ཚང་བར་བསོག༔ བཙོན་ཁང་ནང་དུ་གཞུག་པ་ 
ནི༔ འཁྲུལ་འཁོར་ལྕགས་འདྲའི་སྦྱོར་བ་ཡིན༔ མུ་ཁྱུད་མ་ཆད་རྩེ་མ་རྟུགས༔ ཡི་གེ་ 
ལ་སོགས་འཁོར་ཚུལ་བསྟན༔ འཁོར་ལུགས་རྣལ་བཟློག་དཀྲུག་པ་གསུམ༔ ལྷ་སྔགས་ 
ཏིང་འཛིན་བྱེད་པས་འཁོར༔ རྫ་ས་རྣམས་ཚང་བར་བསགས་པ་ནི༔ མཆོད་རྫས་ཐུན་ 
རྫས་བསྐང་བའི་རྫ་ས༔ བསྲུང་རྫས་མཐུན་རྫས་རྟེན་རྫས་བཤམས༔ བྲན་རྣམས་ལས་ 
ལ་བཀྱེ་བ་ནི༔ ཕོ་ཉ་བླ་ཚེ་འགུགས་པ་ཡིན༔ ཕྱི་སྣོད་མཐིང་ནག་གྲུ་གསུམ་འབར༔ ནང་ 
བཅུད་ཁྲག་འཐུང་རོལ་པར་ཤར༔ དཔལ་ཆེན་དགུ་ལས་གཤིན་རྗེར་བསྒོམ༔ བདེ་ 
གཤེགས་བརྒྱད་ཀྱང་སྐུ་ལ་རྫོགས༔ སྤྲུལ་པ་ཡང་སྤྲུལ་ཕོ་ཉར་འགྱེད༔ ཕྱག་རྒྱ་བཞི་ 
ལྡན་སྔགས་ཀྱིས་དགུག༔ ལས་བྱེད་དམག་མི་སྦྲན་པ་ནི༔ སྡེ་དཔོན་སུམ་ཅུ་བསྐུལ་བ་ 
ཡིན༔ གང་བརྩམས་ཕྲིན་ལས་ཐམས་ཅད་འགྲུབ༔ ཆ་གསུམ་དག་ཏུ་བགོ་པ་ནི༔ མནན་ 
བསྲེག་འཕང་བའི་ལས་གསུམ་ཡིན༔ རླུང་ལ་བསྐུར་བ་ཟོར་ཡིན་ཏེ༔ ལོག་ན་དྲེགས་པ་ 
བསྡེབས་ལ་སྦྱར༔ གཉིས་པ་སྦྱིན་བསྲེག་བྱ་བ་ཡིན༔ རྒྱ་མཚོའི་སྟེང་དུ་སྦ་བ་ནི༔ ནག་ 
པོ་གླུ་ལ་གཏོད་པ་ཡིནཿ༔ བཀའ་བསྒོ་གཉེར་གཏད་བྱ་བ་ནི༔ འཆི་བདག་ལག་ཏུ་གཏོད་ 
པ་ཡིན༔ བསྟན་པ་བཤིག་པའི་དགྲ་བོ་འདི༔ ས་ཕྱོགས་འདི་ན་གནས་པ་ཡིན༔ ལྷ་སྲིན་ 
ཁྱོད་ཀྱི་ལག་ཏུ་གཏད༔ གཏད་དོ་མ་བཏང་ཤོར་ར་རེ༔ ཟས་སྐལ་ཆེན་པོ་མྱུར་དུ་ཟོ 
དགྲ་སྐལ་ཡིན་ནོ་བརླག་པར་གྱིསཿས༔ ཁྲམ་ལ་ཐོབ་ལ་མྱུར་དུ་སོདཿ༔ བསྐལ་པའི་བར་དུ་ 
མ་བཏང་ཞིག༔ མི་མཐུན་གླུ་རྣམས་བླང་བ་ནི༔ ལས་གཞུག་བྲོ་ཡིས་བསྡུ་བ་ཡིན༔ ཞི་ 
རྒྱས་དབང་དྲག་རྣམ་པ་བཞི༔ ནང་སྒྲུབ་གཞུང་བཞིན་བྲོ་བརྡུང་བྱ༔ མ་གྲུབ་ལོགས་ན་
- 220 -

༄༅། །ཟབ་གཏེར་ཆོས་ཀྱི་མཛོད་ཁང་།
གཉེར་བ་ནི༔ མ་གྲུབ་བཀླགས་པས་བསྒྲུབ་པ་ཡིན༔ གཉིས་མཐུད་མས་བཟློག་འཕྲོ་ 
ལ་བཟླས༔ གཟིར་དང་ཤི་ས་ཨར་ལ་གཏད༔ དེ་ཡིས་བསྟན་པ་བསྲུང་བར་འགྱུར༔ 
བསྟན་སྲུང་མན་ངག་ཟབ་མོ་རྫོགས་སོ jཡཿ བྷྱ5 འཅིན
དང་ 
་4::
---7-4---;
ZT----:
4-;-----
- 221 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅༔ སྡེ་དཔོན་སུམ་ཅུ་བསྒྲུབ་པའི་ཁ་ཚར་དང་བཅས་པ་ 
ཞེས་བྱ་བ་བཞུགས་སོ
སྔགས་བདག་སྡེ་དཔོན་བསྟན་པ་ནི༔ དབང་ཕྱུག་མ་ཧཱ་དེ་བ་དང་༔ བཙུན་མོ་ཨུ་མ་དེ་ 
བ་ཡི༔ ལྷ་སྲིན་སྡེ་བརྒྱད་སྡེ་དཔོན་ཡིན༔ འཆི་བདག་ཡ་མ་རཱ་ཛ་དང༔ སྐྱེ་འགྲོ་སྲོག་གི་ 
བདག་མོ་ནི༔ གཤིན་རྗེ་ཡོངས་ཀྱི་སྡེ་དཔོན་ཡིན༔ མ་མོ་སྲིད་པའི་རྒྱལ་མོ་ནི༔ སྣང་སྲིད་ 
མ་མོའི་སྡེ་དཔོན་ཡིན༔ སྔགས་སྲུང་ཨེ་ཀ་ཛཱ་ཊི་ནི༔ གསང་སྔགས་གཉན་གྱི་སྲུང་མ་ཡིན༔ 
བདུད་པོ་བཀོས་རྗེ་བྲང་དཀར་ནིཿ བདུད་རྣམས་ཡོངས་ཀྱི་སྡེ་དཔོན་ཡིན༔ རྒྱལ་པོ་ཆེན་ 
པོ་དཔེ་དཀར་ནི༔ རྒྱལ་པོ་ཡོངས་ཀྱི་སྡེ་དཔོན་ཡིན༔ སྲོག་བདག་ཚངས་པ་དཀར་པོ་ནི༔ 
གིང་རྣམས་ཡོངས་ཀྱི་སྡེ་དཔོན་ཡིན༔ སྐྱེས་བུ་རྡོ་རྗེ་ལེགས་པ་ནི༔ དགྲ་ལྷ་ཡོངས་ཀྱི་ 
སྡེ་དཔོན་ཡིན༔ གཟའ་བདུད་ཆེན་པོ་རཱ་ཧུ་ལ༔ དྲག་པོ་གཟའ་ཡི་སྡེ་དཔོན་ཡིན༔ སྲིན་པོ་ 
ནག་པོ་གློག་ཕྲེང་ཅནཿ༔ སྲིན་པོ་ཡོངས་ཀྱི་སྡེ་དཔོན་ཡིན༔ སྲིན་མོ་སྦལ་མགོ་ཁྲག་མིག་ 
མཿ སྲིན་མོ་ཡོངས་ཀྱི་སྡེ་དཔོན་ཡིན༔ གནོད་སྦྱིན་ཡཀྴ་མེ་དབལ་ནི༔ གནོད་སྦྱིན་ཡོངས་ཀྱི་ 
སྡེ་དཔོན་ཡིན༔ གནོད་སྦྱིན་མོན་མོ་ནག་མོ་ནི༔ གནོད་སྦྱིན་མོ་ཡི་སྡེ་དཔོན་ཡིན༔ མགོན་ 
པོ་མ་ཧཱ་ཀཱ་ལ་ནི༔ མགོན་པོ་ཡོངས་ཀྱི་སྡེ་དཔོན་ཡིན༔ བན་ཆེན་རྡོ་རྗེ་བདུད་འདུལ་ནིཿ༔ 
རཱུ་ཏྲ་ཡོངས་ཀྱི་སྡེ་དཔོན་ཡིན༔ དམུ་བདུད་ནག་པོ་བཀྲག་མེད་ནི༔ དམུ་བདུད་ཡོངས་ 
ཀྱི་སྡེ་དཔོན་ཡིན༔ མུ་སྟེགས་གུ་ལང་ནག་པོ་ནི༔ མུ་སྟེགས་ཡོངས་ཀྱི་སྡེ་དཔོན་ཡིན༔ 
སྲིད་པའི་ལྷ་རབས་ཤམ་པོ་ནི༔ ལྷ་རྣམས་ཡོངས་ཀྱི་སྡེ་དཔོན་ཡིནནཿ༔ གནམ་སྨན་ཐོག་གི་
- 222 -

༄༅། །ཟབ་གཏེར་ཆོས་ཀྱི་མཛོད་ཁང༌།
བུ་ཡུག་མ༔ གནམ་སྨན་ཡོངས་ཀྱི་སྡེ་དཔོན་ཡིནཿ མ་སངས་གཡའ་སྤངས་སྐྱེས་གཅིག་ 
ནི མ་སངས་ཡོངས་ཀྱི་སྡེ་དཔོན་ཡིན༔ བྲག་བཙན་སྲོག་ཟན་དམར་པོ་ནི༔ བཙན་ 
རྣམས་ཡོངས་ཀྱི་སྡེ་དཔོན་ཡིན༔ སྐྱེས་བུ་གནམ་ཐེའུ་དཀར་པོ་ནི༔ ཐེའུ་རང་ཡོངས་ཀྱི་སྡེ་ 
དཔོན་ཡིན༔ བཙན་འགོང་ཡམ་ཤུད་དམར་པོ་ནི༔ འགོང་པོ་ཡོངས་ཀྱི་སྡེ་དཔོན་ཡིནཿ 
བགེགས་རྒྱལ་བི་ན་ཡ་ག་ནི༔ བགེགས་རྣམས་ཡོངས་ཀྱི་སྡེ་དཔོན་ཡིན༔ དཔལ་ལྡན་ 
ནག་མོ་མགྱོགས་བྱེད་མ༔ མཁའ་འགྲོ་ཡོངས་ཀྱི་སྡེ་དཔོན་ཡིན༔ ཀླུ་བདུད་ནག་པོ་མགོ་ 
དགུ་པ༔ ཀླུ་རྣམས་ཡོངས་ཀྱི་སྡེ་དཔོན་ཡིན༔ ཀླུ་མོ་ནག་མོ་གདུག་གྱེད་མཿ ཀླུ་མོ་ཡོངས་ 
ཀྱི་སྡེ་དཔོན་ཡིན༔ རྒྱལ་པོ་སྡེ་དཔོན་སུམ་ཅུ་ཡིན༔ གཞན་རྣམས་ཐམས་ཅད་བྲན་གཡོག་ 
ཡིན༔ སྡེ་དཔོན་སུམ་ཅུ་འགྲུབ་གྱུར་ན༔ སྣང་སྲིད་ལྷ་འདྲེ་འགྲུབ་གྱུར་ཏེ༔ དཔེར་ན་རྒྱལ་ 
པོ་སྤྱན་དྲངས་ན༔ འཁོར་རྣམས་སྤྱན་དྲངས་མི་དགོས་ཡོང་༔ དཔེར་ན་རྒྱལ་པོ་མཉེས་ 
པ་ན༔ འཁོར་རྣམས་ལ་སོགས་གཞན་མཉེས་འདྲ༔ དཔེར་ན་རྒྱལ་པོར་ལས་བཅོལ་ 
ན༔ འཁོར་ས་ལ་སོགས་ལས་བྱེད་འདྲ༔ དཔེར་ན་རྒྱལ་པོ་བཙོན་བཟུང་ན༔ འཁོར་ 
རྣམས་རྐང་འོག་འདུས་པ་འདྲ༔ དེས་ན་སྡེ་དཔོན་སུམ་ཅུ་བརྟེནཿ༔ སྔགས་བདག་སྡེ་དཔོན་ 
སུམ་ ཅུ་ བསྟན་ པའོ༔ རྒྱ་ རྒྱ་ རྒྱ སྔགས་ བདག་ ལྷ་ སྲིན་ སྡེ་ བརྒྱད་ ཀྱི སྔགས་ 
ཀྱི་རིམ་པ་བསྟན་པ་ནི༔ སྔགས་ལ་རྣམ་པ་གསུམ་ཡིན་ཏེ༔ བཏགས་པ་མིང་གི་སྙིང་པོ་ 
དང༔ གསང་བ་སྲོག་གི་སྙིང་པོ་དང༔ དམ་ཅན་རྗེས་དྲན་སྲོག་གི་སྙིང་པོ་གསུམ༔ བཏགས་ 
པ་མིང་གི་སྙིང་པོ་ནི༔ དབང་ཕྱུག་དང་ནི་ཨུ་མ་གཉིས༔ གཤིན་རྗེའི་སྲོག་གི་བདག་མོ་ 
དང༔ མ་མོ་དང་ནི་སྔགས་སྲུང་དང༔ བདུད་ཕོ་དང་ནི་བདུད་མོ་དང༔ རྒྱལ་པོ་དང་ནི་ 
གིང་དང་ནི༔ གིང་ཕྲན་དང་ནི་གཟའ་རྣམས་དང༔ སྲིན་པོ་དང་ནི་སྲིན་མོ་དང༔ གནོད་
- 223 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སྦྱིན་དང་ནི་གནོད་སྦྱིན་མོ༔ མགོན་པོ་དང་ནི་རུ་ཏྲ་དང༔ དམུ་བདུད་དང་ནི་མུ་སྟེགས་ 
དང༔ ལྷ་རྣམས་དང་ནི་སྨན་རྣམས་དང༔ མ་སངས་དང་ནི་བཙན་རྣམས་དང༔ ཐེའུ་རང་ 
དང་ནི་འགོང་པོ་དང༔ འབྱུང་པོ་དང་ནི་མཁའ་འགྲོ་དང༔ ཀླུ་བདུད་དང་ནི་ཀླུ་མོ་རྣམས 
མིང་དུ་བཏགས་པའི་ཕྱིར་ན་ནི༔ བཏགས་པ་མིང་གི་སྙིང་པོ་ཡིན༔ དམ་ཅན་རྗེས་དྲན་ 
སྙིང་པོ་ཡིནཿ བཛྲ་སརྦ་དུཥྐན༔ དྲེགས་པ་སྤྱི་ཡི་སྲོག་སྙིང་ཡིན༔ མ་ཧཱ་དེ་ཝ་ཨུ་མ་དེ་ཝ 
དབང་ཕྱུག་ཡབ་ཡུམ་སྲོག་སྙིང་ཡིནཿ༔ ས་མ་ཡཿ གཤིན་རྗེ་ཕོ་མོའི་སྲོག་སྙིང་ཡིན༔ 
མ་མ་རུ་ལུ༔ མ་མོ་སྲིད་པའི་རྒྱལ་མོའི་སྲོག་སྙིང་ཡིན༔ ཨེ་ཀཱ་ཛ་ཊི༔ སྔགས་སྲུང་རྒྱལ་ 
མོའི་སྲོག་སྙིང་ཡིན༔ དུ་ཕྲག༔ བདུད་རྣམས་ཡོངས་ཀྱི་སྲོག་སྙིང་ཡིན༔ དུན་ཏིང༔ བདུད་ 
མོ་ཡོངས་ཀྱི་སྲོག་སྙིང་ཡིནཿ༔ རཱ་ཙཿ རྒྱལ་པོ་ཡོངས་ཀྱི་སྲོག་སྙིང་ཡིན༔ གིང་ཀརཿ གིང་ 
རྣམས་ཡོངས་ཀྱི་སྲོག་སྙིང་ཡིན༔ བཛྲ་ས་དུཿ༔ གིང་ཕྲན་རྣམས་ཀྱི་སྲོག་སྙིང་ཡིན༔ རཱ་ཧུ་ 
ལ༔ གཟའ་རྣམས་ཡོངས་ཀྱི་སྲོག་སྙིང་ཡིན༔ རཀྴ༔ སྲིན་པོ་ཡོངས་ཀྱི་སྲོག་སྙིང་ཡིན༔ 
རཀྨོ སྲིན་མོ་ཡོངས་ཀྱི་སྲོག་སྙིང་ཡིན༔ ཡཀྵ གནོད་སྦྱིན་ཡོངས་ཀྱི་སྲོག་སྙིང་ཡིནཿ 
ཡཀྨོ༔ གནོད་སྦྱིན་མོ་ཡི་སྲོག་སྙིང་ཡིནཿ༔ མ་ཧཱ་ཀ་ལཿ མགོན་པོ་ཡོངས་ཀྱི་སྲོག་སྙིང་ 
ཡིན༔ རུ་ཏྲཿ༔ རཱུ་ཏྲ་ཡོངས་ཀྱི་སྲོག་སྙིང་ཡིན༔ མུན་མུན༔ དམུ་རྣམས་ཡོངས་ཀྱི་སྲོག་སྙིང་ 
ཡིནཿ ཏིརྟི་ཀཿ མུ་སྟེགས་ཡོངས་ཀྱི་སྲོག་སྙིང་ཡིན༔ དེ་བ༔ ལྷ་རྣམས་ཡོངས་ཀྱི་སྲོག་སྙིང་ 
ཡིན༔ ཨ་སེལ༔ སྨན་རྣམས་ཡོངས་ཀྱི་སྲོག་སྙིང་ཡིན༔ ཏིག་སྣ་འདྲེ་རུམཿ མ་སངས་ 
ཡོངས་ཀྱི་སྲོག་སྙིང་ཡིནཿ༔ ཨ་པི་ཤུ༔ བཙན་རྣམས་ཡོངས་ཀྱི་སྲོག་སྙིང་ཡིནཿ ཏྲི་པ་ཤ་ 
ལི༔ ཐེའུ་རང་ཡོངས་ཀྱི་སྲོག་སྙིང་ཡིན༔ ཧཾ་ཤཾ་ཏྲི༔ འགོང་པོ་ཡོངས་ཀྱི་སྲོག་སྙིང་ཡིན༔ བྱི་ 
ན་ཡ་གཿ༔ བགེགས་རྣམས་ཡོངས་ཀྱི་སྲོག་སྙིང་ཡིན༔ དྷ་ཀི་ནཱི༔ མཁའ་འགྲོ་ཡོངས་
- 224 -

༄༅། །ཟབ་གཏེར་ཆོས་ཀྱི་མཛོད་ཁང༌།
ཀྱི་སྲོག་སྙིང་ཡིན༔ ནཱ་ག་རཱ་ཛཿ ཀླུ་རྣམས་ཡོངས་ཀྱི་སྲོག་སྙིང་ཡིན༔ ནཱ་གཱ་ཀྲོ་ཏི་ཤྭ་རིཿ 
ཀླུ་མོ་ཡོངས་ཀྱི་སྲོག་སྙིང་ཡིན༔ གསང་བ་སྲོག་གི་སྙིང་པོ་ནི༔ ཨེ་ནི་ལྷ་སྲིན་སྤྱི་ཡི་སྲོགཿ 
ཨེ་ནི་དབང་ཕྱུག་ཡབ་ཡུམ་སྤྱི་ཡི་སྲོག༔ ཡ་ནི་གཤིན་རྗེ་སྤྱི་ཡི་སྲོག༔ མ་ནི་མ་མོ་སྤྱི་ཡི་སྲོག 
ཏྲཀ་ནི་ཨེ་ཀ་ཛ་ཊིའི་སྤྱི་ཡི་སྲོག༔ དུ་ནི་བདུད་པོ་བདུད་མོ་སྤྱི་ཡི་སྲོག༔ ཙ་ནི་རྒྱལ་པོ་སྤྱི་ཡི་ 
སྲོགཿ ཏི་ནི་དཀར་པོ་གིང་གི་སྤྱི་ཡི་སྲོག༔ ཧྲི་ནི་གིང་ཕྲན་སྤྱི་ཡི་སྲོག༔ ས་ནི་གཟའ་རྣམས་ 
སྤྱི་ཡི་སྲོགཿ ར་ནི་སྲིན་པོ་སྲོག་ལེན་སྤྱི་ཡི་སྲོགཿ ཀྵ་ནི་གནོད་སྦྱིན་ཕོ་མོ་སྤྱི་ཡི་སྲོགཿ ཀྞི་ནི་ 
མགོན་པོ་སྤྱི་ཡི་སྲོག༔ ནྲྀ་ནི་རུ་ཏྲ་སྤྱི་ཡི་སྲོག༔ ས་ནི་དམུ་རྣམས་སྤྱི་ཡི་སྲོགཿ ཐ་ནི་མུ་སྟེགས་ 
སྤྱི་ཡི་སྲོགཿ ཨ་ནི་ལྷ་རྣམས་སྤྱི་ཡི་སྲོག༔ ཨ་ནི་སྨན་རྣམས་སྤྱི་ཡི་སྲོག༔ ཙི་ནི་མ་སངས་ 
སྤྱི་ཡི་སྲོགཿ ཤུ་ནི་བཙན་རྣམས་སྤྱི་ཡཾ་སྲོག༔ ཏྲི་ནི་ཐེལ་འགོང་སྤྱི་ཡི་སྲོག༔ ཨུ་ནི་བགེགས་ 
རྣམས་སྤྱི་ཡི་སྲོགཿ ལཾ་ནི་མཁའ་འགྲོ་སྤྱི་ཡི་སྲོག༔ ཕུ་ནི་ཀླུ་རྣམས་སྤྱི་ཡི་སྲོག༔ བཏགས་པ་ 
མིང་གི་སྙིང་པོ་ནི༔ ལྷ་སྲིན་མིང་དུ་ཤེས་པར་བྱ༔ དམ་ཅན་རྗེ་དྲན་སྲོག་སྙིང་ནི༔ བཟླས་ 
པ་ལས་ཀྱི་གསང་སྔགས་ཡིན༔ གསང་བ་སྲོག་གི་སྙིང་པོ་ནི༔ སྡེ་བརྒྱད་རྣམ་ཤེས་སྲོག་ 
སྙིང་ཡིན༔ དམ་ཅན་རྗེས་དྲན་སྲོག་སྙིང་དང༔ གསང་བ་སྲོག་གི་སྙིང་པོ་ལ༔ དམིགས་པ་ 
སྤྲས་ལ་བཟླས་པ་བྱ༔ སྔགས་ཀྱི་མགོ་བོ་ཨོཾ་ཡིན་ཏེ བསྙེན་པ་གྲུབ་ནས་འབྱུང་བ་ཡིན༔ 
རྣམ་པར་སྣང་མཛད་ཡིན་པའི་ཕྱིར༔ དྲག་པོ་ལས་ལ་འདུལ་མི་འགྱུར༔ མགོ་མེད་ཡི་ 
གེ་ཧཱུྃ་བཞུགས་བྱ༔ ཡེ་ཤེས་ལྔ་དང་ལྡན་མོད་ཀྱངཿ ཐུགས་ཉིད་རྡོ་རྗེ་ཡིན་པའི་ཕྱིར༔ ཁྲོས་ 
པས་དྲག་པོ་འདུལ་བར་བཤད༔ གདུག་པ་གོང་འོག་སྤོ་བ་ནི༔ ཡེ་ཤེས་ལས་སྔགས་གོང་ 
དུའོ༔ ལས་མཁན་སྲོག་སྙིང་འོག་ཏུ་སྟེ བསྙེན་པའི་དུས་སུ་འགུགས་པར་བྱེད༔ ཡི་གེ་ 
ཛ་ཡིས་ཀུན་ཏུ་འགུགས༔ ཉིན་སྲིབ་གཉིས་སུ་ཕྱེ་བ་ནི༔ ཞི་རྒྱས་གཉིས་ནི་ཉིན་ཡིན་ཏེ
- 225-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གསོ་བའི་ལས་ལ་ཤིས་པའོ༔ དབང་དྲག་གཉིས་ནི་སྲིབ་ཡིན་ཏེ༔ དྲག་པོ་ལས་ལ་ཤིས་ 
པའོ༔ ལས་སྔགས་སྣ་ཚོགས་གང་བྱུང་ཡངཿ༔ སྔགས་ལ་ཕྲ་མེན་གྱེང་བར་གསུངསཿ 
སྔགས་ལ་ཕྲ་མེན་དགྱེས་པ་ནི༔ ཛ་ཡི་བསྙེན་པ་དྲངས་པ་ནི༔ ཐམས་ཅད་འགུགས་པར་ 
བྱེད་པའོ༔ བྷོ་ཡི་བསྙེན་པ་དྲངས་པ་ནི༔ ཐམས་ཅད་ལས་ལ་སྐུལ་བར་བྱེད༔ ཧཱུཾ་གི་བསྙེན་ 
པ་དྲངས་པ་ནི༔ ཐམས་ཅད་དབང་དུ་བསྡུས་པར་བྱེདཿ༔ གར་འདོད་དམིགས་པས་སྤྲས་ 
པ་ལ ཛཿཞེས་པ་ཡི་སྒྲ་བརྗོད་པས༔ སྟོང་གསུམ་མ་ལུས་འགུགས་པར་བྱེད༔ དམ་ཅན་ 
རྗེས་དྲན་སྲོག་སྙིང་དང༔ གསང་བ་སྲོག་གི་སྙིང་པོ་ལ༔ དམིགས་པ་སྤྲས་ལ་བཟླས་པ་བྱ༔ 
རང་རང་ལས་སྔགས་སྣ་ཚོགས་པཿ༔ སྔགས་མཐར་འབྲུ་རེ་གང་བྱུང་ཡངཿ མཐའ་བརྟེན་ 
བཞུགས་ཞེས་དེ་ལ་བརྗོདཿ༔ ཇི་སྙེད་ལྷ་ཡི་གྲངས་ཕྱུང་ཡང༔ རྣམ་ཤེས་སྙིང་པོ་རེ་རེ་མཚོནཿ༔ 
མང་པོ་གཅིག་ཏུ་སྦེ་ཞེས་བྱ༔ དམ་ཚིག་རྗེས་དྲན་ཇི་བསྙེན་ལ༔ སྙིང་པོ་རེ་རེ་གཅིག་ཏུ་ 
དྲིལ༔ ཆོལ་བུ་ཀུན་ལས་བཏུས་ཞེས་བྱ༔ ལས་གསུམ་གཅིག་ཏུ་གར་བཟློག་པ༔ མྱུར་བ་ 
གཅིག་ཏུ་དྲིལ་ཞེས་བྱ༔ འབྱུང་བ་ཚ་གྲང་གར་འཁྲུལ་པ༔ མེ་ཆུ་འགལ་ཟེད་བསགས་ཞེས་ 
བྱ༔ ལྷ་སྲིན་སྡེ་བརྒྱད་སྲོག་སྙིང་དང༔ སྔགས་ཀྱི་དིམ་པ་བསྟན་པའོ༔ རྒྱ་རྒྱ་རྒྱ 
སྔགས་བདག་ལྷ་སྲིན་སྡེ་བརྒྱད་གྱི༔ མཐུན་པའི་དམ་རྫས་བསྟན་པ་ནི༔ རྟག་ཏུ་བརྟེན་པ་ 
མཆོད་པའི་རྫས༔ རྟག་ཏུ་བརྟེན་པའི་དམ་རྫས་ནི༔ རང་རང་མཐུན་པའི་སྙིང་སྣ་དང༔ 
ཁྲག་སྣ་དང་ནི་ཨ་མྲྀ་ཏཿ རྟག་ཏུ་ལུས་ལ་བཅང་བ་ནི༔ དྲེགས་པ་ལུས་དང་གྲིབ་མ་འདྲ༔ 
བདག་ཉིད་ལྷ་སྲིན་དྲག་པོ་ལ༔ འདར་ཞིང་འདུར་ཏེ་བསྐོར་ཕྱག་འཚལ༔ ལྷ་སྲིན་ཐམས་ 
ཅད་བྲན་བཞིན་འཁོལ༔ རང་རང་མཐུན་པའི་སྙིང་སྣ་ནི༔ དྲེགས་པ་སྤྱི་ཡི་རྫ་ས་ཡིན་ནོ 
མི་སྙིང་ཕག་སྙིང་ཁྲ་ཡི་སྙིང༔ དབང་ཕྱུག་ཡབ་ཡུམ་རྫ་ས་སུ་ཤེས༔ མོན་དང་རྟ་ནག་ར་
- 226 -

༄༅། །ཟབ་གཏེར་ཆོས་ཀྱི་མཛོད་ཁང་།
རོག་སྙིང༔ གཤིན་རྗེ་ཡབ་ཡུམ་རྫས་སུ་ཤེས༔ ན་ཆུང་སྙིང་དང་ནལ་ཕྲུག་སྙིང༔ དྲེག་ནག་ 
སྙིང་དང་བྱ་ནག་སྙིངཿ མ་མོ་སྤྱི་ཡི་དམ་རྫས་ཡིན༔ གཅན་གཟན་ཡོངས་ཀྱི་སྙིང་དང་ནི༔ 
འདབ་ཆགས་ཡོངས་ཀྱི་སྙིང་དང་ནི བུད་མེད་གྲི་མོའི་སྙིང་དག་དང༔ འབྲི་རྒོད་སྙིང་དང་ 
ཁྱི་ཡི་སྙིང་༔ ཤེལ་དཀར་དང་ནི་ཤེལ་སྨུག་སྙིང་༔ ཤེལ་ནག་སྙིང་དང་མཛོ་དྲེའུ་སྙིང་༔ ར་ 
ཡི་སྙིང་དང་ཕག་གི་སྙིང་༔ མ་མོ་སྤྱི་ཡི་རྫ་ས་སུ་ཤེས༔ གཡག་ནག་སྙིང་དང་བྱ་ནག་སྙིང་༔ 
རྟ་ནག་སྙིང་དང་ལུག་ནག་སྙིང༔ བདུད་ཕོ་བདུད་མོའི་རྫས་སུ་ཤེས༔ མི་སྙིང་སྟག་སྙིང་ 
ཕག་པའི་སྙིང༔ སྲིད་པའི་རྒྱལ་མོའི་རྫ་ས་སུ་ཤེས༔ བྱ་དཀར་ཁྱི་དཀར་ལུག་དཀར་སྙིངཿ 
མིང་གི་རྫས་སུ་ཤེས་པར་བྱ༔ ཙ་ར་རྒྱལ་པོའི་སྙིང་དག་དང་༔ ཁམས་ས་ཡུ་གསུམ་སྙིང་ 
དག་ནི༔ གིང་གསུམ་རྫས་སུ་ཤེས་པར་བྱ༔ སྦྲུལ་གྱི་སྙིང་དང་ར་རོག་སྙིང་༔ གཟའ་ཡི་ 
རྫས་སུ་ཤེས་པར་བྱ༔ ར་རོག་སྙིང་དང་མི་ཡི་སྙིང་༔ སྲིན་པོའི་རྫས་སུ་ཤེས་པར་བྱ སྲམ་ 
གྱི་སྙིང་དང་སྟག་གི་སྙིང་༔ དྲེད་ཀྱི་སྙིང་དང་བ་གླང་སྙིང་༔ རྟ་ཡི་སྙིང་ནི་སྲིན་མོའི་རྫ་སཿ 
ཁྱི་དམར་རྟ་དམར་གླང་དམར་སྙིང་༔ གནོད་སྦྱིན་རྫས་སུ་ཤེས་པར་བྱ༔ ནལ་བུའི་སྙིང་ 
དང་སྤྱང་མོའི་སྙིང་༔ གནོད་སྦྱིན་མོ་ཡི་རྫས་སུ་ཤེས༔ རྟ་ནག་ལུག་ནག་དྲེའུ་སྙིང་༔ མགོན་ 
པོའི་རྫས་སུ་ཤེས་པར་བྱ༔ རྟ་ནག་སྙིང་དང་ཤེལ་ནག་སྙིང་༔ རུ་ཏྲའི་རྫས་སུ་ཤེས་པར་བྱ༔ 
མི་སྙིང་དང་ནི་ཕོ་རོག་སྙིང་༔ དམུ་ཡི་རྫས་སུ་ཤེས་པར་བྱ༔ གཡག་ནག་སྙིང་དང་གཅན་ 
སྤྱང་སྙིང་༔ མུ་སྟེགས་རྫས་སུ་ཤེས་པར་བྱ༔ ཤེལ་རྒོད་དཀར་པོའི་སྙིང་དག་དང་༔ ལྷ་ 
གཡག་དཀར་པོའི་སྙིང་དག་ནི༔ སྲིད་པ་ལྷ་ཡི་རྫས་སུ་ཤེས་པར་བྱ༔ བྱ་རྒོད་སྙིང་དང་ 
སྨན་གྱིས་རྫས༔ སྟག་དང་གཟིག་དང་གུང་གི་སྙིང༔ མ་སངས་རྫས་སུ་ཤེས་པར་བྱ༔ 
ར་དམར་ཁྱི་དམར་རྟ་དམར་སྙིང༔ གྲི་རྒོད་སྙིང་ནི་བཙན་གྱི་རྫས༔ ལུག་གུ་དཀར་པོ་
- 227 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
རྡེའུ་སྙིང༔ ཐེའུ་རང་རྫས་སུ་ཤེས་པར་བྱ༔ ར་དམར་ལུག་དམར་ཕྱེད་པོའི་སྙིང༔ འགོང་ 
པོའི་རྫ་ས་སུ་ཤེས་པར་བྱ༔ རབས་ཆད་སྙིང་དང་ཁྱི་ནག་སྙིང་༔ བགེགས་ཀྱི་རྫས་སུ་ཤེས་ 
པར་བྱ༔ བུད་མེད་སྙིང་དང་སྐྱེས་པའི་སྙིང༔ མཁའ་འགྲོའི་རྫས་སུ་ཤེས་པར་བྱ སྦྲུལ་ 
དང་སྦལ་པའི་ཤ་ཁྲག་སྙིང༔ ས་བདག་ཀླུ་གཉན་རྫས་ཡིན་ནོ༔ གོང་གི་སྙིང་སྣ་དེ་རྣམས་ 
ལ༔ གང་ལས་མོས་པ་ལས་འཕྲོས་ཏེ༔ རྟག་ཏུ་མཆོད་ཅིང་བསྐང་བའི་རྫ་ས༔ ཀ་པཱ་ལ་ 
ཡི་རིན་ཆེན་སྣོདཿ༔ འབྲུ་སྣ་ཟན་དང་ཁྲག་སྣ་སྦྱར༔ ཤ་སྣ་ཆང་ཕུད་བྷནྡྷཪ་བླུགས༔ བདུད་ 
རྩིར་བྱིན་གྱིས་བརླབས་པ་འབུལཿ༔ ཨོཾ་ཨཱཿཧཱུྃ་མ་ཧཱ་བ་ལིདྷ་མ་ཧཱ་རཀྟ་པཉྩ་ཨ་མྲྀ་ཏ་ཧཱུྃ་ཧྲཱིཿ༔ཐཱཿ 
རང་སྲོག་གི་སྔགས་ཀྱི་ཐ་མ་རུ༔ མ༌ཧཱ༌བ༌ལིདྷ༌ཁཱ་ཧཱི༔ རཀྟ༌པཉྩ༌ཨ་མྲྀ་ཏ་ཁཱ་ཧཱི ཞེས་ 
བཏབ་པོ༔ འདི་ཡི་ཏིང་འཛིན་བསྟན་པ་ནི༔ སྐད་ཅིག་མ་ཡི་ཏིང་འཛིན་ལསཿ བདག་ཉིད་ 
སྐུ་གསུམ་རྫོགས་པར་བསྒོམཿ༔ ཏིང་འཛིན་སྔགས་དང་ཕྱག་རྒྱ་ལྡན༔ གཏོར་མ་བྱིན་ 
བརླབས་བདུད་རྩིར་བསྒོམ༔ སྔགས་བདག་དམིགས་པའི་རིམ་པ་ནི༔ འགྲོ་བ་མི་ཡི་ཆ་ 
བྱད་ལ༔ ལག་ན་མཚོན་ཆ་སྣ་ཚོགས་ཐོགས༔ ཐོགས་པ་མེད་པར་བསྒོམ་པར་བྱ༔ ཞལ་ 
ནས་གཏོར་མ་སྔགས་བཟླས་པས༔ རྡོ་རྗེ་དྲེགས་པ་ཅན་ལ་ཕོག༔ རང་རང་སྲོག་གི་སྔགས་ 
གཞུག་ཏུ༔ བལྟམས་པས་ཇི་ལྟར་མོས་པ་ཆོམ༔ བཅོལ་བའི་ལས་རྣམས་བྱེད་པར་བསྒོམ༔ 
དམ་རྫས་བསྟན་པའི་རིམ་པའོ༔ རྒྱ་རྒྱ་རྒྱ༔
སྔགས་བདག་ལྷ་སྲིན་སྡེ་བརྒྱད་ཀྱི རྟགས་ནི་རིམ་པར་བསྟན་པ་ནི༔ ཕོ་གྲུབ་རྟགས་སུ་ 
ཕོ་རྣམས གྱིསཿ༔ སྐད་ རིགས་ མཐུན་དང་མི་མཐུན་པ༔ བཀའ་གསེལ་ནད་ གསུངཉན། ཅིང་ 
དངོས་གྲུབ་གསོལ༔ དེ་ནི་ཕོ་ཡི་རྟགས་སུ་བསྟནཿ མོ་གྲུབ་རྟགས་སུ་མོ་རྣམས་ཀྱིས༔ སྐད་ 
རིགས་མཐུན་དང་མི་མཐུན་པ༔ བཀའ་གསེལ་ནད་ཅིང་དངོས་གྲུབ་སྩོལ༔ དེ་ནི་མོ་ཡི་
- 228 -

༄༅། །ཟབ་གཏེར་ཆོས་ཀྱི་མཛོད་ཁང༌།
རྟགས་སུ་བསྟན༔ གཞན་ཡང་དུད་འགྲོའི་ཆ་ལུགས་ལ༔ སྦྲུལ་དང་སྦལ་པ་ལ་སོགས་པཿ༔ 
ཀླུ་ཡི་རྟགས་སུ་ཤེས་པར་བྱ༔ མི་ནག་ཆེན་པོ་འོང་བ་དང༔ སློབ་དཔོན་དང་ནི་རྒྱལ་པོ་ལཿ 
དབང་ཕྱུག་ཆེན་པོའི་རྟགས་སུ་བསྟན༔ བཙུན་མོའི་ཆ་ལུགས་བསྟན་པ་ནི༔ ཨུ་མ་དྭེ་ཝའི་ 
རྟགས་སུ་བསྟན༔ མོན་པ་དང་ནི་རྒྱ་གར་དང་༔ མཛེ་ཅན་དང་ནི་སེང་གེ་དང༔ སྟག་དང་ 
ཞུབ་ཅན་མང་པོའི་ཚོགས༔ གཤིན་རྗེའི་རྟགས་སུ་ཤེས་པར་བྱ༔ བུད་མེད་ནག་མོ་འཇིགས་ 
བྱེད་མཿ གཤིན་རྗེ་མོ་ཡི་རྟགས་སུ་ཤེས་པར་བྱ༔ བུད་མེད་མང་པོ་འཚོགས་པ་དང་༔ 
འདབ་ཆགས་མང་པོ་འཚོགས་པ་དང་༔ འབྲི་རྒོད་མང་པོ་འཚོགས་པ་དང་༔ རྒྱ་གར་མོ་ 
དང་མོན་མོ་དང་༔ བལ་མོ་དང་ནི་རྒྱལ་མོ་དང་ དུད་འགྲོ་ཞོན་པ་མང་པོ་དང་༔ རླུང་ནག་ 
འཚུབས་མ་ཆེན་པོ་དང་༔ མ་སྲིང་ཆུང་མ་མཛའ་མོ་དང་༔ བྲན་མོའི་ཚོགས་སུ་འོང་བ་ནི༔ 
མ་མོ་འཁའ་འགྲོའི་རྟགས་སུ་བསྟན༔ གཡག་དང་བྱ་རིགས་མོན་པ་ནི༔ བདུད་ཀྱི་རྟགས་ 
སུ་ཤེས་པར་བྱ༔ བུད་མེད་ནག་མོའི་ཆ་བྱད་དང༔ སྐུ་གཟུགས་མང་པོ་མཐོང་བ་ནི༔ མཛོ་ 
དང་བྱ་ནག་ཞོན་པ་དང༔ སྒྲ་ནག་གུར་ནག་འདུག་པ་ནི༔ བདུད་མོའི་རྟགས་སུ་ཤེས་པར་ 
བྱ བཙུན་པ་དང་ནི་བཙན་པོ་དང་༔ འབག་དང་སེང་གེ་རོལ་མོ་དང་༔ ལྷ་ཁང་ནང་དུ་ 
བལྟ་བ་དང་༔ སྐུ་གཟུགས་མང་པོ་མཐོང་བ་ནི༔ རྒྱལ་པོའི་རྟགས་སུ་ཤེས་པར་བྱ༔ མི་དཀར་ 
འོད་དང་ལྡན་པ་དང་༔ སྤྲེའུ་བྱི་ལ་བོང་བུ་ནི༔ གིང་རྣམས་རྟགས་སུ་ཤེས་པར་བྱ༔ སྐྱེ་པ་ 
བཟང་པོའི་དཔུང་ཚོགས་དང་༔ ཁྲ་རྒོད་ཟས་ལ་འཛུམ་པ་རྣམས༔ གིང་ཕྲན་རྟགས་ 
སུ་ཤེས་པར་བྱ༔ སྦྲུལ་དང་ར་རོག་མོན་ཞོན་དང་༔ སྦྲུལ་ཆེན་གཤོག་པ་ཡོང་བ་དང་༔ ར་ 
ལུག་མིག་མང་སེམས་ཅན་དང་ སྒྲ་དང་ཆུ་དང་མེ་རྣམས་ནི༔ གཟའ་ཡི་རྟགས་སུ་ཤེས་ 
པར་བྱ༔ གཅན་གཟན་ཤ་ཟ་མང་པོ་དང༔ བཤན་པ་གྲི་ཐོགས་མང་པོ་དང་༔ དྲི་དང་མེ་
- 229 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཡི་ཆ་བྱད་ལ༔ རྐང་ལ་སྦྲུལ་དུ་སྣང་བ་ནི༔ སྲིན་པོའི་རྟགས་སུ་ཤེས་པར་བྱ༔ བུད་མེད་ 
ལུས་ལ་གཅན་གཟན་མགོ༔ བུད་མེད་ནག་མོ་འཇིགས་བྱེད་མ༔ སྲིན་མོའི་རྟགས་སུ་ཤེས་ 
པར་བྱ༔ ལུས་པོ་མི་ཡི་ལུས་པོ་ལ གཅན་གཟན་ལྤགས་པ་གོས་སུ་གྱོན༔ མེ་ཡི་འོད་ 
ཟེར་ལུས་ལ་འཕྲོ༔ གནོད་སྦྱིན་རྟགས་སུ་ཤེས་པར་བྱ༔ མོན་མོ་སྤྱི་རིངས་རལ་ཚར་ཅན༔ 
གནོད་སྦྱིན་མོ་ཡི་རྟགས་སུ་ཤེས་པར་བྱ༔ མི་ནག་ཆེན་པོ་སྒོ་དྲུང་དུ༔ རྡོ་རྗེ་བྷནྡྷ་གྲི་གུག་ 
ཐོགས༔ མགོན་པོའི་རྟགས་སུ་ཤེས་པར་བྱ༔ རྣལ་འབྱོར་དང་ནི་བྷནྡྷ་ནག༔ རུ་ཏྲའི་རྟགས་ 
སུ་ཤེས་པར་བྱ༔ དམག་དང་བྱ་ནག་ཁྱི་ནག་དང་༔ འདབ་ཆགས་ཕུག་རོན་མང་པོ་དང་༔ 
མུན་པ་ཆེན་པོ་འཐིབས་པ་ནི༔ དམུ་ཡི་རྟགས་སུ་ཤེས་པར་བྱ༔ བོན་པོའི་ཚོགས་སུ་འོང་ 
བ་དང་༔ ཁྱི་ནག་དག་ཏུ་འོང་བ་ནི༔ མུ་སྟེགས་རྟགས་སུ་ཤེས་པར་བྱ༔ སྐྱེས་པ་མི་ཡི་ཆ་ 
བྱད་དང་༔ གངས་དཀར་རྩེ་མོའི་མདོག་འདྲ་དང་༔ དར་མདུང་དཀར་པོ་ཐོགས་པ་དང་༔ 
འཇིག་རྟེན་ལྷ་ཡི་རྟགས་སུ་ཤེས་པར་བྱ༔ བྱ་རྒོད་ཚོགས་སུ་འོང་བ་དང་༔ བུད་མེད་གཞོན་ 
ནུ་མགོ་ཕྲུག་མ༔ ནམ་མཁའི་མེ་ཏོག་ཆར་འབེབས་པ༔ སྨན་གྱི་རྟགས་སུ་ཤེས་པར་བྱ༔ 
ཞུབ་ཅན་རྟ་པ་མང་པོ་ནི༔ མ་སངས་རྟགས་སུ་ཤེས་པར་བྱ༔ སྐྱེས་པ་མི་ཡི་ཆ་བྱད་ལ༔ རྟ་ 
ཞོན་མང་པོ་བྱུང་བ་ནི༔ བཙན་གྱི་རྟགས་སུ་ཤེས་པར་བྱ༔ བྱིས་པའི་གཟུགས་ཅན་མང་པོ་ 
ནི༔ འགོང་པོ་ཐེའུ་རང་རྟགས་སུ་ཤེས་པར་བྱ༔ མོན་པ་ཞང་བློན་བོན་པོ་དང་༔ བཙུན་ 
ཆེན་དར་ནག་འཕྱར་བ་ནི༔ བགེགས་ཀྱི་རྟགས་སུ་ཤེས་པར་བྱ བུད་མེད་ཚོགས་སུ་འོང་ 
བ་ནི༔ མཁའ་འགྲོ་རྣམས་ཀྱི་རྟགས་སུ་བསྟན༔ ཆུ་གླང་ཞོན་དང་ཆུ་སྲིན་ཞོན༔ རུས་སྦལ་ 
ཞོན་པའི་གཟུགས་སྣང་དང་༔ མི་དང་དུད་འགྲོའི་གཟུགས་སུ་སྣང་༔ བདག་ལ་འགོ་ 
ཞིང་སྔོན་བཞུགས་པ༔ ཀླུ་ཡི་རྟགས་སུ་ཤེས་པར་བྱ༔ རྟགས་ཀྱི་རིམ་པ་དེ་རྣམས་ཀྱིསཿ
- 230 -

༄༅། །ཟབ་གཏེར་ཆོས་ཀྱི་མཛོད་ཁང༌།
རྣལ་འབྱོར་ལས་ལ་བཙོན་བྱེད་ན༔ རང་གཤེད་རང་ལ་བསྐོར་བར་བྱ༔ སྲོག་ཆགས་ 
གསོད་པ་རྨི་བ་དང་༔ དགྲ་བོ་ཡུལ་ནས་ཕྱུངས་པ་དང༔ སྐྱེས་ཤིང་གཅོད་དང་མཁར་ 
སྤོ་འཇིག༔ དགྲ་བོ་དངོས་སུ་བསད་པ་ནི༔ དྲག་པོའི་ལས་ལ་སྦྱར་བའི་རྟགསཿས༔ ལས་ 
རྣམས་ཐོག་པར་ཐ་དད་དོ༔ ཆོ་འཕྲུལ་མྱུར་བར་ལས་བྱེད་ན༔ ངེས་པར་དབང་དུ་འདུས་ 
པའི་རྟགསཿ ཞག་གྲངས་ཉི་ཤུ་རྩ་གཅིག་ཏུ དམོད་པའི་དྲག་སྔགས་འདི་སྨོན་པས༔ ཟླ་ 
བ་གཅིག་གམ་ལོ་གཅིག་ནས༔ ཐམས་ཅད་སྒྲོལ་བར་ཐེ་ཚོམ་མེད༔ ༡༥% རྒྱ࿄ཥྭ 
སྔགས་བདག་ལྷ་སྲིན་སྡེ་བརྒྱད་ཀྱི་བརྟག་ཐབས་བསྟན་པའོ༔ རིག་འཛིན་རྒོད་ཀྱི་ལྡེམ་འཕྲུ་ 
ཅན་གྱིས་གཏེར་ནས་གདན་དྲངས་པའོ༔ སརྦ་མངྒ་ལཾ༔ དགེའོ། །
-231-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །དྲེགས་པ་ནང་སྒྲུབ་ཀྱི་གསོལ་ཁ་བཞུགས་སོ། ། 
བཅོམ་ལྡན་འདས་དྲེགས་པ་ཀུན་འདུལ་ལ་ཕྱག་འཚལ་ལོ༔ སྡེ་དཔོན་སུམ་ཅུ་ཐམས་ཅད་ 
ཀྱི༔ མཆོད་པ་གསོལ་ཁའི་རིམ་ནང་བསྒྲུབ་པ་ནི༔ འབྲས་སྲན་ནས་དང་གྲོ་ལ་སོགས༔ རི་ 
རབ་བང་རིམ་བཞི་བརྩེགས་ལ༔ ལྕོག་བཞི་མར་མེ་ཟུར་བཞི་ལྡན་པར་བྱ༔ ཨ་མྲྀ་ཏ་དང་ 
བདུད་རྩི་བྲན༔ སྙིང་སྣ་ཚོགས་ཚང་གཏང་བར་བྱ༔ མེ་ཏོག་དཀར་གསུམ་མངར་གསུམ་ 
དང༔ སྨན་སྣ་ཆང་དང་ཤ་ཡིས་བརྒྱན༔ འབྱོར་ཚད་རྒྱ་ཆེར་བཤམས་ནས་སུ༔ རི་རབ་ 
གླིང་བཞིར་བྱིན་གྱིས་བརླབས༔ དེ་བཞིན་ཡིད་འོང་སྣ་ཚོགས་བསམ༔ རང་ཉིད་ཡི་དམ་ 
ཏིང་འཛིན་གྱིས༔ སྙིང་གའི་ཧཱུཾ་ལས་རང་བྱུང་མེས༔ གཏོར་མའི་དངོས་པོ་བསྲེགས་ནས་སུཿ 
ཁཾ་ལས་ཆུ་བྱུང་དག་པར་བཀྲུས༔ ༸ཡཾ་ལས་རླུང་བྱུང་སྐྱོན་རྣམས་གཏོར༔ ཨ་ལས་ཀཱ་པཱ་ 
ལ་ཡི་ནང༔ ༀ་ཨཱཿ༔ཧཱུྃ་གིས་བདུད་རྩིར་བསྒྱུར༔ བྷཾ་ལས་འདོད་ཡོན་སྣ་ཚོགས་སྤྲོ སྲོག་ 
སྙིང་བཤམས་ལ་ཁཱ་ཧཱི་བཏགས༔ བཛྲ་སརྦ་དུཥྚཱན་ཨེ་ཛ་བྷོ་མ་ཧཱ་སརྦ་པཉྩ་ཨ་མྲྀ་ཏ་ཁཱ་ཧཱི 
མ་ཧཱ་རཀྟ་ཁཱ་ཧིཿ མ་ཧཱ་བ་ལིངྐ་ཁཱ་ཧིཿ དེས་དྲེགས་པ་ཀུན་ལ་འགྲེའོ༔ མ་ཧཱ་དྭེ་བ་ཨེ་ཛ་བྷྱོཿ༔ 
ཨུ་མ་དེ་བི་ཨེ་ཛ་བྷྱོཿ༔ ཡ་མ་རཱ་ཛ་ཡ་ཛ་བྷོ༔ ཡ་མ་དུནྟིཾ་ཡ་ཛ་བྷྱོཿ༔ མ་མ་རུ་ལུ་མ་ཛ་བྷྱོཿ༔ ཨེ་ 
ཀ་ཛ་ཊི་ཏྲག་ཛ་བྷྱོཿ༔ དུ་ཏྲག་འུ་ཛ་བྷྱོཿ༔ ཤཱིནྟིཾ་དུ་ཛ་བྷྱོཿ རཱ་ཛ་ཙ་ཛ་བྷྱོཿ༔ གིང་ཀ་ར་ཏྲི་ཛ་བྷྱོཿ༔ 
བཛྲ་ས་ངྷུ་ཏྲི་ཛ་བྷྱོཿ༔ རཱ་ཧུ་ལ་ས་ཛ་བྷྱོཿ༔ རཀྴ་ར་ཛ་བྷྱོཿ༔ རཀྨོ་རཱ་ཛ་བྷྱོཿ༔ ཡཀྴ་ཀྵ་ཛ་བྷྱོཿ༔ ཡཀྵོ་ 
ཀྵ་ཛ་བྷྱོཿ༔ མ་ཧཱ་ཀ་ལ་ཀྵི་ཤྲཱི་ཛ་བྷོ༔ རུ་ཏྲ་ནྲ་ཛ་བྷྱོཿ མུན་མུན་ས་ཛ་བྷྱོཿ༔ ཏིརྟི་ཀ་ཐ་ཛ་བྷྱོཿ༔ དྷེ་ 
ཝ་ཨ་ཛ་བྷྱོཿ༔ ཨ་སེ་ལ་ཨ་ཛ་བྷྱོཿ༔ ཏིག་སྣ་འདྲེ་རུམ་ཙ་ཛ་བྷྱོཿ༔ ཨ་བྷྱ་ཀྵུ་ཛ་བྷྱོཿ༔ ཧྲི་པ་ཤ་ལི་
- 232 -

༄༅། །ཟབ་གཏེར་ཆོས་ཀྱི་མཛོད་ཁང༌།
ཏྲི་ཛ་བྷྱོཿ༔ ཧཾ་ཤཾ་ཏྲི་ཏྲི་ཛ་བྷྱོཿ༔ བྱི་ན་ཡ་ག་ཨུ་ཛ་བྷྱོཿ༔ ཌཱ་ཀི་ནཱི་མ་ཛ་བྷྱོཿ ནཱ་ག་ཕུཛ་བྷྱོཿ༔ ན་ག་ 
ཀྲོ་ཏི་ཤྭ་རི་ཕུ་ཛ་བྷྱོཿ༔ མ་ཧཱ་པཉྩཱ་རཀྟ་བ་ལིདྷ་ཁཱ་ཧཱི༔ ཤྲཱིནྟིཾ་པུཥྤ་པ་ཤཾ་མཱ་ར་ཡ་ཨུ་ཙ་ཡ་ཕཊཿ༔ 
ལན་ནི་གསུམ་དུ་ཤེས་པར་བྱ༔ རང་རང་མོས་བཞིན་ཚིམ་པར་བསམ༔ ལྷ་སྲིན་སྡེ་བརྒྱད་ 
འཁོར་དང་བཅས༔ ཐམས་ཅད་མ་ལུས་མཉེས་པར་གྱུར༔ གདུག་རྩུབ་མ་ལུས་ཞི་གྱུར་ 
ནས༔ ཡིད་ལ་འདོད་པ་ཀུན་འགྲུབ་འགྱུར༔ མཆོད་པ་གསོལ་ཁའི་རིམ་པ་དྲེགས་པ་ནང་ 
སྒྲུབ་ཀྱི་མན་ངག་ས་མ་ཡ་རྒྱ་རྒྱ་རྒྱ དགེའོ།།
-233-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །དྲེགས་པའི་སྡེ་དཔོན་སུམ་ཅུའི་གསོལ་བྱང་རྒྱུད་ནས་བཏུས་པ་ 
ཕྲིན་ལས་མྱུར་འགྲུབ་བཞུགས།
གཏོར་མ་བྱིན་གྱིས་བརླབས་ཤིང་འདི་སྐད་དོ། ། ཧཱུཾ། ཐུགས་རྗེ་རྣམ་དག་དབྱིངས་ཀྱི་དཀྱིལ་འཁོར་ 
ནས། །ཆོས་སྐུ་སྟོང་ཉིད་དབྱིངས་ལས་མ་གཡོས་ཀྱང༌། །འཇིག་རྟེན་དྲེགས་པའི་ཚོགས་ 
རྣམས་གདུལ་བའི་ཕྱིར། །ཁྲོ་ཆེན་དཔའ་གཏུམ་འཇིགས་བྱེད་སྐུར་བསྟན་པ། །ཐུགས་ 
དམ་དགྱེས་བསྐུལ་གསང་བའི་ཡུམ་དང་བཅས། །མ་རྟོགས་ཤུགས་ཀྱིས་འདུལ་ཕྱིར་ 
གཤེགས་སུ་གསོལ། །དྲེགས་པའི་དབང་ཕྱུག་འཇིག་རྟེན་ལྷ་ཡི་གཙོ། །འདོད་པའི་ 
ལྷ་མོ་བདེ་ཆེན་འབྱུང་གནས་མ། །འཁོར་ཚོགས་དྲག་ཤུལ་མཐུ་སྟོབས་དཔུང་གི་བདག ། 
ཁྲོ་གཏུམ་གདུག་པའི་རྩལ་འཆང་དཔལ་དང་ལྡན། །རྡོ་རྗེ་འཆང་བའི་བཀའ་བཞིན་ 
རྗེས་སུ་སྒྲུབ། །དམ་ཚིག་ཆེར་དགོངས་གནས་འདིར་གཤེགས་སུ་གསོལ། །ཨོཾ་ 
བཛྲ་སརྦ་དུཥྚ་ན་ཨཥྚ་ན་ཡ་ཨེ་ཛཿབྩོ། ཨ་གབྩོ་ཡ་ས་མ་ཡ་ཧྲི་ཧྲི༔ དུར་ཁྲོད་གསང་བ་ 
མཆོག་གི་དཀྱིལ་འཁོར་འདིར། །ལྷ་ཆེན་ཉི་ཟླ་པདྨའི་གདན་སྟེང་དུ། །བཅོམ་ལྡན་ཁྲོ་ 
རྒྱལ་རྔམས་བརྗིད་འབར་བའི་སྐུ།།ཡབ་ཡུམ་དགྱེས་པར་རོལ་ཞིང་བཞུགས་སུ་
གསོལ། །སྣང་སྲིད་དྲེགས་པ་མ་ལུས་སྡེ་དཔོན་གཙོ། །འདོད་ཁམས་བདག་པོ་དགྱེས་ 
མཛད་ཡུམ་དང་བཅས། །ལྷ་སྲིན་ཚོགས་ཀྱི་གཙོ་ཆེན་འཁོར་དང་བཅས། །ཕྲིན་ལས་ 
མཐུན་པའི་གདན་ལ་བཞུགས་སུ་གསོལ། །བཛྲ་སརྦ་དུཥྚན་ཨཥྚ་ན་ཡ་ཨེ་ཛཿབྷྱོཿ། ས་མ་ 
ཡ་ཏིཥྛ་བཛྲ་ཛཿཧཱུྃ་བཾ་ཧོཿ དུས་གསུམ་སངས་རྒྱས་ཐུགས་ཀྱི་སྙིང་པོ་མཆོག །ཆོས་ཀྱི་
- 234 -

༄༅། །ཟབ་གཏེར་ཆོས་ཀྱི་མཛོད་ཁང་།
སྐུ་ལས་གཟུགས་སྐུ་འགྲོ་དོན་སྤྲུལ། །ཆེ་བཙན་འགྲན་ཟླ་མེད་པ་ཁྲོ་བོའི་རྗེ། །དབང་ 
སྡུད་ཡུམ་དང་བཅས་ལ་ཕྱག་འཚལ་ལོ། །ཕྱོགས་བཅུའི་རྒྱལ་བ་མ་ལུས་སྲས་དང་བཅས། ། 
དམ་ཆོས་བསྟན་པའི་ཚུལ་སྲུང་འཇིག་རྟེན་མགོན། །ཞིང་བཅུ་སྒྲོལ་མཛད་ཕྲིན་ལས་ 
དྲག་ཤུལ་ཅན། །སྡེ་དཔོན་སུམ་ཅུའི་ཚོགས་ལ་ཕྱག་འཚལ་ལོ། །བཛྲ་སརྦ་དུཥྚཱན་ཨཥྚ་ 
ན་ཡ་ཨེ་ཛཿབྷྱོཿ། ན་མཿཨཱ་རལླི་ཧོ། དཔལ་ཆེན་དྲེགས་པ་ཀུན་འདུལ་ཡབ་ཡུམ་ལ། ། 
སྐུ་གསུང་ཐུགས་མཉེས་མཆོད་པ་འབུལ་བ་ནི། །གདུགས་དང་རྒྱལ་མཚན་བ་དན་བླ་ 
རེ་དང་། །ཕྲེང་བ་ཕྱེ་མ་ལྡ་ལྡི་ཟ་ར་ཚགས། །བདུག་སྤོས་མེ་ཏོག་མར་མེ་ཞབས་བསིལ་ 
དང་། །གཟུགས་མཛེས་སྒྲ་སྙན་དྲི་ཞིམ་རོ་བྲོ་དང༌། །རེག་འཇམ་འདོད་ཡོན་མ་ལུས་ཇི་ 
སྙེད་པ། །འཕགས་པའི་ཐུན་མོང་མཆོད་ཚོགས་བཞེས་སུ་གསོལ། །ཁྱད་པར་གསང་ 
བའི་མཆོད་པ་འབུལ་བ་ནི། །དུག་གསུམ་གནས་སུ་སྦྱོང་བའི་ཤ་ཁྲག་རུས། །དུག་ལྔ་ 
སྨན་དུ་སྒྲུབ་པའི་དམ་ཚིག་རྫས། །སྟོབས་མཆོག་ནུས་པ་བ་ལིང་མཆོད་པའི་དངོས། ། 
ཐུགས་རྗེ་མཐུན་པའི་ངང་གིས་བཞེས་སུ་གསོལ། །དཔལ་ཆེན་ཡབ་ཡུམ་བཀའ་བཞིན་ 
རྗེས་བསྒྲུབ་པའི། །དབང་ཕྱུག་ཆེན་པོ་ཡབ་ཡུམ་མངའ་བདག་རྗེ། །འཇིག་རྟེན་འདས་ 
ཀྱང་འཁོར་བའི་ཆ་ལུགས་འཛིན། །བཀའ་ཡི་བསྟན་སྲུང་སྡེ་དཔོན་སུམ་ཅུ་ལ། །འདོད་ 
པའི་ཡོན་ཏན་མཆོད་ཅིང་སྦྱིན་པ་ནི། །དཀར་དམར་སེར་ལྗང་ལ་སོགས་མདོག །ཟླུམ་ 
པོ་གྲུ་བཞི་ལ་སོགས་དབྱིབས། །ཆེ་ཆུང་སྦོམ་ཕྲ་རིང་ཐུང་ཚད། །མཛེས་དང་མི་མཛེས་ 
སྡུག་མི་སྡུག །འབྱུང་བ་རྟེན་འབྲེལ་རོལ་མོའི་སྒྲ། །གླུ་ཚིག་བསྟོད་དབྱངས་སྙན་པའི་ 
ཚིག །སྤོས་སྨན་བདུད་རྩི་མེ་ཏོག་དྲི། །བསྲེག་གསུར་བམ་སུང་དྲི་དང་ངད། །ཁ་མངར་ 
ཚྭ་སྐྱུར་བསྐ་བ་དང༌། །ལན་ཚྭ་སྤོད་དང་བྱི་ཀུ་དང་། །འཇམ་རྩུབ་བསིལ་ཡང་ཚ་དང་
- 235 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དྲོ༑ ༑སོ་སོའི་ཡོན་ཏན་ཚོགས་དང་བཅས། །འདོད་དགུར་འབུལ་གྱིས་བཞེས་སུ་གསོལ། ། 
བདུད་རྩི་ལྔ་དང་ཤ་ལྔ་དང༌། །དོན་སྙིང་ལྔ་དང་འབྱུང་བ་ལྔ། །དབང་པོ་ལྔ་དང་ཡུལ་ལྔ་ 
དང་། །ཕུང་པོ་ལྔ་དང་ནང་རོལ་ལྔ། །འཚེ་ཞིང་གནོད་དང་བར་དུ་གཅོད། །གདུག་པར་ 
སེམས་ཞིང་ལོག་པར་ལྟ། །མི་མཐུན་ཕྱོགས་ལྔར་བཅས་པ་རྣམས། །སོ་སོར་འབུལ་ 
གྱིས་བཞེས་སུ་གསོལ། །བཛྲ་སརྦ་དུཥྚཱན་ཨཥྚ་ན་ཡ་ཨེ་ཛ༔བྷྱོཿ༔ མ་ཧཱ་བ་ལིངྐ་ཨ་མྲྀ་ཏ་སུ་ 
ཀ་ཏ་མཾ་ས་རཀྟ་པི་པ་ཐ་བ་སུ་ཏ་ས་མ་ཐ། ཨི་དཾ་གྲྀཥྞནྟ་ས་མ་དུ་ཁ་ཁ་ཁཱ་ཧི་ཁཱ་ཧི། བཅོམ་ 
ལྡན་དཔལ་ཆེན་དྲེགས་པ་ཀུན་འདུལ་དང༌། །ཡུམ་ཆེན་ཁམས་གསུམ་སྤྱི་འདུལ་འཁོར་ 
བཅས་ཀྱི། །སྐུ་མཆོག་འགྱུར་མེད་མེ་ལོང་གཟུགས་བརྙན་བཞིན། །གསལ་ཞིང་རྟོག་ 
མེད་སྣང་ལ་མ་འགགས་པ། །སྐུ་ལྔ་ལྷུན་གྲུབ་རྫོགས་པའི་དངོས་གྲུབ་སྩོལ། །གསུང་ 
མཆོག་འགག་མེད་བྲག་ཆ་སྒྲ་བརྙན་བཞིན། །སྙན་དང་མི་སྙན་གྲགས་སྟོང་ཚངས་པའི་ 
གསུང༌། །གསུང་དབྱངས་ནམ་མཁའི་མཐའ་ཁྱབ་དངོས་གྲུབ་སྩོལ། །ཐུགས་མཆོག་ 
སྤྲོས་བྲལ་བསམ་འདས་ཆོས་ཀྱི་དབྱིངས། །མི་རྟོག་བདེ་ཆེན་ཐབས་དང་ཤེས་རབ་
དང༌། །རྩོལ་མེད་མི་གཡོ་མཆོག་གི་དངོས་གྲུབ་སྩོལ། །ཡོན་ཏན་བརྗོད་ཀྱིས་མི་ལང་ 
སྣ་ཚོགས་ཏེ། །འདས་དང་མ་འདས་མཆོག་དང་ཐུན་མོང་གི །གྲུབ་པ་བརྒྱད་དང་མཐར་ 
ཐུག་དངོས་གྲུབ་སྩོལ། །འཇིགས་པ་བརྒྱད་སོགས་ཞི་དང་འབྱོར་པ་རྒྱས། །ལོག་ལྟ་མོས་ 
པའི་ཚུལ་གྱིས་དབང་སྡུད་ཅིང་། །མངོན་སྤྱོད་དགྲ་བགེགས་འདུལ་བའི་དངོས་གྲུབ་སྩོལ། ། 
བཛྲ་སརྦ་དུཥྚཱན་ཨཥྚ་ནཱ་ཡ་ཀཱ་ཡ་སིདྡྷི་ཝཱཀ་སིདྡྷི་ཙིཏྟ་སིདྡྷི་གུ་ཎ་སིདྡྷི་སརྦ་སིདྡྷི་ཧཱུྃ་ཧཱུྃ་ཧཱུྃ
ཞེས་མཆོད་བསྟོད་གྲུབ་པ་རྩ་བའི་རྒྱུད་ནས་ཁོལ་དུ་ཕྱུངས་པའོ།། །།
-236-

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །ཕྲིན་བཅོལ་འཆི་མེད་ཚངས་པའི་གླུ་དབྱངས་ཞེས་བྱ་བ་བཞུགས་སོ། །
ཧོ༔ ཡེ་ཤེས་ དང་ལས་ལས་གྲུབ་པ་ཡོན་ཏན་གྱི་ཁྱད་པར་མངོན་ཤེས་རྫུ་འཕྲུལ་ཅན། །ལེགས་ཕྲིན་ལས་ 
ཅི་མཛད་ན་སྐྱེ་བོའི། ཉེས་སྟངས་འཛིན་རྣལ་འབྱོར་པའི། དམ་ཚིག་གི་རྗེས་གཅོད་ཅིང་། །རྒྱལ་བའི་ 
བཀའ་བཞིན་རྗེས་སུ་སྒྲུབ་པའི་རྣལ་འབྱོར་པ་རྣམས་ཀྱི། གྲོགས་མཛད་པ། །དམ་ཅན་རྒྱ་མཚོའི་ 
ཚོགས་རྣམས་དགོངས་སུ་གསོལ། །འདི་རྒྱུད་ཚིག་གོ ། བདག་ནི་རིག་འཛིན་རྣལ་འབྱོར་སྒྲུབ་ 
པ་པོ། །དམ་ལ་གནས་ཤིང་རྩ་གསུམ་ལྷ་ལ་འཕྲེང་། །རྟག་ཏུ་ཁྱེད་མཆོད་ཁྱེད་བསྟོད་ཁྱེད་ 
བསྒྲུབས་ཀྱང་། །ཐུགས་རྗེས་དབུགས་དབྱུང་ཅུང་ཟད་མི་མཛད་དམ། །བསྟེན་ན་སྲིན་ 
མོའི་ཚོགས་ཀྱང་མ་ལྟར་བྱམས། །བསྐུལ་ན་བདུད་ཀྱི་ཚོགས་ཀྱང་ལས་ལ་རྒྱུ། །ཁྱེད་ནི་ 
མཁྱེན་བརྩེ་ནུས་ལྡན་མགོན་མཆོག་ཕྱིར། །རྡོ་རྗེའི་དམ་བཅའ་བསྙེལ་ན་སུ་ལ་རེ། །བདག་ 
ཅག་མི་ཤེས་བག་མེད་ཉོན་མོངས་ཀྱིས། །རྩ་གསུམ་སྲུང་མའི་ཐུགས་དང་ཅི་འགལ་བ། ། 
སྙིང་ནས་འགྱོད་པས་བཤགས་ཤིང་བསྡོམ་བགྱིད་ན། །སྒྲིབ་མེད་ཚངས་པའི་དངོས་གྲུབ་ 
དུས་འདིར་སྩོལ། །གསང་ཆེན་སྔགས་ཀྱི་དཀྱིལ་འཁོར་འཛིན་པ་ལ། །མ་ལྟར་བརྩེ་ཞིང་ 
སྲིང་ལྟར་བྱམས་པ་དང༌། །མཛའ་ལྟར་གདུང་ཞིང་བྲན་ལྟར་འདུའོ་ཞེས། །དཔལ་ཆེན་ 
སྤྱན་སྔར་ཞལ་བཞེས་དགོངས་མཛོད་ལ། །དང་པོའི་ལས་ཅན་རང་སྟོབས་དམན་པ་ཡི། 
སྒྲུབ་པའི་རྣལ་འབྱོར་བདག་ལ་ཉིན་མཚན་དུ། །ཡེ་ཤེས་སྤྱན་གྱིས་གཟིགས་ཤིང་དགོངས་ 
ནས་སུ། །སྲུང་སྐྱོབ་སྡོང་གྲོགས་གཡེལ་བ་མེད་པར་མཛོད། །ཁྱད་པར་བླང་དོར་བྱ་བའི་ 
གནད་རྣམས་ཀུན། །མ་འདྲེས་གསལ་བར་ཡོངས་སུ་བསྟན་པའི་ཕྱིར། །དངོས་དང་
- 237 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཉམས་དང་རྨི་ལམ་དག་ཏུ་ཡང་།།དགྱེས་ཞལ་གསུང་གསང་ཐུགས་བརྩེས་རྟག་ཏུ་
སྐྱོངས། །གང་གསུང་རྡོ་རྗེའི་རི་མོ་སྙིང་དབུས་སུ། །འགོད་ཅིང་རེ་ལྟོས་དམ་པར་ཁྱེད་ 
བཟུང་རྣམས། །མངོན་སུམ་གཟིགས་བཞིན་མཐོང་བ་མི་སྟོན་ན། །རྗེས་བརྩེའི་དམ་ 
བཅའ་རྡོ་རྗེའི་བདེན་ཚིག་ཅི། །བྱང་ཆུབ་བར་དུ་རེ་ཞིང་ལྟོས་པའི་གྲོགས། །སྙིང་ནས་སྙིང་ 
གི་ལྷ་རུ་ཁྱེད་བསྟེན་ན། །ལས་བཞིའི་ཕྲིན་ལས་གང་དང་གང་བཅོལ་བ། །ངོ་མཐོན་རྟགས་ 
དང་བཅས་ཏེ་སྒྲུབ་པར་མཛོད། །གནས་སྐབས་ཡིད་ལ་ཇི་ལྟར་རེ་བའི་དོན། །འབད་མེད་ 
ཡིད་བཞིན་ལྷུན་གྱིས་གྲུབ་པ་དང་། །མཐར་ཐུག་གདོད་མ་ཆོས་སྐུའི་དབྱིངས་ཆེན་པོར། ། 
རང་བྱུང་འབྲས་བུའི་ཡེ་ཤེས་འགྲུབ་པར་མཛོད། །མཆོག་གསུམ་རྩ་གསུམ་སྲུང་མའི་བྱིན་ 
རླབས་དང་། །བདེན་གཉིས་ཆོས་ཚུལ་ཟབ་མོ་མི་བསླུ་ཞིང་། །རྡོ་རྗེའི་དམ་ཚིག་ཆེན་པོའི་ 
མཐུ་སྟོབས་ཀྱིས། །བདག་གིས་ཇི་ལྟར་བཅོལ་བཞིན་འགྲུབ་པར་ཤོག །
ཅེས་པའང་དུས་དགེ་བར་འཇམ་དཔལ་དགྱེས་པའི་རྡོ་རྗེས་བྲིས་པ་མངྒ་ལཾ།
-238-

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །སྲུང་མའི་འཁོན་སྦྱོང་ཟ་ངུ་མདོར་བསྡུས་བྱ་བར་སྤྲོ་ན།
རྒྱུན་གསོལ་གྱི་འཇུག་གམ། སྒེར་དུ་བྱས་ན་དམར་གཏོར་ཤ་ཁྲག་གིས་བརྒྱན་པ་ལ་དམིགས་བྱ་དགུག་བསྟིམ་བྱ། ཁྲག་ 
ཆང་གིས་བྲན་ལ། ཧཱུཾ། ཡེ་ཤེས་དབྱིངས་ལས་འབར་བའི་སྐུར་བཞེངས་པ། །བདུད་སྡེ་ཚར་ 
གཅོད་ཉམས་པ་སྒྲོལ་བའི་གཤེད། །ལེགས་ཉེས་སྟངས་འཛིན་སྒྲུབ་མཆོག་སྐྱོང་བའི་ 
གཉེན། །དཔལ་མགོན་ཕོ་རྒྱུད་སྔགས་སྲུང་མོ་རྒྱུད་དང་། །མ་ནིང་གཉིས་མེད་རྒྱུད་གསུམ་ 
དམ་ཅན་ཚོགས། །སྤྲུལ་པ་ཡང་སྤྲུལ་བཀའ་ཉན་སྡེ་དང་བཅས། །ལས་དང་དངོས་གྲུབ་ 
ཐོགས་མེད་སྒྲུབ་མཛད་པའི། །སྣང་སྲིད་དྲེགས་པའི་དམག་ཚོགས་འཁོར་བཅས་ཀྱིས། ། 
གནོད་བྱེད་དགྲ་བགེགས་བསྒྲལ་པའི་ཤ་ཁྲག་རུས། །ཟག་མེད་འདོད་ཡོན་མཆོད་གཏོར་ 
འདི་བཞེས་ཏེ། །བདག་ཅག་རྣལ་འབྱོར་འཁོར་དང་བཅས་རྣམས་ལ། །དགྱེས་པའི་ལྷ་ 
ཞལ་ཟླ་ལྟར་དཀར་བར་མཛོད། །རྩ་བ་ཡན་ལག་དམ་ཚིག་ཆག་ཉམས་སོགས། །མི་ 
ཤེས་སྒྲིབ་པའི་ཉེས་ལྟུང་ཅི་མཆིས་པ། །མཐོལ་ཞིང་བཤགས་སོ་བྱང་ཞིང་དག་གྱུར་ནས། ། 
ལྷ་སྲིན་འཁྲུགས་པའི་གཡོ་འཕྲུལ་དགྲ་ལ་བཟློག །ཁྱད་པར་སྨོན་འཇུག་བྱང་ཆུབ་སེམས་ 
བསྐྱེད་ནས། །གདུལ་དཀའ་ཡལ་བར་མི་འདོར་ཐབས་མཁས་ཀྱིས། །རྗེས་སུ་འཛིན་ 
འདི་འཕགས་པའི་རང་གཤིས་ཕྱིར། །དམ་ཅན་རྒྱ་མཚོས་རུ་ང་ཕྲག་དོག་སྤོངས། །ཁྱེད་ 
རྣམས་སྒྲིབ་མེད་ཡེ་ཤེས་སྤྱན་ལྡན་ཕྱིར། །བསྟན་ལ་འཚེ་དང་ཡོངས་ལ་གནོད་བྱེད་ 
སོགས། །བསྒྲལ་བའི་ཞིང་གྱུར་ཟ་ཁ་ཟུག་རྣམས་ཀྱི། །མཆོད་རྗེས་མ་འབྲངས་སླར་ལ་ 
ཟ་ངུ་གྱིས། །གྲུབ་པའི་རིག་འཛིན་བརྒྱུད་པའི་སྤྱན་སྔ་རུ། །ཇི་ལྟར་ཞལ་བཞེས་དམ་བཅས་
- 239 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དྲན་མཛོད་ལ། །ཞི་རྒྱས་དབང་དྲག་གང་གིས་འདུལ་འོས་པ། །དེ་དང་དེ་ཡི་ཕྲིན་ལས་མ་ 
གཡེལ་ཅིག །རྒྱལ་བའི་བསྟན་སྲུང་དཀོན་མཆོག་དབུ་འཕང་བསྟོད། །བསྟན་འཛིན་སྐྱེས་ 
བུའི་སྐུ་ཚེ་མཛད་ཕྲིན་སྤེལ།།སྙན་པའི་དར་ཕྱོར་གྲགས་པའི་དུང་བུས་ལ། །ཕྱོགས་ལས་
རྣམ་པར་རྒྱལ་བའི་ཕྲིན་ལས་མཛོད། །དམ་ཚིག་ལྡན་པའི་རྣལ་འབྱོར་བདག་ཅག་ལ། ། 
ལུས་དང་གྲིབ་མ་བཞིན་དུ་མི་འབྲལ་འགྲོགས།།བར་ཆོད་ཀུན་སོལ་བསམ་དོན་ཡིད་བཞིན་ 
སྒྲུབས། །བཀྲ་ཤིས་བདེ་ལེགས་ཆེན་པོས་ཁྱབ་པར་མཛོད། །ཅེས་བརྗོད། མཆོད་གཏོར་དགྲ་ཕྱོགས་ 
སུ་ཕུལ་ལ་གནོད་བྱེད་ལྷག་མེད་དུ་གསོལ་བར་མོས། རྗེས་སྤྱི་ལྟར་བྱའོ། །ཞེས་པའང་མཆོག་སྤྲུལ་དམ་པའི་བཞེད་སྐོང་དུ། རྡོ་ 
རྗེ་ཐུགས་མཆོག་རྩལ་གྱིས་བྲིས་པ་དགེ།
༈ ཧཱུཾ། བརྒྱུད་གསུམ་རིག་འཛིན་བླ་མའི་སྤྱན་སྔ་རུ། །རང་རྟགས་སྲོག་སྙིང་ཕུལ་ཞིང་བྲོ་ 
བོར་བའི། །ཡེ་ཤེས་ལས་དང་འཇིག་རྟེན་ཚུལ་འཛིན་པ། །བསྟན་སྲུང་གཉན་པོ་སྤྱི་དང་ཁྱད་ 
པར་དུ། །གྲུབ་པའི་སློབ་དཔོན་མཚོ་སྐྱེས་རྡོ་རྗེ་ཡིས། །འཇིག་རྟེན་མཆོད་བསྟོད་དཀྱིལ་ 
འཁོར་ཆེན་པོ་རུ། །དབང་བསྐུར་དམ་ལ་བཞག་པའི་མཐུ་རྩལ་ཅན། །སྣང་སྲིད་སྡེ་བརྒྱད་ 
དྲེགས་པའི་དམག་ཚོགས་ཀྱིས། །དགྲ་བགེགས་ཤ་ཁྲག་གཏོར་མ་འདི་བཞེས་ཤིག །བདག་ 
ཅག་དཔོན་སློབ་ཡོན་མཆོད་འཁོར་བཅས་ལ། །བསམ་ངན་སྤྱོར་རྩུབ་ཤོམ་པའི་འབྱུང་པོའི་ 
རིགས། །གནོད་བྱེད་དགྲ་ཇག་ཆོམ་རྐུན་བྱད་མའི་ཚོགས། །མིང་གི་ལྷག་མར་བཞེས་ཤིག་ 
མཐུ་ལྡན་རྣམས། །བསམ་པ་ངན་པའི་སྙིང་ལ་མཱ་ར་ཡ། །སྦྱོར་བ་རྩུབ་མོའི་འདུན་གྲོས་རྗེས་ 
མེད་ཐོངས། །བྱད་མ་གདུག་པའི་རིགས་སྔགས་རང་གཤེད་ཕོབ། །བསྟན་སེལ་འཇུག་ 
པའི་དམ་ཉམས་སྙིང་ཁྲག་རོལ། །སྨོན་ལོག་དམ་སྲིའི་མངའ་ཐང་རྗེས་མེད་བསྡུས། ། 
ཡོངས་ལ་གནོད་ པའི་ མཐའ་དམག་ དུས་འཁྲུགས་བཟློག །ནད་མཚོན་དུག་ སྦྱོཪ་འབྱུང་
- 240 -

༄༅། །ཟབ་གཏེར་ཆོས་ཀྱི་མཛོད་ཁང༌།
བཞིའི་བྱད་གཏད་དང༌། །རྨི་ལམ་ལྟས་ངན་མི་ཁ་སྨྲ་མཆུ་སོགས། །ཆག་ཆེན་ཉམ་ང་ཐམས་ 
ཅད་དགྲ་ལ་སྒྱུར། །བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད། །རྣལ་འབྱོར་ 
བདག་ཅག་དཔོན་ སློབ་འཁོར་ བཅས་རྣམས། །ཁྱོད་ལ་གཏད་དོ་དུས་དྲུག་མེལ་ཚེས་སྐྱོངས། ། 
མཐུ་རྩལ་མ་ཆུང་སྡང་བྱེད་ཆོམ་ལ་ཕོབ། །ཕྱོགས་ལས་རྣམ་རྒྱལ་སྙན་གྲགས་ཀླུང་རྟ་སྤེལ། ། 
ཆོས་མཐུན་བསམ་ཀུན་འགྲུབ་པའི་ཕྲིན་ལས་མཛོད། །ཅེས་པའང་སྔགས་ནག་ཞེ་སྡང་རྡོ་རྗེས་སོ། །
Take 
de
- 241 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
།བསྟན་སྲུང་དཀར་ཕྱོགས་སྐྱོང་བ་རྣམས་ལ་གསོལ་པ་བདེན་ 
གཏམ་ལྷ་ཡི་རྔ་ཆེན་ཞེས་བྱ་བ་བཞུགས།
ན་མོ་གུ་རུ་བཛྲ་དྷཱ་ར་ཡེ། དོན་དམ་དབྱིངས་སུ་འཁོར་འདས་རོ་མཉམ་ཡང༌། །ཀུན་རྫོབ་ 
སྣང་ཆར་འདས་དང་མ་འདས་ཚུལ། །ཐུབ་བསྟན་རིན་ཆེན་འཛོད་གྱི་གཉེར་ཁ་བ། །མཐུ་ 
ལྡན་དཀར་ཕྱོགས་སྐྱོང་རྣམས་མཁྱེན་པར་མཛོད། ༡ །ཀུན་བཟང་རྡོ་རྗེ་འཆང་དབང་ཤཱཀྱའི་ 
རྒྱལ། །པདྨ་ཐོད་ཕྲེང་འཕགས་བོད་པཎ་གྲུབ་ཚོགས། །བཤད་སྒྲུབ་བསྟན་པའི་མངའ་ 
བདག་ཐམས་ཅད་ཀྱིས། །བཀའ་ལུང་ནོར་བུའི་ཅོད་པཎ་ལྕི་བར་མཛོད། ༢ །ཁྱེད་རྣམས་ 
ཡེ་ཤེས་འཇིག་རྟེན་སྣ་ཚོགས་གཟུགས། །ལས་དང་མངོན་ཤེས་རྫུ་འཕྲུལ་བསམ་མི་ཁྱབ། ། 
ཀུན་ཀྱང་དཀར་ཕྱོགས་སྐྱོང་བའི་རུ་མཚོན་བསྒྲེང་། །བསྟན་པ་སྐྱོང་ལ་མཛད་པ་མཐུན་ 
ཞེས་གྲགས། ༣ །དེ་སླད་ཟོལ་མེད་ལྷག་བསམ་བཟང་པོའི་ཤུགས། །རང་འདོད་འཁྲི་ 
བ་སྤངས་པ་བདེན་པའི་ངག །འཛེམ་མེད་བུ་ཡིས་མ་ལ་འབོད་པ་བཞིན། །ཅུང་ཟད་གསོལ་ 
ན་གནང་བའི་སྐབས་དབྱེ་འཚལ། ༤ །རྒྱལ་དང་དེ་སྲས་འཕགས་བོད་མཁས་གྲུབ་ཚོགས། 
རིས་མེད་བརྒྱུད་པའི་ཐུགས་ལ་བརྣགས་པའི་བཅུད། །བསྟན་པ་རིན་ཆེན་སྒྲོམ་གྱི་གཉེར་ 
ཁ་དེ། །ཅི་ཡི་སླད་དུ་ཁྱེད་ལ་གཏད་པར་དགོངས། ༥ །འཇིག་རྟེན་འདི་ན་སྐྱེ་བོ་ཕལ་དག་ 
ཀྱང༌། །བཅོལ་བའི་ནོར་དང་འདྲིས་པའི་གྲོགས་ཀྱི་ཕྱིར། །ལུས་སྲོག་འདོར་བའི་དཀའ་བའི་ 
ཁུར་ཁྱེར་ན། །དམ་པ་ཁྱེད་རྣམས་བཏང་སྙོམས་བཞུགས་རིགས་སམ། ༦ །བཟང་པོའི་ 
དུས་དང་ཡ་རབས་སྐྱེ་བོ་འཚོགས། །བསྟན་པའི་མངའ་ཐང་ངང་གིས་འཕེལ་བའི་དུས། །
- 242 -

༄༅། །ཟབ་གཏེར་ཆོས་ཀྱི་མཛོད་ཁང༌།
ཁྱོད་ལ་བཅོལ་ཡང་ཅི་དགོས་གཏད་ཅི་དགོས། །ཉིན་མོའི་དཔལ་ལ་སྒྲོན་མེའི་སྣང་བས་ཅི།༧། 
དེང་དུས་དུས་ངན་མི་ངན་ལྷན་ཅིག་འཚོགས། །བཟང་པོའི་སྲོལ་ནུབ་ངན་སྤྱོད་མཚོ་ལྟར་ 
རྡོལ། །ཐུབ་པའི་བསྟན་པ་མེ་ཤི་དུད་པ་ཙམ། །སྟོབས་ཤིག་ཡོད་ནད་ནི་བསྐྱེད་རན་ལགས། ༨ ། 
དར་བའི་དུས་སུ་བསྐྲོད་ཀྱང་ཚུར་ཚུར་འདུ། །རྒུད་པའི་དུས་སུ་བོས་ཀྱང་ཕྱི་ཕྱིར་བཀྱེད། ། 
དེང་དུས་སྐྱེ་བོ་ངན་པའི་ངང་ཚུལ་འདི།།ཁྱེད་ལའང་མཆིས་སམ་བསྟན་སྐྱོང་དབང་པོ་
རྣམས། ༩ །དོན་ཆེན་བསྟན་པའི་བྱ་ར་མི་མཛད་པར། །ཆང་ཕོར་གང་དང་ཤ་དུམ་ཟན་ 
གོང་ངོར། །དོན་ཆུང་ཉི་ཚེའི་ཁོལ་བོར་རྒྱུག་རྒྱུག་ན། །བསྟན་སྲུང་ཞེས་པའི་མཚན་ཡང་ཅི་ 
ཞིག་ལགས། ༡༠ །རྒྱལ་མཚན་དམ་པར་ཁྱེད་རྣམས་རྟག་འཕྱར་ཞིང་། །ཡུས་པའི་ངག་ 
གིས་ཡང་ཡང་འབོད་བྱེད་པ། །གསན་ཀྱང་མི་དགོངས་བསྐུལ་ཀྱང་མི་མཛད་ན། །ནུས་ 
མེད་སྐྱེ་བོ་ཕལ་དང་ཁྱད་ཅི་ཡོད། ༡༡ །ཡེ་ཤེས་སྤྱན་གྱིས་ཁམས་གསུམ་ས་ལེར་གཟིགས། ། 
ནུས་པའི་མཐུ་ཡིས་རི་རབ་ཐལ་བར་རློག །ཉམས་པ་སྒྲོལ་ཞིང་དཀར་ཕྱོགས་སྐྱོང་ངོ་ 
ཞེས། །གྲགས་པ་དེ་ཡང་རྫུན་དུ་མི་འགྱུར་རམ། ༡༢ །ཚོགས་ཀྱི་སྒྲུབ་པའི་མིང་ཙམ་ 
སུས་འཛིན་པ། །གཡོ་སྒྱུ་མེད་པར་གཙུག་གི་ནོར་བུ་ལྟར། །བཀུར་ཞེས་ཐ་ཚིག་རྡོ་ཡི་རི་ 
མོ་དེ། །དེང་གི་དུས་སུ་སུབ་བམ་ཅི་ཞིག་ཉེས། ༡༣ །འདི་ན་སེར་གོས་གྱོན་པ་ཇི་ཙམ་དུ། ། 
ཞན་ཡང་མཆོག་གསུམ་སྐྱབས་སུ་མི་བརྟེན་མེད། །ནག་ཕྱོགས་ཀླ་ཀློ་ཕལ་དང་ནོར་དོགས་ 
ཆུང་། །ཕྱི་ནང་མ་འཛོལ་དུས་དྲུག་མེལ་ཚེ་མཛོད། ༡༤ །ས་འདིར་ཆོས་ནུབ་ཆོས་མིན་ 
རྒྱལ་གྱུར་ན། །ས་སྟེང་ལྷ་ཡི་སྟོབས་འགྲིབས་ལྷ་མིན་རྒྱལ། །ཁྱེད་རྣམས་དབུ་འཕང་དམད་ 
པར་ མི་འགྱུར་རམ། །དམ་བཅའ་ཉམས་ པའི་སྡིག་ལ་ མི་འཇིགས་སམ། ༡༥ །ཐུབ་བསྟན་ 
འཆི་ཁའི་སྲོག་ལ་ཟུངས་སྩལ་ན། །ད་དུང་བསྟན་པའི་གནས་ཚད་རྫོགས་པ་མེད། །མཆོག་
- 243 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གསུམ་ཐུགས་རྗེ་འཇུག་པའི་ཡུལ་ཡང་ཡོད། །དེ་ཕྱིར་ད་ནི་རྡོ་རྗེའི་སྟོབས་སྐྱེད་རན། ༡༦ ། 
ཞི་བས་འདུལ་ལ་ཞི་མཛད་སྨན་ཆར་གྱིས། །ཉེས་པའི་མེ་མདག་ཆིལ་ཆིལ་གཞིལ་བར་ 
བྱོས། །རྒྱས་པས་འདུལ་ལ་རྒྱས་མཛད་བཅུད་ལེན་སྨན། །བསྟན་འགྲོའི་ཕན་བདེའི་སྲོག་ 
གི་ཟུངས་སུ་སྩོལ། ༡༧ །དབང་གིས་འདུལ་ལ་དབང་མཛད་ཞགས་པ་ཡིས། །ཆེ་དགུའི་ 
སྣང་བློ་དགེ་བའི་ཕྱོགས་སུ་དྲོངས། །དྲག་པོས་འདུལ་ལ་དྲག་མཛད་མཚོན་རྣོན་ཆེ། 
ཉམས་པའི་སྙིང་རྩ་གཅོད་ལ་དབལ་མ་ཞན། ༡༨ །ཟས་སུ་ཉམས་པ་བདུན་ལྡན་ཤ་ལ་ 
རོལ། །སྐོམ་དུ་བོད་ཕུང་འཇུག་པའི་སྙིང་ཁྲག་འཐུངས། །ལས་སུ་དཀོན་མཆོག་གསུམ་ 
གྱི་དབུ་འཕང་བསྟོད། །རིས་བྲལ་ཐུབ་བསྟན་རྒྱལ་བའི་རུ་མཚོན་སྒྲེངས། ༡༩ །སྲུང་བའི་ 
གོ་ཆས་གངས་ལྗོངས་མཐའ་དབུས་སྐྱོབས། །ཟློག་པའི་མཚོན་ཆས་མཐའ་དམག་དུས་ 
འཁྲུགས་ཟློག །འགུགས་བྱེད་ཟེར་གྱིས་བསྟན་འགྲོའི་དཔལ་ཀུན་ཆིངས། །རྫོགས་ལྡན་ 
ཉི་མ་གསར་དུ་འདྲེན་པར་མཛོད། ༢༠ །བསྟན་འཛིན་རྒྱལ་པོ་འཕགས་པའི་ཞབས་པད་ 
བརྟན། །བསྟན་པའི་ཞབས་འདེགས་མངའ་ཐང་དགུང་ལ་རེག །བསྟན་པའི་བྱ་བ་ 
བཤད་སྒྲུབ་ལས་མཐར་ཕྱིན། །བསྟན་པ་རིན་ཆེན་སྲིད་མཐར་འཕེལ་རྒྱས་མཛོད། ༢༡ ། 
གཙུག་ལག་ཁང་དང་ཆོས་འཁོར་ཕྱོགས་མཐར་ཁྱབ། །དཀོན་མཆོག་རྟེན་དང་སྲི་ཞུའི་ 
དཔལ་གྱིས་འབྱོར། །སྤོང་ཀློག་སྡེ་འཕེལ་རང་རང་ལས་ལ་བརྩོན། །ལུང་རྟོགས་ཡོན་ཏན་ 
ཉིན་བཞིན་གོང་འཕེལ་མཛོད། ༢༢ །ཀུན་ཀྱང་ང་ཁྱོད་རྩོད་པ་སྙིགས་མའི་ལུགས། ། 
ཕྱོགས་དང་རིས་སུ་གཅོད་པ་རང་གི་མཚང༌། །ཡིན་ལུགས་ཤེས་ན་ངེས་དོན་ཀློང་དུ་གཅིག 
དེ་ཚུལ་རིགས་པས་ལྟ་སྤྱོད་དོན་མཐུན་མཛོད། ༢༣ །འབྱོར་པའི་ཚེ་ན་དྲེགས་པ་མི་སྐྱེ་ 
ཞིང༌། །རྒུད་པར་གྱུར་ཀྱང་ལྷག་བསམ་དཔུང་མི་འདོར། །དུས་ཀུན་ཐུབ་པའི་བཅས་ལས་
- 244 -

༄༅། །ཟབ་གཏེར་ཆོས་ཀྱི་མཛོད་ཁང་།
འགལ་མིན་པར། །བསླབ་གསུམ་ཡོན་ཏན་ལུས་ཤེད་རྫོགས་པར་མཛོད། ༢༤ །མདོར་ 
ན་འཕགས་པ་རྣམས་ཀྱིས་བསྔགས་བསྔགས་པ། །སྔོན་བྱོན་དམ་པ་རྣམས་ཀྱིས་བརྟེན་ 
བརྟེན་པ། །གཟུར་གནས་དྲ་མ་རྣམས་ཀྱིས་སྨོན་སྨོན་པའི། །ལེགས་པའི་དཔལ་གྱིས་ཕྱོགས་ 
ཀུན་བརྒྱན་པར་མཛོད། ༢༥ །ཁྱོད་ལ་གསོལ་འདི་རྗོད་བྱེད་རྩུབ་ཚུལ་དུ། །སོང་ཡང་མ་ 
གུས་མ་ལགས་དྲང་པོའི་ངག །ལྷག་བསམ་མཐུ་ལས་སྐྱེས་པའི་འཆི་མེད་རྔ། །བག་མེད་ 
གཉིད་ལ་ཡོལ་ལས་སློང་ཕྱིར་ཡིན། ༢༦ །དགེ་ བ་འདིས་ཀྱང་བདུད་བཞིའི་གཡུལ་ངོ་ལས། ། 
རྣམ་རྒྱལ་ཆོས་ཀྱི་རྒྱལ་པོའི་སྲིད་ཐོབ་ནས། །མཁའ་ཁྱབ་ཞིང་དུ་གང་འདུལ་རོལ་རྩེད་ 
ཀྱིས། །ལུས་པ་མེད་པའི་ འགྲོ་རྣམས་སྒྲོལ་བར་ཤོག ༢༧ །ཅེས་དུས་དང་ཡོན་ཏན་གྱི་ལང་ཚོ་ཆ་ཤིན་ཏུ་ 
ཕྲ་བས། དངོས་སུ་སྦྱོར་བས་བསྟན་འགྲོ་ལ་སྨན་པའི་སྐལ་བས་ཕོངས་ནའང་། ལྷག་པའི་བསམ་པ་ནི་ཡར་ངོའི་ཟླ་བ་ལྟར་རྒྱས་ 
པར་གྱུར་པའི། དུས་ཞབས་ཀྱི་བཙུན་པ་འཇམ་དབྱངས་བློ་གྲོས་རྒྱ་མཚོས་སྐྱིལ་ཀྲུང་གཅིག་གི་བརྟུལ་ཞུགས་ལ་བརྟེན་ནས་གང་ 
ཤར་བརྗོད་པ་དགེ་ལེགས་ཀྱི་སྣང་བ་ནུབ་པ་མེད་པའི་རྒྱུར་གྱུར་ཅིག སརྦ་དཱ་མངྒ་ལཾ་བྷ་ཝནྟུ།
- 245 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༈ གསོལ་ཁའི་གཏོར་མ་འབུལ་བའི་ཆོ་ག་བཞུགས་སོ།།
གསོལ་ཁའི་གཏོར་མ་འབུལ་བའི་ཚེ་གཏོར་འགུགས་རྒྱས་པའམ་ནྀ་ཏྲི་བཛྲ་ཨཾ་ གུ་ཤ་ཛཿཛཿཧཱུཾ་ བཾ་ཧོཿ རཾ་ཡཾ་ཁཾ 
ཨོཾ་ཨཱཿཧཱུྃ། ཤྲཱི་བཛྲ་དྷརྨ་པཱ་ལ་ས་པ་རི་ཝཱ་ར་ཨི་དཾ་བྷ་ལིངྐ་ཁ་ཁ་ཁཱ་ཧི་ཁཱ་ཧི། ན་མཿཤྲཱི་བཛྲ་ 
སོགས་མཇུག་ཏུ། སྔོན་ཚེ་ཨོ་རྒྱན་ཆེན་པོའི་སྤྱན་སྔ་རུ། །ཆོས་བཞིན་སྒྲུབ་པར་བྱེད་པའི་གང་ 
ཟག་ལ། །མ་ཡིས་བུ་བཞིན་སྐྱོང་བར་ཞལ་བཞེས་པ། །ཆོས་སྐྱོང་སྲུང་མའི་ཚོགས་ལ་ཕྱག་ 
འཚལ་བསྟོད། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །གང་ཞིག་ཡིད་ལ་དྲན་ 
པ་ཙམ་གྱིས་ནི། །འདོད་པའི་དངོས་གྲུབ་སྟེར་བར་མཛད་པ་ཡི། །ཆོས་སྐྱོང་ཡིད་བཞིན་ 
ནོར་བུ་ཁྱེད་རྣམས་ཀྱིས། །དམ་རྫས་འདོད་དགུའི་གཏོར་མ་འདི་བཞེས་ལ། །བདག་གི་ 
བསམ་དོན་མ་ལུས་འགྲུབ་པར་མཛོད། །འདི་ལྟར་ཡིད་ལ་བརྣགས་པའི་དོན་འབྲས་འདི། ། 
བླ་མ་ཡི་དམ་ཌཱ་ཀི་བྱིན་རླབས་ཅན། །ཆོས་སྐྱོང་དམ་ཅན་སྲུང་མའི་ཚོགས་རྣམས་དང་ཆོས་སྐྱོང་ 
དམིགསགསལ་གྱི་མཚན་བརྗོད་ནས། ཀྱིས། །དམ་ཚིག་གཉན་དགོངས་མྱུར་འགྲུབ་ཕྲིན་ལས་མཛོད། ། 
བདག་ཅག་རྣམས་ཀྱི་ཆོས་དང་མཐུན་པའི་དོན། །ཇི་ལྟར་བསམ་པ་ཡིད་བཞིན་འགྲུབ་པ 
དང་། །ནད་གདོན་བགེགས་སོགས་བར་དུ་གཅོད་པའི་རྐྱེན། །ཉེ་བར་ཞི་བར་བྱིན་གྱིས་ 
བརླབ་ཏུ་གསོལ། །བདག་དང་མཐའ་ཡས་སེམས་ཅན་ཐམས་ཅད་ཀྱིས། །བླ་མེད་རྫོགས་ 
པའི་བྱང་ཆུབ་སྒྲུབ་པ་ལ། །འགལ་རྐྱེན་བར་ཆད་མ་ལུས་ཞི་བ་དང་། །མཐུན་རྐྱེན་མ་ 
ལུས་ཡིད་བཞིན་འགྲུབ་པར་མཛོད། ། ༈ གསང་སྔགས་སྙིང་པོ་ནང་རྒྱུད་ སྡེ་ གསུམ་ གྱི། ། 
བསྟན་པའི་རྒྱལ་མཚན་ཕྱོགས་བཅུར་བསྒྲེང་བ་དང༌། །གང་ལ་ལོག་པར་ལྟ་བའི་དགྲ་དང་
-246-

༄༅། །ཟབ་གཏེར་ཆོས་ཀྱི་མཛོད་ཁང༌།
བགེགས། །རྗེས་ཤུལ་མེད་པར་མྱུར་དུ་བརླག་པར་མཛོད། །བརྒྱུད་གསུམ་བླ་མའི་སྤྱན་ 
སྔར་དམ་མནོས་པའི། །སྡེ་གསུམ་དྲེགས་པའི་མཐུ་རྩལ་མངོན་ཕྱུངས་ལ། །རིགས་གསུམ་ 
སྤྲུལ་པའི་རིང་ལུགས་ཆོས་ཀྱི་མཛོད། །ས་གསུམ་ཁྱབ་པར་མྱུར་དུ་སྤེལ་བར་མཛོད། ། 
བསྟན་པའི་དཔལ་གྱུར་བླ་མའི་ཞབས་པད་བརྟན། །བསྟན་འཛིན་སྐྱེས་བུས་ས་སྟེང་ཡོངས་ 
ལ་ཁྱབ། །བསྟན་པའི་སྦྱིན་བདག་མངའ་ཐང་འབྱོར་པ་རྒྱས། །བསྟན་པ་ཡུན་རིང་གནས་ 
པའི་ཕྲིན་ལས་མཛོད། །རྒྱལ་བ་ཀུན་གྱི་ཉེ་ལམ་གཅིག་པུ་རུ། །རྒྱལ་བས་ཡོངས་བསྔགས་ 
ཐེག་མཆོག་རྫོགས་པ་ཆེ། །རྒྱལ་དབང་པདྨའི་རིང་ལུགས་རྙིང་མ་པའི། །རྒྱལ་བསྟན་ 
ཕྱོགས་བཅུར་རྒྱས་པའི་ཕྲིན་ལས་མཛོད། །སྐྱབས་མཆོག་རིན་ཆེན་གསུམ་གྱི་བདེན་པ་ 
དང༌། །རྩ་གསུམ་ཆོས་སྐྱོང་སྲུང་མའི་ནུས་མཐུ་དང༌། །ཆོས་ཉིད་རྣམ་དག་བདེན་པའི་བྱིན་ 
རླབས་ཀྱིས། །བདག་གིས་ཕྲིན་ལས་གང་བཅོལ་འགྲུབ་པར་ཤོག །དམ་ རྟེན་ཡོད་ན། ཅན་ 
སྲུང་མའི་དབང་པོ་འཁོར་བཅས་རྣམས། །དམ་ཚིག་རྟེན་མཆོག་འདིར་ནི་དགྱེས་བཞུགས་ 
ནས། །རྟགས་དང་མཚན་མ་མངོན་དུ་བསྟན་པ་དང༌། །ལས་བཞིའི་ཕྲིན་ལས་ལྷུན་གྱིས་ 
གྲུབ་པར་མཛོད། །རྩ་བརྒྱུད་བླ་མའི་བྱིན་རླབས་སྙིང་ལ་ཞུགས། །ཡི་དམ་ལྷ་ཡིས་རྗེས་ 
བཟུང་དངོས་གྲུབ་ཐོབ། །མཁའ་འགྲོ་དམ་ཅན་ལུས་དང་གྲིབ་བཞིན་འགྲོགས། །གང་ 
བསམ་ལྷུན་གྱིས་གྲུབ་པའི་བཀྲ་ཤིས་ཤོག །དཀྱིལ་འཁོར་གཞལ་ཡས་འདིར་ཡང་བཀྲ་ 
ཤིས་ཤིང་། །ཉིན་ཡང་བཀྲ་ཤིས་དཔལ་འབར་ཏ་ལ་ལ། །མཚན་ཡང་བཀྲ་ཤིས་དཔལ་ 
འབར་ཀྱི་ལི་ལི། །ཉིན་མཚན་ཀུན་ཏུ་བཀྲ་ཤིས་བདེ་ལེགས་ཤོག ། 
མི་ཕམ་པས་དཀྱུས་སུ་བསྡེབས་པ་དགེའོ། །
- 247 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
༄༅། །སྒྲུབ་བརྒྱུད་ཤིང་རྟ་བརྒྱད་ཀྱི་བསྟན་རྒྱས་སྨོན་ལམ།
༄༅། །གྲངས་མེད་བསྐལ་པ་མང་པོའི་གོང་རོལ་ནས། །སྙིང་རྗེའི་ཐུགས་བསྐྱེད་དྲག་ 
པོ་ཁུར་བཞེས་ཏེ། །རྩོད་ལྡན་མུན་པའི་ཞིང་འདི་ཡོངས་བཟུང་བ། །སྟོན་མཆོག་ཐུབ་པའི་ 
དབང་པོ་དགོངས་སུ་གསོལ། །གང་གི་ཐེག་མཆོག་སྙིང་པོའི་རིང་ལུགས་ནི། །བསིལ་ 
ལྡན་ཁ་བའི་ལྗོངས་འདིར་དར་བ་ལ། །སྒྲུབ་བརྒྱུད་ཤིང་རྟ་བརྒྱད་ཅེས་ཡོངས་གྲགས་པའི། ། 
བསྟན་དང་བསྟན་འཛིན་ཕྱོགས་མཐར་རྒྱས་གྱུར་ཅིག །རྒྱལ་བསྟན་སྤྱི་དང་ནང་རྒྱུད་ཡོ་ 
ག་གསུམ། །ཁྱད་པར་འོད་གསལ་རྡོ་རྗེ་སྙིང་པོའི་སྲོལ། །འཛིན་སྐྱོང་སྤེལ་བའི་ལམ་བཟང་ 
ཟླ་མེད་པ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །དྲི་མེད་བསླབ་པ་གསུམ་གྱིས་ 
རྒྱུད་བསྡམས་ཤིང་། །ཐུབ་དབང་སྤྱན་གཟིགས་སྒྲོལ་མ་མི་གཡོ་བ། །མི་ཕྱེད་གཏན་གྱི་ 
སྐྱབས་སུ་ཉེར་བསྟེན་པའི། །ཇོ་བོ་བཀའ་གདམས་བསྟན་པ་རྒྱས་གྱུར་ཅིག །ཁྱད་པར་ 
ཨ་ཏི་ཤ་ཡི་རིང་ལུགས་མཆོག །བཤད་སྒྲུབ་དྲི་མ་མེད་པས་འཛིན་མཁས་ཤིང་། །འདུལ་ 
འཛིན་གཙང་མས་ནོར་འཛིན་འགེངས་ནུས་པའི། །རི་བོ་དགེ་ལྡན་བསྟན་པ་རྒྱས་གྱུར་ 
ཅིག །འཇམ་དཔལ་ཡེ་ཤེས་སེམས་དཔའི་ཐུགས་རྗེའི་གར། །གོང་མ་རྣམ་ལྔའི་ཐུགས་ 
དགོངས་སྙིང་པོའི་མཐིལ། །ཀྱཻ་རྡོར་ལམ་འབྲས་ཉམས་ལེན་གཙོར་བྱེད་པའི། །དཔལ་ 
ལྡན་ས་སྐྱའི་བསྟན་པ་རྒྱས་གྱུར་ཅིག །གྲུབ་ཆེན་ན་རོ་པ་དང་མཻ་ཏྲི་པའི། །བརྒྱུད་པའི་ 
བཀའ་སྲོལ་ཐབས་ལམ་ཆོས་དྲུག་དང་། །གྲོལ་ལམ་ཕྱག་རྒྱ་ཆེན་པོ་ཉམས་བཞེས་པའི། ། 
འགྲོ་མགོན་བཀའ་བརྒྱུད་བསྟན་པ་རྒྱས་གྱུར་ཅིག །གཞན་ཡང་ཞི་བྱེད་ཤངས་པ་ཇོ་
- 248 -

༄༅། །ཟབ་གཏེར་ཆོས་ཀྱི་མཛོད་ཁང༌།
ནང་དང་། །བསྙེན་སྒྲུབ་ལ་སོགས་རིས་སུ་མ་ཆད་པའི། །རྣམ་དག་རྒྱལ་བའི་བསྟན་པ་ 
ཇི་སྙེད་ཀུན། །སྲིད་པའི་མཐར་ཡང་ཡོངས་སུ་རྒྱས་གྱུར་ཅིག །མཆོག་གསུམ་རྩ་གསུམ་ 
སྲུང་མའི་བྱིན་རླབས་དང་། །ཆོས་ཉིད་རྣམ་དག་ཆོས་ཅན་རྟེན་འབྲེལ་མཐུས། །བདག་ 
གི་ཡིད་ལ་སྨོན་པའི་རེ་འབྲས་ཀུན།།མ་ལུས་ཡོངས་སུ་འགྲུབ་པར་མཛད་དུ་གསོལ། །
ཞེས་དམ་པའི་སྐྱེས་ཆེན་སྡེ་དགེ་བཀྲ་ཤིས་རྡོ་རྗེས་བསྐུལ་བ་ལ་རྐྱེན་བྱས་ཏེ་ངག་དབང་བློ་གྲོས་མཚུངས་མེད་པས་སྨྲས་
པའོ།། །།
- 249 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སྔགས་སྲུང་ཨེ་ཀ་ཙ་ཏི།
- 250 -

༄༅། །ཟབ་གཏེར་ཆོས་ཀྱི་མཛོད་ཁང་།
ཁྱབ་འཇུག་ཆེན་པོ་ར་ཧུ་ལ།
- 251-

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
དམ་ཅན་རྡོ་རྗེ་ལེགས་པ།
- 252 -

༄༅། །ཟབ་གཏེར་ཆོས་ཀྱི་མཛོད་ཁང༌།
དཀོར་བདག་རྒྱལ་ཆེན་པེ་ཧ་ར།
- 253 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
གནོད་སྦྱིན་ཙིའུ་དམར་པོ།
- 254 -

༄༅། །ཟབ་གཏེར་ཆོས་ཀྱི་མཛོད་ཁང་།
གླིང་གེ་སར་རྒྱལ་པོ།
- 255 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
སྐུལྷ་ཤམ་པོ་1
- 256-

༄༅། །ཟབ་གཏེར་ཆོས་ཀྱི་མཛོད་ཁང༌།
གཉན་ཆེན ཐང་ལྷ་1
- 257 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
ཚུ
ཀླུ་མལ་དྲོ་གཟི་ཅན་འཔརམ།”
1
- 258 -

༄༅། །ཟབ་གཏེར་ཆོས་ཀྱི་མཛོད་ཁང༌།
བོད་སྐྱོང་བརྟན་མ་བཅུ་གཉིས།
- 259 -

༄༅། །གུ་རུའི་ཟབ་གཏེར་རྒྱ་མཚོའི་བསྟན་སྲུང་ཆོས་སྐྱོང་གི་སྒྲུབ་ཐབས་སྐོར།
བོད་སྐྱོང་བརྟན་མ་བཅུ་གཉིས།
- 260 -

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། ། 
དེ་སྙེད་རྒྱལ་ཀུན་ངོ་བོ་པདྨ་ཡི། ། 
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། ། 
སྲས་བཅས་རྒྱལ་བའི་སྤྱོད་ལ་འཇུག་པར་ཤོག།
ཅེས་མི་ཕམ་པས་སོ། །
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
- 261 -

ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང་།
丛书施主: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས། 
གཙོ་སྒྲིག་པ། གཡུ་ཚ་པད་ཁོ། 
རྩོམ་སྒྲིག་འགན་འཁུར་བ། ཀུན་ཐར་མཚོ།
རྒྱབ་ཤོག་མཛེས་བཟོ། ཀུན་ཐར་མཚོ།
དཔེ་སྐྲུན། ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང༌།
པར་ཁང་།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང༌།
དེབ་ཚད།170mm230mm 1/16
དཔར་ཤོག175.5
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས། ༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས།01-3000
དཔེ་རྟགས། ISBN: 978-988-12632-3-0
དཔེ་རིན། 210.00

༈ ཟུང་འཇུག་ཐུགས་རྗེ་བཛྲ་ས་དྷུ་རྩལ།

931
གསང་སྔགས་སྙིང་པོ་ནང་རྒྱུད་སྡེ་གསུམ་གྱི། །
བསྟན་པའི་རྒྱལ་མཚན་ཕྱོགས་བཅུར་བསྒྲེང་བ་དང༌། །
གང་ལ་ལོག་པར་ལྟ་བའི་དགྲ་དང་བགེགས། །
རྗེས་ཤུལ་མེད་པར་མྱུར་དུ་བརླག་པར་མཛོད། །
འཇམ་མགོན་མི་ཕམ་པས།
ISBN 978-988-12632-3-0
9 789881 263230
༼Æ༑:210.00 7ü(:1-10)

