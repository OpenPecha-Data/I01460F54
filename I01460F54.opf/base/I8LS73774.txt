༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73774
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/
Date:2016
Volume:18
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །རྡོ་རྗེའི་ཚིག་བདུན་གསོལ་འདེབས་ཀྱི་རྣམ་ 
བཤད་ཕྱོགས་བསྡུས་གུ་རུ་པདྨའི་དགོངས་ 
རྒྱན་ཞེས་བྱ་བ་བཞུགས་སོ། །
31
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས། 
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

ཟབ་གཏེར་ཆོས་ཀྱི་མཛོད་ཁང་།
The store house of profound 
& treasury Dharma.
སློབ་དཔོན་ཆེན་པོ་པདྨ་འབྱུང་གནས་ཀྱིས།
ལྔ་བརྒྱ་རྩོད་པའི་ཐ་མ་ལ། ། 
སྐྱོབ་པའི་ལྷ་སྐལ་གུ་རུ་ཉིད། །
བྱིན་རླབས་རྣོ་མྱུར་ཤིན་ཏུ་ཆེ། །
སྔར་བས་དགུ་འགྱུར་ཐུགས་རྗེ་མྱུར། །
ཚིག་བདུན་གསོལ་འདེབས་སུས་བརྗོད་ན། ། 
ཤུགས་འབྱུང་སྤྱི་བོའི་རྒྱན་ལ་འབྱོན། ། 
སྙིང་ནས་མོས་གུས་སུས་བྱེད་ན། །
ཐུགས་རྗེའི་འོད་ཟེར་དེ་ལ་ཕོག །
གདུང་བ་དྲག་པོས་སུས་འབོད་ན། །
མནར་མེད་སྡུག་བསྔལ་ང་ཡིས་སེལ། །
ཞེས་གསུངས།
伏藏深法宝库

༄༅། །རྡོ་རྗེའི་ཚིག་བདུན་གསོལ་འདེབས་ཀྱི་རྣམ་བཤད་ཕྱོགས་
བསྡུས་གུ་རུ་པདྨའི་དགོངས་རྒྱན་ 
ཞེས་བྱ་བ་བཞུགས་སོ། །
༄༅། །ཟབ་གཏེར་ཆོས་ཀྱི་མཛོད་ཁང༌།

༈ མཆོག་ཏུ་རང་རྒྱུད་རྣམ་པར་དག་པ་ཡིས། །བླ་མ་ཡབ་ཡུམ་བཀའ་བཞིན་རྗེས་སུ་སྒྲུབ། ། 
དད་དང་དག་སྣང་ནམ་མཁའ་མཉམ་པར་འཕེལ། །བླ་མའི་ཡོན་ཏན་རྒྱ་མཚོ་མཐོང་བར་ཤོག །

ཀར་ཆག
དཀར་ཆག
༄༅། །རྡོ་རྗེའི་ཚིག་བདུན་གསོལ་འདེབས་ཀྱི་རྣམ་བཤད་ཕྱོགས་
མི་
བསྡུས་གུ་རུ་པདྨའི་དགོངས་རྒྱན་ཞེས་ 
བྱ་བ་བཞུགས་སོ། །
རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
༄༅། །ཚིག་བདུན་གསོལ་འདེབས་དང་འབྲེལ་བའི་བླ་མའི་རྣལ་འབྱོར་བྱིན་རླབས་ཆར་ 
འབེབས་བཞུགས་སོ། ། འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ། ༼༣༽ 
༄༅། །རྡོ་རྗེའི་ཚིག་བདུན་དང་འབྲེལ་བའི་ཚོགས་མཆོད་དཔལ་གྱི་བུམ་བཟང་བཞུགས་སོ། ། 
འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ། ༼༥༽
༄༅། །གུ་རུའི་ཚིག་བདུན་གསོལ་འདེབས་ཀྱི་རྣམ་བཤད་པདྨ་དཀར་པོ་ཞེས་བྱ་བ་བཞུགས་སོ། ། 
འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ། ༼༧༽
༄༅། །ཚིག་བདུན་རྣམ་འགྲེལ་བྱིན་རླབས་སྤྲིན་སྟེར་ཞེས་བྱ་བ་བཞུགས་སོ། ། 
ཤུག་ཆུང་སྤྲུལ་སྐུ་ཚུལ་ཁྲིམས་བཟང་པོ། ༼༦༡༽
༄༅། །གསོལ་འདེབས་ཚིག་བདུན་མ་ཁ་འདོན་བྱེད་དུས་ཀྱི་དམིགས་རིམ། 
བསྟན་པའི་ཉི་མས་སྨྲས་རིམ་བཞིན་མ་ཏི་བྷ་དྲས་བྲིས། ༼༧༡༽
1

ཆུ
༄༅། །རྡོ་རྗེའི་ཚིག་བདུན་གསོལ་འདེབས་ཀྱི་དམིགས་ཁྲིད་ཅུང་ཟད་སྨྲོས་པ་ཟབ་ལམ་ཡོངས་ 
རྫོགས་བཞུགས། བཀྲ་ཤིས་དཔལ་འབྱོར་རམ། ཏིལ་མགོའི་མཁྱེན་བརྩེ། ༼༧༥༽ 
༄༅། །མན་ངག་གི་རྒྱལ་པོ་ལྟ་བའི་ཕྲེང་བ་ཞེས་བྱ་བ་བཞུགས་སོ། །
སློབ་དཔོན་པདྨ་འབྱུང་གནས།༼༨༡༽
༄༅། །སློབ་དཔོན་ཆེན་པོ་པདྨ་འབྱུང་གནས་ཀྱིས་མཛད་པའི་མན་ངག་ལྟ་བའི་ཕྲེང་བའི་མཆན་ 
འགྲེལ་ནོར་བུའི་བང་མཛོད་ཅེས་བྱ་བ་བཞུགས་སོ། །
ཀུན་མཁྱེན་མི་ཕམ་རྒྱ་མཚོས་མཛད།༼༩༡༽
༄༅། །གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོན་གྱི་འགྲེལ་བཤད་བདུད་རྩིའི་ཀླུང་ 
ཆེན་ཞེས་བྱ་བ་བཞུགས་སོ། ། འཇམ་དབྱངས་མཁྱེན་བརྩེའི་དབང་པོ།༼༡༣༣༽
༄༅། །ཆོས་དབང་རིན་པོ་ཆེའི་གཏེར་བྱོན་ཚིག་བདུན་གསོལ་འདེབས་འགྲེལ་བཤད་ལུང་རིགས་ 
མར་མེ་ཞེས་བྱ་བ་བཞུགས་སོ། ། འབར་ཆུང་བཀྲ་ཤིས་རྒྱ་མཚོ། ༼༡༩༣༽
༄༅། །ལུགས་ཟུང་བླང་དོར་གྱི་བསླབ་བྱ་ཉུང་ངུ་བཞུགས།
༧ ཀུན་མཁྱེན་མི་ཕམ་རྒྱ་མཚོ།༼༣༠༩༽
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ་
བཞུགས་སོ། ། ཀུན་མཁྱེན་མི་ཕམ་རྒྱ་མཚོ།༼༣༡༥༽
2

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །རྡོ་རྗེའི་ཚིག་བདུན་གསོལ་འདེབས་ཀྱི་རྣམ་བཤད་ཕྱོགས་ 
བསྡུས་གུ་རུ་པདྨའི་དགོངས་རྒྱན་ཞེས་ 
བྱ་བ་བཞུགས་སོ། །
རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།

༄༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཚིག་བདུན་གསོལ་འདེབས་དང་འབྲེལ་བའི་བླ་མའི་རྣལ་འབྱོར་ 
བྱིན་རླབས་ཆར་འབེབས་བཞུགས་སོ། །
༄༅། ། ཨཱཿ རང་ལུས་ཐ་མལ་གནས་པའི་མདུན་མཁའ་རུ། །ཨོ་རྒྱན་དྲི་མེད་དྷ་ 
ན་ཀོ་ཤའི་མཚོ། །གཏིང་ཟབ་ཡན་ལག་བརྒྱད་ལྡན་ཆུས་གང་བའི། །དབུས་སུ་རིན་ 
ཆེན་པད་སྡོང་འདབ་རྒྱས་སྟེང་། །སྐྱབས་གནས་ཀུན་འདུས་ཨོ་རྒྱན་རྡོ་རྗེ་འཆང་། ། 
མཚན་དཔེའི་དཔལ་འབར་མཚོ་རྒྱལ་ཡུམ་དང་འཁྲིལ། །ཕྱག་གཡས་རྡོ་རྗེ་གཡོན་ 
པས་ཐོད་བུམ་བསྣམས། །དར་དང་རིན་ཆེན་རུས་པའི་རྒྱན་གྱིས་མཛེས། །འོད་ 
ལྔའི་ཀློང་ན་བདེ་ཆེན་གཟི་བྱིན་འབར། །འཁོར་དུ་རྩ་གསུམ་རྒྱ་མཚོ་སྤྲིན་ལྟར་ 
གཏིབས། །བྱིན་རླབས་ཐུགས་རྗེའི་ཆར་འབེབས་བདག་ལ་གཟིགས། །རྒྱལ་ཀུན་ 
ངོ་བོ་འཆི་མེད་ཡེ་ཤེས་སྐུར། །གདུང་ཤུགས་དྲག་པོས་དད་ཕྱག་རྟག་ཏུ་འཚལ། ། 
ལུས་དང་ལོངས་སྤྱོད་དུས་གསུམ་དགེ་བའི་ཚོགས། །ཀུན་བཟང་མཆོད་པའི་སྤྲིན་ 
དུ་དམིགས་ནས་འབུལ། །ཐོག་མེད་ནས་བསགས་སྡིག་ལྟུང་མ་ལུས་བཤགས། ། 
སྲས་བཅས་རྒྱལ་བ་ཀུན་གྱི་ཡོན་ཏན་གྱི། །ཁྱབ་བདག་གཅིག་པུ་མགོན་པོའི་རྣམ་ 
ཐར་ལ། །སྙིང་ནས་ཡི་རངས་དད་པས་གསོལ་འདེབས་ཤིང་། །ཟབ་རྒྱས་ཆོས་ཀྱི་ 
ཆར་ཆེན་འབེབས་པར་བསྐུལ། །རང་གཞན་དགེ་བའི་དངོས་པོ་ཀུན་བསྡོམས་ 
ནས། །འགྲོ་ཁམས་རྒྱ་མཚོ་ཇི་སྲིད་གནས་ཀྱི་བར། །མགོན་པོ་ཁྱོད་ཀྱི་རྣམ་ཐར་ 
རྗེས་བསྙེགས་ཏེ། །མཁའ་ཁྱབ་འགྲོ་བ་འདྲེན་པའི་དོན་དུ་བསྔོ། །སྐྱབས་གནས་ 
ཀུན་འདུས་མཁྱེན་བརྩེའི་གཏེར་ཆེན་པོ། །དུས་ངན་སྙིགས་མའི་སྐྱབས་གཅིག་རིན་
3

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པོ་ཆེ། །ལྔ་བདོའི་རྒུད་པས་མནར་བཞིན་གདུང་ཤུགས་ཀྱིས། །གསོལ་འདེབས་ 
བུ་ལ་བརྩེ་བས་མྱུར་དུ་གཟིགས། །དགོངས་པའི་ཀློང་ནས་ཐུགས་རྗེའི་རྩལ་ཕྱུངས་ 
ལ༑ ༑མོས་ལྡན་བདག་གི་སྙིང་ལ་བྱིན་གྱིས་རློབས། །རྟགས་དང་མཚན་མ་མྱུར་ 
དུ་བསྟན་པ་དང་། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཞེས་བྱས་ལ་
ཚིག་བདུན་གསོལ་འདེབས་ཅི་ནུས་སུ་འདོན། མོས་གུས་ཀྱིས་གསོལ་བ་བཏབ་པས། བླ་མ་ཡབ་ཡུམ་གྱི་སྦྱོར་མཚམས་ 
དང་ཐུགས་ཀ་ནས་ཡེ་ཤེས་ཀྱི་འོད་ཟེར་སྣ་ལྔ་བ་ཐག་ལྟར་བརྐྱངས་པ། རང་གི་སྙིང་གར་ཐིམ་པས་རྒྱུད་བྱིན་གྱིས་བརླབས་ 
པར་བསམས། བཛྲ་གུ་རུ་ཅི་རིགས་བརླ། ཐུན་མཐར། བླ་མའི་གནས་གསུམ་ཡི་གེ་འབྲུ་གསུམ་ལས། ། 
འོད་ཟེར་དཀར་དམར་མཐིང་གསུམ་བྱུང་ནས་སུ། །རང་གི་གནས་གསུམ་ཐིམ་ 
པས་སྒོ་གསུམ་གྱི། །སྒྲིབ་བྱང་སྐུ་གསུང་ཐུགས་ཀྱི་རྡོ་རྗེར་གྱུར། ། མཐར་ནི་བླ་མ་ 
འཁོར་བཅས་འོད་དུ་ཞུ། །དཀར་དམར་ཐིག་ལེ་ཧཱུྃ་གིས་མཚན་པ་རུ། །རང་གི་ 
སྙིང་གར་ཐིམ་པས་བླ་མའི་ཐུགས། །རང་སེམས་དབྱེར་མེད་ལྷན་སྐྱེས་ཆོས་སྐུར་ 
གནས། །ཨ་ཨཱཿ ཞེས་བརྗོད་ལ་ཡེ་ནས་བཅོས་བསྒྱུར་སྤང་བླང་ལས་འདས་པ། རང་གི་སེམས་ཉིད་གདོད་མའི་ 
ཆོས་སྐུ་ཆེན་པོའི་རང་ཞལ་བལྟ། སླར་སྒྱུ་མ་ལྟ་བུའི་སྣང་བ་ཐམས་ཅད་བླ་མའི་རང་བཞིན་དུ་བལྟས་ལ་དགེ་བ་བསྔོ་ཞིང་ 
ཤིས་པ་བརྗོད་པས་བདེ་ལེགས་སུ་བྱའོ། །ཞེས་པའང་ཐམས་ཅད་འདུལ་ཞེས་པའི་གྲོ་བཞིན་ཟླ་བའི་ཡར་ཚེས་བརྒྱད་ལ། 
ཚེ་རབས་ཐམས་ཅད་དུ་གུ་རུ་པདྨའི་བྲན་དུ་སྨོན་ལམ་འདེབས་པ། མི་ཕམ་རྣམ་པར་རྒྱལ་བའི་ཡིད་ཀྱི་མཚོ་ལས་ 
དབྱུངས་པ་དགེའོ། །མངྒ་ལཾ། །
4

༄༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །རྡོ་རྗེའི་ཚིག་བདུན་དང་འབྲེལ་བའི་ཚོགས་མཆོད་དཔལ་གྱི་ 
བུམ་བཟང་བཞུགས་སོ།
ཤ་ཆང་སོགས་ཅི་འབྱོར་པའི་དམ་རྫས་བཤམས་ལ། ཧཱུྃ། ཨ་ལས་ཆོས་དབྱིངས་དང་མཉམ་ཀཱ་པ་ 
ལར། །ཨོཾ་ལས་སྣང་སྲིད་འདོད་ཡོན་ཚོགས་སུ་བཤམས། །ཧཱུྃ་གིས་བདེ་ཆེན་ཡེ་ 
ཤེས་རོལ་པར་བསྒྱུར། །ཧྲཱིཿཡིས་རྩ་གསུམ་ལྷ་ཚོགས་དགྱེས་པ་བསྐང་། །ཨོཾ་ཨཱཿཧཱུྃ་ 
ཧྲིས་བྱིན་གྱིས་བརླབས། ཚོགས་ཞིང་སྤྱན་འདྲེན་ཅིང་མཆོད་པ་འབུལ་བ་ནི། 
ཨོ་རྒྱན་ཡུལ་གྱི་ནུབ་བྱང་མཚམས། །པདྨ་གེ་སར་སྡོང་པོ་ལ། །ཡ་མཚན་མཆོག་ 
གི་དངོས་གྲུབ་བརྙེས། །པདྨ་འབྱུང་གནས་ཞེས་སུ་གྲགས། །འཁོར་དུ་མཁའ་འགྲོ་ 
མང་པོས་བསྐོར། །ཁྱེད་ཀྱི་རྗེས་སུ་བདག་བསྒྲུབ་ཀྱིས། །འདོད་ཡོན་ཚོགས་ལ་ 
སྤྱན་འདྲེན་ན། །བྱིན་གྱིས་རློབ་ཕྱིར་གཤེགས་སུ་གསོལ། །གནས་མཆོག་འདི་རུ་ 
བྱིན་ཕོབ་ལ། །ཚོགས་མཆོད་ཡེ་ཤེས་བདུད་རྩིར་བསྒྱུར། །སྒྲུབ་མཆོག་བདག་ལ་ 
དབང་བཞི་བསྐུར། །བགེགས་དང་ལོག་འདྲེན་བར་ཆད་སོལ། །མཆོག་དང་ཐུན་ 
མོང་དངོས་གྲུབ་སྩོལ། ། ཧཱུྃཿ བླ་མ་རྗེ་བཙུན་པདྨ་ཐོད་ཕྲེང་རྩལ། །རིག་འཛིན་ 
མཁའ་འགྲོའི་ཚོགས་དང་བཅས་པ་ཡི། །རྩ་གསུམ་ཀུན་འདུས་རྒྱལ་བའི་དཀྱིལ་ 
འཁོར་ལ། །མོས་གུས་གདུང་ཤུགས་དྲག་པོས་གསོལ་བ་འདེབས། །བདག་གཞན་ 
སྒོ་གསུམ་དགེ་ཚོགས་ལོངས་སྤྱོད་བཅས། །སྣང་སྲིད་འདོད་ཡོན་དགྱེས་དགུ་མ་ 
ཚང་མེད། །ཀུན་བཟང་བདེ་ཆེན་ཚོགས་ཀྱི་འཁོར་ལོར་འབུལ། །ཐུགས་བརྩེས་ 
དགྱེས་བཞེས་ཐུགས་དམ་བསྐང་གྱུར་ཅིག །གསོལ་བ་འདེབས་སོ་གུ་རུ་རིན་པོ་
LD

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཆེ༑ ༑བྱིན་གྱིས་རློབས་ཤིག་རིག་འཛིན་མཁའ་འགྲོའི་ཚོགས། །མོས་ལྡན་བུ་ལ་ 
མཆོག་ཐུན་དངོས་གྲུབ་སྩོལ། །དམ་ཚིག་ཉམས་ཆག་ཐམས་ཅད་སྦྱང་དུ་གསོལ། ། 
ཕྱི་ནང་གསང་བའི་བར་ཆད་དབྱིངས་སུ་སྒྲོལ། །བྱང་ཆུབ་བར་དུ་འབྲལ་མེད་ 
རྗེས་འཛིན་ཞིང༌། །ཚེ་བསོད་ཉམས་རྟོགས་ཡར་ངོས་ཟླ་བཞིན་འཕེལ། །བསམ་ 
པ་ལྷུན་གྱིས་འགྲུབ་པར་བྱིན་གྱིས་རློབས། །ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུཾ། །ཞེས་
པའང་གསེར་འཕུང་གི་ལོའི་དབོ་ཟླའི་ཚེས་བཅུ་ལ་འཇམ་དཔལ་དགྱེས་པའི་ཡིད་ཀྱི་མཚོ་ལས་བྱུང་བའི་ནོར་བུ་བསམ་
འཕེལ་ཡང་དག་པ་མངྒ་ལཾ། །
6

།ཟབ་གཏེར་ཆོས་ཀྱི་མཛོད་ཁང་།
༄༅། །གུ་རུའི་ཚིག་བདུན་གསོལ་འདེབས་ཀྱི་རྣམ་བཤད་ 
པདྨ་དཀར་པོ་ཞེས་བྱ་བ་བཞུགས་སོ། །
ན་མོ་གུ་རུ་པདྨ་མཉྫུ་ཤྲཱི་བཛྲ་ཏིཀྵ་ཡ། 
དུས་གསུམ་སངས་རྒྱས་ཀུན་དངོས་རྡོ་རྗེ་འཆང་། ། 
ཞིང་འདིར་སྤྲུལ་པའི་ཚུལ་བསྟན་མཚོ་སྐྱེས་རྗེ། །
རིག་འཛིན་རྒྱལ་པོ་འཆི་མེད་ཡེ་ཤེས་སྐུ།།
དཔལ་ལྡན་པདྨ་ཀ་རས་འགྲོ་འདི་སྐྱོངས། །
རྒྱལ་བའི་དབང་པོ་གང་གི་ཉིན་བྱེད་ལ། ། 
དད་གསུམ་སྙིང་གི་ཆུ་སྐྱེས་རབ་ཕྱོགས་པས། །
བྱིན་རླབས་སྣང་བས་གོ་ཕྱེ་ལེགས་བཤད་ཀྱི། ། 
སྦྲང་རྩིའི་ཟིལ་དངར་སྐལ་ལྡན་འདོད་པ་འཇོ། །
དེ་ལ་འདིར་དུས་གསུམ་རྒྱལ་བ་ཐམས་ཅད་ཀྱི་ངོ་བོ་དཔལ་ཨོ་རྒྱན་ཆེན་པོའི་གསོལ་ 
འདེབས་ཐམས་ཅད་ཀྱི་རྒྱལ་པོ་རྡོ་རྗེའི་ཚིག་རྐང་བདུན་མ་འདི་ནི། རང་བྱུང་ 
རྡོ་རྗེའི་རང་སྒྲར་ཤར་བའི་ཚུལ་གྱིས་བྱིན་རླབས་དང་དངོས་གྲུབ་ཀྱི་མཛོད་ཆེན་
པོར་གྱུར་པ་སྟེ། ཇི་སྐད་དུ། ཚིག་བདུན་སྒྲུབ་ཐབས་པདྨ་གར་དབང་འཆི་མེད་ 
གཡུང་དྲུང་གླིང་པའི་གཏེར་བྱོན་ལས། བདག་ཉིད་པདྨ་ཀུན་ཏུ་འཆང༔ གདོད་ 
མའི་དབྱིངས་སུ་སྙོམས་ཞུགས་ཚེ༔ ཆོས་ཉིད་རང་རྩལ་རྡོ་རྗེའི་སྒྲ ཚིག་བདུན་
7

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རང་བྱུང་དབྱངས་ཀྱིས་བསྐུལཿ༔ ལོངས་སྐུ་གཟི་བརྗིད་དཔག་མེད་བཞེངས༔ མཁའ་ 
ཁྱབ་ངེས་པ་ལྔ་ལྡན་གྱི༔ ཞིང་དང་སྐུ་ཡི་བཀོད་པ་བསྟན༔ དེ་ཚེ་དབྱིངས་ཀྱི་ 
ཡུམ་ལྔ་ཡིས༔ འགྲོ་དོན་ཚིག་བདུན་གླུ་ཡིས་བསྐུལ༔ བདེ་ཆེན་ཞིང་དུ་འོ་མའི་ 
མཚོར༔ པད་སྡོང་རྩེ་ལ་སྐུར་བཞེངས་པཿ ཐོད་ཕྲེང་སྡེ་ལྔ་ཞེས་སུ་གྲགས༔ རྣམ་ 
ཐར་མཛད་པ་བསམ་ལས་འདས༔ སླར་ཡང་ཡེ་ཤེས་མཁའ་འགྲོ་མ༔ བྱེ་བ་ 
ཕྲག་བརྒྱས་མགྲིན་གཅིག་ཏུ༔ འཛམ་གླིང་ཤཱཀྱའི་གདུལ་ཞིང་དུཿ༔ གསང་སྔགས་ 
བསྟན་པ་སྤེལ་བའི་ཆེད༔ ཚིག་བདུན་དབྱངས་ཀྱིས་སྤྱན་དྲངས་པས༔ སྔགས་ 
ཀྱི་འབྱུང་གནས་ཨོ་རྒྱན་ཡུལ༔ དྷཱ་ན་ཀོ་ཤའི་མཚོ་གླིང་དུ༔ ངོ་མཚར་པདྨའི་ 
སྡོང་པོའི་རྩེར༔ བདེ་ཅན་ཞིང་ནས་སྤྲུལ་སྐུར་བྱོན༔ མཚོ་སྐྱེས་རྡོ་རྗེ་ཞེས་སུ་ 
གྲགས༔ བསམ་མི་ཁྱབ་པའི་ཆོ་འཕྲུལ་བསྟན༔ ཡ་མཚན་བཀོད་པ་ཚད་ལས་ 
འདས༔ མཚོ་གླིང་དཔའ་བོ་མཁའ་འགྲོ་མར གསང་ཆེན་གསང་བའི་ཡང་ 
སྙིང་ནི༔ པདྨ་སྒྱུ་འཕྲུལ་དྲ་བ་ཡི རྒྱུད་ལུང་མན་ངག་བྱེ་ཕྲག་བརྒྱ གདུལ་ 
བྱའི་བསམ་པ་ཐ་དད་པར༔ བྱུང་དང་འབྱུང་འགྱུར་དོན་ཕྱིར་གསུངས༔ ཀུན་ 
ཀྱང་རྩ་གསུམ་གཅིག་འདུས་དངོས༔ བདག་ཉིད་གུ་རུ་སྒྲུབ་པའི་ཐབས༔ དེ་ 
ཀུན་རྩ་བ་ཚིག་བདུན་པ༔ གཞི་ཡི་རྣམ་ཤེས་ཚོགས་བདུན་པོ༔ ལམ་དུས་བྱང་ 
ཆུབ་ཡན་ལག་བདུན༔ དོན་དམ་དཀོར་བདུན་འབྲས་བུར་རྫོགས༔ དེ་ལྟར་རྡོ་ 
རྗེའི་སྒྲ་དབྱངས་འདིས བསྐུལ་བ་ཙམ་གྱིས་པདྨ་བདག༔ དབང་མེད་བྱོན་ 
ནས་བྱིན་གྱིས་རློབཿ༔ ཡེ་ཤེས་ཆེན་པོའི་དབང་བསྐུར་སྩལ༔ རྩ་གསུམ་ལྷ་ཚོགས་ 
སྤྲིན་བཞིན་འདུཿ དངོས་གྲུབ་རྣམ་གཉིས་ཐོགས་མེད་སྟེར༔ དངོས་ཉམས་རྨི་ 
ལམ་ང་དང་མཇལ༔ འཇའ་འོད་འཁྱིལ་ཞིང་དྲི་བཟང་འཐུལ༔ བརྡ་དབྱངས་

༄༅། །ཟབ་གཏེར་ཆོས་ཀྱི་མཛོད་ཁང་།
ཅང་ཏེའུའི་སྒྲ་སྐད་ཐོས༔ ལུས་ངག་ཡིད་ལ་བྱིན་ཆེན་ཕེབས༔ རིག་རྩལ་ཐོད་ 
རྒལ་རྟོགས་པ་སྐྱེ སྡེ་བརྒྱད་དྲེགས་པར་བཀའ་བཙན་ཞིང་༔ འབྲེལ་ཚད་དོན་ 
ལྡན་བྱིན་ནུས་ཐོབཿ མྱུར་དུ་རིག་འཛིན་སར་གཤེགས་ནས༔ པདྨ་བདག་དང་ 
དབྱེར་མེད་འགྱུར༔ ས་མ་ཡ༔ བདག་ཉིད་རྩ་བ་གསུམ་གྱི་དངོས༔ མཚོ་ལས་ 
སྐྱེས་པའི་རྡོ་རྗེའི་སྐུ སྒྱུ་འཕྲུལ་དྲ་བའི་ཚུལ་འཆང་བས༔ མོས་པ་དང་མཚུངས་ 
གསོལ་བཏབ་ན༔ དེ་དང་མཐུན་པའི་དངོས་གྲུབ་སྟེར༔ དེ་ཕྱིར་ད་ལྟའི་རྗེ་ 
འབངས་དང་༔ ཕྱི་རབས་གདུལ་བྱའི་དོན་ཆེད་དུ༔ ཐུགས་ཀྱི་བཅུད་ཕྱུངས་ 
བརྩེ་བས་གདམས༔ མ་སྤེལ་ཟབ་མོའི་གཏེར་དུ་སྦོས༔ སྙིགས་དུས་ཁོ་བོའི་ 
གདུལ་བྱ་འབྱུང་༔ དེ་ཚེ་བཻ་རོའི་སྨོན་ལམ་མཐུས༔ འོད་གསལ་བརྡ་ཡི་རི་མོར་ 
ཤར བློ་ལྡན་ཞིག་གིས་གདུལ་ཐབས་སྟོན༔ འགྲོ་ཕན་མཐའ་རུ་རྒྱས་པར་འགྱུར
ས་མ་ཡཿ
ཞེས་གསུངས་ཤིང་༔ རྡོ་རྗེའི་ཚིག་བདུན་འདི་ཡི་ལོ་རྒྱུས་སུ། རྡོ་རྗེ་མཁའ་ 
འགྲོ་མ་རྣམས་ཀྱིས་གུ་རུ་རིན་པོ་ཆེ་ཚོགས་འཁོར་ལ་སྤྱན་དྲངས་པའི་ཚིག་ཡིན་ 
པར་གྲགས་ཤིང་། སྔོན་ཤྲཱི་ནཱ་ལེནྡྲའི་གཙུག་ལག་ཁང་དུ་མུ་སྟེགས་ཀྱི་སྟོན་པ་སྒྲ་
ཚད་ལ་མཁས་པ་ལྔ་བརྒྱ་ལྷགས་ནས་བསྟན་པ་ཉམས་དམས་པར་བྱས་དུས། ནང་ 
པའི་པཎྜི་ཏ་རྣམས་ཀྱིས་རྩོད་པར་མ་ནུས་པའི་ཚེ། པཎྜི་ཏ་རྣམས་ཕལ་ཆེར་ལ་ 
རྨི་ལམ་དུ་མཐུན་པར མཁའ་འགྲོ་མ་ཞི་བ་མཆོག་གིས་ལུང་བསྟན་པར། ཁྱེད་ 
རྣམས་ཀྱིས་མུ་སྟེགས་ཟློག་པར་ག་ལ་ནུས། ང་ཡི་མིང་པོ་རྡོ་རྗེ་ཐོད་ཕྲེང་རྩལ་
དུར་ཁྲོད་མུན་པ་ཅན་དུ་བཞུགས་པ་དེ་སྤྱན་མ་དྲངས་ན་བསྟན་པ་འཇིག་པར་ 
འགྱུར་རོ། ། ཞེས་སྨྲས་པ་ལ། དེར་བགྲོད་དཀའ་བས་སྤྱན་མི་འདྲོང་བྱས་པས།
9

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མཁའ་འགྲོ་ན་རེ། ཁྱེད་རྣམས་ཀྱིས་གཙུག་ལག་ཁང་གི་ཡང་ཐོག་ཏུ་མཆོད་པ་ 
རྒྱ་ཆེན་པོ་བཤམས་ནས་སྤོས་དང་རོལ་མོ་བཅས་གུས་པ་རྒྱ་ཆེན་པོས་མགྲིན་གཅིག་
ཏུ་གསོལ་བ་འདི་ལྟར་ཐོབ་ཅེས། ཚིག་བདུན་གསོལ་འདེབས་བསླབས་པ་དེ་
བཞིན་བྱས་པས་སྐད་ཅིག་དེ་ཉིད་ལ་གུ་རུ་རིན་པོ་ཆེ་ནམ་མཁའ་ལས་བྱོན་ནས།
པཎ་ཆེན་ལྔ་བརྒྱའི་གཙོ་བོར་བཞུགས། མུ་སྟེགས་སྟོན་པ་ལྔ་བརྒྱ་ལུང་རིགས་ཀྱིས་ 
ཚར་བཅད། སླར་མཐུ་འགྲན་པ་ལ། མཁའ་འགྲོ་སེང་གདོང་མས་བསྲེ་སྒྲོམ་ 
གཏད་ནས་མུ་སྟེགས་འདུལ་བར་བཀའ་བསྒོས་པ་ལྟར། ཐོག་ཕབ་ནས་མུ་སྟེགས་མ་ 
རུངས་པ་ཐམས་ཅད་ཚར་བཅད། ལྷག་མ་རྣམས་ནང་པའི་བསྟན་པ་ལ་ཚུད་དེ་ 
གསོལ་འདེབས་འདི་ཐམས་ཅད་དུ་རྒྱས་པར་གྱུར་ཏོ། ། 
སླར་གུ་རུ་རིན་པོ་ཆེ་བོད་ཡུལ་དུ་བྱོན་ནས་སངས་རྒྱས་ཀྱི་བསྟན་པ་བཙུགས་
པའི་ཚེ་ལས་ཅན་རྗེ་འབངས་རྣམས་ལ་གནང་ཞིང་། ཕྱི་རབས་ལ་དགོངས་ཏེ་སྦས་
པའི་གཏེར་ཁ་ཐམས་ཅད་དུ་ཡང་རྡོ་རྗེའི་ཚིག་བདུན་པོ་མ་བྱུང་བ་མེད་པ་ལྟ་བུ།
དེང་སང་གི་བར་དུ་མངོན་རྟགས་དང་བཅས་པའི་བྱིན་རླབས་དངོས་གྲུབ་ཀྱི་
གཏེར་ཆེན་པོར་གྱུར་པ་འདིའི་རྡོ་རྗེའི་ཚིག་དོན་མདོར་བསྡུས་སུ་འཆད་པ་ལ།
ཕྱི་གསོལ་འདེབས་དཀྱུས་མའི་ཚིག་དོན་བཤད་པ། ནང་རྡོ་རྗེའི་ཚིག་གི་སྦས་
དོན་བཀྲོལ་བ། ལམ་ཉམས་ལེན་གོ་རིམ་དུ་བསྡེབ་པ་དང་གསུམ་ལས། དང་པོ།
དུས་གསུམ་རྒྱལ་བའི་སྤྱི་དཔལ་ཨོ་རྒྱན་ཆེན་པོ་ང་ཉིད་རང་བྱུང་གདོད་མ་ཆོས་ཀྱི་ 
སྐུ་ཡེ་ནས་རྣམ་པར་གྲོལ་བ་ཀུན་ཏུ་བཟང་པོ་དང་གཉིས་སུ་མེད་པ་ཆོས་སྐུའི་
དབྱིངས་ལས། ལྔ་ལྡན་ལོངས་སྤྱོད་རྫོགས་པའི་སྐུར་ལྷུན་གྱིས་གྲུབ་ཅིང་། དེའི་ 
རང་མདངས་སྤྲུལ་པའི་རོལ་པ་བསམ་གྱིས་མི་ཁྱབ་པའི་ཚུལ་དུ་ཤར་བ་ཉིད་སངས་
10

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱས་ཉག་གཅིག་གི་སྤྱོད་ཡུལ་ལས་གཞན་པའི་ཡུལ་མིན་ཏེ།གོང་དུ་རྡོ་རྗེའི་ལུང་
ལས་གསུངས་པ་ལྟར། སྐུ་གསུམ་གྱི་རྣམ་པར་རོལ་བ་མཐའ་ཡས་ཤིང་། ཞིང་ 
འདི་ཉིད་ཀྱི་དབང་དུ་བྱས་ན་ཡང་།སྟོང་གསུམ་མི་མཇེད་བྱེ་བ་ཕྲག་བརྒྱའི་
ཞིང་དང་། དེ་དག་གི་སྟེང་འོག་ཕྱོགས་བཞིའི་འཇིག་རྟེན་སོ་དྲུག་དང༌། སོ་ 
སོའི་ཁྱད་པར་གྱི་གནས་རིས་རིགས་དྲུག་སོགས་སུ་མཚན་དང་སྐུའི་བཀོད་པ་ཐ་
དད་པའི་རྣམ་རོལ་སྣ་ཚོགས་སུ་སྣང་བ་དང༌། རང་ཅག་གི་གནས་འཛམ་བུའི་ 
གླིང་འདིར་ཡང་། སྐུ་གཅིག་མཚན་བརྒྱད་འཕྲུལ་མཚན་ཉི་ཤུ་སོགས་ཀྱི་བཀོད་ 
པ་དང་། ཡང་སྤྲུལ་བསམ་གྱིས་མི་ཁྱབ་པ་དང་བཅས་ཏེ་སངས་རྒྱས་ཀྱི་བསྟན་ 
པ་སྤེལ་བར་མཛད་ལ། ད་ལྟ་རྔ་ཡབ་གླིང་དུ། དབུས་ན་ཟངས་མདོག་དཔལ་རི་ 
པདྨ་འོད་སྟེང་འོག་བར་གསུམ་དུ་སྤྲུལ་པའི་བཀོད་པ་གསུམ་དང༌། སྲིན་པོའི་ 
གླིང་ཆེན་པོ་ཉེར་གཅིག་ཏུ་མཚན་དང་། སྐུ་ཡི་རྣམ་འགྱུར་ཐ་དད་པའི་སྤྲུལ་པ་ 
རེ་རེ་བཞུགས་པ་སོགས་ཀྱིས་མཚོན་ནས། མདོར་ན་ཆོས་ཀྱི་དབྱིངས་ཀྱིས་ཀླས་
པར་མཛད་པ་མཐའ་ཡས་ཤིང་སྔར་འདས་པའི་སངས་རྒྱས་རྣམས་ཀྱི་དུས་སུའང་
བྱུང་།
ད་ལྟ་སངས་རྒྱས་ཀྱི་བསྟན་པ་འདི་ལ་ཡང་འཕགས་ཡུལ་སོགས་ཀྱི་མཁས་གྲུབ་ 
ཕལ་མོ་ཆེགུ་རུ་ཉིད་ཀྱི་རྣམ་འཕྲུལ་ཡིན་པར་གསུངས་པ་དང་། བསྟན་འཛིན་ 
རྣམས་ལ་བྱིན་གྱིས་བརླབ་ཅིང་རྗེས་སུ་བཟུང་བ་དང༌། འཕགས་ཡུལ་དང་རྒྱ་ 
ནག་ཤམ་བྷ་ལ་དང་ཟངས་གླིང་སོགས་ཡུལ་སྣ་ཚོགས་སུ་སྤྲུལ་པའི་རོལ་པས་བསྟན་
འགྲོའི་དོན་རླབས་པོ་ཆེ་མཛད་པ་དང་། བོད་ཡུལ་འདིར་ཡང་ཡུལ་ཕྱོགས་ 
ཐམས་ཅད་ཞབས་ཀྱིས་བཅགས་ཤིང་། བྱིན་གྱིས་བརླབས་ནས་ཟབ་མོའི་གཏེར་
11

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཁ་དུ་མ་སྦས་ཏེ་དུས་དང་དུས་སུ་འབྱིན་པར་ལུང་བསྟན། ལྷ་སྲིན་རྣམས་རྡོ་
རྗེའི་དམ་འོག་ཏུ་བཙུད། མ་འོངས་པ་ན་སངས་རྒྱས་ཀྱི་བསྟན་པ་ནམ་གནས་ 
པའི་བར་དུ། སྤྲུལ་པས་བོད་འབངས་སྐྱོང་བར་ཞལ་གྱིས་བཞེས། བོད་ཡུལ་ 
བརྟན་མ་བཅུ་གཉིས་ལ་གཏད་དེ་མུ་སྟེགས་པ་མི་འོང་བར་བྱས། མ་འོངས་ཀླ་ 
ཀློས་ཉེན་པའི་ཚེ། སྟག་ཤམ་གསང་ལུང་ལས། པད་འབྱུང་ང་ཉིད་དྲག་པོ་ 
འཁོར་ལོ་ཅན། །རྗེ་འབངས་ཉེར་ལྔ་རིགས་ལྡན་དཔུང་དང་བཅས། །ཞེས་སོགས་
ཀླ་ཀློ་མཐར་བྱེད་ཅིང་གསང་སྔགས་ཀྱི་བསྟན་པ་སྤེལ་བར་གསུངས། བསིལ་ལྡན་
གྱི་ཡུལ་འདིའི་གསར་རྙིང་རིས་མེད་ཀྱི་བསྟན་འཛིན་ཕལ་མོ་ཆེ་གུ་རུའི་རྣམ་འཕྲུལ་
དུ་ལུང་བསྟན་ཞིང་། གང་ཟག་མཁས་གྲུབ་དམ་པ་ཕལ་ཆེ་བ་ལ་ཞལ་བསྟན་ 
ཞིང་བྱིན་གྱིས་བརླབས་ལ་གདམས་པ་གནང་བ་སོགས་ཚད་མེད་དེ་སོ་སོའི་ 
རྣམ་ཐར་སོགས་ལས་གསལ་བ་བཞིན་ནོ། ། 
མ་འོངས་པ་ན་རྒྱལ་བ་བྱམས་པ་འཇིག་རྟེན་འདིར་སངས་རྒྱས་པའི་ཚེ་ན། གུ་ 
རུ་ཉིད་རྒྱལ་སྲས་འགྲོ་འདུལ་དུ་སྤྲུལ་ནས་གསང་སྔགས་ཀྱི་བསྟན་པ་རྒྱ་ཆེར་སྤེལ་ 
བར་གསུངས་ཤིང་། དེ་བཞིན་བསྐལ་པ་བཟང་པོ་འདིའི་སངས་རྒྱས་ཐམས་ཅད་ 
ཀྱི་དུས་སུ་ཡང་། པད་འབྱུང་རེ་རེ་འབྱོན་པ་དང་། མ་འོངས་པ་སེམས་ཅན་གྱི་ 
མཐའ་ཇི་སྲིད་དུ་སྤྲུལ་གཞི་འཆི་མེད་རྡོ་རྗེའི་ཡེ་ཤེས་ཀྱི་སྐུར་བཞུགས་ནས། སྤྲུལ་ 
པའི་རྣམ་རོལ་ཕྱོགས་དང་དུས་ཀྱི་མུ་དང་མཉམ་པར་སྤྲོས་ནས་སེམས་ཅན་གྱི་ 
དོན་མཛད་པར་གསུང་སྟེ། གུ་རུ་རིན་པོ་ཆེ་ཉིད་ཀྱི་རྡོ་རྗེའི་གསུང་ལས། རང་
བྱུང་པདྨ་ཞེས་བྱར་གྲགས་པ་ང༌། །སངས་རྒྱས་སྣང་བ་མཐའ་ཡས་ཐུགས་ལས་ 
སྤྲུལ། །འཕགས་པ་སྤྱན་རས་གཟིགས་དབང་གསུང་གི་འོད། །མཁའ་འགྲོ་ཡོངས་
12

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱི་མིང་པོ་དཔའ་བོའི་རྒྱལ། །དུས་གསུམ་རྒྱལ་བ་ཀུན་གྱི་ཕྲིན་ལས་བདག །མཉམ་ 
མེད་ཀུན་བཟང་རྡོ་རྗེ་འཆང་ཆེན་པོ། །སྤྲུལ་པའི་སྐུར་སྣང་ཐུགས་རྗེ་སྟོབས་ཆེན་ 
ལྡན། །གང་ལ་གང་འདུལ་ཕྲིན་ལས་རླབས་པོ་ཆེ། །སེམས་ཅན་རྣམས་ཀྱི་རེ་བ་ 
ཡིད་བཞིན་སྐོང་། །ཞེས་དང་། དད་གུས་མོས་གདུང་ཅན་གྱི་སྐྱེ་འགྲོ་ལ། །སངས་ 
རྒྱས་གཞན་པས་བདག་ཉིད་ཐུགས་རྗེ་མྱུར། །ཁམས་གསུམ་འཁོར་བའི་སེམས་ཅན་ 
མ་ཟད་པར། །པདྨ་འབྱུང་གནས་ཐུགས་རྗེ་ཟད་མི་འགྱུར། །ཞེས་གསུངས་པ་ 
ལྟར་རོ། །
དེ་ལྟར་མཛད་པ་བསམ་གྱིས་མི་ཁྱབ་པ་ལས། རེ་ཤིག་ཞིང་འདིར་སྤྲུལ་པའི་ 
སྐུར་བསྟན་པའི་ཚུལ་ནི། རང་བྱུང་ཐུགས་ཀྱི་ས་བོན་ཧཱུྃ་ཞེས་པས་ཐུགས་དམ་ 
བསྐུལ་བས། ཐོག་མ་བྱས་ནས་རི་རབ་ཀྱི་ལྷོ་ཕྱོགས་འཛམ་བུའི་གླིང་འདིར་ཡུལ་
དྲུག་ལ་སོགས་པའི་རྣམ་པར་དབྱེ་བ་ལས། ནུབ་ན་རིག་པ་འཛིན་པའི་གནས་ཨོ་ 
རྒྱན་མཁའ་འགྲོའི་ཡུལ་གྱི་ནུབ་བྱང་གི་མཚུམས་ཤིག་ན། དྲི་མེད་ཡན་ལག་ 
བརྒྱད་དང་ལྡན་པའི་ཆུ་གཏེར་དྷ་ན་ཀོ་ཤ་ཞེས་པ་རྣམ་ཀུན་མཆོག་ལྡན་སྟོང་ཉིད་
དབྱིངས་ཀྱི་བཙུན་མོའི་རང་གཟུགས། ཐུན་མོང་གི་སྣང་ངོར་ཡང་ཕུན་སུམ་ཚོགས་ 
པའི་ཡོན་ཏན་དུ་མས་ཕྱུག་པ་དེར། མེ་ཏོག་པདྨའི་ཚལ་ཀུན་ཏུ་ཡོད་པའི་དབུས་
སུ༑ དེ་དག་གི་དབང་པོར་གྱུར་པའི་མེ་ཏོག་པདྨ་ལོ་འདབ་དང་གེ་སར་གྱིས་ 
ཡོངས་སུ་མཛེས་པའི་སྡོང་པོ་ལས་ཡེ་ཤེས་ལྔ་མཚོན་བྱེད་ཁ་དོག་རིགས་ལྔར་གསལ་ 
བའི་མེ་ཏོག་ལྔའི་དབུས་སུ་པདྨའི་རིགས་དམར་པོའི་ལྟེ་བ་ལ༵། དུས་གསུམ་རྒྱལ་ 
བ་རབ་འབྱམས་ཀྱི་གསང་བ་གསུམ་གྱི་བྱིན་རླབས་ཡོན་ཏན་ཐམས་ཅད་ཡི་གེ་
ཧྲཱིཿ ཡི་རྣམ་པར་གཅིག་ཏུ་བསྡུས་ནས་རྒྱལ་བ་འོད་མཚན་སྟོང་འབར་གྱི་ཐུགས་
13

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཀ་ཟག་མེད་རིན་པོ་ཆེའི་མཛོད་བཀྲ་ཤིས་དཔལ་གྱི་བེའུ་ལ་གཏམས་པ་དེ་ཉིད།
ལྔ་ལྡན་འོད་ཟེར་གྱི་ཕུང་པོ་དང་བཅས་པ། གདུལ་བྱ་འདུལ་བའི་དུས་ལ་བབས་
པ་ན། ཕྱོགས་བཅུའི་རྒྱལ་བ་རབ་འབྱམས་སྲས་དང་བཅས་པས་ཕྱག་གིས་མེ་ 
ཏོག་འཐོར་ཞིང་། མ་ལུས་པའི་ཞིང་གི་དཔའ་བོ་མཁའ་འགྲོ་དམ་ཅན་སྲུང་མའི་ 
ཚོགས་དང་བཅས་པས་རྡོ་རྗེའི་གླུ་གར་དང་བཅས་ཏེ་ས་གསུམ་གྱི་སྐྱེ་དགུའི་སྙིང་
ལ་དགའ་བའི་དབུགས་འབྱིན་པའི་སླད་དུ། མེ་ཏོག་དབུས་མའི་ཟེའུ་འབྲུར་ 
བབས་པ་ལས། སྲིད་པ་གསུམ་ན་མཚུངས་མེད་འཇིགས་བྲལ་གྱི་སློབ་དཔོན་ཆེན་ 
པོ་རིག་འཛིན་རྒྱལ་པོའི་སྐུར་གྱུར་པ་ནི། འདི་ལྟར་ཆེ་བའི་ཡོན་ཏན་དུ་མས་ཁྱད་ 
པར་འཕགས་པ། སྐུ་བསོད་ནམས་ཆེན་པོས་འདུལ་བ། གསུང་རྗེས་སུ་བསྟན་ 
པས་འདུལ་བ། ཐུགས་རིག་པས་འདུལ་བ། རྫུ་འཕྲུལ་བསམ་གྱིས་མི་ཁྱབ་པས་ 
སྐྱེ་དགུ་ཐར་པར་འདྲེན་པའི་ཚུལ་ནི་འདི་ལྟ་སྟེ། རང་བྱུང་ཟག་མེད་ཀྱི་སྐུ་མཚན་ 
དཔེ་བཞིན་ལེགས་ཀྱི་རྣམ་པར་བསྟན་པ། རྒྱལ་པོ་ཨིནྡྲ་བྷུ་ཏིའི་སྲས་སུ་དབང་ 
བསྐུར་བ། རྒྱལ་སྲིད་སྤངས་པ། དུར་ཁྲོད་བརྒྱད་དུ་བརྟུལ་ཞུགས་ཀྱི་སྤྱོད་པ 
བསྐྱངས་པ། ཕྱི་ནང་གི་ཐེག་པ་རྒྱ་མཚོར་སྦྱངས་པའི་ཚུལ་མཛད་པ། 
རྣམ་ཐར་བསམ་གྱིས་མི་ཁྱབ་པའི་བཀོད་པ་དུ་མས་སྒྱུ་འཕྲུལ་རོལ་པ་མཚན་
བརྒྱད་ཀྱི་རྣམ་པར་བསྟན་པ། བདུད་སྲིན་དམ་སྲི་མཐུ་སྟོབས་རྡོ་རྗེས་ཚར་བཅད་ 
ཅིང་སྣང་སྲིད་དྲེགས་པ་དབང་དུ་བསྡུས་པ། སྐྱེ་བོ་མང་པོ་གསང་ཆེན་སྨིན་གྲོལ་ 
གྱི་ལམ་ལ་བཀོད་པ་སོགས། ས་གསུམ་ངོ་མཚར་སྙན་པའི་གཏམ་གྱི་ཕུལ་དུ་ 
གྱུར་པ་དེ་ལྟ་བུའི་ཡ༷་མཚན་རྨད་དུ་བྱུང་བའི་ཚུལ་ནི། རྗེ་སངས་རྒྱས་གཉིས་ 
པའི་རྣམ་ཐར་བཀའ་གཏེར་གྱི་ལུང་ཚད་མས་ཡིད་ཆེས་པར་བྱ་ལ། དེ་ལྟ་བུའི་
14

༄༅། །ཟབ་གཏེར་ཆོས་ཀྱི་མཛོད་ཁང་།
བདག་ཉིད་ཆེན་པོ་དེ་ནི་ཐུན་མོང་གི་གྲུབ་པ་ཙམ་མིན་པར། གདོད་ནས་མངོན་ 
པར་བྱང་ཆུབ་པའི་བདག་ཉིད། མཆོག་གི་དངོས་གྲུབ། ཟུང་འཇུག་རྡོ་རྗེ་ 
འཆང་ཆེན་པོ་ཉིད་དུ་མངའ་དབང་འབྱོར་པའམ་མངའ་བརྙེས་པའི་མགོན་པོ་
དེ་ལ། མཚན་པདྨ་འབྱུང་གནས་ཞེས་སུ་ཞིང་རབ་འབྱམས་ཀྱི་ཐ་གྲུ་ཀུན་ཏུ་མངོན་
པར་གྲགས་པ་དེ་ཉིད་འཁོར་དང་བཙས་པ་ནི། སྐྱབས་གསུམ་ཀུན་འདུས་ཀྱི་ངོ་
བོ་མི་བསླུ་བའི་སྐྱབས་གནས་མཐར་ཐུག་ཏུ་ཡིད་ཆེས་པས་གསོལ་བ་གདབ་པའི་
ཡུལ་ངོས་བཟུང་བའོ། །
དེ་ལྟ་བུར་ཆེ་བའི་ཆེ་མཆོག་རིག་འཛིན་གྱི་རྒྱལ་པོ་དེ་ལ། འཁོར་དུ་གསང་
སྔགས་ཀྱི་གདུལ་བྱ་ཁྱད་པར་ཅན་དཔའ་བོ་དང་མཁའ་འགྲོ་གྲངས་མེད་བསམ་
གྱིས་མི་ཁྱབ་པས་ན། མང༵་པོས་བསྐོར་བ་ཏིལ་གྱི་གང་བུ་ཁ་ཕྱེ་བ་ལྟར་བཞུགས་
ཤིང་དོན་ལ་རྩ་གསུམ་དམ་ཅན་རྒྱ་མཚོ་མ་ཚང་བ་མེད་པ་སྟེ། འཁོར་རྣམས་
ཀྱང་གཙོ་བོའི་ཡེ་ཤེས་གང་འདུལ་སྒྱུ་མའི་རོལ་པ་ལས་མ་འདས་པས་ན་གཙོ་འཁོར་
ཐ་མི་དད་པའི་རང་བཞིན་དེ་རྣམས་གསོལ་བ་འདེབས་པའི་ཡུལ་ལོ། །ཇི་ལྟར་
ཡིད་ཆེས་ཀྱིས་གསོལ་བ་འདེབས་པའི་ཚུལ་ནི། མགོན་པོ་དེ་དག་གི་ཡོན་ཏན་
ཡིད་བཞིན་རིན་པོ་ཆེ་ལ་དྭང་འདོད་ཡིད་ཆེས་ཀྱི་དད་པ་དང་མཚུངས་ལྡན་གྱི་
སེམས་པས་ཀུན་ནས་བསླངས་ཏེ་དེའི་རྣམ་འགྱུར་ལུས་ངག་ཏུ་ཐོན་པས་གསོལ་
བ་འདེབས་པ་དང་ཕྱག་འཚལ་བ་ལ་སོགས་པའོ། །དེ་ཡང་སྐྱབས་ཡུལ་དེ་དག་
གི་ཡོན་ཏན་མི་བསླུ་བར་ཤེས་ཤིང་། འཇིག་རྟེན་གྱི་ཆོས་གཞན་ཐམས་ཅད་སྤུན་
པ་འཕྱར་བའི་ཚུལ་ལྟར་བཏང་ནས་གཅིག་ཏུ་བློ་གཏད་ཁེལ་བའི་བསམ་པས།
མགོན་པོ་ཁྱེད་ཀྱི་རྗེས་སུ་བདག་གཞན་ཐམས་ཅད་འཇུག་ཅིང་དེ་ལས་མི་འདའ་
15

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བར་བསྒྲུབ་པ་ཡིན་ལགས་ཀྱིས། རྒྱུ་མཚན་དེས་ན་མི་བསླུ་བའི་མགོན་པོ་ཁྱོད་
ཐུགས་རྗེ་ཚད་མེད་པའི་རང་བཞིན་ཡིན་པས་དུས་ད་ལྟ་ཉིད་དུ། སྡུག་བསྔལ་ 
གསུམ་གྱི་རྒྱ་མཚོར་འཕྱན་པ་བདག་དང་བདག་འདྲའི་སེམས་ཅན་རྣམས་ཡལ་ 
བར་མ་དོར་བར། ཐུགས་གསུང་སྐུ་ཡི་གསང་བ་བསམ་གྱིས་མི་ཁྱབ་པའི་བྱིན་ 
གྱིས། ཇི་ལྟར་ལྕགས་ལ་གསེར་འགྱུར་གྱི་རྩིས་བཏབ་པ་ལྟར། བདག་གཞན་ 
ལྟོས་སྐྱབས་འཚོལ་རྣམས་ཀྱི་ལུས་ངག་ཡིད་གསུམ་རློབ་ཕྱིར། རྔ་ཡབ་དཔལ་རི་ 
སོགས་རང་བཞིན་སྤྲུལ་པ་སྐུའི་ཞིང་གང་ན་བཞུགས་ཀྱང་། ཐུགས་རྗེའི་རྩལ་ 
ཆེན་པོས་གནས་འདིར་གཤེགས་སུ་གསོལ། ཞེས་བྱིན་རླབས་སྐུལ་བའི་ཚིག་སྨྲོས་
ནས་སྔགས་ཚིག་ཀྱང་བསྒྲག་པར་བྱ་སྟེ། འདི་ལྟར་གུ་རུ་ནི་ཡོན་ཏན་ཐམས་ཅད་
ཀྱིས་ལྕི་བ་བླ་མ་སྟེ་གོང་ན་མེད་པ། པྱདྨ་ནི་ཨོ་རྒྱན་ཆེན་པོའི་མཚན་གྱི་ཐོག་མ།
སྲིདྡྷི་ནི་དོན་དུ་གཉེར་བྱ་མཆོག་ཐུན་གྱི་དངོས་གྲུབ། ཧཱུཾ་ནི་དངོས་གྲུབ་དེ་ལྟ་བུ་ 
སྩོལ་ཅིག་པར་དོན་གྱིས་བསྐུལ་བའོ། ། 
དེ་ལྟར་མདོར་ན་གང་གིས་གསོལ་བ་འདེབས་པ་པོ་དེས་སུ་ལ་གསོལ་བ་འདེབས་
ན་སངས་རྒྱས་ཀུན་འདུས་ཨོ་རྒྱན་ཆེན་པོ་ལ་སྟེ། དེ་ཡང་ཚིག་རྐང་པ་དང་པོས་ 
འཁྲུངས་ཡུལ། གཉིས་པས་ཇི་ལྟར་འཁྲུངས་ཚུལ། གསུམ་པས་ཆེ་བའི་ཡོན་ཏན། 
བཞི་པས་དེ་ལྟར་དམིགས་ཕྱེ་བའི་གུ་རུ་རིན་པོ་ཆེའི་མཚན་དངོས། ལྔ་པས་གང་
འདུལ་ཐུགས་རྗེའི་རོལ་རྩལ། འཁོར་དཔའ་བོ་མཁའ་འགྲོ་དང་བཅས་པ་གསོལ་ 
བ་གདབ་བྱའི་ཡུལ་ལོ། །ཇི་ལྟར་གསོལ་བ་འདེབས་ཚུལ་ཚིག་རྐང་དྲུག་པས་ 
བསྟན་ཏེ། ཡོན་ཏན་མཐོང་ནས་གུ་རུའི་རྗེས་སུ་བློ་ཕྱོགས་པ་མི་ལྡོག་པའི་དད་ 
པས་མཐར་ཐུག་གུ་རུ་ཉིད་དང་དབྱེར་མེད་དུ་སྒྲུབ་པར་འདོད་པའི་བློས་ཀུན་
16

༄༅། །ཟབ་གཏེར་ཆོས་ཀྱི་མཛོད་ཁང་།
ནས་བསླངས་པའི་ལུས་ངག་གི་རྣམ་པར་རིག་བྱེད་དང་བཅས་ཏེ་གསོལ་བ་ 
འདེབས་པའོ། །དེ་ལྟར་གསོལ་བ་བཏབ་པས་བདག་རྒྱུད་བྱིན་གྱིས་རློབ་ཅིང་
དངོས་གྲུབ་བསྡུ་བ་ནི་རྐང་པ་བདུན་པ་སྔགས་དང་བཅས་པས་བསྟན་ཏོ། །འདི་
ནི་མོས་གུས་ཀྱི་བསམ་པས་གུ་རུ་རིན་པོ་ཆེ་ཉིད་རང་བཞིན་སྤྲུལ་པ་སྐུའི་ཞིང་
ཁམས་རྣམས་སུ་འཆི་མེད་ཡེ་ཤེས་ཀྱི་སྐུར་བཞུགས་ནས། བདག་ཅག་མོས་ལྡན་
རྣམས་ཀྱིས་གསོལ་བ་བཏབ་ན་དེ་མ་ཐག་ཏུ་ཐུགས་རྗེ་བྱིན་རླབས་ངེས་པར་འཇུག་
པར་ཡིད་ཆེས་ནས་གསོལ་བ་འདེབས་པའི་ཚུལ་ཏེ། གུ་རུ་ཆོས་ཀྱི་དབང་ཕྱུག་
གི་གཏེར་བྱོན་སྙིང་ཏིག་ཚིག་བདུན་པའི་གསོལ་འདེབས་ལས། ཐུགས་དམ་ལྷ་
ལ་ཕྱག་འཚལ་ལོ༔ ཕྱི་རབས་སྐལ་ལྡན་རིགས་ཀྱི་བུ༔ ཨུ་རྒྱན་བདག་ལ་སྐྱབས་ 
འཚོལ་ནཿ དབེན་པའི་གནས་སུ་རང་འདུག་ནས༔ མི་རྟག་སྐྱོ་བ་སྐྱེ་བ་དང 
འཁོར་བས་སུན་པ་རབ་ཏུ་གཅེས༔ གློ་སྙིང་བྲང་གསུམ་ང་ལ་གཏོད༔ གཞན་ 
ཡང་སྐྱབས་གྱུར་རེ་ས་རྣམས༔ ཨོ་རྒྱན་བདག་ལ་རྫོགས་པར་སོམས༔ སྐྱིད་སྡུག་ 
རེ་ལྟོས་ཁྱེད་ཤེས་ཀྱིས༔ མཆོད་བསྟོད་མི་འཚལ་རྒྱུ་གསོག་སྤོངས༔ ལུས་ངག་ 
ཡིད་གསུམ་གུས་པ་ཡིས༔ ཚིག་བདུན་འདི་ཡིས་གསོལ་བ་ཐོབ༔
ཧྰུྃ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་ 
མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགསཿ འཁོར་དུ་ 
མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་སུ་བདག་སྒྲུབ་ཀྱིས༔ བྱིན་གྱིས་བརླབ་ 
ཕྱིར་གཤེགས་སུ་གསོལ༔ གུ་རུ་པདྨ་སིདྡྷི་ཧཱུྃ ཞེས་པས་ཡང་ཡང་གསོལ་བ་ 
གདབ༔ གདུང་བ་དྲག་བསྐྱེད་མཆི་མ་ཕྱུང་༔ དད་པས་ཁམས་འདུས་བྱུང་སྲིད་ 
ནཿ ཧག་ཧ་ཡིས་ཀྱང་། གིས་ཐོབ་ལ་ས་ལེར་ཞོག༔ སེང་ངེ་ཡེ་རེ་མ་ཡེངས་ལྟ
17

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འདི་ལྟར་གསོལ་བ་འདེབས་པའི་བུར༔ ང་ཡིས་སྐྱོབ་པ་སྨོས་ཅི་དགོས༔ དུས་ 
གསུམ་རྒྱལ་བའི་སྲས་སུ་འགྱུར༔ དབང་ཆེན་རང་རིག་སེམས་ལ་ཐོབ༔ ཏིང་ 
འཛིན་མཐུ་བརྟན་ཡེ་ཤེས་རྒྱས༔ བྱིན་རླབས་རང་བྱུང་ཆེན་པོ་ཡིས༔ རང་སྨིན་
གཞན་སྐྱོབ་སྡུག་བསྔལ་སེལ༔ རང་སྣང་འགྱུར་ཚེ་གཞན་སྣང་རྣམས༔ དུས་མཉམ་ 
འགྱུར་ཞིང་ཕྲིན་ལས་འགྲུབ༔ ཡོན་ཏན་ཐམས་ཅད་རང་ལ་རྫོགསཿ བདག་ཉིད་ 
ཆེན་པོ་ཆོས་ཀྱི་སྐུར༔ སྨིན་ཅིང་གྲོལ་བའི་ཐབས་ཆེན་འདི༔ ཐུགས་ཀྱི་སྲས་དང་ 
འཕྲད་པར་ཤོགཿ༔ ཁྱད་པར་བྱིན་བརླབས་ཀྱི་སྒྲུབ་པའི་ཚིག་བདུན་པའི་གསོལ་ 
འདེབས་ཤིན་ཏུ་ཟབ་ཕྱིར་ཐུགས་ཀྱི་ཡང་གཏེར་གསང་བར་གདམས་པ། ཤེས་ 
རབ་བློ་ལྡན་སྙིང་རྗེ་ཆེ། ཆོས་ཀྱི་དབང་ཕྱུག་དེ་དང་འཕྲད་པར་ཤོག༔ ཅེས་ 
གསུངས་པ་ལྟར། རང་གི་མདུན་མཁར་ཨོ་རྒྱན་ཡུལ་གྱི་ཆར། དྲི་མེད་དྷ་ན་ཀོ་
ཤའི་རྒྱ་མཚོར་པདྨའི་སྡོང་པོའི་སྟེང་ན་ཆེ་མཆོག་པདྨ་རྒྱལ་པོ་འཁོར་དཔའ་བོ་ 
མཁའ་འགྲོ་དང་བཅས་པ་ཏིལ་གང་ཁ་ཕྱེ་བ་ལྟར་གསལ་བརྟན་དུ་དམིགས་པ་
བསྙེན་པ། དེ་ལ་གུས་པས་གསོལ་བ་འདེབས་ཤིང་སྒོ་གསུམ་རྡོ་རྗེ་གསུམ་དུ་སྒྲུབ་
པར་འདོད་པ་ཉེ་བསྙེན་ཏེ་བསྐྱེད་རིམ་གྱི་བསྡུས་པ་གཉིས། མཐར་བླ་མ་འཁོར་
བཅས་ལ་རབ་འབྱམས་ཕྱོགས་བཅུའི་དེ་བཞིན་གཤེགས་པ་སྲས་དང་བཅས་པ་
ཐམས་ཅད་ཁབ་ལེན་ལ་ལྕགས་འདུ་བའི་ཚུལ་ལྟར་ཐིམ་ཞིང། ཐམས་ཅད་འོད་
དུ་ཞུ་བ་བདག་ལ་ཐིམ་པ་སྒྲུབ་པ། བདག་དང་ལྷ་གདོད་ནས་ངོ་བོ་དབྱེར་མེད་
གནས་ལུགས་ངོ་བོ་ཉིད་ཀྱི་གཞི་རང་བྱུང་གི་ཡེ་ཤེས་གང་ཡིན་པ་དེ་རྟོག་པ་གང་
ཡང་འོག་ཏུ་མ་གྱུར་པས་གུ་རུ། ལམ་གྱི་བྱ་རྩོལ་ལས་གྲོལ་ཏེ་འཁྲུལ་སྣང་ཡེ་
དག་འབྲས་བུ་ལྷུན་གྲུབ་པདྨ་ལྟར་རྒྱས་པ་པདྨ་དེ་ཉིད་ད་གདོད་བསྒྲུབས་ནས་གྲུབ་
18

༄༅། །ཟབ་གཏེར་ཆོས་ཀྱི་མཛོད་ཁང་།
པའི་འབྲས་བུ་མ་ཡིན་པར། རང་བྱུང་ལྷུན་གྲུབ་ཀྱི་དབྱིངས་སུ་རང་རིག་ཡེ་ཤེས་ 
ཉིད་མངོན་དུ་གྱུར་པ་སྱིདྡྷི། རང་བྱུང་ཡེ་ཤེས་གཅིག་ལ་གཞི་ལམ་འབྲས་བུ་
གསུམ་དུ་ལྡོག་པས་ཕྱེ་ཡང་ངོ་བོ་ཐ་དད་མེད་པ་དེ་ཉིད་སོ་སོ་རང་རིག་པས་མངོན་
སུམ་རྟོགས་པ་མཚོན་བྱེད་ཧཱུཾ་ཞེས་དེ་ལྟར་སྒྲུབ་པ་ཆེན་པོ་བཅས་དེ་གཉིས་རྫོགས་
རིམ་ཡིན་པས་དོན་དུ་བསྐྱེད་རྫོགས་ཟུང་འཇུག་གི་ཉམས་ལེན་དང་མ་བྲལ་བར་
གསོལ་བ་འདེབས་པར་བྱ་སྟེ། རྐང་པ་དང་པོ་ལྔས་དམིགས་ཡུལ་གསལ་བཏབ་
པས་བསྙེན་པ། དྲུག་པས་ཡུལ་དེ་ལ་ཡིད་ཆེས་པས་ཉེ་བར་བསྙེན་པ། བདུན་ 
པས་རང་དང་དབྱེར་མེད་སྒྲུབ་པ། སྔགས་ཀྱིས་ལྷ་དང་རང་སེམས་དབྱེར་མེད་ 
ཆོས་སྐུ་ཆེན་པོའི་རང་ཞལ་མཇལ་བ་སྒྲུབ་ཆེན་གྱི་ཚུལ་ཏེ། ཡན་ལག་བཞིའི་བསྙེན་
སྒྲུབ་ཀྱང་ཚང་ལ།
དེ་ལྟར་འབད་པས་དུས་ཀྱི་བསྙེན་པའི་དབང་དུ་བྱས་ན། མོས་གུས་རྩེ་གཅིག་ 
པས་སེམས་གཞན་དུ་མ་ཡེངས་པར་གསོལ་བ་རྒྱུན་ཆགས་སུ་འདེབས་པ་ནི་བསྙེན་
པ༑ དེ་ལས་ནམ་ཞིག་བྱིན་རླབས་ཀྱི་མཚན་མ་ཉེ་བར་གྱུར་པ་ཉེ་བསྙེན། དངོས་
ཉམས་རྨི་ལམ་དུ་དངོས་གྲུབ་ཀྱི་རྟགས་ངེས་པར་མཐོང་ནས་གསོལ་འདེབས་ལ་ 
འབད་པ་སྒྲུབ་པ། རང་གི་སྒོ་གསུམ་བྱིན་གྱིས་བརླབས་ནས་བླ་མ་དང་རང་
སེམས་དབྱེར་མེད་ཀྱི་དོན་རྟོགས་པ་སྒྲུབ་པ་ཆེན་པོ་ཡིན་ནོ། །དེ་ལྟར་ཡང་མངའ་ 
རིས་རིག་འཛིན་ཆེན་པོའི་གཏེར་བྱོན་བཀའ་བརྒྱད་ཡོངས་འདུས་ཀྱི་རིག་འཛིན་ 
ཕྱི་སྒྲུབ་ལས། གཅིག་ཆོག་རྒྱལ་པོ་ཚིག་བདུན་གསོལ་འདེབས་ཡིན། །སྨོན་ལམ་ 
དབང་གིས་དངོས་སུ་ཞལ་མཐོང་འགྱུར། །ཞག་བདུན་ཉེར་གཅིག་གསོལ་འདེབས་ 
བསྙེན་པ་བྱ། །དངོས་གྲུབ་བྱིན་འབེབ་བར་ཆད་ཀུན་ལས་གྲོལ། །ཞེས་དང་། གུ་
19

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རུ་ཉིད་ཀྱིས་གསུང་གིས་ཞལ་བཞེས་ལས། ཚིག་བདུན་གསོལ་འདེབས་གདུང་ 
བའི་དབྱངས་དང་བཅས ཐོད་པ་ལྟག་སྤྲོད་རོལ་མོས་དྲག་བསྐུལ་ན༔ ཨོ་རྒྱན་ 
ང་ཉིད་རྔ་ཡབ་དཔལ་རི་ནས༔ གཅེས་པའི་བུ་ངུ་མ་ཡིས་མི་བཟོད་ལྟར༔ བྱིན་ 
གྱིས་རློབ་བོ་དམ་ཚིག་ན་ར་ཀན༔ ཞེས་དང༌། བླ་མ་གསང་འདུས་ཐེམ་མེད་ 
ལས། དབང་ཆེན་སྤྲེལ་ལོ་སྤྲེལ་ཟླའི་ཚེས་བཅུ་དང་༔ དུས་ཀྱི་རྒྱལ་པོ་ཚེས་བཅུ་ 
ཐམས་ཅད་ལ༔ སྤྲུལ་པ་འཛམ་གླིང་ཁྱབ་པར་འགྱེད༔ མཆོག་ཐུན་དངོས་གྲུབ་ 
ང་ཡིས་སྟེཨྰཿ མི་ཚེ་བླ་མ་སྒྲུབ་པ་ལ༔ བསྐྱལ་ནས་ཚེ་ཡི་དུས་བྱས་ཚེ༔ ཨོ་རྒྱན་ 
ང་ཡི་ཐུགས་ཀར་ཐིམ༔ ཞེས་དང་། བླ་མ་སྒྲུབ་པའི་གསང་ཐེམ་གནད་ཡིག་ལས། 
སྒྲུབ་ཐབས་གང་བྱེད་བསྐྱེད་རིམ་ནི༔ གསལ་བར་བསྒོམ་པའི་དུས་ན་ཡང༔ ང་ 
ཉིད་དེ་ཡི་དྲུང་ན་གནས༔ མཎྜལ་མཆོད་རྫས་གཏོར་མ་ཡི༔ བཅའ་གཞི་ཤོམ་ 
པའི་དུས་ན་ཡང༔ ང་ཉིད་ཐེ་ཚོམ་མེད་པར་བྱོན༔ ཞེས་དང་། ཤ་མེད་འོད་ཀྱི་ 
གཟུགས་ཅན་ནི༔ པདྨ་འབྱུང་གནས་སྐུ་རུ་བསྒོམས༔ དེ་དུས་ཆེ་བའི་ང་རྒྱལ་ 
བསྐྱེད༔ ཅེས་དང་། ང་ཉིད་རང་དབང་མེད་པར་བྱོན༔ ཨོ་རྒྱན་པདྨ་ང་ཉིད་ལ 
མོས་གུས་གདུང་ཤུགས་དྲག་པོ་ཡིས༔ གསོལ་བ་དྲག་ཏུ་བཏབ་པའི་ཚེ ང་ 
ཉིད་དེ་ཡི་དྲུང་དུ་བྱོནཿ༔ ཞེས་དང་། སྐྱིད་སྡུག་ལེགས་ཉེས་ལ་སོགས་པཿ ཤི་ 
གསོན་ཚེ་འདི་ཕྱི་མ་སོགསཿ༔ གནས་སྐབས་མཐར་ཐུག་ཐམས་ཅད་དུཿ སྐྱིད་ 
སྡུག་རེ་ལྟོས་ཁྱེད་ཤེས་པའི༔ བདག་ལ་རེ་ས་གཞན་ན་མེད༔ ཨོ་རྒྱན་མཁྱེན་ནོ་ 
སྙམ་པ་ཡི༔ བློ་ཡི་ཡང་ཡང་གཏད་པར་བྱ༔ ཞེས་དང་། ང་བསྒྲུབས་སངས་རྒྱས་ 
ཐམས་ཅད་འགྲུབ༔ ང་མཐོང་སངས་རྒྱས་ཐམས་ཅད་མཐོང༔ ང་ནི་བདེ་གཤེགས་ 
འདུས་པ་ཡིན༔ ཞེས་དང་། མོས་གུས་ཅན་གྱི་དྲུང་དུ་ནི ང་ཉིད་འདུ་འབྲལ་
20

༄༅། །ཟབ་གཏེར་ཆོས་ཀྱི་མཛོད་ཁང་།
མེད་པར་གནས༔ ཞེས་དང་། ནམ་མཁའི་མཐར་ཐུག་ཅི་ཙམ་པ༔ སེམས་ཅན་ 
མཐའ་ཡང་དེ་བཞིན་ཏེ༔ ཅི་ཙམ་ལས་དང་ཉོན་མོངས་མཐའ༔ བདག་གི་ཕྲིན་ 
ལས་དེ་ཙམ་མྱུར ཞེས་དང་། བླ་མ་གསང་བ་འདུས་པའི་སྒྲུབ་པ་ལུང་གི་བྱང་ 
བུ་ལས། འབྲས་བུ་གསང་སྔགས་རྡོ་རྗེ་ཡི༔ རྒྱུད་དང་ལུང་ཆེན་ཀུན་ལས་ཀྱང་༔ 
ཚོགས་གཉིས་མྱུར་རྫོགས་སྙིང་པོ་ཡི༔ དོན་རྟོགས་འདོད་ན་བླ་མ་བསྒྲུབཿ ཅེས་
གསུངས། བདུད་རྩི་འབྱུང་རྒྱུད་ལས༔ ལྷ་སྐུ་འབུམ་ཕྲག་བསྒོམས་པ་བས༔ བླ་ 
མའི་སྐུ་གཅིག་སྒོམ་པ་མཆོགཿ ཅེས་སོགས་གསུངས་པ་དང་། རཏྣ་གླིང་པའི་ 
གཏེར་བྱོན་ཚེས་བཅུ་བསྐུལ་ཐབས་ལས༔ བདག་འདྲ་པདྨ་འབྱུང་གནས་ཀྱིསཿ 
གཞན་ཕན་དགེ་བའི་བསམ་པ་ཡིས༔ དུས་རེར་སྤྲུལ་པའི་གཏེར་སྟོན་རེ༔ དེ་ 
ཡིས་སྤྱོད་པ་ཟབ་གཏེར་རེ༔ ཞེས་སོགས་དང༌།
མདོར་ན་གང་འདུལ་བསམ་ཡས་མོདཿ ཨོ་རྒྱན་སྐུ་དྲིན་མི་ཆུང་ཆེ༔ ཡུལ་ 
ཕྱོགས་རེ་ལ་གནས་ཆེན་རེ དེ་ཡང་ཨོ་རྒྱན་བརྗེད་རྡོ་ཡིན༔ ས་མཚམས་རེ་ལ་ 
གཏེར་ཁ་རེ དེ་ཡང་ཨོ་རྒྱན་བརྗེད་རྡོ་ཡིན ཞེས་སོགས་དང༌། དེ་བཞིན་དུ་ 
ཡུལ་གྲོང་རེ་ལ་བན་སྔགས་རྣམས་ཀྱིས་ཆོས་ལུགས་དང་གདུག་པ་འདུལ་ཐབས་ 
སོགས་སྣ་ཚོགས་པའི་ཐབས་རྣམས་ཀྱང་ཨོ་རྒྱན་བརྗེད་རྡོ་ཡིན། ཞེས་དང་། མདོར་ 
ན་གང་འདུལ་བསམ་ལས་འདས༔ ཐམས་ཅད་ཨོ་རྒྱན་བརྗེད་རྡོ་ཡིན༔ མ་ 
འོངས་ང་ལ་མོས་བྱེད་རྣམས༔ ང་ལ་མོས་པ་སུས་བྱས་པ༔ དེ་ཡི་རྩ་ན་ང་ཉིད་ 
འདུག༔ ཟླ་བ་ཚེས་བཅུ་ཤར་རེས་ཀྱི ང་ཡི་བརྗེད་རྡོ་སུས་འཛིན་པ༔ དེ་དང་ 
ང་ལ་འདུ་འབྲལ་མེད༔ ཅེས་དང༌། པད་འབྱུང་རྫུན་ཚིག་མི་སྨྲ་ཡི༔ དགའ་ 
བར་སོམས་ཤིག་མོས་བྱེད་རྣམསཿ ཞེས་དང༌། བོད་གྱི་རྒྱལ་བློན་བུ་སློབ་ལ༔
21

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བྱུང་ངོ་ཟླ་བའི་ཚེས་བཅུ་ལཿང་ཉིད་འབྱོན་པའི་དབུ་བསྙུང་མཛདཿཔདྨ་ 
འབྱུང་གནས་གཞན་མི་བསླུ༔ ཞེས་སོགས་དང༌། ཚིག་བདུན་མ་ཡིས་གསོལ་བ 
བཏབ༔ བྱིན་རླབས་ཆུ་བོའི་རྒྱུན་བཞིན་འབེབས༔ ཐམས་ཅད་ཉམས་འབར་ 
བྱིན་ཕེབས་ཚེ༔ དེ་ཚེ་ང་ཉིད་ཕེབས་པའི་རྟགས༔ ཞེས་དང་། དོན་ལ་ང་ལ་ 
འགྲོ་འོང་མེད༔ རང་གི་ལས་དང་སྒྲིབ་པ་ནི དེ་ཉིད་ནམ་དག་ང་དང་མཇལ༔ 
སྨོན་ལམ་ཀུན་རྫོབ་གདུལ་བྱའི་ངོས༔ སྲིན་ཡུལ་བཞུགས་པ་བདེན་མོད་ཀྱི༔ 
ཐུགས་རྗེ་རྒྱུན་ཆད་མེད་པའི་ཕྱིར༔ སུ་མོས་རྩ་ན་ང་ཉིད་འདུག༔ ཅེས་དང་། 
འདི་ལྟར་ང་ཡི་ཚེས་བཅུ་ལ༔ བརྩོན་ཞིང་གསོལ་བ་འདེབས་པ་དེ༔ འཁོར་བར་ 
ལྟུང་བའི་ངེས་ཤེས་ཀྱི༔ གློ་སྙིང་བྲང་གསུམ་ང་ལ་གཏོད༔ ཅེས་སོགས་རྡོ་རྗེའི་ཞལ་ 
བཞེས་བསླུ་མེད་མང་པོ་དང་། པདྨ་བཀའ་ཡི་ཐང་ཡིག་ལས་ལྷ་ལྕམ་ལ་གསུངས་ 
པ༑ སངས་རྒྱས་གདུལ་ཞིང་ཁྱད་པར་འཕགས་པ་རུ འགྲོ་རེའི་མདུན་དུ་སྤྲུལ་ 
སྐུའི་སྟོན་པ་འབྱོན༔ སྔོན་ཚེ་སྣང་བ་མཐའ་ཡས་འོད་དཔག་མེདཿ རི་བོ་ཏ་ལར་ 
མགོན་པོ་སྤྱན་རས་གཟིགས༔ དྷ་ན་ཀོ་ཤར་པདྨ་འབྱུང་གནས་སྐུ༔ མཚོན་ཚུལ་ 
ཙམ་ལ་གསུམ་དུ་སྣང་གྱུར་ཀྱང༔ དོན་ལ་དབྱེར་མེད་སོ་སོར་ཐ་མི་དད༔ ཆོས་ 
དབྱིངས་གནས་སུ་ཀུན་ཏུ་བཟང་པོ་དང༔ སྟུག་པོ་བཀོད་པར་རྡོ་རྗེ་འཆང་ཆེན་ 
པོ༔ རྡོ་རྗེ་གདན་དུ་ཐུབ་པ་ཆེན་པོ་ཉིད༔ གཉིས་མེད་པདྨ་ང་རུ་ལྷུན་གྱིས་གྲུབཿ 
འགྲོ་དོན་ཀུན་ལས་བྱིན་རླབས་རྨད་པོ་ཆེ༔
ཞེས་དང་། ཚོགས་གཉིས་མཐར་ཕྱིན་ཡོན་ཏན་རབ་རྫོགས་པ༔ སྲས་ཀྱི་མཆོག་ 
གྱུར་སྤྲུལ་པ་བསམ་མི་ཁྱབ༔ འདས་དང་མ་འོངས་ད་ལྟ་ཐམས་ཅད་དུ༔ བསྟན་ 
པའི་རྒྱལ་མཚན་ཕྱོགས་བཅུར་རབ་ཏུ་འཛུགསཿ ཞེས་དང་། གསོལ་འདེབས་
22

༄༅། །ཟབ་གཏེར་ཆོས་ཀྱི་མཛོད་ཁང་།
ལེའུ་བདུན་པའི་མཚོ་རྒྱལ་ལ་གདམས་པའི་ཡིག་ཆུང་ལས། ང་ཉིད་ཆོས་སྐུའི་ 
སངས་རྒྱས་ཐམས་ཅད་ཀྱིས་བྱིན་གྱིས་བརླབས། ལོངས་སྤྱོད་རྫོགས་སྐུའི་སངས་ 
རྒྱས་ཐམས་ཅད་ཀྱིས་དབང་བསྐུར། སྤྲུལ་སྐུའི་སངས་རྒྱས་ཐམས་ཅད་ཀྱིས་བཀའ་ 
བསྒྲོས་མཛད་དེ། ལྷོ་འཛམ་བུའི་གླིང་དུ་སངས་རྒྱས་ཀྱི་བསྟན་པ་དར་བར་བྱ་ 
བ་དང༌། གསང་སྔགས་འབྲས་བུའི་ཆོས་ཀྱིས་འགྲོ་བ་འདྲེན་པའི་ཕྱིར། རིན་ཆེན་ 
མཚོ་གླིང་པདྨའི་སྡོང་པོ་ལས། །རང་བྱུང་སྤྲུལ་པའི་སྐུ་རུ་བརྡ་ཡིས་འོང་། །གང་ 
ཞིག་ལས་ཅན་སྐྱེས་བུ་དད་པ་ཅན། །བདག་ལ་གདུང་བའི་སེམས་ཀྱིས་གསོལ་ 
འདེབས་ན། །རྒྱུ་འབྲས་རྟེན་འབྲེལ་སྨོན་ལམ་ཁྱད་པར་གྱིས། །སངས་རྒྱས་གཞན་ 
པས་བདག་ཉིད་ཐུགས་རྗེ་མྱུར། །མཚོ་རྒྱལ་མོས་པས་རྒྱུན་དུ་གསོལ་བ་ཐོབ། ། 
ཅེས་དང༌། པདྨ་བཀའ་ཐང་ལྷ་ལྕམ་ཞུས་ལེན་ལས། སྨོན་ལམ་གང་བཏབ་དེ་ 
ཡིས་དེ་འཐོབ་བྱེད། །གསོལ་བཏབ་པད་འབྱུང་ང་ལས་དགོས་འདོད་འབྱུང་། ། 
ཞེས་དང་། བླ་མ་སྒྲུབ་པའི་གནད་ཡིག་ལས། སྤྲེལ་ལོ་སྤྲེལ་ཟླའི་ཚེས་བཅུའི་ཉིན་ 
ཞག་ལ ཨོ་རྒྱན་བདག་ཉིད་བོད་ཡུལ་ཐམས་ཅད་དུ༔ ངེས་པར་འབྱོན་པ་ང་ 
ཡི་ཐ་ཚིག་ཡིན༔ ཟླ་རེའི་ཚེས་བཅུ་བྱུང་ངོ་ཅོག་ལ་ཡང་༔ སྤྲུལ་པས་བོད་ཁམས་ 
ཁྱབ་པར་མི་འབྱོན་རེ༔ དམ་ཚིག་ཡིན་ནོ་པད་འབྱུང་བསླུ་མི་སྲིད༔ བདག་ལ་ 
བློ་གཏད་མོས་གུས་བྱེད་པ་རྣམས༔ སྤོད་ལྡན་གཏོར་མ་རིན་ཆེན་འབར་བ་ 
བཞེངས༔ ཐོད་པ་ལྟག་སྤྲོད་རོལ་མོའི་སྒྲས་བསྐུལ་བཞིན༔ ཚིག་བདུན་གསོལ་ 
འདེབས་གདུང་བའི་དབྱངས་ཀྱིས་བོས༔ ཨོ་རྒྱན་ང་ཉིད་རྔ་ཡབ་དཔལ་རི་ནས༔ 
གཅེས་པའི་བུ་ངུ་མ་ཡིས་མི་བཟོད་ལྟརཿ བྱིན་གྱིས་རློབ་བྱོན་དམ་ཚིག་ན་ར་ 
ཀན༔ ཞེས་སོགས། རྡོ་རྗེའི་ཞལ་བཞེས་བསླུ་མེད་མང་པོ་གསུངས་པ་དང་། རཏྣ་གླིང་
23

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པའི་སྙན་བརྒྱུད་ནོར་བུའི་མཛོད་ཁང་སྐབས་བཞི་པར་མཚོ་རྒྱལ་གྱི་ཞལ་གདམས་
སུ༑ སྐབས་སུ་རི་རྩེ་ལུང་སྟོང་སྣང་བ་གར་བདེའི་སར་ཕྱིན་ལ། གསོལ་བ་འོ་དོད་ 
བརྒྱལ་ཐབས་སུ་མགོ་བོ་འགས་པ་འདྲ་བར་གདབ། ངེས་འབྱུང་དང་སྐྱོ་ཤས་
མོས་གུས་ཀྱི་ངང་ནས་མཆི་མ་སྲན་འབྲུ་ཙམ་རེས་ལས་སྒྲིབ་ཚན་པོ་ཆེ་འདག་པས་
གནད་ཆེ། ཉམས་བྱུང་རྒྱལ་དུ་བསྐྱང་།
ཞེས་དང་། རིག་འཛིན་གཏེར་བདག་གླིང་པའི་གཏེར་བྱོན་བླ་མ་དྲག་པོའི་ལོ་ 
རྒྱུས་ལས། ཁྱད་པར་བྱིན་རླབས་དངོས་གྲུབ་མྱུར་འདོད་ན༔ པདྨ་ང་བསྒོམ་མཆོད་ 
དང་སུས་སྒྲུབ་པ༔ ཇི་ལྟར་ཡིད་བཞིན་ནོར་བུ་རིན་ཆེན་ལ༔ གསོལ་བཏབ་ 
དགོས་འདོད་ངང་གིས་འབྱུང་བ་བཞིན༔ རྒྱལ་བ་རྒྱ་མཚོས་བྱིན་རློབ་བུ་བཞིན་ 
སྐྱོང་༔ དམ་ཅན་མཁའ་འགྲོའི་དངོས་གྲུབ་ཆར་ལྟར་འབེབ༔ སྣང་སྲིད་དྲེགས་ 
པས་ཇི་བཅོལ་ལས་རྣམས་སྒྲུབ༔ ཕྲིན་ལས་ལྷུན་གྲུབ་མཐའ་ཡས་སེམས་ཅན་སྒྲོལ༔ 
དེ་དག་ཐམས་ཅད་བདག་ཉིད་བརྟེན་ལས་འབྱུང་༔ ཐེ་ཚོམ་སྤོངས་ལ་འབད་ 
པས་ཉམས་སུ་ལོངས༔ བསླུས་ན་པད་འབྱུང་ཞན་ནོ་རྗེ་འབངས་རྣམས༔ ཞེས་ 
གསུངས་པ་ལྟར་ནམ་ཡང་མི་བསླུ་བའི་རྡོ་རྗེའི་ཐ་ཚིག་འདི་དག་སྙིང་ལ་འཆང་ 
སྟེ་སྐྱབས་གནས་གཅིག་ཆོག་ཀུན་འདུས་ཡིད་བཞིན་ནོར་བུར། གུ་རུ་ཉིད་བཟུང་
ནས་མོས་གུས་ཐང་ལྷོད་མེད་པར་གསོལ་འདེབས་ཀྱི་རྒྱལ་པོ་ཁོ་ན་ལ་ཡི་དམ་དུ་ 
གཟུང་བར་བྱ་སྟེ། བླ་མ་དགོངས་འདུས་སྐུ་རྒྱུད་ཤེལ་གྱི་རི་བོ་ལས། དྲི་མེད་ 
མཚོ་གླིང་གེ་སར་རྒྱས་པའི་སྟེང་༔ མངལ་གྱིས་མ་གོས་པདྨ་བཛྲ་རྩལ༔ བདེ་ 
བའི་རོ་འབྱིན་ལྷ་ལྕམ་མནྡྷ་རཿ ཐབས་ཤེས་བདེ་སྟོང་གར་གྱི་དབང་ཕྱུག་མཆོགཿ༔ 
རྒྱལ་བ་ཡོངས་ཀྱི་ཐུགས་བཅུད་འདུས་པ་སྟེ དེ་ཡི་རྩལ་ལས་རྣམ་འཕྲུལ་དུ་
24

༄༅། །ཟབ་གཏེར་ཆོས་ཀྱི་མཛོད་ཁང་།
མར་སྣང་༔ ཞེས་གསུངས་པ་ལྟར། གུ་རུ་རིན་པོ་ཆེ་འཁོར་དཔའ་བོ་མཁའ་འགྲོ་ 
དང་བཅས་པ་རྩེ་གཅིག་ཏུ་གསལ་བཏབ་ལ། གསོལ་འདེབས་ཀྱིས་རྒྱུད་བསྐུལ་
ཞིང་དབང་དང་བྱིན་རླབས་ཡང་ཡང་ལེན་པའི་འདུན་པ་མ་བོར་བའི་ཐུན་དངོས་ 
གཞི་ཅི་ནུས་སུ་བསྐྱང་། ཐུན་མཚམས་རྣམས་སུ་ཡང་སྣང་བ་ཐམས་ཅད་བླ་མའི་ 
རྣམ་རོལ་ཏུ་མོས་ཤིང་། དག་སྣང་དང་སྙིང་རྗེ་བྱང་ཆུབ་ཀྱི་སེམས་ལ་རྩལ་སྦྱང་ 
བར་བྱ་སྟེ། ལུང་གོང་གི་འཕྲོས་སུ། སྙིང་རྗེ་བྱང་ཆུབ་སེམས་བསྒོམ་ལ༔ རང་གི་ 
བསམ་རྒྱུད་བྱིན་གྱིས་བརླབ༔ གང་སྡོད་ཨོ་རྒྱན་གནས་སུ་མོས༔ ས་ཕྱོགས་ཐམས་ 
ཅད་བྱིན་གྱིས་བརླབ༔ ཁང་པ་གཞལ་ཡས་ཁང་དུ་དམིགས༔ གནས་མལ་བྱིན་ 
གྱིས་བརླབ་པར་བྱ༔ གང་ཚོགས་ལྷ་ཡི་རྣམ་པར་བལྟ༔ ཡེ་ཤེས་ལྷ་རུ་བྱིན་གྱིས་ 
བརླབ༔ བཟའ་བཏུང་བདུད་རྩིར་མོས་བྱས་ཏེ༔ མཆོད་པའི་རྫས་སུ་བྱིན་གྱིས་ 
བརླབ༔ དེ་ལྟར་བྱིན་རླབས་རྣམ་ལྔ་ལས༔ སྤྲོས་པའི་ཡན་ལག་བསམ་མི་ཁྱབཿ 
ཞེས་གསུངས་པ་ལྟར། ཉམས་སུ་བླངས་པས་མཆོག་ཐུན་གྱི་དངོས་གྲུབ་ལ་རང་ 
དབང་འབྱོར་བར་འགྱུར་རོ།། །།
༈ གཉིས་པ་ནང་སྦས་དོན་ལྟར་བཤད་པ་ལ། གྲོལ་ལམ་ལྟར་བཤད་པ་དང་། 
ཐབས་ལམ་ལྟར་བཤད་པ། དེ་གཉིས་ཀྱི་ལ་བཟླ་བའི་མན་ངག་ལྟར་བཤད་པ་ 
གསུམ་གྱི་དང་པོ། ཧཱུྃ་ཞེས་འཁོར་འདས་ཀུན་གྱི་གནས་ལུགས་རང་བྱུང་གི་ཡེ་
ཤེས་རང་གསལ་མཚོན་པ་ཐུགས་ཀྱི་ས་བོན་དང་པོར་སྨྲོས་ནས། ཨོ་རྒྱན་ཡུལ་ 
ཞེས་པ་གསང་སྔགས་འབྱུང་བའི་གནས་ཁྱད་པར་ཅན་ཡིན་པས་དེ་ནི་ནང་དོན་ 
གྱི་སྐབས་སུ་རང་གི་སེམས་ཉིད་གསང་སྔགས་ཀྱི་གནས་ཡིན་པས་དེ་ལ་གོ་བར་
བྱའོ། །ནུབ་བྱང་ཞེས་པ་འདམ་སོགས་སུ་ཆུད་པ་དང༌། དེ་ལས་གྲོལ་བའང་
25

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འཇུག་པས། སྐབས་འདིར་ནུབ་ཀྱི་སྒྲས་འཁོར་བ་དང་། བྱང་གི་སྒྲས་རྣམ་བྱང་ 
མཚོན་པར་བྱེད་དེ། མྱ་ངན་འདས་མདོ་ལས། དེ་བཞིན་གཤེགས་པ་བལྟམས་ 
པའི་ཚེ་ནུབ་ཕྱོགས་སུ་གོམ་པ་བདུན་བོར་བ་ནི་སྐྱེ་བ་ཟད་པ་དང་རྒ་བ་དང་འཆི་
བ་མེད་པའི་སྐུ་ཐ་མ་བསྟན་པའི་ཕྱིར་རོ། །བྱང་ཕྱོགས་སུ་གོམ་པ་བདུན་བོར་བ་ 
ནི༑ སྲིད་པའི་འཁོར་བ་ཐམས་ཅད་ལས་གྲོལ་བར་བསྟན་ཏོ། །ཞེས་གསུངས་པ་ 
ལྟ་བུའོ། །མཚུམས་ཞེས་པས། སྲིད་ཞིའི་མཐའ་ལ་མི་གནས་པར་བསྟན་ཏེ། དངོས་ 
སུ་མཚམས་ཞེས་ཀྱང་དམིགས་སུ་མེད་མོད་མཐའ་བྲལ་ལ་དབུ་མའི་ལམ་ཟེར་ 
བ་བཞིན་ནོ། །དེས་ནི་སེམས་ཉིད་འཁོར་འདས་ཀྱི་སྐྱོན་ཡོན་གང་གིས་ཀྱང་མ་ 
གོས་པ་གདོད་མ་གཞིའི་གནས་ལུགས་འདི་ནི་ལྟ་བའི་ཡུལ་སྤྱིའི་ཆ་ནས་བསྟན་ 
པའོ། །དེའི་རང་བཞིན་མ་ནོར་བར་རྟོགས་པ་ཅི་ལྟ་བུ་ཞེ་ན། པདྨ་ཞེས་དབྱིངས་ 
ཀ་དག་སྟོང་པ་ཉིད་དམིགས་པའི་མཚན་མ་ཐམས་ཅད་ཡེ་ནས་རྣམ་པར་དག་ 
པའི་བདག་ཉིད་པདྨ་ལྟར་སྐྱོན་དང་བྲལ་ཏེ་གང་དུའང་མི་གནས་པའི་ངོ་བོ་དེ་
ནི་རྟོགས་བྱའི་ཡུལ་གྱི་ཚུལ་དུ་བཞག་ཅིང་། དེ་རྟོགས་བྱེད་ལྷུན་གྱིས་གྲུབ་པར་ 
རང་འོད་གསལ་བའི་རིག་པ་ཡེ་ཤེས་ནི། ལྷག་པར་བཞད་ཅིང་གསལ་བ་གེ་སར་ 
༣
གྱི་སྒྲས་མཚོན་ནས་བསྟན་ཏེ། ཡུལ་ཅན་རིག་པའི་རྡོ་རྗེའོ། ། 
དེ་གཉིས་ཐ་དད་དུ་མི་ཕྱེད་པ་རྡོ་རྗེ་ལྟར་གྱུར་པ། ཡུལ་དང་ཡུལ་ཅན་དབྱེར་ 
མེད་དུ་རྟོགས་པའི་ཡེ་ཤེས་མཉམ་པ་ཉིད་ནི། པདྨའི་མེ་ཏོག་དང་ཟེའུ་འབྲུ་གཉིས་ 
ཟུང་འབྲེལ་དུ་འཛིན་པའི་སྡོང་པོ་ཞེས་པའི་སྒྲས་བསྟན་ཏེ། དེ་ལྟར་དབྱིངས་ 
དང་ཡེ་ཤེས་ཟུང་དུ་འཇུག་པ་དེ་ནི་མངོན་རྟོགས་ཀྱི་རིམ་པས་ཡུལ་ཡུལ་ཅན་དུ་ 
བཞག་ཀྱང་། དོན་ལ་ཡུལ་སྔོན་དུ་ཡོད་པ་ལ་རིགས་པས་གཟོད་རྟོགས་པ་ལྟ་བུ་
26

༄༅། །ཟབ་གཏེར་ཆོས་ཀྱི་མཛོད་ཁང་།
མིན་པར། གདོད་ནས་དབྱིངས་ཡེ་ངོ་བོ་དབྱེར་མེད་དུ་བཞུགས་པར། རང་བྱུང་
བདེ་བ་ཆེན་པོའི་ཡེ་ཤེས་ནི།སེམས་ཀྱི་ཆོས་ཉིད་དམ་གཉུག་མ་འོད་གསལ་བའི་
སེམས་ཞེས་བྱ་ལ་འཁོར་འདས་དང་འདུས་བྱས་འདུས་མ་བྱས་ཀྱི་ཆོས་ཀུན་གྱི་
གཞིར་གྱུར་པ་སོ་སོ་རང་གིས་རིག་པར་བྱ་བ་ལས། ཡོད་མེད་ཡིན་མིན་གྱི་མཐའ་ 
ཐམས་ཅད་དང་བྲལ་བས་སྨྲ་བསམ་བརྗོད་པ་ལས་འདས་པ་སྟེ། དོ་ཧ་ལས། སེམས་ 
ཉིད་གཅིག་པུ་ཀུན་གྱི་ས་བོན་ཏེ། །གང་ལས་སྲིད་དང་མྱ་ངན་འདས་འཕྲོ་བ། ། 
འདོད་པའི་འབྲས་བུ་སྟེར་བར་བྱེད་པ་ཡི། །ཡིད་བཞིན་ནོར་འདྲའི་སེམས་ལ་ 
ཕྱག་འཚལ་ལོ། །ཞེས་དང་། ཡུམ་ལ་བསྟོད་པ་ལས། སྨྲ་བསམ་བརྗོད་མེད་ཤེས་ 
རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ 
ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་དང་། 
རིག་པ་རང་ཤར་གྱི་རྒྱུད་ལས། རིག་པའི་རྩ་བ་ཤེས་ན་ཆོས་རྣམས་ཀུན་གྱི་སྡོང་ 
པོ་ཡིན། ཞེས་དང་། སྐྱེ་དང་འཆི་མེད་རིག་པ་ཆོས་ཀྱི་སྐུ། །རྟོག་མེད་ངང་དུ་ 
གཉིས་མེད་ཚུལ་གྱིས་རྟོགས། །ཀུན་ལ་ཡོངས་སུ་ཁྱབ་པས་སྣང་མཐའ་ཡས། ། 
སྣང་སྲིད་ཀུན་ཁྱབ་ཀུན་གཞིའི་ཀློང་ཡངས་ན། །རིག་པ་རང་ཁྱབ་ཡེ་ཤེས་རོལ་ 
པར་སྣང་། །མཐའ་ལ་ཐུག་མེད་ཡེ་ཤེས་རང་ལ་ཡོད་པའོ། །ཞེས་དང་། 
རྫོགས་ཆེན་ཆོས་ཉིད་བྱང་ཆུབ་སེམས་རྣམ་དག་སྟོན་པའི་རྒྱུད་ལས། རང་བྱུང་
སངས་རྒྱས་པདྨའི་སྙིང་པོ་ཅན། །གཉིས་སྣང་གཉིས་མེད་བདེ་ཆེན་ཁྱབ་པའི་ 
དབྱིངས། །སྟོན་པ་གནས་འཁོར་བསྟན་པ་གཉིས་མེད་པའི། །དུས་གསུམ་ཉིད་ན་ 
རབ་ཏུ་མཐར་ཕྱིན་པ། །ཐམས་ཅད་གཉིས་མེད་བྱིན་གྱིས་རླབས་ལས་སྣང་། །དེ་ 
དག་བདེ་བ་ཆེན་པོའི་ཆོས་ཉིད་དོ། །ཞེས་དང་། མེ་ལྕེ་ཕྲེང་བའི་རྒྱུད་ལས།
27

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དབྱིངས་དང་ཡེ་ཤེས་གཉིས་སུ་མེད། །དངོས་པོ་རོ་མཉམ་མཐའ་ཡས་པའི། ། 
སེམས་ཀྱི་དེ་ཉིད་ལ་གནས་པ། །བཞི་པའི་དཔལ་ལྡན་ཧེ་རུ་ཀ །ཞེས་དང་། ཀྱེ་ 
རྡོ་རྗེ་སོགས་ལས། ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད། ། 
རུ་ནི་ཚོགས་དང་བྲལ་བ་ཉིད། །ཀ་ནི་གང་དུའང་མི་གནས་པའོ། །ཞེས་དང་།
རྡོ་རྗེ་མི་ཕྱེད་ཅེས་བྱར་བརྗོད། །སེམས་དཔའ་སྲིད་པ་གསུམ་གཅིག་པ། །འདི་
ནི་ཤེས་རབ་རིགས་པ་ཡིས། །རྡོ་རྗེ་སེམས་དཔའ་ཞེས་བྱར་བརྗོད། །ཅེས་དང་། 
དཔལ་མཆོག་དང་པོ་སོགས་ལས། ཐོག་མཐའ་མེད་པའི་སེམས་དཔའ་ནི། །རྡོ་ 
རྗེ་སེམས་དཔའ་བདེ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམ་ 
ཚུལ་བདག་པོའི་བདག །ཅེས་དང་། ཀྱེ་རྡོ་རྗེ་ལས། རྟག་ཏུ་རང་བཞིན་བདེ་བ་ 
ཅན། །འཇིག་རྟེན་ཁམས་ནི་གང་དུ་ཡང་། །སངས་རྒྱས་གཞན་དུ་རྙེད་མི་འགྱུར། 
སེམས་ནི་རྫོགས་པའི་སངས་རྒྱས་ཉིད། །ཅེས་དང༌། དུས་ཀྱི་འཁོར་ལོ་བསྡུས་ 
པའི་རྒྱུད་ལས། སེམས་ནི་དག་ན་མི་དེ་ཡང་ནི་རྒྱལ་བའི་དབང་པོར་འགྱུར་ཏེ་ 
རྒྱལ་བ་གཞན་གྱིས་ཅི་ཞིག་བྱ། །ཞེས་དང་། 
སེམས་ཅན་རྣམས་ནི་སངས་རྒྱས་ཡིན་ཏེ་སངས་རྒྱས་ཆེན་པོ་གཞན་འདིར་འཇིག་ 
རྟེན་ཁམས་ན་ཡོད་མ་ཡིན། །ཞེས་དང༌། བདེ་མཆོག་ལས། འགྲོ་བ་འདི་དག་ 
རང་བཞིན་གྱིས། །གྲུབ་པའི་དཀྱིལ་འཁོར་ལ་གནས་པའོ། །ཞེས་དང་། གདན་ 
བཞི་པ་ལས། དངོས་དང་དངོས་མེད་རྣམ་པར་གྲོལ། །དག་དང་མ་དག་རབ་ཏུ་ 
སྤངས། །དངོས་པོ་གཉིས་ནི་རབ་སྤངས་པས། །གཉིས་མེད་ཆོས་ཞེས་བྱ་བ་སྟེ། ། 
ཞེས་དང༌། འཁོར་ལོ་སྡོམ་པ་གསང་བ་བསམ་གྱིས་མི་ཁྱབ་པའི་རྒྱུད་ཀྱི་རྒྱལ་ 
པོ་ལས། རྟག་ཆད་སྐྱེ་འགག་ལ་སོགས་པའི། །མཐའ་སྤངས་སེམས་ཉིད་རང་
28

༄༅། །ཟབ་གཏེར་ཆོས་ཀྱི་མཛོད་ཁང་།
རིག་ཅིང༌། །གདོད་ནས་སྤྲོས་བྲལ་བདེ་བ་ཉིད། །དེ་དོན་བསམ་གྱིས་མི་ཁྱབ་ 
ངེས། །ཞེས་དང༌། རྡོ་རྗེ་སེམས་དཔའ་ནམ་མཁའ་དང་མཉམ་པའི་རྒྱུད་ལས། 
སེམས་ཉིད་རང་བྱུང་རྡོ་རྗེ་ལ། །མ་སྐྱེས་པས་ན་འཇིག་པ་མེད། །འདུ་འབྲལ་ 
མཁའ་ལྟར་དག་པ་ཡི། །བྱང་ཆུབ་ཚུལ་འདི་བསྟན་པའོ། །ཞེས་དང་། གསང་བ་ 
སྙིང་པོ་ལས། གཅིག་དང་དུ་མར་བྲལ་བ་ཡི། །མཐའ་དང་དབུས་མེད་དེ་བཞིན་ 
ཉིད། །སངས་རྒྱས་ཀྱིས་ཀྱང་མི་གཟིགས་ཏེ། །རང་བྱུང་ཡེ་ཤེས་གནས་མེད་སྣང་། ། 
ཞེས་དང༌། ཀྱཻ་རྡོ་རྗེ་ལས། ཡེ་ཤེས་འདི་ནི་ཆེས་ཕྲ་ཞིང༌། །རྡོ་རྗེ་ནམ་མཁའི་ 
དཀྱིལ་ལྟ་བུ། །རྡུལ་བྲལ་མཐའ་སྟེ་ཞི་བ་ཉིད། །ཁྱོད་ཉིད་ཀྱང་ནི་ཁྱོད་ཀྱི་ཕ། ། 
ཞེས་དང༌། དེར་ནི་ཐོག་མ་དབུས་མཐའ་མེད། །སྲིད་མེད་མྱ་ངན་འདས་པ་ 
མེད། །བདག་མེད་གཞན་ཡང་མེད་པ་ཉིད། །འདི་ནི་མཆོག་ཏུ་བདེ་ཆེན་ཉིད། ། 
ཅེས་དང་། རྡོ་རྗེ་སེམས་དཔའ་ནམ་མཁའ་ཆེ་དང་ཀུན་བྱེད་རྒྱལ་པོ་ལས་ཀྱང་། 
རྡོ་རྗེ་སེམས་དཔའ་ནམ་མཁའ་ཆེ། །ཀུན་བཟང་ཡངས་པ་ཆོས་ཀྱི་དབྱིངས། ། 
རྣམ་དག་ལམ་ཆེན་ཀུན་སྒྲོལ་ཕྱིར། །མི་སྐྱེ་མི་འགག་ཅིར་མི་དགོངས། །ཞེས་ 
དང་། མཉམ་སྦྱོར་ལས། ཆོས་དབྱིངས་མཉམ་དང་མི་མཉམ་པའི། །ནམ་མཁའི་ 
དབྱིངས་ཀྱི་མཐའ་ཀླས་པའི། །དངོས་པོ་ཐམས་ཅད་དེ་ཡིན་ཏེ། །ནམ་མཁའ་ 
ཀུན་གྱི་སྐབས་ན་དཔལ། །རྡོ་རྗེ་སེམས་དཔའ་དེ་བཞིན་གཤེགས། །སངས་རྒྱས་ 
ཐམས་ཅད་མཉམ་སྦྱོར་བ། །མཁའ་འགྲོ་སྒྱུ་མ་བདེ་བའི་མཆོག །ཅེས་དང་། ཧེ་ 
རུ་ཀའི་གལ་པོ་ལས། ཡང་དག་གྲུབ་པ་གཅིག་པུ་ནི། །སངས་རྒྱས་བདེ་ཆེན་ཀུན་ 
འདུས་པ། །རྣལ་འབྱོར་ཟབ་མོ་སྐུ་གསུམ་རྫོགས། །མཁའ་གྲོ་སྒྱུ་མ་བདེ་མཆོག་ 
བདེ། །ཞེས་དང་། དུས་ཀྱི་འཁོར་ལོ་བསྡུས་པའི་རྒྱུད་ལས། གང་ཕྱིཪ་ཨ་སོགས་
29

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཀ་སོགས་རི་བོང་ཅན་དང་ཉིན་བྱེད་གཅིག་ཉིད་རྡོ་རྗེ་ཅན་གྱི་གདན་མིན་ཞིང་། ། 
ཧཱུཾ་ཡིག་ཉིད་ཀྱི་མཚན་མ་དང་ནི་ཡོངས་སུ་གྱུར་པ་གཞན་པ་ཁ་དོག་གཟུགས་དག་ 
མི་འདོད་དེ། །འགྱུར་མེད་དག་གིས་བསྐྱེད་ཅིང་འགྱུར་བ་ཉམས་པར་གྱུར་པ་ 
མཆོག་གི་དབང་པོ་དག་དང་ལྡན་པ་ནི། །རྣམ་པ་ཀུན་ལྡན་ཐིག་ལེ་མཐའ་དག་ 
རྒྱལ་བའི་བདག་པོ་སྣ་ཚོགས་སྒྱུ་མ་འཛིན་པ་འདི་ལའོ། །
ཞེས་དང་། དུས་ཀྱི་འཁོར་ལོ་རྩ་བའི་རྒྱུད་ལས། སྟོང་པ་ལ་ནི་དངོས་པོའི་ 
ཚོགས། །བརྟག་པའི་མཐའ་སྤངས་བེམ་པོ་མིན། །འདི་ནི་མཐོང་སྟེ་མེ་ལོང་ལ། 
པྲ་ཕབ་གཞོན་ནུ་མ་ཡིས་བཞིན། །དངོས་ཀུན་མཉམ་པ་ཉིད་གྱུར་ནས། །དངོས་ 
པོ་གཅིག་ཏུ་མི་འགྱུར་གནས། །མི་འགྱུར་ཡེ་ཤེས་ལས་བྱུང་བ། །ཆད་པ་མ་ཡིན་ 
རྟག་པའང་མིན། །མིང་གི་བདག་ཉིད་ཡི་གེ་ཀུན། །ཨ་ཡིག་རིགས་ལ་ཡང་དག་ 
བྱུང་། །མི་འགྱུར་ཆེན་པོའི་གནས་ཐོབ་པ། །མིང་མེད་མིང་ཅན་དག་ཀྱང་མེད། ། 
སྐྱེས་པ་མ་ཡིན་པ་ཡི་ཆོས། །འདུ་བྱེད་བྲལ་བ་རྣམས་ལ་ཡང༌། །སངས་རྒྱས་ 
ཉིད་མེད་བྱང་ཆུབ་མེད། །སེམས་ཅན་མེད་ཅིང་སྲོག་ཉིད་མེད། །རྣམ་པར་ཤེས་ 
པའི་ཆོས་ཉིད་འདས། །ཡེ་ཤེས་དག་པ་གོས་པ་མེད། །རང་བཞིན་འོད་གསལ་ 
ཆོས་རྣམས་ནི། །ཆོས་ཀྱི་དབྱིངས་ཀྱིས་བགྲོད་པར་གནས། །ཞེས་ཚིགས་བཅད་ 
ལྔས་རིམ་པ་ལྟར། གཟུགས་སོགས་ཕུང་པོ་ལྔ་སྒྲིབ་བྲལ་མེ་ལོང་མཉམ་ཉིད་སོར་
རྟོག་བྱ་གྲུབ་ཆོས་དབྱིངས་ཡེ་ཤེས་ལྔ་བསྟན་པ་དང་། དེ་བཞིན་གཤེགས་པ་ཐམས་ 
ཅད་ཀྱི་ཡེ་ཤེས་ཀྱི་སྐུ་འཕགས་པ་འཇམ་དཔལ་གྱི་དོན་དམ་པའི་མཚན་ཡང་དག་ 
པར་བརྗོད་པ་ལས། རྣམ་པར་ཤེས་པའི་ཆོས་ཉིད་འདས། །ཡེ་ཤེས་གཉིས་མེད་ 
ཚུལ་འཆང་བ། །རྣམ་པར་རྟོག་མེད་ལྷུན་གྱིས་གྲུབ། །དུས་གསུམ་སངས་རྒྱས་
30

༄༅། །ཟབ་གཏེར་ཆོས་ཀྱི་མཛོད་ཁཁང
ལས་བྱེད་པ། །སངས་རྒྱས་ཐོག་མ་ཐ་མ་མེད། །དང་པོའི་སངས་རྒྱས་རིས་མེད་ 
པ༑ ༑ཡེ་ཤེས་མིག་གཅིག་དྲི་མ་མེད། །ཡེ་ཤེས་ལུས་ཅན་དེ་བཞིན་གཤེགས། ། 
ཞེས་དང༌། སྒྲིབ་པ་ཀུན་ལས་ངེས་པར་གྲོལ། །མཁའ་ལྟར་མཉམ་པ་ཉིད་ ་་་
གནས། །ཉོན་མོངས་དྲི་མ་ཀུན་ལས་འདས། །དུས་གསུམ་དུས་མེད་རྟོགས་པ་པོ། ། 
ཞེས་སོགས་རྡོ་རྗེའི་སྔགས་རྒྱུད་ཐམས་ཅད་ཀྱིས་བསྟན་དོན་གྱི་ཡེ་ཤེས་མཐར་ 
ཐུག་པ་དབང་བཞི་པའི་དོན་གྱི་ལྷན་སྐྱེས་འདི་ཉིད་ཐ་སྙད་དང༌། རྟོག་གེའི་བློ་
ཡུལ་ལས་འདས་པ་བསམ་གྱིས་མི་ཁྱབ་པའི་རང་བཞིན་ཡིན་པས་ཡ༷་མཚུན་ང
སྟེ༑ འོད་གསལ་རྫོགས་པ་ཆེན་པོ་དང་དོན་གྱི་ལྷན་ཅིག་སྐྱེས་པ་སོགས་ཀྱི་སྒྲ་
འཇུག་པའི་ཡུལ་ཡིན་ནོ། །
དེ་ནི་རྒྱལ་བ་ཐམས་ཅད་ཀྱི་དགོངས་པའི་དངོས་གཞིར་གནས་ཤིང་། མཆོག་ 
གི་དངོས་གྲུབ་ཟུང་འཇུག་རྡོ་རྗེ་འཆང་ཆེན་པོའི་བདག་ཉིད་དུ་ཡེ་ནས་ལྷུན་གྱིས་
གྲུབ་པར་མངའ་བརྙེས་པ་ཡིན་པས། དེ་ཉིད་ལ་སྐུ་གསུམ་ལྷུན་གྲུབ་རང་བྱུང་ 
དོན་གྱི་པདྨ་ཞེས་མཚན་གསོལ་བ་སྟེ། དེ་ཡང་ཇི་སྐད་དུ། མ་རིག་གཉིད་ལས་ 
སངས་ཕྱིར་དང་། །ཤེས་བྱ་ལ་ཡང་བློ་རྒྱས་ཕྱིར། །སངས་རྒྱས་པདྨ་འདབ་ལྟར་ 
རྒྱས། །ཞེས་པ་ལྟར། ཆགས་མེད་རང་བྱུང་གི་ཡེ་ཤེས་དེ་ལ། སངས་རྒྱས་སམ་པདྨ་ 
ཞེས་བྱ་ཞིང་དེ་ཡང་། སྔར་འདས་པ། ད་ལྟ་བཞུགས་པ། མ་འོངས་པ་ན་འཚང་ 
རྒྱ་བའི་དེ་བཞིན་གཤེགས་པ་ཐམས་ཅད་ཀྱང་ཆོས་ཉིད་དེ་བཞིན་ཉིད་འདི་རྟོགས་ 
པ་ལས་ངོ་བོ་དབྱེར་མེད་དུ་སངས་རྒྱས་པ་ཡིན་པས་ཐ་དད་དུ་མེད་དེ། བཀྲ་
ཤིས་རིག་པའི་ཁུ་བྱུག་གི་རྒྱུད་ལས། ཆོས་སྐུར་རོ་གཅིག་འགྲོ་དོན་བྱེད་མཉམ་ 
སྟེ༑ ༑གདུལ་བྱའི་བློ་ལ་ཐ་དད་ཉིད་དུ་སྣང༌། །ཆོས་ཀྱི་དབྱིངས་སུ་ཕྱག་རྒྱ་ཀུན་
31

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གཅིག་ཕྱིར། །བདེ་གཤེགས་གཅིག་སྒྲུབ་སངས་རྒྱས་ཀུན་གྱི་ངང་། །ཞེས་པ་ལྟར། 
ངེས་པ་དོན་གྱི་སངས་རྒྱས་ཐམས་ཅད་ཀྱི་ཡེ་ཤེས་ཀྱི་སྐུ་ཐམས་ཅད་ཐ་དད་མེད་ 
པར་མཉམ་པ་ཉིད་ཡིན་ལ། ཀུན་རྫོབ་ཐ་སྙད་ཀྱི་དབང་དུ་བྱས་ན། སོ་སོའི་ 
ལམ་བསྒྲུབས་ཏེ་འབྲས་བུ་ཐོབ་པའི་དུས་གསུམ་གྱི་སངས་རྒྱས་པདྨ་ལྟར་རྒྱས་ 
པ་ཐམས་ཅད་གྱི་གཞི་ནི་ཆོས་ཉིད་དོན་གྱི་གནས་ལུགས་དེ་ཡིན་པས་འབྱུང་ 
གནས་ཞེས་སུ་གྲགས་པ་སྟེ། ངེས་པ་དོན་གྱི་སངས་རྒྱས་པདྨ་འབྱུང་གནས་ཉིད་ 
ངོས་བཟུང་བའོ། །དེའི་མཚན་གྱི་རྣམ་གྲངས་གཞན་ཡང་། གཞུང་སོ་སོའི་ 
དགོངས་པས་དབང་གིས་བཏགས་པ། ཀུན་ཏུ་བཟང་པོ་དང༌། དང་པོའི་སངས་ 
རྒྱས་དང་། ཆོས་ཀྱི་དབྱིངས་དང་། ཡང་དག་པའི་མཐའ་དང་། ཆོས་ཉིད་བྱང་ 
ཆུབ་ཀྱི་སེམས་དང་། དེ་བཞིན་ཉིད་དང་། དོན་དམ་པའི་བདེན་པ་དང་། རང་ 
བྱུང་གི་ཡེ་ཤེས་དང་། བདེ་གཤེགས་སྙིང་པོ་དང་། སྲིད་ཞི་ཀུན་ཁྱབ་ཀྱི་ཡེ་ཤེས་ 
དང་། རང་བཞིན་འོད་གསལ་གཉུག་མའི་སེམས་དང༌། འདའ་དཀའ་ཐུགས་ 
ཀྱི་ཡེ་ཤེས་དང་། ལྷན་སྐྱེས་བདེ་བ་ཆེན་པོ་དང་། རྒྱུའི་ཧེ་རུ་ཀ་དང་། དབུ་མ་ 
ཆེན་པོ་དང་། ཕྱག་རྒྱ་ཆེན་པོ་དང་། རྫོགས་པ་ཆེན་པོ་སྟེ། ཆེན་པོ་གསུམ་གྱིས་ 
གཏན་ལ་ ་ཕབ་པའི་མཐར་ཐུག་གི་དོན་དང་། གཞན་ཡང་མདོ་རྒྱུད་རྣམས་ནས་ 
མཚན་གྱི་རྣམ་གྲངས་དུ་མས་བསྟན་པའི་དོན་འདི་ཉིད་ཁོ་ནའོ། ། 
དེ་ལྟ་བུའི་ཡེ་ཤེས་དེ་ལ་ལྡོག་ཆས་དབྱེ་བས་ཡེ་ཤེས་ལྔ་ལ་སོགས་པའི་འབྲས་ཆོས་
བསམ་གྱིས་མི་ཁྱབ་པའི་སྒྱུ་འཕྲུལ་འཕྲོ་བས་ན། འཁོར་དུ་དབྱིངས་སྒྲིབ་མེད་ 
ཀྱི་མཁའ་ལ་རིག་པ་ཡེ་ཤེས་ཀྱི་རྩལ་འགག་མེད་དུ་འགྲོ་བ་མང་པོས་བསྐོར་
སྟེ༑ ཡེ་ཤེས་ཉག་གཅིག་གཙོ་དང་འཁོར་ལ་སོགས་པ། བསམ་ཡས་སྒྱུ་འཕྲུལ་དྲྭ་
222

༄༅། །ཟབ་གཏེར་ཆོས་ཀྱི་མཛོད་ཁང་།
བའི་རོལ་པར་འཆར་བའི་ཕྱིར་ཏེ། རྒྱུད་ལས། རིགས་གཅིག་ལ་ནི་དེ་བཞིན་ 
གཤེགས་པའི་ཚོགས། །རིགས་ཀྱི་ཚོགས་ལ་རིགས་ནི་དུ་མ་རྣམས། །དེ་ཡི་རིགས་ 
ལ་གྲངས་མེད་རིགས་རྣམས་ཉིད། །མཆོག་ཏུ་དགའ་བའི་རིགས་ལས་བྱུང་བ་ 
རྣམས། །ཞེས་གསུངས་པ་བཞིན་ནོ། །དེ་འདྲའི་གནས་ལུགས་དེ་ཉིད། སེམས་
ཅན་རྣམས་ཀྱི་སེམས་ཀྱི་ཆོས་ཉིད་དུ་གདོད་མ་ནས་བཞུགས་སུ་ཟིན་ཀྱང་། ཐེག་
པ་ཆེན་པོའི་ལམ་དང་ཁྱད་པར་གསང་སྔགས་རྡོ་རྗེ་ཐེག་པའི་སྨིན་གྲོལ་ཟབ་མོའི་
མཐུས་མངོན་དུ་གྱུར་པ་ལས། ཐ་མལ་པའི་དུས་ན་པད་ནང་གི་སྐུ་སོགས་ཀྱི་ཚུལ་
དུ་མངོན་དུ་མི་སྣང་བའི་ཚེ་ན་བདེ་གཤེགས་སྙིང་པོ་ཞེས་བྱ་ལ། ཆོས་ཉིད་དེའི་
རང་བཞིན་ཇི་ལྟ་བར་བསྟན་པའི་ཕྱིར་འཁོར་ལོ་བར་བ་ལས་གསུངས་པའི་རྣམ་
ཐར་སྒོ་གསུམ་གྱི་རང་བཞིན་སྟོང་པ་ཉིད་དང་། ཡེ་ནས་ལྷུན་གྱིས་གྲུབ་པའི་སྐུ་
དང་ཡེ་ཤེས་ཀྱི་བདག་ཉིད་དུ་བསྟན་པ། འཁོར་ལོ་ཐ་མའི་ངེས་དོན་གྱི་མདོ་
རྣམས་ཀྱི་དགོངས་པ་འགལ་མེད་ཟུང་གཅིག་ཏུ་ཆུད་པར། མགོན་པོ་ཀླུ་སྒྲུབ་
ཀྱི་རིགས་ཚོགས་དང་བསྟོད་ཚོགས་རྣམས་ཀྱིས་བསྟན་དོན་དང༌། རྒྱལ་ཚབ་
བྱམས་པའི་རྒྱུད་བླ་མ་དང་། མངོན་རྟོགས་རྒྱན་གྱིས་ཇི་ལྟར་བཀྲལ་བའི་དོན་དཔྱིས་
ཕྱིན་པར་རྡོ་རྗེ་ཐེག་པའི་མན་ངག་གི་ལམ་གྱིས་མངོན་དུ་བྱས་པ་འདི་ཡི་དུས་
ན༑ མདོ་རྒྱུད་རྒྱ་མཚོའི་དགོངས་པའི་མཐིལ་སླེབ་ཅིང་སོམས་ཉི་ལས་བརྒལ་
བའི་ཤེས་རབ་ཆེན་པོས་གཉིས་མེད་ཟུང་འཇུག་གི་ཡེ་ཤེས་ཆེན་པོའི་གནས་ལུགས་
དེ་ལ་མི་ལྡོག་པའི་ཡིད་ཆེས་རྙེད་པ་ནི། ཁྱེད་ཀྱི་རྗེས་སུ་བདག་སྒྲུབ་ཀྱིས་ཞེས་
ལམ་དང་གྲུབ་མཐའ་གཞན་ཐམས་ཅད་ཀྱི་བླ་མར་གྱུར་པཾ་མཐར་ཐུག་གི་གནས་
ལུགས་འདི་ལ་ལྟ་བས་ཐག་ཆོད་ཅིང༌། སྒོམ་པས་རྩལ་སྦྱངས་ན་གནས་ལུགས་
33

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རྟོགས་པའི་ཡེ་ཤེས་ཀྱི་རང་འོད་གསལ་བས་མ་དག་ཐ་མལ་པའི་སྣང་ཞེན་ཐམས་
ཅད་དག་པ་ཡེ་ཤེས་ཀྱི་ངོ་བོར་གནས་གྱུར་པ་ནི། བྱིན་གྱིས་རློབ་པ་ཡིན་ལ། དེ་
ལྟར་མ་གྱུར་ན་འཁྲུལ་སྣང་རྨི་ལམ་ལྟ་བུ་འཁོར་བའི་སྡུག་བསྔལ་རྒྱུན་མི་འཆད་
པས་ན། ལམ་གྱིས་རང་རྒྱུད་བྱིན་གྱིས་བརླབ་པའི་ཕྱིར་ཆོས་ཉིད་དེ་ལྟ་བུ་ཐོས་
བསམ་དང་བླ་མའི་མན་ངག་གིས་རྟོགས་པར་བྱེད་པ་ནི། གཤེགས་ཞེས་པ་སྟེ། རྣམ་ 
འགྲེལ་ལས། གཤེགས་པ་རྟོགས་པའི་དོན་ཅན་ཡིན། །ཞེས་པ་ལྟར་རོ། 
དེ་ཡང་ཆོས་ཉིད་ཀྱི་ངང་དུ་ཆུ་ལ་རླབས་ལྟར་ཡུལ་ཡུལ་ཅན་ཐ་དད་མེད་པར་
དེ་བཞིན་ཉིད་དུ་གཤེགས་ཤིང་། རྟོགས་པ་ལ་གཤེགས་སུ་གསོལ་ཞེས་སྨོན་ཚིག་ 
སྦྱར་བའོ། །དེ་ལྟ་བུ་རྟོགས་པའི་ཆེད་དུ་བྱེ་མདོ་ནས་བརྩམས་ཏེ་འོད་གསལ་རྡོ་ 
རྗེ་སྙིང་པོའི་བར་དུ་ལམ་གྱི་རིམ་པ་ཇེ་བཟང་དུ་བསྟན་པའི་མཐར་ཐུག་སེམས་
ལས་འདས་པའི་ཡེ་ཤེས་འདི་ག་ལ་སྐྱེལ་སོ་བྱས་ཏེ། ཡེ་ཤེས་འདི་ནི་ངོ་བོ་སྟོང་
པ་ཆོས་ཀྱི་སྐུ་མཚན་མའི་སྤྲོས་པ་གང་གི་འོག་ཏུ་མ་གྱུར་པས་གུ་རུ། རང་བཞིན་
འོད་གསལ་བས་རོལ་པས་འགགས་མེད་ལོངས་སྤྱོད་རྫོགས་པའི་སྐུར་ལྷུན་གྱིས་
གྲུབ་ཀྱང་དབྱིངས་དང་ཐ་དད་དུ་མེད་པས་ཐ་སྙད་ཀྱི་མཚན་མས་མ་གོས་པ་
པདྨ། དེ་གཉིས་ངོ་བོ་དབྱེར་མི་ཕྱེད་པའི་ཐུགས་རྗེ་ཀུན་ཁྱབ། འཁོར་འདས་ 
ཀུན་གྱི་རོལ་པར་འཆར་ཞིང་མཐའ་ཡས་པའི་འགྲོ་བ་ཀུན་གྱི་རེ་འདོད་ཡིད་བཞིན་ 
དུ་སྐོང་བ་སྱིདྡྷིའོ། །དེ་ལྟ་བུའི་རང་བྱུང་ཡེ་ཤེས་མཚོན་བྱེད་ཐུགས་ཀྱི་ས་བོན་ཡེ་ 
ཤེས་ལྔ་ལྡན་ཧཱུྃ་ཞེས་སྨྲོས་པའོ།། །།
༈ གཉིས་པ་ལ་གསང་སྔགས་བླ་མེད་ཀྱི་རྫོགས་རིམ་ཐུན་མོང་བ་སྤྱི་ལྟར་བཤད་ 
པ་དང་། ཡང་གསང་ཐུན་མིན་རྫོགས་ཆེན་འོད་གསལ་སྙིང་ཐིག་གི་དགོངས་པ་
34

༄༅། །ཟབ་གཏེར་ཆོས་ཀྱི་མཛོད་ཁང་།
ལྟར་བཤད་པ་གཉིས་ཀྱི། དང་པོ་གྲོལ་ལམ་ཤེས་རབ་ཀྱིས་གཏན་ལ་ཕབ་པའི་
དོན་གྱི་ཡེ་ཤེས་དེ་མངོན་དུ་རྟོགས་མ་ནུས་པ་ལ་ཐབས་ཀྱི་ལམ་ཁྱད་པར་ཅན་གྱི་
སྟོབས་ལས་མངོན་དུ་བྱེད་པའི་ཚུལ་ནི། ཧཱུཾ་ཞེས་དོན་གྱི་ལྷན་སྐྱེས་རང་བྱུང་གི་ 
ཡེ་ཤེས་མཚོན་བྱེད། ཨོ་རྒྱན་གྱི་ཡུལ་ནི་ནང་དོན་ལྟར་ན་གསང་སྔགས་ཀྱི་རྟེན་
ཁྱད་པར་ཅན་རྡོ་རྗེའི་ལུས་སྤྱིའམ་ཡང་ན་དེའི་སྙིང་པོ་ཙིཏྟའོ།།གྱི་ཡི་སྒྲ་ནི་དེ་
དང་འབྲེལ་བར་བསྟན་པའོ། །ནུབ་བྱང་ཞེས་པ་རོ་རྐྱང་སྟེ་ཁམ་ཕྲི་བའམ་ནུབ་
པར་བྱེད་པ་ཉི་མའི་རླུང་རྒྱུ་བའི་གཡས་སུ་རོ་མ་དམར་མོ་དང་། ཁམས་འཕེལ་ 
པའམ་རྩུབ་རེག་ཞི་བསིལ་དུ་བྱེད་པས་རྙོགས་པ་དྭངས་པའམ་བྱང་བར་བྱེད་
པ་ཟླ་བའི་རླུང་རྒྱུ་བའི་གཡོན་རྐྱང་མ་དཀར་མོའོ། །མཚམས་ནི་དེ་གཉིས་ཀྱི་
དབུས་ན་ཞེས་སོ། །པདྨ་ནི་སྙིང་གར་ཆོས་ཀྱི་འཁོར་ལོ་རྩ་འདབ་མ་བརྒྱད་པའོ། །
གེ་སར་ནི་འབྱུང་བ་ལྔའི་དྭངས་མ་ལྔ་འདུས་པའི་ཐིག་ལེའོ། །སྡོང་པོ་ནི་སྒྲ་གཅན་
ནཾམ་མཁའ་འམ་ཡེ་ཤེས་ཀྱི་རླུང་རྒྱུ་བའི་དབུ་མའོ། །
དེ་ལྟ་བུའི་རྡོ་རྗེའི་ལུས་ཀྱི་དྭངས་མའི་རྩ་རླུང་ཐིག་ལེ་ཁྱད་པར་ཅན་དེ་ལུ། ག་
བུར་དང་དེའི་དྲི་བཞིན་ལྷན་སྐྱེས་སུ་གྱུར་པ། བརྟེན་པ་རང་བྱུང་ཡེ་ཤེས་ཟག་མེད་
བདེ་བ་ཆེན་པོ་བྱང་ཆུབ་ཀྱི་སེམས་རྡུལ་བྲལ་འགྱུར་མེད་ཀྱི་རང་འོད་གསལ་བའི་
ཐིག་ལེ་ཉིད་ཤིན་ཏུ་ཡ་མཚུན་པ་སྟེ། འགྱུར་མེད་ཀྱི་བདེ་བ་ཆེན་པོ་དང་། རྣམ་
ཀུན་མཆོག་ལྡན་གྱི་སྟོང་པ་ཆེན་པོ་ཟུང་འཇུག་འདུ་འབྲལ་མེད་པ་ཉིད་བསམ་བརྗོད་
ལས་འདས་པའི་ཆོས་ཉིད་ངོ་མཚར་རབ་འབྱམས་དང་ལྡན་པའི་ཕྱིར་རོ། །དེ་ 
ཉིད་ཡེ་ནས་ཟུང་འཇུག་ཡེ་ཤེས་ཀྱི་སྐུ་རྒྱལ་བ་ཐམས་ཅད་ཀྱི་དགོངས་པའི་དངོས་
གཞིར་ངེས་ཤིང་། མཆོག་གི་དངོས་གྲུབྱ་རྡོ་རྗེ་འཆང་ཆེན་པོ་འབྲས་ཆོས་རྒྱ་
35

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མཚོའི་བདག་ཉིད་དུ་ལྷུན་གྱིས་གྲུབ་པའམ་མངའ་བརྙེས་པ་དེ་ལ་རང་བྱུང་དོན་
གྱི་པདྨ་འབྱུང་གནས་ཞེས་སུ་གྲགས་པའོ། །དེ་ཡང་ཀྱེ་རྡོ་རྗེ་སོགས་ཀྱི་རྒྱུད་ལས། 
ཡེ་ཤེས་ཆེན་པོ་རང་ལུས་གནས། །རྟོག་པ་ཐམས་ཅད་ཡང་དག་སྤངས། །དངོས་ 
པོ་ཀུན་ལ་ཁྱབ་པ་པོ། །ལུས་གནས་ལུས་ལས་མ་སྐྱེས་པའོ། །ཞེས་དང༌། སམ་ཊ་ 
དང་བདེ་མཆོག་དང་མཉམ་སྦྱོར་མཁའ་འགྲོ་རྒྱ་མཚོ་སོགས་རྒྱུད་ལས་ཚིག་མཐུན་
པར། གསང་བ་མཆོག་གི་དགྱེས་པ་ན། །ཐམས་ཅད་བདག་ཉིད་རྟག་ཏུ་བཞུགས། །
སངས་རྒྱས་ཀུན་དངོས་སེམས་དཔའ་ནི། །རྡོ་རྗེ་སེམས་དཔའ་བདེ་བའི་མཆོག །
འདི་ནི་རང་བྱུང་བཅོམ་ལྡན་འདས། །གཅིག་པུ་རབ་ཏུ་ཆེ་བའི་ལྷ། །སངས་རྒྱས་ 
ཐམས་ཅད་མཉམ་སྦྱོར་བ། །ལྷག་པ་ཡི་ནི་ལྷ་ཉིད་དོ། །ཞེས་དང་། ཀྱེ་རྡོ་རྗེ་ལས། 
ཨེ་ཡི་ཆ་བྱད་བཟང་པོ་གང༌། །དབུས་སུ་ཝཾ་གྱིས་རྣམ་པར་བརྒྱན། །བདེ་བ་ 
ཐམས་ཅད་ཀྱི་ནི་གནས། །སངས་རྒྱས་རིན་ཆེན་ཟ་མ་ཏོག །ཅེས་དང༌། སྒྱུ་ 
འཕྲུལ་མེ་ལོང་ལས། མི་ཤིག་ཐིག་ལེ་བདེ་ཆེན་པོ། །ཡེ་ཤེས་ལྔ་ལྡན་དྭངས་མའི་ 
བཅུད། །རང་བྱུང་ལུས་ཅན་ཀུན་གནས་པ། །སྟོན་པ་རིག་པའི་གསུང་ཅན་ཉིད། 
དྷརྨ་ཙཀྲ་ཆོས་ཀྱི་གནས། །
ཞེས་སོགས་དང་། ཐབས་དང་ཤེས་རབ་གཉིས་མེད་པའི། །ཐིག་ལེ་ཟག་མེད་ 
སྐྱེས་པའི་དུས། །བསམ་མེད་ལྷན་ཅིག་སྐྱེས་པའི་ཚེ། །བདེ་བ་ཆེན་པོའི་དུས་སུ་ 
འདོད། །ཅེས་དང༌། བདག་གཞན་ཆོས་རྣམས་མ་ལུས་པ། །ལྷན་ཅིག་སྐྱེས་པའི་ 
ཡེ་ཤེས་ཏེ། །དངོས་པོ་མ་ཡིན་དངོས་མེད་མིན། །བདག་གཞན་གཉིས་ཀ་གཉིས་ 
མེད་མིན། །རང་བྱུང་བདེ་ཆེན་སྒྱུ་མ་ཉིད། །རྡོ་རྗེ་བརྟན་པོ་རང་སྣང་བ། །ཡེ་ 
ཤེས་སྒྱུ་མ་ལྷུན་གྱིས་གྲུབ། །ཅེས་དང༌། མཁའ་འགྲོ་མ་རྡོ་རྗེ་གུར་གྱི་རྒྱུད་ལས།
36

༄༅། །ཟབ་གཏེར་ཆོས་ཀྱི་མཛོད་ཁང
ནམ་མཁའི་ཁམས་ནི་ཇི་སྙེད་དང༌། །འཇིག་རྟེན་ཁམས་ནི་སྟོང་ཕྲག་ན། །བདེ་ 
ཆེན་ཕུན་ཚོགས་ཕྱག་རྒྱ་ཆེ། །སངས་རྒྱས་ནམ་མཁའ་འདྲ་བར་བཞུགས། །ཞེས་ 
དང་། དུས་ཀྱི་འཁོར་ལོའི་རྒྱུད་ལས། ནམ་མཁའ་བུམ་པའི་དབུས་ནས་ཆུ་ནི་ 
ལེན་པར་བྱེད་པ་ན་ཡང་འགྲོ་བ་མིན་པ་ཇི་ལྟ་བ། །མཁའ་ཁྱབ་མཁའ་ཡི་རྡོ་རྗེ་ 
ཅན་ནི་ཡུལ་དང་རྣམ་བྲལ་ལུས་ཀྱི་དབུས་དག་ཏུ་ཡང་དེ་བཞིན་ནོ། །ཞེས་དང༌། 
སྟོང་པ་ལ་ནི་ཡེ་ཤེས་རྣམ་པར་བསྲེས་པ་རོ་མཉམ་འགྱུར་མེད་རྟག་པར་ཡང་ནི་
འགྱུར་བ་སྟེ། །དེ་ལྟར་འབྱུང་བ་ལ་གནས་ཞི་བ་རྣམ་གསུམ་སྲིད་པ་ལ་གནས་
རང་གི་ལུས་ལ་རིག་པར་བྱ། །ཞེས་སོགས་རྡོ་རྗེ་ཐེག་པའི་ལམ་གྱི་གནད་ཟབ་
མོར་གསང་ཆེན་གྱི་རྒྱུད་སྡེ་རྣམས་ནས་བསྟན་དོན་འདི་ཉིད་དོ། །དེ་ལྟ་བུར་རང་
བྱུང་ཡེ་ཤེས་ཀྱི་ཐིག་ལེ་པདྨ་འབྱུང་གནས་དེ་ལ་འཁོར་དུ་ནི་ཡེ་ཤེས་ཐིག་ལེ་ཆེན་
པོའི་རྩལ་ལས་དབུ་མ་དང་། དེ་ལས་འཕྲོས་པའི་རྩ་ཡི་བུ་ག་སྟོང་པའི་མཁའ་
ལ་རྒྱུ་བའམ་འགྲོ་བའི་རླུང་དང་ཐིག་ལེ་སྟེ། རྩ་འཁོར་ལོ་བཞི་ལ་སོགས་པར་གནས་
པའི་རླུང་ཐིག་གང་ཞིག ཤིན་ཏུ་དྭངས་མར་གྱུར་པ་དང་། ཕྲ་བ་དང་། རགས་
པ་དང་སྙིགས་མར་གྱུར་པའི་རྣམ་པས། ཤིན་ཏུ་མང་པོས་བསྐོར་བ་དེ་ཐམས་
ཅད་ཐབས་ཀྱིས་ཟིན་ན་བདེ་བ་ཆེན་པོའི་ཡེ་ཤེས་འཆར་བའི་གྲོགས་བྱེད་པའི་ 
ནང་གི་མཁའ་འགྲོ་མའི་ཚོགས་སོ། །
དེ་ལྟར་རྡོ་རྗེའི་ལུས་ཀྱི་གནས་ལུགས་དེ་ཤེས་ནས། དེ་དང་རྗེས་སུ་མཐུན་པར་ 
ཐབས་ཀྱི་མན་ངག་གིས་གནད་དུ་བསྣུན་པའི་ལམ། ལུས་ཀྱི་འཕྲུལ་འཁོར་དང་། 
རླུང་གཅུན་པ་དང༌། ཕྲ་མོའི་ཐིག་ལེ་ལ་དམིགས་པ་སོགས་ཀྱི་སྒོ་ནས། ལས་ 
རླུང་དབུ་མར་བསྟིམས་ཤིང་ཞུ་བདེ་སྐྱེད་པ་གཏུམ་མོ་དང༌། གཞན་ལུས་ཕྱག་
37

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རྒྱའི་རྣལ་འབྱོར་དང་། རླུང་སེམས་དབུ་མར་འཛུད་པའི་ཐབས་དེས་དྲངས་ 
པའི་སྒྱུ་ལུས་དང༌། འོད་གསལ་གྱི་གནས་དང༌། ལམ་གྱི་ཆ་ལག་རྨི་ལམ་ལ་ 
སོགས་པ། སྔགས་ཀྱི་མཚན་བཅས་རྫོགས་པའི་རིམ་པ་ཟབ་མོའི་མཐུས་ཡེ་ཤེས་ 
དེ་བཞིན་ཉིད་དུ་སྒྲུབ་པ་ལ་ཁྱེད་ཀྱི་རྗེས་སུ་བདག་སྒྲུབ་ཀྱིས་ཞེས་སོ། །དེ་ལྟར་ 
རྡོ་རྗེའི་ལུས་ཐབས་ཀྱི་རྒྱུད་ལ་བརྟེན་ནས་སྒྲུབ་པས། དྭངས་མ་ཡེ་ཤེས་ཀྱི་ཐིག་ལེ་
སྟོབས་སུ་གྱུར་པས་མ་དག་སྙིགས་མའི་ཁམས་ཐམས་ཅད་བདེ་བའི་དབྱིངས་སུ་ 
སྦྱངས་པས། སྣོད་བཅུད་སྣང་སྲིད་ཐམས་ཅད་དག་པ་ཟག་མེད་བདེ་ཆེན་གྱི་ངོ་
བོར་གནས་གྱུར་ཏེ། སྐུ་གསུང་ཐུགས་ཀྱི་དཀྱིལ་འཁོར་དུ་རྣམ་པར་དག་པ་ལ་
བྱིན་གྱིས་རློབ་ཕྱིར་ཞེས་སྨྲོས་ཏེ། ཡེ་ཤེས་ཀྱི་ངོས་ན་ཡེ་ནས་རྣམ་པར་དག་ཀྱང་
བློ་མཚན་རྟོག་གི་སྒྲིབ་པས་གནས་ལུགས་བཞིན་མངོན་དུ་མ་གྱུར་པར། སྡུག་ཀུན་
གྱིས་བསྡུས་པ་མ་དག་འཁོར་བའི་སྣང་བ་མུ་མེད་པར་ཤར་བ་ཐམས་ཅད་ཀྱི་རྒྱུ་
ལས་རླུང་འཕོ་བའི་བག་ཆགས་ཐམས་ཅད། འཕོ་མེད་ཡེ་ཤེས་ཀྱི་དབུ་མ་ཆེན་
པོ་རུ་བལྡོག་སྟེ་གཞི་དབྱིངས་དེ་བཞིན་ཉིད་འགྱུར་བ་མེད་པའི་ཐིག་ལེར་བསྡམས་
པས། མངོན་པར་བྱང་ཆུབ་ནས་ནམ་མཁའ་ཇི་སྲིད་དུ་འཁོར་བར་མི་ལྡོག་པ་
བདེ་ཆེན་རྡོ་རྗེ་ལྟ་བུའི་སྐུ་བརྙེས་པ་ལ། གཞི་དབྱིངས་ཆོས་སྐུ་ཆེན་པོ་རྒྱལ་བ་ 
ཐམས་ཅད་ཀྱི་དགོངས་པའི་ཀློང་དེར་གཤེགས་སུ་གསོལ་ཞེས་པའོ། ། 
དེ་ལྟ་བུའི་དགོངས་པའི་དངོས་གཞི་དེ་ལ་ཡིད་ཆེས་པ་ནི། འདི་ལྟ་བུའི་ལམ་ 
ཁྱད་པར་ཅན་གྱིས་ཐོབ་པའི་ཡེ་ཤེས་ནི་བླ་ན་མེད་པའི་གུ་རུ། ལམ་གྱི་གནད་ 
ཟབ་པས་དུག་ལྔ་སོགས་ཟག་བཅས་ཐམས་ཅད། ཟག་མེད་བདེ་ཆེན་གྱི་གྲོགས་ 
སུ་འཆར་ཞིང་རང་གྲོལ་བས་པདྨ། བདེན་དོན་མཆོག་གི་བདག་ཉིད་མཐར་ཐུག་
38

༄༅། །ཟབ་གཏེར་ཆོས་ཀྱི་མཛོད་ཁང་།
གི་ཡེ་ཤེས་ཆེན་པོ་མྱུར་དུ་འགྲུབ་པའི་སིདྡྷི་སྟེ། མདོར་ན་ཡིད་ཤེས་བདེ་མྱུར་དུ་ 
སྐྱོབ་པའི་་གསང་སྔགས་ཀྱི་ཐབས་ལས་ཤརཾ་བའི་ཡེ་ཤེས་ཉིད་ལ། ངོ་མཚར་ཞིང་ 
དམ་པས་རྒྱལ་བའི་ཐུགས་ཀྱི་ས་བོན་ཧཱུཾ་ཞེས་བརྗོད་པའོ། །དེ་ལྟར་བདེ་ཆེན་ལྷན་ 
ཅིག་སྐྱེས་པའི་ཡེ་ཤེས་ལ་རིག་པའི་ཚེ་ན། སྣང་སྲིད་ཐམས་ཅད་དེའི་རང་བཞིན་ 
དུ་འཆར་ཏེ། ས་ར་ཧས། མདུན་དང་རྒྱབ་དང་ཕྱོགས་བཅུ་རུ། །གང་གང་མཐོང་ 
བ་དེ་དེ་ཉིད། །ཅེས་དང་། རྟོགས་པར་གྱུར་ན་ཐམས་ཅད་དེ་ཡིན་དེ། །དེ་ལས་ 
གཞན་པ་སུས་ཀྱང་མི་ཤེས་སོ། །ཞེས་དང༌། ནམ་ཞིག་སྦྱོར་གཞི་གནས་གཅིག་ 
ལ་ཞུགས་ན། །བདེ་ཆེན་མཆོག་ནི་ནམ་མཁའི་ཁམས་སུ་མི་ཤོང་ངོ་། །ཞེས་ 
སོགས་དང་། རིག་པ་རང་ཤར་ཆེན་པོའི་རྒྱུད་ལས། ཟབ་ཅིང་རྒྱ་ཆེ་འཇམ་དཔའ་ 
ཉིད་ཀྱི་མིང་། །གཏིང་དཔག་དཀའ་འོ་འཇམ་དཔལ་ཆོས་ཀྱི་མཆོག །འཇམ་ 
དཔལ་ངང་ལས་ཡང་དག་བདེ་བ་སྐྱེས། །འཇམ་དཔལ་ཉིད་ལ་ཟད་ཅིང་སྟོང་ 
པ་མེད། །ཅེས་དང་། རྣལ་འབྱོར་མའི་རྒྱུད་ཀུན་ཏུ་སྤྱོད་པ་ལས། འགྲོ་བ་འདི་ 
ཀུན་སངས་རྒྱས་ལྔའི་བདག་ཉིད། །གར་མཁན་དག་དང་རི་མོ་བཟང་ལྟར་སྣང་། ། 
གང་དུ་བདེ་ཆེན་ཞེས་བྱ་གཅིག་པུ་ཉིད། །གཅིག་པུས་ཉམས་ནི་དུ་མའི་གར་ 
མཛད་དོ། །ཞེས་སོགས་གསུངས་པ་ལྟར་ཤེས་པར་བྱའོ།། །།
༈ གཉིས་པ་ཡང་གསང་རྫོགས་པ་ཆེན་པོ་འོད་གསལ་སྙིང་ཐིག་ཐུན་མོང་མིན་ 
པའི་ལམ་ལྟར་བཤད་པ་ལ། གནས་ལུགས་རང་བྱུང་གི་ཡེ་ཤེས་དེ་ཉིད་ཏིལ་ལ་
མར་གྱིས་ཁྱབ་པ་ལྟར་སེམས་ཀྱི་ཆོས་ཉིད་དུ་གཞོན་ནུ་བུམ་སྐུའི་ཚུལ་དུ་བཞུགས་ 
པ་ཡིན་ན་ཡང་། ཐ་མལ་པའི་ཕུང་ཁམས་སྐྱེ་མཆེད་དང་ལས་ཉོན་གྱི་འཆིང་ 
བས། ཡེ་ཤེས་རང་འོད་ཀྱི་སྐུ་དང་ཁ་དོག་གི་སྣང་བ་དང་ཡེ་ཤེས་དང་ཆོས་ཉིད་
39

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལ་བསྒྲིབས་ནས་རང་ཞལ་མ་མཐོང་བ་ལ། ཐེག་པའི་རྒྱལ་པོའི་མན་ངག་གིས་སོ་སྐྱེ་
ཐ་མལ་བས་ཀྱང་ལྷུན་གྲུབ་འོད་གསལ་གྱི་སྦུབས་ནས་རང་བྱུང་ཡེ་ཤེས་ཀྱི་རང་
ཞལ་མཐོང་བྱེད་ལྷུན་གྲུབ་ཐོད་རྒལ་གྱི་གནད་ནི། ཧཱུཾ་ཞེས་རང་བྱུང་གི་ཡེ་ཤེས་
ལ་དམ་པའོ། །ཨོ་རྒྱན་གྱི་ཡུལ་ནི་ཙིཏྟ་ཤའི་སྒྲོན་མའོ། །གྱི་ནི་དེ་དང་འབྲེལ་བར་
ནུས་པ་ནི་སྙིང་དབུས་གཞོན་ནུ་བུམ་སྐུ་ཡེ་ཤེས་འོད་ཀྱི་ཐིག་ལེ་རྡོ་རྗེའི་ལུས་ཀྱི་
སྦུབས་སུ་ནུབ་སྟེ་གནས་པ་ནང་གི་དབྱིངས་དང་། བྱང་བ་ནི་ཕྱིའི་དབྱིངས་སྤྲིན་
བྲལ་གྱི་ནམ་མཁའ་སྟེ། དེ་གཉིས་སྤྲད་པའི་མཚམས་ནི་ནང་གི་མིག་གི་དབང་
པོའི་ལམ་རྒྱང་ཞག་ཆུའི་སྒྲོན་མ་ལས་བརྒྱུད་དེ་ཕྱིའི་དབྱིངས་དག་པའི་མཁའ་
ལ་དབྱིངས་རྣམ་དག་གི་སྒྲོན་མ་སྔོ་ལ་དྭང་བ། འཇའ་ཟེར་གྱི་དྲྭ་བ་ཅན། མེ་
ལོང་ལྟ་བུའི་ཐིག་ཟླུམ་གྱིས་མཛེས་པ་དང༌། དེ་ལ་གོམས་པས་ཐིག་ལེ་སྟོང་པའི་
སྒྲོན་མ་ཆུ་མིག་ཏུ་རྡོ་བོར་བའི་རི་མོ་ལྟ་བུ། དམར་གསལ་ཟླུམ་ལ་དྭངས་པ་འཆར་
བ་དང་གཉིས་ནི་པདྨ་སྟེ་སྐྱོན་བྲལ་ཆོས་དབྱིངས་ཡུམ་གྱི་མཁའ་དབྱིངས་རྣམ་པར་ 
དག་པ་དང་གཞལ་ཡས་ཁང་གི་ཚུལ་ལོ། །
གེ་སར་ནི་རིག་གདངས་རྡོ་རྗེ་ལུ་གུ་རྒྱུད། གསེར་དང་མུ་ཏིག་གི་ཕྲེང་བའམ། 
རྟ་རྔ་ལ་མདུད་པ་བོར་བ་ལྟ་བུ་ཟུང་འབྲེལ་འཁྱོགས་པོ། ཐིག་ཟླུམ་ཆལ་ཆོལ་
དང་བཅས་པ་ནི། ཤེས་རབ་རང་བྱུང་སྒྲོན་མའི་གདངས་རིག་པ་ཡེ་ཤེས་དངོས་ 
ཀྱི་རང་འོད་དོ། །སྡོང་པོ་ཞེས་པ་ལམ་གྱི་མན་ངག་བཞིན་དུ་སྒོ་གསུམ་རྣལ་དུ་ 
ཕབ། གནད་གསུམ་རབ་ཏུ་གཟིར་ཏེ། རིག་པ་རང་བབ་རྟོག་མེད་ཀྱི་ངང་ལས་
དབྱིངས་ཀྱི་ར་བར་རིག་གདངས་བཙོན་དུ་བཟུང་སྟེ་གནད་གཟིར་བས་དབྱིངས་
རིག་དེ་དག་བརྟན་པོར་འཛིན་པར་བྱེད་པའོ། །དེ་ཡང་མི་འགུལ་བ་གསུམ་ལ་
40

༄༅། །ཟབ་གཏེར་ཆོས་ཀྱི་མཛོད་ཁང་།
གཞི་བཅས། སྡོད་པ་གསུམ་གྱི་ཚོད་བཟུང༌། ཐོབ་པ་གསུམ་གྱིས་གཟེར་བཏབ་ 
པས། མངོན་སུམ་པའི་སྣང་ཉམས་གང་ཞིག་ཡིད་དཔྱོད་ལ་རག་མ་ལས་པ་དེ་ 
ཁོ་ནའི་ཐབས་ལ་བརྟེན་ནས། གདེང་བཞི་རིམ་གྱིས་ཐོབ་ཅིང་། དེ་ཡང་ཆོས་ 
ཉིད་མངོན་སུམ་ཉམས་གོང་འཕེལ་རིག་པ་ཚད་ཕེབས་གསུམ་གྱི་སྣང་བ་ཡ་མཚན་
པ་རྫོགས་ནས། ཆོས་ཉིད་ཟད་པའི་ས་མཆོག་གི་དངོས་གྲུབ་རྡོ་རྗེ་འཆང་ཆེན་ 
པོའི་གོ་འཕང་ཚེ་འདི་ལ་བརྙེས་པ་ལ། ཚེགས་མེད་ཅིང་དེའི་ཚེ་གདོད་མའི་
མགོན་པོ་ཀུན་ཏུ་བཟང་པོ་རང་བྱུང་པདྨ་ཐོད་ཕྲེང་དང་དགོངས་པ་དབྱེར་མེད་ 
དུ་གྱུར་པ་ཡིན་ལ། དེའི་ཕྱིར་པདྨ་འབྱུང་གནས་ཞེས་སུ་གྲགས་ཞེས་སོ། ། 
དེ་ལྟ་བུར་དབྱིངས་རིག་གི་གདངས་གནད་དུ་གཟིར་བ་རང་བྱུང་གི་ཡེ་ཤེས་
ཉིད། རང་འོད་གསལ་བ་ཤེས་རབ་རང་བྱུང་གི་སྒྲོན་མེའི་ངང་དུ་མཉམ་པ་དེ་ 
ལས་མ་གཡོས་ཀྱང་། དེའི་རྩལ་ལ་འཁོར་གྱི་ཚུལ་དུ་འཇའ་ཟེར་ཐིག་ལེ་ཐིག་ 
ཕྲན་སོགས་མཁའ་ལ་འགྲོ་ཞིང་གཡོ་ལ་གསལ་བ་མང་པོས་བསྐོར་བའི་ཉམས་
ཀྱི་འཕེལ་བ་ཤུགས་ཀྱིས་འབྱུང་ཞིང་། དེའི་ཚེ་དེ་ཐམས་ཅད་རང་བྱུང་རིག་པའི་ 
རང་གདངས་ལས་གཞན་དུ་མེད་པས། ཀ་དག་གི་དགོངས་པ་སོ་མ་ལྷུག་པ་ལ་
རང་བབ་ཅོག་གཞག་བཞི་དང་མ་བྲལ་བའི་ངང་ནས་སྣང་བའི་འོད་གསལ་ཉིད་ 
ལ་གནད་དུ་བསྣུན་པ་ནི། ཁྱེད་ཀྱི་རྗེས་སུ་བདག་སྒྲུབ་ཀྱིས་ཞེས་སོ། །དེ་ལྟར་ 
བསྒྲུབས་པས། མ་དག་ལས་རླུང་གིས་བསྐྱེད་པའི་སྣང་བ་ཐམས་ཅད་གཞོམ་ 
མེད་ཡེ་ཤེས་ཀྱི་ཀློང་དུ་སྦྱངས་ཏེ། འཕོ་མེད་འཇའ་ལུས་རྡོ་རྗེའི་སྐུ་གྲུབ་པ་ནི། 
བྱིན་གྱིས་བརླབ་ཕྱིར་གཤེགས་སུ་གསོལ་ཞེས་པའི་དོན་ནོ། །ལམ་འདི་ལྟ་བུ་ནི་ 
སྔགས་ནང་པ་མ་རྒྱུད་གསང་མཐའ་བ་སོགས་སྔགས་བླ་མེད་ཀྱི་གཞུང་གཞན་གང་
41

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལའང་མ་གྲགས་པར་ཤིན་ཏུ་སྦས་པ་ཙམ་དུ་མ་ཟད། རྫོགས་པ་ཆེན་པོ་རང་གི་ 
གཞུང་ན་ཡང་ཕྱི་སྐོར་ནང་སྐོར་སོགས་སུ། མིང་ཙམ་ཡང་མ་བསྟན་པ་འོད་གསལ་
སྙིང་ཐིག་སྙིང་པོའི་ལམ་མངོན་སུམ་སངས་རྒྱས་ལམ་བྱེད་ཀྱི་ཁྱད་ཆོས་ཡིན་པས།
ལམ་འདི་ནི་བླ་ན་མེད་པ། དྲི་མ་མེད་པ། ཚེ་འདི་ལ་མཆོག་གི་དངོས་གྲུབ་ 
ཆེས་བདེ་མྱུར་དུ་འགྲུབ་པར་བྱེད་པས། གུ་རུ་ལ་སོགས་པའི་མིང་གསུམ་གྱི་ 
བརྡས་བསྟན་ཅིང་། དེ་ལ་ངོ་མཚར་ཞིང་དམ་པའི་སྒྲ་རང་བྱུང་ཐུགས་ཀྱི་ས་ 
བོན་སྨྲོས་པའོ། །དེ་ལྟར་ཡང་། རྫོགས་ཆེན་ལྟ་བ་ཡེ་ཤེས་གཏིང་རྫོགས་ཀྱི་རྒྱུད་ 
ལས། ཡེ་ནས་གནས་པའི་རང་བྱུང་སྙིང་པོ་འདི། །རྒྱུ་ལས་མ་བྱུང་རྐྱེན་གྱིས་མ་ 
བསྐྱེད་པས། །རྩོལ་བ་གང་ཡང་མ་བྱས་ཆོས་སྐུ་རུ། །རང་བྱུང་ཡེ་ཤེས་ཡིན་པར་ 
ཡིད་ཀྱང་ཆེས། །ཞེས་དང་། རིག་པ་རང་ཤར་ཆེན་པོའི་རྒྱུད་ལས། རིག་པ་རྟོག་ 
མེད་ཆོས་སྐུའི་ངོ་བོ་ཡིན། །རིག་པ་མ་འགགས་གསལ་བ་ལོངས་སྐུ་ཡིན། །རིག་ 
པ་ཅིར་ཡང་འཆར་བ་སྤྲུལ་སྐུ་ཡིན། །ཞེས་དང་། 
འགྱུར་མེད་བྱང་ཆུབ་སེམས་ལ་འཁྲུལ་པ་ག་ལ་ཡོད། །འཁྲུལ་མེད་བྱང་ཆུབ་ 
སེམས་ནི་འགྲོ་བ་ཡོངས་ལ་ཁྱབ། །བྱང་ཆུབ་སྙིང་པོ་སངས་རྒྱས་ཀུན་དང་མཉམ། ། 
རང་རིག་སྒྲོན་མ་རང་སྣང་འོད་ཀྱི་ཡུལ། །ཀུན་ལ་གནས་ཏེ་རང་གསང་ཐབས་ 
ཀྱིས་ཆོད།དུས་གསུམ་སངས་རྒྱས་དགོངས་པའི་མཆོག་དོན་ཡིན། །སངས་ 
རྒྱས་ཀུན་དང་མི་གཡོ་མཉམ་པར་གནས། །ཞེས་དང་། ཡང་དག་སངས་རྒྱས་ 
དགོངས་པ་ནི། །སེམས་ཅན་ཀུན་གྱི་རང་རྒྱུད་ལ། །སྐུ་དང་ཡེ་ཤེས་ཚུལ་དུ་ 
གནས། །དེ་ཡང་ཙིཏྟའི་དཀྱིལ་ན་ནི། །ཡུངས་འབྲུ་འམ་ནི་ཏིལ་འབྲུ་ཙམ། །མ་ 
བསྐྱེད་རྫོགས་པའི་ཚུལ་དུ་གནས། །ཞེས་དང༌། སངས་རྒྱས་ཀུན་གྱི་ས་བོན་ནི།
42

༄༅། །ཟབ་གཏེར་ཆོས་ཀྱི་མཛོད་ཁང་།
སེམས་མེད་རིག་གཅེས་ཀུན་ཏུ་གྲགས། །སངས་རྒྱས་ཀུན་གྱི་རྣམ་དག་སྤྱན། །སྒྲོན་ 
མ་རྣམ་པ་བཞི་རུ་གྲགས། །ཞེས་དང་། སངས་རྒྱས་དགོངས་པ་རང་བྱུང་འདི། ། 
ལྟ་བ་རིག་པའི་ལྟ་བ་ལ། །མིག་གི་དབང་པོ་མ་ཡེངས་པར། །འཛིན་པའི་རྟོག་པ་ 
མ་ཞུགས་པས། །རང་གི་ལྟ་བ་མཐོང་བ་ཡིན། །ཞེས་དང་། འཇམ་དཔལ་ཡང་ 
དག་བདེ་བའི་སྐུ། །ཡང་དག་ཡེ་ཤེས་འོད་ལྔར་ལྡན། །ཆོས་སྐུ་ཁ་དོག་མ་འདྲེས་ 
འཇམ། །དཀྱིལ་འཁོར་འདུ་འབྲལ་མེད་ཕྱིར་དཔལ། །སྣང་བ་རང་གདངས་འོད་ 
ཕྱིར་འཇམ། །མ་རིག་མུན་པ་སང་ཕྱིར་དཔལ། །སྒྲོན་མེའི་འོད་ཀྱིས་ཁྱབ་ཕྱིར་ 
འཇམ། །དེ་ལ་དུས་མེད་འཆར་ཕྱིར་དཔལ། །ཞེས་སོགས་དང་། འཇམ་དཔལ་ 
ཤེས་རབ་ཡེ་ཤེས་འོད་པོ་ཆེ། །དེ་ལས་འོད་འབྱུང་ཐམས་ཅད་ངང་དུ་རྟོགས། ། 
དེ་ནི་འཇམ་དཔལ་དཀྱིལ་འཁོར་ཆེན་པོར་བཤད། །ཅེས་དང་། འཇམ་དཔལ་ 
ཡེ་ཤེས་སྤྲུལ་པ་ཉིད། །གང་ལྟར་བལྟས་པ་དེ་ལྟར་སྣང་། །འཇམ་དཔལ་དངོས་ 
པོའི་ཆོས་ལས་འདས། །ཡང་དག་འཇམ་དཔལ་ཡེ་ཤེས་ཉིད། །ཡེ་ཤེས་མིག་ 
གཅིག་དྲི་མ་མེད། །ཡེ་ཤེས་ལུས་ཅན་དེ་བཞིན་གཤེགས། །ཞེས་དང་། དོན་དམ་ 
པའི་མཚན་བརྗོད་པ་ལས། གཟུགས་མེད་གཟུགས་བཟང་དམ་པ་སྟེ། །སྣ་ཚོགས་ 
གཟུགས་ཅན་ཡིད་ལས་སྐྱེས། །གཟུགས་རྣམས་ཐམས་ཅད་སྣང་བའི་དཔལ། ། 
གཟུགས་བརྙན་མ་ལུས་འཆང་བ་པོ། །ཞེས་དང༌། ནམ་མཁའ་ལས་བྱུང་རང་ 
བྱུང་བ། །ཤེས་རབ་ཡེ་ཤེས་མེ་བོ་ཆེ། །འོད་ཆེན་རྣམ་པར་སྣང་བར་བྱེད། །ཡེ་ 
ཤེས་སྣང་བ་ལམ་མེ་བ། །འགྲོ་བའི་མར་མེ་ཡེ་ཤེས་སྒྲོན། །གཟི་བརྗིད་ཆེན་པོ་ 
འོད་གསལ་བ། །སྔགས་མཆོག་སྔགས་བདག་རིག་པའི་རྒྱལ། །གསང་སྔགས་རྒྱལ་ 
པོ་དོན་ཆེན་བྱེད། །ཅེས་སོགས་དང་། གསེར་གྱི་མེ་ཏོག་མཛེས་པ་རིན་ཆེན་སྒྲོན་
43

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མ་འབར་བའི་རྒྱུད་ལས། འཇིག་རྟེན་ཁམས་ནི་ཐམས་ཅད་དུ། །རིག་པ་འགག་ 
མེད་རང་སྣང་ཡང་། །འདི་ཀུན་སུས་ཀྱང་མཐོང་བ་མེད། །ཅེས་དང་། རྒྱང་ཞག་ཆུ་ 
ཡི་སྒྲོན་མ་ཡིས། །གཟུགས་སོགས་ངོ་བོ་ཉིད་དུ་སྡུད། །ཤེས་རབ་རང་བྱུང་སྒྲོན་ 
མ་ཡིས། །ཐེག་པ་རྣམས་ཀྱི་ཐེ་ཚོམ་གཅོད། །ཐིག་ལེ་སྟོང་པའི་སྒྲོན་མ་ཡིས། །འཁོར་ 
འདས་བསྲེ་བའི་མཚམས་སྦྱོར་བྱེད། །དག་པ་དབྱིངས་ཀྱི་སྒྲོན་མ་ཡིས། །རྣལ་ 
འབྱོར་ཉམས་ཀྱི་བོགས་འདོན་བྱེད། །ཅེས་དང་། ཐོག་མའི་ཀ་དག་ཆེན་པོ་ལས། 
་བཞིན་ཉིད་ནི་འདི་ལྟ་བུ། །སུས་ཀྱང་མ་བྱས་རང་གསལ་བར། །ཡེ་ཉིད་ 
ནས་ནི་རང་བཞིན་ནོ། །ཞེས་དང་།
བར་སྣང་ཉིད་ནི་སྟོང་པ་ལས། །སྣང་བ་རང་ངོ་མ་འགགས་པས། །རང་བྱུང་ 
ཐིག་ལེ་ཆེན་པོར་གནས། །ཞེས་དང༌། སེང་གེ་རྩལ་རྫོགས་ཀྱི་རྒྱུད་ལས། ཨེ་མ་ 
རིག་པའི་གནས་ལུགས་ནི། །རང་རང་ཙིཏྟའི་དཀྱིལ་ན་གནས། །ཡབ་ཡུམ་གཉིས་ 
ཨེ་
ཀྱི་ཆ་འཛིན་པའི། །ཐབས་དང་ཤེས་རབ་ཚུལ་དུ་གནས། །ཞེས་སོགས་དང་། 
མ་ཧོ། །ཆོས་ལས་འདས་པའི་སྐུ་མ་ཤེས་ན། །རིག་པ་ལུ་གུ་རྒྱུད་ཀྱི་སྐུ་ལ་ལྟོས་ 
ཤིག །ཆོས་ཐམས་ཅད་ཀྱི་ཡེ་ཤེས་ངོ་ཤེས་པར་འདོད་ན། །ཡིད་རང་བྱུང་གི་ཡེ་ 
ཤེས་ལ་དྲིས་ཤིག །ཅེས་དང་། ཡང་དག་པའི་རིག་པ་སྤྱན་ལྔའི་དེ་བཞིན་ཉིད་ 
ཐོབ་པར་འདོད་ན། །རིག་པ་རྡོ་རྗེ་ལུ་གུ་རྒྱུད་ཀྱི་སྐུ་ལ་ལྟོས་ཤིག །ཅེས་དང་། དེ་ 
བཞིན་དུ་སངས་རྒྱས་ཀྱི་དགོངས་པ་ཐུགས་སུ་ཆུད་པར་འདོད་པ་དང་། ཆོས་ 
ཐམས་ཅད་ཀྱི་མདོ་དང་རྒྱས་པ་ཤེས་པར་འདོད་པ་སོགས་ཀྱིས་ལུ་གུ་རྒྱུད་ཀྱི་སྐུ་ 
ལ་བལྟ་བར་གསུངས་སོ། །རིན་ཆེན་ཟུར་བརྒྱད་གཞལ་ཡས་ཁང་། །འགྱུ་བྱེད་ 
རྩ་ཡི་གཞལ་ཡས་དང་། །དུང་ཁང་བནྡྷའི་གཞལ་ཡས་དང་། །ལྟ་བྱེད་མིག་གི་
44

།ཟབ་གཏེར་ཆོས་ཀྱི་མཛོད་ཁང་
གཞལ་ཡས་སོ། །གཞལ་ཡས་ཆེན་པོ་དེ་བཞི་ན། །གསང་སྔགས་ཀུན་གྱི་གསང་ 
ཆེན་གནས། །རང་རིག་སྐུ་ལ་གཡོ་བ་མེད། །སྒོ་ནས་ལམ་དུ་རབ་བྱུང་ནས། །ནམ་ 
མཁའ་སྟོང་པའི་ངང་དུ་ཐིམ། །དོན་གྱི་ཡེ་ཤེས་ཅིར་སྣང་ཡང་། །ངང་དུ་རྫོགས་ 
ཤིང་ངང་ལས་བྱུང༌། །གནས་ཚུལ་ཆེན་པོ་དེ་ཉིད་ལ། །བལྟ་བའི་དོན་ནི་ལུ་གུ་ 
རྒྱུད། །ཆོས་ཅན་སྣང་བ་གྲངས་མེད་ཀྱང་། །ཆོས་ཉིད་དོན་ལ་གཅིག་ལས་མེད། ། 
ཅེས་དང༌། ལུ་གུ་རྒྱུད་ལ་གོལ་ས་མེད། །ལམ་གྱི་རྒྱུད་ལས་གོལ་ས་སྣང་། །ཞེས་ 
སོགས་དང་། དོན་ནི་རང་གི་རིག་པ་ལ། །རྟགས་ནི་མངོན་སྣང་སྐུ་དང་བཅས། ། 
སྙིང་པོ་དོན་དམ་འགྱུར་བ་མེད། །གསར་འཚེར་ལྷུན་སྡུག་འོད་གསལ་བ། །བདེ་ 
བ་ཆེན་པོའི་དངོས་ཉིད་ལས། །ས་བོན་རྡོ་རྗེ་རྒྱུ་རྐྱེན་བྲལ། །རྫོགས་པའི་དོན་ 
ལས་མི་འདའ་ཞིང་། །ཐབས་མཁས་སྟོང་པའི་དཀྱིལ་ན་གནས། །ཞེས་དང་། གཞན་ 
ཡང་རང་བཞིན་འོད་གསལ་གྱི་སྣང་བ་ལམ་དུ་བྱེད་ཚུལ་དུས་ཀྱི་འཁོར་ལོ་བསྡུས་ 
པའི་རྒྱུད་ལས། ཤེས་རབ་ཡེ་ཤེས་དག་ནི་སེམས་དང་དེ་ཡི་སྣང་བ་དག་ཀྱང་རྣམ་ 
པ་བཅུ་པོ་ཉིད་དུ་འགྱུར། །དབང་ནི་དྲི་མེད་རི་བོང་ཅན་མཚུངས་མེ་ལོང་གཟུགས་ 
བརྙན་ལྟ་བུ་འདི་ལ་ཞུགས་པ་གང་ཡིན་པ། །དེ་ལས་མྱ་ངན་འདས་པའི་བདེ་བ་ 
འཕོ་མེད་ལྷན་ཅིག་སྐྱེས་པ་འགྱུར་མེད་ཉིད་ནི་བཞི་པ་སྟེ། །སངས་རྒྱས་ཞལ་འདི་ 
གང་གི་སྙིང་དང་ཁ་ལ་གནས་པར་གྱུར་པ་དེ་ནི་དཔལ་ལྡན་བླ་མའོ། །
ཞེས་དང༌། དེ་ཡི་དབུས་སུ་སངས་རྒྱས་གཟུགས་ནི་ཡུལ་དང་རྣམ་པར་བྲལ་ 
བ་དུ་མ་ལོངས་སྤྱོད་རྫོགས་པའི་སྐུ། །ནམ་མཁའ་ཆུ་འཛིན་བྲལ་བ་དག་ནི་རྣལ་ 
འབྱོར་པ་ཡིས་བགྲད་པའི་མིག་གིས་བལྟ་བར་བྱ་བ་སྟེ། །ཞེས་གསུངས་པ་ལྟར་རོ། །
ས་མ་ཡ། དབྱིངས་ཀྱི་མཁའ་འགྲོ་རྣམས་ཀྱིས་བརྩེ་བ་ཆེན་པོས་བཀའ་འགྲོལ་ཞིང་
45

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དངོས་གྲུབ་སྩལ་ཏུ་གསོལ། ཨ་ལ་ལ་ཧོ་མ་ཧཱ་སིདྡྷི་ཧཱུྃ། ། 
༈ གསུམ་པ་ལམ་གོང་བཤད་དེ་དག་ཉམས་སུ་བླངས་པའི་ལག་རྗེས། ལ་བཟླ་ 
བའི་མན་ངག་ལྟར་བཤད་པ་ལ། གོང་དུ་བཤད་པ་ཐབས་གྲོལ་ལམ་དེ་ལྟར་ཉམས་ 
སུ་བླངས་པའི་རྟོགས་པ་འཆར་ཚད་ནི། ཧཱུཾ་ཞེས་ཡེ་ཤེས་ལ་དམ་པའོ། །ཨོ་རྒྱན་ 
ཡུལ་ཞེས་པ་གསང་སྔགས་ཀྱི་འབྱུང་གནས་ཏེ། ཨོཾ་ཌི་ཡཱ་ན་ཞེས་པ་འཕུར་འགྲོ་
སོགས་སུ་འགྱུར་བས་དེ་ཟུར་ཆག་པ་ཨོ་རྒྱན་ཞེས་པས་འཁོར་འདས་ཀུན་གྱི་རྩ་ 
བ་རང་གི་སེམས་ཉིད་འཁྲུལ་པའི་རྨི་ལམ་སད་པ་ལྟར། གཉིས་སྣང་འཁོར་བའི་ 
འདམ་ལས་འཕུར་ནས་ཐར་པའི་ལམ་ལ་འགྲོ་བའི་སྔགས་ཀྱི་རིགས་སད་པ་མཚོན་
ཏེ༑ འཁོར་བ་ལས་ཐར་པའི་ལམ་ལའང་སྔགས་ནི་ཆེས་བདེ་མྱུར་དུ་སྐྱོབ་པར་
བྱེད་པས་འཕུར་ཏེ་འགྲོ་བ་ལྟ་བུའོ། །དེ་ཡང་འཆིང་གྲོལ་ནི་སེམས་ལ་བརྟེན་པས་
སེམས་སྔགས་ཀྱི་ཐབས་མཁས་ལ་ཞུགས་པ་དེ་དང་འབྲེལ་བས་ན་གྱི་ཞེས་སྨྲོས་ 
ཏེ༑ ཇི་ལྟར་ན་དེ་སྔ་འཁོར་བའི་བག་ཆགས་ཀྱི་འདམ་ལ་ནུབ་པའམ་བྱིང་བར་
གྱུར་པ་དེ་ལས་ཐར་ཏེ་གྲོལ་བའམ་བྱང་བར་གྱུར་པའམ། ཡང་ན་འཁྲུལ་སྣང་ 
ཐམས་ཅད་དག་པའི་དབྱིངས་སུ་ནུབ་ཅིང་སྐྱོན་ཐམས་ཅད་བྱང་བ་འཁོར་འདས་
རུ་ཤན་དབྱེ་བའི་ས་མཚམས་ནི། འདི་ལྟར་སྒྲར་གྲགས་པ་དང་དབང་པོ་ཐམས་ 
ཅད་གསུང་གི་དཀྱིལ་འཁོར་དུ་དག་ཅིང་། དྲན་རྟོག་ཐམས་ཅད་ཐུགས་ཀྱི་དཀྱིལ་ 
འཁོར་དུ་རྫོགས་པ་དང་། ཅིར་སྣང་ཡུལ་གྱི་རྣམ་པ་ཐམས་ཅད་སྒྱུ་འཕྲུལ་དྲྭ་བ་
སྐུ་ཡི་དཀྱིལ་འཁོར་དུ་སྨིན་པས་རིམ་པ་ལྟར་པདྨ་གེ་སར་དང་། སྡོང་པོ་ཞེས་ 
པའི་བརྡས་མཚོན་ནས་བསྟན་ཏེ། གསུང་དང་དབང་པོ་བརྡ་སྤྲོད་པའི་ཚུལ་དུ་ 
གཅིག་ཅིང་། དེ་ལས་གསང་སྔགས་ཀྱི་དོན་ལ་འཇུག་པས་གསུང་མ་ཆགས་
46

༄༅། །ཟབ་གཏེར་ཆོས་ཀྱི་མཛོད་ཁང་།
པདྨའི་བརྡས་མཚོན་ཏེ་དང་པོར་བསྟན་ཏོ། །དེའི་རྗེས་སུ་གསང་སྔགས་ལམ་གྱི་
མན་ངག་ལ་བརྟེན་ནས་རིག་པ་ཡེ་ཤེས་ངོ་འཕྲོད་པ་ནི་གེ་སར་གྱི་བརྡས་མཚོན་
ཏེ་མེ་ཏོག་གི་སྙིང་པོར་གྱུར་པའི་ཚུལ་གྱིས། ལྷག་པར་གསལ་ཞིང་མཛེས་པ་ཡིན་ 
པས་སོ། །དེའི་རྗེས་སུ་སྐུ་སྡོང་པོ་སྒྲས་བསྟན་པ་ནི། རྟོགས་པ་བདག་གི་དཔལ་ 
ཐོབ་ནས་ཐུགས་རྗེ་གཞན་གྱི་དཔལ་སྒྱུ་འཕྲུལ་དྲྭ་བའི་རོལ་པ་མི་ཟད་པར་འཕྲོ་
བ༑ དཔག་བསམ་གྱི་ཤིང་ལྟར་མངོན་མཐོའི་བསིལ་གྲིབ་དང་ངེས་ལེགས་ཀྱི་འབྲས་ 
བུ་སྨིན་པ།མཚན་དཔེའི་མེ་ཏོག་མཛེས་ཤིང་ཕན་བདེའི་དྲི་བསུང་འཕྲོ་བས་ 
དཔལ་དང་ཕུན་སུམ་ཚོགས་པ་ཀུན་གྱི་རྟེན་དུ་གྱུར་པས་དེ་སྐད་ཅེས་བྱ་སྟེ། གསང་ 
སྔགས་ཀྱི་བརྡ་འདི་དག་ཀྱང་རེ་རེ་ནས་ལུང་དང་སྦྲགས་ན། ཡི་གེ་མང་བས་
བཞག་ལ།
མདོ་ཙམ་སྨོས་ན། བང་མཛོད་འཕྲུལ་ལྡེའུ་ལས། མཚན་མའི་རྣམ་པར་རྟོག་ 
པ་ཀུན། །གཉིས་མེད་ཡེ་ཤེས་ངང་དུ་ནུབ། །བྱང་ཆུབ་སེམས་ནི་ནུབ་ཕྱོགས་ཡིན། ། 
བྱང་ཆུབ་སེམས་ཀྱི་ཆོས་ཉིད་ལ། །ཉོན་མོངས་སྐྱོན་གྱིས་མ་གོས་པས། །བྱང་ཆུབ་ 
སེམས་ནི་བྱང་ཕྱོགས་ཡིན། །ཞེས་དང་། རྫོགས་ཆེན་སྣང་སྲིད་ཁ་སྦྱོར་གྱི་རྒྱུད་ 
ལས། རྣམ་པར་རྟོག་པའི་མཚན་ཇི་སྙེད་རྣམས། །མི་རྟོག་སྐྱེ་བ་མེད་པའི་དབྱིངས་ 
སུ་ནུབ། །བྱང་ཆུབ་སེམས་ནི་ནུབ་ཕྱོགས་ཡིན། །ཉོན་མོངས་དགག་སྒྲུབ་གཟུང་ 
འཛིན་བྱང་། །བྱང་ཆུབ་སེམས་ནི་བྱང་ཕྱོགས་ཡིན། །ཞེས་དང་། རྫོགས་ཆེན་ 
ནམ་མཁའ་མཉམ་པའི་རྒྱུད་སོགས་ལས། །པདྨ་འདམ་གྱིས་མ་གོས་ལྟར། །བྱང་ 
ཆུབ་སེམས་ཀྱི་ངོ་བོ་ལ། །གཟུང་འཛིན་དྲི་མ་གཞི་ལ་མེད། །ཅེས་དང་། སྣ་ 
ཚོགས་སུ་སྣང་ཡང་དྲི་མས་མ་གོས་པ་པདྨ་ལྟ་བུའོ། །ཞེས་གསུངས་པ་སོགས་ཀྱིས་
47

། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མཚོན་ནས་ཤེས་པར་བྱའོ། །དེ་ལྟར་སྣང་སྲིད་ཐམས་ཅད་གསང་བ་གསུམ་གྱི་
དཀྱིལ་འཁོར་དུ་སྣང་ལ་སྣང་བ་དེ་ཡང་དམིགས་བཅས་རིས་ཆད་ཅན་མིན་པར། 
རང་བྱུང་གི་ཡེ་ཤེས་རྣམ་པ་ཐམས་ཅད་པ་གཅིག་གི་རོལ་པ་ཡིན་པས་དེའི་ངང་ 
ལས་མ་འདས་པར་ཐམས་ཅད་མཉམ་ཉིད་ཡེ་ཤེས་རྡོ་རྗེའི་བདག་ཉིད་དུ་གནས་
པ་ནི་ཡ༷་མཚན་པའོ། །དེ་ལྟར་ཡང་དུས་ཀྱི་འཁོར་ལོ་བསྡུས་པའི་རྒྱུད་ལས། རྒྱལ་ 
བའི་སྐུ་ཡི་རྡོ་རྗེ་ཡུལ་དང་ཡུལ་ཅན་རྣམས་ཀྱི་བགྲོད་བྱ་མིན་པ་རྣམ་པ་ཐམས་
ཅད་པ། །གསུང་གི་རྡོ་རྗེ་སེམས་ཅན་ཐམས་ཅད་རང་སྙིང་སྐད་རྣམས་དག་གིས་ 
ཆོས་ནི་གོ་བར་བྱེད་པའོ། །རྡོ་རྗེ་ཅན་གྱི་ཐུགས་ཀྱི་རྡོ་རྗེ་སེམས་ཅན་རྣམས་ཀྱི་སེམས་ 
ཀྱི་རང་བཞིན་མཐའ་དག་ས་ལ་གནས། །དྲི་མེད་ནོར་བུ་ལྟ་བུ་དངོས་པོ་རྣམས་ 
ཀྱི་འཛིན་བྱེད་གང་ཡིན་དེ་ཉིད་ཡེ་ཤེས་རྡོ་རྗེའོ། །ཞེས་གསུངས་སོ། །
དེ་ལྟ་བུར་རང་བཞིན་ལྷུན་གྲུབ་ཀྱི་དཀྱིལ་འཁོར་ཆེན་པོ་དེ་ལ་དང་པོར་གསུང་ 
ལ་བརྟེན་ཏེ་ཐོས་པས་འཇུག བར་དུ་བསམ་པས་ངེས་པ་དང་། མཐར་བསྒོམ་ 
པས་རྒྱུད་ལ་འབྱོར་བ་དང་། མཐར་ཐུག་གྲུབ་འབྲས་དང་བཅས་པ་བཞི་དང་། 
སྔ་མ་པདྨ་གེ་སར་གཉིས་རྒྱུ་ཤེས་པ། བར་མ་སྡོང་པོ་སྒྲས་ཐོས་བསམ་གྱི་དོན་ 
རྒྱུད་ལ་འབྱོར་པ་འཇུག་པ། ཕྱི་མ་ཡ་མཚན་པའི་བརྡས་འབྲས་བུ་བསྟན་ཏེ། དེ་ 
ལྟར་ན་བདུད་རྣམ་པ་བཞི་འདུལ་བའི་བསྙེན་སྒྲུབ་ཡན་ལག་བཞི་ལ་སོགས་པ་ལ་ 
བཟླ་བའི་རྣམ་གྲངས་དུ་མ་ཞིག་ཤུགས་ཀྱིས་བསྟན་པ་ཡིན་ཞིང་། གང་ལྟར་ཀྱང་ 
རྡོ་རྗེ་བཞི་ཡི་ཡེ་ཤེས་རང་རྒྱུད་ལ་སྨིན་པ་འདིར་གསང་སྔགས་ཀྱི་ལམ་གནད་ 
ཐམས་ཅད་འདུས་སོ། །དེ་ལྟ་བུའི་ཡེ་ཤེས་དེ་ལ་མིང་གི་རྣམ་གྲངས་དུ་མས་བསྟན་ 
ཏེ༑ ཉོན་མོངས་ལས་གྲོལ་བའི་གདོད་ནས་རྣམ་གྲོལ། ལས་ཀྱིས་མི་འཆིང་ཞིང་
48

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱུ་རྐྱེན་་ལལས་འདས་པའི་རང་བྱུང་ཡེ་ཤེས། སྡུག་བསྔལ་ལས་གྲོལ་བའི་བདེ་བ་ 
ཆེན་པོ་བྱང་ཆུབ་ཀྱི་སེམས་དང་། དམིགས་པའི་ཁས་ལེན་ཐམས་ཅད་དང་བྲལ་
ཏེ་གཟའ་གཏད་མེད་པས་མཐའ་གང་དུའང་མི་གནས་པའི་ཡེ་ཤེས། ཁོས་ཕྱག་
རྒྱས་ཐམས་ཅད་ལ་ཐེབས་ཤིང་དེ་ལས་ལོགས་སུ་གྱུར་པ་མེད་ལ། ཁོ་ལ་གང་ 
གིས་ཀྱང་། ཚུར་མི་ཚུགས་མི་ཕྱེད་པས་རྡོ་རྗེ་ལྟ་བུའི་ཡེ་ཤེས། འཁོར་འདས་ཀྱི་ 
ཆོས་ཐམས་ཅད། དེ་ལས་འདའ་བ་མེད་པར་དུས་གསུམ་འཕོ་འགྱུར་དང་བྲལ་ 
བ་མཉམ་པ་ཉིད་དུ་བརྡལ་ཞིང་། རྒྱལ་པོའི་བཀའ་ཁྲིམས་ལ་གནས་པའི་ཕྱག་
རྒྱ་མོ་ལ་མིས་གླགས་མི་འཚོལ་བ་ལྟ་བུས་ན་འདའ་ཀ་ཐུགས་ཀྱི་ཡེ་ཤེས་ཞེས་དང་། 
གཞན་ཡང་ཐིག་ལེ་ཉག་གཅིག་རིག་པ་ཆོས་ཀྱི་སྐུ། ལྷག་པའི་བདེན་པ་དབྱེར་ 
མེད། སྲས་བདེ་ཆེན་བྱང་ཆུབ་སེམས་ཀྱི་དཀྱིལ་འཁོར། གཞི་ཡི་གནས་ལུགས། 
ཀུན་གཞི་རྒྱུ་ཡི་རྒྱུད། རང་བཞིན་ལྷུན་གྲུབ་ཀྱི་དཀྱིལ་འཁོར། བདེན་པ་དབྱེར་ 
མེད། རྡོ་རྗེ་གསུམ་གྱི་དཀྱིལ་འཁོར། ངོ་བོ་རང་བཞིན་ཐུགས་རྗེའི་དཀྱིལ་ 
འཁོར། འཁོར་འདས་དབྱེར་མེད་ཀྱི་ཀློང་། ཡེ་སངས་རྒྱས་པའི་དཀྱིལ་འཁོར། 
ཀ་དག་ལྷུན་གྲུབ་ཀྱི་དཀྱིལ་འཁོར་སོགས་མཚན་གྱི་རྣམ་གྲངས་དུ་མར་བརྗོད་དེ། 
དོན་དུ་གཞི་འབྲས་དབྱེར་མེད་ཆོས་སྐུ་ཐིག་ལེ་ཉག་གཅིག་དེ་ཁོ་ན་ཡིན་ལ། དེ་ 
ཉིད་ལ་རང་བཞིན་རྣམ་དག་གི་ངོས་ནས་གཞལ་ན། ཡེ་ནས་སངས་རྒྱས་པ་ཆོས་ 
སྐུ་དངོས་ཡིན་ཏེ། རང་ངོ་ན་སྒྲིབ་པ་མེད་པའི་ཕྱིར། དེ་ལྟར་ཡེ་སངས་རྒྱས་པར་ 
རྟོགས་དགོས་ཏེ། དེ་མ་ཤེས་ན་གཞི་ལྷུན་གྲུབ་ཀྱི་དཀྱིལ་འཁོར་མི་ཤེས་པར་ཕར་ 
ཕྱིར་ཐེག་པ་ལྟར། སངས་རྒྱས་ཀྱི་རྒྱུ་ཙམ་དུ་ཁས་ལེན་དགོས་པས། སྔགས་ཀྱི་ལྟ་ 
བ་ཡང་དག་པ་མི་ཤེས་པ། དེའི་ཕྱིར་གལ་པོ་ལས། མཚན་ཉིད་རྒྱུ་ཡི་ཐེག་པ་
49

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཡིས། །སེམས་ཅན་སངས་རྒྱས་རྒྱུ་རུ་ཤེས། །འབྲས་བུ་རྡོ་རྗེའི་ཐེག་པ་ཡིས། །སེམས་ 
ཉིད་སངས་རྒྱས་ཉིད་དུ་བསྒོམ། །ཞེས་གསུངས་སོ། ། 
སྣང་ཚུལ་གྱི་དབང་དུ་བྱས་ན། སེམས་ཉིད་ཡེ་ནས་དག་ཀྱང་གློ་བུར་གྱི་དྲི་
མས་མ་དག་པ་སེམས་ཅན་རྣམས་ཀྱི་རྒྱུད་ལ་བཞུགས་པའི་ཆོས་ཉིད་དེ། སེམས་ 
ཅན་སོ་སོའི་རང་ངོ་ལ་ལྟོས་ན་དག་པ་གཉིས་ལྡན་གྱི་སངས་རྒྱས་མིན་པའི་ཚུལ་
དང་། སྒྲིབ་པ་སྤངས་ན་ཡང་སངས་རྒྱ་བའི་ཚུལ་དུ་ཐ་སྙད་བྱེད་དགོས་ལ། དེ་
གཉིས་གནས་སྣང་གི་དབང་དུ་བྱས་ཏེ་འགལ་མེད་དུ་གོ་དགོས་སོ། །དེའི་ཕྱིར་
བདེ་གཤེགས་སྙིང་པོ་ཡེ་ནས་ཡོན་ཏན་ལྷུན་གྲུབ་ཡིན་པས་ལམ་ཐམས་ཅད་དེའི་
གསལ་བྱེད་ཀྱི་རྒྱུ་ཡིན་པར་མདོ་མྱང་འདས་ལས་གསུངས་ཤིང་། ཡེ་ཤེས་རྡོ་རྗེ་
ཀུན་ལས་བཏུས་པ་སོགས་རྒྱུད་རྣམས་ལས། ལམ་ཐམས་ཅད་གདོད་་མའི་འོད་
གསལ་ཆོས་ཀྱི་སྐུའི་གསལ་བྱེད་ཀྱི་རྒྱུ་ཡིན་གྱི། སྐྱེད་བྱེད་ཀྱི་རྒྱུ་མིན་པར་གསུངས་
པའི་གནད་ཟབ་མོ་ཐུན་མོང་མིན་པར་ཤེས་པར་བྱ་ལ། དེ་ལྟར་ཤེས་ན་གསང་
སྔགས་ཀྱི་དགོངས་དོན་ཚུལ་བཞིན་ཁོང་དུ་ཆུད་པར་འགྱུར་རོ། །
དེ་ལྟ་བུ་གདོད་མ་གཞིའི་དཀྱིལ་འཁོར་ཡེ་སངས་རྒྱས་པའི་རང་བཞིན་གྱི་དོན་
ཕྱིན་ཅི་མ་ལོག་པ་ནམ་རྟོགས་ན། དུས་གསུམ་རྒྱལ་བའི་དགོངས་པ་དང་གཉིས་
སུ་མེད་པར་ཕྱིར་མི་ལྡོག་པའི་ས་ནོན་པས། སྐད་ཅིག་དེ་ཉིད་དུ་གཞི་འབྲས་
དབྱེར་མེད་མཆོག་གི་དངོས་གྲུབ་རྡོ་རྗེ་འཆང་ཆེན་པོའི་གོ་འཕང་བརྙེས་པ་ལ།
ངེས་པ་ཉིད་དུ་གྱུར་པས། སྣང་སྲིད་རྣམ་དག་ཆོས་སྐུའི་དགོངས་པ་དེའི་གདིང་
གིས་སྣང་སྲིད་ཡེ་སངས་རྒྱས་པར་ཐག་བཅད་ཅིང་ལ་བཟླ་བར་བྱའོ། །དེ་ཉིད་ 
རང་བྱུང་དོན་གྱི་པདྨ་འབྱུང་གནས་ཞེས་སུ་ཕྱོགས་བཅུའི་རྒྱལ་བའི་ཞིང་མཐའ་
50

༄༅། །ཟབ་གཏེར་ཆོས་ཀྱི་མཛོད་ཁང་།
ཡས་པར་གྲགས་པ་ཡིན་ཞིང་། དེ་བཞིན་དུ་རྒྱལ་བ་ཀུན་གྱི་ཐུགས་ལ་ཡེ་ཤེས་ 
སེམས་དཔའྀ་ཚུལ་དུ་གྱུར་པ། དཔལ་ལྡན་སངས་རྒྱས་པདྨ་སྐྱེས་འཇམ་དཔལ་ 
རྡོ་རྗེ་རྣོན་པོའང་དེ་ཡིན་ཏེ། འཇམ་དཔལ་སྒྱུ་འཕྲུལ་དྲྭ་བའི་བསྟོད་པ་གླུར་བླང་ 
གི་ལེའུ་ལས། དཔལ་ལྡན་སངས་རྒྱས་པདྨ་སྐྱེས། །ཀུན་མཁྱེན་ཡེ་ཤེས་མཛོད་ 
འཛིན་པ། །རྒྱལ་པོ་སྒྱུ་འཕྲུལ་སྣ་ཚོགས་འཆང༌། །ཆེ་བ་སངས་རྒྱས་རིག་སྔགས་ 
འཆང་། །ཞེས་གསུངས་པ་ལྟར་རོ། །དེར་མ་ཟད། དུས་གསུམ་གྱི་རྒྱལ་བ་སྲས་ 
བཅས་གང་འདུལ་ཞི་ཁྲོའི་དཀྱིལ་འཁོར་རབ་འབྱམས་ཐམས་ཅད། མཚན་དང་ 
སྐུ་ཡི་རྣམ་འགྱུར་ཐ་དད་དུ་སྣང་ཡང་། དོན་དེ་ལ་མཐར་ཐུག་པར་རྟོགས་པ་འདིས་ 
ཟིན་ཅིང་བསྒོམ་པ་གདིང་དུ་གྱུར་ན། ཕྲིན་ལས་དང་སྤྱོད་པ་ཅི་སྣང་ཅིར་སྤྱད་ 
པ་ཐམས་ཅད་སྔགས་ཀྱི་ལམ་དུ་འགྱུར་ཏེ། རྣལ་འབྱོར་དབང་ཕྱུག་གི་དགོངས་ 
པ་ཐོབ་པའོ། །
དེ་ལྟར་ཡང་། རིག་པ་རང་ཤར་གྱི་རྒྱུད་ལས། འཛིན་ཆགས་མེད་ན་བླ་མེད་ 
རྙེད་པ་ཡིན། །མཆོད་པ་མེད་ན་ལྷ་རྣམས་འགྲུབ་པ་ཡིན། །བཟླས་སུ་མེད་ན་སྙིང་ 
པོ་རྫོགས་པ་ཡིན། །བསྒྲུབ་ཏུ་མེད་ན་དངོས་གྲུབ་རྙེད་པ་ཡིན། །ཞེས་དང་། ཀྱེ་ 
རྡོ་རྗེའི་རྒྱུད་བརྟག་གཉིས་ལས། སྒོམ་པ་པོ་མེད་བསྒོམ་པའང་མེད། །ལྷ་མེད་ 
སྔགས་ཀྱང་ཡོད་མ་ཡིན། །སྤྲོས་པ་མེད་པའི་རང་བཞིན་ལས། །ལྷ་དང་སྔགས་ནི་ 
ཡང་དག་གནས། །ཞེས་དང་། སྤྲོས་བྲལ་དོན་གསལ་ཆེན་པོའི་རྒྱུད་ལས། དེ་ 
ཕྱིར་རང་རིག་བློ་ཡི་ཡུལ་ལས་འདས། །བཏགས་ཚད་མིང་ཡིན་བསམ་ཚད་བློ། ། 
སྣང་ཚད་ཡུལ་ཡིན་བྱས་ཚད་འཇིག །དུས་གསུམ་རྟོག་པ་ཐམས་ཅད་འཇིག་ 
པས་ན། །མ་བྱུང་མ་སྐྱེས་རང་བྱུང་ཆེན་པོའི་སྐུ། །མ་བཅོས་མ་བསླད་མ་བསྒྲུབས་
51

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མ་ཞེན་པ། །མི་རྟོག་མི་འཛིན་མི་ཞེན་མི་ལྟོས་སོ། །རིག་པའི་གནས་ལུགས་དེ་ 
ལྟར་གནས་པའོ། །ཞེས་དང་། ཀུན་བྱེད་རྒྱལ་པོ་ལས། ཇི་ལྟར་སྣང་བ་དེ་བཞིན་ 
ཉིད་དུ་གཅིག །འདི་ལ་སུ་ཡང་འཆོས་པར་མ་བྱེད་ཅིག །མ་བཅོས་མཉམ་པའི་ 
རྒྱལ་པོ་དེ་ལ་ནི། །མི་རྟོག་ཆོས་སྐུའི་དགོངས་པ་ལྷུན་གྱིས་གྲུབ། །ཅེས་དང་། 
གཅིག་ལ་རྫོགས་པའི་ལུང་འདི་ཡིས། །སངས་རྒྱས་དགོངས་པ་འདི་ལ་གནས། ། 
ཀུན་རྫོགས་པ་ཡི་དོན་འདི་ཡིས། །ཐམས་ཅད་ཕུན་སུམ་ཚོགས་པར་བྱེད། །བྱར་ 
མེད་འདི་ལ་གང་གནས་པ། །ལུས་འདི་གང་ཟག་ལྷ་མི་ཡང་། །དགོངས་པ་ཆོས་ 
ཉིད་སངས་རྒྱས་ཡིན། །འདི་ཡིས་སེམས་ཅན་དོན་བྱས་ནས། །རྩོལ་སྒྲུབ་མི་བྱེད་ 
བདེ་བར་འགྱུར། །ཞེས་དང་། ཀུན་གྱི་སྙིང་པོ་བྱང་ཆུབ་སེམས་འདི་ནི། །ཡེ་ནས་ 
རང་གི་རང་བཞིན་ལྷུན་གྲུབ་པས། །རང་བཞིན་བཅུ་ཡིས་བཙལ་ཞིང་སྒྲུབ་མི་ 
དགོས། །ང་ཡི་རང་བཞིན་ཀུན་དཔེ་ནམ་མཁའ་འདྲ། །ནམ་མཁའ་དག་ལ་སུས་ 
ཀྱང་རྩོལ་མི་བྱེད། །ཅེས་དང་།
རྫོགས་ཆེན་ཡེ་ཤེས་ནམ་མཁའ་དང་མཉམ་པའི་རྒྱུད་ལས། རང་བྱུང་ཆོས་སྐུ་ 
རྟོགས་གྱུར་ན། །བྱ་བའི་ལས་རྣམས་མི་དགོས་ཏེ། །ནོར་བུ་རིན་ཆེན་རྙེད་པ་འདྲ། ། 
མཛད་པ་ཕྲིན་རང་ལ་འབྱུང་། །ཞེས་དང་། དེ་དོན་རྟོགས་པའི་རྣལ་འབྱོར་དེ། ། 
མི་ཡི་ལུས་ལ་སངས་རྒྱས་ཐུགས། །རང་བྱུང་སྐུ་ལ་ཚངས་པའི་གསུང་། །དེ་མ་ 
ཐག་ཏུ་ཀུན་བཟང་ཉིད། །ཅེས་དང༌། ཀུན་ཏུ་བཟང་པོ་ཆེ་བ་རང་ལ་གནས་པའི་ 
རྒྱུད་ལས། དོན་དམ་བདེན་པ་མ་རྟོགས་ཤིང་། །རང་བྱུང་ཡེ་ཤེས་མ་ཤར་ན། ། 
དུག་ཏུ་མ་སོང་གང་ཡང་མེད། །དགྲར་ཡང་མི་གནོད་གང་ཡང་མེད། །བདེ་བ་ 
ཆེན་པོའི་དོན་རྟོགས་ཤིང་། །བྱང་ཆུབ་སེམས་ཀྱི་སྒོ་ཕྱེ་ན། །འབྲས་བུ་མ་ཐོབ་
52

༄༅། །ཟབ་གཏེར་ཆོས་ཀྱི་མཛོད་ཁང་།
གཅིག་ཀྱང་མེད། །སངས་རྒྱས་མིན་པ་གཅིག་ཀྱང་མེད། །ཅེས་དང་། རྟག་མེད་ 
ཆད་མེད་བདེ་བ་ཆེ། །འགྱུར་མེད་རྩོལ་མེད་རང་བྱུང་གནས། །ང་མེད་བདག་ 
མེད་ཕྱོགས་རིས་མེད། །ཅེས་དང་། མ་བསྐྱོད་ཇི་བཞིན་དབྱིངས་ན་གསལ། །མ་ 
བསྐྱེད་རྫོགས་པས་རྫོགས་ཆེན་ངང༌། །བྱ་རྩོལ་མེད་པས་འདུས་མ་བྱས། །སྨོན་ 
དུ་མེད་པར་རང་ལ་རྫོགས། །ཁམས་གསུམ་སྣོད་བཅུད་མ་ལུས་ཀུན། །བདེ་བ་ 
ཆེན་པོ་ཉིད་ཀྱི་རྒྱན། །ཡོན་ཏན་ཆེ་བའི་ཞིང་ཁམས་ལ། །མ་ལུས་པར་ཡང་སངས་ 
རྒྱས་སོ། །ཞེས་དང༌། ཀུན་ཏུ་བཟང་པོ་ཀློང་དྲུག་པའི་རྒྱུད་ལས། ཐོག་མའི་ 
མགོན་པོ་དྲི་མེད་དག་པ་འོད་ཀྱི་དབུས་ནས་རང་བྱུང་རང་ཤར་བས། །སངས་
རྒྱས་ཀུན་གྱི་མཛད་པའི་བདག་ཉིད་དུ། ཡང་གསང་མཆོག་ཆེན་པོ་ཉིད་ཀྱི་སྐུ་
ཐོབ་སྟེ། །དེ་ལ་མི་ལྡོག་ཤེས་པའི་རྣལ་འབྱོར་བློ་རྩལ་སྟོབས་དང་ལྡན་པའི་སྐལ་ 
བ་ཅན། །འབྲས་བུ་ཀུན་གྱི་ཚད་དུ་ཕྱིན་པས་ཀུན་ཏུ་བཟང་པོ་ང་དང་སྐལ་བ་མཉམ་ 
པའོ། །ཞེས་དང་། ཀློང་རབ་འབྱམས་རྒྱལ་པོའི་རྒྱུད་ལས། འཁོར་འདས་ཀུན་ལ་ 
དབང་བསྒྱུར་ཀྱང་། །མཉམ་པའི་དོན་ལས་གཡོས་པ་མེད། །ཐམས་ཅད་ཀུན་ཏུ་ 
བཟང་པོར་གཅིག །ཅེས་གསུངས་པ་ལ་སོགས་པ་མཐར་ཐུག་གི་དོན་སྟོན་པའི་ 
རྡོ་རྗེའི་ལུང་རྣམས་ཀྱིས་གསལ་བར་བསྟན་པ་བཞིན་ནོ། །
དེ་ལྟར་གནས་ལུགས་ལ། ཡེ་སངས་རྒྱས་པའི་རང་བཞིན་གདོད་མ་གཞི་ཡི་ 
དཀྱིལ་འཁོར་དེ་ལྟ་བུ་ལས། ཆོས་གང་ཡང་མ་གཡོས་མི་གཡོ་གཡོ་བར་མི་འགྱུར་ 
ན་ཡང་། སྣང་ཚུལ་ལ་རྩལ་ལམ་འཁོར་གྱི་ཚུལ་དུ་འཁོར་འདས་ཀྱི་སྣང་ཆ་དུ་
མ་སྣ་ཚོགས་པའི་རང་བཞིན་དུ་ཤར་ནས། མ་རྟོགས་ལོག་རྟོག་ཕྱོགས་རྟོགས་
ཡང་དག་ཇི་བཞིན་ཉིད་དུ་མ་རྟོགས་པའི་སྣང་བ་བསམ་གྱིས་མི་ཁྱབ་པར་འཕྲོ་
53

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བས་མུ་མེད་པ་སྟེ། དུས་གསུམ་ཀུན་དུ་ཡང་ཆོས་ཀྱི་དབྱིངས་ཀྱིས་ཀླས་པར་འབྱུང་
བས་མཁའ་ཞེས་དང༌། དེ་ལྟར་འཕྲོ་ཞིང་འཆར་བས་འགྲོ་ཞེས་དང་ཚད་མེད་ 
མང༵་པོས་བསྐོར་ཞེས་པ་སྟེ།དེ་ཐམས་ཅད་གནས་ལུགས་ཀྱི་རང་རྩལ་སེམས་
ཀྱི་སྣང་བ་ཙམ་སྟེ། ཐེག་ཆེན་གྱི་མདོ་སྡེ་རྣམས་ལས་ཀྱང་འཁོར་འདས་ཀྱི་སྣང་ 
བ་ཐམས་ཅད། རྟོག་པའི་དབང་གིས་བཞག་པ་ཙམ་དུ་གསུངས་སོ། །
དེ་ལྟ་བུའི་དུས་གསུམ་མཉམ་པ་ཉིད་ཀྱི་ཆོས་ཉིད་ལས་མ་འདས་བཞིན་དུ། དུས་
གསུམ་གྱི་སྣང་བ་མུ་མེད་པར་དག་དང་མ་དག་སྣ་ཚོགས་སུ་ཤར་ཡང་། གནས་
ལུགས་ཀྱི་ངང་ནས་སྣང་སྲིད་ཐམས་ཅད་རྡོ་རྗེ་བཞི་ཡི་ངོ་བོར་ཡེ་ནས་རྣམ་པར་དག་
པའི་རང་བཞིན་དུ་རྟོགས་ནས་དེ་ལས་མ་འདས་པར། རང་བབ་སོ་མ་ཟང་མ་
རྣལ་མ་དལ་བ་བག་ཡངས་སུ་འཇོག་པའི་གནད་ཟབ་མོས་ཟིན་པས། ཡེ་ཤེས་
ཅན་གྱི་ངོར་གསེར་གླིང་དུ་ས་རྡོ་ཕལ་པ་མ་རྙེད་པ་ལྟར། མ་དག་པའི་སྣང་ཞེན་
རང་མཚན་པ་མེད་པར། ཐམས་ཅད་དག་པ་རབ་འབྱམས་སུ་ཤར་ནས། ཤར་
གྲོལ་འཛིན་མེད་ཆུ་བོ་རྒྱུན་གྱི་རྣལ་འབྱོར་ལ་གནས་པས། ཐ་སྙད་བློས་བཏགས་ 
ཀྱི་འཆིང་བ་ཀུན་ལས་གྲོལ་ཞིང་། ཐེག་ཆེན་ལམ་འབྲས་ཀྱི་ཡོན་ཏན་ཐམས་ཅད། 
མ་བཙལ་ལྷུན་གྲུབ་ཏུ་རྫོགས་ཏེ། འཇིགས་མེད་ཆོས་སྐུའི་གཏན་སྲིད་ཟིན་པ་ལམ་
དང་ཐེག་པ་ཐམས་ཅད་ཀྱི་མཐར་ཐུག་རྩོལ་མེད་ཨ་ཏི་ཡོ་གའི་དགོངས་པ་ལ་ 
གནས་པར་གྱུར་པ་ལ། གནས་ལུགས་དེ་ལྟ་བུའི་དོན་ལ་བསམས་ནས་ཁྱེད་ཀྱི *
རྗེས་སུ་བདག་སྒྲུབ་ཀྱིས་ཞེས་དང་། དེ་ལྟར་བསྒྲུབས་པས་སྣང་སྲིད་རྡོ་རྗེ་བཞིའི་ 
དཀྱིལ་འཁོར་དུ་ཤར་བ་ནི། ཡེ་ཤེས་ཀྱིས་རང་རྒྱུད་བྱིན་གྱིས་རློབ་པ་ཡིན་ལ། 
དེའི་ཕྱིར་ཡང་དག་པའི་དོན་དེ་ཉིད་མངོན་དུ་གྱུར་པ་ནི། གདོད་མ་གཞིའི་
54

༄༅། །ཟབ་གཏེར་ཆོས་ཀྱི་མཛོད་ཁང་།
དཀྱིལ་འཁོར་དེ་ཉིད་དུ་གཤེགས་སུ་གསོལ་ཞེས་པ་སྟེ། ལམ་འདི་ལྟ་བུ་ནི་མན་ 
ངག་ཐམས་ཅད་ཀྱི་སྙིང་པོ་ཡིན་ཞིང་ཡེ་ཤེས་ཐམས་ཅད་ཀྱི་བླ་མར་གྱུར་པས་གུ་རུ། 
ངོ་བོ་ཆགས་ཐོགས་དང་བྲལ་བའི་ཡེ་ཤེས་ཀྱི་གཟིགས་པ་དྲི་མ་མེད་པ་ཡིན་པས་
པདྨ། བསྒྲུབ་བྱའི་མཐར་ཐུག་མངོན་དུ་གྱུར་པས་སིདྡྷི་གཞི་འབྲས་དབྱེར་མེད་ 
དུ་རྟོགས་པའི་དོན་ལ་དམ་པས་ཐུགས་ཀྱི་ས་བོན་ཧཱུཾ་ཞེས་སྨྲོས་པའོ། ། 
དེ་ལྟར་རྟོགས་པའི་དུས་ན། མདོ་རྒྱུད་ཐམས་ཅད་ཀྱི་བསྟན་དོན་མཐར་ཐུག་
ཟབ་མོ་དོན་གྱི་དེ་ཁོ་ན་ཉིད་སོ་སོ་རང་རིག་པའི་ཡེ་ཤེས་ཀྱིས་མངོན་དུ་བྱས་པས། 
རྣམ་པར་རྟོག་པའི་སྤྱོད་ཡུལ་ལ་གནས་པའི་དངོས་དང་དངོས་མེད་སོགས་མཚན་ 
འཛིན་གྱི་ལྟ་བ་ངན་པ་ཐམས་ཅད། རང་སར་ཞིག་པར་འགྱུར་ཏེ། མཁའ་འགྲོ་ 
མའི་སྡོམ་པའི་རྒྱུད་ཀྱི་རྒྱལ་པོ་ལས། བདུད་རྩི་ཁར་ཟོས་སླར་ལ་དོར་བ་མེད། ། 
ངན་བསྐྱུགས་ཕྱིར་དོར་སླར་ལ་ཟ་བ་མེད། །རང་རིག་བྱང་ཆུབ་བདུད་རྩིའི་རོ་ 
ཚོར་ན། །ལོག་རྟོག་འཁྲུལ་པའི་རྒྱུ་འབྲས་ག་ལ་ཚོལ། །ཞེས་གསུངས་པ་ལྟར་ 
འགྱུར་ལ། སྣང་སྲིད་ཐམས་ཅད་ཀྱང༌། ཟུང་འཇུག་གཉུག་མ་ལྷན་སྐྱེས་བདེ་ 
བ་ཆེན་པོའི་རང་བཞིན་ལས་འདར་མེད་པས། ཕྱིར་མི་ལྡོག་པ་འཇིགས་མེད་ 
རྟག་པའི་ལམ་རྙེད་པའི་རྣལ་འབྱོར་པ་དེ་ནི། ཇི་སྐད་དུ། དཔལ་དུས་ཀྱི་འཁོར་ 
ལོ་ལས། ལུས་ནི་དྭངས་ཤིང་རྡུལ་ཕྲན་མཉམ་པ་ནམ་མཁའ་དང་མཚུངས་མཚན་
ལ་སོགས་པ་རྣམས་ཀྱིས་རབ་རྫོགས་འགྱུར། །སྣ་ཚོགས་འཇིག་རྟེན་གསུམ་པོ་ཉིད་ 
ནི་དྭངས་ཤིང་སྒྲིབ་པ་རྣམ་པར་གྲོལ་བ་རྨི་ལམ་བཞིན་དུ་སྣང་། །སྐད་ནི་ཀུན་ 
ནས་ཆད་པ་མེད་ཅིང་དུ་མའི་སྐད་གཞན་དག་གིས་གཞན་གྱི་སྙིང་ལ་འཇུག་པ་
སྟེ༑ ༑སེམས་ནི་དམ་པའི་བདེ་བས་གང་ཞིང་མི་གཡོ་ཐམས་ཅད་དུས་སུ་ལྷན་ཅིག་
55

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྐྱེས་པས་འཁྱུད་པའོ། །ཞེས་གསུངས་པ་ལྟར་ཕྱག་རྒྱ་ཆེན་པོའི་དངོས་གྲུབ་ལ་
མངའ་དབང་འབྱོར་པར་གྱུར་པའོ། །
༈ གསུམ་པ་གོང་བསྟན་དེ་དག་ཉམས་ལེན་དཀྱུས་གཅིག་ཏུ་བསྟན་ན། དང་ 
པོར་བླ་མའི་རྣལ་འབྱོར་གྱི་ཚུལ་དུ་གསོལ་བ་བཏབ་པས།ཟབ་མོའི་ཡེ་ཤེས་
འཆར་བའི་རྐྱེན་བྱེད། དེ་ནས་དཔལ་ལྡན་བླ་མ་མཚན་ཉིད་དང་ལྡན་པ་བསྟེན་ 
ཏེ་ཐབས་གྲོལ་གྱི་ལམ་སྤྱི་དང་། མྱུར་ལམ་མཐར་ཐུག་རྫོགས་པ་ཆེན་པོའི་ལམ་ 
གནད་ཉམས་འོག་ཏུ་ཆུད་པར་བྱས་ལ། ནན་ཏན་སྙིང་པོར་བྱས་ཏེ་བརྩོན་པས་
ལ་བཟླ་བའི་མན་ངག་ནི་བཤད་པ་ལྟ་བུའི་དགོངས་པའི་གདིང་རྙེད་ནས། རིག་
འཛིན་གྱི་གྲུབ་མཐའ་སྙོག་པར་འགྱུར་རོ། །དེ་ཡང་སྐྱབས་གནས་ཀུན་འདུས་གུ་
རུ་རིན་པོ་ཆེ་ཉིད་ལ་ཡིད་ཆེས་ལྡོག་པ་མེད་པས་སྤྱི་བོའི་གཙུག་ཏུ་བསྒོམས་ནས་
རྡོ་རྗེའི་ཚིག་བདུན་པས་གསོལ་བ་དྲག་ཏུ་བཏབ། བླ་མའི་སྐུ་ལས་བབས་པའི་
བདུད་རྩིས་རང་གི་སྒོ་གསུམ་གྱི་ནད་གདོན་སྡིག་སྒྲིབ་སྡུག་བསྔལ་ཐམས་ཅད།
རྣག་ཁྲག་སྲོག་ཆགས་དུད་ཁུ་མི་གཙང་བ་སོགས་ཀྱི་རྣམ་པར་ཐོན། མཐར་རང་
ལུས་ཀྱང་ལན་ཚྭ་ཆུར་ཞུ་བ་ལྟར་སྦྱངས་པའི་ཁུ་བ་ས་འོག་འཆི་བདག་གིས་གཙོས་
གདོན་དང་ལན་ཆགས་བདག་པོ་རྣམས་ཀྱི་ཁར་སོང་བས། དེ་དག་ཚིམ་ཞིང་བུ་
ལོན་དང་གནོད་པ་ཐམས་ཅད་བྱང་ནས་སྟོང་ཉིད་དུ་ཡལ། སླར་ཡང་རང་ལུས་
གང་མོས་ཀྱི་ལྷ་སྐུ་འོད་ཀྱི་རྣམ་པར་བསྒོམས་པའི་སྙིང་པདྨ་འདབ་བརྒྱད་ཀྱི་དབུས་
སུ༑ སྤྱི་བོའི་བླ་མ་ཉིད་མར་བྱོན་ནས་མི་ཤིགས་པའི་ཐིག་ལེ་དང་རོ་མཉམ་དུ་
བདེ་ཆེན་གྱི་ཡེ་ཤེས་ལ་མཉམ་པར་གཞག རྗེས་ཐོབ་ཏུ་རྟེན་དང་བརྟེན་པའི་
ལྷའི་གསལ་སྣང་དང་ཟ་བ་དང་འགྲོ་འདུག་མཆོད་སྐོར་སོགས་སུ་ལམ་དུ་ཁྱེར།
56

༄༅། །ཟབ་གཏེར་ཆོས་ཀྱི་མཛོད་ཁང་།
ཉལ་བའི་ཚེ་བླ་མ་སྙིང་དབུས་སུ་དམིགས་པ་སོགས་སྤྱོད་ལམ་ཐམས་ཅད་དུ། ཐུན་ 
མཚམས་མེད་པའི་དགེ་སྦྱོར་ཆུ་བོའི་རྒྱུན་ལྟར་འབད་པ་དང་། མདུན་མཁར་ 
དམིགས་ལ་མཆོད་བསྟོད་གསོལ་བ་བཏབ་ཅིང་། སྐུ་གསུང་ཐུགས་ཀྱི་བྱིན་དབབ་ 
པ་སོགས་ཀྱི་སྒོ་ནས་གསོལ་བ་འདེབས་པ་གལ་ཆེ་སྟེ།
སྤྱིར་བླ་མ་ལ་བརྟེན་ནས་མངོན་མཐོ་ངེས་ལེགས་ཀྱི་ཡོན་ཏན་ཀུན་འབྱུང་བ་དང་། 
ཁྱད་པར་ཟབ་མོའི་ལམ་གྱི་རྟོགས་པ་བླ་མའི་བྱིན་རླབས་རང་རྒྱུད་ལ་ཞུགས་པ་ཁོ་ 
ནར་རག་ལས་པའི་ཕྱིར་ཏེ། ཇི་སྐད་དུ། དོན་དམ་ལྷན་ཅིག་སྐྱེས་པའི་ཡེ་ཤེས་ནི། ། 
ཚོགས་བསགས་སྒྲིབ་པ་དག་པའི་ལག་རྗེས་དང་། །རྟོགས་ལྡན་བླ་མའི་བྱིན་རླབས་ 
ཁོ་ན་ལས། །གཞན་དུ་ཚོལ་བ་རྨོངས་པར་ཤེས་པར་བྱ། །ཞེས་དང་། གཞན་གྱིས་ 
བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མས་དུས་ཐབས་ 
བསྟན་པ་དང་། ། བདག་གི་བསོད་ནམས་ལས་ཤེས་བྱ། །ཞེས་སོགས་གསུངས་པ་ 
བཞིན་ནོ། །དེ་ནས་དོན་གྱི་ཡེ་ཤེས་མངོན་དུ་བྱེད་པའི་སླད་དུ། མདོ་རྒྱུད་ཀྱི་ 
གཞུང་དགོངས་འགྲེལ་དང་བཅས་པ་སྤྱི་དང་། ཁྱད་པར་ཟུང་འཇུག་དོན་གྱི་ཡེ་
ཤེས་ཅར་ཕོག་རྗེན་པར་ངོ་འཕྲོད་པའི་མན་ངག་ལ་འདྲིས་པར་བྱས་ཏེ་བསྒོམ་
བྱའི་དོན་ལ་ཐེ་ཚོམ་མེད་པར་བྱས་ནས། ཐབས་གྲོལ་གྱི་ལམ་གང་འོས་རང་གི་ 
ཉམས་ཚོད་དང་རྟོགས་ཚད་ཀྱི་དུས་དང་བསྟུན་ཏེ། ཚུལ་བཞིན་འབད་པས་ 
གནས་སྐབས་དང་མཐར་ཐུག་གི་འབྲས་བུ་མངོན་དུ་འགྲུབ་པར་བྱའོ། ། 
འདིར་སྨྲས་པ། སྒྲིབ་བཅས་སེམས་ཀྱིས་ཀུན་ཏུ་བཏགས་པ་ཡི། །དོན་ཆུང་ 
ཚིག་ཕྲེང་འགའ་དང་འགའ་ཞིག་ལ། །མཁས་པས་ལེགས་པར་བཤད་ན་ངོ་མཚར་ 
སྟོང་། །ཅིག་ཆར་འཛིན་པའི་གནས་སུ་འགྱུར་སྲིད་ན། །སྒྲིབ་བྲལ་ཡེ་ཤེས་སྤྱན་
57

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གྱིས་ཆོས་ཁམས་ཀུན། །ཇི་བཞིན་མངོན་པར་གཟིགས་པའི་མཁྱེན་ཀློང་ལས། ། 
ཟབ་དོན་རྡོ་རྗེའི་གསུང་བཟང་གློག་ཕྲེང་གར། །རྩོལ་མེད་སྐལ་བཟང་ཡིད་ལ་ 
མངོན་དེ་ནི། །བྱིས་བློས་རྣམ་པར་དཔྱད་པའི་སྒྲོ་བསྐུར་གྱིས། །དོག་པའི་དབྱིངས་ 
ལ་ཆུད་པར་མི་སྲིད་ཀྱང་། །དད་པས་ཉེ་བར་ལེན་པའི་སྐལ་བཟང་ལ། །ཡིད་ 
བཞིན་རྗེས་སུ་འཇོ་བའི་གར་དུ་སྟོན། །དེ་ཕྱིར་རྗོད་བྱེད་གསུང་འདིས་མདོ་རྒྱུད་ 
ཀྱི༑ ༑ཆོས་ཚུལ་མཐའ་དག་མཚོན་པར་ནུས་མོད་ཀྱི། །འདི་ཡིས་འདི་ལྟར་ 
མཚོན་ཞེས་ངོ་མཚར་ཀུན། །བདག་འདྲ་ལྟ་ཅི་སེམས་དཔས་ཀྱང་ནུས་མིན། །ཟབ་ 
མོའི་གནས་ལ་རྨོངས་པའི་བློ་ཆུང་འགས། །ཟབ་དོན་གཟུགས་མཆོག་སྤངས་པའི་ 
ཚིག་བརྙན་ལ། །ཟབ་མོ་རྟོགས་དཀའ་ཅི་ཡང་མེད་དོ་ཞེས། །ཟབ་རྒྱས་རྡོ་རྗེའི་ 
གསུང་ཡང་བསྔགས་མི་བྱེད། །རྨད་བྱུང་བློ་ཡི་ཆུ་གཏེར་དྭངས་པ་ལ། །དད་ 
པའི་རྒྱུ་སྐར་སྣང་བརྙན་བཀྲ་བའི་ཚེ། །ངོ་མཚར་རྡོ་རྗེའི་གསུང་རྣམས་ཚིག་ 
གཞན་ལས། །ཁྱད་པར་འཕགས་པའི་རི་བོང་འཛིན་དེ་མཐོང་། །འདི་ལྟར་ཟབ་ 
དོན་ས་འོག་གཏེར་གྱི་དཔེས། །རྒྱུན་དུ་ངག་ལ་གསན་པའི་གསོལ་འདེབས་ཀྱི། ། 
མིང་ཚིག་ཡི་གེ་འདུས་པའི་དམ་རྒྱ་ལས། །རང་བྱུང་ཐུགས་ཀྱི་གསང་བ་བདག་ 
གིས་རྙེད། །སྙིང་དབུས་དྲི་མེད་རིག་པའི་ཐིག་ལེ་ལ། །དཔལ་ལྡན་རྫོགས་པའི་ 
སངས་རྒྱས་པདྨ་སྐྱེས། །འཇམ་དཔལ་ཡེ་ཤེས་སེམས་དཔའ་དེ་བསྒོམས་པས། ། 
བྱིན་རླབས་བརྒྱུད་པའི་ལུང་འདི་ཡིད་ལ་ཐོབ། །དེ་ཚུལ་མིང་ཚིག་ཡི་གེའི་ལམ་ 
དྲངས་པ། །རྣམ་བཤད་པདྨ་དཀར་པོ་འདི་སྤེལ་བས། །འགྲོ་ཀུན་ཡིད་མཁར་ 
རོལ་པའི་ཡེ་ཤེས་ནི། །རང་བྱུང་པདྨ་རྒྱལ་པོ་མཐོང་གྱུར་ཅིག །བདག་དང་འདི་ 
ལ་འབྲེལ་བ་ཐོགས་པ་རྣམས། །ཚེ་རབས་ཀུན་ཏུ་པདྨས་རྗེས་འཛིན་ཞིང་། །ཐོས་
58

།ཟབ་གཏེར་ཆོས་ཀྱི་མཛོད་ཁང་།
བསམ་བསྒོམ་པ་གེགས་མེད་འགྲུབ་པ་དང་། །རང་གཞན་དོན་གཉིས་ལྷུན་གྱིས་ 
གྲུབ་གྱུར་ཅིག །རྒྱལ་བསྟན་སྤྱི་དང་ནང་རྒྱུད་ཡོ་ག་གསུམ། །ཁྱད་པར་འོད་ 
གསལ་རྡོ་རྗེ་སྙིང་པོ་ཡི། །བསྟན་པ་རིན་ཆེན་ཕྱོགས་བཅུར་རབ་རྒྱས་ནས། །འགྲོ་ 
ཀུན་བདེ་སྐྱིད་ཆོས་འབྱོར་རབ་འཕེལ་ཤོག ། 
དེ་ལྟར་རྡོ་རྗེའི་ཚིག་བདུན་པའི་རྣམ་བཤད་པདྨ་དཀར་པོ་ཞེས་ཕྱི་ལྟར་ཚིག་ཕྲེང་ 
བཀྲལ་བས་གསལ་ཞིང་གོ་བདེ་བའི་འདབ་མ་རྒྱས་པ། ནང་ལྟར་སྦས་དོན་སྦྲང་
རྩིའི་རོ་མངར་བ། ཉམས་ལེན་བྱིན་རླབས་མཆོག་གི་དྲི་བསུང་འཐུལ་བའི་ཁྱད་ 
པར་སུམ་ལྡན་འདི་ནི། སྔར་རང་ལོ་ཉེར་ལྔ་པ་ལྕགས་རྟ་ཧོར་ཟླ་དྲུག་པའི་ཚེས་
ལ་རྫ་ཡི་རྒྱལ་པོའི་ཉེ་འདབས་སུ་རྐྱེན་ཞིག་གིས་བསྐུལ་ཏེ། ཕྲལ་བྱུང་དེ་ཉིད་དུ་
སྦས་དོན་རྣམས་སེམས་ལ་ཤར་བ་ལྟར་ཟླ་བ་དེའི་ཚེས་བཅོ་ལྔ་ལ་རྫོགས་པར་བྲིས་
པ་དེ་ལ་རྗེས་སུ་སྤྲུལ་པའི་སྐུ་རིན་པོ་ཆེ་འཇམ་དབྱངས་མཁྱེན་བརྩེའི་དབང་པོ་
སོགས་ཀྱིས་ལེགས་སོའི་གསུང་གནང་ན་ཡང་། རང་ཆུང་དུས་ཀྱི་རྩོམ་པའི་ཞད་
ཀྱིས་ཚིག་ཉོབ་ཞད་སོགས་འདུག་པ་ཅུང་ཟད་བཅོས་ངང་ལུས་པ། ཕྱིས་སུ་རྩོམ་
གཞིའི་དཔེ་ཡང་མ་ལོན་ན་ཡང་། རིང་མོ་ནས་རང་ལ་གུས་པས་བླ་མར་བཟུང་
སྟེ་སྒྱུ་མེད་པར་གཡོག་བྱས་པས། གུ་རུ་རིན་པོ་ཆེ་ལ་དད་པ་མཆོག་ཏུ་བརྟན་པ་
ཉེར་གནས་ཤེས་རབ་འོད་གསལ་ཞེས་བྱ་བས་ཚིག་བདུན་འབུམ་ཕྲག་བཅུ་གསུམ་
གྱིས་གསོལ་བ་བཏབ་ཅིང་སླར་ཡང་འདོན་པར་དམ་བཅས་ཐོག ཁོ་རང་གི་རྩོལ་
བས་བཙལ་ནས་སྔར་གྱི་རྩོམ་གཞིའི་དཔེ་ཡང་རྙེད་ལ། བདག་ལའང་ཚིག་བདུན་ 
རྣམ་བཤད་དེ་ཞིབ་བཅོས་གྲུབ་པ་དང་། ཕྱི་ནང་གསང་བའི་ཁྱད་པར་གྱི་གནད་ 
ཚང་བ་དགོས་ཞེས། རྟེན་དང་བཅས་ཏེ་ཡང་ཡང་ནན་ཏན་གྱིས་གསོལ་བསྐུལ་
59

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བཏབ་པ་ལ་བརྟེན་ནས། སྐུལ་བ་པོ་སོགས་གུ་རུའི་རྗེས་སུ་མོས་པ་རྣམས་དང་། 
དུས་མཐའི་སེམས་ཅན་རྣམས་ལ་སྙིང་བརྩེ་བའི་བསམ་པས་ནད་ལས་རྣམ་པར་
རྒྱལ་བའི་བརྩོན་པ་བསྐྱེད་དེ། སྔར་གྱི་ཚིག་ཉོབ་རྣམས་དོན་བསྡུས། སྔ་ན་མེད་
པའི་ཁྱད་པར་དུ་མ་བསྣན་ཏེ་སྔར་བས་ཆེས་ལྷག་ཤིང་བཟང་བར། འཕར་བ་
ལྕགས་གླང་གི་ལོའི་ཧོར་ཟླ་དྲུག་པའི་ཚེས་དགེ་བར། ཐེག་གསུམ་ཆོས་སྒྲ་སྒྲོག་
པའི་ཆོས་སྡེ་ཆེན་པོ་རྫོགས་ཆེན་ཤྲཱི་སེང་ཧར་གྲགས་པའི་གཟིམ་ཆུང་དུ་མི་ཕམ་
རྣམ་པར་རྒྱལ་བས་ལེགས་པར་གྲུབ་པར་བགྱིས་པ་འདིས་ཚུལ་འདིར་འབྲེལ་ 
ང་སེམས་
ཚད་པདྨ་འོད་དུ་སྐྱེ་བ་དང་། རྣམ་བཤད་འདི་ཉིད་ཀྱིས་བསྟན་པ་དང་
ཅན་ལ་ཕན་པ་རྒྱ་ཆེ་ལ་རྒྱུན་མི་འཆད་པར་འབྱུང་བར་གྱུར་ཅིག །དགེའོ། ། 
མངྒ་ལཾ། །སླར་ལྕགས་ཁྱི་ཟླ་བ་༧ ཚེས་༡༤ དུས་ཚེས་༦ དགེ་བར་༢༡ ཁ་གསབ་རྣམས་ 
ལེགས་པར་གྲུབ་པ་བཀྲ་ཤིས་འཕེལ་ལོ།། །།
90

༄༅། །ཟབ་གཏེར་ཆོས་ཀྱི་མཛོད་ཁང་
༄༅། །ཚིག་བདུན་རྣམ་འགྲེལ་བྱིན་རླབས་སྤྲིན་སྟེར་ཞེས་བྱ་བ་ 
བཞུགས་སོ། །
༄༅། །བླ་མ་ལ་ཕྱག་འཚལ་ལོ། །དེ་ལ་འདིར་གུ་རུ་མཚོ་སྐྱེས་རྡོ་རྗེ་ལ་གསོལ་ 
འདེབས་འཁྲུལ་བྲལ་བཀའ་གཏེར་དུ་མ་ནས་ཡང་ཡང་ཐོན་པའི། ཚིག་བདུན་ 
གྱི་གསོལ་འདེབས་འདི་ཉིད་ཅུང་ཟད་འཆད་པ་ལ། གང་ལ་གསོལ་བ་འདེབས་ 
པའི་ཡུལ་རྟེན་གྱི་ཁྱད་པར། དེ་ལ་གསོལ་བ་འདེབས་པའི་གསོལ་འདེབས་ཀྱི་
ཁྱད་པར། གསོལ་འདེབས་ཀྱི་གྲུབ་འབྲས་འདོད་དོན་མངོན་གྱུར་དུ་བྱིན་རླབས་
ཞུ་བ་གསོལ་འདེབས་ཀྱི་དོན་བསྡུས་ཏེ་བསྟན་པ་དང་བཞི་ལས། དང་པོ་ནི། 
ཐོག་མར་ཧཱུྃ་ཞེས་གསོལ་འདེབས་ཀྱི་བྱང་འདྲེན་པའི་ཚིག་གམ་མཁྱེན་གསོལ་སྙན་
གསན་སྐུལ་བའི་ཞུ་ཚིག་ཏུ་མཛད་ནས། སྤྱིར་ཡུལ་གང་དག་གི་ཡོན་ཏན་གྱི་
རྣམ་ཐར་བཟང་པོ་རྗེས་སུ་དྲན་པའི་མི་ཕྱེད་པའི་དད་མོས་བརྟན་པོས་གུས་གསོལ་
འདེབས་པ་ལ། ཡུལ་དེ་དག་གི་མཛད་ཕྲིན་བཟང་པོ་རྨད་བྱུང་གི་ཡོན་ཏན་ 
རྣམས་ལེགས་པར་མཐོང་བ་ལ་རག་ལས་པས། ཡོན་ཏན་ཡང་སྤྱིར་མདོ་རྒྱུད་ཀྱི་ 
ཐོག་མར་གླེང་གཞིའི་ཚིག་ཏུ། འདི་སྐད་བདག་གིས་ཐོས་པ་དུས་གཅིག་ན་ཞེས་ 
འབྱུང་བས། འདི་སྐད་ཅེས་པས་བསྟན་བྱའི་ཆོས་ཕུན་ཚོགས་དང་བདག་གིས་ 
ཐོས་ཞེས་པས། གང་ལས་ཐོས་ན་སྟོན་པ་ཐུབ་པའི་དབང་པོ་ལས་ཐོས་པ་དང་།
གང་གིས་ཐོས་ན་ཞུ་བའི་འཁོར་གྱི་གདུལ་བྱས་ཐོས་པས། རིམ་བཞིན་སྟོན་འཁོར་
ཕུན་ཚོགས་གཉིས་དང༌། གང་དུ་ཐོས་ན་གསུང་པ་དང་ཞུ་ཡུལ་གྱི་གནས་ཕུན་
61

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཚོགས་དང་། དུས་གཅིག་ན་ཞེས་པས་སྟོན་འཁོར་འཚོགས་ཏེ། ཆོས་ཀྱི་དགའ་ 
སྟོན་ལ་རོལ་པའི་དུས་སྔ་ཕྱི་དུ་མ་ལས་བྱེ་བྲག་ཆོས་འདི་ཐོས་པའི་དུས་གཅིག་གོ ། 
ཞེས་དུས་ཕུན་ཚོགས་ཏེ་ཕུན་སུམ་ཚོགས་པ་ལྔ། དེ་མདོ་རྒྱུད་ཀྱི་ཆོས་རང་རང་
གི་དབུ་ལ་གླེང་གཞིའི་ཆེད་དུ་བསྟན་པས། དེ་ལྟ་ན་དེ་ལྔའི་ཁོངས་སུ་བསྟན་བྱའི་
ཆོས་རང་རང་མ་ཟད་དེ་སྐབས་ཀྱི་སྟོན་འཁོར་གྱི་མཛད་ཕྲིན་བཟང་པོ་བྱུང་བའི་
དུས་དང་བཅས་པའི་རྣམ་པར་ཐར་པའི་ཡོན་ཏན་བཟང་པོ་གསལ་བར་སྟོན་པས
འདིར་ཡང་ཕུན་ཚོགས་ལྔ་ལྡན་གྱི་ཁུངས་སུ་གུ་རུ་རྡོ་རྗེ་འཆང་གི་སྔོན་དང་ད་ལྟའི་ 
མཛད་ཕྲིན་གྱི་ཡོན་ཏན་རྣམས་རིམ་པར་བསྟན་པས། དང་པོ་སྟོན་པ་ཕུན་སུམ་ 
ཚོགས་པ་ནི། སྟོན་པ་གང༌། དུས་གང་གི་ཚེ་ལ། ཚུལ་ཇི་ལྟར་འབྱོན་པ་ཡིན་སྙམ་ན།
ཐུགས་སྒྲུབ་རིན་ཆེན་འབར་བའི་རྒྱུད་ལས། ཆོས་སྐུ་ཀུན་ཏུ་བཟང་པོ་ནི། །ལོངས་
སྐུ་རིགས་ལྔའི་སངས་རྒྱས་དང་། །སྤྲུལ་པའི་སངས་རྒྱས་སྟོང་རྩ་སོགས། །སྤྲུལ་པ་
ཡང་སྤྲུལ་ཐམས་ཅད་ཀྱི། །ཐོག་མའི་སྤྱི་གཞི་ཆེན་པོ་ཡིན། །ཞེས་གསུངས་པ་ལྟར།
ལོངས་སྐུ་རིགས་ལྔའི་སངས་རྒྱས། སྤྲུལ་སྐུ་རིགས་གསུམ་མགོན་པོ། བསྐལ་བཟང་
སངས་རྒྱས་སྟོང་རྩ་ལྟ་བུའི་ཐུགས་རྗེ་ཐབས་ཀྱི་སྤྲུལ་སྐུ་དང་། སྔོན་གྱི་ལས་འཕྲོ་
བཟང་པོ་སད་པའི་གང་ཟག་ལ་ཐུགས་རྗེའི་འོད་ཟེར་ཕོག་པས་ལས་སྒྲིབ་དག་སྟེ།
རང་གནས་ཀྱི་ལྟ་བ་ཇི་བཞིན་མངོན་དུ་གྱུར་ནས་གཞན་དོན་བྱེད་ནུས་ཅན་གྱི་གང་
ཟག་རྣམས་ནི་འབྲས་བུ་ཐོབ་པའི་སྤྲུལ་སྐུ་ཞེས་བྱ། དེ་ལྟ་བུའི་གཉིས་སུ་བཤད་
པའི་དང་པོ་ཐུགས་རྗེ་ཐབས་ཀྱི་སྤྲུལ་སྐུ་བསྐལ་བཟང་མི་མཇེད་ཞིང་འདིར་སངས་
རྒྱས་སྟོང་རྩ་བྱོན་པའི་ནང་ཚན། བསྐལ་བཟང་རྣམ་འདྲེན་བཞི་པ་མཉམ་མེད་
ཟས་གཙང་སྲས་པོ་ཀུན་མཁྱེན་བུ་རམ་ཤིང་པ་ཉིད་ཀྱི་གདུང་གསོབ་པའི་རྒྱལ་ཚབ་
62

༄༅། །ཟབ་གཏེར་ཆོས་ཀྱི་མཛོད་ཁང་།
དམ་པའི་སྐྱེས་བུ་འབྱུང་འགྱུར་དུ་ལུང་བསྟན་པའི་སྐལ་ལྡན་ལུང་བསྟན་རྡོ་རྗེ་སོགས། 
མཆོག་གི་སྤྲུལ་པ་རྣམ་ལྔ། འཇམ་དཔལ་བཤེས་གཉེན་སོགས་དཔལ་གྱི་སྤྲུལ་པ་ 
རྣམ་བརྒྱད་ལྟ་བུའི་སྤྲུལ་པའི་སྐྱེས་ཆེན་རྣམས་ལས། སྟོན་པ་རང་ལས་ལྷག་པ་རབ་ 
བསླུ་མེད་རྡོ་རྗེའི་ལུང་གིས་བསྔགས་པའི་ཨོ་རྒྱན་རྡོ་རྗེ་འཆང་ཆེན་པོ་ནི། དབུས་
འགྱུར་ཚལ་གྱི་མདོ་ཕྱི་མ་དང་། བླ་མེད་དོན་རྫོགས་འདུས་པའི་རྒྱུད་སོགས་
དུ་མ་ནས་གསལ་བས། དབུས་འགྱུར་ཚལ་གྱི་མདོ་ཕྱི་མ་ལས་ནི། བཅོམ་ལྡན་
འདས་སྐུ་མྱ་ངན་ལས་འདས་པར་བསྟན་ཚེ་འཁོར་ལ་བཀའ་བསྩལ་ཏེ། ངས་ཁྱེད་
རྣམས་ལ་འདུས་པ་བྲལ། བསགས་པ་འཛད། བརྩིགས་པ་འགྱེལ། སྐྱེས་པ་འཆི་ 
བའི་ཆོས་ཉིད་ལས་མ་འདས་པར་བསྟན་པ་བཞིན། ང་ཡང་ཞག་བདུན་ཙམ་ནས་ 
མྱ་ངན་ལས་འདའོ་ཞེས་གསུངས་པས།
འཁོར་གྱིས་ཀྱེ་མ་ཀྱེ་ཧུད། སྟོན་པ་མྱ་ངན་ལས་འདའ་ན། བསྟན་པ་སུས་འཛིན། 
བདུད་སོགས་རྒོལ་ངན་གྱི་དཔུང་སུས་ཟློག མ་འོངས་པ་ན་བསྟན་པ་སུས་སྤེལ་ 
ཞེས་ཞུས་ཚེ། ཁྱེད་རྣམས་མི་མ་རབ་པ་ལྟར་མྱ་ངན་མ་བྱེད་པར་ངས་བསྟན་ 
པའི་ཚིག་ལ་ཉོན་ཅིག་གསུངས་ནས། ང་ནི་མྱ་ངན་འདས་འོག་ཏུ། །ལོ་ནི་བཞི་ 
གསུམ་བཅུ་གཉིས་ན། །དྷ་ན་ཀོ་ཥའི་མཚོ་གླིང་དུ། །ཀུན་ལས་ལྷག་པའི་སྐྱེས་བུ་ 
འབྱུང་། །ནོར་བུའི་ནང་ནས་ཡིད་བཞིན་ལྟར། །མཐའ་ཡས་དབང་པོ་པདྨ་འབྱུང་། ། 
སྐར་ཚོགས་ནང་ནས་ཉི་ཟླ་བཞིན། །མཐའ་ཡས་དབང་པོ་པདྨ་འབྱུང་། །རྒྱལ་བ་ 
ཀུན་གྱིས་རབ་བསྔགས་པ། །ང་ལས་ལྷག་པའི་སྐྱེས་བུ་འབྱུང༌། །བདུད་དང་མུ་ 
སྟེགས་ ་ལ་སོགས་པའི། །རྒོལ་བ་ངན་པ་དེ་ཡིས་འདུལ། །རྒྱ་གར་ཤར་ནུབ་ལ་ 
སོགས་སུ། །སངས་རྒྱས་བསྟན་པ་དེ་ཡིས་སྤེལ། །མ་འོངས་དུས་ཀྱི་སྙིགས་མ་ལ། །
63

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྟོན་དང་བཀའ་དང་ཆོས་རྣམས་ནི། །རྡོ་རྗེ་གདན་གྱི་བྱང་ཕྱོགས་ངོས། །རི་བོ་ 
ནག་པོ་བཅུ་གསུམ་འདས། །ཁ་བ་ཅན་གྱི་རྒྱལ་ཁམས་སུ། །བསྟན་པ་དར་ཞིང་ 
རྒྱས་པར་འགྱུར། །ཁྱེད་རྣམས་མྱ་ངན་མ་བྱེད་ཅིག །གསུངས་པས། འཁོར་རྣམས་ 
ཀྱིས་སངས་རྒྱས་ལས་ལྷག་པ་འབྱུང་ངམ་སྙམ་པའི་ཐེ་ཚོམ་ཟ་བ་ན། སྟོན་པས་ 
སླར་ཡང་སྐྱེས་བུ་དམ་པ་འབྱུང་འགྱུར་དེ་ཉིད་ང་ལས་ལྷག་སྟེ། རྒྱུ་མཚན་རྣམ་ 
པ་ལྔས་ལྷག་པའི་ཕྱིར། དེའང་། དུས་གསུམ་རྒྱལ་བའི་དགོངས་པ་དང་དབྱེར་ 
མེད་པ་དང་གཅིག ཡབ་ཡུམ་གྱི་རྒྱུ་རྐྱེན་ལ་མ་ལྟོས་པར་པདྨའི་མཚོ་ལས་རང་ 
བྱུང་དུ་འཁྲུངས་པ་དང་གཉིས། བདུད་དང་མུ་སྟེགས་སོགས་རྒོལ་བས་མི་ཚུགས་ 
པར་མིང་མེད་དུ་ཟློག་པར་མཛད་པ་དང་གསུམ། འབྱུང་བ་བཞིའི་འཚེ་བ་དང་ 
བྲལ་བར་སྣང་སྲིད་ཀུན་ལ་དབང་བསྒྱུར་ཞིང་། ཕྲིན་ལས་རྣམ་པ་བཞིའི་ལས་ལ་ 
མངའ་བརྙེས་པ་དང་བཞི། སྐུ་སྐྱེ་འཆི་བགྲེས་རྒུད་དང་བྲལ་བའི་གཞོམ་མེད་
རྡོ་རྗེའི་སྐུ་བརྙེས་ནས་མགོན་པོ་ཚེ་མཐའ་ཡས་པའི་ངོ་བོར་བཞུགས་པ་དང་ལྔའོ། །
དེ་ལྟར་ལོ་གྲངས་བཅུ་གཉིས་མཚམས་དང་། གཞན་ཡང་བླ་མེད་དོན་རྫོགས་ 
འདུས་པའི་རྒྱུད་ལས། ང་ནི་མྱ་ངན་འདས་འོག་ཏུ། །ལོ་ནི་བཅུ་རུ་གཉིས་ཆད་ 
ན༑ ༑ཞེས་སངས་རྒྱས་མྱ་ངན་ལས་འདས་རྗེས་ལོ་རིལ་པོ་བཞི་དང་ལྔའི་ནང་ནས་
ཟླ་བ་གཉིས་ལ་ཞག་དྲུག་ཆད་ཙམ་ནས་འབྱུང་བར་ལུང་བསྟན་པ་དང་། རིག་ 
འཛིན་གདུང་སྒྲུབ་ཀྱི་རིག་འཛིན་འབྱུང་བའི་ལུང་བསྟན་གྱི་རྒྱུད་ལས། ཀླུ་སྒྲུབ་
བཞི་བརྒྱ་ཕྲག་གཅིག་གི་དང་། ཨོ་རྒྱན་ཆེན་པོ་ལྔ་བརྒྱ་ཕྲག་གཅིག་གི་མཚམས་ 
ནས་འབྱོན་པར་བསྟན་པ་དང༌། གཏེར་རྒྱུད་གཞན་ནས། ང་ནི་འདི་ནས་མི་ 
སྣང་ནས། །ལོ་ནི་ལྔ་བརྒྱ་ཕྲག་གསུམ་ན། །སོགས་དུས་མཚམས་མི་འདྲ་བར་
64

༄༅། །ཟབ་གཏེར་ཆོས་ཀྱི་མཛོད་ཁང་།
བསྟན་པ་རྣམས་ཀྱང༌། མི་འགལ་བར་དགོངས་པ་གཅིག་ཏུ་བསྒྲིག་ཚུལ་ཡོད།
ཨོ་རྒྱན་ཆེན་པོ་ཐོག་མར་འཁྲུངས་པའི་དུས་དངོས་དང་། འཁྲུངས་ནས་བསྟན་ 
འགྲོ་ལ་ཕན་བདེའི་ཕྲིན་ལས་འབྱུང་བའི་དུས་སྐབས་སོ་སོར་ལུང་བསྟན་པ་ཡིན་ 
པས་འགལ་མེད་ཁོ་ན་སྟེ། དེའང་། དཔེར་མཚོན་ན། དཔལ་མགོན་ཀླུ་སྒྲུབ་ཉིད་ 
ལུང་བསྟན་སོ་སོར་འབྱུང་བ་དུས་སྐབས་སོ་སོར་ལུང་གིས་ཟིན་ཚུལ་ལ་མཁས་ 
པ་རྣམས་ཀྱིས་བཀྲལ་བ་བཞིན་ནོ། །
ཚུལ་ཇི་ལྟར་བྱོན་ཚུལ་ནི། རིག་འཛིན་ཕྱི་མའི་རྒྱུད་ལས་གསུངས་པ་ལྟར། ནུབ་ 
ཕྱོགས་བདེ་ཆེན་དག་པའི་ཞིང་གི་གཙོ་བོ་མགོན་པོ་འོད་མཐའ་ཡས་པའི་ཐུགས་ 
ཀ་ནས། ཧྲཱིཿཡིག་དམར་པོ་འཕྲོས་པ་དང་མཉམ་དུ། རིགས་གསུམ་རིགས་ལྔའི་ 
ཐུགས་ཀ་ནས་ཀྱང་འབྲུ་གསུམ་དང་རིགས་བཞིའི་ས་བོན་གཞན་བཞི་འཕྲོས་ཏེ་ 
ཧྲཱིཿལ་ཐིམ་པའི་མོད་ལ། ཨོ་རྒྱན་ཡུལ་གྱི་ནུབ་བྱང་མཚམས་ན། དྷ་ན་ཀོ་ཤའི་ 
མཚོ་ཆེན་པོ་ཡོད་པའི་གླིང་དུ། པདྨ་ཆེན་པོ་གེ་སར་ཏེ་ཟེའུ་འབྲུ་ཤིན་ཏུ་རྒྱས་ 
པའི་སྡོང་པོའི་དབུས་སུ་བབས་པ་ན། འཇིག་རྟེན་ཐམས་ཅད་འོད་འབར་བས་ 
ཡོངས་སུ་འགེངས་ཤིང་ས་གསུམ་གཡོ་བའི་ལྟས་མཚན་བྱུང་བ་ན། དྲི་མེད་པད་ 
ཕྲེང་འཛིན་པས་ཞུས་ཏེ། ཀྱེ་ཀྱེ་དཔལ་ཆེན་འོད་དཔག་མེད། །ཡི་གེ་འོད་ཀྱིས་ 
རབ་བརྒྱན་པ། །ཀོ་ཤའི་མཚོ་ལ་བབས་པ་ན། །འཇིག་རྟེན་ཐམས་ཅད་འོད་དུ་ 
འབར། །།མོས་པའི་འཁོར་ལ་གསུང་དུ་གསོལ། །ཞེས་ 
ཞུས་པ་ན། དཔལ་བདེ་ཆེན་འོད་མཐའ་ཡས་པས། ཉོན་ཅིག་དྲི་མེད་པད་ཕྲེང་ 
འཛིན། །བདག་གི་ཐུགས་ཀ་ནས་བྱུང་བའི། །ཧྲཱིཿདམར་འོད་ཀྱིས་རབ་བརྒྱན་པ། ། 
ཀོ་ཤའི་མཚོ་ལ་བབས་པ་འདི། །དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་
65

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཐུགས་ཀྱི་སྲས་གཅིག་པུ། །སྙིགས་མའི་འགྲོ་བ་འདྲེན་པའི་དཔལ། །པདྨ་གེ་སར་ 
སྙིང་པོ་ལ། །འདས་གྲོང་མི་མངའ་རྡོ་རྗེའི་སྐུ། །འགྲོ་རྣམས་འདྲེན་པའི་ལྕགས་ 
ཀྱུའི་མཆོག །སྡུག་བསྔལ་ནད་སེལ་སྨན་གྱི་མཆོག །པདྨ་འབྱུང་གནས་ཞེས་བྱ་ 
བ༑ ༑ཁྱེའུ་ཆུང་ལོ་བརྒྱད་ཚུལ་དུ་བྱོན། །སྣང་མཐའ་བདག་དང་གཉིས་སུ་མེད། ། 
ཅེས་གསུངས་པ་ན། ཡང་པད་ཕྲེང་འཛིན་པས། སྤྲུལ་པའི་སྐྱེས་བུ་དེའི་འགྲོ་ 
དོན་གང་དུ་འབྱུང་། བསྟན་པ་གང་གི་ཕྱོགས་སུ་རྒྱས། ཞེས་ཞུས་པའི་ཚེ། སླར་ 
ཡང་བཀའ་བསྩལ་ཏེ། དུས་གསུམ་སངས་རྒྱས་ཐམས་ཅད་ཀྱི། །སྤྲུལ་པའི་པདྨ་ 
རྒྱལ་པོ་ནི། །ཞིང་ཁམས་ཀུན་ཏུ་འགྲོ་བ་འདྲེན། །ཁྱད་པར་རྒྱ་གར་ཡུལ་དུ་བྱོན། ། 
ཀུན་འཇུག་སྣ་ཚོགས་མཐར་ཕྱིན་ནས། །མཚན་བདུན་དུ་ནི་གྲགས་པ་ཡིན། །རྒྱ་ 
གར་བལ་ཡུལ་འགྲོ་བའི་དོན། །ཉི་ཟླ་ལྟར་བུར་ཁྱད་པར་མཛད། །དེ་ནས་བོད་ 
ཀྱི་ཡུལ་དུ་བྱོན། །ཁྲི་སྲོང་ལྡེ་བཙན་བསམ་པ་འགྲུབ། །ཆོས་ཀྱི་བསྟན་པའི་ཉི་མ་ 
ཤར། །དྲེགས་པ་མ་ལུས་བྲན་དུ་ཁོལ། །རྡོ་རྗེ་གྲོད་ལོད་ཅེས་བྱར་གྲགས། །མཚོ་ 
རྒྱལ་ཞེས་བྱས་བཀའ་རྣམས་བསྡུ། །བསྟན་མཇུག་གཏེར་གྱིས་སྐྱོང་མཛད་ཕྱིར། ། 
གཏེར་ཁ་བསམ་ལས་འདས་པ་སྦས། །དེ་ནས་ལྷོ་ནུབ་མཚམས་སུ་ནི། །གདུག་པ་ 
སྲིན་པོའི་ཁ་གནོན་ཕྱིར། །སྲིན་པོ་ར་ཛ་ཐོད་ཕྲེང་ཞེས། །འཇིགས་སུ་རུང་བའི་ཆ་ 
ལུགས་ཀྱིས། །སྲིན་པོ་རྣམས་ལ་དམ་ཆོས་སྟོན། །དེ་ཡི་བཀའ་ཡི་བསྡུ་བ་པོ། ། 
སྲིན་པོའི་བུ་མོ་མཐིང་བར་འོད། །གཡུ་ཡི་ཟུར་ཕུད་རྒྱན་དྲུག་གསོལ། །མཚོ་ 
རྒྱལ་སྐྱེ་བ་ཕྱི་མ་སྟེ། །ཡབ་ཡུམ་ཌཱ་ཀིས་ཡོངས་བསྐོར་ནས། །སྤྲེལ་ལོ་སྤྲེལ་ཟླའི་ 
ཚེའི་བཅུ་ལ། །བོད་ཁམས་རྒྱལ་གར་བལ་ཡུལ་དང༌། །ཨོ་རྒྱན་མཁའ་སྤྱོད་ལ་ 
སོགས་པའི། །ཞིང་གཞན་ཀུན་ཏུ་བྱོན་ནས་ནི། །ཀུན་ལ་བྱིན་བརླབས་བར་ཆད་
66

༄༅། །ཟབ་གཏེར་ཆོས་ཀྱི་མཛོད་ཁང་།
སྲུང་།།དེ་དུས་མཆོད་སྒྲུབ་སུས་བརྩོན་པར། །ཞལ་མཇལ་ཆོས་སྟོན་དངོས་གྲུབ་ 
ཐོབ། །འདི་ནི་འགྲོ་བ་འདྲེན་པའི་ཡབ། །ཕྱི་རབས་འགྲོ་བའི་ལྷ་སྐལ་ཡིན། །ཞེས་ 
གསུངས་པ་དང་བསྟུན་པར། དང་པོ་སྐྱེ་གནས་ཀྱིས་ཁྱད་འཕགས་ཡབ་ཡུམ་གྱི་ 
རྒྱུ་རྐྱེན་ལ་ལྟོས་པ་མེད་པར། མེ་ཏོག་པདྨའི་སྦུབས་ལས་རྫུས་སྐྱེས་སུ་འཁྲུངས་པ་ 
ནི༑ ཡུལ་ལམ་གནས་ཕུན་སུམ་ཚོགས་པ་ཡིན། རྒྱལ་པོ་ཨིནྡྲ་བྷོ་དྷིས་སྤྱན་དྲངས་ 
ཏེ་སྲས་སུ་མངའ་གསོལ་བའི་རྒྱལ་སྲིད་བསྐྱངས་པའི་མཛད་པ་དང་། 
གཉིས་པ་འདོད་ཡོན་ལ་ཞེན་པ་སྤོང་ཕྱིར་རྒྱལ་སྲིད་ཐབས་ཀྱིས་སྤངས་ནས་དུར་ 
ཁྲོད་བསིལ་བའི་ཚལ་སོགས་འཇིགས་སུ་རུང་བའི་གནས་རྣམས་སུ། བརྟུལ་ཞུགས་
ཀྱི་སྤྱོད་པ་བསྐྱངས་ནས། རྣམ་སྨིན་རིག་འཛིན་གྱི་སར་བཞུགས་ཤིང་མ་མོ་མཁའ་ 
འགྲོའི་ཚོགས་ཀྱི་རྗེ་བོ་མཛད། བསྟན་ལ་རིམ་བཞིན་ཞུགས་ཏེ་རྟེན་མཆོག་གསུམ་
ལྡན་གྱི་རང་བཞིན་དུ་བསྒྲུབ་ཕྱིར་ཐོག་མར་རབ་བྱུང་མཛད། དེ་ནས་རབ་བྱུང་
གི་བྱ་བ་སྤོང་ཀློག་ཡིན་པར་གཟིགས་ཏེ། དགའ་རབ་ཤྲཱི་སེང་འཇམ་དཔལ་བཤེས་
གཉེན་སློབ་དཔོན་སངས་རྒྱས་གསང་བ་སོགས། སློབ་དཔོན་དམ་པ་དུ་མ་ལེག་
པར་བསྟེན་ཏེ། མདོ་རྒྱུད་དུ་མ་གསན་སྦྱངས་མཛད། བྲག་ཕུག་མ་ར་ཏི་ཀར་
འཆི་མེད་ཚེའི་རིག་འཛིན་གྱི་དངོས་གྲུབ་མངོན་དུ་མཛད། ཟ་ཧོཪ་དང་ཨོ་རྒྱན་
གྱི་ཡུལ་དུ་ཆོ་འཕྲུལ་གསུམ་ལ་བརྟེན་ནས་སྐལ་ལྡན་གྱི་གདུལ་བྱ་ཡུལ་འཁོར་ཆེན་
པོའི་སྐྱེས་བུའི་ཚོགས་རྣམས་སངས་རྒྱས་ཀྱི་སར་བཀོད་པར་མཛད། ཐམས་
ཅད་མཁྱེན་པའི་བརྟུལ་ཞུགས་དང་རྫུ་འཕྲུལ་ཆེན་པོས་ལོག་སྨྲ་མུ་སྟེགས་པའི་
དཔུང་སྡེ་ཆེན་པོ་སྨྲ་བ་མཐུ་ནུས་བཅས་ཕམ་པར་མཛད། བལ་ཡུལ་ཡང་ལེ་ཤོད་ 
དུ་སྲས་མོ་ཤཱཀྱ་དྷེ་ཝ་སྒྲུབ་རྟེན་མཛད་དེ། དཔལ་ཡང་དག་གི་དཀྱིལ་འཁོར་ལ་
67

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བརྟེན་ནས། ཕྱག་རྒྱ་ཆེན་པོའི་རིག་འཛིན་གྱི་དངོས་གྲུབ་ཐོབ་པར་མཛད། བར་ 
དུ་བོད་ཀྱི་ཡུལ་དུ་བསྟན་པའི་རྩ་བ་ཐོག་མར་ཚུགས་ཤིང༌། མི་དང་མི་མིན་གྱི་ 
གདུལ་བྱ་རྣམས་སྨིན་གྲོལ་ལ་བཀོད། སྙིགས་དུས་ཀྱི་རྒུད་པ་ཞི་ཕྱིར་གཏེར་ཁ་ 
བསམ་ཡས་སྦས་པ་དང་། གཏེར་གྱི་ཕྱིར་ལས་ཅན་ལ་གདམས་གཏད། མཁའ་ 
འགྲོ་ལ་གཏད་རྒྱ། སྐལ་ལྡན་ལ་ལུང་བསྟན་དང་བཅས་གཏེར་གྱི་ཕྲིན་ལས་དར་ 
རྒྱས་སུ་མཛད། མཐར་ལྷོ་ནུབ་སྲིན་པོའི་ཁ་གནོན་དུ་གཤེགས་ན་ཡང་། སྐུ་དངོས་ 
སྟོན་འཁོར་འདུས་པའི་དབུས་སུ་ལྷམ་མེར་དཔལ་རི་པདྨ་འོད་ཀྱི་ཞིང་གི་གཙོ་
བོ་ལྷུན་གྲུབ་རིག་འཛིན་གྱི་སར་བཞུགས་ཏེ། ཐུགས་རྗེ་དང་ཕྲིན་ལས་བོད་ཁམས་ 
རྒྱ་གར་སོགས་ཕྱོགས་ཀྱི་ཞིང་ཀུན་ལ་ཁྱབ་པར་མཛད།
དེ་ལྟ་བུའི་རྡོ་རྗེའི་སྐུ་ཉིད་སྲིད་མཐའི་བར་དུ། འཇའ་ལུས་འཕོ་ཆེན་གྱི་སྐུར་ 
བཞུགས་པར་མཛད་པ་སྟེ། ཡ་མཚན་ངོ་མཚར་ཆེ་བའི་མཛད་པ་དུ་མ་ལ་མངའ་
དབང་འབྱོར་པའི་རིག་འཛིན་རྣམ་བཞིའི་ཐེམ་སྐས་ནས་བགྲོད་པའི་ཚུལ་གྱིས། 
མཐར་ཕྱིན་ལྷུན་གྲུབ་རིག་འཛིན་གྱི་སར་མཆོག་གི་དངོས་གྲུབ་མངོན་དུ་བྱས་
ནས། ལེགས་པར་བརྙེས་པ་རིགས་ཀྱི་རང་བཞིན། འཁྲུངས་པའི་གནས། ལོངས་ 
སྤྱོད་ཀྱི་ཉེར་སྤྱད། ཕྲིན་ལས་ཀྱི་མཛད་པ་རྣམས་ལ་ལྟོས་ཏེ། པདྨ་འབྱུང་གནས་ 
ཞེས་མཁའ་སྤྱོད་སོགས་ཞིང་ཁམས་རྣམས་སུ་གྲགས། བདག་ཉིད་ཆེན་པོ་དེ་སྟོན་
པ་ཕུན་ཚོགས་ཡིན། སྟོན་པ་ཨོ་རྒྱན་རྡོ་རྗེ་འཆང་ཆེན་པོ་དེ་ཉིད་རྒྱ་གར་བལ་
བོད་སོགས་ཞིང་གང་དུ་གཤེགས་བཞུགས་མཛད་སྐབས། འཁོར་དུ་རིག་འཛིན་ 
དཔའ་བོ་མཁའ་འགྲོ་རྟོགས་པའི་དྲོད་རྩལ་ཐོན་པ་ཡེ་ཤེས་ཀྱི་སྐུ་རུ་སྨིན་པའི་དག་
པའི་འཁོར་ཚོགས་མང་པོས་ཡོངས་སུ་བསྐོར་བ་ནི། འཁོར་ཕུན་སུམ་ཚོགས་པ་
68

༄༅། །ཟབ་གཏེར་ཆོས་ཀྱི་མཛོད་ཁང་།
དང་། སྟོན་འཁོར་གཉིས་ལྷན་དུ་འཚོགས་བཞིན་ཟབ་གསང་རྡོ་རྗེའི་ལམ་མཆོག་ 
ལ་འདོད་དགུར་དབང་བསྒྱུར་ཐོབ་པ་ནི། དུས་ཕུན་སུམ་ཚོགས་པ་སྟེ། ཕུན་
ཚོགས་ལྔ་ལྡན་གྱི་སྟོན་འཁོར་རྣམས་ཀྱི་ཡོན་ཏན་དྲན་པའི་དད་མོས་བརྟན་པོ་ 
བྱེད་པ་ནི། གསོལ་བ་འདེབས་པའི་རྒྱུ་ཚོགས་བླ་ན་མེད་པའོ། ། 
གཉིས་པ་དེ་ལ་གསོལ་བ་འདེབས་པའི་གསོལ་འདེབས་ཀྱི་ཁྱད་པར་ནི། གུ་རུ་ 
རིན་པོ་ཆེ་ཁྱེད་ཀྱི་རྗེས་སུ་བདག་ཅག་གདུལ་བྱ་རྣམས་ཞུགས་ཤིང་ཕྱོགས་ནས་མ་ 
མཐའ་དད་མོས་གསོལ་འདེབས་དྲག་པོས་བསྒྲུབས་ཏེ། དལ་འབྱོར་རྙེད་དཀའ་
ནས་བཟུང་བསྐྱེད་རྫོགས་བར་གྱི་སྔོན་འགྲོ་དང་། དངོས་གཞིས་བསྡུས་པའི་ཐོག་
མཐའ་བར་གྱི་དགེ་ལེགས་ཀྱི་ལམ་འབྲས་བུ་དང་བཅས་པར་སྦྱོར་བ་ཉམས་ལེན་
གྱིས་དངོས་སུ་ཞུགས་ཏེ། སྒྲུབ་པར་བྱེད་པ་ལས་མི་འདའ་བར་བྱ་མོད་ཀྱི། དེ་ 
ལྟར་འགྲུབ་ནུས་པར་ཤོག བྱིན་གྱིས་བརླབ་པར་མཛོད་ཅིག་ཅེས་པའོ། ། 
གསུམ་པ་གསོལ་འདེབས་ཀྱི་གྲུབ་འབྲས་འདོད་དོན་མངོན་གྱུར་གྱི་དོན་ཞུ་བ་ནི། 
གསོལ་འདེབས་ཀྱི་གྲུབ་འབྲས་བྱིན་རླབས་འཇུག་པ་ཉིད་ཡིན་ཞིང་། བྱིན་རླབས་
ཀྱི་དོན་ནུས་བསྒྱུར་ལ་འཇུག་པས་དོན་དུ། གུ་རུ་ལ་ལམ་གྱི་རྟོགས་པ་བསྐྱེད་
པའི་ནུས་པ་སྩོལ་བར་གསོལ་བ་ལ། ལམ་གྱི་ཉམས་རྟོགས་སྔོན་འགྲོའི་ཉམས་ལེན་
སོགས་སྦྱོར་དངོས་ཀྱི་རྟོགས་པའི་འགལ་རྐྱེན་བྲལ་བ་དང་། མཐུན་རྐྱེན་འཚོགས་
ནས་འཕྲལ་ཡུན་གྱི་ཕན་བདེའི་དཔལ་རྣམས་ལེགས་གྲུབ་ཀྱི་ཉམས་རྟོགས་དམ་
པའི་བྱིན་རླབས་ནུས་པ་ཁྱད་པར་ཅན་ཐོགས་མེད་ཅིག་བསྩལ་ཏེ། རང་རྒྱུད་བྱིན་
གྱིས་བརླབ་ཕྱིར་མྱུར་དུ་རང་སེམས་དད་པའི་མོས་འདུན་གྱི་དབུས་སུ་གཤེགས་
ཤིང་མི་ཉམས་པར་བརྟན་པར་བཞུགས་སུ་གསོལ་སྙམ་པ་འདོད་དོན་ཞུས་པའོ། །
69

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བཞི་པ་གསོལ་འདེབས་ཀྱི་དོན་བསྡུས་ཏེ་བསྟན་པ་ནི། བླ་ན་མེད་པའི་ཡོན་ཏན་
གྱི་ཁུར་ལྕི་བས། གུ་རུ་སྟེ་བླ་མར་བྱ་བའི་ཁྱད་ཆོས་ཅན་པདྨའི་རིགས་གཙོ་པདྨ་
ལས་འཁྲུངས་པའི་མཚན་ཡང་པདྨ་ཞེས་བོས་ཏེ། བདག་ལ་མཆོག་དང་ཐུན་མོང་
གི་སིདྡྷིའམ་དངོས་གྲུབ་དམ་པ་ཧཱུྃ་ཞེས་སྩོལ་བར་མཛོད་ཅིག་ཅེས་བསྐུལ་བའོ། །
དེ་དང་མཉམ་དུ་སྐུ་ལུས་ནས་འོད་དང་བདུད་རྩིའི་ཚོགས་རྒྱུན་བར་མེད་བྱུང་བ།
རང་གི་དབང་པོའི་སྒོ་དང་བ་སྤུའི་བུ་ག་ནས་ཞུགས་ཏེ། ནད་གདོན་སྡིག་ལྟུང་ 
རྣམས་སྦྱངས་ཤིང་དག་པ་དང༌། མངོན་མཐོ་ངེས་ལེགས་ཀྱིས་བསྡུས་པའི་ཚེ་
བསོད་དཔལ་འབྱོར་ལུང་རྟོགས་ཉམས་ལེན་གྱི་ཡོན་ཏན་ཀུན་རྒྱས་པར་བྱས་སོ་
སྙམ་མོ། ། ཞེས་ཚིག་བདུན་རྣམ་འགྲེལ་བྱིན་རླབས་སྤྲིན་སྟེར་ཞེས་པ་འདིའང་། བཙུན་པ་ཐུབ་བསྟན་ངེས་དོན་ 
བསྟན་རྒྱས་ཀྱིས་བསྐུལ་ངོར། ཁམས་རྡོ་གྲུབ་རིན་པོ་ཆེའི་ཞབས་རྡུལ་སྤྱི་བོས་ལེན་པ་མདོ་མེད་སྤྲང་འཁྱམ་པ། སྤྲུལ་ 
མིང་ཚུལ་ཁྲིམས་བཟང་པོར་འབོད་པས། དཔལ་ཐུབ་བསྟན་རྡོ་རྗེ་བྲག་གི་ཆོས་གྲལ་དུ་སྦྱར་བ་དགེ་ལེགས་འཕེལ།
70

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གསོལ་འདེབས་ཚིག་བདུན་མ་ཁ་འདོན་བྱེད་དུས་ཀྱི་དམིགས་རིམ།
༄༅། །བླ་མ་ལ་ཕྱག་འཚལ་ལོ། །ཨོ་རྒྱན་རིན་པོ་ཆེའི་གསོལ་འདེབས་ཚིག་
བདུན་མ་ཁ་འདོན་བྱེད་དུས་ཀྱི་དམིགས་རིམ་ཤིན་ཏུ་ཉུང་ལ་གོ་སླ་བར་བརྗོད་ན། 
གྲུབ་ན་གུ་རུ་རིན་པོ་ཆེའི་སྣང་བརྙན་སོགས་རྟེན་གསུམ་གྱི་དྲུང་དུ་མཆོད་པ་ཅི་ 
འབྱོར་བཤམས། ཁ་ལྷོ་ནུབ་ཏུ་བལྟས་ཏེ། ལེའུ་བདུན་མར། ཁྱེའུ་ཕ་མར་འབོད་ 
འདྲའི་གདུང་དབྱངས་ལ༔ པི་ཝཾ་གླིང་བུའི་གདངས་ལྟར་སྙན་པ་ཡིས༔ ཉིན་ 
མཚན་དུས་དྲུག་རྣམས་སུ་གསོལ་བ་ཐོབ༔ ཅེས་གསུངས་པ་ལྟར། སེམས་རྩེ་ 
གཅིག་ཏུ་གཏད་དེ་གདུང་བའི་དབྱངས་སུ་གདོན་པར་བྱའོ། །དེའང་ཚིག་བདུན་ 
ཉིད་ཀྱི་འབྲུ་ནོན་རགས་རིམ་ཞིག་བྱས་ན། སྐབས་དོན་འགྲུབ་པའི་དེ་ལ་ཧཱུྃ་ཞེས་ 
པས་གསོལ་འདེབས་ཀྱི་ཕྱིར་སྤྱན་དྲངས་ཏེ་སྙན་གསན་ཕབ་ལ། ཨོ་རྒྱན་ཡུལ་གྱི་ 
ནུབ་བྱུང་མཚུམས་ན། དྷ་ན་ཀོ་ཤའི་མཚོ་ཡོད་པའི་གླིང་དུ། མེ་ཏོག་པདྨ་ཆེན་ 
པོ་གེ་ས྄ར་ཏེ་ཟེའུ་འབྲུ་ཤིན་ཏུ་རྒྱས་པའི་སྡོང་པོ་ལ་བསྟུན་ཏི་འཁྲུངས་དུས་ཉིད་ 
ནས། སངས་རྒྱས་ཐམས་ཅད་ཀྱིས་དབང་བསྐུར་ཞིང་མཁའ་འགྲོ་མ་རྣམས་ཀྱིས་ 
མཆོད་བསྟོད་ཕུལ་བ་ལ་སོགས་པའི་ཡ༷་མཚན་པ་སྟེ། — ངོ་མཚར་དང་ལྡན་པ། 
སྔར་ནས་སངས་རྒྱས་སྣང་བ་མཐའ་ཡས་ཀྱི་ངོ་བོར་མཆོག་གི་དངོས་གྲུབ་བརྙེས་ 
པའམ། ཐོབ་ཟིན་ནས་འཛམ་བུའི་གླིང་དུ་མཐའ་དབུས་ཀྱི་གདུལ་བྱ་འདུལ་བའི་ 
ཆེད་དུ་བསྟན་པའི་སྤྲུལ་པའི་སྐུ། པདྨའི་རིགས་ཡིན་པ་དང་པདྨ་ལས་འཁྲུངས་
པའི་ཆ་ནས་པདྨ་འབྱུང་གནས་ཞེས་སུ་དཔའ་བོ་མཁའ་འགྲོའི་ཞིང་ཁམས་ཐམས་
71

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཅད་ན་ཡོངས་སུ་གྲགས་པ་དེ། དང་པོར་རྒྱ་གར་གྱི་ཡུལ་དུ་རྒྱལ་པོ་ཨིནྡྲ་བྷོ་དྷི་ 
སོགས་རྒྱལ་ཆེན་མང་པོ་དང་། རྗེ་བཙུན་དམ་པ་སངས་རྒྱས་སོགས་ཌཱ་ཀི་ལྷ་ལྕམ་
མནྡྷ་ར་བ་སོགས་རིགས་ལྡན་གྱི་བུད་མེད་ལ་སོགས་པ་གདུལ་བྱ་དཔག་ཏུ་མེད་ 
པའི་དོན་མཛད། བར་དུ་བོད་ཀྱི་ཡུལ་དུ་སངས་རྒྱས་ཀྱི་བསྟན་པ་ཡོངས་སུ་
རྫོགས་པའི་རྩ་བ་ཐོག་མར་བཙུགས་ཤིང་། མི་དང་མི་མིན་གྱི་གདུལ་བྱ་མཐའ་
ཡས་པ་སྨིན་གྲོལ་ལ་བཀོད། སྙིགས་དུས་ཀྱི་རྒུད་པ་ཞི་བའི་ཆེད་དུ་གཏེར་ཁ་བྱེ་
བ་ཕྲག་བརྒྱ་བསམ་གྱིས་མི་ཁྱབ་པ་སྦས། ཐ་མ་འགྲོ་ལྡིང་གི་ཡུལ་དུ་རྫུ་འཕྲུལ་
དང་གདམས་ངག་གི་སྒོ་ནས་ཕྲ་མེན་རྣམས་དམ་ལ་བཏགས་ཤིང་། མིའི་འགྲོ་
བ་མང་པོའི་དོན་མཛད་དེ་མཐར་རྔ་ཡབ་སྲིན་པོའི་གླིང་གི་ལྟེ་བ་མཐིང་ཞུན་གྱི་
རྒྱ་མཚོའི་དབུས། ཟངས་མདོག་དཔལ་གྱི་རི་བོའི་རྩེ་དག་པའི་ཞིང་གི་བཀོད་
པ་བསམ་གྱིས་མི་ཁྱབ་པའི་ནང་། པདྨ་འོད་ཀྱི་གཞལ་མེད་ཁང་ཁྲ་ཕུང་ངེ་བ་ན།
འཁོར་དུ་ཡེ་ཤེས་དང་འཇིག་རྟེན་གྱི་མཁའ་འགྲོ་སྟེ་དཔའ་བོ་མཁའ་འགྲོ་མ་མང་
པོས་བསྐོར་ནས། རྡོ་རྗེ་ལྟ་བུའི་སྐུ་ད་ལྟ་ཡང་སྐྱེ་འཆི་བསྒྲེས་རྒུད་དང་བྲལ་བར་
བཞུགས་ཡོད་ཚུལ་ཞིབ་ཏུ་བསམས་ནས། ཆེ་བའི་ཡོན་ཏན་གྱིས་ཡིད་རང་དབང་
མེད་པར་འཕྲོག་པའི་དད་པ་འདྲེན་ངེས་བྱ།
དེ་ནས་གུ་རུ་རིན་པོ་ཆེ་ཁྱེད་ཀྱི་རྗེས་སུ་བདག་ཞུགས་ནས་བསྐྱེད་རྫོགས་ཀྱི་ལམ་
མཐོན་པོ་ཆེ་རེ་ཞིག་ཉམས་སུ་མ་ལོན་ཡང༌། གསོལ་འདེབས་དང་མོས་གུས་ཀྱི་ 
གདུང་བ་དྲག་པོས་རྩེ་གཅིག་ཏུ་སྒྲུབ་པར་བྱེད་ཀྱིས། གུ་རུའི་སྐུ་སྲིན་ཡུལ་ན་ 
བཞུགས་ཀྱང་ཐུགས་རྗེ་ཉེ་རིང་མེད་ཅིང་། མཁྱེན་པ་ཆགས་ཐོགས་མི་མངའ་བར་ 
འཇུག་པས་ན། བདག་ཅག་གི་ལུས་ངག་ཡིད་གསུམ་གྱི་ནད་གདོན་སྡིག་སྒྲིབ་
72

༄༅༄༅། །ཟབ་གཏེར་ཆོས་ཀྱི་མཛོད་ཁང་།
སོགས་མངོན་མཐོ་དང་ངེས་ལེགས་སོགས་ཀྱི་ཕུན་སུམ་ཚོགས་པ་ལ་བར་དུ་གཅོད་
པ་ཐམས་ཅད་སྐད་ཅིག་ཉིད་ལ་ཞི་བ་དང༌། ཚེ་བསོད་དཔལ་འབྱོར་ལུང་དང་
རྟོགས་པའི་ཡོན་ཏན་མཐུན་པའི་རྐྱེན་དང་བཅས་པ་ཐམས་ཅད་འབད་མེད་དུ་
འགྲུབ་པར་བྱིན་གྱིས་བརླབ་པའི་ཕྱིར་དུ། ཡིད་མགྱོགས་ཀྱི་རྫུ་འཕྲུལ་ཆེན་པོའི་ 
སྟབས་སུ་གཤེགས་སུ་གསོལ་ལོ། །ཞེས་འདོད་དོན་ལ་ཐུགས་རྗེ་བསྐུལ་ཞིང་སྤྱན་
འདྲེན་པའི་གསོལ་འདེབས་ཕུར་ཚུགས་སུ་བྱ་ཞིང༌།གསོལ་འདེབས་ཀྱི་དོན་བསྡུས་
པ་བླ་ན་མེད་པའི་ཡོན་ཏན་གྱི་ཁུར་གྱིས་ལྕི་བའི་གུ་རུ་དེར་བླ་མར་བྱ་བའི་ཁྱད་ 
ཆོས་ཅན། པདྨའི་སྦུབས་སུ་བརྫུས་ཏེ་བྱུང་བའི་ཕྱིར། འབྱུང་ཁུངས་ཀྱི་སྒྲ་བཏགས་ 
པ༑ ངོ་བོ་ལས་བཏགས་པ་འམ་ཡང་ན་རིགས་ལས་བཏགས་པ། ལྷ་ཚོགས་ཀྱི་ 
གཙོ་ལས་བཏགས་པ། བྱེད་ལས་ཀྱི་སྒོ་ནས་བཏགས་པ་དང་ཚུལ་བཞི་ཀ་བཀོད་དོ།། མཆན། པདྨའི་ 
རིགས་གཙོ་བོ་པདྨ་ལས་འཁྲུངས་པའི་མཚན་ཡང་པདྨ་ཞེས་བོས་ཏེ། བདག་ལ་ 
མཆོག་དང་ཐུན་མོང་གི་སིདྡྷི་སྟེ་དངོས་གྲུབ་མ་ལུས་པ་ཧཱུྃ་ཞེས་སྩོལ་ཅིག་པར་སྐུལ་ 
བའི་སྔགས་ཀྱང་སྤེལ་ལ། ྋཐུན་ཪེཪ་སྟོང་ཕྲག་ལ་སོགས་པར་དག་ཅིང་གསལ་ 
བའི་ངག་གིས་མི་ཚིག་དང་མ་འདྲེས་པར་འདོན། ཨོ་རྒྱན་རིན་པོ་ཆེ་ཟངས་མདོག་ 
དཔལ་རི་ན་བཞུགས་པས། ད་ལྟའི་གནས་ཆེན་ཉིད་ཚོགས་ཞིང་དུ་བྱས་ནས་གསོལ་
བ་འདེབས་པ་ཡིན་པས་རྗེས་ལ་བསྡུ་རིམ་སོགས་མི་དགོས། ཐུན་མཐར་བསམ་ 
པ་མྱུར་འགྲུབ་དང་དགེ་བསྔོ་བྱ། དེ་ལྟར་ཉམས་སུ་བླངས་པའི་ཕན་ཡོན་ཡང་ 
གཏེར་གཞུང་འདི་ལས། འདི་ལྟར་གསོལ་བ་བཏབ་པའི་བུ༔ ང་ཡིས་སྐྱོབ་པ་ 
སྨོས་ཅི་དགོས༔ དུས་གསུམ་རྒྱལ་བའི་སྲས་སུ་འགྱུར༔ ཞེས་གསུངས་ཏེ། གུ་ 
རུས་ནམ་ཡང་རྫུན་མི་གསུང་བ་ལ་ངེས་ཤེས་བསྐྱེད་དེ་ཐེ་ཚོམ་མེད་པའི་ཡིད་
73

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཀྱིས་ཉམས་སུ་ལེན་པ་འདི་གཅེས་སོ། །ཞེས་པའང་རིགས་དབོན་བསོད་ནམས་ 
དཔལ་ལྡན་གྱི་བརྗེད་ཐོར། བསྟན་པའི་ཉི་མས་སྨྲས་རིམ་བཞིན་མ་ཏི་བྷ་དྲས་
བྲིས་པ་དགེ །
74

༄༅། །ཟབ་གཏེར་ཆོས་ཀྱི་མཛོད་ཁང་།
།རྡོ་རྗེའི་ཚིག་བདུན་གསོལ་འདེབས་ཀྱི་དམིགས་ཁྲིད་ཅུང་ཟད་ 
སྨྲོས་པ་ཟབ་ལམ་ཡོངས་རྫོགས་བཞུགས།
ན་མོ་གུ་ར་ཝེསྤྱིར་བདག་ཅག་སྟོན་པ་མཉམ་མེད་ཤཱཀྱའི་རྒྱལ་པོའི་རྗེས་སུ་ 
འཇུག་པ་ཐམས་ཅད་ཀྱི། མཁས་དང་གྲུབ་པ་བརྙེས་པའི་ཕྱག་སྲོལ་དང་གསུང་
གི་གསང་བ་ལ་ཆེ་བ་དུ་མ་དང་ལྡན་པ་སྨོས་ཀྱིས་མི་ལྡང་ལང་། རང་རེ་སྔ་འགྱུར་ 
ཪྙིང་མ་པ་རྣམས་ཀྱི་ཆོས་སྤྱོད་ཐམས་ཅད་ཀྱི་ཐོག་མར། གུ་རུ་རིན་པོ་ཆེའི་རྡོ་ 
རྗེའི་གསུང་གསོལ་འདེབས་ཚིག་བདུན་མ་གསུངས་པ་འདི་དགོས་པ་མཆོག་ལྡན་
དུ་མཐོང་ནས། དེའི་དམིགས་ཁྲིད་མདོ་ཙམ་ཞུ་ན། ཧཱུཾ་ཞེས་སྐུ་གསུང་ཐུགས་
གཉིས་སུ་མེད་པའི་ཡེ་ཤེས་སྲོག་གི་སྙིང་པོ་འདི་བརྗོད་པས། རང་རེའི་ཆོས་ལུགས་
ཀྱི་མཚན་ལས་གསང་སྔགས་རྙིང་མ་པ་ཞེས་གྲགས་པ་བཞིན། སྒེར་གྱི་སྟོན་པ་
ཕྱོགས་དུས་སྲས་བཅས་རྒྱལ་བའི་ཡེ་ཤེས་ཀྱི་ཉིན་བྱེད་སྔགས་ཀྱི་སྟོན་པའི་ཚུལ་
དུ་བཞེངས་པ། གུ་རུ་རིན་པོ་ཆེའི་རྗེས་འཇུག་ཏུ་གྱུར་པའི་སྐལ་བཟང་གིས། ལྟ་
སྒོམ་སྤྱོད་པའི་ཉམས་ལེན་གྱི་གཙོ་བོ་རྡོ་རྗེའི་ཐེག་པ་རྣལ་འབྱོར་བླ་མེད་ཀྱི་གཞུང་
བསྲངས་ནས། མདོ་སྔགས་ཡོངས་རྫོགས་དེའི་ལམ་སྟེགས་སུ་བཀྲལ་ཏེ་མི་འགལ་
བར་ཉམས་སུ་ལེན་དགོས་པའི་གནད་དོན་མཚོན་བྱེད་ཡིན་པ་ཁོང་དུ་ཆུད་པའི་
ཆེ་བ་ངོ་ཤེས་པ་དང༌། ཐུགས་སྲོག་རྡོ་རྗེའི་སྔགས་ཀྱི་སྒྲ་གདངས་བརྗོད་མ་ཐག 
སྣང་གྲག་རིག་པ་བསྒྲུབ་བྱའི་དཀྱིལ་འཁོར་དེའི་རྡོ་རྗེ་གསུམ་གྱི་སྣང་ཆ་སད་པའི་
མོས་གུས་ཀྱིས། ཨོ་རྒྱན་ཆོས་ཀྱི་རྒྱལ་པོ་ལྷང་གིས་དྲན་པར་བྱས་ཏེ། གསོལ་བ་
75

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འདེབས་པ་ནི་ལམ་གནད་ཆེ་ཤོས་ཡིན་ཏེ། རྡོ་རྗེ་ཐེག་པ་དག་སྣང་ལམ་བྱེད་དུ་ 
གྲགས་པ་བཞིན། སྣང་སྤྱོད་ཐ་མལ་དུ་མ་ཤོར་བ། སྣོད་བཅུད་རྒྱུད་གསུམ་གདན་ 
གསུམ་རྡོ་རྗེའི་གྲོང་ཁྱེར་དུ་ཤེས་པ། མདོ་དང་སྒོ་བསྟུན་པའི་སངས་རྒྱས་ཕལ་ 
པོ་ཆེ་སྤྱོད་ཡུལ་ཡོངས་སུ་དག་པའི་མདོ་སྡེ་ལས། བྱང་ཆུབ་སེམས་དཔས་སངས་ 
རྒྱས་ཀྱི་ཞིང་རྒྱ་མཚོ་སྦྱངས་པའི་ཚུལ་གྱིས་གསུངས་པ་དང༌།དོན་གནད་ཀྱང་
ཚང་ཞིང་ཨུ་རྒྱན་ཡུལ་གྱི་སོགས་ནས། མང་པོས་བསྐོར༔ ཞེས་འཛམ་གླིང་ 
གདུལ་བྱའི་བསོད་ནམས་ཀྱི་སྐལ་བར། ལྷོ་ནུབ་འོ་མ་ཅན་གྱི་རྒྱ་མཚོར་རྩ་གསུམ་ 
ཀུན་འདུས་གུ་རུ་རིན་པོ་ཆེ་སྐུ་འཁྲུངས་ནས། སྐུ་ཚེ་གཅིག་གི་མཛད་པ་ཐུན་ 
མོང་གི་གདུལ་བྱའི་སྣང་ཆར། རྡོ་རྗེ་ཐེག་པ་གསང་སྔགས་ཀྱི་ལམ་དང་རྗེས་སུ་ 
མཐུན་པ། རིག་འཛིན་རྣམ་བཞིའི་སྤང་རྟོགས་ཡོངས་སུ་རྫོགས་ནས། སྔགས་ཀྱི་ 
རྒྱུད་ལུང་མན་ངག་ལ་རིག་པ་རྩལ་གྱི་བརྟུལ་ཞུགས་ཀྱིས་མངའ་དབང་བསྒྱུར་
བའི་ཆེ་རྟགས་སུ། མཁའ་འགྲོའི་འཁོར་དང་བཅས་པའི་ཡོན་ཏན་རྗེས་སུ་དྲན་
པར་བྱ་དགོས་ལ།
སྤྱིར་སྔགས་ཀྱི་ལྟ་སྤྱོད་ལ་མཁྱེན་རྒྱ་ཆུང་བ་དག་གིས། མཁའ་འགྲོ་ཞེས་བུད་ 
མེད་ཁོ་ན་ལ་ངོས་འཛིན་ནས་འཕྱར་ཀ་སྒྲོག་ཀྱང་། སྙིང་རྗེའི་གནས་ཏེ། མཁའ་ནི་ 
ཆོས་ཉིད་རྣམ་ཀུན་མཆོག་ལྡན་དང་། འགྲོ་བ་དང་གཤེགས་པ་དོན་གཅིག་པས། 
དེ་ཉིད་མངོན་དུ་རྟོགས་པའི་གང་ཟག་གི་མཚན་གྱི་སྒྲ་ཡིན་པས། རྡོ་རྗེ་ནམ་ 
མཁའི་དཀྱིལ་ལྟ་བུའི་དོན་སོ་སོ་རང་རིག་པའི་ཡེ་ཤེས་ཀྱིས་མངོན་དུ་བྱས་པའི་ 
གསང་སྔགས་ཀྱི་ལྟ་སྒོམ་སྤྱོད་པ་ཉམས་འོག་ཏུ་ཆུད་པ་མཐའ་དག་ལ་གསུངས་
པས་ན། ངེས་པ་ལྔ་ལྡན་གྱི་སྟོན་འཁོར་ཏེ། རྒྱུད་སྡེ་ཐམས་ཅད་ཀྱི་གླེང་གཞི་ཨེ་
76

༄༄༅། །ཟབ་གཏེར་ཆོས་ཀྱི་མཛོད་ཁང་།
ཝཾ་གྱིས་སྒྲས་བཤད་དགོས་པ་དང་། དགྱེས་པ་རྡོ་རྗེའི་རྒྱུད་དུ་རྡོ་རྗེ་བཙུན་མོའི་ 
བྷ་ག་ལ་བཞུགས་པ་དང་ཚིག་དོན་མཚུངས་པའི་ཕྱིར་རོ། །ཁྱེད་ཀྱི་རྗེས་སུ་བད་ག་
བསྒྲུབ་ཀྱིསཞེས་པ་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་
ཉམས་ལེན་ཞེས་གྲགས་པ་བཞིན། མདོ་སྔགས་ཐུན་མོང་གི་ལུགས། དུས་གསུམ་ 
གྱི་རྒྱལ་བ་སྲས་དང་བཅས་པས་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་ 
བསླབས་པས། རྒྱལ་བའི་སྲས་ཀྱི་ཐུགས་བསྐྱེད་དང་མཛད་པ་སྨོན་ལམ་རྒྱ་མཚོ་
ཡོངས་སུ་རྫོགས་པ་དང་། ཁྱད་པར་རྡོ་རྗེའི་བླ་མ་པདྨ་སཾ་བྷ་ཝ་ཞེས་འཇིག་རྟེན་
གསུམ་ན་སྙན་པར་གྲགས་པ་བཞིན། གསང་བ་གསུམ་གྱི་མཛད་སྤྱོད་ཐམས་
ཅད་དབང་པོ་རབ་རིན་པོ་ཆེ་ལྟ་བུའི་གང་ཟག་གསང་སྔགས་ཀྱི་ལྟ་སྒོམ་སྤྱོད་པ་
ཐམས་ཅད་སྒྲ་ཇི་བཞིན་དུ་ཚུལ་མཐོང་གདུལ་བྱའི་སྣང་ངོར་ཡང་མཐར་ཕྱིན་ཏེ།
ཁྱབ་བདག་སྤྱི་དཔལ་ཆེན་པོ་ཧེ་རུ་ཀ་དང་དགོངས་སྤྱོད་གཉིས་སུ་མེད་པ། སྐུ་
ལྔ་ལྷུན་གྲུབ་ཀྱི་རིག་འཛིན་བདེ་གཤེགས་སྨིན་པ་རྒྱ་མཚོ་ཞེས་གྲགས་པའི་གསང་
བ་བསམ་མི་ཁྱབ་པ་ལ། གདུལ་རང་རང་གིས་ལྟ་སྒོམ་སྤྱོད་པ་དབང་པོའི་ཆུན་
ཚོད་ལྟར་དངོས་དང་བརྒྱུད་ནས་ཡིད་ཆེས་དད་མོས་ཀྱིས་སྒྲུབ་པའམ་སློབ་ཅིང་
འདུན་པས།
དབང་རབ་ཀྱིས་སྒྲ་ཇི་བཞིན། དབང་འབྲིང་གིས་དངོས་བརྒྱུད་ནས་ལྟ་སྒོམ་ 
སྤྱོད་པ་ཇི་ལྟར་དཔོག་ཚད། ཐ་མས་ཀྱང་སངས་རྒྱས་ཀྱི་མཛད་པ་ལ་མོས་གུས་ 
དང་། དང་བས་སྨོན་ལམ་དང་གསོལ་འདེབས་ལ་བརྩོན་ན་མཐར་ཕྱིན་ངེས་པ་
ཕྱག་རྒྱ་ཆེན་པོའི་དངོས་གྲུབ་མཆོག་གི་སར་སྦྱོར་ལ། གང་ལྟར་ཡང་བླ་མའི་རྣམ་ 
ཐར་ཡིད་ཡུལ་དུ་བྱས་པས་ཟབ་ལམ་གྱི་སྣོད་ལྡན་དུ་གྱུར་ཏེ། དཀར་པོའི་ཆོས་
77

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྣང་བའི་སྒོ་དད་པའི་ཤུགས་ཀྱིས་བསྐུལ་ཏེ། བྱིན་གྱིས་བརླབ་ཕྱིར་གཤེགས་སུ་
གསོལཿ ཞེས་དོན་ལ་སངས་རྒྱས་རང་ངོར་གཤེགས་བཞུགས་ཀྱི་མཚན་མ་དང་ 
བྲལ་ཡང༌།རྣམ་པ་གདུལ་བྱའི་སྣང་ངོར་མངོན་སུམ་ལྟ་བུར་བྱོན་པ་གཤེགས་ 
པའམ། གུ་རུ་རིན་པོ་ཆེའི་རྡོ་རྗེ་གསུམ་གྱིས་བྱིན་གྱིས་བརླབས་པའི་འོད་ཟེར་
ཆུ་རྒྱུན་གཅིག་མས་དབང་བཞི་བསྐུར་བས། ལུས་ངག་ཡིད་གསུམ་ཐ་མལ་གྱི་ 
འཁྲུལ་ཤེས་སྦྱངས་ཏེ་སྒྲིབ་པ་བཞི་དག དབང་བཞིའི་རྟོགས་པ་ཆིག་རྫོགས་སུ་ 
སྐྱེས། ལམ་བཞི་བསྒོམ་པའི་སྐལ་ལྡན་དུ་བྱས། སྐུ་བཞིའི་ས་བོན་རྒྱུད་ལ་སྨིན་ 
པས་བསྒྲུབ་བྱ་སྒྲུབ་བྱེད་གཉིས་མེད་དུ་གྱུར་ཕྱིར། དག་པའི་སྐུ་དང་ཡེ་ཤེས་ཀྱི་ 
རོལ་པ་བཀོད་པ་བསམ་གྱིས་མི་ཁྱབ་པའི་སྤྲིན། ཡེ་ཤེས་ཆེན་པོའི་བྱིན་རླབས་
འཕོས་ནས། གདོད་ནས་དམ་ཡེ་དབྱེར་མེད་ཀྱི་ཡིན་ལུགས་མངོན་དུ་སད་པར་ 
མཛད་དུ་གསོལ་ཞེས་སྨོན་པ་སྟེ། དེ་ལྟར་དམིགས་པའི་རོལ་པ་མང་དུ་སྤྲོས་པ་
ཐམས་ཅད་བླ་མ་སངས་རྒྱས་ཀུན་གྱི་མེས་པོ་གཅིག་ལ་གསོལ་བ་གདབ་པའི་རིམ་ 
པ༑ ལམ་ཐམས་ཅད་ཀྱི་གནད་དོན་གྱིས་ལྕི་བ་ཡིན་པས་གུ་རུ། 
སྤྱིར་བླ་མ་ཐམས་ཅད་ལ་ཡིད་ཆེས་ཀྱི་དད་པས་གསོལ་བ་རྩེ་གཅིག་ཏུ་བཏབ་
ན༑ བླ་མ་ཀུན་གྱི་ཐུགས་རྗེ་བྱིན་རླབས་འཇུག་ངེས་ཤིང་། དེ་ཐམས་ཅད་ཀྱང་ 
རྩ་གསུམ་ཀུན་འདུས་པདྨ་འབྱུང་གནས་གཅིག་གི་ཡེ་ཤེས་ཀྱི་ཆོ་འཕྲུལ་དུ་ངེས་
ཤེས་རྩེ་གཅིག་ཏུ་བསྐྱེད་པས། ཐུན་མོང་དང་མཆོག་གི་སིདྡྷི་སྩོལ་ཅིག་ཅེས་ཧཱུྃ་ 
གིས་ཐུགས་སྲོག་ནས་བོས་ཏེ་བསྐུལ་བས། བླ་མ་འཁོར་བཅས་འོད་དུ་ལྟེམས་ 
ཀྱིས་ཞུ་བས་རང་ལ་ཐིམ་པས། ལྕགས་ལ་གསེར་འགྱུར་གྱི་རྩིས་ཐེབས་པ་བཞིན།
གཉིས་སུ་མེད་པར་ཐུགས་ཡིད་གཅིག་ཏུ་འདྲེས་པར་བསམ་པས། སྤྱིར་བླ་མ་
78

༄༅། །ཟབ་གཏེར་ཆོས་ཀྱི་མཛོད་ཁང་།
བསྒྲུབ་ཚུལ་ལ་སྐབས་འདིར་ཕྱི་གསོལ་འདེབས་སུ་བསྒྲུབ་པ་གཙོ་བོར་བཤད་པ་ 
ཡིན་ཡང་། ནང་བླ་མ་སྐུ་གསུམ་དུ་སྒྲུབ་པའང་། བསྒྲུབ་གཞིའི་ངོས་ནས་དབྱེ་ 
བས་རྡོ་རྗེའི་ཚིག་རྐང་བདུན་མའི་སྒེར་བསྒྲུབ་ཏུ་གསལ་བ་གང་འདོད་བསྒོམ་
ཞིང་། སྒྲུབ་བྱེད་སྣང་སྲིད་བླ་མའི་དཀྱིལ་འཁོར་དུ་ཤར་བ་བསྐྱེད་རིམ་ལྷ་སྣང་ 
དང་། ཆོས་ཉིད་རང་རིག་དབྱེར་མེད་དུ་ཤེས་པ་རྫོགས་རིམ་ཡིན་ཞིང་། 
དག་ཀྱང་བསྙེན་སྒྲུབ་ལས་གསུམ་ལ་སྦྱར་དུ་རུང་ཞིང་། མདོར་ན་ཟབ་ལམ་གྱི་ 
གནད་འདི་ཙམ་ཞིག་ཤེས་པས། སེམས་རྒྱུད་ལ་སྦྱར་བའི་ཉམས་ལེན་བྱས་ནས་ 
བཀའ་གདམས་པའི་གསུང་སྒྲོས་བཞིན། སྣོད་བཅུད་སྡིག་པས་གང་བའི་རྩོད་ 
དུས་སུ་སྐྱེས་ཀྱང་། དལ་འབྱོར་ལན་གཅིག་ཐོབ་པ་འདི་སྐད་ཅིག་ཀྱང་འཕྲོ་བརླག་ 
མི་ཤོར་བའི་ཆེད། དྲན་ཤེས་བག་ཡོད་མ་བྱས་ན། ལྟར་སྣང་གི་ཆོས་དང་ཡིན་ 
རློམས་ཀྱིས་སྣང་བ་མཐོ་ཡང་། ཉི་མ་གཅིག་ལ་འཆི་བདག་ཞགས་པས་ཐེབས་ 
དུས། བག་མི་ཚ་བའི་གདེང་མི་འོང་བས། སངས་རྒྱས་གཉིས་པ་བཀའ་དྲིན་ 
ཅན་དེའི་གསོལ་འདེབས་ཀུན་གྱི་ངག་ལ་ཡོད་པ་འདི་ཙམ་ཡང༌། རྡོ་རྗེའི་ཚིག་ 
རྐང་གསང་ཆེན་ངེས་པའི་རྒྱུད་ཀྱི་རྒྱལ་པོ་རྣམས་དང་དབྱེར་མེད་པས་མཚོན།
འབྲེལ་ཚད་དོན་ལྡན་གྱི་ཟབ་དོན་ཐང་མར་བརྡལ་བའི་ཕ་ནོར་གྱི་རིན་ཐང་རང་
ངོ་ཤེས་པའི་གསལ་འདེབས་ཙམ་དུ། འདུ་འཛིའི་ཞགས་པས་བསྡམས་ཏེ་ལོག་
འཚོའི་ལྕིད་ཀྱིས་ནོན་པའི་གྱི་ན་བ། ཨུ་རྒྱན་སྐྱབས་སམ་བཀྲ་ཤིས་དཔལ་འབྱོར་
དུ་འབོད་པའི་མདོ་ཁམས་ནས་འཁྱར་བའི་རྒན་ཁོག་གིས་བྲིས་པ། ཟབ་གནད་ 
མང་དུ་འདུས་པའི་ཨུ་པ་དེ་ཤ་ཡིན་པར་རློམས་པས། ཀུན་གྱིས་གཟིགས་ཏེ་གནད་ 
ཆེ་དོན་ལྡན་ཡིན་མིན་ཐུགས་དཔྱད་མཛད་པར་ཞུ་བ་ལགས་སོ། །རྙིང་མར་ཁས་
79

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འཆེ་བན་སྔགས་ཐམས་ཅད་ཀྱིས། །འདི་ཙམ་ཉམས་སུ་བླངས་ཀྱང་ཟབ་དོན་ 
དང་། །འབྲེལ་སྙམ་དད་སྤྲོའི་སྣང་བ་དཀར་དུས་བྲིས། །སེམས་དང་ཆོས་གཉིས་ 
འདྲེས་པའི་གསོལ་འདེབས་ཞུ། །རྡོ་རྗེའི་བླ་མ་པདྨ་སཾ་བྷ་ཝས། །རྡོ་རྗེའི་གསུང་ 
གི་གསང་བ་ཆ་ཙམ་ཡང༌། །རྡོ་རྗེའི་རྒྱུད་དོན་རྫོགས་ལ་གཟིགས་མཛོད་དང་། ། 
རྡོ་རྗེའི་ལམ་འདི་ཉིན་བཞིན་ལྷམ་མེར་གསལ། །རྡོ་རྗེའི་བཅུད་ལྡན་གདོང་ལྔའི་ 
ནུ་ཞོ་ལ། །རྡོ་རྗེའི་ལྟ་སྒོམ་སྤྱོད་པའི་ནུས་ཕྲ་ཡང་། །རྡོ་རྗེ་རིན་ཆེན་ལྟ་བུའི་དད་ 
སྣོད་ཀྱིས། །རྡོ་རྗེའི་བཅུད་ལ་མྱངས་ན་འཚེངས་བར་རློམས། །ངག་གི་གསོལ་ 
འདེབས་གདོན་བྱ་མ་མང་ཡང་། །སེམས་ཀྱི་དད་མོས་གསེར་ཞུན་ལྟར་གཙང་ 
བས། །རྡོ་རྗེའི་ཚིག་རྐང་བདུན་མ་ཁོ་ན་ལ། །འདི་ཕྱིའི་བློ་གཏད་ཆོག་སྙམ་བྲིས་ 
པ་ལགས། །རྣམ་དཀར་དགེ་དེས་མ་གྱུར་ཡིད་ཅན་སྣོད། །སངས་རྒྱས་པདྨའི་ 
ཐུགས་བསྐྱེད་ལྕགས་ཀྱུ་ཡིས། །བཟུང་ནས་སྲིད་ཞིར་མི་གནས་གོ་འཕང་ཆེར། ། 
བགྲོད་པའི་སྐལ་བཟང་ཚེ་འདིར་མངོན་བྱེད་ཤོག །སརྦ་མངྒ་ལཾ། དགེའོ།། །།
80

།ཟབ་གཏེར་ཆོས་ཀྱི་མཛོད་
༄༅། །མན་ངག་གི་རྒྱལ་པོ་ལྟ་བའི་ཕྲེང་བ་ཞེས་བྱ་བ་བཞུགས་སོ། །
ལྟ་བ་དང་ཐེག་པ་ལ་སོགས་པའི་ཁྱད་པར་བསྡུས་པའི་བསྐྱུད་བྱང་། བཅོམ་ལྡན་
འདས་འཇམ་དཔལ་གཞོན་ནུ་དང་། རྡོ་རྗེ་ཆོས་ལ་ཕྱག་འཚལ་ལོ། །འཇིག་རྟེན་ 
གྱི་ཁམས་ན་སེམས་ཅན་ཕྱིན་ཅི་ལོག་གི་ལྟ་བ་གྲངས་མེད་པ་མདོ་རྣམ་པ་བཞིར་ 
འདུས་ཏེ། ཕྱལ་བ་དང་། རྒྱང་འཕེན་དང་། མུར་ཐུག་པ་དང་། མུ་སྟེགས་པའོ། ། 
དེ་ལ་ཕྱལ་བ་ནི་ཆོས་ཐམས་ཅད་རྒྱུ་དང་འབྲས་བུ་ཡོད་མེད་དུ་མ་གཏོགས་ཏེ། ཀུན་ 
ཏུ་རྨོངས་པའོ། །རྒྱང་འཕེན་ནི་ཚེ་སྔ་ཕྱི་ཡོད་མེད་དུ་མ་གཏོགས་ཤིང་། ཚེ་ 
གཅིག་ལ་བཙན་ཕྱུག་དང་མཐུ་སྟོབས་སྒྲུབ་པ་སྟེ། འཇིག་རྟེན་གྱི་གསང་ཚིག་ལ་ 
བརྟེན་པའོ། །མུར་ཐུག་པ་ནི། ཆོས་ཐམས་ཅད་ནི་རྒྱུ་དང་འབྲས་བུ་མེད་པ་སྟེ། ཚེ་ 
གཅིག་ལ་སྐྱེས་པའི་ཆོས་ཐམས་ཅད་གློ་བུར་དུ་སྐྱེས་ལ་མཐའ་ཆད་པར་ལྟ་བའོ། ། 
མུ་སྟེགས་པ་ནི། ཆོས་ཐམས་ཅད་ལ་ཀུན་ཏུ་བཏགས་པའི་བདག་རྟག་པ་ཞིག་ 
ཡོད་པར་ལྟ་བ་སྟེ། དེ་ཡང་རྒྱུ་མེད་ལ་འབྲས་བུ་ཡོད་པར་བལྟ་བ་དང་། རྒྱུ་ 
འབྲས་ལོག་པར་ལྟ་བ་དང་། རྒྱུ་ཡོད་པ་ལ་འབྲས་བུ་མེད་པར་ལྟ་བའོ། །འདི་ 
དག་ནི་མ་རིག་པའི་ལྟ་བའོ། །འཇིག་རྟེན་ལས་འདས་པའི་ལམ་ལ་ཡང་རྣམ་པ་ 
གཉིས་ཏེ། མཚན་ཉིད་ཀྱི་ཐེག་པ་དང་རྡོ་རྗེའི་ཐེག་པའོ། །མཚན་ཉིད་ཀྱི་ཐེག་ 
པ་ལ་ཡང་རྣམ་པ་གསུམ་སྟེ། ཉན་ཐོས་ཀྱི་ཐེག་པ་དང་། རང་སངས་རྒྱས་ཀྱི་ 
ཐེག་པ་དང་། བྱང་ཆུབ་སེམས་དཔའི་ཐེག་པའོ། །དེ་ལ་ཉན་ཐོས་ཀྱི་ཐེག་པ་ལ་ 
ཞུགས་པ་རྣམས་ཀྱི་ལྟ་བ་ནི། ཆོས་ཐམས་ཅད་ལ་མུ་སྟེགས་ལ་སོགས་པ་ཡིས་སྒྲོ་
81

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དང་སྐུར་བ་བཏབ་པས་ཡེ་མེད་པར་ལྟ་བ་དང་། རྟག་པ་ལ་སོགས་པ་ཡོད་པ་ 
ལྟ་བ་ནི་ཐག་པ་ལ་སྦྲུལ་དུ་མཐོང་བ་མེད། ཕུང་པོ་དང་སྐྱེ་མཆེད་དང་། ཁམས་ 
ལ་སོགས་པ་འབྱུང་བ་ཆེན་པོ་བཞིའི། རྡུལ་ཕྲ་རབ་དང་། རྣམ་པར་ཤེས་པ་ནི་ 
དོན་དམ་པར་ཡོད་པར་ལྟ་བ་དང་། འཕགས་པའི་བདེན་པ་བཞི་བསྒོམས་པས་ 
རིམ་གྱིས་འབྲས་བུ་རྣམ་པ་བཞི་གྲུབ་པ་ཡིན་ནོ། །
རང་སངས་རྒྱས་ཀྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི། ཆོས་ཐམས་ཅད་
ལ་མུ་སྟེགས་ལ་སོགས་པས། སྒྲོ་དང་བཀུར་བར་ཀུན་ཏུ་རྟགས་པའི་བདག་རྟག་
པ་ལ་སོགས་པ་མེད་པར་ལྟ་བ་ནི་ཉན་ཐོས་དང་མཐུན། དེ་ལ་ཁྱད་པར་དུ་གཟུགས་
ཀྱི་ཕུང་པོ་ཆོས་ཀྱི་ཁམས་ཀྱི་ཕྱོགས་གཅིག་ལ་བདག་མེད་པར་རྟོགས་ཤིང་། རང་
སངས་རྒྱས་ཀྱི་འབྲས་བུ་ཐོབ་པའི་དུས་ན་ཡང་། ཉན་ཐོས་ལྟར་དགེ་བའི་བཤེས་
གཉེན་ལ་མི་ལྟོས་པར་སྔོན་གོམས་པའི་ཤུགས་ཀྱིས་རྟེན་ཅིང་འབྲེལ་བར་འབྱུང་
བ་བཅུ་གཉིས་ཀྱི་སྒོ་ནས། ཆོས་ཉིད་ཟབ་མོ་རྟོགས་ནས་རང་སངས་རྒྱས་ཀྱི་ 
འབྲས་བུ་འགྲུབ་པ་ཡིན་ནོ། །བྱང་ཆུབ་སེམས་དཔའི་ཐེག་པ་ལ་ཞུགས་པ་རྣམས་ 
ཀྱི་ལྟ་བ་ནི། ཀུན་ནས་ཉོན་མོངས་པ་དང་རྣམ་པར་བྱང་བའི་ཆོས་ཐམས་ཅད་
དོན་དམ་པར་ནི་རང་བཞིན་མེད་པ་ཡིན་ལ། ཀུན་རྫོབ་ཏུ་ནི་སྒྱུ་མ་ཙམ་དུ་མཚན་ 
ཉིད་མ་འདྲེས་པར་ཡོད་དེ། ཕ་རོལ་ཏུ་ཕྱིན་པ་བཅུ་སྤྱད་པའི་འབྲས་བུ་ས་བཅུ་
རིམ་གྱིས་བགྲོད་པའི་མཐར་བླ་ན་མེད་པའི་བྱང་ཆུབ་ཏུ་འགྲུབ་པར་འདོད་པ་ཡིན་
ནོ༑ ༑རྡོ་རྗེའི་ཐེག་པ་ལ་ཡང་གསུམ་སྟེ། བྱ་བའི་རྒྱུད་ཀྱི་ཐེག་པ་དང་། གཉིས་ 
ཀའི་རྒྱུད་ཀྱི་ཐེག་པ་དང་། རྣལ་འབྱོར་རྒྱུད་ཀྱི་ཐེག་པའོ། །དེ་ལ་བྱ་བའི་རྒྱུད་ 
ཀྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི། དོན་དམ་པར་སྐྱེ་འགག་མེད་པ་ལས།
82

༄༅། །ཟབ་གཏེར་ཆོས་ཀྱི་མཛོད་ཁང་།
ཀུན་རྫོབ་ཏུ་ལྷའི་གཟུགས་ཀྱི་སྐུར་བསྒོམ་ཞིང་། སྐུའི་གཟུགས་བརྙན་དང་། ཐུགས་ 
མཚན་དང༌། བཟླས་བརྗོད་དང༌། གཙང་སྦྲ་དང་། དུས་ཚིགས་དང་། གཟའ་ 
དང༌། རྒྱུ་སྐར་ལ་སོགས་པ། གཙོ་བོར་ཡོ་བྱད་དང་རྒྱུ་རྐྱེན་ཚོགས་པའི་མཐུས་ 
གྲུབ་པའོ། །གཉིས་ཀའི་རྒྱུད་ཀྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི། དོན་དམ་ 
པར་སྐྱེ་འགག་མེད་པ་ལས།ཀུན་རྫོབ་ཏུ་ལྷའི་སྐུ་ཉིད་རྣམ་པ་བཞི་དང་ལྡན་ 
པར་བསྒོམ་པའི་ཏིང་ངེ་འཛིན་དང་།ཡོ་བྱད་དང་རྒྱུ་རྐྱེན་ལ་སོགས་པ་གཉིས་ཀ་ 
ལ་ཡང་བརྟེན་ནས་འགྲུབ་པའོ། །རྣལ་འབྱོར་རྒྱུད་ཀྱི་ཐེག་པ་ལ་ཞུགས་པ་རྣམས་ 
ཀྱི་ལྟ་བ་ནི་རྣམ་པ་གཉིས་ཏེ། རྣལ་འབྱོར་ཕྱི་པ་ཐུབ་པའི་རྒྱུད་ཀྱི་ཐེག་པ་དང་། རྣལ་ 
འབྱོར་ནང་པ་ཐབས་ཀྱི་རྒྱུད་ཀྱི་ཐེག་པའོ། །
དེ་ལ་རྣལ་འབྱོར་ཕྱི་པ་ཐུབ་པའི་རྒྱུད་ཀྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི། 
ཕྱི་ཡོ་བྱད་ལ་གཙོ་བོར་མི་འཛིན་པར་དོན་དམ་པ་སྐྱེ་འགག་མེད་པའི་ལྷ་དང་
ལྷ་མོ་དང་། དེ་དང་འདྲ་བའི་རྒྱུད་ཡོངས་སུ་དག་པའི་ཏིང་ངེ་འཛིན་གྱི་འཕགས་ 
པའི་གཟུགས་ཀྱི་སྐུ་ཕྱག་རྒྱ་བཞི་དང་ལྡན་པར་བསྒོམ་པའི་རྣལ་འབྱོར་པའི་གཙོར་ 
བྱས་པ་ལས་འགྲུབ་པའོ། །རྣལ་འབྱོར་ནང་པ་ཐབས་ཀྱི་རྒྱུད་ཀྱི་ཐེག་པ་ལ་ཞུགས་ 
པ་རྣམས་ཀྱི་ལྟ་བ་ནི་རྣམ་པ་གསུམ་སྟེ། བསྐྱེད་པའི་ཚུལ་དང༌། རྫོགས་པའི་ 
ཚུལ་དང་། རྫོགས་པ་ཆེན་པོའི་ཚུལ་ལོ། །དེ་ལ་བསྐྱེད་པའི་ཚུལ་ནི་ཏིང་ངེ་འཛིན་ 
རྣམ་པ་གསུམ་རིམས་བཞིན་དུ་བསྐྱེད་ཅིང་། དཀྱིལ་འཁོར་རིམ་བཞིན་བཀོད་ 
ནས་བསྒོམ་པས་འགྲུབ་པའོ། །རྫོགས་པའི་ཚུལ་ནི་དོན་དམ་པར་སྐྱེ་འགག་མེད་ 
པའི་ལྷ་དང་ལྷ་མོའི་རྣམ་པར་མི་རྟོག་པའི་དོན་དབུ་མ་ཆོས་ཀྱི་དབྱིངས་ལས་ཀྱང་ 
མ་གཡོས་ལ། ཀུན་རྫོབ་ཏུ་འཕགས་པའི་གཟུགས་ཀྱི་སྐུ་ཡང་གསལ་བར་བསྒོམ་
3833

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཞིང་མཉམ་པ་མ་འདྲེས་པར་བསྒོམ་པས་འགྲུབ་བོ། །
རྫོགས་པ་ཆེན་པོའི་ཚུལ་ནི། འཇིག་རྟེན་དང་འཇིག་རྟེན་ལས་འདས་པའི་ཆོས་
ཐམས་ཅད་དབྱེར་མེད་པར་སྐུ་གསུང་ཐུགས་ཀྱི་དཀྱིལ་འཁོར་གྱི་རང་བཞིན་ཡེ་ 
ནས་ཡིན་པར་རྟོགས་ནས་སྒོམ་པ་སྟེ། དེ་ཡང་རྒྱུད་ལས། རྡོ་རྗེ་ཕུང་པོའི་ཡན་ 
ལག་ནི། །རྫོགས་པའི་སངས་རྒྱས་ལྔ་རུ་གྲགས། །སྐྱེ་མཆེད་ཁམས་རྣམས་མང་པོ་ 
ཀུན། །བྱང་ཆུབ་སེམས་དཔའི་དཀྱིལ་འཁོར་ཉིད། །ས་ཆུ་སྤྱན་དང་མཱ་མ་ཀཱི། ། 
མེ་རླུང་གོས་དཀར་སྒྲོལ་མ་སྟེ། །ནམ་མཁའ་དབྱིངས་ཀྱི་དབང་ཕྱུག་མ། །སྲིད་
གསུམ་ཡེ་ནས་རྣམ་པར་དག །ཅེས་འབྱུང་སྟེ། འཁོར་བ་དང་མྱ་ངན་ལས་འདས་ 
པའི་ཆོས་ཐམས་ཅད་ཡེ་ནས་མ་སྐྱེས་ལ། བྱ་བ་བྱེད་ནུས་པའི་སྒྱུ་མ་བདེ་བར་ 
གཤེགས་པ་ཡབ་ཡུམ་བཅུ་ལ་སོགས་པའི་རང་བཞིན་ཡེ་ནས་ཡིན་པའི་ཕྱིར། ཆོས་ 
ཐམས་ཅད་རང་བཞིན་གྱིས་མྱ་ངན་ལས་འདས་པ་སྟེ། ཆེན་པོ་ལྔ་ནི་ཡུམ་ལྔའི་ 
རང་བཞིན། ཕུང་པོ་ལྔ་ནི་རིགས་ལྔའི་སངས་རྒྱས་ལ། རྣམ་པར་ཤེས་པ་བཞི་ནི་ 
བྱང་ཆུབ་སེམས་དཔའ་བཞིའི་རང་བཞིན། ཡུལ་བཞི་ནི་མཛེས་པའི་ལྷ་མོ་བཞིའི་
རང་བཞིན། དབང་པོ་བཞི་ནི་བྱང་ཆུབ་སེམས་དཔའ་བཞིའི་རང་བཞིན། དུས་ 
བཞི་ནི་མཆོད་པའི་ལྷ་མོ་བཞིའི་རང་བཞིན། ལུས་ཀྱི་དབང་པོ་དང་རྣམ་པར་
ཤེས་པ་དང་། ཡུལ་དང་དེ་ལས་བྱུང་བའི་བྱང་ཆུབ་དཔའ་ནི་ཁྲོ་བོ་བཞིའི་རང་ 
བཞིན། རྟག་ཆད་མུ་བཞི་ནི་ཁྲོ་མོ་བཞིའི་རང་བཞིན། ཡིད་ཀྱི་རྣམ་པར་ཤེས་པ་ 
ནི་བྱང་ཆུབ་ཀྱི་སེམས་ཀྱི་རྡོ་རྗེ་ཀུན་ཏུ་བཟང་པོའི་རང་བཞིན། ཡུལ་ཆོས་འདུས་
བྱས་དང་འདུས་མ་བྱས་ནི། ཆོས་བྱ་བ་མོ་ཀུན་ཏུ་བཟང་མོའི་རང་བཞིན་ཏེ།
དེ་དག་ཀྱང་ཡེ་ནས་མངོན་པར་རྫོགས་པར་སངས་རྒྱས་པའི་རང་བཞིན་ཡིན་གྱི།
84

༄༅། །ཟབ་གཏེར་ཆོས་ཀྱི་མཛོད་ཁང་།
ད་ལམ་གྱིས་བསྒྲུབས་པ་མ་ཡིན་ནོ། །དེ་ལྟར་ཕྱོགས་བཅུ་དང་དུས་གསུམ་དང་།
ཁམས་གསུམ་ལ་སོགས་པ་འདུས་བྱས་དང་འདུས་མ་བྱས་པའི་ཆོས་ཐམས་ཅད་ 
རང་གི་སེམས་ལས་གུད་ན་མེད་དེ། ཇི་སྐད་དུ། རང་སེམས་སོ་སོར་རྟོགས་པ་ནི། ། 
སངས་རྒྱས་བྱང་ཆུབ་དེ་ཉིད་དོ། །འཇིག་རྟེན་གསུམ་པ་དེ་ཉིད་དོ། །འབྱུང་བ་ 
ཆེ་རྣམས་དེ་ཉིད་དོ། །ཞེས་འབྱུང་ངོ་། །
ཇི་སྐད་དུ། ཆོས་ཐམས་ཅད་ནི་སེམས་ལ་གནས་སོ། །སེམས་ནི་ནམ་མཁའ་ལ་ 
གནས་སོ། །ནམ་མཁའ་ནི་ཅི་ལ་ཡང་མི་གནས་སོ། །ཞེས་འབྱུང་བ་དང་། ཆོས་ 
ཐམས་ཅད་ནི་ངོ་བོ་ཉིད་ཀྱི་སྟོང་པའོ། །ཆོས་ཐམས་ཅད་ནི་གདོད་མ་ནས་རྣམ་ 
པར་དག་པའོ། །ཆོས་ཐམས་ཅད་ནི་ཡོངས་ཀྱིས་འོད་གསལ་བའོ། །ཆོས་ཐམས་ 
ཅད་ནི་རང་བཞིན་གྱིས་མྱ་ངན་ལས་འདས་པའོ། །ཆོས་ཐམས་ཅད་ནི་ཡེ་ནས་ 
མངོན་པར་རྫགོ ས་པར་སངས་རྒྱས་པའོ། །ཞེས་གསུངས་སོ། །འདི་རྫོགས་པ་ 
ཆེན་པོའི་ཚུལ་ལོ། །རྫོགས་པ་ཆེན་པོའི་ཚུལ་ནི། རྟོགས་པ་རྣམ་པ་བཞིའི་ལམ་ 
གྱིས་ཡིད་ཆེས་ཏེ། དེ་ལ་རྫོགས་པ་ཆེན་པོ་ནི། བསོད་ནམས་དང་ཡེ་ཤེས་ཀྱི་ 
ཚོགས་རྫོགས་པས། འབྲས་བུའི་ཆོས་ལྷུན་གྱིས་གྲུབ་པའི་དོན་ནོ། །ཚུལ་ནི་དོན་ 
ལ་འཇུག་པའོ། །རྟོགས་པ་རྣམ་པ་བཞི་ནི། རྒྱུ་གཅིག་པར་རྟོགས་པ་དང་། ཡིག་ 
འབྲུའི་ཚུལ་གྱིས་རྟོགས་པ་དང་། བྱིན་གྱིས་བརླབས་པར་རྟོགས་པ་དང་། མངོན་ 
སུམ་པར་རྟོགས་པའོ། །དེ་ལ་རྒྱུ་གཅིག་པར་རྟོགས་པ་ནི། ཆོས་ཐམས་ཅད་དོན་ 
དམ་པར་མ་སྐྱེས་པས་སོ་སོ་མ་ཡིན་པ་དང་། ཀུན་རྫོབ་སྒྱུ་མའི་མཚན་ཉིད་ཀྱིས་ 
སོ་སོ་མ་ཡིན་པ་དང༌། མ་སྐྱེས་པ་ཉིད་ཆུ་ཟླ་ལྟར་སྒྱུ་མ་སྣ་ཚོགས་སུ་སྣང་ཞིང་ 
བྱ་བ་བྱེད་ནུས་པ་དང་། སྒྱུ་མ་ཉིད་ངོ་བོ་མེད་དེ་མ་སྐྱེས་པས་ཀུན་རྫོབ་དང་དོན་
85

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དམ་པར་དབྱེར་མེད་པས་རྒྱུ་གཅིག་པར་རྟོགས་པའོ། །ཡིག་འབྲུའི་ཚུལ་གྱིས་ 
རྟོགས་པ་ནི། ཆོས་ཐམས་ཅད་མ་སྐྱེས་པ་ནི་ཨ་སྟེ། གསུང་གི་རང་བཞིན་ལ། མ་ 
སྐྱེས་པ་ཉིད་སྒྱུ་མར་སྣང་ཞིང་བྱ་བ་བྱེད་ནུས་པ་ནི་ཨོཾ་སྟེ་སྐུའི་རང་བཞིན། དེ་
ལྟར་རྟོགས་པའི་རིག་པ་ཡེ་ཤེས་སྒྱུ་མ་མཐའ་དང་དབུས་མེད་པ་ནི་ཧཱུཾ་སྟེ་ཐུགས་ཀྱི་ 
རང་བཞིན་དུ་རྟོགས་པའོ། །བྱིན་གྱིས་བརླབས་ཀྱིས་རྟོགས་པ་ནི་དཔེར་ན་རས་
དཀར་པོ་ལ་དམར་པོས་བྱིན་གྱིས་རློབ་པའི་མཐུ་བཙོད་ལ་ཡོད་པ་བཞིན་དུ། ཆོས་ 
ཐམས་ཅད་སངས་རྒྱས་པར་བྱིན་གྱིས་བརླབས་པའི་མཐུ་ཡང་རྒྱུ་གཅིག་པ་དང་ 
ཡིག་འབྲུའི་ཚུལ་གྱི་མཐུས་བྱིན་གྱིས་བརླབས་པར་རྟོགས་པའོ། །
མངོན་སུམ་པར་རྟོགས་པ་ནི། ཆོས་ཐམས་ཅད་ཡེ་ནས་སངས་རྒྱས་པར་གནས་ 
པ་དེ་ཡང་ལུང་དང་མན་ངག་དང་འགལ་བ་ཡང་མ་ཡིན་ལ། ལུང་དང་མན་ངག་ 
གི་ཚིག་ཙམ་ལ་བརྟེན་པ་ཡང་མ་ཡིན་ལ། རང་གི་རིག་པས་བློའི་གཏིང་དུ་ཡིད་
ཆེས་པས་མངོན་སུམ་དུ་རྟོགས་པའོ། །ལམ་གྱིས་ཡིད་ཆེས་པ་ནི། རྟོགས་པ་རྣམ་
པ་བཞིའི་དོན་རིག་པ་དེ་ཉིད་རྣལ་འབྱོར་པའི་ཡིན་ཏེ། དེ་ཡང་རྒྱུ་བསྒྲུབས་པས་ 
འབྲས་བུ་འབྱུང་བའི་དུས་ལ་ལྟོས་པ་ལྟ་བུ་མ་ཡིན་གྱི། རང་གི་རིག་པས་མངོན་ 
སུམ་དུ་རྟོགས་ཤིང་ཡིད་ཆེས་པའོ། །དེ་ལ་མཚན་ཉིད་གསུམ་གྱིས་དོན་མཐར་ 
ཕྱིན་པར་འགྱུར་ཏེ། རྟོགས་པ་རྣམ་པ་བཞིའི་ཚུལ་རིག་པ་ནི་ཤེས་པའི་མཚན་ 
ཉིད་དོ། །ཡང་ནས་ཡང་དུ་གོམས་པར་བྱེད་པ་ནི་འཇུག་པའི་མཚན་ཉིད་དོ། 
གོམས་པའི་མཐུས་མངོན་དུ་གྱུར་པ་ནི་འབྲས་བུའི་མཚན་ཉིད་དོ། །མཚན་ཉིད་ 
གསུམ་གྱིས་འབྲེལ་བ་དང་། དགོས་པ་དང་། དགོས་པའི་ཡང་དགོས་པའོ། །དེ་ 
ལ་འབྲེལ་བ་ནི། ཀུན་ནས་ཉོན་མོངས་པའོ། །རྣམ་པར་བྱང་བའི་ཆོས་སུ་བརྟགས་
86

༄༅། །ཟབ་གཏེར་ཆོས་ཀྱི་མཛོད་ཁང་།
པ་ཐམས་ཅད་ཡེ་ནས་སྐུ་གསུང་ཐུགས་ཀྱི་བདག་ཉིད། རང་བཞིན་གྱིས་སངས་ 
རྒྱས་པའི་དབྱིངས་དང༌། བྱིན་གྱིས་བརླབས་ཡིན་པའི་དོན་རྟོགས་པ་ནི། ཤེས་ 
པའི་མཚན་ཉིད་དོ། །དེ་བླ་ན་མེད་པར་སངས་རྒྱས་སུ་གྲུབ་པའི་རྒྱུ་ཡིན་པའི་ 
དོན་དུ་འབྲེལ་བའོ། །དགོས་པ་ནི་ཀུན་ནས་ཉོན་མོངས་པ་དང་། རྣམ་པར་བྱང་ 
བའི་ཆོས་དང་། སྨན་ལྔ་དང་། བདུད་རྩི་ལྔ་ལ་སོགས་པར་བཏགས་པ་ཐམས་
ཅད་ཡེ་ནས་སངས་རྒྱས་པའི་མཉམ་པ་ཆེན་པོ་ལ་བླང་དོར་མེད་པར་སྤྱོད་པ་ནི་
འཇུག་པའི་མཚན་ཉིད་དོ། །དེ་ནི་བླ་ན་མེད་པའི་སངས་རྒྱས་སུ་གྲུབ་པའི་རྒྱུ་
ཡིན་པའི་ཕྱིར་དགོས་པའོ། །དགོས་པའི་ཡང་དགོས་པ་ནི། ཀུན་ནས་ཉོན་མོངས་
པ་དང་རྣམ་པར་བྱང་བའི་ཆོས་དང༌། སྨན་ལྔ་དང༌། བདུད་རྩི་ལྔ་ལ་སོགས་
པའི་ཁྱད་པར་དུ་བརྟགས་པ་ཐམས་ཅད་ཡེ་ནས་སངས་རྒྱས་པའི་མཉམ་པ་ཆེན་པོའི་
ངང་དུ་བླང་དོར་མེད་པར་ལྷུན་གྱིས་གྲུབ་པའི་ཕྱིར། སྲིད་པའི་འཁོར་བ་ཡེ་ནས་
བླ་ན་མེད་པར་སངས་རྒྱས་པའི་རང་བཞིན་མྱ་ངན་ལས་འདས་པའི་མཚན་ཉིད་དུ་
ལྷུན་གྱིས་གྲུབ་པ་ཡིན་པས་འབྲས་བུའི་མཚན་ཉིད་དེ། སྐུ་གསུང་ཐུགས་མི་ཟད་
པ་རྒྱན་གྱི་འཁོར་ལོ་མངོན་སུམ་དུ་གྱུར་པ་ནི་དགོས་པའི་དགོས་པའོ། །
དེ་ལ་བསྙེན་པ་དང་། ཉེ་བའི་བསྙེན་པ་དང་། སྒྲུབ་པ་དང་སྒྲུབ་པ་ཆེན་པོའི་ 
དོན་ལྷུན་གྱིས་གྲུབ་པར་གྱུར་བའི་རྣལ་འབྱོར་ལ་བརྩོན་པར་བྱའོ། །དེ་ལ་བསྙེན་
པ་ནི་བྱང་ཆུབ་ཀྱི་སེམས་ཤེས་པ་སྟེ། དེ་ཡང་ཆོས་ཐམས་ཅད་ཡེ་ནས་སངས་རྒྱས་
པའི་རང་བཞིན་དུ་ལམ་གྱིས་བསྒྲུབ་ཅིང་གཉེན་པོས་བཅོས་སུ་མེད་པར་རྟོགས་
པའོ། །ཉེ་བའི་བསྙེན་པ་ནི་བདག་ཉིད་ལྷར་ཤེས་པ་སྟེ། དེ་ཡང་ཆོས་ཐམས་ཅད་ཡེ་ 
ནས་སངས་རྒྱས་པའི་རང་བཞིན་དུ་ཡིན་པས། བདག་ཉིད་ཀྱང་ཡེ་ནས་ལྷའི་
87

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རང་བཞིན་ཡིན་པར་ཤེས་ཀྱི། ད་ལྟར་བསྒྲུབས་པ་ནི་མ་ཡིན་པར་རྟོགས་པའོ། ། 
སྒྲུབ་པ་འདི་ནི་ཡུམ་བསྐྱེད་པ་སྟེ། དེ་ཡང་ཡུམ་ཆེན་མོ་ནམ་མཁའི་དབྱིངས་ལས་ 
ནམ་མཁའ་ཉིད་ཡུམ་ཆེན་མོ་ས་ཆུ་མེ་ང་བཞིར་སྣང་ཞིང་། བྱ་བ་བྱེད་པའི་ཡུམ་ 
ཡེ་ནས་ཡིན་པར་རྟོགས་པའོ། །སྒྲུབ་པ་ཆེན་པོ་ནི་ཐབས་དང་ཤེས་རབ་འབྲེལ་བ་ 
སྟེ༑ དེ་ཡང་ཡུམ་ཆེན་མོ་ལྔའི་ཤེས་རབ་དང་། ཡུམ་གྱི་ནམ་མཁའ་སྟོང་པ་ཉིད་ 
ལས། ཕུང་པོ་ལྔའི་སངས་རྒྱས་ཐབས་ཀྱི་ཡབ་སྨོན་པ་མེད་པར་ཡེ་ནས་ཟུང་དུ་གྱུར་
པའི་འབྲེལ་བ་ལས།བྱང་ཆུབ་ཀྱི་སེམས་སྤྲུལ་པ་ཙམ་བྲལ་དུ་གྱུར་པའི་རང་
བཞིན། ཡེ་ནས་སངས་རྒྱས་པའི་དོན་ལ་སྒྱུ་མ་ལ་སྒྱུ་མར་རོལ་ཅིང་བདེ་མཆོག་ 
སྒྱུ་མའི་རྒྱུན་ལ་བདེ་བའི་དུས་ཉིད་ན་མཚན་མ་མེད་པའི་དོན་མི་དམིགས་ནམ་ 
མཁའ་དང་སྙོམས་པ་ནི་ཀློང་དུ་གྱུར་ནས་ལྷུན་གྱིས་གྲུབ་པ་སྟེ། བདུད་རྣམ་བཞི་ 
ཡང་བརྟུལ་ནས་མཐར་ཕྱིན་པའི་དོན་འགྲུབ་པའོ། །
ཆོས་ཐམས་ཅད་གདོད་མ་ནས་རྣམ་པར་དག་པའི་ཡིད་བཞིན་གྱི་གཞལ་ཡས་
ཁང་རྒྱ་ཡོངས་སུ་མ་ཆད་པའི་འཁོར་ལོ་ཡེ་ནས་བླ་ན་མེད་པའི་དཀྱིལ་འཁོར་དུ་ 
འཇུག་པ་ཡང་ཐབས་ཀྱི་ཐེག་པ་གསུམ་ཐོས་པ་ནི་མིག་ཕྱེ་བའོ། །དོན་རྟོགས་པ་
ནི་དཀྱིལ་འཁོར་མཐོང་བའོ། །རྟོགས་ནས་གོམས་པར་བྱེད་པ་ནི་དཀྱིལ་འཁོར་
དུ་ཞུགས་པའོ། །ཞུགས་ནས་མངོན་དུ་གྱུར་བ་ནི་དངོས་གྲུབ་ཆེན་པོ་ཐོབ་པའོ། ། 
དེ་ལྟར་ཚུལ་འདི་ནི་རྫོགས་པ་ཆེན་པོའི་མཐར་ཕྱིན་པའི་དོན། ཡི་གེ་འཁོར་ལོ་ 
ཚོགས་ཆེན་གྱི་ས་ལ་ལྷུན་གྱིས་འཇུག་པ་སྟེ། སྐྱེས་བུ་བློ་རྩལ་རབ་ཀྱིས་ཡེ་ནས་
སངས་རྒྱས་པའི་དོན་ལ་ཡེ་ནས་སངས་རྒྱས་པར་རིག་པས་གོམ་པ་དྲག་དལ་དུ་
འགྲོ་བ་ཡིན་གྱི་ཕལ་གྱི་བྱ་བ་ནི་མ་ཡིན་ནོ། །ཕལ་གྱིས་ཐོས་ཏེ་ཇི་ལྟར་བསམ་ཡང་
88

༄༅། །ཟབ་གཏེར་ཆོས་ཀྱི་མཛོད་ཁང་།
བདེན་ཞིང་བཟང་ཞིང་ཡིད་ཆེས་པར་མི་འགྱུར་རོ། །ཡིད་མ་ཆེས་པ་དང་།ལ་
གྱི་བློ་ལ་གོ་དཀའ་ཞིང་བདེན་པ་དང་བཟང་བར་མ་ཤེས་པའི་ཉམས་དང་སྦྱར་
ནས། ཀུན་ཀྱང་དེ་དང་འདྲ་སྙམ་སྟེ། ཡོ་བརྫུན་ཞེས་སྐྱེས་བུ་རབ་ལ་ཡང་བསྐུར་ 
པ་འདེབས་ཤིང་། སུན་འབྱིན་པའི་བློ་སྐྱེ་བར་འགྱུར་བས་རབ་ཏུ་གསང་བའི་ 
ཕྱིར་གསང་བའི་ཐེག་པ་ཞེས་བཀའ་སྩལ་ཏོ། །དེ་བས་ན་ཆོས་ཐམས་ཅད་ཡེ་ནས་
སངས་རྒྱས་པའི་དོན་ལ་རྟོགས་པའི་བློ་མ་སྐྱེས་ཀྱི་བར་དུ་ཐེག་པས་འོག་མ་པས་ 
འགྲོ་བའི་དོན་བྱས་ན་གདུལ་བྱ་ཆུད་མི་ཟ་བས་སློབ་དཔོན་གྱིས་འཁོར་བའི་སྐྱོན་
དང་། མྱ་ངན་ལས་འདས་པའི་ཡོན་ཏན་དང་། ཐེག་པ་ཐམས་ཅད་ལ་མཁས་ 
པར་བྱེད་པ་ཡིན་གྱི་ཕྱོགས་འགའ་ཙམ་ཤེས་པས་སློབ་དཔོན་གྱིས་བཟུང་དུ་མི་ 
རུང་བར་ཡང་རྒྱ་ཆེར་འབྱུང་ངོ་། །
ལྟ་བའི་ཁྱད་པར་དཀའ་ཐུབ་པ་དང་བརྟུལ་ཞུགས་ཀྱང་བྱེ་བྲག་ཏུ་འགྱུར་ཏེ། 
དཀའ་ཐུབ་མེད་པ་ནི། འཇིག་རྟེན་ཕྱལ་བ་དང་མུར་ཐུག་གོ །དཀའ་ཐུབ་ཡོད་ 
པ་ནི་རྣམ་པ་བཞི་སྟེ། རྒྱང་འཕེན་པ་དང་། མུ་སྟེགས་པ་སྟེ་འཇིག་རྟེན་གྱི་དཀའ་ 
ཐུབ་དང་། ཉན་ཐོས་ཀྱི་དཀའ་ཐུབ་དང་། བྱང་ཆུབ་སེམས་དཔའི་དཀའ་ཐུབ་ 
དང་། བླ་ན་མེད་པའི་དཀའ་ཐུབ་བོ། །དེ་ལ་ཕྱལ་བ་ནི། རྒྱུ་འབྲས་ལ་རྨོངས་པའི་ 
ཕྱིར་དཀའ་ཐུབ་མེད་དོ། །མུར་ཐུག་པ་ནི། ཆད་པར་ལྟ་བའི་ཕྱིར་དཀའ་ཐུབ་མེད་ 
དོ༑ ༑རྒྱང་འཕེན་ནི་ཚེ་འདིའི་ཁྱད་པར་དག་སྒྲུབ་པའི་ཕྱིར་གཙང་སྦྲ་ལ་སོགས་ 
པའི་དཀའ་ཐུབ་ཅན་ནོ། །མུ་སྟེགས་པ་ནི་བདག་ཏུ་བརྟག་གཅིག་ཡོད་པ་དེ་དག་ 
པར་བྱ་བའི་ཕྱིར། ལུས་སུན་འབྱིན་ཅིང་མེ་ལྔ་བརྟེན་པ་ལ་སོགས་པའི་དཀའ་ 
ཐུབ་དང་། བརྟུལ་ཞུགས་ལོག་པར་སྤྱོད་པའོ། །ཉན་ཐོས་ཀྱི་དཀའ་ཐུབ་ནི། འདུལ་
89

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བ་ལས། སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་ 
སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ཞེས་འབྱུང་སྟེ། 
དགེ་བ་དང་མི་དགེ་བའི་ཆོས་ཐམས་ཅད་ཀུན་རྫོབ་དང་དོན་དམ་པར་གཉིས་ 
ཀ་སོ་སོར་ཡོད་པར་ལྟ་བའི་དགེ་བ་ནི་སྤྱོད་མི་དགེ་བ་ནི་སྤོངས་བའི་དཀའ་ཐུབ་ 
དང་བརྟུལ་ཞུགས་སྤྱོད་པའོ། །
བྱང་ཆུབ་སེམས་དཔའི་དཀའ་ཐུབ་ནི། བྱང་ཆུབ་སེམས་པའི་སྡོམ་པ་ལས། རྐྱེན་ 
དུ་འཚམ་པར་དོན་མི་བྱེད། །རྫུ་འཕྲུལ་བསྡིགས་ལ་སོགས་མི་བྱེད། །སྙིང་རྗེར་ 
ལྡན་ཞིང་བྱམས་ཕྱིར་དང༌། །སེམས་དགེ་བ་ལ་ཉེས་པ་མེད། །ཅེས་འབྱུང་སྟེ། 
སྙིང་རྗེ་ཆེན་པོས་ཟིན་ན་ཆོས་ཐམས་ཅད་དགེ་བ་དང་མི་དགེ་བ་གང་སྤྱད་ཀྱང་
སྡོམ་པ་ཉམས་པར་མི་འགྱུར་བས། བྱང་ཆུབ་སེམས་དཔའི་དཀའ་ཐུབ་ནི་སྙིང་ 
རྗེ་གཞི་བཟུང་ནས་སྤྱོད་པའོ། ། བླ་ན་མེད་པའི་དཀའ་ཐུབ་ནི། དམ་ཚིག་ཆེན་ 
པོའི་མདོ་ལས། སངས་རྒྱས་ཐེག་པར་རབ་ངེས་ན། །ཉོན་མོངས་འདོད་ལྔ་ཀུན་ 
སྤྱད་ཀྱང་། །པདྨ་ལ་ནི་འདམས་བཞིན་ཏེ། །དེ་ལ་ཚུལ་ཁྲིམས་ཕུན་སུམ་ཚོགས། ། 
ཅེས་འབྱུང་སྟེ། ཆོས་ཐམས་ཅད་ཡེ་ནས་མཉམ་པ་ཉིད་ཀྱི་ཕྱིར། སྙིང་རྗེ་ནི་ 
བསྟེན་དུ་མེད་ལ། ཞེ་སྡང་ནི་སྤང་དུ་མེད་དེ། དེ་ལྟར་མ་རྟོགས་པ་ལ་ཐུགས་ 
མི་འབྱུང་བ་ཡང་མ་ཡིན་ཏེ། ཇི་ལྟར་ལྟ་བས་ཡེ་ནས་རྣམ་པར་དག་པར་རྟོག་པ་ 
བཞིན་དུ་དཀའ་ཐུབ་དང་བརྟུལ་ཞུགས་ཀྱང་། དེ་ལྟར་རྣམ་པར་དག་པར་སྤྱོད་ 
དོ། ། ལྟ་བའི་ཕྲེང་བ་གསང་རབ་འདི། །དམུས་ལོང་རང་ཕྱེ་མིག་རྙེད་ལྟར། ། 
ཤེས་རབ་ཐབས་ཀྱི་རྩལ་འཆང་བའི། །སྐྱེས་མཆོག་ཡོད་ན་འཕྲད་པར་ཤོག །མན་ 
ངག་གི་རྒྱལ་པོ་ལྟ་བའི་ཕྲེང་བ་རྫོགས་སོ།། །། མངྒལཾ།།
90

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །སློབ་དཔོན་ཆེན་པོ་པདྨ་འབྱུང་གནས་ཀྱིས་མཛད་པའི་ 
མན་ངག་ལྟ་བའི་ཕྲེང་བའི་མཆན་འགྲེལ་ནོར་བུའི་ 
བང་མཛོད་ཅེས་བྱ་བ་བཞུགས་སོ། །
ན་མོ་གུ་རུ་པདྨ་མཉྫུ་ཤྲཱི་ཡེ། དཔལ་ལྡན་སངས་རྒྱས་པདྨ་སྐྱེས། །ཀུན་མཁྱེན་ཡེ་ 
ཤེས་མཛོད་འཛིན་པ། །ཐེག་པ་སྣ་ཚོགས་སྟོན་པ་པོ། །ཨོ་རྒྱན་དུས་གསུམ་མཁྱེན་ 
པས་སྐྱོངས། །འདིར་སློབ་དཔོན་ཆེན་པོ་པདྨ་འབྱུང་གནས་ཀྱི་ཞལ་སྔ་ནས་བསྩལ་ 
བའི་བསྟན་བཅོས་རྩོད་པ་དང་བྲལ་བ་མན་ངག་ལྟ་བའི་ཕྲེང་བ་ཉིད་འཆད་པ་ལ 
གསུམ། ཀླད་ཀྱི་དོན། གཞུང་གི་དོན། མཇུག་གི་དོན་ནོ། །དང་པོ་ལ་གཉིས། 
མཚན་བསྟན་པ་དང་། མཆོད་པར་བརྗོད་པའོ། །དང་པོ་ནི། ཆོས་ཐམས་ཅད་ 
ཡེ་ནས་རྫོགས་པ་ཆེན་པོར་ལྷུན་གྱིས་གྲུབ་པའི་ཚུལ་བསྟན་པ་རྒྱུད་དང་ལུང་ཐམས་
ཅད་ཀྱི་སྤྱི་དཔལ་གསང་བའི་སྙིང་པོ་ལས། མ་རྟོགས་པ་དང་ལོག་པར་རྟོག །ཕྱོགས་ 
རྟོགས་ཡང་དག་ཉིད་མ་རྟོགས། །འདུལ་བ་དགོངས་པ་གསང་བ་དང་། །རང་ 
བཞིན་གསང་བའི་དོན་རྣམས་ནི། །ཡི་གེ་སྒྲས་བཏགས་མིང་ཚོགས་ལ། །བརྟེན་ 
པའི་ཚིག་གིས་རབ་མཚོན་ཏེ། །ཁོང་ནས་གབ་སྦས་དོན་འབྱིན་པ། །སྟོན་པ་རྡོ་ 
རྗེའི་ཐུགས་ལ་གནས། །ཞེས་གསུངས་པ་ལྟར། གང་ཟག་གི་བློ་རིམ་དང་མཐུན་ 
པར། །མ་རྟོགས་པ་འཇིག་རྟེན་ཕྱལ་པ་དང་རྒྱང་འཕེན་གཉིས། །ལོག་པར་ 
རྟོགས་པ་ཕྱི་རོལ་མུར་རྟུག་པ་དང་མུ་སྟེགས་གཉིས། ཕྱོགས་ཙམ་རྟོགས་པ་ཉན་ 
ཐོས་དང་རང་རྒྱལ་བ་གཉིས། ཡང་དག་ཉིད་མ་རྟོགས་པ་ཕ་རོལ་ཏུ་ཕྱིན་པའི་
91

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཚུལ་ལ་གནས་པའི་བྱང་སེམས། འདུལ་བ་བྱ་བའི་རྒྱུད། དགོངས་པ་རྣལ་འབྱོར་ 
གྱི་རྒྱུད། གསང་བ་རྣལ་འབྱོར་ཆེན་པོའི་ཚུལ་སྔགས་ནང་པ་བསྐྱེད་རྫོགས་གཉིས།
རང་བཞིན་གསང་བ་རྫོགས་པ་ཆེན་པོའི་ཚུལ་ཏེ། འཇིག་རྟེན་ལས་འདས་མ་ 
འདས་ཀྱི་ལྟ་བ་དང་། ཁྱད་པར་དུ་ཉན་རང་བྱང་སེམས་ཏེ་མཚན་ཉིད་ཀྱི་ཐེག་ 
པ་གསུམ་དང་། བྱ་སྤྱོད་རྣལ་འབྱོར་ཏེ་སྔགས་ཕྱི་པ་གསུམ་དང་། བསྐྱེད་རྫོགས་ 
རྫོགས་ཆེན་ཏེ་ནང་པ་གསུམ་བཅས་རྣམ་གྲོལ་གྱི་ལམ། ཐེག་པ་རིམ་པ་དགུ་ལ་ 
སྩོགས་པ་སྟེ་དེ་རྣམས་ཀྱི་འབྲས་བུའང་སྟོན་པའི། རྣམ་པ་མི་འདྲ་བའི་ཁྱད་པར་
མཐའ་དག་གཞུང་ཉུང་ངུར་བསྡུས་ཏེ་སྔོན་གྱི་ལས་ཅན་རྒྱལ་འབངས་ཉེར་ལྔ་སོགས་
ཀྱིས་བརྗེད་པར་དོགས་པའི་འཇིགས་པ་སེལ་བའི་ཕྱིར། བསྐྱུད་བྱང་དུ་གུ་རུ་ཉིད་
ཀྱིས་མཛད་པ་སྟེ་དོན་དང་མཐུན་པར་མཚན་བཏགས་པའོ། །
གཉིས་པ་ནི། སྒྲིབ་པ་གཉིས་བག་ཆགས་དང་བཅས་པ་བཅོམས་ཤིང་རྒྱུ་འབྲས་
ཕར་ཕྱིན་གྱི་ལེགས་པའི་ཡོན་ཏན་དྲུག་དང་ལྡན་པས། སྲིད་ཞིའི་མཐའ་གཉིས་
ལས་འདས་པ་ཐུགས་ཆོས་ཉིད་སྤྲོས་པའི་ཟུག་རྔུ་དང་བྲལ་བས། འཇམ་ཞིང་དོན་
གཉིས་ཀྱི་འབྱོར་པའི་དཔལ་དང་ལྡན་པ་རྒྱལ་སྲས་གཞོན་ནུ་ཡི་ཚུལ་ཅན་ཏེ་རྒྱུ་
མཚན་ཉིད་ཀྱི་ཐེག་པ་དང་སྒོ་བསྟུན་པའི་ཤེས་རབ་ཀྱི་ལྷ་དང་། གནས་ལུགས་
སྟོང་པ་ཉིད་ཀྱི་རྡོ་རྗེ་སྤྲོས་མཚན་གང་གིས་ཀྱང་མི་ཕྱེད་ཅིང་ཐུགས་རྗེ་མ་འགག་
པའམ་གསུང་ཆོས་ཀྱི་བདག་ཉིད་དུ་སྟོན་པ་གསང་བའི་བདག་པོ་དེ་ལ་ཕྱག་འཚལ་
ལོ་ཞེས་འབྲས་བུ་གསང་སྔགས་ཀྱི་ཚུལ་དང་སྒོ་མདུན་པར་ལྷག་པའི་ལྷ་ལ་ཕྱག་
མཛད་པའོ། །གཉིས་པ་ལ། ལྟ་བའི་ཁྱད་པར་དང་། བརྟུལ་ཞུགས་ཀྱི་ཁྱད་པར་
བཤད་པ་གཉིས་ལས། དང་པོ་ལའང་། ཕྱི་རོལ་པ་དང་། ཆོས་འདི་པ་རྣམས་ཀྱི་
92

༄༅། །ཟབ་གཏེར་ཆོས་ཀྱི་མཛོད་ཁང་།
ལྟ་བ་བཤད་པ་གཉིས། དང་པོ་ལ་བསྟན་བཤད་གཉིས་ལས། དང་པོ་ནི། འཇིག་ 
པའི་ཆོས་དང་ལྡན་པའི་འཇིག་རྟེན་གྱི་ཁམས་སམ་ཕྱི་སྣོད་ཀྱི་རིས་ན། ནང་ཕུང་
ལྔའི་རྒྱུན་བློས་མ་ཕྱེ་ཙམ་ལ་བཏགས་པའི་སེམས་ཅན་ནམ་གང་ཟག་མ་རིག་པ་དང་ 
མཚུངས་པར་ལྡན་པས་ཡང་དག་པའི་དོན་ལས་གོལ་བ་ཕྱིན་ཅི་ལོག་གི་ཤེས་རབ་
དང་མོས་པའི་བྱེ་བྲག་གིས་ལྟ་བ་གྲངས་མེད་པ་ཡོད་དེ་ལོག་རྟོག་མཐའ་མེད་པའི་
ཕྱིར་རོ། །འོན་ཀྱང་དེའི་མདོ་རྣམ་པ་བཞིར་འདུས་ཏེ་དེ་ལ་རྣམ་པའི་སྒྲ་ནི་རྒྱུ་བྱེ་
བྲག་འདྲ་བ་སྣང་བ་གྲངས་རྐྱེན་རྣམས་ལ་འཇུག་པ་ལས་འདིར་གྲངས་ཉིད་གཟུང་
བར་བྱའོ། །
དེ་ཡང་གྲུབ་མཐའ་དང་ཐེག་པ་མེད་པས་སམ། དོན་ལ་ཞེ་འདོད་ཀྱི་གཏད་
སོ་མེད་པས་ཕྱལ་བ་དང་བསམ་སྦྱོར་གྱི་སྟེང་ནས་འཇིག་རྟེན་ཕ་རོལ་ལ་རྩིས་མི་
འཇོག་པར་རྒྱང་རིང་དུ་འཕེན་པ་ལྟར་བྱེད་པས་ན་རྒྱང་འཕེན་ནམ་ཡང་ན་འཇིག་
རྟེན་ཇི་ཙམ་ཞེས་ཚེ་འདིར་སྣང་རྒྱང་རྒྱང་ངམ་བྲེང་བྲེང་པོའི་ངོར་ཕན་པ་ཙམ་
སྒྲུབ་པ་ལས་དོན་ཆེན་པོ་དང་བྲལ་བས་ན་རྒྱང་ཕན་པ་དང་། མྱ་ངན་ལས་འདས་
པའི་རྒྱ་མཚོར་འབབ་པའི་ལམ་གྱི་ཆུ་རྒྱུན་གྱི་མུ་ལ་སྟེགས་བཅས་ཤིང་རྟེན་པ་སྐད་
དུ་འཆད་པས་མུ་སྟེགས་པའོ། །དེ་ཡང་རྒྱང་ཕན་ཞེས་པ་སྒྲ་མ་འདོམ་པའི་ཚེ་
སངས་རྒྱས་པ་མིན་པའི་ཕྱི་རོལ་པ་ཐུན་མོང་ལ་འཇུག་སྟེ། མྱང་འདས་ལས། བཅོམ་ 
ལྡན་འདས་ཀྱི་ལྟར་ན་ཞེའམ། འཇིག་རྟེན་རྒྱང་ཕན་པའི་ལྟར་ན་ཞེས་གསུངས་པ་ 
ལྟ་བུ་ཡིན་ལ། འདིར་ལྟ་བ་རྣམ་པ་བཞི་འདོམ་པའི་སྐབས་སུ་སྤྱིའི་སྒྲ་བྱེ་བྲག་ལ་ 
འཇུག་པར་སྦྱར་ཏེ། ཇི་སྐད་གསུངས་པའི་ལྟ་བ་ཕྱོགས་གཅིག་ཏུ་སྦྱར་རོ། །ཡང་ 
རྒྱན་འཕེན་ཞེས་ཕུར་བུའི་ལུགས་ཀྱི་རྗེས་འབྲང་ཆད་པར་ལྟ་བ་རྣམས་ནི་ལོག་རྟོག་
93

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྟེ༑ མུར་ཐུག་པ་ལྟ་བུ་མ་ཡིན་ལ། འདི་ནི་མ་རྟོགས་པ་སྟེ། འདི་དང་ཕྱལ་བ་ 
གཉིས་ཀྱིས་རྒྱུ་འབྲས་ཀྱི་དངོས་པོ་རྣམ་པར་མ་དཔྱད་པར་འདྲ་ཡང་། འདི་ལ་ 
ཚེ་འདིའི་དོན་ལ་འཇུག་པའི་བློ་གྲོས་ཅུང་གསལ། ཅིག་ཤོས་མི་གསལ་བའི་ཁྱད་ 
པར་ཡོད་དེ། ཕྱི་མ་ནི་བདེ་འགྲོ་ཕལ་ཆེ་བའོ། །དེས་ན་འཇིག་རྟེན་འདིར་ཕན་ཅེས་ 
པའི་སྒྲ་སྐབས་ཀྱིས་གོ་བར་བྱ་དགོས་ཏེ་མཐའ་གཅིག་ཏུ་ཕུར་བུ་པ་སོགས་ལ་བཟུང་
ན་གཞུང་གི་དགོངས་པ་མ་ཤེས་པ་སྟེ། དེས་ན་སེནྡྲ་པའི་སྒྲ་བཞིན་དུ་ཚིག་ལ་
གནས་སྐབས་ཀྱི་གོ་བ་ལེན་པ་ནི་བསྟན་བཅོས་ཐམས་ཅད་འཆད་པ་ལ་མེད་དུ་
མི་རུང་ངོ་། །
དེ་བཞིན་མུར་ཐུག་ཀྱང་འོད་སྲུང་གིས་ཞུས་པའི་མདོ་ལས། འོད་སྲུང་ངའི་བསྟན་ 
པ་ནི་མུར་ཐུག་དགུ་བཅུ་རྩ་དྲུག་གིས་ནི་འཇིག་པར་བྱེད་མི་ནུས་ཏེ། ངའི་དགེ་ 
སློང་ང་དང་འདྲ་བས་འཇིག་པར་བྱེད་པར་འགྱུར་རོ། །ཞེས་ཕྱི་རོལ་པ་ཐུན་མོང་
དུ་བཤད་པ་དང༌། མུ་སྟེགས་ཀྱང་རྟག་ཆད་དུ་སྨྲ་བའི་ཕྱི་རོལ་པ་སྤྱི་ལ་འཇུག་ 
ཀྱང༌། འདིར་དེ་གཉིས་རིམ་པ་ལྟར་ཆད་པ་དང་རྟག་པར་སྨྲ་བའི་ཕྱི་རོལ་པ་ 
སྤྱི་མིང་དུ་སྦྱར་བར་བྱས་ན་སྒྲ་དོན་ལེགས་པར་འཕྲོད་ཅིང་གཞུང་འདིའི་དགོངས་ 
པ་ཡིན་ནོ། །དེ་ལ་ཡང་ལམ་གྱི་གཞི་མདོར་ནོར་བུ་རིན་པོ་ཆེ་གཅིག་གནས་པ་ 
ལ༑ ལ་ལས་གཞི་ནས་མ་མཐོང་། ཁ་ཅིག་གིས་འཆིང་བུར་མཐོང་། ཁ་ཅིག་གིས་ 
རིན་པོ་ཆེ་ཕལ་པར་མཐོང་། ཁ་ཅིག་གིས་ཇི་ལྟ་བ་བཞིན་མཐོང་ན། གཞི་ནས་ 
མ་མཐོང་བ་རྣམས་ཀྱང༌། མཐོང་སྟངས་ཀྱི་མདོ་རིས་གཅིག་ཏུ་བྱེད་པ་དང་འདྲ་ 
བར་རྒྱང་ཕྱལ་གཉིས་ཡང་དག་པའི་མཐར་ཐུག་གི་གནས་ལུགས་མ་རྟོགས་པས་ 
གཅིག་ཏུ་བཞག་ལ། དེ་དག་ནི་ངན་སོང་གསུམ་གཙོ་བོར་གྱུར་པའི་འགྲོ་བ་སྐྱེ་
94

༄༅། །ཟབ་གཏེར་ཆོས་ཀྱི་མཛོད་ཁང་།
བ་སྔ་ཕྱི་ལ་དཔྱོད་པ་ཙམ་ཡང་མི་ཤེས་པའི་རང་གར་བླུན་པ་ཕྱུགས་ལྟ་བུའོ། །དེ་ 
ནི་ལྟ་བའི་དམའ་ཤོས་ཏེ་དེ་ལས་དམན་པ་མི་སྲིད་པས་སོ། །དེ་ལམ་ལ་མ་ཞུགས་ 
པ་ཡིན་པས་ལྟ་བར་མི་རུང་སྙམ་ན་མ་རིག་མཚུངས་ལྡན་གྱི་སེམས་ཀྱིས་ལྟ་བ་མ་
རྟོགས་པ་ཡིན་པས། ལྟ་བ་གཏན་ལ་ཕབ་པའི་སྐབས་སུ་སྤང་བྱར་ཤེས་དགོས་པའི་
ཕྱིར་དུའོ། །དེ་ལ་སེམས་ཅན་ཕལ་མོ་ཆེ་དེ་དག །དངོས་པོ་ལ་ཞེན་ཅིང་འཇིགས་ 
ཚོགས་ལ་ལྟ་བ་ལ་གནས་སུ་ཟིན་ཀྱང་འདུ་ཤེས་དང་ཤེས་རབ་ཀྱི་ཆ་ཞན་པས་རྒྱུ་ 
འབྲས་ཀྱི་དངོས་པོ་རྣམས་ལ་མཚན་མར་བཟུང་ནས་བྱེ་བྲག་མ་ཕྱེད་པའི་ལྟ་བའི་ 
འཐིབ་པོས་ནོན་པའི་ཕྱིར་དེ་སྐད་ཅེས་བྱའོ། །
གཉིས་པ་ལ་གཉིས་ལས། དང་པོ་ཕྱལ་རྒྱང་གཉིས་བཤད་པ་ནི། དེ་ལ་ཕྱལ་བ་ 
ནི་གང་ཞེ་ན། འདི་ལྟར་ཕྱི་ནང་གི་ཆོས་འདི་དག་ཐམས་ཅད་གང་འབྱུང་བའི་རྒྱུ་ 
དང་གང་བྱུང་བའི་འབྲས་བུ་འདི་དག་ཡོད་པའམ་མེད་པ་དག་ཏུ་ཡང་མ་རྟོགས་ 
ཏེ་རང་གར་གནས་པ་སྟེ་དེ་དག་ནི་རྒྱུ་འབྲས་ལ་ཀུན་ཏུ་རྨོངས་པའི་མ་རིག་པ་དང་ 
མཚུངས་པར་ལྡན་པའོ། ། རྒྱང་འཕེན་ནམ་རྒྱང་ཕན་པ་ནི། ཚེ་སྔ་ཕྱི་ཡོད་པའམ་
མེད་པ་དག་ཏུ་མ་རྟོགས་ཤིང་ཚེ་གཅིག་ལ་བཙན་ཕྱུགས་དང་མཐུ་སྟོབས་སྒྲུབ་
པ་ཡི་ཐབས་སྣ་ཚོགས་པ་ལ་འབད་པར་བྱེད་པ་སྟེ། དེ་ཡང་རྣམ་གྲོལ་གྱི་སྒོར་མ་
གྱུར་པ་འཇིག་རྟེན་པས་བཤད་པ། འཇིག་རྟེན་གྱི་བྱ་བ་སྒྲུབ་པ་འཚོ་རྩིས་དང་
སྲིད་སྐྱོང་དཔྱད་སོགས་དང་། གར་ཤིའི་ངན་སྔགས་དང་མོ་བོན་འདྲེ་མནན་ས་
བདག་མཆོད་པ་གཡང་ལེན་སོགས་རང་ངམ་གཞན་ལ་བྱེད་དུ་འཇུག་པ་ལྟ་བུ་
འཇིག་རྟེན་པའི་གསང་ཚིག་ལ་བརྟེན་པའོ། །གཉིས་པ་མུར་ཐུག་དང་མུ་སྟེགས་ 
ཀྱི་གྲུབ་མཐའ་བཤད་པ་ནི། མུར་ཐུག་པ་ནི། ལྟ་ཡུལ་ཤེས་བྱའི་ཆོས་ཐམས་ཅད་
95

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལ་རྒྱུ་དང་འབྲས་བུ་མེད་པ་སྟེ། དེ་ཡང་ཚེ་གཅིག་ལ་སྐྱེས་པའི་ཆོས་ཐམས་ཅད་
ཚེ་སྔ་མའི་ལས་ཀྱིས་མ་འཕང་བར་སྤང་ལ་ཤྭ་མོ་དང་ཆུ་ལ་ཆུ་བུར་བཞིན་གློ་བུར་ 
དུ་སྐྱེས་ལ་མཐའ་མར་མེ་རྒྱུན་ཆད་པ་ལྟར་ཆད་པར་བལྟ་བའོ། །མུ་སྟེགས་པ་ནི། རྒྱུ་
འབྲས་ཀྱི་དངོས་པོའི་ཆོས་ཐམས་ཅད་ལ་མེད་བཞིན་དུ་ཀུན་ཏུ་བརྟག་པའི་བདག་
ནི་རྟག་པ་ཞིག་ཡོད་པར་ལྟ་བ་སྟེ། དེ་ལའང་རང་བཞིན་རྒྱུར་ལྟ་བས། རང་
བཞིན་རྒྱུ་རྐྱེན་མེད་པ་དེའི་ངོ་བོར་ཆོས་ཀུན་གྱུར་པས་རང་བཞིན་རྣམ་པ་ཐ་མི་
དད་པར་འདོད་པས་བདག་གཅིག་པོ་རིལ་པོར་འཛིན་པ་ཞེས་བྱ་སྟེ། སྣང་བའི་
དངོས་པོ་ཡེ་ནས་གྲུབ་པ་ཡིན་ལ། དེ་བསྐྱེད་པའི་རྒྱུ་གཞན་མེད་པར་བལྟ་བས་
རྒྱུ་མེད་པ་ལ་འབྲས་བུ་ཡོད་པར་ལྟ་བ་དང་ཞེས་བྱ་སྟེ། དེ་ཡང་རྒྱུ་ལ་མ་ལྟོས་ན་
འབྲས་བུ་ཇི་ལྟར་བཞག་ཅེ་ན་ཡོད་པ་ཉིད་འབྲས་བུའམ་གྲུབ་པ་སྟེ། ནམ་མཁའ་ 
གདོད་ནས་གྲུབ་པ་ཞེས་བྱ་བ་བཞིན་ཏེ། འདི་ནི་དམིགས་པ་གཅིག་པ་ཡིན་ནོ། ། 
རྒྱུ་འབྲས་ལོག་པར་ལྟ་བ་དང༌། ཞེས་པ་ནི་དབང་ཕྱུག་ཅེས་བྱ་བའི་གང་ཟག་ 
གདོད་ནས་གྲུབ་པ། རྟག་པ་དེས། གཡོ་མི་གཡོའི་དངོས་པོ་ཐམས་ཅད་ལ་དབང་ 
བསྒྱུར་ཞིང་རྣམ་པར་འཕྲུལ་ལོ་ཞེས་བྱ་ཞིང་། དབང་ཕྱུག་མཉེས་པའི་སླད་དུ་ 
སྲོག་ཆགས་དུ་མའི་མཆོད་སྦྱིན་སོགས་བྱེད་ལ། འདི་ནི་དམིགས་པ་གཉིས་དང་ 
ལྡན་ཏེ། དབང་ཕྱུག་རྟག་ལ་སྤྲུལ་པ་མི་རྟག་ཅེས་འདོད་པའོ། ། 
འདིས་མི་དགེའི་ལས་ཀྱིས་མཐོ་རིས་སྒྲུབ་པས་སམ། རྒྱུ་རྟག་པས་འབྲས་བུ་མི་ 
རྟག་པ་བསྐྱེད་པས་དེ་སྐད་ཅེས་བརྗོད་དོ། །རྒྱུ་ཡོད་ལ་འབྲས་བུ་མེད་པར་ལྟ་བ་ 
སྟེ་ཞེས། འདིས་ནི་བྱེད་པ་པོ་རྒྱུར་ལྟ་བ་སྟེ། བདག་རྟག་པ་མཐེ་བོང་ཙམ་སོགས་ 
རྫ་བཅག་བྱེའུ་འཕུར་བཞིན་དུ་འདོད་པ་སྟེ། འདི་ནི་དམིགས་པ་གསུམ་དང་
96

༄༄༅། །ཟབ་གཏེར་ཆོས་ཀྱི་མཛོད་ཁང་
ལྡན་ཏེ། བདག་རྟག་པ་རྒྱུའི་བྱ་བ་ཁོ་ན་བྱེད་པར་འདོད་པ་དང་། དེས་བྱས་ 
འབྲས་ཕུང་པོའི་ངོ་བོ་མི་རྟག་འགྱུར་བའི་ཆོས་ཅན་དུ་འདོད་པ་དང་། འབྲས་ 
བུ་དེ་ཡང་ཐེབས་གཅིག་གི་འབྲས་བུ་ཙམ་སྟེ་དེས་ཕུང་པོ་གཞན་སྐྱེད་པའི་རྒྱུ་མེད་ 
ཅིང་རྒྱུན་ཆད་པའོ། །རྟག་ཆད་ཀྱི་ལྟ་བ་དེ་གཉིས་ཀྱི་ཁོངས་སུ་ཕྱི་རོལ་པའི་འདོད་
པའི་རྟག་ཆད་ཀྱི་རྣམ་པ་མ་ལུས་པ་ཟད་པར་འདུའོ། །གོང་བསྟན་བཞི་པོ་འདི་ 
དག་ནི་རིག་པའི་མི་མཐུན་ཕྱོགས་སུ་གྱུར་པ་མ་རིག་པ་དང་མཚུངས་པར་ལྡན་ 
པའི་ལྟ་བའོ། །དེ་ལ་འཇིག་རྟེན་པའི་ལྟ་བའི་སྐབས་འདིར་ནི་ལྟ་བ་ཙམ་ཞིག་ 
བསྟན་གྱི། ལམ་དང་འབྲས་བུ་མ་བསྟན་པ་ནི་དོན་མེད་པར་དགོངས་པར་ཟད་ 
དོ༑ ༑གཉིས་པ་ལ་མདོར་བསྟན་པ་དང་། རྒྱས་པར་བཤད་པ་གཉིས དང་པོ་ནི།
ཟག་མེད་ཀྱི་ལམ་དང་རྗེས་སུ་འབྲེལ་པ་འཇིག་རྟེན་ལས་འདས་པའི་ལམ་ལའང་ 
དབྱེ་ན་རྣམ་པ་གཉིས་ཏེ། ཆོས་རྣམས་ཀྱི་རང་སྤྱི་དང་ཀུན་བྱང་གི་མཚན་ཉིད་ 
རྣམས་སོ་སོར་མ་འདྲེས་པར་སྟོན་ཅིང་དེ་ལ་སྤང་བླང་དུ་སྟོན་པ་མཚན་ཉིད་ཀྱི་ 
ཐེག་པ་དང་། ཀུན་བྱང་གཉིས་ངོ་བོ་དབྱེར་མེད་སྐུ་གསུང་ཐུགས་ཀྱི་དཀྱིལ་འཁོར་ 
དུ་མི་ཕྱེད་པར་སྟོན་པ་རྡོ་རྗེའི་ཐེག་པའོ། །
གཉིས་པ་ལ་མཚན་ཉིད་ཐེག་པ་དང་། སྔགས་ཀྱི་ཐེག་པའི་རྣམ་གཞག་གཉིས། 
དང་པོ་ལའང་གཉིས་ལས། མདོར་བསྟན་པ་ནི། མཚན་ཉིད་ཀྱི་ཐེག་པ་ལའང་ 
སྐལ་པ་དང་མོས་པ་དབང་པོའི་བྱེ་བྲག་གིས་མཚན་ཉིད་དེ་ལ་མངོན་པར་ཞེན་
མ་ཞེན་གྱི་དབང་གིས་རྣམ་པ་གསུམ་སྟེ། རང་ཉིད་ཀྱིས་གདམས་ངག་གཞན་ 
ལས་ཉན་ཅིང་གཞན་ལ་ཐོས་པར་བྱེད་པ་ཉན་ཐོས་ཀྱི་ཐེག་པ་དང་། སྲིད་པ་ཐ་ 
མའི་དུས་སུ་རང་ཉིད་ཀྱིས་བདེན་པའི་འབྲས་བུ་ཁོང་དུ་ཆུད་པ་རང་སངས་རྒྱས་
97

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཀྱི་ཐེག་པ་དང་། བྱང་ཆུབ་ཀྱི་ཕྱིར་བསམ་པ་བརྟན་པའམ་བྱང་ཆུབ་དང་སེམས་
ཅན་ལ་དམིགས་པ་ཡོད་པས་བྱང་ཆུབ་སེམས་དཔའི་ཐེག་པའོ། །གཉིས་པ་ལ། 
ཉན་ཐོས། རང་རྒྱལ། བྱང་སེམས་ཀྱི་ཐེག་པ་བཤད་པ་གསུམ་ལས། དང་པོ་ནི། 
དེ་ལ་ཉན་ཐོས་ཀྱི་འབྲས་བུ་ཐོབ་པར་བྱེད་པ་རང་ལམ་གྱི་ཐེག་པ་ལ་ཞུགས་པ་ཡི་ 
གང་ཟག་རྣམས་ཀྱི་ལྟ་བ་ནི་གྲུབ་པའི་མཐའ་སྟེ་ཤེས་རབ་ཀྱིས་བཅད་པ་ལྟར་མོས་ 
པས་ངེས་པའོ། །འདིར་ལྟ་སྒོམ་འབྲས་བུ་གསུམ་དུ་སྟོན་ཏེ། དེ་ལ་ལྟ་བ་ཡང་
ཕུང་ཁམས་སྐྱེ་མཆེད་ཀྱིས་བསྡུས་པའི་ཆོས་ཐམས་ཅད་ལ་ཕྱི་རོལ་མུ་སྟེགས་པ་ 
ལ་སོགས་པས་མེད་པ་ལ་རྟག་པར་སྒྲོ་བཏགས་པ་དང༌། ཡོད་པ་ལ་མེད་པར་ 
སྐུར་པའི་རྣམ་པ་ཅན་གྱི་ཀུན་ཏུ་བརྟག་པ་ཡེ་མེད་པའམ་གཏན་ནས་མེད་པ་ 
ཆད་པའི་ལྟ་བ་དང་། རྟག་པ་ལ་སྩོགས་པའི་ཡོད་པར་ལྟ་བ་ནི་ཐག་པ་ལ་སྦྲུལ་
དུ་མཐོང་བ་ཡི་སྦྲུལ་བཞིན་དུ་མེད་དེ། སྣང་གཞི་ཐག་པ་ལྟ་བུའི་ཕུང་པོ་དང་
ཁམས་དང་སྐྱེ་མཆེད་ལ་སོགས་པའི་བདག་ཉིད་ནི་ཕྱི་རོལ་གྱི་གཟུགས་སོགས་ 
བེམ་པོ་ནི་རགས་པར་སྣང་བའི་རྒྱུ་འབྱུང་བ་ཆེན་པོ་བཞིའི་རྡུལ་ཕྲ་རབ་དང་། ནང་ 
གི་རྣམ་པར་ཤེས་པ་སྐད་ཅིག་མ་ནི་དོན་དམ་པར་རམ་བདེན་པར་ཡོད་པར་ལྟ་
ཞིང་། འདི་ལ་བྱེ་སྨྲ་དང་མདོ་སྡེ་པ་གཉིས་པོ་སྔ་མས་འདུས་མ་བྱས་རྟག་པར་ 
འདོད་པ་དང་། ཕྱི་མས་མོ་གཤམ་གྱི་བུ་བཞིན་གཏན་མེད་དུ་འདོད་པ་སོགས་ནང་ 
ཅུང་མི་མཐུན་ཞིང་བྱེ་སྨྲ་ལའང་སོ་སོའི་འདོད་པ་ཕྲ་མོ་མི་མཐུན་པ་མང་ཡང་། དོན་ 
དུ་རྡུལ་དང་སྐད་ཅིག་བདེན་པར་ཁས་ལེན་པ་འདྲ་བས་གཅིག་ཏུ་བཞག་གོ །
བསྒོམ་པ་བསམ་གཏན་གྱི་རིམ་པ་དང་། སྡུག་ཀུན་འགོག་ལམ་སྟེ་འཕགས་པའི་ 
བདེན་པ་བཞི་བསྒོམས་པ་སྟེ། དེ་ཡང་ངོ་བོ་ཇི་ལྟ་བ་ཡིན་པས་ཕྱིན་ཅི་ལོག་མེད་
98

༄༅། །ཟབ་གཏེར་ཆོས་ཀྱི་མཛོད་ཁང་
པས་བདེན་ལ། འཕགས་པ་རྣམས་ཀྱིས་ཐུགས་སུ་ཆུད་པའམ་འཕགས་པའི་རང་
བཞིན་ཡིན་པས་ཀྱང་ངོ༌།།བདེན་པ་དེ་དག་ཀྱང་ཁམས་གསུམ་གྱི་བདེན་བཞི་
ལ་དམིགས་ནས་རྣམ་པ་བཅུ་དྲུག་གི་ཚུལ་ཅན་དུ་གོམས་པ་དང་། ནམ་ཞིག་ཤེས་ 
བཟོད་སྐད་ཅིག་མ་བཅུ་དྲུག་གི་རང་བཞིན་ཅན་གྱི་ཡེ་ཤེས་མཐོང་བའི་ལམ་སྐྱེ་
ཞིང་། དེ་ནས་རིམ་གྱིས་ཁམས་གསུམ་ས་དགུའི་ཉོན་མོངས་པ་སྒོམ་སྤང་རྣམས་ 
རིམ་པར་སྤང་སྟེ། དེ་ཡང་འདོད་ཉོན་དགུའི་རྣམ་པ་གསུམ་པ་བཞི་པ་ཡན་ཆད་ 
ལས་གྲོལ་བ་རྒྱུན་ཞུགས། དྲུག་པ་སྤང་པ་ལན་གཅིག་ཕྱིར་འོང་། དགུ་པ་སྤང་པ་ 
ཕྱིར་མི་འོང་། སྲིད་རྩེའི་ཉོན་མོངས་པ་མ་ལུས་པ་སྤང་བ་དགྲ་བཅོམ་སྟེ་འབྲས་
བུ་རྣམ་པ་བཞི་འགྲུབ་པ་ཡིན་ནོ། །
གཉིས་པ་ནི་རང་སངས་རྒྱས་ཀྱི་འབྲས་བུའི་ངོ་བོ་འདུས་མ་བྱས་པའི་མཚན་ཉིད་
དེ་ཐོབ་པར་བྱེད་པའི་ལམ་གྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི། ཆོས་ཐམས་
ཅད་ལ་མུ་སྟེགས་ལ་སོགས་པས་སྒྲོ་དང་སྐུར་པའི་ཀུན་ཏུ་བརྟག་པའི་བདག་རྟག་
པ་དང་ཆད་པ་ལ་སོགས་པ་མེད་པར་ལྟ་བ་ཉན་ཐོས་དང་མཐུན་ཞིང་། དེ་ལས་ཁྱད་
པར་དུ་ཕུང་པོ་ལྔ་ལས་གཟུགས་ཀྱི་ཕུང་པོའི་སྐྱེ་མཆེད་དང་ཁམས་ལས་གཟུགས་
ཅན་བཅུ་དང་། ཆོས་ཀྱི་ཁམས་ཀྱི་ཕྱོགས་གཅིག་རྣམ་པར་རིག་བྱེད་མིན་པའི་
གཟུགས་ཏེམདོར་ན་གཟུགས་ཀྱི་ཕུང་པོར་གཏོགས་པའི་ཆོས་ལ་བདག་མེད་
པར་རྟོགས་ཤིང་དེ་གོམས་པས་ནམ་ཞིག་སྲིད་པ་ཐ་མར་རང་བྱང་ཆུབ་ཀྱི་འབྲས་
བུ་ཐོབ་པའི་དུས་ནའང་ཉན་ཐོས་ལྟར་དགེ་བའི་བཤེས་གཉེན་ལ་མི་ལྟོས་པར། ཇི་
ལྟར་སྒོམ་པའི་ཚུལ། སྔོན་དཀར་པོ་རྣམ་པར་མཐོང་བའི་ས་སོགས་སུ་སངས་རྒྱས་ 
ལ་བསྟེན་ཅིང་སྦྱངས་པ་གོམས་པའི་ཤུགས་ཀྱིས་བདེན་བཞིའི་རང་བཞིན་ཅན་
99

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གྱི་རྟེན་ཅིང་འབྲེལ་བར་འབྱུང་བ་ཡན་ལག་བཅུ་གཉིས་ཀྱི་དོན་རྟོགས་ཏེ། དེ་ 
ཡང་སྡུག་བསྔལ་བདུན་སྡུག་བདེན་ཉོན་མོངས་གསུམ་དང་ལས་གཉིས་ཀུན་འབྱུང་།
ཀུན་ཉོན་དེ་དག་བྲལ་བ་འགོག་བདེན། དེར་འགྲོ་བའི་ལམ་རྟེན་འབྲེལ་གྱི་དོན་ 
རྟོགས་ནས་གོམས་པ་ལམ་མོ། ། 
རྣམ་པ་གཅིག་ཏུ་ན་ཡན་ལག་བཅུ་གཉིས་རེ་རེ་ལའང་བཞི་བཞི་ལྡན་ཏེ། དེ་
དག་རང་གི་བདག་ཉིད་ཐོབ་པ་སྡུག་བདེན། དེ་དག་གཅིག་རྐྱེན་གཅིག་གིས་འགྲུབ་ 
པ་ཀུན་འབྱུང་། གཅིག་འགག་པས་གཅིག་འགོག་པ་འགོག་བདེན། དེ་དག་
འགོག་པའི་ཕྱིར་དེ་ཉིད་ཕྱིན་ཅི་མ་ལོག་པར་སྒོམ་པ་ལམ་སྟེ། དེ་ལྟར་ན་བདེན་ 
བཞི་ལ་དམིགས་པའི་ཡེ་ཤེས་སྐད་ཅིག་མ་བཅུ་དྲུག་ཀྱང་། ཡན་ལག་རེ་རེ་ལ་ 
འབྱུང་བས། །ཡེ་ཤེས་སྐད་ཅིག་མ་བརྒྱ་དགུ་བཅུ་རྩ་གཉིས། སྟན་གཅིག་གི་སྟེང་ 
དུ་སྐྱེས་ནས་རང་བྱང་ཆུབ་ཀྱི་འབྲས་བུ་ཐོབ་བོ། །དེ་ལྟ་བུའི་སྒོ་ནས་སྒྱུ་མ་ལྟ་བུའི་ 
ཆོས་ཉིད་ཟབ་མོའི་དོན་རྟོགས་ཏེ། དེ་ཡང་བརྗོད་དུ་མེད་པའི་ངག་ཤིན་ཏུ་འགོག་ 
པའི་ཏིང་ངེ་འཛིན་ལ་གནས་ཀྱང༌། བརྗོད་དུ་མེད་དོ་སྙམ་པའི་འདུ་ཤེས་ནི་ 
འཇུག་སྟེ་འཛིན་པའི་རྟོག་པ་མ་སྤངས་པས་སོ། །དེ་ཡང་རྟེན་འབྲེལ་ནི་ཀུན་གྱི་
ལམ་ཐུན་མོང་སྟེ། ཉན་ཐོས་པས་རྒྱུ་འབྲས་ཀྱི་མཚན་ཉིད་ལ་མངོན་པར་ཞེན་པས་
ཕྱི་རོལ་པས་རྒྱུ་འབྲས་ལ་ལོག་པར་རྟོག་པ་སེལ། རང་རྒྱལ་གྱིས་དེ་ལས་ཟབ་ཏུ་ 
རྟོགས་ཏེ། རྒྱུ་འབྲས་ཀྱི་ངོ་བོ་གཟུང་བའི་དོན་དུ་ཡང་མེད་པར་རྟོགས། རྣལ་ 
འབྱོར་སྤྱོད་པས་དེ་བས་ཀྱང་ཟབ་ཏུ་རྟོགས་ཏེ། རྒྱུ་འབྲས་ཀྱི་དངོས་པོ་འཛིན་ 
པའི་བདག་ཏུ་ཡང་མེད་པར་རྟོགས། དབུ་མ་པས་རྒྱུ་དང་འབྲས་བུའི་དངོས་པོ་
རང་རིག་པའི་བདག་ཉིད་དུ་ཡང་མེད་པར་རྟོགས་པས་སྤྲོས་པ་ཉེ་བར་ཞི་བའོ། །
100

༄༅། །ཟབ་གཏེར་ཆོས་ཀྱི་མཛོད་ཁང་
དེ་ལྟར་ལམ་སྒོམ་ཚུལ་བསྟན་ནས། འབྲས་བུ་ནི། ཚོགས་ན་སྤྱོད་པ་དང་བསེ་རུ་ 
ལྟ་བུའི་རང་བྱང་ཆུབ་ཀྱི་འབྲས་བུ་ཐོབ་པ་ཡིན་ནོ། །གསུམ་པ་ནི། བྱང་ཆུབ་
སེམས་དཔའི་ཐེག་པ་ཞེས་རྒྱུའི་སྒོ་ནས་སྨོས་པ་སྟེ། འབྲས་བུ་ནི་གསང་སྔགས་དང་
བྱེ་བྲག་མེད་པས་སྔགས་ཕར་ཕྱིན་གཉིས་ཀ་ཐེག་པ་ཆེན་པོར་གཅིག་ཀྱང་། ལམ་
གྱིས་བྱེ་བྲག་ཏུ་བྱ་བའི་ཕྱིར་མཚན་ཉིད་ཀྱི་ཐེག་པ་དེ་ལ་ཞུགས་པ་རྣམས་ཀྱི་ལྟ་
བ་ནི། ཀུན་ནས་ཉོན་མོངས་པ་འཁོར་བ་རྒྱུ་འབྲས་དང་བཅས་པ་དང་། རྣམ་
པར་བྱང་བའི་ཆོས་མྱང་འདས་རྒྱུ་འབྲས་དང་བཅས་པ་དེ་ཐམས་ཅད་དོན་དམ་
པར་ནི་བདེན་པའི་རང་བཞིན་དུ་གྲུབ་པ་གང་ཡང་མེད་པ་ཡིན་ལ། དེ་ཡང་དོན་
དམ་རང་གི་ངོ་བོ་ནི་སྤྲོས་པ་དང་བྲལ་བ་ལ་བྱ་སྟེ། སྒྲ་དོན་ཡེ་ཤེས་དམ་པའི་
ཡུལ་ཡིན་པས་སམ་ཐོབ་བྱ་རྣམས་ཀྱི་ནང་ནས་དམ་པ་ཡིན་པས་དེ་སྐད་ཅེས་བརྗོད་
དེ༑ འདི་ལ་དབྱེ་ན་སྤྲོས་པ་ཕྱོགས་རེ་ཆད་པ་རྣམ་གྲངས་ཀྱི་དོན་དམ་དང་། སྤྲོས་ 
པ་མཐའ་དག་ཡོངས་སུ་ཞི་བ་རྣམ་གྲངས་མ་ཡིན་པའི་དོན་དམ་གཉིས་སུ་ཡོད་
དོ༑ ༑
ཀུན་རྫོབ་ནི་འཁྲུལ་པའི་ཤེས་པ་སྣང་བ་དང་བཅས་པ་སྟེ། ཡང་དག་པའི་དོན་ 
ལ་སྒྲིབ་པས་སམ་གློ་བུར་འཁྲུལ་པའི་བློས་བརྫབས་ཤིང་བརྟགས་ཏེ་རྣམ་པར་བཞག་
པས་དེ་སྐད་ཅེས་བརྗོད་དེ། དབྱེ་ན་ཡང་དག་དང་ལོག་པའི་ཀུན་རྫོབ་གཉིས་ 
ཡོད། ཀུན་རྫོབ་དེའི་དབང་དུ་བདེན་མེད་ཀྱི་སྣང་བ་སྒྱུ་མ་ཙམ་དུ་སྣང་སྟེ། འདིར་
ཙམ་སྒྲས་ཡང་དག་པར་གྲུབ་པ་གཅོད་དོ། །སྣང་ཙམ་པོ་དེའི་ངོར་རང་རང་གི་
བྱ་བ་བྱེད་པ་སོགས་ཀྱི་ནུས་པ་མེད་ཅེས་སྐུར་པ་གདབ་ཏུ་མི་རུང་བས་སྤྱོད་ཡུལ་ 
ཡོངས་སུ་དག་མ་དག་སོགས་སོ་སོའི་མཚན་ཉིད་མ་འདྲེས་པར་ཡོད་དེ་རང་
101

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གཞལ་བྱེད་ཐ་སྙད་ཀྱི་ཚད་མའི་ངོར་གྲུབ་པས་སོ། །དེ་ལྟར་གནས་སྐབས་ཚད་ 
མ་གཉིས་ཀྱི་ངོར་ངེས་པར་བྱ་བ་དང་། མཐར་ཐུག་སྣང་སྟོང་ཟུང་འཇུག་བདེན་
གཉིས་དབྱེར་མེད་སྤྲོས་བྲལ་མཉམ་པ་ཆེན་པོའི་ཚུལ་དུ་ལེགས་པར་གཏན་ལ་ཕབ་
ནས་སྒོམ་པའི་ལམ་བསྟན་པའི་ཕྱིར་ཤེས་རབ་ཐམས་ཅད་ཀྱི་ནང་ནས་དམ་པར་
གྱུར་ཅིང་མཐར་ཕྱིན་པ་ནི་གཉིས་སུ་མེད་པའི་ཡེ་ཤེས་ཡིན་པས། དེས་ཟིན་པའི་
སྦྱིན་སོགས་དགེ་བའི་ཆོས་བཅུ་ལ་ཕ་རོལ་དུ་ཕྱིན་པ་བཅུ་ཞེས་བྱ་སྟེ། འདི་ལ་
ཕར་ཕྱིན་གྱི་སྒྲ་ཤེས་རབ་ལས་འདས་ཏེ་ཡུལ་དུ་མ་གྱུར་པ་ནི། ཆོས་ཉིད་སྤྲོས་བྲལ་
ལ་བྱ་སྟེ་འདི་ཕ་རོལ་དུ་ཕྱིན་པས་དང༌། འདིར་འཁོར་བའི་རྒྱ་མཚོའི་ཕ་རོལ་ཏུ་
ཕྱིན་པས་དེ་སྐད་ཅེས་བརྗོད་དེ་ལམ་ལ་སྦྱར་བའི་ཚུལ་གཉིས་ཡོད་དོ། །དེ་ལྟར་
སྤྱོད་པའི་གནས་སྐབས་ཀྱི་འབྲས་བུ་ས་བཅུ་པོ་རིམ་གྱིས་བགྲོད་པའི་མཐར་མཐར་
ཐུག་གི་འབྲས་བུ་ཉན་རང་སོགས་ལས་ཁྱད་པར་དུ་གྱུར་པའི་སྟོབས་དང་མི་འཇིགས་
པ་ལ་སོགས་པའི་ཡོན་ཏན་གྱི་ཚོགས་ཐམས་ཅད་ཡོངས་སུ་རྫོགས་པའི་མཚན་
ཉིད་ཅན་གྱི་བླ་ན་མེད་པའི་བྱང་ཆུབ་ཏུ་འགྲུབ་པར་འདོད་པ་ཡིན་ནོ། །
གཉིས་པ་ལ། བསྟན་བཤད་གཉིས་ལས། དང་པོ་ནི། རྡོ་རྗེ་ཐེག་པ་དེ་ལའང་
དབྱེ་ན་རྣམ་པ་གསུམ་སྟེ། ནང་གི་ཏིང་ངེ་འཛིན་རྒྱུའི་གཙོ་བོ་ཡིན་མོད་ཀྱི་ཕྱིའི་ 
གཙང་སྦྲ་དང་དཀའ་ཐུབ་སོགས་ཀྱི་བྱ་བ་ལ་མ་ལྟོས་པར་དངོས་གྲུབ་མི་ཐོབ་པར་
འདོད་པ་བྱ་བའི་རྒྱུད་ཀྱི་ཐེག་པ་དང་། ཕྱིའི་བྱ་བ་དང་ནང་གི་ཏིང་ངེ་འཛིན་ 
གཉིས་ཀས་གྲུབ་པར་འདོད་པ་གཉིས་ཀའི་རྒྱུད་ཀྱི་ཐེག་པ་དང་། ཕྱིའི་བྱ་བ་ལ་ 
མ་ལྟོས་ཀྱང་ནང་གི་ཏིང་ངེ་འཛིན་འབའ་ཞིག་གིས་གྲུབ་པར་འདོད་པ་རྣལ་འབྱོར་
རྒྱུད་ཀྱི་ཐེག་པའོ། ། གཉིས་པ་ལ། བྱ་རྒྱུད། སྤྱོད་རྒྱུད། རྣལ་འབྱོར་རྒྱུད་ཀྱི་རྣམ་
102

༄༅། །ཟབ་གཏེར་ཆོས་ཀྱི་མཛོད་ཁ ཁང་
པར་གཞག་པ་གསུམ་ལས། དང་པོ་ནི། དེ་ལ་བྱ་བའི་རྒྱུད་ཀྱི་ཐེག་པ་ལ་ཞུགས་ 
པ་རྣམས་ཀྱི་ལྟ་བ་ནི། དོན་དམ་པར་ཆོས་ཐམས་ཅད་རང་གི་ངོ་བོ་སྐྱེ་འགག་མེད་ 
པ་ལས། ཀུན་རྫོབ་ཏུ་ལྷའི་གཟུགས་ཀྱི་སྐུར་སྒོམ་ཞིང་ཞེས་བྱང་ཆུབ་ཀྱི་སེམས་ 
དང་དེ་ཉིད་གསུམ་དང་ལྡན་པ་ནི་དངོས་གྲུབ་ཀྱི་སྣོད་དུ་བཤད་དོ། །དེ་ལ་དེ་ 
ཉིད་གསུམ་ནི། བདག་གི་དེ་ཁོ་ན་ཉིད་དང། ལྷའི་དེ་ཁོ་ན་ཉིད་དང་། བཟླས་ 
བརྗོད་ཀྱི་དེ་ཁོ་ན་ཉིད་དེ། དེ་གསུམ་གྱིས་རིམ་པར་འཁོར་བའི་ཆོས་ཀྱི་རང་ 
བཞིན་དང་། མྱ་ངན་ལས་འདས་པའི་མཚན་ཉིད་དང་། དེ་སྒྲུབ་པའི་ཐབས་ཀྱི་ 
མཚན་ཉིད་རྣམས་བསྡུས་པ་སྟེ། དེ་ལ་བདག་གི་དེ་ཁོ་ན་ཉིད་ཕུང་ལྔའི་དོན་བློས་ 
རྣམ་པར་མ་ཕྱེ་ཙམ་ནི་བདག་ཡིན་ལ། དེའི་དེ་ཉིད་ནི་ཉན་ཐོས་དང་སྒོ་བསྟུན་
ན༑ མུ་སྟེགས་པས་བརྟགས་པའི་བདག་དང་བདག་གི་དང་རྟག་ཆད་སོགས་ཀུན་ 
ཏུ་བརྟགས་པས་སྟོང་པ། ཕུང་སོགས་ཀྱི་ཆོས་ཙམ་མེད་པར་སྐུར་བ་གདབ་ཏུ་ 
མི་རུང་བའོ། །
རྣལ་འབྱོར་སྤྱོད་པས་ནི། ཉན་ཐོས་ཀྱིས་བརྟགས་པའི་གཟུང་འཛིན་ཀུན་བརྟགས་ 
ཀྱིས་སྟོང་པ། སེམས་དང་སེམས་བྱུང་རང་རིག་པ་ཙམ་མེད་པར་སྐུར་པ་གདབ་ 
ཏུ་མི་རུང་བ་ཙམ་མོ། །དབུ་མ་པས་ནི། སེམས་ཙམ་པས་རྣམ་པར་མི་རྟོག་པའི་ 
ཡེ་ཤེས་དོན་དམ་པར་ཡོད་པར་བརྟགས་པས་ཀྱང་སྟོང་སྟེ་སྤྲོས་པའི་མཚན་མ་
ཐམས་ཅད་ཡོངས་སུ་ཞི་བ་ཉིད་དུ་འདོད་པའོ། །ལྷའི་དེ་ཁོ་ན་ཉིད་ནི་ཆོས་ཉིད་
དང་སྒྲ་ལ་སོགས་པ་གསང་སྔགས་ཀྱི་དངོས་པོ་ལྷ་དྲུག་ཏུ་གྲགས་པ་རྣམས་ཏེ། དེ་
ཡང་བདག་གི་དེ་ཁོ་ན་ཉིད་གསེར་གྱི་གླེགས་མ་ལྟ་བུ་ལ། ལྷའི་དེ་ཉིད་དངུལ་
ཆུ་ཞུན་མ་ལྟ་བུས་བགོས་ཏེ་སླར་བསྒོམ་པར་བཞེད་དོ། །བཟླས་བརྗོད་ཀྱི་དེ་ཁོ་
103

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ན་ཉིད་ནི་དེ་ཉིད་གསུམ། གཟུགས་བརྙན་ཆེན་པོ་གསུམ། དམིགས་པ་གསུམ། 
ཡན་ལག་བཞི་ལྡན་ཏེ། དེ་ལ་དེ་ཉིད་གསུམ་ནི་ཡེ་ཤེས་མིང་གཟུགས་གསུམ་ཏེ། 
དེ་ཡང་དོན་དམ་པར་ལྷའི་ཆོས་ཉིད་དག་པ་དང་བདག་གི་ཆོས་ཉིད་མ་དག་པ་
གཉིས་རང་བཞིན་བྱེ་བྲག་མེད་པར་རྟོགས་ནས། དེ་བཞིན་དུ་སྒོམ་པ་སྟེ། ལྷའི་
ཡེ་ཤེས་རང་རིག་དག་པ་དང་བདག་གི་ཤེས་པ་རང་རིག་མ་དག་པ་གཉིས་རང་
བཞིན་དབྱེར་མེད་པ་དང་། དེ་བཞིན་དུ་ལྷའི་སྐུ་དང་གསུང་ཁྱད་པར་དུ་འཕགས་ 
པར་སྣང་བ་དང་། རང་གི་ལུས་དང་ངག་ཁྱད་པར་ཅན་མིན་པར་སྣང་བའང་ 
བྱེ་བྲག་མེད་པར་ཤེས་ཏེ། དེ་ལ་བརྟེན་ནས་ཀུན་རྫོབ་ཏུའང་ལྷར་བསྒྱུར་ཞིང་ 
བསྐྱེད་དེ་བསྒོམས་པས། འཁྲུལ་པ་དག་པ་ཉིད་འབྲས་བུའི་ངོ་བོར་ལྟར་གྲུབ་པར་ 
ལྟ་བའོ། །གཟུགས་བརྙན་ཆེན་པོ་གསུམ་ནི། ཚུལ་དེ་དང་མཐུན་པར་བསྒོམ་པ་ 
སྟེ་སྐུ་མཚན་དཔེར་གསལ་བ་སྐུའི་གཟུགས་བརྙན། དེའི་ཐུགས་ཀར་བྱང་ཆུབ་ 
སེམས་ཀྱི་རྟགས་ཟླ་དཀྱིལ་བསྒོམ་པ་ཐུགས་ཀྱི་གཟུགས་བརྙན། དེ་ལ་སྙིང་པོ་ 
བཀོད་པ་གསུང་གི་གཟུགས་བརྙན་ནོ། །
དམིགས་པ་གསུམ་ནི་བཟླས་བརྗོད་ཀྱི་དུས་སུ་ཡེ་ཤེས་སེམས་དཔའ་མདུན་དུ་ 
དམིགས་པ་ལ། གཟུགས་བརྙན་གསུམ་པོ་དེ་ཀུན་ཀྱང་དམིགས་པར་བྱ་བ་ཡིན་ 
པས་དམིགས་པ་གསུམ་མོ། །ཡན་ལག་བཞི་ནི། དམིགས་པ་གསུམ་བདག་དམ་ 
ཚིག་སེམས་དཔའ་ཟློས་པ་པོ་དང་བཞི་ཆར་ཡང་བཟླས་བརྗོད་ཀྱི་ཡན་ལག་རེ་ 
རེ་ཡིན་པས་བཞིའོ། །དམིགས་པ་གཉིས་དང་ཡན་ལག་གསུམ་སོགས་དེ་ཡིས་ 
བསྡུས་པར་ཟད་དོ། །དེས་ན་རང་ཉིད་ལྷར་མིན་ཀྱང་རྒྱུ་རྐྱེན་གྱིས་ནམ་ཞིག་འགྱུར་ 
སྣང་བས་རྒྱུད་དེ་ལྷར་ལྟ་བའོ། །དེའི་གྲོགས་སུ་རིགས་གསུམ་གང་ལ་མོས་པའི་
104

༄༅། །ཟབ་གཏེར་ཆོས་ཀྱི་མཛོད་ཁང་།
སྐུའི་གཟུགས་བརྙན་བྲིས་སམ་བླུགས་མ་དང་། རིགས་གསུམ་ཐུགས་ཀྱི་གཟུགས་ 
བརྙན་ནམ་མཚན་མ་དང་སྟེ། འཆིང་བ་དམ་ཚིག་གི་ཕྱག་རྒྱ། འཛིན་པ་དམ་ 
ཚིག་གི་ཕྱག་རྒྱ། བསམ་པ་དམ་ཚིག་གི་ཕྱག་རྒྱ་གསུམ་ལས། དང་པོ་རྣལ་ 
འབྱོར་པས་རྡོར་དྲིལ། གཉིས་པ་ཡེ་ཤེས་སེམས་དཔའི་ཐུགས་མཚན་པདྨ་རྡོ་རྗེ་ 
རལ་གྲི་སོགས། གསུམ་པ་དམ་ཡེའི་ཐུགས་མཚན་བསྒོམ་པ་ལ་བྱའོ། །གསུང་གི་ 
གཟུགས་བརྙན་བཟླས་བརྗོད་དང་སྟེ། འདི་ལ་ངེས་པ། བར་མ་ཆད་པ། ཚང་བ་ 
གསུམ། དང་པོ་ཇི་ལྟར་དམ་བཅས་པ་ལྟར། གཉིས་པ་བཟླ་ཚེ་གཡལ་ལུ་མི་ 
ཚིག་སོགས་ཀྱི་སྐྱོན་མེད་པ། གསུམ་པ་གྲངས་མཐར་ཕྱིན་པའོ། །ཕྱིའི་སྤྱོད་ལ 
ཕྱི་ནང་གི་ཁྲུས་སོགས་སྤྱོད་ཡུལ་དག་པའི་གཙང་སྦྲ་དང་། བྱ་བ་དང་འཇུག་
པའི་དུས་ཚིག་དང་། གཟའ་ཕུར་བུ་སོགས་དང་རྒྱུ་སྐར་རྒྱལ་ལ་སོགས་རྩིས་ཀྱི་ 
ལ་ཉེ་ཐམས་ཅད་པ་གཙོ་བོར་ཕྱིའི་ཡོ་བྱད་དང་། རྒྱུ་ལྟ་བ་དང་རྐྱེན་ཕྱི་ནང་གི་ 
ཡོ་བྱད་སོགས་ཚོགས་པའི་མཐུ་ལས་དངོས་གྲུབ་འགྲུབ་པར་འདོད་པའོ། ། 
འདིར་དོན་དམ་སྐྱེ་འགག་མེད་པ་དང་། ཀུན་རྫོབ་ཏུ་ལྷར་བསྒོམ་པའི་ཚུལ་སོ་ 
སོ་ཙམ་བསྟན་གྱིས། ཀུན་རྫོབ་ཀྱི་སྤྱོད་ཡུལ་ལ་དག་མ་དག་ཇི་ལྟར་བལྟ་བའི་ཚུལ་ 
དང་། འབྲས་བུའི་ཁྱད་པར་དག་ནི་མ་གསུངས་ཏེ། འདིའི་དགོངས་པ་ནི། ཀུན་ 
རྫོབ་ཏུ་ལྷར་བསྒོམ་མོ་ཞེས་གསུངས་པ་ཉིད་ཀྱིས། ཀུན་རྫོབ་ཏུ་ལྷར་བལྟའོ་ཞེས་
སྨོས་མི་དགོས་ཏེ། ལྟ་བས་ཇི་ལྟར་བཅད་པ་བཞིན་དུ་ཏིང་ངེ་འཛིན་གྱིས་གོམས་ 
པར་བྱེད་པ་ཡིན་ཏེ། གང་གི་ཕྱིར་ལྟ་བ་དང་སྒོམ་པ་ནི་འགལ་དུ་མི་རུང་སྟེ། རིག་ 
པ་དང་རྐང་པར་ལྡན་དགོས་པའི་ཕྱིར་དང༌། གསང་སྔགས་ཀྱི་གཞུང་དམིགས་ 
པ་རྣམ་པར་དག་པའི་སྤྱོད་ཡུལ་ཅན་ཡིན་པའི་ཕྱིར་རོ། །གྲུབ་པའི་འབྲས་བུ་ནི།
105

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཐུན་མོང་གི་ལས་དང་དངོས་གྲུབ་དག་མི་མཐུན་ཡང་། མཆོག་གི་དངོས་གྲུབ་ 
བླ་ན་མེད་པའི་བྱང་ཆུབ་མཚུངས་པས་གུད་དུ་མ་སྨོས་སོ། །གཉིས་པ་ནི། གཉིས་ 
ཀའི་རྒྱུད་ཀྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི་དོན་དམ་པར་སྐྱེ་འགག་མེད་
པ་ལས་ཀུན་རྫོབ་ཏུ་ལྷའི་གཟུགས་ཀྱི་སྐུར་བསྒོམ་ཞིང་དེ་ཉིད་རྣམ་པ་བཞི་དང་
ལྡན་པར་བསྒོམ་པའི་ཏིང་ངེ་འཛིན་ཞེས་བདག་གི་དེ་ཁོ་ན་ཉིད་དང་། ལྷའི་དེ་
ཁོ་ན་ཉིད་དང་། ཏིང་ངེ་འཛིན་གྱི་དེ་ཁོ་ན་ཉིད། བཟླས་པའི་དེ་ཁོ་ན་ཉིད་བཞི། 
དང་པོ་ནི་བདག་དམ་ཚིག་པར་བསྐྱེད་པའོ། །གཉིས་པ་ཡེ་ཤེས་པ་སྤྱན་དྲངས་ 
ནས་སྨིན་ཐད་བཞུགས་པའོ། །གསུམ་པ་ནི། བདག་མདུན་གྱི་ཐུགས་ཀ་ན་ཟླ་བ་ 
དང་ཡིག་འབྲུ་བཀླག་སྔགས་བཀོད་པའོ། །བཞི་པ་ནི་དབུགས་དང་སྤྲད་དེ་ཕར་ 
འཕྲོས་ཐུགས་དམ་བསྐུལ། ཚུར་བྱུང་དངོས་གྲུབ་སྩོལ་བའི་དམིགས་པ་དང་བཅས་ 
སྐྱོན་བཅུ་སྤང་ལ་བཟླས་པའོ། །ནང་གི་ཏིང་འཛིན་དེ་དང་། ཕྱིའི་ཡོ་བྱད་དང་
རྒྱུ་རྐྱེན་ཚོགས་པ་དང་དམ་ཚིག་མ་ཉམས་པ་ལ་སྩོགས་པ་གཉིས་ཀ་བསྟེན་པ་
ལས་ཐུན་མོང་གི་གྲུབ་པ་དང་མཆོག་གི་རིགས་བཞི་རྡོ་རྗེ་འཆང་གི་ས་འགྲུབ་པར་
འདོད་པའོ། །
གསུམ་པ་ལ་བསྟན་བཤད་གཉིས་ཀྱི། དང་པོ་ནི། ཆོས་ཉིད་ཀྱི་དོན་ལ་རེག་
པ་རྣལ་འབྱོར་རྒྱུད་ཀྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི་རྣམ་པ་གཉིས་ཏེ།
ཀུན་རྫོབ་ཏུ་བདག་དང་སངས་རྒྱས་མཉམ་པར་མི་ལྟ་བ་དང་། སྤྱོད་པ་མཉམ་
པའི་བརྟུལ་ཞུགས་དང་དུ་མི་ལེན་པ་ནི་རྣལ་འབྱོར་ཕྱི་པ་སྟེ་བསྲུང་མེད་ཀྱི་དམ་
ཚིག་ཉམས་སུ་ལེན་མི་ནུས་པར་ཐུན་མོང་གི་སྡོམ་པ་རྣམས་དང་མ་བྲལ་བས་སམ་
སྒོ་གསུམ་གསང་གསུམ་དུ་སྒོམ་ནས་མི་མཐུན་པའི་ཕྱོགས་ཀྱི་དབང་དུ་མི་འགྱུར་
106

༄༄༅། །ཟབ་གཏེར་ཆོས་ཀྱི་མཛོད་ཁང་།
བས་ན་ཐུབ་པ་རྒྱུད་ཀྱི་ཐེག་པ་དང༌། གོང་ལས་བཟློག་སྟེ་རྣལ་འབྱོར་ནང་པ་
ཅིར་སྣང་བདེ་བ་ཆེན་པོར་དབང་སྒྱུར་བའི་ཐབས་མཁས་ཀྱི་རྒྱུད་ཀྱི་ཐེག་པའོ། །
གཉིས་པ་ལ་རྣལ་འབྱོར་ཕྱི་རྒྱུད་དང་། བླ་མེད་རྒྱུད་ཀྱི་རྣམ་གཞག་གཉིས། དང་
པོ་ནི། དེ་ལ་རྣལ་འབྱོར་ཕྱི་བ་ཐུབ་པའི་རྒྱུད་ཀྱི་ཐེག་པ་ལ་ཞུགས་པ་རྣམས་ཀྱི་ 
ལྟ་བ་ནི། ཀྲི་ཡ་ལྟར་ཕྱིའི་ཡོ་བྱད་ལ་གཙོ་བོར་མི་འཛིན་པར་དོན་དམ་པར་སྐྱེ་ 
འགག་མེད་པའི་རང་བཞིན་སྣང་ཆར་ཤར་བ་ལྷ་དང་ལྷ་མོ་དང་། སྒོམ་པ་ལྟ་བ་ 
དེ་དང་རྣམ་པ་འདྲ་བའི་རྒྱུད་ཡོངས་སུ་དག་པའི་ཏིང་ངེ་འཛིན་གྱིས་འཕགས་ 
པའི་གཟུགས་ཀྱི་སྐུ་ཞེས། དོན་དམ་པའི་ལྷ་དང་། སེམས་པའི་བྱེ་བྲག་གི་ལྷ་ 
གཉིས་ནི། དོན་དམ་པ་དང་། ཀུན་རྫོབ་ཀྱི་སྣང་ཆའི་ལྷ་གཉིས་ཡིན་ལ། དེའི་ 
ཆར་གཏོགས་པའི་རྒྱུ་མཐུན་པའི་ལྷར་བསྒོམ་པ་དམ་ཚིག་ཅན་གྱི་སྐྱེ་བོས་བཏགས་ 
པའི་ལྷ་སྟེ། དེ་ལྟར་གོམས་ན་བདེན་གཉིས་ལྷའི་རང་བཞིན་ཡིན་ཚུལ་མངོན་དུ་ 
གྱུར་པར་བྱེད་པའི་ཏིང་ངེ་འཛིན་ལ་ཡང་མངོན་བྱང་ལྔ་དང་ཆོ་འཕྲུལ་ཆེན་པོ་ 
བཞིའི་སྒོ་ནས་བསྐྱེད་ཅིང་ཕྱག་རྒྱ་བཞི་དང་ལྡན་པར་བྱ་སྟེ། སྐུ་ཕྱག་རྒྱ་ཆེན་པོ་ 
སྐུ་དངོས་དང་། དེའི་རྒྱུ་ཡིག་འབྲུ་དང་ཕྱག་མཚན་སོགས་སོ། ། 
གསུང་ཆོས་ཀྱི་ཕྱག་རྒྱ་ལྗགས་སྟེང་རྡོ་རྗེ་རྩེ་ལྔ་སོགས་བསྒོམ་པ། ཐུགས་དམ་
རྒྱ་ལ་འཛིན་འཆང་གཉིས་ལས། འཛིན་པ་ཡེ་ཤེས་ལྔ་ཐུགས་སུ་ཆུད་པའི་རྟགས་ 
རྡོ་རྗེ་རྩེ་ལྔ་སོགས་རྣམ་པ་དང་། འཆང་བ་རྡོར་དྲིལ། ཕྲིན་ལས་ལས་རྒྱ་ཐུགས་
ཀར་ཟླ་སྟེང་རྡོ་རྗེ་རྒྱ་གྲམ་ལས་འོད་ཟེར་འཕྲོ་འདུས་འཕགས་པ་སྤྱན་དྲངས་པ་
འགྲོ་བའི་དོན་བྱེད་པ་སོགས་ཏེ་དེ་དག་གིས་བདག་ཉིད་ཆེན་པོ་རྣམས་ཀྱི་སྐུ་གསུང་
ཐུགས་ཕྲིན་ལས་དང་བཅས་པའི་ངང་ཚུལ་ལས་མི་འདའ་ཞིང་བརྩོན་པར་བྱེད་
107

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པའམ། དེ་དང་ངོ་བོ་གཅིག་པར་རྒྱས་འདེབས་པའི་ཚུལ་གྱིས་བསྒོམས་པའི་ནང་ 
གི་རྣལ་འབྱོར་གཙོ་བོར་བྱས་པ་ལས། ཐུན་མོང་དང་མཆོག་གི་དངོས་གྲུབ་འགྲུབ་ 
པར་འདོད་པའོ། །གཉིས་པ་ལ། བསྟན་བཤད་གཉིས་ལས། དང་པོ་ནི། རྣལ་ 
འབྱོར་ནང་པ་ཐབས་ཀྱི་རྒྱུད་ཀྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི་རྣམ་པ་གསུམ་ 
སྟེ༑ ཐབས་བསྐྱེད་པ་གཙོ་བོར་སྟོན་པ་བསྐྱེད་པའི་ཚུལ་མ་ཧཱ་ཡོ་ག་དང་། ཤེས་ 
རབ་རྫོགས་རིམ་ཤས་ཆེར་སྟོན་པ་རྫོགས་པའི་ཚུལ་ཨ་ནུ་ཡོ་ག་དང་། གཉིས་མེད་
ཟུང་འཇུག་གཙོ་བོར་སྟོན་པ་ཨ་ཏི་རྫོགས་པ་ཆེན་པོའི་ཚུལ་ལོ། །
གཉིས་པ་ལ། ཚུལ་གསུམ་སྤྱིར་བཤད་པ་དང་། དེ་ལ་འཇུག་པའི་སྒོ་བྱེ་བྲག་ 
ཏུ་བཤད་པ་གཉིས་ལས། དང་པོ་ལ། བསྐྱེད་པ་དང་། རྫོགས་པ་དང་། རྫོགས་ 
པ་ཆེན་པོའི་ཚུལ་གསུམ་ལས། དང་པོ་ནི། དེ་ལ་བསྐྱེད་པའི་ཚུལ་ནི། ནང་རྒྱུད་ 
གསུམ་པོ་འདི་དག་གིས་བསྐྱེད་ན་ནི་ལྷ་ཡིན་ལ། མ་བསྐྱེད་ན་ལྷར་མི་ལྟ་བ་མ་
ཡིན་ཏེ། རྒྱུ་འབྲས་དབྱེར་མེད་པར་ལྷུན་གྱིས་གྲུབ་པའི་དཀྱིལ་འཁོར་དུ་ལྟ་བར་ 
མཐུན་པས་སོ། །འོན་ཀྱང་ཏིང་ངེ་འཛིན་གྱིས་རྩལ་སྦྱང་བ་ལ་རིམ་གྱིས་སྦྱང་བར་ 
བྱ་བ་ཙམ་དུ་ཟད་དོ། །དེ་ལ་ཆོས་ཐམས་ཅད་གཟུགས་བརྙན་གྱི་དཀྱིལ་འཁོར་ 
དུ་སངས་རྒྱས་པར་ལྟ་བ་ལ། རང་བཞིན་གྱི་སངས་རྒྱས་དང་། རྟོགས་པའི་སངས་ 
རྒྱས་དང༌། གྲུབ་པའི་སངས་རྒྱས་གསུམ། དང་པོ་སེམས་ཅན་རྣམས་ཏེ། དེ་ 
ལའང་། སྐྱེ་བ་རྒྱུའི་སངས་རྒྱས། སྐྱེ་བ་རྟེན་པའི་སངས་རྒྱས། སྐྱེ་བ་མངོན་པར་ 
གྲུབ་པའི་སངས་རྒྱས་སོ། །དེའི་དང་པོ་ལུས་འགྲུབ་པའི་རྒྱུ་ཁུ་རྡུལ་སེམས་གསུམ།
གཉིས་པ་ཕ་མ་གཉིས་ཀྱི་ལུས་སེམས་ཀྱི་ཁམས་ཐམས་ཅད། གསུམ་པ་རང་གི་ 
ལུས་མངོན་པར་གྲུབ་པའི་སྐབས་ཏེ། དེ་གསུམ་པོ་ཀུན་ཏུ་རང་བཞིན་གྱིས་སངས་
108

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱས་པའོ། །གཉིས་པ་རྟོགས་པའི་སངས་རྒྱས་ནི་རིག་འཛིན་གྱི་ས་ལ་གནས་པ་ 
རྣམས་སོ། །གསུམ་པ་གྲུབ་པའི་སངས་རྒྱས་ནི་དེ་ཉིད་མངོན་དུ་གཟིགས་པའོ། ། 
འདི་རྣམས་ཀྱང་རང་བཞིན་དང་གནས་སྐབས་ཀྱི་བྱེ་བྲག་ཏུ་འདོད་དོ། །དེས་ན་
སངས་མ་རྒྱས་པའི་ཆོས་མ་དམིགས་ཀྱང་། མ་རྟོགས་པ་རྟོགས་པར་བྱ་བ་དང་། 
མ་གོམས་པ་གོམས་པར་བྱ་བའི་ཕྱིར། སངས་རྒྱས་ཀྱི་ས་གསུམ་ལ་བློ་སྦྱང་བར་ 
འདོད་དེ། དེ་ཡང་ཀུན་ཏུ་འོད་ཀྱི་ས་ལ་བློ་སྦྱང་བའི་ཕྱིར་དེ་བཞིན་ཉིད་ཀྱི་
ཏིང་ངེ་འཛིན་རྣམ་པར་མི་རྟོག་པ་སྒོམ་པ་དང་། པདྨ་ཅན་གྱི་ས་ལ་གོམས་པར་
བྱ་བའི་ཕྱིར་ཀུན་ཏུ་སྣང་བའི་ཏིང་ངེ་འཛིན་ཤེས་རབ་དང་སྙིང་རྗེ་འབྲེལ་བ་དང་།
ཡི་གེ་འཁོར་ལོ་ཚོགས་ཆེན་གྱི་ས་ལ་གོམས་པར་བྱ་བའི་ཕྱིར་རྒྱུའི་ཏིང་ངེ་འཛིན་
ཡིག་འབྲུ་བསྒོམ་པ་སྟེ་ཏིང་ངེ་འཛིན་རྣམ་པ་གསུམ་རིམ་གྱིས་བསྐྱེད་དེ། དེ་གོམས་
པ་ན་རྟེན་དང་བརྟེན་པའི་དཀྱིལ་འཁོར་རིམ་གྱིས་བཀོད་ཅིང་བསྒོམས་པས་འགྲུབ་
པར་འདོད་པའོ། །
གཉིས་པ་ནི། རྫོགས་པའི་ཚུལ་ཨ་ནུ་ཡོ་ག་ནི། རྣལ་འབྱོར་རྒྱུད་ཀྱི་གཞུང་ 
ལས་གྲགས་པའི་སྒོམ་ཞིང་ཉམས་སུ་བླང་བར་བྱ་བའི་དོན་ཐམས་ཅད། བྱང་ཆུབ་ 
སེམས་ཀྱི་རང་བཞིན་རིག་པ་སྐད་ཅིག་མ་གཅིག་ལ་རྫོགས་པར་གསལ་བར་སྒོམ་
ནུས་པའི་དབང་དུ་གསུངས་པ་སྟེ། དེ་ཡང་གཉིས་ལས་མ་གཡོས་བཞིན་དུ་གཅིག་ 
ཏུ་གསལ། གཅིག་ཏུ་དབྱེར་མེད་བཞིན་དུ་གསུམ་དུ་མ་འདྲེས་པ་སྟེ། རྒྱ་མཚོ་ 
ལ་གཟའ་སྐར་ཤར་བའམ། རྫུ་འཕྲུལ་ཅན་གྱི་སྤྱོད་ལམ་བཞི་དུས་གཅིག་ཏུ་ 
སྟོན་པ་བཞིན་ནོ། །དེ་ལ་དོན་དམ་པར་སྐྱེ་འགག་མེད་པའི་རང་བཞིན་དུ་ལྷུན་ 
གྱིས་གྲུབ་པའི་གཟུགས་བརྙན་གྱི་དཀྱིལ་འཁོར་ལྷ་དང་ལྷ་མོ་ཡི་རང་བཞིན་སྣང་
109

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྲིད་ཐམས་ཅད་སངས་རྒྱས་པའི་དགོངས་དོན་ལས་མ་གཡོས་པ་དང་གཅིག 
མཐའ་གང་དུ་ཡང་རྣམ་པར་མི་རྟོག་པའི་དོན་དབུ་མ་ཆོས་ཀྱི་དབྱིངས་ལས་ཀྱང་
མ་གཡོས་པ་གཉིས་ནི་མ་གཡོས་པ་གཉིས་ཞེས་བྱ་ལ། དེ་ལས་མ་གཡོས་བཞིན་
དུ་ཀུན་རྫོབ་ཏུ་ཕུང་ཁམས་སྐྱེ་མཆེད་ཐམས་ཅད་ལྷག་པའི་ཏིང་ངེ་འཛིན་གྱིས་
དཀྱིལ་འཁོར་འཕགས་པའི་གཟུགས་ཀྱི་སྐུའང་གསལ་བར་བསྒོམས་པ་ནི། གསལ་
བ་གཅིག་ཅེས་བྱ་ཞིང་། ཅིར་སྣང་ཅི་བསྒོམ་ཐམས་ཅད་ཆོས་ཉིད་བྱང་ཆུབ་སེམས་
སྐྱེ་འགག་མེད་པའི་དབྱིངས་སུ་མཉམ་པ་ནི་གཅིག་ཏུ་དབྱེར་མེད་ཅེས་བྱ་ལ། མ་
འདྲེས་པ་གསུམ་ནི། ཐམས་ཅད་ལྷུན་གྱིས་གྲུབ་པའི་དཀྱིལ་འཁོར་དུ་བསྒོམ་
པའང་ཏིང་ངེ་འཛིན་གཞན་དང་མ་འདྲེས། ལྷག་ཏིང་གི་དཀྱིལ་འཁོར་དུ་སྐུ་
མདོག་ཕྱག་མཚན་སོགས་གསལ་བ་ཡང་གཞན་དང་མ་འདྲེས། གཙོ་གཟུང་འཁོར་
གྱི་དཀྱིལ་འཁོར་དང་བཅས་པ་སོ་སོར་མ་འདྲེས་པར་བྱང་ཆུབ་སེམས་ཀྱི་རང་
བཞིན་རིག་པ་སྐད་ཅིག་མ་གཅིག་ལ་གསལ་བ་སྟེ། དེ་ལྟར་སྒོམ་པས་འགྲུབ་བོ། །
དེ་ཡང་བཙལ་མེད་ལྷུན་གྱིས་གྲུབ་པར་སྦྱོར་ནུས་ཤིང་། ཕྱོགས་དུས་མཉམ་པ་
ཉིད་དུ་སྦྱོར་ནུས་ན་ནི་རྫོགས་ཆེན་དང་ཁྱད་མེད་ཀྱང་། འདིར་སྦྱོར་བ་རྩོལ་བ་
དང་བཅས་པ་དང༌། རིག་པ་ཕྱོགས་སུ་སྦྱོར། སྐད་ཅིག་མ་དུས་སུ་སྦྱོར་ཏེ་སྐད་ 
ཅིག་ལ་དོན་ཐམས་ཅད་རྫོགས་པར་སྦྱར་རོ། །
བསྐྱེད་རྫོགས་འདི་གཉིས་ཀྱི་སྐབས་སུ་ལམ་སྒོམ་ཚུལ་ཙམ་ལས། སྤྱིའི་ལྟ་བ་ 
དང་འབྲས་བུའི་ཁྱད་པར་མ་གསུངས་པ་ནི། དགོངས་པ་གོང་དུ་བསྟན་པ་ལྟར། 
དོན་དམ་པར་སྐྱེ་འགག་མེད་པ་དང་། ཀུན་རྫོབ་སྒྱུ་མ་ཡོངས་སུ་དག་པའི་ལྷའི་ 
དཀྱིལ་འཁོར་དུ་ལྟ་བ་དང་། བདེན་གཉིས་དབྱེར་མེད་པར་ལྟ་བ་དང་། འབྲས་
110

༄༅། །ཟབ་གཏེར་ཆོས་ཀྱི་མཛོད་ ཁང་
བུ་བླ་མེད་ཀྱི་བྱང་ཆུབ་ལ་ཐེག་ཆེན་ཐམས་ཅད་ཁྱད་མེད་པས་དབྱེ་མི་དགོས་སོ་ 
ཞེས་དགོངས་པའོ། ། གསུམ་པ་རྫོགས་པ་ཆེན་པོའི་ཚུལ་ནི། དེ་ལ་རྫོགས་པ་ 
ཆེན་པོ་ནི་དོན་དང་ཚུལ་གཉིས་ལས། དོན་ནི་ཆོས་ཐམས་ཅད་རང་བྱུང་གི་ཡེ་ 
ཤེས་བྱང་ཆུབ་ཀྱི་རང་བཞིན་དུ་བསྟན་པ་ཡིན་ལ། ཚུལ་ནི་དེ་ལ་འཇུག་པའི་ཐབས་
དང་སྒོ་སྟེ། དེ་གཉིས་མདོར་བསྟན་པར་དགོངས་ནས། འཇིག་རྟེན་དང་འཇིག་
རྟེན་ལས་འདས་པའི་ཆོས་ཀུན་རྫོབ་དང་དོན་དམ་རང་མཚན་དང་སྤྱི་མཚན།
དཀར་པོ་དང་ནག་པོ་སོགས་འདི་དང་འདིའོ་ཞེས་དབྱེ་བ་ཇི་སྙེད་པ་ཐམས་ཅད་
རྣམ་དབྱེར་མེད་པར་ཏེ་གང་དུ་དབྱེར་མེད་ན། སྐུ་གསུང་ཐུགས་ཀྱི་དཀྱིལ་འཁོར་
གྱི་རང་བཞིན་དུ་དབྱེར་མེད་དེ་དཔེར་ན་འཇིག་རྟེན་ཕལ་པ་དང་། ཕྱི་རོལ་མུ་
སྟེགས་ཅན་གྱིས་རྣམ་པར་གཞག་པའི་ཐ་སྙད་ཀྱི་མཚན་ཉིད་ཐམས་ཅད་དང་། གང་
ཟག་གི་མཚན་ཉིད་ཐམས་ཅད་ཀྱང་། སངས་རྒྱས་པའི་ཆོས་སུ་བསྡུས་ཏེ་བསྟན་
པ་བཞིན་ནོ། །
ཇི་ལྟར་དབྱེར་མེད་ན། དེའི་རང་བཞིན་ཡེ་ནས་ཡིན་པར་རྟོགས་ནས་བསྒོམ་ 
པ་ཡིན་པའི་ཕྱིར་ཏེ་ཞེས་ཚུལ་མདོར་བསྟན་ནས། དེ་ཡང་རྒྱུད་གསང་བ་སྙིང་པོ་ 
ལས། སྐུ་གསུང་ཐུགས་རྡོ་རྗེའི་རང་བཞིན་ཡིན་པས་རྡོ་རྗེའི་སྒྲས་བསྟན་ཏེ། རྡོ་ 
རྗེ་ཕུང་པོའི་ཡན་ལག་ནི། །རྫོགས་པའི་སངས་རྒྱས་ལྔ་རུ་གྲགས། །སྐྱེ་མཆེད་ 
ཁམས་རྣམས་མང་པོ་ཀུན། །བྱང་ཆུབ་སེམས་དཔའི་དཀྱིལ་འཁོར་ཉིད། །ས་ཆུ་ 
སྤྱན་དང་མཱ་མ་ཀཱི། །མེ་རླུང་གོས་དཀར་སྒྲོལ་མ་སྟེ། །ནམ་མཁའ་དབྱིངས་ཀྱི་ 
དབང་ཕྱུག་མ། །སྲིད་གསུམ་ཡེ་ནས་རྣམ་པར་དག །ཅེས་འབྱུང་སྟེ། དེའི་དོན་ 
སློབ་དཔོན་གྱིས་རྣམ་པར་སྦྱར་བར་མཛད་པ། འཁོར་བ་དང་མྱ་ངན་ལས་འདས་
111

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པའི་ཆོས་ཐམས་ཅད་རིག་པ་བྱང་ཆུབ་སེམས་ཀྱི་རང་བཞིན་ཡིན་པས། ཡེ་ནས་
མ་སྐྱེས་ལ་སྐྱེ་མེད་སྟོང་པ་ཆེན་པོར་གནས་བཞིན་སྣང་ཆ་རྣམས་འགགས་མེད་
དུ་ཤར་བའི་ས་སོགས་རང་རང་གི་བྱ་བ་བྱེད་ནུས་པའི་སྒྱུ་མ་རྣམས། བདེ་བར་
གཤེགས་པ་ཡབ་ཡུམ་བཅུ་དང་སེམས་དཔའ་སེམས་མ་ལ་སྩོགས་པའི་རང་བཞིན་
ལམ་གྱིས་བཅོས་ཤིང་བསྒྱུར་བ་ལྟ་བུ་མ་ཡིན་པར་ཡེ་ནས་ཡིན་པའི་ཕྱིར། ཆོས་ 
ཐམས་ཅད་རང་བཞིན་གྱི་མྱ་ངན་ལས་འདས་པ་སྟེ། ས་སོགས་འབྱུང་བ་ཆེན་པོ་ 
ལྔ་ནི་ཡུམ་ལྔའི་རང་བཞིན་ཏེ་ས་སངས་རྒྱས་སྤྱན་མ། ཆུ་མཱ་མ་ཀཱི །མེ་གོས་དཀར་ 
མོ༑ རླུང་དམ་ཚིག་སྒྲོལ་མ། ནམ་མཁའ་དབྱིངས་ཕྱུག་མའོ། ། 
དེ་བཞིན་དུ་ཕུང་པོ་ལྔ་ནི་རིགས་ལྔའི་སངས་རྒྱས་ཏེ། རྣམ་ཤེས་མི་བསྐྱོད་པ། 
ཚོར་བ་རིན་འབྱུང་། འདུ་ཤེས་སྣང་མཐའ། འདུ་བྱེད་དོན་གྲུབ། གཟུགས་རྣམ་ 
སྣང་ངོ༌། །རྣམ་པར་ཤེས་པ་བཞི་ནི་བྱང་ཆུབ་སེམས་དཔའ་བཞིའི་རང་བཞིན་ 
ཏེ༑ མིག་ཤེས་ས་སྙིང་། རྣ་ཤེས་ཕྱག་རྡོར། སྣ་ཤེས་ནམ་སྙིང༌། ལྕེ་ཤེས་སྤྱན་ རས་
གཟིགས་སོ། །ཡུལ་བཞི་ནི་ཤེས་བཞིར་དགྱེས་བསྐྱེད་མཛེས་པའི་ལྷ་མོ་བཞིའི་ 
རང་བཞིན་ཏེ། གཟུགས་སྒེག་མོ། སྒྲ་གླུ་མ། དྲི་ཕྲེང་བ་མ། རོ་གར་མའོ། །དབང་ 
པོ་བཞི་ནི་བྱང་ཆུབ་སེམས་དཔའ་བཞིའི་རང་བཞིན་ཏེ། མིག་དབང་བྱམས་པ། 
རྣ་དབང་སྒྲིབ་སེལ། སྣ་དབང་ཀུན་བཟང་། ལྕེ་དབང་འཇམ་དཔལ་ལོ། །དུས་ 
བཞི་ནི་མཆོད་པའི་ལྷ་མོ་བཞིའི་རང་བཞིན་ཏེ། དུས་འདས་པ་ནི་བདུག་སྤོས་ 
མ༑ ད་ལྟ་ནི་པུཥྤ་མ། མ་འོངས་པ་ནི་སྣང་གསལ་མ། འབྱུང་བར་མ་ངེས་པ་ནི་དྲི་ 
ཆབ་མའོ། །ལུས་ཀྱི་དབང་པོ་དང་རྣམ་པར་ཤེས་པ་དང་། ཡུལ་རེག་བྱ་དང་དེ་ 
ལས་བྱུང་བའི་རེག་པ་སྟེ། བདེ་ཆེན་བྱང་ཆུབ་ཀྱི་སེམས་ནི་ཁྲོ་བོ་བཞིའི་རང་བཞིན་
112

༄༅། །ཟབ་གཏེར་ཆོས་ཀྱི་མཛོད་ཁང་།
ཏེ༑ དེ་ཡང་ལུས་དབང་གི་གསང་བའི་རྡོ་རྗེ་ཡུལ་དང་ཕྲད་པས་དབང་ཤེས་ 
གཞན་བཅོམས་ཤིང་མི་གནས་པར་བྱེད་པའི་ཕྱིར་སྟོབས་ཆེན་ཁྲོ་བོ་བཞིར་བཞག་ 
སྟེ༑ རེག་པ་བདུད་རྩི་འཁྱིལ། རེག་བྱེད་ཀྱི་ལུས་དབང་རྟ་མགྲིན། རེག་ཡུལ་ 
སྟོབས་ཆེན། རེག་ཤེས་གཤིན་རྗེ་གཤེད་དོ། །རྟག་ཆད་མུ་བཞི་ནི་ཁྲོ་མོ་བཞིའི་ 
རང་བཞིན་ཏེ། རྟག་པར་ལྟ་བ་གནས་སུ་དག་པ་ལྕགས་ཀྱུ་མ། དེ་བཞིན་དུ་ཆད་ 
པར་ལྟ་བ་ཞགས་པ་མ། བདག་ཏུ་ལྟ་བ་ལྕགས་སྒྲོགས་མ། མཚན་མར་ལྟ་བ་ 
དྲིལ་བུ་མའོ། །ཡིད་ཀྱི་རྣམ་པར་ཤེས་པ་ནི་བྱང་ཆུབ་ཀྱི་རང་བཞིན་ཅན་གྱི་སེམས་ 
མི་ཕྱེད་པ་རྡོ་རྗེ་ལྟ་བུ་ཐམས་ཅད་དུ་དོར་བྱའི་ཆོས་མེད་པའི་ཀུན་ཏུ་བཟང་པོའི་ 
རང་བཞིན། ཡིད་དེའི་ཡུལ་ཆོས་འདུས་བྱས་དང་འདུས་མ་བྱས་ནི་ཆོས་བྱ་བ་ 
མོ་ཀུན་ཏུ་བཟང་མོའི་རང་བཞིན་ཏེ། དེ་དག་ཀྱང་ཡེ་ནས་མངོན་པར་རྫོགས་ 
པར་སངས་རྒྱས་པའི་རང་བཞིན་ཡིན་གྱི། དེ་ལམ་གྱིས་གསར་དུ་བསྒྲུབ་པ་ནི་མ་
ཡིན་ནོ། །
དེ་ལྟར་རང་གི་རྒྱུད་ཀྱི་གཞུང་དྲངས་ནས། དེ་དང་མཐུན་པའི་ལུང་གཞན་ 
དག་དྲངས་པའི་ཕྱིར། དཀྱིལ་འཁོར་གསུམ་དུ་སྣང་བའང་རྩ་བ་བྱང་ཆུབ་ཀྱི་
སེམས་རང་བྱུང་གི་ཡེ་ཤེས་ཐིག་ལེ་ཉག་གཅིག་ཏུ་བསྟན་པ་དེ་ལྟར་ཕྱོགས་བཅུ་
དུས་གསུམ་དང་ཁམས་གསུམ་ལ་སོགས་པ་འདུས་བྱས་དང་འདུས་མ་བྱས་པའི་
ཆོས་ཐམས་ཅད་རང་གི་སེམས་ལས་གུད་ན་མེད་དེ་ཇི་སྐད་དུ། ཁམས་གསུམ་ 
རྣམ་རྒྱལ་གྱི་རྟོགས་པ་ལས། རང་སེམས་ཕྱིན་ཅི་མ་ལོག་པའམ། བློའི་རྩལ་བཞིན་ 
དུ་སོ་སོར་རྟོགས་པ་ནི། སངས་རྒྱས་དང་བྱང་ཆུབ་སེམས་དཔའ་སོགས་དེ་ཉིད་ 
དོ་ཞེས་རྟོགས་ན་སངས་རྒྱས། མ་རྟོགས་ན་འཁོར་བའི་སྣོད་བཅུད་དུ་སྣང་སྟེ་
113

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འཇིག་རྟེན་གསུམ་པོ་དེ་ཉིད་དོ། །འབྱུང་བ་ཆེ་རྣམས་དེ་ཉིད་དོ། །ཞེས་འབྱུང་ 
ངོ་༑ ༑ཇི་སྐད་དུ་གསང་བ་འདུས་པ་ལས། ཆོས་ཐམས་ཅད་ནི་སེམས་ལ་གནས་སོ། ། 
ཞེས་ཅིར་སྣང་རང་སེམས་ཀྱི་སྣང་བ་ཙམ་དུ་ཟད་ལ། སེམས་ནི་ནམ་མཁའ་ལ་ 
གནས་སོ། །ཞེས་སེམས་ཀྱི་རང་བཞིན་སྐྱེ་མེད་ནམ་མཁའ་དང་འདྲའོ་ཞེས་སོ། ། 
ནམ་མཁའ་ནི་མཚན་ཉིད་ཐམས་ཅད་དང་བྲལ་བས་ཅི་ལའང་མི་གནས་སོ། །ཞེས་ 
འབྱུང་བ་དང་། ལུང་གཞན་ལས་ཀྱང་། ཆོས་ཐམས་ཅད་ནི་ཆོས་ཅན་དང་ཆོས་
ཉིད་རྣམ་པར་སྒྲུབ་པ་དང་བྲལ་བས་འདི་ལ་འདིས་སྟོང་ཞེས་རྣམ་གཞག་བྲལ་
བས་ངོ་བོ་ཉིད་ཀྱིས་སྟོང་པའོ། །ཆོས་ཐམས་ཅད་ནི་ཉོན་མོངས་པའི་དྲི་མ་ཉིད་
ཡེ་ནས་གྲུབ་མ་མྱོང་བས་གདོད་མ་ནས་རྣམ་པར་དག་པའོ། །ཆོས་ཐམས་ཅད་
ནི་སྒྲིབ་པའི་མུན་པ་ཉིད་ཡེ་ནས་མ་གྲུབ་པས་ཡོངས་ཀྱིས་འོད་གསལ་བའོ། །ཆོས་ 
ཐམས་ཅད་ནི་མི་མཐུན་པ་དང་གཉེན་པོ་གཉིས་སུ་མེད་པས་རང་བཞིན་གྱིས་མྱ་ 
ངན་ལས་འདས་པའོ། །ཆོས་ཐམས་ཅད་ནི་སྒྲིབ་གཉིས་བྲི་བ་དང་ཚོགས་གཉིས་ 
བསགས་པ་བྲལ་བས་མངོན་པར་རྫོགས་པར་སངས་རྒྱས་པའོ། ། 
ཞེས་གསུངས་སོ། །འདི་ནི་རྫོགས་པ་ཆེན་པོའོ། །སྐབས་འདིར་རྩ་བའི་མཆན་ 
རྙིང་གྲུབ། རྫོགས་པ་ཆེན་པོའི་ཚུལ་ནི། བསོད་ནམས་དང་ཡེ་ཤེས་ཀྱི་ཚོགས་ 
རྫོགས་པ། འབྲས་བུའི་ཆོས་ལྷུན་གྱིས་གྲུབ་པའི་ཚུལ་འདི་ནི་དོན་ལ་འཇུག་པའོ། ། 
ཞེས་ཀྱང་འབྱུང་ངོ་། །གཉིས་པ་ལའང་། རྟོགས་པ་བཞི་དང་། མཚན་ཉིད་གསུམ་ 
དང་། ཡན་ལག་བཞི་དང་། དཀྱིལ་འཁོར་དུ་འཇུག་པའི་རིམ་པ་སྟེ་ཚུལ་བཞིས་ 
བཤད་དེ། དེ་ཡང་རྟོགས་པ་བཞི་ཡུལ་གྱི་ཚུལ་ཏེ་མཚན་གཞིར་བཞག་མཚན་
ཉིད་གསུམ་ཐབས་ཀྱི་ཚུལ་ཏེ་དེའི་མཚན་ཉིད་དུ་བཞག །བསྙེན་སྒྲུབ་བཞི་ནི་
114

།ཟབ་གཏེར་ཆོས་ཀྱི་མཛོད་ཁང་།
འབྲས་བུའི་ཚུལ་ཏེ་ལ་བཟླ་བའི་མན་ངག་ཏུ་བཞག །ལྷུན་གྱིས་གྲུབ་པའི་དཀྱིལ་ 
འཁོར་དུ་འཇུག་པའི་ཚུལ་ནི་འཇུག་རིམ་དུ་བཞག་གོ །དེ་ལའང་རྒྱུ་གཅིག་པ་ 
དང་ཡིག་འབྲུའི་ཚུལ་གཉིས་ནི་ཡུལ་གྱི་ཚུལ། བྱིན་གྱིས་བརླབས་པར་རྟོགས་པ་ 
ནི་ཐབས་ཀྱི་ཚུལ། མངོན་སུམ་པར་རྟོགས་པ་ནི་འབྲས་བུའི་ཚུལ་ལོ། །དེ་བཞིན་ 
དུ་མཚན་ཉིད་གསུམ་ལ་ཡང་། ཤེས་པའི་མཚན་ཉིད་ནི་ཡུལ་གྱི་ཚུལ། འཇུག་ 
པའི་མཚན་ཉིད་ནི་ཐབས་ཀྱི་ཚུལ། འབྲས་བུའི་མཚན་ཉིད་ནི་འབྲས་བུའི་ཚུལ་ 
ལོ༑ ༑བསྙེན་སྒྲུབ་བཞི་ལ་ཡང་། བསྙེན་པ་ནི་ཡུལ་གྱི་ཚུལ། ཉེ་བར་བསྙེན་པ་ 
དང་སྒྲུབ་པ་ནི་ཐབས་ཀྱི་ཚུལ། སྒྲུབ་པ་ཆེན་པོ་ནི་འབྲས་བུའི་ཚུལ་ལོ། །དེ་བཞིན་ 
དུ་འཇུག་རིམ་གསུམ་ལ་ཡང༌། ཐོས་པས་མིག་ཕྱེ་བ་ནི་ཡུལ་གྱི་ཚུལ། གོམས་པར་ 
བྱེད་པས་དཀྱིལ་འཁོར་དུ་ཞུགས་པ་ནི་ཐབས་ཀྱི་ཚུལ། གོམས་པའི་མཐུས་མངོན་ 
དུ་གྱུར་པས་དངོས་གྲུབ་ཆེན་པོ་ཐོབ་པ་ནི་འབྲས་བུའི་ཚུལ་ལོ། ། 
དེ་ལྟར་ངེས་པར་བྱས་ནས། དང་པོ་ནི། ཚོགས་གཉིས་རྫོགས་པས་རྫོགས་པ་ 
ཞེས་བྱ་ལ། དེ་ཡང་ཐེག་པ་འོག་མ་ལྟར་བགྲོད་ཅིང་སྦྱང་བ་ལ་ལྟོས་པ་མ་ཡིན་གྱི། 
སྐུ་གསུང་ཐུགས་འབྲས་བུའི་ཆོས་སུ་གདོད་ནས་ལྷུན་གྱིས་གྲུབ་པས་ཆེན་པོའི་སྟེ་
དེའི་དོན་ལ་འཇུག་པའི་ཐབས་དང་སྒོ་ནི་ཚུལ་ཏེ། དེ་ནི་རྟོགས་པ་རྣམ་པ་བཞིའི་ 
ལམ་གྱིས་ཡིད་ཆེས་པར་བྱ་དགོས་ཏེ། རྟོགས་པ་བཞི་ནི། རྩ་རྒྱུད་ལེའུ་བཅུ་ 
གཅིག་པ་ལས། །རྒྱུ་གཅིག་པ་དང་ཡིག་འབྲུའི་ཚུལ། །བྱིན་གྱིས་རླབས་དང་ 
མངོན་སུམ་པ། །རབ་ཏུ་རྟོགས་པ་རྣམ་བཞི་ཡིས། །ཐམས་ཅད་མངོན་རྫོགས་ 
རྒྱལ་པོ་ཆེ། །ཞེས་གསུངས་པ་ལྟར། རྒྱུ་གཅིག་པར་རྟོགས་པ་དང་། ཡིག་འབྲུའི་ 
ཚུལ་གྱིས་རྟོགས་པ་དང༌། བྱིན་གྱིས་རླབས་ཀྱིས་རྟོགས་པ་དང༌། མངོན་སུམ་
115

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པར་རྟོགས་པའོ། །དེ་ཡང་རྟོགས་པ་བཞི་འདི་ལ་རིམ་ཅིག་ཅར་གཉིས་ཀྱི་བཤད་ 
པ་འབྱུང་ཡང་འདིར་རྫོགས་པ་ཆེན་པོ་རང་བྱུང་གི་ཡེ་ཤེས་ཐིག་ལེ་ཉག་གཅིག་ 
ཏུ་གཏན་ལ་ཕེབས་པས་ཅིག་ཆར་བ་ལྟར་དུ་བཤད་དེ། དེ་ལ་རྒྱུ་སྟེ་རང་བཞིན་
ནམ་གཞི་གཅིག་པར་རྟོགས་པ་ནི་ཆོས་ཐམས་ཅད་དོན་དམ་པར་མ་སྐྱེས་པས་ཞེས་
མ་སྐྱེས་པའི་རང་བཞིན་དུ་སོ་སོ་མ་ཡིན་པ་དང༌། ཀུན་རྫོབ་ཏུ་སྣང་བ་བདེན་
སྟོང་སྒྱུ་མའི་མཚན་ཉིད་དུ་སོ་སོ་མ་ཡིན་པ་ནི་ཐེག་པ་ཆེན་པོ་ཐུན་མོང་དུ་གྲགས་
པ་དང་། མ་སྐྱེས་པ་ཉིད་མ་སྐྱེས་བཞིན་དུ་ཆུ་ཟླ་ལྟར་རྒྱུ་དག་མ་དག་སྣ་ཚོགས་
སུ་སྣང་ཞིང་རང་རང་གི་བྱ་བ་བྱེད་ནུས་པ་དང་། སྒྱུ་མ་ལྟར་སྣང་བ་ཉིད་སྣང་
བཞིན་དུའང་ངོ་བོ་མེད་དེ་མ་སྐྱེས་པས་ན་ཀུན་རྫོབ་དང་དོན་དམ་པར་དབྱེར་ 
མེད་པས་ཟུང་འཇུག་རང་བྱུང་གི་ཡེ་ཤེས་རྒྱུ་གཅིག་པར་རྟོགས་པ་ནི་ལུང་ཟབ་མོ་ 
ལས་གྲགས་པའི་ཐུན་མོང་མ་ཡིན་པའོ། །
མདོར་ན་རང་བྱུང་ཡེ་ཤེས་བྱང་ཆུབ་སེམས་ཀྱི་ངོ་བོ་ནི་སྣང་སྟོང་དབྱེར་མི་ཕྱེད་ 
པའི་རང་བཞིན་ཡིན་ལ། འཁོར་འདས་ཐམས་ཅད་དེའི་ཚུལ་གཅིག་ལས་མི་འདའ་ 
བ་ནི་རྒྱུ་གཅིག་པའོ། །ཡིག་འབྲུའི་ཚུལ་གྱིས་རྟོགས་པ་ནི། དེ་ལྟ་བུའི་སྣང་སྟོང་ 
དབྱེར་མེད་ཀྱི་རང་བཞིན་དེ་ཉིད་ཀྱང་གདོད་མ་ནས་སྐུ་གསུང་ཐུགས་འབྲས་བུའི་
ཆོས་སུ་སངས་རྒྱས་པར་བསྟན་པ་སྟེ། དེ་ལ་ཆོས་ཐམས་ཅད་མ་སྐྱེས་པ་ནི་ཨ་ 
ཡིས་མཚོན་ཏེ་གསུང་གི་རང་བཞིན། མ་སྐྱེས་པ་ཉིད་སྒྱུ་མར་སྣང་ཞིང་བྱ་བ་བྱེད་ 
ནུས་པ་ནི་ཨོ་ཡིས་མཚོན་ཏེ་སྐུའི་རང་བཞིན། དེ་ལྟར་རྟོགས་པའི་རིག་པ་སྒྱུ་
མའི་ཡེ་ཤེས་མཐའ་དབུས་མེད་པ་ནི་ཨོཾ་གྱིས་མཚོན་ཏེ་ཐུགས་ཀྱི་རང་བཞིན་དུ་ 
རྟོགས་པའོ། །དེ་ཡང་གདོད་ནས་སྣང་སྟོང་ཟུང་འཇུག་གི་ཡེ་ཤེས་དེ་ལ་བསལ་
116

༄༅། །ཟབ་གཏེར་ཆོས་ཀྱི་མཛོད་ཁང་།
བཞག་གི་བྲི་གང་ནམ་ཡང་མེད་ཅིང་། དེ་ཉིད་རང་བཞིན་རྣམ་པར་དག་པས་ 
འཁོར་བ་ཡེ་སངས་ཆེན་པོ་ཡིན་ལ། དེ་ཉིད་ཀྱི་རོལ་པ་ནི་གདོད་ནས་དཀྱིལ་
འཁོར་གསུམ་དུ་གནས་པ་ཡིན་པར་ནི་ཡིག་འབྲུའི་ཚུལ་གྱིས་རྟོགས་པའོ། །བྱིན་
གྱིས་རླབས་ཀྱིས་རྟོགས་པ་ནི། རྟོགས་པ་རྣམ་པ་གཉིས་པོ་དེའི་མཐུ་དང་བྱིན་ 
རླབས་ཤེས་པ་སྟེ། དཔེར་ན་རས་དཀར་པོ་ལ་དམར་པོར་བྱིན་གྱིས་རློབས་པའི་
མཐུ་བཙོད་ལ་ཡོད་པ་བཞིན་དུ། ཆོས་ཐམས་ཅད་གདོད་མ་ནས་སངས་རྒྱས་
པར་བྱིན་གྱིས་རློབ་པའི་མཐུ་ཡང་རྒྱུ་གཅིག་པ་དང་ཡིག་འབྲུའི་ཚུལ་གྱི་མཐུས་བྱིན་ 
གྱིས་བརླབ་པར་ཤེས་ཤིང་རྟོགས་པའོ། །
དེ་ལ་ཆོས་ཐམས་ཅད་ཡེ་ནས་སངས་རྒྱས་པ་ཡིན་མོད་ཀྱི་རྟོགས་པ་གཉིས་དང་ 
མི་ལྡན་པ་རྣམས་ལ། དེས་ཕན་འདོགས་པར་མི་འགྱུར་ལ། དེ་གཉིས་དང་ལྡན་
ན་ནི་ཕན་ཐོགས་པར་སྣང་བར་འགྱུར་བས། རྟོགས་པ་གཉིས་ཀྱི་མཐུས་ཆོས་
ཐམས་ཅད་ཡེ་ནས་སངས་རྒྱས་པར་བྱིན་གྱིས་བརླབ་པ་ལྟར་སྣང་བར་འགྱུར་པས་
བྱིན་གྱིས་རློབ་པར་རྟོགས་པ་ཞེས་བྱའོ། མངོན་སུམ་པར་རྟོགས་པ་ནི། སྤྱིར་
དབང་པོའི་མངོན་སུམ་སོགས་ཡོད་ཀྱང་འདིར་ཤེས་རབ་ཀྱི་དབང་པོའི་མངོན་སུམ་
སྟེ༑ དེ་ཡང་སོ་སོར་རྟོགས་པའི་ཤེས་རབ་ཉིད་ལ་གོ་བར་བྱ་སྟེ། ཆོས་ཐམས་
ཅད་ཡེ་ནས་སངས་རྒྱས་པར་གནས་པ་དེ་ཡང་ཡིད་ཆེས་པའི་ལུང་དང་། བླ་མ་ 
བརྒྱུད་པའི་མན་ངག་དང་འགལ་བའང་མ་ཡིན་ལ་སྟེ། དཔེར་ན་བསྲེགས་བཅད་ 
བརྡར་བས་གསེར་ཡིན་མིན། སྐྱོན་ཡོད་མེད་གསེར་བཟང་ངན་ཤེས་པ་བཞིན་ 
དུ༑ ལུང་གི་སྤྱི་ལ་མི་འཁྲུལ། ལུང་ལ་དྲང་ངེས་ལྡེམ་དགོངས་སྣ་ཚོགས་པ་ལ་ 
མན་ངག་གིས་དེའི་སྐྱོན་བསལ་བས་ཡིད་ཆེས། ལུང་དང་མན་ངག་ཡོད་ཀྱང་
117

།རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཚིག་ཙམ་གྱི་སྒྲ་ཕྱིར་འབྲངས་པས་བློའི་གཏིང་དུ་ཉམས་སུ་མ་ལོན་པ་ཡང་ཡོད་
པས། ལུང་དང་མན་ངག་གི་ཚིག་ཙམ་ལ་བརྟེན་པའང་མ་ཡིན་པར་སོ་སོར་རྟོག་ 
པའི་ཤེས་རབ་བམ་རང་གི་རིག་པས་བློའི་གཏིང་དུ་ཡིད་ཆེས་པས་མངོན་སུམ་ 
དུ་རྟོགས་པའོ། །ཞེས་འདིས་ནི་ལུང་གི་དོན་སྤྱི་ཕྱིན་ཅི་མ་ལོག་པ་ཤེས་པར་འགྱུར་ 
ལ༑ མན་ངག་གིས་ལུང་གི་དགོངས་པ་གཞན་དུ་འདྲེན་པ་གཅོད་ཅིང་། ཤེས་ 
རབ་ཀྱིས་མངོན་སུམ་དུ་རྟོགས་པས་ཐོས་པ་ཙམ་ལ་སོགས་པ་ཉིད་དུ་ཞེན་པ་སེལ་
ཞིང་གཅོད་པར་བྱེད་པ་ཡིན་ནོ།
དེ་ལྟར་ལམ་གྱིས་ཡིད་ཆེས་པ་ནི། རྟོགས་པ་རྣམ་བཞིའི་དོན་དེ་ཉིད་ཤེས་ཤིང་ 
རིག་པ་ཉིད་རྣལ་འབྱོར་པའི་ལམ་སྟེ། དེའང་མཚན་ཉིད་ཐེག་པར་རྒྱུ་སྔོན་དུ་
བསྒྲུབས་པའི་འབྲས་བུ་སངས་རྒྱས་ཉིད་ཕྱིས་ནམ་ཞིག་ན་འབྱུང་བའི་དུས་ལ་ལྟོས་
པ་ལྟ་བུ་མ་ཡིན་གྱི། ད་ལྟ་ཉིད་དུ་ཤེས་རབ་ཀྱི་དབང་པོས་རང་གིས་མངོན་སུམ་ 
དུ་རྟོགས་ཤིང་ཡིད་ཆེས་པའོ། །གཉིས་པ་ནི། དེ་ལ་ཤེས་པ་དང་འཇུག་པ་དང་
མངོན་དུ་གྱུར་པ་སྟེ་མཚན་ཉིད་གསུམ་གྱིས་ཇི་ལྟར་རྟོགས་པའི་རྫོགས་པ་ཆེན་
པོའི་དོན་མཐར་ཕྱིན་པར་འགྱུར་ཏེ། དེ་ཡང་། རྟོགས་པ་བཞིའི་ཚུལ་རིག་པ་ནི་
གཏན་ལ་དབབ་བྱ་རྒྱུ་ཤེས་པའི་མཚན་ཉིད་དོ། །ཡང་ནས་ཡང་དུ་དེ་ལ་གོམས་
པར་བྱེད་པ་ནི་རྐྱེན་འཇུག་པའི་མཚན་ཉིད་དོ། །དེ་ལྟར་གོམས་པའི་མཐུས་དོན་
ཇི་ལྟ་བ་བཞིན་མངོན་དུ་གྱུར་པ་ནི་མཐར་ཕྱིན་འབྲས་བུའི་མཚན་ཉིད་དོ། །དེ་
ལ་རྒྱུ་ཤེས་པའི་མཚན་ཉིད་ལྟ་བ་དང་། རྐྱེན་འཇུག་པའི་མཚན་ཉིད་སྒོམ་པ་དང་
མངོན་དུ་གྱུར་པ་འབྲས་བུའི་ཚུལ་གསུམ་པོ་འདིས་དོན་མཐར་ཕྱིན་པར་བྱེད་པས་
ན་འདི་དང་མི་ལྡན་དུ་མི་རུང་བས་ན། མཚན་ཉིད་གསུམ་གྱིས་འབྲེལ་བ་དང་།
118

༄༅། །ཟབ་གཏེར་ཆོས་ཀྱི་མཛོད་ཁང་།
དགོས་པ་དང་། དགོས་པའི་ཡང་དགོས་པ་སྟོན་ཏེ། དེ་ལ་འབྲེལ་པ་ནི། ཀུན་ 
ནས་ཉོན་མོངས་པ་དང་རྣམ་པར་བྱང་བའི་ཆོས་སུ་བཏགས་པ་ཐམས་ཅད་ཡིག་
འབྲུའི་ཚུལ་གྱིས་ཡེ་ནས་སྐུ་གསུང་ཐུགས་ཀྱི་བདག་ཉིད་དང་། རྒྱུ་གཅིག་པར་
རྟོགས་པས་རང་བཞིན་གྱིས་སངས་རྒྱས་པའི་དབྱིངས་དང་བྱིན་གྱིས་བརླབས་པར་
རྟོགས་པ་དང་མངོན་སུམ་པར་རྟོགས་པའི་དོན་གྱིས་བྱིན་གྱིས་རློབས་པའི་དོན་
མངོན་སུམ་དུ་རྟོགས་པ་ནི་རྒྱུ་ཤེས་པའི་མཚན་ཉིད་དེ། དེ་ནི་གང་དང་འབྲེལ་ན་
བླ་ན་མེད་པའི་སངས་རྒྱས་སུ་འགྲུབ་པའི་རྒྱུ་ཡིན་པའི་ཕྱིར་དོན་དུ་འབྲེལ་བའོ། །
དགོས་པ་ནི་འཇུག་པའི་མཚན་ཉིད་དེ། ཀུན་ནས་ཉོན་མོངས་པ་དང་རྣམ་པར་
བྱང་བའི་ཆོས་དང་། སྨན་ལྔ་དང་། བདུད་རྩི་ལྔ་དང་གཉེན་པོ་ལྔ་དང་དུག་ལྔ་
ལ་སོགས་པར་བརྟགས་པ་གཙང་མི་གཙང་དང་དག་མ་དག་ཐམས་ཅད་ཡེ་ནས་ 
སངས་རྒྱས་པའི་རང་བཞིན་ཡིན་པས་མཉམ་པ་ཆེན་པོ་ལ་བླང་དོར་མེད་པར་ 
སྤྱོད་པ་ནི་འཇུག་པའི་མཚན་ཉིད་དོ། ། 
དེ་ལྟར་ཞུགས་པ་དེ་ནི་གང་གི་ཕྱིར་དགོས་ཤེ་ན་བླ་ན་མེད་པའི་སངས་རྒྱས་སུ་ 
འགྲུབ་པའི་རྒྱུ་ཐུན་མིན་ཏེ་བླང་དོར་མཉམ་ཉིད་དུ་མ་རྟོགས་པར་སངས་རྒྱས་
པའི་ཐབས་ཡོད་པ་མ་ཡིན་པའི་ཕྱིར་དགོས་པའོ། །དགོས་པའི་ཡང་དགོས་པ་ 
ནི་འབྲས་བུའི་མཚན་ཉིད་དེ། ཀུན་ནས་ཉོན་མོངས་པ་དང༌། རྣམ་པར་བྱང་ 
བའི་ཆོས་སྤྱི་དང་། སྨན་ལྔ་དང་བདུད་རྩི་ལྔ་སོགས་སྤྱོད་བྱར་ཁྱད་པར་དུ་བཏགས་ 
པ་ཐམས་ཅད་ཡེ་ནས་སངས་རྒྱས་པའི་མཉམ་པ་ཆེན་པོའི་ངང་དུ་བླང་དོར་མེད་
པར་ལྷུན་གྱིས་གྲུབ་པའི་ཕྱིར། སྲིད་པའི་འཁོར་བ་ཉིད་ཡེ་ནས་བླ་ན་མེད་པར་
སངས་རྒྱས་པའི་རང་བཞིན་མྱ་ངན་ལས་འདས་པའི་མཚན་ཉིད་དུ་ལྷུན་གྱིས་གྲུབ་
119

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པ་མངོན་དུ་གྱུར་པ་ཡིན་པའི་ཕྱིར་འབྲས་བུའི་མཚན་ཉིད་དེ། སྐུ་གསུང་ཐུགས་ 
དུས་རྟག་ཁྱབ་ཏུ་མི་ཟད་པ་རྒྱན་གྱི་ཞེས་ཆོས་ཀྱི་དབྱིངས་གང་བར་ཡེ་ཤེས་ཀྱི་
རོལ་པ་ཚད་མེད་པ་སྟེ། དཔེ་གསེར་མིག་གཡུས་སྤྲས་པ་ལྟར་དང༌། འཁོར་ལོ་
ཞེས་གདུལ་བྱའི་རྒྱུད་ལ་འཇུག་ཅིང་སྒྲིབ་པ་རྣམས་གཅོད་པར་བྱེད་པ་སྟེ། དེ་
ལྟ་བུ་མངོན་སུམ་དུ་གྱུར་པ་ནི་དགོས་པའི་ཡང་དགོས་པའོ། །དེ་ལ་རྫོགས་པ་
ཆེན་པོ་ཡེ་ནས་སངས་རྒྱས་པ་ལ་རྒྱུ་རྐྱེན་འབྲས་བུར་བཞག་པ་མི་འགལ་ལམ་ཞེ་ན།
དེ་ལྟར་མ་ཧཱ་སོགས་ཐེག་པ་འོག་མའི་གཞུང་གིས་ལམ་བསྙེན་སྒྲུབ་ཡན་ལག་བཞིའི་
སྒོ་ནས་འབྲས་བུ་འགྲུབ་པར་འདོད་ལ། སྐབས་འདིར་ནི་དེ་ལྟར་བྱ་མི་དགོས་ཏེ།
བསྙེན་སྒྲུབ་རྣམ་པ་བཞི་ཡང་རྩོལ་མེད་ལྷུན་གྱིས་གྲུབ་པའི་རྣལ་འབྱོར་ལ་རྫོགས་
པས། རྒྱུ་རྐྱེན་འབྲས་བུར་གྱུར་པའི་དངོས་པོར་དངོས་སུ་ན་མེད་དོ་ཞེས་ལ་བཟླ་
བའི་མན་ངག་ཏུ་སྦྱར་རོ། །དེས་ན་ཤེས་པའི་ཡུལ་དང་། དེ་ལ་འཇུག་པ་དང་། དེ་ 
མངོན་དུ་གྱུར་པ་གསུམ་ནི་ཆོས་ཉིད་བྱང་ཆུབ་སེམས་ཀྱི་རང་བཞིན་ལ་ཁྱད་པར་ 
མེད་པས་གཞི་འབྲས་དབྱེར་མེད་རང་བཞིན་ལྷུན་གྲུབ་ཆེན་པོའོ། ། 
གསུམ་པ་ནི། དེ་ལ་བསྙེན་པ་དང་། ཉེ་བའི་བསྙེན་པ་དང་། སྒྲུབ་པ་དང་། 
སྒྲུབ་པ་ཆེན་པོའི་དོན་ཏེ་བསྙེན་སྒྲུབ་ཡན་ལག་བཞི་པོ་ཡང་རྩོལ་བ་མེད་པར་ལྷུན་ 
གྱིས་གྲུབ་པར་གྱུར་པའི་རྣལ་འབྱོར་ལ་བརྩོན་པར་བྱའོ། །ཞེས་སྤྱིར་བསྟན་ཏེ།
དེ་ལ་མ་ཧཱ་ཡོ་གའི་བསྙེན་སྒྲུབ་བཞི་ལས་རྫོགས་པ་ཆེན་པོར་ལ་བཟླ་བའི་ཚུལ་
རྒྱུ་འབྲས་སུ་གྱུར་པའི་འབྱུང་བ་དང་ཕུང་པོའམ། རྣམ་ཐར་གསུམ་མམ། ཐབས་
ཤེས་ཟུང་འཇུག་གམ། སྣང་སྟོང་དབྱེར་མེད་སོགས་ཡབ་ཡུམ་གྱི་ཆར་སྣང་བ་
ཐམས་ཅད་ལ་རང་བཞིན་རྩོལ་མེད་ལྷུན་གྲུབ་ཀྱི་ཚུལ་དུ་སྦྱོར་དགོས་ཏེ། དེ་ལ་
120

༄༅། །ཟབ་གཏེར་ཆོས་ཀྱི་མཛོད་ཁང་།
བསྙེན་པ་ནི། གཞི་ཀ་དག་དང་ལྷུན་གྲུབ་ཟུང་དུ་འཇུག་པའི་བྱང་ཆུབ་ཀྱི་སེམས་ 
ཤེས་པ་སྟེ། དེ་ཡང་ཀུན་བྱང་གི་ཆོས་ཐམས་ཅད་ཡེ་ནས་སངས་རྒྱས་པའི་རང་ 
བཞིན་དུ་ལམ་གྱིས་གསར་དུ་བསྒྲུབ་ཅིང་གཉེན་པོས་བཅོས་སུ་མེད་པར་རྟོགས་
པའོ། །ཉེ་བའི་བསྙེན་པ་ནི། ལྟ་བ་དེའི་ངང་ནས་ཕུང་པོ་ལྔའི་རང་བཞིན་ཅན་ 
བདག་ཉིད་ལྷར་ཤེས་པ་སྟེ།དེའང་ཆོས་ཐམས་ཅད་ཡེ་ནས་སངས་རྒྱས་པའི་ 
རང་བཞིན་ཡིན་པས། བདག་ཉིད་ཀྱང་ཡེ་ནས་ལྷའི་རང་བཞིན་ཡིན་གྱི། མ་ཧཱ་ 
སོགས་ཀྱི་ལྟ་བའི་ངང་ནས་བདག་ལྷར་བསྐྱེད་པ་ལྟར་ད་ལྟ་བསྒྲུབ་པ་ནི་མ་ཡིན་
པར་རྟོགས་པའོ། །
སྒྲུབ་པ་ནི་ཡུམ་བསྐྱེད་པ་སྟེ། དེའང་མ་ཧཱ་སོགས་ཀྱི་ཡུམ་བསྐྱེད་པ་ལྟ་བུ་མིན་ 
གྱི་ཡུམ་ཆེན་མོ་ནམ་མཁའི་དབྱིངས་ལས། ནམ་མཁའ་ཉིད་ཡུམ་ཆེན་མོ་ས་ཆུ་ 
མེ་རླུང་བཞིར་སྣང་ཞིང་། དེ་ཡང་གོ་འབྱེད་པ་དང་། རྟེན་བྱེད་པ་དང་། སྡུད་ 
པ་དང་། སྨིན་པ་དང་། གཡོ་བའི་བྱ་བ་བྱེད་པའི་ཡུམ་ཡེ་ནས་ཡིན་པར་རྟོགས་ 
པའོ། །སྒྲུབ་པ་ཆེན་པོ་ནི། ཐབས་དང་ཤེས་རབ་འབྲེལ་བ་སྟེ། དེའང་ཇི་ལྟར་ 
འབྲེལ་ན། ཡུམ་འབྱུང་བ་ཆེན་པོ་ལྔའི་རང་བཞིན་མེད་པའི་ཤེས་རབ་དང་ཡུམ་
གྱི་མཁའ་སྟོང་པ་ཉིད་ཀྱི་རྣམ་པར་ཐར་པ་ལས། མ་འགགས་པར་སྣང་བའི་ཕུང་
པོ་ལྔའི་སངས་རྒྱས་ཐབས་ཀྱི་ཡབ་སྨོན་པ་མེད་པའི་རྣམ་པར་ད་ལྟ་ལམ་གྱིས་ཟུང་
དུ་སྦྲེལ་བ་ལྟ་བུ་མིན་པར་ཡེ་ནས་ཟུང་དུ་གྱུར་པའི་འབྲེལ་པ་ལས། བྱང་ཆུབ་
སེམས་སུ་དབྱེར་མེད་པའི་རང་བཞིན་ལས་སྐྱེ་མཆེད་ཐམས་ཅད་སྲས་སྤྲུལ་པ་ལྕམ་
དྲལ་དུ་གྱུར་པའི་རང་བཞིན་ནི། མ་ཧཱ་སོགས་ཀྱི་ཡབ་ཡུམ་འབྲེལ་བའི་བྱང་
ཆུབ་སེམས་ལས་སྲས་ལྕམ་དྲལ་འཕྲོ་བ་ལྟ་བུ་མ་ཡིན་ཏེ་ཡེ་ནས་སངས་རྒྱས་པའི་
121

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དོན་ལ། ཡུལ་ཆོས་ཀྱི་དབྱིངས་ཡུམ་སྒྱུ་མ་ལྟ་བུ་ལ་རིག་པའི་ཡེ་ཤེས་ཡབ་སྒྱུ་མ་ 
ལྟ་བུར་རོལ་ཅིང་། དེ་ལ་མ་འགགས་མི་དམིགས་དབྱེར་མེད་ཕྱོགས་ཞེན་ཐམས་ 
ཅད་དང་བྲལ་བའི་བདེ་བའི་ཡེ་ཤེས་ཅིར་ཡང་འཆར་བ་རོལ་མོ་ལྟ་བུའི་དགོངས་ 
པ་ཉམས་སུ་མྱོང་བ་ནི། གཉིས་འཛིན་གྱི་ཞེན་པ་རྡུལ་ཕྲན་ཙམ་ཡང་མེད་པས་ 
ཡེ་ཤེས་དགྱེས་པ་དེ་ནི་བདེ་བའི་མཆོག་ཡིན་པ་དེ་འདྲ་བའི་སྒྱུ་མའི་རྒྱུན་ལ་རོལ་
ཞིང་ཉམས་སུ་མྱོང་བའི་ཚུལ་གྱིས་ཏེ། དེ་ཡང་སྐད་ཅིག་མ་དང་བྲལ་བའི་ངོ་བོ་
ཉིད་ཀྱི་རྒྱུན་ནམ་མཁའ་ལྟ་བུའོ། །བདེ་བའི་དུས་ཉིད་ན་སྤྲོས་པ་ཀུན་བྲལ་མཚན་
མ་མེད་པའི་རྣམ་ཐར་གྱི་དོན་མཐའ་གང་དུའང་མི་དམིགས་ཤིང་། མཁའ་དང་
སྙོམས་པ། བཏང་སྙོམས་ཆེན་པོའི་ར་བ་ལས་མི་འདའ་བ་ནི་ཆོས་ཉིད་རང་བྱུང་
གི་ཡེ་ཤེས་ཉག་གཅིག་གི་ཀློང་དུ་གྱུར་ནས་བྱེད་རྩོལ་མེད་པར་ལྷུན་གྱིས་གྲུབ་པ་
སྟེ༑ དེ་ལ་ཟག་པའི་རྒྱུ་གཟུང་འཛིན་རང་བྱུང་གི་ཡེ་ཤེས་སུ་དག་ཅིང་མི་འགག་
པར་ངོ་བོ་ཉིད་ཀྱི་རྒྱུན་སྣང་བ་བསོད་ནམས་ཀྱི་ཚོགས་དང་། དེ་ཡང་སྤྲོས་མཚན་ 
འཛིན་ཞེན་ཅུང་ཟད་ཀྱང་མེད་པ་ཡེ་ཤེས་ཀྱི་ཚོགས་སོ། ། 
དེ་ལྟ་བུའི་ཚོགས་གཉིས་ལྷུན་གྱིས་གྲུབ་པ་རང་བྱུང་གི་ཡེ་ཤེས་ཆེན་པོ་དེས།
བདུད་རྣམ་པ་བཞིའང་བརྟུལ་ནས་མཐར་ཕྱིན་པའི་དོན་འགྲུབ་པའོ། །དེ་ལ་བདུད་
བཞི་བརྟུལ་ཚུལ་ནི། བསྙེན་པ་བྱང་ཆུབ་ཀྱི་སེམས་ཤེས་པའི་མཚན་ཉིད་མ་སྐྱེས་
པའི་ཏིང་འཛིན་གྱིས་འཆི་བདག་གི་བདུད་བཅོམ། ཉེར་བསྙེན་བདག་ཉིད་ 
ལྷར་ཤེས་པའི་མཚན་ཉིད་སྒྱུ་མ་ལྟ་བུའི་ཏིང་འཛིན་གྱིས་ཕུང་པོའི་བདུད་བཅོམ། 
སྒྲུབ་པ་ཡུམ་བསྐྱེད་པའི་མཚན་ཉིད་རྡུལ་དང་བྲལ་བའི་ཏིང་ངེ་འཛིན་གྱིས་ཉོན་
མོངས་པའི་བདུད་བཅོམ། སྒྲུབ་པ་ཆེན་པོ་ཐབས་ཤེས་ཟུང་དུ་འབྲེལ་བའི་མཚན་
122

༄༅། །ཟབ་གཏེར་ཆོས་ཀྱི་མཛོད་ཁང་།
ཉིད་མི་དམིགས་མཁའ་དང་སྙོམས་པའི་ཏིང་ངེ་འཛིན་གྱིས་ལྷའི་བུའི་བདུད་བར་
ཆད་གཡེང་བའི་བདུད་བཅོམ། དེ་ལྟར་ན་གང་ལ་བདུད་རྣམ་པ་བཞི་འདུལ་
བར་བྱེད་པའི་མཐུ་ཡོད་པའི་ལམ་དེ་ནི་རྣམ་པར་དག་པའི་ལམ་ཡིན་ལ། དེ་ཡང་
རྩོལ་བ་མེད་པར་ལྷུན་གྱིས་གྲུབ་པའི་ལམ་ཆེན་པོའོ། །བཞི་པ་ནི། རྫོགས་པ་
ཆེན་པོའི་དཀྱིལ་འཁོར་་དུ་འཇུག་པའི་རིམ་པ་སྟེ། དེ་ཡང་ཐེག་པ་འོག་མ་ལྟར་
དཀྱིལ་འཁོར་བཞེངས་བཀོད་སོགས་ཀྱི་རྩོལ་བ་ལ་ལྟོས་པ་མ་ཡིན་ཏེ་ ཆོས་ཐམས་
ཅད་གདོད་མ་ནས་རྣམ་པར་དག་པའི་སྒྱུ་འཕྲུལ་འདོད་དགུར་འཇོ་བ་ཡིད་བཞིན་
གྱི་གཞལ་ཡས་ཁང་ཕྱོགས་དུས་ཀྱི་རྣམ་པས། རྒྱ་ཡོངས་སུ་མ་ཆད་པའི་འཁོར་ལོ་
ཡེ་ནས་བླ་ན་མེད་པའི་སྟེ། རྡུལ་ཚོན་སོགས་དང་གཟུགས་བརྙན་ཐམས་ཅད་ལས་
འདས་པའི་དཀྱིལ་འཁོར་དུ་འཇུག་པའང་ཡེ་སངས་རྒྱས་པའི་དོན་རྟོགས་བྱེད་
གསང་སྙིང་ལེའུ་བཅུ་གསུམ་པ་མན་ངག་དང་བཅས་པ། རྫོགས་ཆེན་སོགས་ 
ཐབས་ཀྱི་ཐེག་པའི་གཞུང་རྣམས་ཐོག་མར་ཉན་པའི་ཤེས་རབ་ཀྱིས་བླ་མ་ལས་ཐོས་ 
པ་ནི་མིག་ཕྱེ་བའོ། །བསམ་པའི་ཤེས་རབ་ཀྱིས་དེའི་དོན་རྟོགས་པ་ནི་དཀྱིལ་འཁོར་ 
མཐོང་བའོ། །སྒོམ་པའི་ཤེས་རབ་ཀྱིས་རྟོགས་ནས་གོམས་པར་བྱེད་པ་ནི་དཀྱིལ་འཁོར་ 
དུ་ཞུགས་པ་སྟེ་དབང་བསྐུར་ཐོབ་པའོ། །དེ་ལྟར་ཞུགས་ནས་མངོན་དུ་གྱུར་པ་ནི་ 
དངོས་གྲུབ་ཆེན་པོ་ཐོབ་པའོ། ། 
ད་ནི་རྫོགས་པ་ཆེན་པོའི་ཚུལ་འདི་ཀུན་གྱི་ཐུན་མོང་མ་ཡིན་པར་སྟོན་པའི་ཕྱིར་
གསུངས་པ། དེ་ལྟར་ཚུལ་འདི་ནི་མཉམ་ཉིད་རྫོགས་པ་ཆེན་པོ་རྒྱུ་འབྲས་ཀྱི་ 
ཐེག་པ་ཐམས་ཅད་མཐར་ཕྱིན་པ་སྟེ་དེ་ལས་གོང་དུ་བགྲོད་དུ་མེད་པའི་དོན་ཏོ། 
ལམ་འདིའི་འབྲས་བུ་ནི་ཡི་གེ་འཁོར་ལོ་ཚོགས་ཆེན་གྱི་ས་ལ་རྩོལ་མེད་ལྷུན་གྱིས་
123

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འཇུག་པ་སྟེ། དེ་ཡང་སྤྱིར་མཚན་ཉིད་ཀྱི་ཐེག་པ་སྤྱི་ལས་སངས་རྒྱས་ཀྱི་ས་ཀུན་ཏུ་ 
འོད་ཅེས་བྱ་སྟེ། འདི་ལྟར་འོད་ཟེར་མང་པོ་བཀྱེ་བས་འདུལ་བའི་འགྲོ་བ་སྣོད་
དུ་རུང་བར་མཛད་པའི་ཕྱིར་དེ་སྐད་ཅེས་གྲགས་སོ། །རྡོ་རྗེ་ཐེག་པ་སྤྱི་ལས་ནི་ 
སངས་རྒྱས་ཀྱི་ས་གསུམ་དུ་གྲགས་ཏེ། དེ་ལ་ཀུན་ཏུ་འོད་ནི་ཆོས་ཀྱི་སྐུ་མཚན་ 
མ་མེད་པ་རང་བཞིན་གྱིས་འོད་གསལ་བས་ཀུན་ལ་ཁྱབ་པའོ། ། 
པདྨ་ཅན་ནི་དམིགས་པ་མེད་པའི་ཤེས་རབ་ཀྱིས་ཆོས་ཀྱི་སྐུའི་དོན་ཅིར་ཡང་ 
མ་གཟིགས་པ་ཉིད་མ་ཆགས་པའི་ཐུགས་རྗེའི་གཞི་ཡིན་པའོ། །ཡི་གེ་འཁོར་ལོ་
ཚོགས་ཆེན་ནི། དེ་ཉིད་ཀྱི་དུས་ན་ཡེ་ཤེས་དང་མཚན་མའི་དཀྱིལ་འཁོར་གྱི་བདག་ 
ཉིད་རྩོལ་བ་མེད་པར་ལྷུན་གྱིས་གྲུབ་པ་སྟེ། དེ་ལ་ཡི་གེ་ནི་གཉིས་ཏེ། ཡེ་ཤེས་ 
དང་མཚན་མའོ། །མཚན་མ་ལའང་གཉིས་ཏེ་མིང་དང་གཟུགས་སོ། །གཟུགས་ 
ཀྱང་རྣམ་པ་གཉིས་ཏེ། ཡོངས་སུ་རྫོགས་པ་དང་ཆ་ཤས་སུ་སྣང་བའོ། །འདི་ལྟ་
བུའི་འབྲས་བུའི་ཆོས་ཀྱི་དཀྱིལ་འཁོར་གྱི་ཚོགས་ཆེན་པོར་ལྷུན་གྱིས་གྲུབ་པ་ནི་
ཡི་གེ་འཁོར་ལོ་ཚོགས་ཆེན་གྱི་ས་ཞེས་ཀྱང་བྱ། སངས་རྒྱས་ཀྱི་ས་བཅུ་གསུམ་པ་
ཞེས་ཀྱང་བྱའོ། །དེ་ནི་སྐྱེས་བུ་བློ་རྩལ་རབ་ཀྱིས་ཡེ་ནས་སངས་རྒྱས་པའི་དོན་
ལ་ཡེ་ནས་སངས་རྒྱས་པར་རིག་ནས་ལམ་གྱི་བྱ་རྩོལ་ལ་མི་ལྟོས་པར་སྐད་ཅིག་
གིས་གོམས་པ་དྲག་བརྡལ་ཏེ་ཅིག་ཆར་དུ་འགྲོ་བ་ཡིན་གྱི། གང་ཟག་ཕལ་གྱི་
བསམ་ཞིང་གོམས་པར་བྱ་བ་ནི་མ་ཡིན་ནོ། །སྐྱེ་བོ་ཕལ་གྱིས་འདི་ལྟ་བུའི་དོན་
ཐོས་ཏེ་ནན་ཏན་དུ་ཇི་ལྟར་བསམས་ཀྱང་དོན་འདི་ནི་བདེན་ཞིང་ཆེས་ཟབ་པར་
ཡིད་ཆེས་པར་མི་འགྱུར་རོ། །ཡིད་ཆེས་པ་དང་ཕལ་གྱི་བློ་ལ་གོ་དཀའ་ཞིང་བདེན་
པ་དང་ཟབ་པར་མ་ཤེས་པའི་དབང་གིས་རང་གི་ཉམས་དང་སྦྱར་ནས་གང་ཟག་
124

ཟབ་གཏེར་ཆོས་ཀྱི་མཛོད་ཁང་།
གཞན་ཀུན་ཀྱང་དེ་དང་འདྲ་སྙམ་ནས་ཡོངས་ཏེ་རྫོགས་པ་ཆེན་པོ་རྟོགས་པ་རྣམས་ 
དང་ཆོས་ཐམས་ཅད་ཡེ་ནས་སངས་རྒྱས་པ་ནི་རྫུན་ཞེས་སྐྱེས་བུ་རབ་རྣམས་ལ་
སྐུར་པ་འདེབས་ཤིང་། ཐེག་པ་ཆེན་པོ་སུན་འབྱིན་པའི་བློ་སྐྱེ་བར་འགྱུར་བས་
རབ་ཏུ་གསང་བར་བྱ་དགོས་པའི་ཕྱིར་ཡང་རང་བཞིན་གསང་བའི་ཐེག་པ་ཞེས་
སྟོན་པ་ཉིད་ཀྱིས་བཀའ་བསྩལ་ཏོ། །དེ་བས་ན་ཆོས་ཐམས་ཅད་ཡེ་ནས་སངས་
རྒྱས་པའི་དོན་ལ་ཇི་བཞིན་པར་རྟོགས་ནུས་པའི་བློ་མ་སྐྱེས་བར་དུ་ཐེག་པ་འོག་
མ་བས་ཞེས་ལྷ་མི་ཉན་རང་སོགས་ཀྱི་ལམ་གྱིས་འགྲོ་བའི་དོན་བྱས་ན་གདུལ་བྱ་
རྣམས་ཀྱི་རྒྱུད་ཆུད་མི་ཟ་བས་ན། སློབ་དཔོན་གྱིས་བློ་དམན་རྣམས་ལ་འཁོར་
བའི་སྐྱོན་དང་། མྱ་ངན་ལས་འདས་པའི་ཡོན་ཏན་ལ་བསྔགས་པ་དང་། ཐེག་པ་
ཐམས་ཅད་ཀྱི་རིམ་པ་མཐའ་དག་ལ་མཁས་པར་བྱ་བ་དང་། དེའི་དོན་སློབ་མའི་ 
ཉམས་དང་སྦྱར་ལ་རིམ་པས་དྲང་བར་བྱ་བ་ཡིན་གྱི། ཐེག་པའི་ཕྱོགས་འགའ་ 
མི་ཤེས་པའི་སློབ་དཔོན་གྱིས་གཟུང་དུ་མི་རུང་བར། མདོ་རྒྱུད་དག་ན་རྒྱ་ཆེར་
འབྱུང་ངོ་། །
གཉིས་པ་ལ། མདོར་བསྟན་པ་དང་། རྒྱས་པར་བཤད་པ་གཉིས་ལས། དང་པོ་ 
ནི༑ དེ་ལྟར་ལྟ་བའི་ཁྱད་པར་གྱིས་ཡོན་ཏན་གྱི་འབྲས་བུ་འདོད་པའི་ཕྱིར་ལུས་ 
ཀྱི་དཀའ་ཐུབ་དང་རང་གི་ངང་ཚུལ་སྔ་མའི་གནས་སྐབས་ལས་གཞན་དུ་བསྒྱུར་ 
བའི་སྤྱོད་པ་བརྟུལ་ཞུགས་ཀྱང་མི་འདྲ་བའི་བྱེ་བྲག་ཏུ་འགྱུར་ཏེ། ལྟ་བ་མིག་ 
དང་འདྲ་བས་ཇི་ལྟར་བཅད་པ་བཞིན་དུ། དཀའ་ཐུབ་དང་བརྟུལ་ཞུགས་རྐང་ 
པ་དང་འདྲ་བ་རྗེས་སུ་འགྲོ་བར་འགྱུར་བའི་ཕྱིར་རོ། །དེ་ལ་ལྟ་བའི་བྱེ་བྲག་གིས་ 
དཀའ་ཐུབ་ཡོད་མེད་གཉིས་སུ་འགྱུར་ཏེ། དཀའ་ཐུབ་མེད་པ་ནི་གཉིས་ཏེ། ལྟ་
125

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བ་ལ་བསྒྲུབ་བྱ་མེད་པའི་དབང་གིས་འཇིག་རྟེན་ཕྱལ་བ་དང་ཕྱི་རོལ་མུར་ཐུག་
གོ༑ ༑གང་ལྟ་བ་ལ་བསྒྲུབ་པར་བྱ་བ་ཡོད་པའི་དབང་གིས་དཀའ་ཐུབ་ཡོད་པ་ 
ནི་རྣམ་པ་བཞི་སྟེ། འཇིག་རྟེན་རྒྱང་འཕེན་པ་དང་ཕྱི་རོལ་མུ་སྟེགས་པ་སྟེ་ཐར་
པའི་ལམ་དང་རྗེས་སུ་མ་འབྲེལ་བ་འཇིག་རྟེན་གྱི་དཀའ་ཐུབ་དང་། འཇིག་རྟེན་ 
ལས་འདས་པའི་ལམ་དུ་གྱུར་པ་ཉན་ཐོས་ཀྱི་དཀའ་ཐུབ་དང་བྱང་ཆུབ་སེམས་
དཔའི་དཀའ་ཐུབ་དང་། བླ་ན་མེད་པའི་དཀའ་ཐུབ་བོ། །གཉིས་པ་ནི། དེ་ལ་
གོང་དུ་ལྟ་བའི་སྐབས་སུ་སྨོས་པའི་འཇིག་རྟེན་ཕྱལ་བ་ནི། རྒྱུ་དང་འབྲས་བུ་ལ་
རྨོངས་པའི་ཕྱིར་བླང་དོར་གྱི་གནས་ཅི་ཡང་མི་ཤེས་པས་དཀའ་ཐུབ་མེད་པའོ། །
ཕྱི་རོལ་མུར་ཐུག་པ་ནི་རྒྱུ་འབྲས་ཆད་པར་ལྟ་བའི་ཕྱིར་ཚེ་ཕྱི་མ་ལ་ཕན་པ་དོན་
དུ་མི་གཉེར་བས་དཀའ་ཐུབ་མེད་པའོ། །དེ་གཉིས་ནི་དཀའ་ཐུབ་མེད་པ་སྟེ། དཀའ་
ཐུབ་ཡོད་པའི་ཕྱོགས་ལ། འཇིག་རྟེན་རྒྱང་འཕེན་པ་ནི་ཚེ་འདིའི་བཙན་ཕྱུག་
སོགས་གཞན་ལས་ཁྱད་པར་དུ་འཕགས་པ་བསྒྲུབས་པའི་ཕྱིར་གཙང་སྦྲ་ལ་སོགས་
པའི་དཀའ་ཐུབ་ཅན་ནོ། །
ཕྱི་རོལ་མུ་སྟེགས་པ་ནི། བདག་རྟག་པ་ཞིག་ཡོད་པ་དེ་དག་པར་བྱ་བའི་ཕྱིར།
ཚ་གྲང་སོགས་ཀྱིས་ལུས་སུན་འབྱིན་ཅིང་ཕྱོགས་བཞིར་མེ་དང་སྟེང་ནས་ཉི་མ་སྟེ་
མེ་ལྔ་བརྟེན་པ་ལ་སོགས་པའི་དཀའ་ཐུབ་དང༌། ཁྱི་ཕག་སོགས་ཀྱི་བརྟུལ་ཞུགས་ 
དམན་པ་ངལ་བ་དོན་མེད་ཕྱིན་ཅི་ལོག་པར་སྤྱོད་པའོ། །ཉན་ཐོས་ཀྱི་དཀའ་ཐུབ་ 
ནི་འདུལ་བ་ལས། བསླབ་པ་གསུམ་མདོར་བསྡུས་ཏེ། སྡིག་པ་ཅི་ཡང་མི་བྱ་སྟེ། 
ཞེས་ཚུལ་ཁྲིམས་ཀྱི་བསླབ་པའི་དབང་དུ་བྱས་ཏེ། མི་དགེ་བ་བཅུའི་ལས་ཀྱི་ 
ལམ་ལས་ཀྱང་། ཤིན་ཏུ་ལྕི་བ། སྲོག་གཅོད། མ་བྱིན་ལེན། མི་ཚངས་སྤྱོད། རྫུན་
126

།ཟབ་གཏེར་ཆོས་ཀྱི་མཛོད་ཁང་
སྨྲ་ལྟ་བུ་ཕམ་པར་གྱུར་པའི་ཆོས་བཞི་སོགས་བྱ་བ་མ་ཡིན་པ་ལས་ལྡོག་པའོ། །དགེ་
བ་ཕུན་སུམ་ཚོགས་པར་སྤྱད། ཅེས་ཤེས་རབ་ཀྱི་བསླབ་པའི་དབང་དུ་བྱས་ཏེ་
བདེན་པ་བཞིའི་དོན་ཕྱིན་ཅི་མ་ལོག་པར་རྟོགས་པའི་ཤེས་རབ་ཀྱིས་བསྡུས་པ།
འཕགས་པའི་ལམ་དང་འབྲས་བུའི་ཆོས་སྤྱད་ཅིང་ཐོབ་པར་བྱ་བ་རྣམས་སོ། །རང་
གི་སེམས་ནི་ཡོངས་སུ་གདུལ། །ཞེས་སེམས་ཀྱི་བསླབ་པའི་དབང་དུ་བྱས་ཏེ་སེམས་
ཕྱི་རོལ་གྱི་གཡེང་བ་ལས་བཟློག་སྟེ་རྩེ་གཅིག་མཉམ་པར་བཞག་པའི་བསམ་གཏན་
ལ་བསླབ་པའོ། །ཚུལ་འདི་ནི་སངས་རྒྱས་བསྟན་པ་ཡིན། ཞེས་ཚད་མར་བྱེད་
པའི་ཚིག་སྟེ། ཕྱི་རོལ་དབང་ཕྱུག་སོགས་ཀྱི་ལུང་དང་མི་འདྲ་སྟེ། ཀུན་གྱིས་
ཡིད་བརྟན་དུ་རུང་བའི་ཚད་མ་སངས་རྒྱས་ཀྱི་བསྟན་པ། དམ་པའི་ཆོས་འདུལ་བ་
ལེགས་པར་གསུངས་པ་ཡིན་ནོ། །ཞེས་འབྱུང་སྟེ། དེའི་དབང་གིས་དགེ་བ་དང་
མི་དགེ་བའི་ཆོས་ཐམས་ཅད་ཀུན་རྫོབ་དང་དོན་དམ་པར་གཉིས་ཀ་ཡོད་པར་ལྟ་ 
བ་དང་ཞེས་འདི་ལྟར་ཀུན་རྫོབ་ཀྱི་ཤེས་པ་ལ་སྣང་བའི་ཆོས་གང་དག །དོན་དམ་ 
པའི་ཤེས་པ་ལའང་སྣང་སྟེ། དེ་བས་ན་གཉིས་ཀར་ཡོད་པ་ཞེས་བྱའོ། །དེའི་དབང་ 
གིས་ལུས་ངག་གིས་དགེ་བ་ནི་སྤྱོད། མི་དགེ་བ་ནི་སྤོང་པའི་དཀའ་ཐུབ་དང་བརྟུལ་ 
ཞུགས་ལ་སྤྱོད་པའོ། །
གོང་དུ་་རང་སངས་རྒྱས་ལྟ་བའི་སྐབས་སུ་གུད་དུ་བཞག་ནས། འདིར་དཀའ་ 
ཐུབ་མ་སྨོས་པ་ནི་ཉན་ཐོས་དང་མཐུན་པའི་ཕྱིར་རོ། །བྱང་ཆུབ་སེམས་དཔའི་ 
དཀའ་ཐུབ་ནི། སེམས་ཅན་ཐམས་ཅད་འཁོར་མཚོ་ལས་བསྒྲལ་བའི་ཕྱིར། ཐམས་ 
ཅད་མཁྱེན་པའི་ཡེ་ཤེས་ཀྱི་སེམས་བསྐྱེད་པ་ནི་སྡོམ་པའི་དངོས་གཞི་ཡིན་ལ། ཐམས་ 
ཅད་མཁྱེན་པའི་ཡེ་ཤེས་དེ་མ་ཐོབ་པར་སེམས་ཅན་གྱི་དོན་བྱེད་མི་ནུས་པས་དེ་
127

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཐོབ་པར་བྱ་ན་རྒྱུ་ནི་བྱང་ཆུབ་ཀྱི་སེམས། རྩ་བ་སྙིང་རྗེ་ཆེན་པོ། མཐར་ཕྱིན་པ་ 
ཐབས་ལ་མཁས་པ་སྟེ། འདི་གསུམ་ནི་མི་ཚང་མི་རུང་ངོ་། །དེའི་མི་མཐུན་ཕྱོགས་ 
རང་བཞིན་གྱི་ཁ་ན་མ་ཐོ་བ། བྱང་སེམས་ལ་ཕམ་པ་བཞི་སྟེ། བྱང་ཆུབ་ཀྱི་ 
སེམས་གཏོང་བ་ནི་བྱང་སེམས་ཡོངས་གཟུང་གི་མི་མཐུན་ཕྱོགས་དང་། སེར་སྣའི་
དབང་གིས་སེམས་ཅན་མི་སྐྱོབ་པ་དང་། གནོད་སེམས་ཀྱིས་སེམས་ཅན་ལ་གནོད་
པ་བྱེད་པ་གཉིས་ནི་སྙིང་རྗེའི་མི་མཐུན་ཕྱོགས་དང་། དམ་པའི་ཆོས་སྤོང་བ་ནི་
ཐབས་མཁས་ཀྱི་མི་མཐུན་ཕྱོགས་ཏེ། དེ་བཞིས་མ་ཟིན་པར་སྙིང་རྗེས་ཟིན་ན་
ལུས་ངག་གིས་ཚར་གཅོད་པ་ཡང་བྱ་དགོས་ཏེ། བྱང་ཆུབ་སེམས་དཔའི་སྡོམ་
པ་ཉི་ཤུ་པ་ལས། བྱང་ཆུབ་སེམས་དཔས་ཚར་བཅད་པའི་ལས་ཀྱིས་འགྲོ་བ་འདུལ་ 
བའི་རྐྱེན་དུ་འཚམས་པར་འགྱུར་ཡང་། ཚར་གཅོད་པའི་ལས་ཀྱིས་འགྲོ་བའི་ 
དོན་མི་བྱེད་ན་ཡང་ཉམས་པར་འགྱུར་རོ། །རྫུ་འཕྲུལ་བསྟན་པས་བྲིད་པ་དང་
སྤྱོ་བ་དང་བསྡིག་པ་ལ་སོགས་པ་སྦྱོར་བ་དམ་པ་མིན་པས་འདུལ་ཡང་དེ་ལྟར་མི་
བྱེད་ན་ཡང་ཉམས་སོ། །
དེ་ཅིའི་ཕྱིར་ན། བསམ་པ་སྙིང་རྗེར་ལྡན་ཞིང་བྱམས་པའི་ཕྱིར་དང་། སེམས་ 
དགེ་བ་ལ་སྦྱོར་བ་རྩུབ་ཀྱང་ཉེས་པ་མེད། ཅེས་འབྱུང་སྟེ། ཀུན་སློང་སྙིང་རྗེ་ཆེན་ 
པོས་ཟིན་ན་ཆོས་ཐམས་ཅད་དགེ་བ་དང༌། ལྟར་སྣང་མི་དགེ་བ་གང་སྤྱད་ཀྱང་ 
བྱང་སེམས་ཀྱི་སྡོམ་པ་ཉམས་པར་མི་འགྱུར་ཏེ། བྱང་ཆུབ་སེམས་དཔའི་སྡོམ་ 
པ་ནི་མདོར་ན་སྙིང་རྗེ་ཆེན་པོས་གཞི་བཟུང་ནས་སྤྱོད་དོ། །གསང་བ་བླ་ན་མེད་ 
པའི་དཀའ་ཐུབ་ནི། དམ་ཚིག་ཆེན་པོའི་མདོ་ཉིད་ལས། ཐབས་ཤེས་མཉམ་པ་ 
ཆེན་པོ་བླ་ན་མེད་པ་སངས་རྒྱས་ཀྱི་ཐེག་པར་བློ་རབ་ཏུ་ངེས་པའམ་གདེང་དུ་གྱུར་
128

༄༅། །ཟབ་གཏེར་ཆོས་ཀྱི་མཛོད་ཁང་།
ན༑ ཉོན་མོངས་པ་ལྔ་དང་། འདོད་ཡོན་ལྔ་ཀུན་ལ་སྤྱད་ཀྱང་། པདྨ་ལ་ནི་ 
འདམ་གྱིས་མི་གོས་པ་བཞིན་ཏེ། གང་ཟག་མཆོག་དེ་ལ་ཉན་ཐོས་ཀྱི་ཚུལ་ཁྲིམས་
དང་བྱང་ཆུབ་སེམས་དཔའི་སྡོམ་པ་ཐམས་ཅད་ཀྱང་ཕུན་སུམ་ཚོགས་པར་འགྱུར་ 
བའོ། །ཞེས་འབྱུང་སྟེ། ཆོས་ཐམས་ཅད་ཡེ་ནས་མཉམ་པ་ཉིད་ཀྱི་ཕྱིར། དེ་ལ་ 
སྙིང་རྗེ་ནི་ཡེ་ལྡན་ཡིན་པས་འབྲལ་དུ་མི་རུང་བས་བསྟེན་དུ་མེད་ལ། ཞེ་སྡང་ནི་ 
རང་མཚན་པ་མེད་པས་སྤང་དུ་མེད་དེ་ཡེ་ནས་མཉམ་ཉིད་ཡིན་པའི་ཕྱིར། དེ་ 
ལྟ་བུའི་མཉམ་ཉིད་ཀྱི་བློས་ཟིན་ན་ཅི་ཡང་མི་འགལ་ལོ་ཞེས་དགོངས་པའོ། །མདོ་ར་
ན་ཉན་ཐོས་ཀྱི་སྡོམ་པ་ནི་སེམས་ཅན་ལ་གནོད་སྦྱོར་ལས་ལོག་པའོ། །བྱང་སེམས་ 
ཀྱི་སྡོམ་པ་ནི། དེའི་སྟེང་དུ་ཕན་འདོགས་ལ་ཞུགས་སོ། །གསང་སྔགས་ཀྱི་སྡོམ་ 
པ་ནི་དེ་གཉིས་ཀྱི་སྟེང་དུ་དེ་བཞིན་གཤེགས་པའི་མཛད་སྤྱོད་ཉམས་སུ་བླངས་ 
ཏེ་སྤྱོད་པའོ། །གཞན་ཡང་། ཉན་ཐོས་ཀྱི་སྡོམ་པ་ནི་འདུ་ཤེས་དང་དངོས་གཞིའི་ 
སྒོ་ནས་ལས་གཙོ་བོ་ཡིན་ལ། བྱང་སེམས་ནི་སྙིང་རྗེ་གཙོ་བོ་ཡིན་ཅིང་། གསང་ 
སྔགས་ནི་ཤེས་རབ་གཙོ་བོ་ཡིན་པར་འདོད་དོ། །
ཡང་ཉན་ཐོས་ཀྱིས་ནི། སྔོན་གྱི་འཕགས་པ་དགྲ་བཅོམ་པ་རྣམས་ཀྱི་རྗེས་སུ་ 
སློབ་ཅིང་། བྱང་སེམས་ནི་ས་ཆེན་པོ་ལ་གནས་པའི་བྱང་འཕགས་རྣམས་ཀྱི་རྗེས་སུ་ 
སློབ་ལ། གསང་སྔགས་ཀྱིས་ནི་དེ་བཞིན་གཤེགས་པ་ཉིད་ཀྱི་རྗེས་སུ་སློབ་པའོ། །དེ་ 
ལྟར་ཆོས་མཉམ་པ་ཉིད་མངོན་དུ་གྱུར་ཀྱང་དེ་ལྟར་གཏན་ནས་མ་རྟོགས་པ་དང་
ཕྱོགས་རེ་ལས་མ་རྟོགས་པ་ཐེག་བརྒྱད་ལ་གནས་པ་རྣམས་ལ་ཐུགས་རྗེ་མི་འབྱུང་
བ་མ་ཡིན་ཏེ་དམིགས་མེད་ཀྱི་ཐུགས་རྗེ་ངོ་བོ་ཉིད་ལྷུན་འགྲུབ་ཏུ་འབྱུང་ངོ་། །
མདོར་ན་གསང་སྔགས་མཉམ་པ་ཆེན་པོའི་དམ་ཚིག་ལ་སྤྱོད་པ་ཐམས་ཅད་ཀྱི་
129

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཐམས་ཅད་དུ་རྣམ་པར་མ་དག་པ་མེད་དེ། ཇི་ལྟར་ལྟ་བས་ཡེ་ནས་རྣམ་པར་
དག་པར་རྟོགས་པ་བཞིན་དུ་དཀའ་ཐུབ་དང་བརྟུལ་ཞུགས་ཀྱང་དེ་ལྟར་རྣམ་པར་ 
དག་པར་སྤྱོད་དོ་ཞེས་གསང་སྔགས་མཉམ་པ་ཆེན་པོའི་དམ་ཚིག་གི་སླར་སྡུད་
པའི་ཚིག་ཏུ་སྦྱར་བར་མཛད་དེ་ཐེག་པ་འོག་མའི་དཀའ་ཐུབ་དང་བརྟུལ་ཞུགས་
ལས་ཁྱད་པར་དུ་གྱུར་པར་བསྟན་པའོ།
གསུམ་པ་མཇུག་གི་དོན་ལ། གདམས་ངག་གང་ལ་གཏད་པའི་སྣོད་དང་། བརྩམས་
ཟིན་པའི་མཐའ་བྱང་གདགས་པ་གཉིས་ལས། དང་པོ་ནི། ལྟ་བ་མཐོ་དམན་གྱི་
བྱེ་བྲག་རྣམས་ཕྲེང་བ་བཞིན་དུ་རྒྱུན་ཆགས་སུ་བཀོད་ཅིང་དགོས་པ་བསྡུས་པས་ན།
ལྟ་བའི་ཕྲེང་བ་ཞེས་བྱ་བ་ལ་གསང་བ་ནི་ཐེག་པ་མཐའ་དག་གི་དོན་ཚིག་ཉུང་
ངུར་བསྡུས་ནས་བློ་ལ་འཆང་བའི་མན་ངག་བཞག་པ་ཡིན་པ་དང༌། ཚིག་ཉུང་
ངུ་འདིས་དོན་མང་པོ་རྟོགས་པར་བྱེད་པའི་སྒོ་ནས་སྒྲོན་མ་ཡིན་པས་ནོར་བུ་རིན་
པོ་ཆེ་བཞིན་དུ་སྦས་ཤིང་བཅང་བར་བྱ་བའམ། རྣམ་པ་གཅིག་ཏུ་ན་རྫོགས་པ་
ཆེན་པོའི་དོན་ནི་ཀུན་གྱི་ཐུན་མོང་མ་ཡིན་པས། ཐུགས་རྗེ་ཆེན་པོའི་ཐབས་ཀྱིས་
ཀྱང་གསང་བར་བྱ་བའི་ཆོས་ཟབ་མོ་འདི་ནི། ཇི་ལྟར་དམུས་ལོང་གཟུགས་མི་
མཐོང་བ་དག་ནམ་ཞིག་རང་གི་བསོད་ནམས་ཀྱིས་ནོར་བུ་རིན་པོ་ཆེ་རྙེད་པའམ་
རང་བཞིན་གྱིས་ཕྱེ་ནས་མིག་རྙེད་པ་ལྟར། ཐོག་མེད་མ་རིག་གིས་མདོངས་པའི་
སྐྱེ་བོ་ཡང་དག་པའི་དོན་མཐོང་མ་མྱོང་བ་ལས་ནམ་ཞིག་སྔོན་གྱི་བསོད་ནམས་
ཀྱིས་དགེ་བའི་བཤེས་གཉེན་དང་ཕྲད་ནས། དེའི་དབང་གིས་ཤེས་རབ་གསུམ་
གྱི་མིག་རྙེད་དེ། ཤེས་རབ་དང་ཐབས་ཀྱི་རྩལ་རྙེད་པའམ་འཆང་བའི་རང་བཞིན་ 
རྫོགས་པ་ཆེན་པོའི་སྣོད་དུ་གྱུར་པའི་སྐྱེས་མཆོག་ཡོད་ན་དེའི་དོན་དུ་གྱུར་པའི་
130

༄༅། །ཟབ་གཏེར་ཆོས་ཀྱི་མཛོད་ཁང་།
གདམས་ངག་རིན་པོ་ཆེ་འདི་དེ་དང་འཕྲད་པར་གྱུར་ཅིག །ཅེས་སྨོན་ལམ་དུ་ 
མཛད་པའོ། །གཉིས་པ་ནི། ལྟ་བའི་ཕྲེང་བ་ཞེས་བྱ་བའི་མན་ངག་སློབ་དཔོན་
ཆེན་པོ་པདྨ་འབྱུང་གནས་བོད་ཡུལ་ནས་སླར་གཤེགས་ཀར་བྲག་དམར་མཚོ་མོ་ 
འགུལ་གྱི་ནེ་ཐང་དུ་དགུང་གསུམ་བཞེས་ནས་ལྷ་སྲས་ཁྲི་སྲོང་ལྡེ་བཙན་དང་རྗེ་ 
འབངས་ལ་འགྱེས་ཕྱག་གི་དུས་སུ་མཛད་པ་རྫོགས་སོ། ། ཞེས་པའོ། ། 
འདི་བྲིས་དགེ་བས་ཚེ་རབས་ཐམས་ཅད་དུ། །པདྨ་འཇམ་པའི་རྡོ་རྗེ་སྙིང་ལ་ 
ཞུགས། །ཡང་དག་ལྟ་བའི་ཟབ་གནད་ཀུན་རྟོགས་ནས། །འགྲོ་ལ་རྒྱལ་བའི་ལམ་ 
བཟང་སྣང་གྱུར་ཅིག །མི་ཕམ་པས་ཐུན་བར་གཅིག་ལ་བྲིས་པ་མངྒ་ལཾ། །ཞེས་ 
འཇམ་མགོན་སྨྲ་བའི་སེང་གེ་མི་ཕམ་འོད་གསལ་རྡོ་རྗེའི་ཕྱག་མཆན་སོར་བཞག་ 
ལ༑ གསང་བའི་བདག་པོ་བློ་གྲོས་མཐའ་ཡས་ཀྱིས་མཛད་པའི་འགྲེལ་བའི་ས་ 
བཅད་ཀྱིས་བརྒྱན་ཏེ་རབ་ཚེས་དོན་འགྲུབ་ཅེས་པ་ས་མོ་ལུག་གི་ལོར་ཞེ་ཆེན་རི་ 
ཁྲོད་དུ་ཞལ་བཤུས་ཤིང༌། སྡེ་སྣོད་འཛིན་པ་ཆེན་པོ་མཁན་ཆེན་བླ་མ་ཀུན་བཟང་
དཔལ་ལྡན་ནས་ཞུས་ཆེན་མཛད་དེ་ལེགས་པར་གཏན་ལ་ཕབ་པའོ། །རྒྱལ་བ་
རིག་འཛིན་བརྒྱུད་པའི་མན་ངག་བཅུད། །རྒྱལ་དབང་པདྨའི་ཐུགས་མཚོར་བསྐྱིལ་ 
བ་ལས། །རྒྱལ་བློན་ལས་ཅན་འཁོར་ལ་གདམས་པའི་ཕུལ། །རྒྱལ་བསྟན་འཛིན་ 
པ་རྣམས་ཀྱི་གཅེས་ནོར་ལགས། །དུས་ཀྱི་མཐར་ཡང་སྐྱོབ་པ་མཆོག་དེ་ཡི། ། 
ཐུགས་བསྐྱེད་སྨོན་པའི་རེ་ཁཱ་མ་རྨས་པས། །ཉེ་བརྒྱུད་བྱིན་རླབས་ངད་ལྡན་བདུད་ 
རྩིའི་ཆབ། །ལོངས་སུ་སྤྱོད་འདི་སྐལ་བ་ཅིས་མི་བཟང་། །དེ་སླད་འཇམ་མགོན་ 
བླ་མའི་ཕྱག་མཆན་གཞུང་། །གུས་པས་བཤུས་ལ་རང་བློས་མ་བསླད་སྙམ། །འོན་ 
ཀྱང་ནོངས་གྱུར་གང་མཆིས་བདག་བློའི་སྐྱོན། །ཆོས་སྤྱན་ལྡན་པ་རྣམས་ཀྱིས་བཟོད་
131

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པར་མཛོད། །དེ་ལས་བྱུང་བའི་རབ་དགེ་དྲི་མེད་ཀྱིས། །ཐེག་མཆོག་བསྟན་པའི་ 
པད་ཚལ་རྒྱས་པ་དང་། །བདག་ཀྱང་སྐྱེ་ཀུན་པདྨའི་བྲན་གྱུར་ཏེ། །ཡང་དག་ལྟ་
བའི་ལམ་བཟང་སྣང་གྱུར་ཅིག །ཅེས་པའང་འཇམ་དབྱངས་བློ་གྲོས་རྒྱ་མཚོས་
སྨྲས་པ་དགེ ། ། །
132

༄༄༅། །ཟབ་གཏེར་ཆོས་ཀྱི་མཛོད་ཁང་།
།གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོན་གྱི་འགྲེལ་ 
བཤད་བདུད་རྩིའི་ཀླུང་ཆེན་ཞེས་བྱ་བ་བཞུགས་སོ། །
༄༅། །ཧེ་རུ་ཀ་དཔལ་རྡོ་རྗེ་འཆང་ལ་ཕྱག་འཚལ་ལོ། །ཟུང་འཇུག་འོད་གསལ་ 
འདུས་མ་བྱས་པའི་དབྱིངས། །ངེས་པ་ལྔ་ལྡན་ལོངས་སྤྱོད་རྫོགས་པའི་སྐུ། །གང་ 
འདུལ་གདུལ་བྱའི་མོས་ངོར་སྤྲུལ་པའི་གར། །སྟོན་མཛད་དཔལ་ལྡན་བླ་མར་གུས་ 
ཕྱག་འཚལ། །བཻ་རོའི་རྣམ་འཕྲུལ་འགྲོ་འདུལ་གླིང་པ་ཡི། །འཆོས་སྐྱོབ་གཉིས་ 
ལྡན་བདུད་རྩིའི་ཀླུང་ཆེན་ལས། །སྔགས་ཀྱི་སྨོན་ལམ་འདོད་འཇོའི་དགའ་སྟོན་ 
ཉིད། །གོ་གསལ་ཉུང་ངུའི་ངག་གིས་འདི་ན་དགྲོལ། །འདི་ལ་བཞི། མཚན་གྱི་དོན། 
མཆོད་པར་བརྗོད་པ། གཞུང་གི་དོན། མཇུག་གི་དོན་ཏོ། །དང་པོ་ནི། གསང་བ་ 
སྔགས་ཀྱི་སྨོན་ལམ་འདོད་འཇོའི་དགའ་སྟོན་ཅེས་བྱ་བ་བཞུགས་སོ། །ཞེས་པ། ཉན་ 
རང་སོགས་གདུལ་བྱ་ཐུན་མོང་བའི་སྣོད་དུ་མ་གྱུར་པས་གསང་བ་སྟེ། ཀུན་མཁྱེན་ 
རང་བྱུང་རྡོ་རྗེས། ཕྱི་ནང་ཉན་ཐོས་སྤྱོད་ཡུལ་མིན། །མཐའ་དྲུག་གིས་བཅིངས་ 
ནང་གི་དོན། །ཞེས་གསུངས་པ་ལྟར་རོ། །ཡིད་ཤེས་བདེ་མྱུར་གྱི་སྒོ་ནས་སྐྱོབས་ 
པར་བྱེད་པས་ན་སྔགས་ཏེ། ཇི་སྐད་དུ་ཡང་། འདོད་པའི་ལོངས་སྤྱོད་ལྔ་པོ་ལ། ། 
ཅི་བདེ་བར་ནི་སྤྱད་པས་འགྲུབ། །ཅེས་སོ། །དེའི་ལམ་དང་འབྲས་བུའི་ཆོས་ 
ཐམས་ཅད་རང་གི་དོན་ལ་ཡོངས་སུ་རྫོགས་པར་སྨོན་པས་ན་སྨོན་ལམ་དེ་གྲུབ་
པའི་འབྲས་བུ་སྔགས་ཀྱི་དངོས་གྲུབ་དམན་འབྲིང་མཆོག་ལ་བརྟེན་ནས་གནས་
སྐབས་དང་མཐར་ཐུག་གི་འདོད་པ་ཐམས་ཅད་ཡིད་བཞིན་དུ་འཇོ་བས་དགའ་
133

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྟོན་སྤེལ་བར་བྱེད་པས་ན་གཞུང་འདིའི་མཚན་ལ་དེ་སྐད་ཅེས་བྱ་བ་སྟེ་དཔེའི་ 
སྒོ་ནས་མཚན་དུ་བཏགས་པའོ། །
གཉིས་པ་ནི། དུས་གསུམ་རྒྱལ་བ་སྲས་བཅས་མ་ལུས་དང༌། །འགྲོ་བའི་སྐྱབས་ 
གྱུར་པདྨ་སཾ་བྷ་ཝ།སྲིད་ཞིའི་རྒུད་པ་ཀུན་སེལ་རཏྣའི་ཞབས། །མི་འབྲལ་ 
སྙིང་ནས་གུས་པས་ཕྱག་བགྱིའོ། །ཞེས་པ་ནི། འདས་མ་འོངས་ད་ལྟའི་དུས་གསུམ་ 
གཤེགས་པ་དང་བཞུགས་པ་དང་འབྱོན་པར་འགྱུར་པའི་བདུད་བཞིའི་དགྲ་ལས་
རྒྱལ་བའི་རྒྱལ་བ་སྟེ་སངས་རྒྱས་དཀོན་མཆོག་དང་། དེ་དག་གི་སྲས་བྱང་ཆུབ་ 
སེམས་དཔའ་ཉན་རང་དང་བཅས་པ་ནི། དགེ་འདུན་དཀོན་མཆོག་དང་། དེ་དག་
གི་རྒྱུད་ལ་བཞུགས་པའི་འགོགས་ལམ་གྱི་བདེན་པ་ནི། ཆོས་དཀོན་མཆོག །
འགོག་བདེན་ནི། སངས་རྒྱས་འཕགས་པའི་རྒྱུད་ཀྱི་སྒྲིབ་གཉིས་སྤངས་པའི་སྤངས་
ཆ༑ ཉན་ཐོས་དགྲ་བཅོམ་པའི་རྒྱུད་ཀྱི་ཉོན་སྒྲིབ་སྤངས་པའི་སྤངས་ཆ། ལམ་བདེན་
ནི་སངས་རྒྱས་འཕགས་པའི་ཐུགས་རྒྱུད་ཀྱི་རྣམ་མཁྱེན། ཉན་ཐོས་དགྲ་བཅོམ་
པའི་ཐུགས་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་རྣམས་སོ། །དེ་
དག་གིས་སྤྱིར་དཀོན་མཆོག་གསུམ་ལ་ཕྱག་མཛད་པའོ། །འགྲོ་བ་ལྷ་དང་བཅས་
པའི་སྐྱབས་གནས་གཅིག་པུར་གྱུར་པ་པདྨ་སཾ་བྷ་ཝ་སྟེ། པདྨ་ཡང་དག་པར་འབྱུང་
བའམ་པདྨའི་འབྱུང་གནས་ཏེ། ཐོག་མར་པད་སྡོང་ལས་འཁྲུངས་པར་མ་ཟད།
ཨིནྡྲ་བོ་དྷིས་སྤྱན་དྲངས་པའི་ལམ་གང་དུ་བཞག་པར་པདྨ་རེ་འཁྲུངས་པས་མཚན་ 
དུ་དེ་ལྟར་གསོལ་བར་གྲགས། སློབ་དཔོན་རྡོ་རྗེ་གདན་པས། དགེ་སློང་ལུས་ལ་ 
ཕྱག་རྒྱར་ལྡན། །ལྷོ་ནུབ་སྲིན་པོའི་ཁ་གནོན་མཛད། །པཛྙཱ་ཀ་ར། ཞེས་གསུངས་ 
པའི་གྲུབ་བརྙེས་ཀྱི་སློབ་དཔོན་དམ་པ་སྟེ། དེ་དག་གིས་བྱེ་བྲག་ཏུ་གངས་ཅན་
134

༄༅། །ཟབ་གཏེར་ཆོས་ཀྱི་མཛོད་ཁང་
འགྲོ་བའི་སྐྱབས་གནས་ལ་ཕྱག་མཛད་པའོ། །སྲིད་དང་ཞི་བའི་མི་མཐུན་པའི་
རྒུད་པ་ཐམས་ཅད་སེལ་བའི་བྱེད་པོ་ཡིད་བཞིན་གྱི་ནོར་བུ་རིན་པོ་ཆེ་དང་ཆོས་
མཚུངས་པ་ཆོས་རྒྱལ་རིན་ཆེན་ཕུན་ཚོགས་ཏེ། པདྨ་གླིང་པའི་གཏེར་ལུང་ལས། 
རྒྱ་གར་རིག་འཛིན་ཧཱུཾ་ཀ་རཿ འབྲི་ཡི་ཕྱོགས་སུ་རཏྣའི་མིང་ ཞེས་དང་། འབྲི་ 
ཞེས་བྱ་བ་ཁ་བའི་ཀློང་གསེབ་ཏུ༔ དམུ་རྒོད་འགྲོ་འདུལ་བྱང་ཆུབ་སེམས་ལྡན་པ༔ 
ཐུགས་རྗེ་ཆེན་པོས་བྱིན་གྱིས་བརླབས་པའི་བུ༔ ཞེས་གསུངས་པ་ལྟར་རོ། །དེ་ 
དག་གིས་ཁྱད་པར་དུ་རྩ་བའི་བླ་མ་ལ་ཕྱག་མཛད་པའོ། 
དེའང་ཕྱག་མཛད་པའི་ཚུལ་ནི་རབ་ལྟ་བ་མཇལ་བའི་ཕྱག་སྟེ་དུས་གསུམ་འདུ་
འབྲལ་མེད་པར་ཡིད་རབ་ཏུ་དྭངས་པའི་སྒོ་ནས་སོ། །དེའང་སློབ་དཔོན་ཀླུ་སྒྲུབ་ 
ཀྱིས། ཇི་ལྟར་ཆུ་ལ་ཆུ་བཞག་དང༌། །ཇི་ལྟར་མར་ལ་མར་བཞག་ལྟར། །རང་གི་ 
རང་རིག་ཡེ་ཤེས་ནི། །ལེགས་མཐོང་གང་ཡིན་འདིར་ཕྱག་མིན། །ཞེས་སོ། ། 
གསུམ་པ་ལ་གཉིས། མི་རྟག་པའི་གཏམ་གྱིས་བློ་ཆོས་ལ་བསྐུལ་བ་དང་། ལམ་ 
གྱི་རིམ་པ་དངོས་རྒྱུད་ལ་བརྟེན་པའོ། །དང་པོ་ནི། ཚེ་འདིའི་ལོངས་སྤྱོད་རྨི་ 
ལམ་དགའ་སྟོན་བཞིན། །ལང་ཚོའི་དཔལ་ཡང་འཇའ་ཚོན་ལྟ་བུ་སྟེ། །ཚེ་སྲོག་ 
མི་རྟག་གློག་གི་ཟློས་གར་བཞིན། །འཇིག་རྟེན་ཕུན་ཚོགས་ཀུན་ལ་དབང་བསྒྱུར་ 
ཀྱང༌། །སྟོན་དུས་མཛེས་པའི་སྤྲིན་དཀར་ཕུང་པོ་བཞིན། །སྐད་ཅིག་མི་རྟག་ 
འཇིག་པའི་ཚུལ་ཅན་དུ། །མཐོང་ནས་སྲིད་པར་ཡིད་ནི་འབྱུང་བར་ཤོག །ཅེས་པ་ 
སྟེ༑ ཚེ་འདིར་སྣང་གི་ལོངས་སྤྱོད་གནས་གྲོགས་སོགས་རྨི་ལམ་གྱི་དགའ་སྟོན་ 
ལྟ་བུ་སྟེ། ཏིང་འཛིན་རྒྱལ་པོ་ལས། ཇི་ལྟར་རྨི་ལམ་ན་ཡང་འདོད་པ་སྟེན་པ། ། 
སྐྱེས་བུ་སད་པར་གྱུར་ན་མི་མཐོང་སྟེ། །བྱིས་པ་ཤིན་ཏུ་འདོད་ལ་ཆགས་ཤིང་
135

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཞེན། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་སོ། །དེ་བཞིན་དུ་ 
གཟུགས་དང་ལང་ཚོ་ཁ་དོག་རྒྱན་གོས་ཀྱི་དཔལ་འབྱོར་ཀུན་འཇའ་ཚོན་ལྟ་བུར་ 
སྙིང་པོ་མེད་དེ། ཇི་སྐད་དུ་ཡང་། མི་རྟག་ལུས་ལ་སྙིང་པོ་མེད། །ནམ་མཁར་ 
ཤར་བའི་འཇའ་ཚོན་འདྲ། །བདེན་པར་བཟུང་ཀྱང་ཡལ་ནས་འགྲོ། །ཞེས་སོ། ། 
སྐྱེས་བུའི་ཚེ་སྲོག་ནི་མི་རྟག་སྟེ་རླུང་དམར་ནང་གི་མར་མེའམ་བར་སྣང་དུ་གློག་ 
འགྱུ་བ་ལྟར་སྐད་ཅིག་གིས་མི་རྟག་སྟེ། རྗེ་བདག་ཉིད་ཆེན་པོས། དལ་བའི་རྟེན་ 
འདི་ཡིད་བཞིན་ནོར་ལས་ལྷག །རྙེད་དཀའ་འཇིག་སླ་ནམ་མཁའི་གློག་དང་ 
འདྲ། །ཞེས་སོ། །འཇིག་རྟེན་ཚེ་འདིའི་ཕུན་ཚོགས་འཁོར་ལོས་སྒྱུར་རྒྱལ་དུ་གྱུར་ 
ཏེ་གླིང་བཞི་ལ ལ་མངའ་དབང་བསྒྱུར་ཀྱང་སྙིང་པོ་མེད་དོ། །དེས་སྟོན་དུས་ཀྱི་ 
སྤྲིན་དཀར་ཕུང་པོ་དབྱིབས་ངོ་མཚར་བ་སྣ་ཚོགས་ཤར་ཡང་ད་ལྟ་རང་ཡོད་འཕྲོ་ 
ལ་མེད་འགྲོ་བ་ལྟར་ཤེས་པར་བྱ་སྟེ། མགོན་པོ་ཀླུས། བརྒྱ་བྱིན་འཇིག་རྟེན་ 
མཆོད་འོས་གྱུར་ནས་ཀྱང་། །ལས་ཀྱི་དབང་གིས་བྱིན་ཡང་ས་སྟེང་ལྷུང༌། །འཁོར་ 
ལོས་བསྒྱུར་བ་ཉིད་དུ་གྱུར་ནས་ཀྱང་། །འཁོར་བ་དག་ན་ཡང་བྲན་ཉིད་དུ་འགྱུར། ། 
ཞེས་སོ། །
དེ་ལྟར་སྐད་ཅིག་ཀྱང་མི་སྡོད་ཅིང་འགྱུར་བའི་ཚུལ་རིག་ནས་སྲིད་པ་སྟེ་འཁོར་ 
བ་ནས་ཡིད་དབྱུང་སྟེ་དེས་འབྱུང་གི་བསམ་པ་རྣམ་པར་དག་པ་རྒྱུད་ལ་སྐྱེ་བར་
ཤོག་ཅིག་པ་སྟེ། ཇི་སྐད་དུ་ཡང་། དལ་འབྱོར་རྙེད་དཀའ་ཚེ་ལ་ལོང་མེད་པ། ། 
ཡིད་ལ་གོམས་པས་ཚེ་འདིའི་སྣང་ཞེན་ལྡོག །ཅེས་སོ། །དེ་དག་གིས་འཆི་བ་མི་ 
རྟག་པ་དང་ངན་འགྲོའི་སྡུག་བསྔལ་སོགས་སྐྱེས་བུ་ཆུང་ངུའི་ལམ་དང་། ཐར་པ་ 
དོན་གཉེར་གྱི་བློ་བསྐྱེད་པ་སོགས་སྐྱེས་བུ་འབྲིང་གི་ལམ་རྣམས་བསྟན་པ་ཡིན་ཏེ།
136

༄༅། །ཟབ་གཏེར་ཆོས་ཀྱི་མཛོད་ཁང་།
བྱང་ཆུབ་ལམ་གྱི་སྒྲོན་མ་ལས། གང་ཞིག་ཐབས་ནི་གང་དག་གིས། །འཁོར་བའི་ 
བདེ་བ་ཙམ་དག་ལ། །རང་ཉིད་དོན་དུ་གཉེར་བྱེད་པ། །སྐྱེས་བུ་དེ་ནི་ཐ་མར་ 
ཤེས། །སྲིད་པའི་བདེ་ལ་རྒྱབ་ཕྱོགས་ཤིང་། །སྡིག་པའི་ལས་ལས་ལྡོག་བདག་ཉིད། ། 
གང་ཞིག་རང་ཞི་ཙམ་དོན་གཉེར། །སྐྱེས་བུ་དེ་ནི་འབྲིང་ཞེས་བྱ། །ཞེས་གསུངས་ 
པ་ལྟར་རོ། །
གཉིས་པ་ལ་གཉིས། ལམ་གྱི་རྩ་བ་བཤེས་གཉེན་བསྟེན་ཚུལ། བསྟེན་ནས་ 
ལམ་ལ་ཇི་ལྟར་སློབ་པའི་ཚུལ་ལོ། །དང་པོ་ནི། བདེ་ལེགས་དངོས་གྲུབ་ཀུན་གྱི་ 
འབྱུང་གནས་ནི། །མཚན་ཉིད་ཀུན་ལྡན་ཐེག་མཆོག་བཤེས་གཉེན་ཏེ། །དྲན་པ་ 
ཡིས་ཀྱང་སྲིད་ཞིའི་འཇིགས་འཕྲོག་ལ། །མི་ཕྱེད་དད་པས་ཚུལ་བཞིན་བསྟེན་ 
པར་ཤོག །ཅེས་པ་གནས་སྐབས་མངོན་མཐོའི་བདེ་བ་དང༌། མཐར་ཐུག་ངེས་ 
ལེགས་ཀྱི་འབྲས་བུའམ། དངོས་གྲུབ་ཐམས་ཅད་ཀྱི་འབྱུང་གནས་ནི་མདོ་རྒྱུད་ 
ནས་ཇི་སྐད་བཤད་པའི་མཚན་ཉིད་ཀུན་ལྡན་གྱི་བླ་མ་ཐེག་པ་མཆོག་གི་བཤེས་ 
གཉེན་བསྟེན་དགོས་ཏེ། ཡོན་ཏན་རིན་པོ་ཆེའི་སྡུད་པ་ལས། སློབ་མ་བཟང་པོ་ 
བླ་མར་གུས་ལྡན་དེ་དག་གིས། །བླ་མ་མཁས་པ་དག་ལ་རབ་ཏུ་བསྟེན་པར་བྱ། ། 
ཅི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང༌། །ཞེས་གསུངས་པས་སོ། །ཇི་
ལྟ་བུ་ཞིག་བསྟེན་ཅེ་ན། དྲན་པ་ཙམ་གྱིས་ཀྱང་སྲིད་ཞིའི་འཇིགས་པ་འཕྲོག་པ་
སྟེ་ཞི་བར་བྱེད་པ་སོགས་བཙལ་དགོས་ཏེ། བསྟན་བཅོས་ཤེས་བྱ་ཀུན་ཁྱབ་ལས།
འཐད་པ་ལུང་རིགས་དཔེ་ཡི་སྒོ་ནས་བཙལ། །ཞེས་པ་ལྟར་རོ། །དེ་ཡང་ཐེག་
ཆེན་དགེ་བའི་བཤེས་གཉེན་ཆོས་བཅུ་ལྡན་དང༌། སྔགས་ཀྱི་རྡོ་རྗེ་སློབ་དཔོན་
དེ་ཉིད་བཅུ་ལྡན་དེ། བསམ་སྦྱོར་ཕུན་སུམ་ཚོགས་པའི་སྒོ་ནས་ལེགས་པར་བསྟེན་
137

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ནས་མི་ཕྱེད་པའི་དད་པ་བརྟན་པོ་སྟེ་བདུད་ལས་ཀྱིས་དད་པ་ལྡོག་ཏུ་མི་བཏུབ་
པ་སྟེ་ཚུལ་བཞིན་དུ་བསྟེན་པར་ཤོག་ཅིག་པའོ། །གཉིས་པ་ལ་གཉིས། ལམ་གྱི་ 
རྩ་བ་སྤྱིར་བསྟན་པ་དང་། སོ་སོའི་ལམ་རྒྱས་པར་བཤད་པའོ། །དང་པོ་ནི། །དེ་ 
ལྟར་དགེ་བའི་བཤེས་ལས་རྙེད་པའི་དོན། །རྟེན་གྱི་སྐྱབས་གྱུར་བླ་མ་དཀོན་མཆོག་ 
གསུམ། །ཡིད་ལ་འབྲལ་མེད་གདུང་བས་གསོལ་འདེབས་ཤིང༌། །འགྲོ་ཀུན་ཕ་ 
མར་ཤེས་པའི་སྙིང་རྗེ་ཡིས། །ཀུན་གྱི་སྡུག་བསྔལ་རང་གིས་ལེན་པ་དང་། 
བདག་གི་བདེ་དགེ་མ་ལུས་གཞན་ལ་བཏང༌། །བླ་མེད་བདེ་ལ་བདག་གིས་འགོད་ 
བྱ་ཞེས། །སེམས་ནི་བྱང་ཆུབ་དམ་པར་བསྐྱེད་བྱས་ནས། །ཕྱིན་དྲུག་སྤྱོད་པས་ 
ཉིན་མཚན་འདའ་བར་ཤོག །
ཅེས་པ་ནི་དེ་ལྟར་དགེ་བའི་བཤེས་གཉེན་བསྟེན་ནས་ཐོག་མར་དེ་ལས་རྙེད་པའི་ 
དོན་ཞི་བདེ་དོན་གཉེར་ཙམ་མ་ཡིན་པར་སྐྱེས་བུ་ཆེན་པོའི་སྐྱབས་འགྲོའི་གནད་
མ་འཁྲུལ་པར་ཤེས་པར་བྱས་ཏེ། གནས་སྐབས་ཙམ་མ་ཡིན་པའི་གཏན་གྱི་སྐྱབས་ 
གནས་སུ་འོས་པ། བླ་མ་དང་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་ 
འགྲོ་ཞིང༌། དེ་ནས་ཐེག་པ་ཆེན་པོའི་ལམ་གྱི་རྩ་བ་སེམས་ཅན་ཐམས་ཅད་ཕ་ 
མར་ཤེས་པར་བྱས་ཏེ། རྗེ་བཙུན་བཞད་པ་རྡོ་རྗེས། འགྲོ་དྲུག་སེམས་ཅན་ཕ་མ་ 
ལ༑ ༑བྱས་པ་དྲིན་དུ་མི་གཟོ་ན། །ཐེག་པ་དམན་པར་གོལ་བའི་སྐྱོན། །དེ་ཕྱིར་ 
བརྩེ་བ་ཆེན་པོ་ཡིས། །བྱང་ཆུབ་སེམས་ལ་འབད་ཀྱང་འཚལ། །ཞེས་གསུངས་པ་ 
ལྟར། འགྲོ་ཀུན་ཕ་མར་ཤེས་ནས་སྙིང་རྗེ་ཆེན་པོས་མ་གྱུར་སེམས་ཅན་ཀུན་གྱི་སྡུག་ 
བསྔལ་རང་གིས་ལེན་པ་དང་། བདག་གི་བདེ་བ་དགེ་བའི་རྩ་བ་གཞན་ལ་བཏང་
ནས་བླ་ན་མེད་པའི་བདེ་བ་དམ་པ་ལ་བདག་གིས་དགོད་པར་བྱའོ་ཞེས་ལྷག་བསམ་
138

༄༅། །ཟབ་གཏེར་ཆོས་ཀྱི་མཛོད་ཁང་།
ཚད་མེད་པ་དང་ལྡན་པའི་སྨོན་སེམས་བསྐྱེད་ཅིང༌། འཇུག་པའི་སྤྱོད་པ་སྦྱིན་ 
སོགས་ཕར་ཕྱིན་དྲུག་ལ་ཉིན་མཚན་དུས་འདའ་བར་ཤོག་ཅིག་སྨོན་པའོ།།དེའི་
ལམ་སྤྱིའི་རྩ་བ་སྐྱབས་སུ་འགྲོ་བ་དང་། བྱེ་བྲག་ཐེག་ཆེན་གྱི་རྩ་བ་སེམས་བསྐྱེད་ 
པ་གཉིས་བསྟན་ཏོ། །གཉིས་པ་ལ་གཉིས། རྒྱུ་མཚན་ཉིད་ཀྱི་ཐེག་པ་དང་། འབྲས་
བུ་གསང་སྔགས་རྡོ་རྗེ་ཐེག་པ་ལ་བསླབ་ཚུལ་ལ་སྨོན་པའོ། །དང་པོ་ལ་གཉིས། 
སྐྱེས་བུ་གསུམ་གྱི་ལམ་གྱིས་བློ་སྦྱོང་བའི་ཚུལ་ལ་སྨོན་པ་དང༌། སྡེ་སྣོད་གསུམ་ 
གྱི་སྒྲུབ་པ་ཉམས་ལེན་སྙིང་པོར་དྲིལ་བས་སྨོན་པའོ། །དང་པོ་ལ་གསུམ། སྐྱེས་བུ་ 
ཆུང་ངུ་། འབྲིང་། ཆེན་པོའི་ལམ་ལ་སྨོན་པའོ། །དང་པོ་ནི། མངོན་མཐོ་སྒྲུབ་ 
བྱེད་རྒྱལ་བའི་གསུང་རབས་ཀུན། །དོན་རྣམས་སྐྱེས་བུ་ཆུང་ངུའི་ལམ་དང་ནི། ། 
ཞེས་པ་ནི། ཕྱི་མ་མངོན་མཐོ་ལྷ་མིའི་གོ་འཕང་ཐོབ་པའི་རྒྱུ་མི་དགེ་སྤང་ཞིང་དགེ་ 
བཅུའི་ལམ་བསྒྲུབ་པ་དང་། དུས་ཁྲིམས་ཀྱི་བསླབ་པ་ལ་གནས་པ་སོགས་ཏེ། རིན་ 
ཆེན་ཕྲེང་བ་ལས། དང་པོ་མངོན་པར་མཐོ་བའི་ཆོས། །ཕྱིས་ནས་ངེས་པར་ལེགས་ 
པ་འབྱུང་། །ཞེས་སོ། །
གཉིས་པ་ནི། ཐར་པ་སྒྲུབ་པའི་ཐབས་ལ་བརྩོན་པ་ཡིན། །ཆོས་ཀྱི་རྣམ་གྲངས་ 
ཀུན་གྱི་བརྗོད་བྱའི་དོན། །སྐྱེས་བུ་འབྲིང་གི་ལམ་གྱི་རིམ་པ་སྟེ། །ངེས་པར་འབྱུང་ 
བས་སྲིད་ལས་གྲོལ་བར་ཤོག །ཅེས་པ་ནི། རང་དོན་ཞི་བདེ་ཙམ་ལ་དམིགས་ 
ནས་ཐར་པའི་གོ་འཕང་གཉེར་བ་སྐྱེས་བུ་འབྲིང་གི་ལམ་སྟེ། གཉིས་ཀའང་ཐེག་ 
པ་ཆེན་པོའི་ལམ་སྟེགས་ཡིན་པས་དེ་དག་ལ་བརྟེན་ནས་ངེས་འབྱུང་གི་བློ་ཁྱད་ 
པར་ཅན་བསྐྱེད་ཅིང་། སྲིད་པའི་སྡུག་བསྔལ་བཙོན་དོང་ལྟ་བུ་ལས་གྲོལ་བར་ཤོག་
ཅིག་སྨོན་པའང་ལས་དང་པོ་པའི་ལམ་གྱི་འཇུག་ངོགས་ཁྱད་པར་ཅན་ཏེ། ཇི་
139

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྐད་དུའང་། རྣམ་དག་ངེས་འབྱུང་མེད་པར་སྲིད་མཚོ་ཡི། །བདེ་འབྲས་དོན་ 
གཉེར་ཞི་བའི་ཐབས་མེད་པས། །སྲིད་ལ་བརྐམས་པ་ཡིས་ཀྱང་ལུས་ཅན་རྣམས། ། 
ཀུན་ནས་འཆིང་ཕྱིར་ཐོག་མར་ངེས་འབྱུང་བཙལ། །ཞེས་གསུངས་པས་སོ། ། 
གསུམ་པ་ནི། རྣམ་མཁྱེན་གོ་འཕང་མྱུར་དུ་སྒྲུབ་པའི་ཐབས། །རྒྱུ་དང་འབྲས་བུའི་ 
ཐེག་ཆེན་རྣམ་གཉིས་ལས། །ཇི་བཞིན་གསུངས་པའི་གསང་བ་མ་ལུས་པ། །སྐྱེས་བུ་ 
ཆེན་པོའི་ལམ་གྱི་རིམ་པ་སྟེ། །བདག་གིས་མ་ལུས་ཉེ་བར་བླངས་པ་ལས། །ཆོས་
རྣམས་ཐམས་ཅད་རྨི་ལམ་སྣང་བ་བཞིན། །སྣང་ཙམ་དེ་ལ་ཡུལ་གྱི་སྟེང་ཉིད་དུ། ། 
གྲུབ་པའི་ངོ་བོ་རྡུལ་ཙམ་མ་མཆིས་ཀྱང༌། །ལས་འབྲས་བསླུ་བ་མེད་པར་ངེས་ 
རྙེད་ནས། །བདེན་གཉིས་ཟབ་མོའི་གནད་ལ་གོམས་པར་ཤོག །ཅེས་པ་ནི། 
དེ་ལས་གཞན་དོན་དུ་རྣམ་པ་ཐམས་ཅད་མཁྱེན་པའི་གོ་འཕང་བསྒྲུབ་པར་སྟོན་
པ་རྣམས་ནི་རྒྱུ་ཕ་རོལ་ཏུ་ཕྱིན་པ་དང༌། འབྲས་བུ་གསང་སྔགས་རྡོ་རྗེའི་ཐེག་པ་ 
ཆེན་པོ་གཉིས་ཡིན་ལ། དེ་གཉིས་ལས་གསུངས་པའི་སྤྱོད་པ་རྒྱ་ཆེ་བ་དང་། དོན་ 
ཟབ་པའི་གསང་བ་མ་ལུས་པའི་སྐྱེས་བུ་ཆེན་པོའི་ལམ་གྱི་རིམ་པ་སྟེ། དེ་ཉམས་ 
སུ་བླངས་པས་མཉམ་གཞག་གི་དོན་ཆོས་ཐམས་ཅད་རྨི་ལམ་གྱི་སྣང་བ་ལྟར་སྣང་ 
ཙམ་ཉིད་ནས། ཡུལ་རང་ངོ་ནས་བདེན་པར་གྲུབ་པ་རྡུལ་ཙམ་ཡང་མེད་པར་ 
རྟོགས་ཀྱང༌། རྗེས་ཐོབ་ཀྱི་ཆ་ནས་ལས་འབྲས་བསླུ་བ་མེད་པར་ངེས་པ་རྙེད་ 
ནས་བདེན་གཉིས་ཐ་དད་དུ་མི་འཛིན་པའི་ལམ་ཟབ་མོ་ལ་གོམས་པར་ཤོག་ཅིག་ 
ཅེས་སྨོན་པའོ། །གཉིས་པ་ལ་གསུམ། འདུལ་བ། མདོ་སྡེ། མངོན་པའི་སྡེ་སྣོད་འ 
སློབ་པར་སྨོན་པའོ། །དང་པོ་ནི། འཁོར་ལོ་དང་པོ་འདུལ་བའི་སྡེ་སྣོད་ལས། 
ཉིས་བརྒྱ་ལྔ་བཅུ་སྤོང་བའི་ཚུལ་ཁྲིམས་དང༌། །བཅུ་བདུན་བླང་བྱ་འཇུག་པའི་
140

༄༅། །ཟབ་གཏེར་ཆོས་ཀྱི་མཛོད་ཁང་།
ཚུལ་ཁྲིམས་ཏེ། །ཀུན་གྱི་རྩ་བ་འགྲམ་གཞི་བརྟན་པོ་ནི། །ལྷག་པའི་ཚུལ་ཁྲིམས་ 
འདུལ་སྡེ་ལ་གནས་ཤིང༌། །ཞེས་པས། གཏན་ཁྲིམས་སོ་ཐར་རིས་བདུན་གྱི་ཡ་ 
གྱལ། ཉིས་བརྒྱ་ལྔ་བཅུ་རྩ་གསུམ་གྱི་འདུལ་ཁྲིམས་ལ་གནས་པ་དང་། འཇུག་ 
པའི་བསླབ་བྱ་གཞི་བཅུ་བདུན་ཏེ། འདུལ་བ་ལུང་ལས། རབ་བྱུང་གསོ་སྦྱོང་ 
གཞི་དང་ནི། །དགག་དབྱེ་དབྱར་དང་ཀོ་ལྤགས་དང༌། །སྨན་དང་གོས་དང་སྲ་ 
བརྐྱང་དང༌། །ཀཽའུ་ཤམྦྷི་དང་ལས་ཀྱི་གཞི། །དམར་སེར་ཅན་དང་གང་ཟག་ 
དང་། །སྤོ་དང་གསོ་སྦྱོར་བཞག་པ་དང༌། །གནས་མལ་དང་ནི་རྩོད་པ་དང་། ། 
དགེ་འདུན་དབྱེན་རྣམས་བསྡུས་པ་ཡིན། །
ཅེས་གསུངས་པ་ལྟར་བསླབ་པ་ཡོངས་སུ་སྦྱོང་བ་སོགས་རང་རྒྱུད་བསྡམས་པ་ 
ནི་ཡོན་ཏན་ཀུན་གྱི་རྟེན་རྩིག་པའི་འགྲམ་གཞི་བརྟན་པོ་དང་ལྡན་པའི་དཔེ་ལྟར།
ལྷག་པའི་ཚུལ་ཁྲིམས་རྣམ་དག་ལ་སྨོན་པ་སྟེ། དབྱིག་གཉེན་ཞབས་ཀྱིས། ཚུལ་ 
གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་སོ། །གཉིས་ 
པ་ནི། བྱིང་རྒོད་དྲི་ཡི་བཞོན་པས་མི་གཡོ་བའི། །མངོན་རྟོགས་རིན་ཆེན་རྣམ་ 
བཞིའི་རང་བཞིན་ཅན། །ཏིང་འཛིན་འཆི་མེད་རི་བོར་གནས་པའི་གཞི། །ཟབ་ 
ཡང་མདོ་སྡེའི་གནས་ལ་འཇོག་པ་དང་། །ཞེས་པས། དེ་ལ་འཁོར་ལོ་བར་པའི་ 
ངེས་བརྗོད་རྣམ་པར་ཐར་པའི་སྒོ་གསུམ་ནི་ལམ་གྱི་ངོ་བོ་ཡིན་ལ། དེའི་རང་བཞིན་ 
བྱིང་རྒོད་གྱི་རླུང་གིས་མི་གཡོ་བའི་བསམ་གཏན་གྱི་མངོན་རྟོགས་ནི་རིན་ཆེན་གཞི་ 
ལས་གྲུབ་པའི་རི་དབང་གི་སྟེང་ན་འཆི་མེད་ཀྱི་གྲོང་ཁྱེར་ལྟར་བརྟན་པའི་ཏིང་ངེ་ 
འཛིན་གྱི་ཆོས་ཉིད་ནི་གཏིང་དཔག་དཀའ་བས་ཟབ་པ། རྒྱ་ཆེ་བས་ཡངས་པའི་ 
དོན་ལ་མཉམ་པར་འཇོག་ཅིང་། རྗེས་ཐོབ་ལ་ཕ་རོལ་ཏུ་ཕྱིན་པ་དྲུག་དང་མི་
141

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འགལ་བར་སྦྱོང་པ་ནི་ལྷག་པའི་ཏིང་ངེ་འཛིན་གྱི་བསླབ་པ་ཡིན་ནོ། །གསུམ་པ་ 
ནི༑ ཆོས་མངོན་གསལ་བའི་རྣམ་དབྱེ་མིག་སྟོང་ལྡན། །གནས་ལུགས་རྟོགས་པའི་ 
ཡེ་ཤེས་ལག་ཉལ་གྱིས། །མཐར་ལྟའི་དམིགས་པ་འདུལ་བྱེད་ལྷ་ཡི་དབང་། །ཆོས་ 
མངོན་ལྟ་ན་སྡུག་གི་གྲོང་ཁྱེར་དུ། །སྡེ་སྣོད་གསུམ་གྱི་རྗོད་བྱེད་ཚིག་རྣམས་དང་། ། 
བརྗོད་བྱ་བསླབ་པ་རྣམ་གསུམ་མངོན་གྱུར་ཤོག །ཅེས་པ་ནི། འཁོར་ལོ་ཐ་མ་
ཆོས་མངོན་པའི་སྡེ་སྣོད་མཚན་ཉིད་གསུམ་གྱི་རྣམ་དབྱེ་ཤིན་ཏུ་གསལ་བ་བརྒྱ་བྱིན་
མིག་སྟོང་ལྡན་གྱི་གཟུགས་སུ་བཀོད་དེ། ཤེས་རབ་ཀྱི་བསླབ་པའི་དེ་ཁོ་ན་ཉིད་
ཀྱི་དངོས་པོའི་གནས་ལུགས་མངོན་པར་རྟོགས་པས་ན་དེའི་ཡེ་ཤེས་ལ་དབང་པོའི་
ལག་ན་ཉལ་བ་དྲང་སྲོང་ཞོ་འཐུང་གི་རུས་པ་ཕ་ལམ་གྱི་རང་བཞིན་ལས་གྲུབ་པའི་
རྡོ་རྗེས་ཡོད་མེད་རྟག་ཆད་མཐར་ལྟའི་དམིགས་པ་འདུལ་བར་བྱེད་པས་ན། ལྷའི་
དབང་པོ་དང་སྦྱར་བ་སྟེ། རྗོད་བྱེད་སྡེ་སྣོད་གསུམ་དང༌། བརྗོད་བྱ་བསླབ་པ་ 
གསུམ་ལ་སྨོན་ནས་མངོན་དུ་འགྱུར་བར་ཤོག་ཅིག་པའོ། ། 
གཉིས་པ་འབྲས་བུ་གསང་སྔགས་རྡོ་རྗེ་ཐེག་པ་ལ་སློབ་པར་སྨོན་པའི་ཚུལ་ལ་གཉིས
ལམ་ལ་སྨོན་པ་དང་། འབྲས་བུ་ལ་སྨོན་པའོ། །དང་པོ་ལ་གཉིས། ལམ་གྱི་རྩ་བ་ 
མཚན་ཉིད་དང་ལྡན་པའི་རྡོ་རྗེ་སློབ་དཔོན་བསྟེན་ཚུལ་དང་། བསྟེན་ནས་ལམ་ 
ལ་བསླབ་ཚུལ་ལ་སྨོན་པའོ། །དང་པོ་ནི། དེ་ལྟར་རྒྱུ་ཡི་ཐེག་པས་རྒྱུད་སྦྱངས་ 
ནས། །འབྲས་བུ་སྨིན་གྲོལ་རྡོ་རྗེ་ཐེག་པའི་ལམ། །ཉམས་ལེན་དྲོད་རྟགས་སྣང་ 
བཞི་མངོན་གྱུར་ནས། །དམ་ཚིག་དབང་དང་ཤེས་རབ་རྒྱུན་འཆད་ཅིང་། །མན་ 
ངག་ལུང་བཞིན་ཉམས་ཆག་སྐོང་མཛད་པའི། །མཐོང་ཐོས་དྲན་རེག་སློབ་དཔོན་ 
རྣམ་བཞི་ལས། །ཞེས་པ་ནི། དེ་ལ་ཐར་པ་དང་རྣམ་མཁྱེན་གྱི་ལམ་མཁན་ནི་བླ་
142

༄༅། །ཟབ་གཏེར་ཆོས་ཀྱི་མཛོད་ཁང་།
མ་འབའ་ཞིག་ལ་རག་ལས་པས་རང་ཉིད་ཀྱིས་ཐོག་མར་ལམ་གྱི་རྩ་བ་བླ་མ་བསྟེན་ 
པར་གསུངས་ཤིང་། བླ་མ་དེ་ཡང་རྡོ་རྗེ་ཐེག་པའི་སྨིན་གྲོལ་གྱི་ལམ་ལ་ཉམས་ལེན་ 
མཐར་ཕྱིན་ནས་རང་དོན་དུ་དྲོད་རྟགས་ཐོབ་པ། ཁྱད་པར་དུ་ཐེག་པ་མཆོག་གི་ 
སྣང་བཞིའི་ལམ་རྟགས་མངོན་དུ་གྱུར་པ་ཞིག་བསྟེན་ལ། དེ་ལ་དམ་ཚིག་གི་གནང་ 
བཀག་དང་འབྲེལ་བ་དབང་། ༼༡༽ ཐོས་བསམ་གྱི་ཤེས་རབ་དང་འབྲེལ་བ་ 
རྒྱུད། ༼༢༽ མན་ངག་གི་གོམས་པ་དང་འབྲེལ་བ་ལུང་། ༼༣༽ འགལ་རྐྱེན་ 
དང་ཉམས་ཆགས་བསྐང་ ༼༤༽ བ་བཞིར་སྟོན་པའང༌། 
དང་པོ་ལྷ་དང་གཞལ་ཡས་ཁང་ལ་སོགས་པའི་དེ་ཁོ་ན་ཉིད་མངོན་སུམ་དུ་སྟོན་ 
པས་ན་མཐོང་བ་དང་། གཉིས་པས་གཞི་ལམ་འབྲས་གསུམ་གྱི་རྒྱུད་དོན་དབང་ 
ཤེས་ལ་སྦྱོར་བས་ཐོས་པ་དང་། གསུམ་པས་དེ་ཁོ་ན་ཉིད་ཀྱི་གནས་ལུགས་རང་ 
ལ་གནས་པ་ངོ་སྤྲོད་ཅིང་ལམ་གྱི་ངོ་བོ་དྲན་པ་ལ་སྦྱོར། བཞི་པས་ཉམས་ན་བཤགས་ 
ཐབས་སྟོན་ཅིང་དག་ཚངས་ལ་རེག་ཏུ་འཇུག་པས་རྣམ་གྲངས་བཞིར་བསྟན་པ་ 
ཡིན་ཅིང་། དྲུག་ཏུ་བསྟན་པ་སོགས་ཀྱང་ཡོད་དེ། གཤིན་རྗེ་དགྲ་ནག་གི་འགྲེལ་ 
པ་ལྷན་ཅིག་སྐྱེས་སྣང་ལས། དམ་ཚིག་ཀློག་པ་སྦྱིན་པ་དང་། །འཆད་བྱེད་མན་ 
ངག་སྟོན་པ་དང༌། །དབང་བསྐུར་བ་དང་ལས་བྱེད་དང་། །དེ་རྣམས་སློབ་དཔོན་ 
ཞེས་བཤད་དོ། །ཞེས་སོ། །གཉིས་པ་ལ་གཉིས། ཉམས་སུ་བླང་བྱའི་ལམ་སྤྱིར་ 
བསྟན་པ་དང་། བྱེ་བྲག་ཏུ་བཤད་པའོ། །དང་པོ་ནི། རྒྱུད་སྡེ་བཞི་དང་རྫོགས་ 
པ་ཆེན་པོའི་ལམ། །ལེགས་པར་བཤད་པའི་སྨིན་གྲོལ་ལམ་གྱི་གནད། །ཅེས་བྱ་ 
སྤྱོད་རྣལ་འབྱོར་བླ་མེད་བཞི་དང་། ཐེག་པའི་རྩེ་མོ་རྫོགས་པ་ཆེན་པོའི་སྨིན་གྲོལ་
གཉིས་ཀྱི་ལམ་གནད་རིམ་པར་ནོད་ནས་བསྟེན་གོམས་བྱ་ཞེས་སྤྱིར་བསྟན་ཏོ། །
143

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གཉིས་པ་ལ་དྲུག ། ཀྲི་ཡ། ཨུ་པ། ཡོ་ག མ་ཧཱ། ཨ་ནུ། ཨ་ཏིའི་ལམ་ལ་སྨོན་པའོ། ། 
དང་པོ་ནི། ཆུ་དབང་སོགས་ཀྱིས་རང་རྒྱུད་སྨིན་བྱས་ནས། །མདུན་བསྐྱེད་ཐུགས་ 
ཀར་ཡིག་འབྲུ་ས་བོན་བཀོད། །ཕྱི་ཡི་སྤྱོད་ལམ་དྲང་སྲོང་རྗེས་མཐུན་ཅིང་། །ནང་
གི་ཉི་མ་རྣལ་འབྱོར་སྙིང་ལ་ཤར། །ལྷ་མོ་རྣམས་དང་ཕན་ཚུན་བལྟས་པ་ལས། ། 
བྱུང་བའི་བདེ་བ་ལམ་བྱེད་ཀྲི་ཡའི་རྒྱུད། །རྗེ་དཔོན་ལྟ་བུར་དངོས་གྲུབ་ལེན་པ་ 
དང༌། །ཞེས་པས། དེ་ལ་སྔགས་སྡོམ་གྱི་ལམ་སྟེགས་སུ་བྱང་སྡོམ་ནི་ངེས་པར་ 
དགོས་ལ། དེའི་སྟེང་དུ་སྔགས་ཕྱི་ནང་སོ་སོའི་དམ་ཚིག་དང་སྡོམ་པའི་གནང་བཀག་ 
དང་མི་འགལ་བས་ཆུ་དང་ཅོད་པན་གྱི་དབང་གིས་སྨིན་པར་བྱ་སྟེ། ཡེ་ཤེས་གསང་ 
བའི་རྒྱུད་ལས། བུམ་པ་ཆུ་ཡིས་དབང་བསྐུར་བ། །བྱ་བའི་རྒྱུད་ལ་ཞུགས་པ་སྟེ། ། 
ཞེས་སོ། །མདུན་བསྐྱེད་ཀྱི་ཐུགས་ཀར་ཡིག་འབྲུ་དང་བཅས་པའི་ལྷའི་རྣལ་འབྱོར་ 
བསྒོམ་པ་དང་། ཕྱིའི་སྤྱོད་ལམ་ནི་ཁྲུས་དང་། གཙང་སྦྲ་དང་། དཀར་གསུམ་ 
བཟའ་བ་དང་། སྨྱུང་བར་གནས་པའི་སྒོ་ནས་རྫོགས་ལྡན་དུས་ཀྱི་འདོད་པའི་ཀུན་
སྤྱོད་ལྷ་མོ་ཕན་ཚན་བལྟས་པ་ཙམ་གྱིས་བདེ་བ་ལམ་དུ་བྱེད་ཅིང་། མདུན་བསྐྱེད་ 
ལས་རྗེ་དཔོན་ཚུལ་དུ་དངོས་གྲུབ་ལེན་པའོ། །
གཉིས་པ་ནི། རྡོ་རྗེ་དྲིལ་བུའི་དབང་གིས་སྨིན་བྱས་ནས། །བདག་མདུན་ 
གཉིས་ཀའི་ཐུགས་ཀར་ཡིག་འབྲུ་བཀོད། །ཕྱི་རོལ་བྱ་བའི་ཐབས་དང་ནང་གི་ནི། ། 
ཟབ་མོའི་རྣལ་འབྱོར་ཆ་ལ་མཉམ་པར་སྤྱོད། །འཛུམ་ཞིང་དགོད་པའི་བདེ་བ་ 
རྣམ་རོལ་པ། །ཡན་ལག་བཞི་ལ་གཞོལ་བ་ཨུ་པའི་རྒྱུད། །གྲོགས་པོ་ལྟ་བུར་དངོས་ 
གྲུབ་ལེན་པར་བྱེད། །བྱ་སྤྱོད་གནས་ལ་ཚུལ་བཞིན་སྤྱོད་པར་ཤོག །ཅེས་པ་ནི། 
སྤྱོད་པའི་རྒྱུད་ལ། རྡོ་རྗེ་དྲིལ་བུ་མིང་དབང་དང་བཅས་པས་སྨིན་པར་རུ་སྟེ།
144

༄༅། །ཟབ་གཏེར་ཆོས་ཀྱི་མཛོད་ཁང་།
ཡེ་ཤེས་ཐིག་ལེ་ལས། རྡོ་རྗེ་དྲིལ་བུ་དེ་བཞིན་མིང་། །སྤྱོད་པའི་རྒྱུད་ལ་རབ་ཏུ་ 
གསལ། །ཅེས་སོ། །བདག་མདུན་གཉིས་ཀ་ལྷའི་རྣམ་རོལ་ཏུ་གསལ་བའི་བཟླས་ 
སྒོམ་དང་། ཕྱིའི་སྤྱོད་ལམ་བྱ་རྒྱུད་དང་མཐུན་ཅིང་། ནང་གི་རྣལ་འབྱོར་ཡོ་ག་ 
ལྟར་བསྒོམ་པར་འདོད་པའི་ཀུན་སྤྱོད། ལྷ་མོ་དང་ཕན་ཚུན་འཛུམ་ཞིང་དཀོད་ 
པའི་བདེ་བ་ལམ་དུ་བྱེད་པ། རྣལ་འབྱོར་ཡན་ལག་བཞི་ནི། རྣམ་སྣང་མངོན་ 
བྱང་ལས། ཡི་གེ་དང་ནི་ཡི་གེ་སྦྱར། །དེ་བཞིན་གཞི་ལ་གཞིར་གྱུར་ཉིད། །ཅེས་ 
པས་སོ། །མདུན་བསྐྱེད་ལས་གྲོགས་པོ་ལྟ་བུ་དངོས་གྲུབ་ལེན་པའོ། །དེ་ལྟར་བྱ་ 
སྤྱོད་གཉིས་ཀྱི་མཚན་བཅས་མཚན་མེད་སོགས་ཀྱི་རྣལ་འབྱོར་ལ་ཚུལ་བཞིན་ 
དུ་གནས་ཤིང་གོམས་པར་ཤོག་ཅིག་པའོ། །
གསུམ་པ་ནི། སློབ་དཔོན་དབང་བསྐུར་རང་རྒྱུད་སྨིན་བྱས་ནས། །བདག་ 
མདུན་གཉིས་ཀ་དག་པའི་ལྷ་རུ་བསྐྱེད། །ཡེ་ཤེས་སྤྱན་དྲངས་དེ་སྲིད་ང་རྒྱལ་ 
བཟུང༌། །ཕྱག་རྒྱ་བཞི་ཡི་རྒྱ་ལས་མི་འདའ་ཞིང་། །ཏིང་འཛིན་གསུམ་གྱི་ལང་ 
ཚོས་སྙིང་ལ་འགྲོགས། །ལག་པའི་པདྨོ་འབྲེལ་བའི་བདེ་བས་ཚིམས། །ནང་གི་ 
རྣལ་འབྱོར་གཙོ་བོར་གྱུར་པ་ཡི། །ཡོ་གའི་ལམ་གྱི་གཞི་ལ་རྣམ་གྲོལ་ཤོག །ཅེས་པ་ 
ནི༑ དབང་སྔ་མའི་སྟེང་དུ་རྡོ་རྗེ་སློབ་དཔོན་གྱི་དབང་གིས་སྨིན་པར་བྱ་སྟེ། ཇི་ 
སྐད་དུ། ཕྱིར་མི་ལྡོག་པ་བུམ་པའི་དབང་། །རྣལ་འབྱོར་རྒྱུད་དུ་གསལ་བར་བྱ། 
ཞེས་སོ། །བདག་མདུན་གཉིས་ཀ་ལྷར་བསྐྱེད་ནས་ཡེ་ཤེས་པ་དགུག་ཅིང་གཞུག ། 
ལྷར་སྣང་ལ་ང་རྒྱལ་བཟུང་ནས་དམ་ཚིག་གི་ཕྱག་རྒྱ་དང༌། ཆོས་རྒྱ། ལས་རྒྱ། 
ཕྱག་རྒྱ་ཆེན་པོ་བཞིས་བཅིང་ཞིང་གདུལ་བྱའི་ཉོན་མོངས་པ་གཏི་མུག་དང་། ཞེ་
སྡང་། འདོད་ཆགས། སེར་སྣ་བཞི་འདུལ་ཕྱིར་དུ་མ་བུ་བཞིའི་ཐ་སྙད་
145

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཀྱི་སྨོན་པའི་ལྷར་སྣང་གི་དུ་མ་བུ་རེ་ལ་རྒྱས་འབྲིང་བསྡུས་གསུམ་གྱི་ཏིང་ངེ་འཛིན་
གསུམ་གྱི་ལང་ཚོས་སྙིང་ལ་འགྲོགས་ནས་སམ། དང་པོ་སྦྱོར་བ། ༼༡༽ དཀྱིལ་ 
འཁོར་རྒྱལ་མཆོག ༼༢༽ ལས་རྒྱལ་མཆོག་ ༼༣༽ སྟེ་ཏིང་འཛིན་གསུམ་དང་། 
འདོད་པའི་ཀུན་སྤྱོད་ཀྱང་གཉིས་ལྡན་དང་མཚུངས་པས་ལག་བཅངས་ཀྱི་རྣམ་ 
པ་ལམ་དུ་བྱེད་ལ། །ཕྱིའི་སྤྱོད་པ་གྲོགས་ཙམ་དུ་བསྟེན་པ་ལས། །ཙོ་བོར་ནང་གི་ 
རྣལ་འབྱོར་ལ་བརྩོན་པ་སྟེ། ཡོ་གའི་ལམ་གྱི་གཞི་ལ་རྣམ་པར་གྲོལ་པར་ཤོག་ཅིག་ 
ཅེས་སྨོན་པའོ། །
བཞི་པ་ལ་དྲུག །ནང་པ་ཐབས་རྒྱུད་གསང་བ་བླ་མེད་ཀྱི་དོན་ལ་སྤྱིར་སྨོན་པ། 
༼༡༽ འཆི་སྲིད་ཆོས་སྐུར་སྦྱོང་བ། ༼༢༽ བར་སྲིད་ལོངས་སྐུར་སྦྱོང་བ། ༼༣༽ 
སྐྱེ་སྲིད་སྤྲུལ་སྐུར་སྦྱོང་བ། ༼༤༽ བདེ་སྟོང་གི་ལྷ་སྐུ། ༼༥༽ འདུས་པའི་རིམ་ལྔ་ 
མཐར་ཕྱིན་པར་ ༼༦༽ སྨོན་པའོ། །དང་པོ་ནི། རྒྱུ་དབང་བསྐུར་ནས་རག་པའི་ 
ཕུང་སོགས་རྣམས། །ཕྱི་ནང་སྣོད་བཅུད་གཞལ་ཡས་ལྷ་རྣམས་སུ། །དག་པའི་སྐུ་ 
དང་མཆོག་དབང་གསུམ་བསྐུར་ནས། །བསྐྱེད་རིམ་ཚོགས་ཞིང་སྲུང་འཁོར་སྔོན་ 
འགྲོ་བས། །རིམ་པ་ལྔ་དང་རྗེས་མཐུན་ལམ་གྱི་འགྲོས། །ཞེས་པས། ས་ཆོག་དང་། 
སྟ་གོན་དང་། རྡུལ་ཚོན་གྱི་བྱ་བ་དང་། ཆོ་གའི་ལམ་རིམ་ལ་སོགས་སྐྱེད་བྱེད་ 
འགྲུབ་པའི་རྒྱུ་ཚོགས་མང་པོ་ལ་བརྟེན་དགོས་པས་ན་བུམ་དབང་རྗེས་འབྲངས་ 
རིག་པའི་དབང་ལྔ་དང་བཅས་པ་ལ་རྒྱུ་དབང་དུ་བཞག་ལ། དག་བྱེད་དེ་རྣམས་ 
ཀྱི་དག་བྱ་སློབ་མའི་རྒྱུད་ཀྱི་རགས་པའི་ཕུང་པོ་ལྔ་ནི་གཤེགས་པ་ལྔ། འབྱུང་བ་ལྔ་
ནི་ཡུམ་ལྔ། དབང་ཡུལ་སེམས་དཔའ་སེམས་མ། མུ་བཞི་ལ་སོགས་པ་སྒོ་བ་ 
ཡབ་ཡུམ་དུ་གནས་དག་པར་བྱེད་ཅིང༌། དེ་བཞིན་དུ་ཕྱི་སྣོད་གཞལ་ཡས་ཁང་
146

༄༅། །ཟབ་གཏེར་ཆོས་ཀྱི་མཛོད་ཁང་།
དང་། ནང་བཅུད་ལྷ་དང་ལྷ་མོའི་རང་བཞིན་དུ་རྣམ་པར་དག་པར་བྱེད་པ།དེའི་
སྟེང་དུ་མཆོག་དབང་གོང་མ་གསུམ་ལས། གསང་དབང་གིས་ངག་གི་རླུང་། ཤེར་ 
དབང་གིས་ཡིད་དང་ཐིག་ལེ། བཞི་པས་ཤེས་བྱའི་སྒྲིབ་པ་དག་སྟེ་རྒྱུད་སྨིན་ཅིང་ 
སྐུ་བཞིའི་ས་བོན་ཐེབས། དེ་ནས་རིམ་པ་དང་པོ་བསྐྱེད་རིམ་གྱི་ཚོགས་ཞིང་ལ་ 
བརྟེན་ནས་ཚོགས་བསགས་པ། སྲུང་འཁོར་བསྒོམ་པ་སྔོན་དུ་འགྲོ་བས་དངོས་ 
གཞི་ལུས་ལྷ། ངག་སྔགས། སེམས་དེ་ཁོ་ན་ཉིད་ལ་གཞོལ་བས་སྒོ་གསུམ་རྡོ་རྗེ་ 
གསུམ་དང་། ཀུན་རྫོབ་བདེན་པ་སྒྱུ་ལུས། དོན་དམ་བདེན་པ་འོད་གསལ་ཏེ། 
ཕ་རྒྱུད་གསང་བ་འདུས་པའི་རིམ་པ་ལྔ་དང་རྗེས་སུ་མཐུན་པ་ཞེས་པས་ལམ་གྱིས་ 
འགྲོས་མཚུངས་སུ་སྦྱར་བ་སྟེ། རིམ་ལྔ་བསྡུས་གསལ་ལས། ལུས་དབེན་སྔགས་ 
དང་སེམས་གསུམ་གྱི། །སྒྱུ་མ་མངོན་པར་བྱང་ཆུབ་པས། །ཟུང་འཇུག་རིམ་པ་ 
ཤེས་པར་འགྱུར། །ཞེས་སོ། 
༈ གཉིས་པ་ནི། ཁམས་དྲུག་ལྡན་པའི་མི་རྣམས་ཕུང་ཁམས་སོགས། །རིམ་
གྱིས་ཐིམ་ནས་འཆི་བའི་རིམ་པའམ། །ཇི་ལྟར་མཚན་མོ་གཉིད་དུ་སོང་བའི་ཚེ། ། 
ཡུལ་ལྔའི་ཤེས་པ་རིམ་གྱིས་ཡིད་དུ་ཐིམ། །དེ་ཡང་ཀུན་གཞིར་ཐིམ་པས་མི་རྟོག་ 
པ༑ ༑རྩེ་གཅིག་སྣང་ཡུལ་མེད་པའི་ངང་དེ་ཉིད། །ཆོས་དབྱིངས་ཐིམ་པས་རང་ 
བཞིན་སྤྲོས་དང་བྲལ། །མཐུན་པར་ལྷག་མོས་འོད་གསལ་དུ་འཇུག་པའི། །བར་ 
འདིར་ཆོས་སྐུའི་རྣལ་འབྱོར་ལ་གནས་ཤིང་། །ཞེས་པ་ནི་འབྱུང་བ་ལྔ་དང་དྲི་
བཅས་ཡེ་ཤེས་ཏེ་ཁམས་དྲུག་ལྡན་གྱི་མི་རྣམས་ཕུང་ཁམས་ཀྱི་ཚོགས་བྱས་ཤིང་ 
ཐིམ་ཉམས་སུ་མྱོང་བའམ། དེ་དང་རྗེས་མཐུན་མཚན་མོ་གཉིད་དུ་ཕྱོགས་པའི་
ཚེ་མཐོང་ཡུལ་གཟུགས་ལ་སོགས་པའི་དབང་པོའི་ཤེས་པ་ལྔ་རིམ་གྱིས་ནུབ་ནས་
147

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཡིད་ཀྱི་རྣམ་པར་ཤེས་པ་ལ་ཐིམ། དེ་ཡང་ཀུན་གཞི་ལུང་མ་བསྟན། སེམས་མེད་
པའི་གནས་སྐབས་ལྔའི་གཅིག་ཤོས་ལ་ཐིམ་པས་གཉིད་མཐུག་གང་དུའང་མི་རྟོག་ 
པའི་ངང་དུ་ཐིམ། ཐིམ་པ་དེ་ཉིད་གཟུང་འཛིན་གྱི་ཆར་ཤར་བ་མ་ཡིན་ཡང་གོ་ 
འབྱེད་པའི་ཆ་ནས། རླུང་སེམས་ཀྱིས་མ་བསླད་པའི་རིམ་པ་ནང་གསལ་ལྷུན་གྲུབ་
ཆེན་པོར་ཤར་བ་ལ་ཆོས་དབྱིངས་སུ་ཐིམ་པའི་བརྡར་བཏགས་པ་སྟེ། རང་བཞིན་
གྱིས་སྤྲོས་པ་དང་བྲལ་བ་དང་། མཐུན་པར་ལྷག་མོས་འོད་གསལ་དུ་འཇུག་པའི་དུས་ 
ཏེ་འཆི་བ་ཆོས་སྐུའི་རྣལ་འབྱོར་ཞེས་བྱའོ། །དེའང་ཞིབ་ཏུ་བཤད་ན། གང་དུ་ 
འཚང་རྒྱ་བའི་གནས་གཞལ་ཡས་ཁང་བསྐྱེད་པ། དེར་འཚང་རྒྱ་བའི་བརྟེན་པ་
ལྷ་བསྐྱེད་པ། ཇི་ལྟར་འཚང་རྒྱ་ཚུལ་ལྷག་མོས་འོད་གསལ་དུ་སྡུད་པ་སྟེ་བསྐྱེད་ 
པ་དང་རྫོགས་པའི་རིམ་པའོ། །དེ་ཡང་ཀྱེེ་རྡོར་བརྟག་གཉིས་ལས། བསྐྱེད་པའི་ 
རིམ་པའི་རྣལ་འབྱོར་གྱིས། །བརྟུལ་ཞུགས་ཅན་གྱི་སྤྲོས་པ་བསྒོམ། །སྤྲོས་པ་རྨི་ 
ལམ་ལྟར་བྱས་ནས། །སྤྲོས་པ་ཉིད་ཀྱང་སྤྲོས་མེད་བྱ། །ཞེས་གསུངས་པ་ལྟར་རོ། ། 
དེ་ཡང་རྫོགས་པའི་རིམ་པ་ལ། སྦྱང་གཞི་མི་ཐ་མལ་པ་འབྱུང་བ་རིམ་པས་ 
བསྡུས་ཏེ་འཆི་བའི་ཚེ་ཐོག་མར་གཟུགས་ཕུང་། གཞི་དུས་ཀྱི་མེ་ལོང་ལྟ་བུའི་ཡེ་ 
ཤེས་ས་ཁམས། མིག་གི་དབང་པོ། རང་རྒྱུད་ཀྱི་གཟུགས་ཐིམ་པ་རྣམས་འབྱུང་། 
དེའི་ཕྱི་རྟགས་ནི། གཟུགས་ཕུང་ཐིམ་དུས་ལུས་ཉམ་ཆུང་། མེ་ལོང་ཡེ་ཤེས་ཐིམ་ 
དུས་མིག་མི་གསལ་ཞིང་རབ་རིབ་ཅན་ས་ཁམས་ཐིམ་པས་ལུས་ཤས་ཆེར་བསྐམས་
ཤིང་ས་འོག་ཏུ་བྱིངས་པ་ལྟ་བུ། མིག་དབང་ཐིམ་དུས་མིག་འབྱེད་འཛུམ་མི་ 
ཤེས། རང་རྒྱུད་ཀྱི་གཟུགས་ཐིམ་དུས་ལུས་ཀྱི་མདངས་ཡལ་ཅིང་ཉམས་སྟོབས་ 
ཆུང་། ནང་རྟགས་སུ་སྨིག་རྒྱུ་ལྟ་བུའི་སྣང་བ་འབྱུང་། དབང་ཤེས་འཁོར་གྱི་ཚོར་བ་བདེ་སྡུག་
148

༄༅། །ཟབ་ག་ གཏེར་ཆོས་ཀྱི་མཛོད་་ཁཁང་
མི་དྲན། དེའི་རྗེས་སུ་ཚོར་བའི་ཕུང་པོ་མཉམ་ཉིད་ ཡིད་ཤེས་འཁོར་གྱི་ཚོར་བ་བདེ་སྡུག་མི་ 
དྲན ཡེ་ཤེས། རྣ་བའི་ རྣ་བས་སྒྲ་མི་ཐོས། དབང་པོ། ཆུའི་ ཁ་ཆུ་དང་རྣག་ཁྲག་སྐམ་ཁམས། རང་རྒྱུད་ 
རྣ་བའི་ནང་གི་འུར་སྒྲ་མི་འབྱུང་། ཀྱི་སྒྲ་རྣམས་ཐིམ། ནང་རྟགས་སུ་དུ་བ་ལྟ་བུའི་སྣང་བ་ཕྱི་ 
རྟགས་སུ་ཉེ་དུ་སོགས་ཀྱི་དོན་མི་དྲན། འབྱུང་། དེའི་རྗེས་སུ་ ཉེ་དུ་སོགས་ཀྱི་མིང་མི་དྲན། 
འདུ་ཤེས་ཀྱི་ཕུང་པོ། མེ་དྲོད་ཡལ་ནས་བཟའ་བཏུང་མི་འཇུ། སོར། རྟོག་ཡེ་ཤེས་མེའི་ཁམས། 
སྣའི་དབང་པོ། སྣ་སྒོ་ནས་རླུང་ཕྱིར་དྲག་ཏུ་རྒྱུ་ཞིང་ནང་དུ་སྡུད་དཀའ། རང་རྒྱུད་ཀྱི་དྲི་ཐིམ། དྲི་མི་ 
ཚོར ནང་རྟགས་སུ་མཁའ་སྣང་འཆར། དེའི་རྗེས་སུ་འདུ་བྱེད་ཀྱི་ཕུང་པོ། ལུས་ 
འགུལ་བསྐྱོད་མི་ནུས། བྱ་གྲུབ་ཡེ་ཤེས། ཕྱི་ནང་གི་བྱ་བ་དང་དགོས་པ་རྣམས་མི་དྲན། 
རླུང་གི་ཁམས། རླུང་བཅུ་རང་གནས་ནས་འཕོ། ལྕེའི་དབང་པོ། སྦོམ་ཞིང་ཐུང་ནག་པོ། རང་རྒྱུད་ 
ཀྱི་རོ་རྣམས་ཐིམ། ལྕེས་རོ་མི་ཚོར།
ནང་རྟགས་མར་མེ་ལྟར་འབར་བའི་སྣང་བ་འབྱུང་དེའི་རྗེས་སུ་རླུང་སྣང་བ་ 
ལ་ཐིམ་པའི་སྣང་བ་རང་དུས་སུ་སྟོན་གནམ་གཡའ་དག་པ་ལ་ཟླ་འོད་ཀྱིས་ཁྱབ་
པ་ལྟ་བུའི་དཀར་ལམ་པའི་སྣང་བ་འབྱུང་ལ། སྣང་བ་མཆེད་པ་ལ་ཐིམ་པའི་མཆེད་
པ་རང་དུས་སུ་སྟོན་གནམ་གཡའ་དག་པ་ལ་ཉི་འོད་ཀྱིས་ཁྱབ་པ་ལྟ་བུའི་སྟོང་སང་
དམར་ལམ་པའི་སྣང་བ་འབྱུང་། མཆེད་པ་ཉེར་ཐོབ་ལ་ཐིམ་པའི་ཉེར་ཐོབ་རང་
དུས་སུ་སྟོན་གནམ་གཡའ་དག་པ་ལ་མཚན་གྱི་སྨག་འཐུག་པོས་ཁྱབ་པ་ལྟ་བུའི་
སྟོང་སང་ནག་ལམ་པའི་སྣང་བ་འབྱུང་། ཉེར་ཐོབ་འོད་གསལ་ལ་ཐིམ་པའི་རང་
དུས་སུ་སློང་བྱེད་ཀྱི་རྐྱེན་གསུམ་དང་བྲལ་བའི་ཐོ་རངས་ཀྱི་ནམ་མཁའི་རང་མདོག་
ཇི་ལྟ་བའི་སྣང་བ་འབྱུང་སྟེ་འཆི་བ་འོད་གསལ་འཆར། འདིར་མིང་གི་རྣམ་གྲངས།
གཞིའི་ཆོས་སྐུ་དང་། མྱ་ངན་ལས་འདས་པ་དང་། ཀུན་སྟོང་དང་། ཐམས་ཅད་
149

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྟོང་པ་ཞེས་ཀྱང་བྱ་སྟེ། མྱ་ངན་འདས་བཅས་ཀུན་སྟོང་དང༌། །ཆོས་ཀྱི་སྐུར་ནི་ 
བཤད་པ་ཡིན། །ཅེས་གསུངས་པའི་ཕྱིར་རོ། །ལྷག་མོས་འོད་གསལ་དུ་བསྡུ་བའི་ 
རྣལ་འབྱོར་ལའང་བསྐྱེད་རིམ་པའི་ཆོས་སྐུ་ཞེས་ཀྱང་ཟེར། སྒྲུབ་པ་པོས་ལྷའི་ངོ་ 
བོ་དབྱེར་མེད་དུ་མོས་ནས་གཉིས་སྣང་གི་སྤྲོས་པ་ཞི་བར་གནས་པའི་རྣལ་འབྱོར་
ཡིན་པས་བསྐྱེད་རིམ་པའི་ཞི་གནས་ཞེས་ཀྱང་བྱའོ། །གོང་དུ་ཇི་སྐད་བཤད་པ་
དེ་ལྟར་སྦྱང་གཞི་སྦྱོང་བྱེད་ཀྱི་རྣལ་འབྱོར་པ་སྒོམ་པ་ལ་འཆི་བ་ཆོས་སྐུར་འཆར་བའི་
རྣལ་འབྱོར་ཞེས་བྱ་སྟེ། གཞིའི་འཆི་རིམ་དང་རྣམ་པ་མཐུན་ཅིང་སྒྲུབ་པ་པོ་རང་
ཉིད་ཀྱི་མ་འོངས་པའི་འཆི་བ་སྦྱོང་བར་བྱེད། ལམ་རྫོགས་རིམ་གྱི་སྐབས་སུ་དཔེ་
དོན་གྱི་འོད་གསལ་དང་རྣམ་པ་མཐུན། དེ་ལྟ་བུའི་འོད་གསལ་རང་རྒྱུད་ལ་སྐྱེ་
བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་པའི་རྒྱལ་ 
བའི་ཐུགས་ཆོས་ཀྱི་སྐུ་དང་རྣམ་པ་མཐུན་ཅིང་། ད་ལྟ་ནས་འབྲས་བུ་ལམ་བྱེད་ 
ཀྱི་ཚུལ་དུ་བྱས་ནས་བསྒོམ་པའོ། །
གསུམ་པ་ནི། གཉིད་དམ་འཆི་བའི་འོད་གསལ་ལུགས་ལྡོག་ཏུ། །སླར་ཡང་ 
མཆེད་པས་ཀུན་གཞིའི་རྣམ་ཤེས་ལས། །ཡིད་ཉིད་གཅིག་པུ་ལངས་པས་རྨི་ལ 
སེམས། །དབང་པོ་ཀུན་ཚང་ཡིད་ཀྱི་ལུས་གྲུབ་པ། །ཞེས་པས། གནས་སྐབས་པ་ 
གཉིད་དམ་མཐར་ཐུག་པ་འཆི་བ་གང་ཡིན་ཡང་མཚུངས་ཏེ། རང་བཞིན་གྱི་ 
འོད་གསལ་དེ་སྔར་གྱི་ཀུན་གཞིའི་ངང་དུ་རྨུགས་པ་དེ་ཕྱིར་གསལ་དུ་མཆེད་པས་
སྲོག་གི་རླུང་ཤིན་ཏུ་ཕྲ་བ་དང་། ལྷན་ཅིག་པའི་ཀུན་གཞིའི་རྣམ་ཤེས་ལས་ཡིད་ 
ཉིད་གཅིག་པུར་ལངས་པས་རྨི་ལམ་གྱི་ལུས་གྲུབ་པ་ཡིན་ཏེ། མིང་གཞི་འདུས་ 
པའི་ཕུང་པོ་ཅན་བར་དོ་དང་ཆོས་མཚུངས་པའོ། །དེ་ལའང་སྦྱང་གཞི་བར་དོའི་
150

༄༅། །ཟབ་གཏེར་ཆོས་ཀྱི་མཛོད་ཁང་།
རྣམ་གཞག་ལ། འཆི་བ་འོད་གསལ་གྱི་བཞོན་པར་གྱུར་པའི་རླུང་གི་ཉེར་ལེན་ 
དང་། སེམས་ཀྱི་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་འཛམ་བུ་གླིང་པའི་ 
མིར་སྐྱེ་འགྱུར་གྱི་བར་དོ་རླུང་གི་ལུས་ཅན་བཞིན་ལག་གི་རྣམ་པ་ཅན་ཕུང་པོ་རྙིང་ 
པ་ལས་གོས་ལོགས་སུ་བྱེ་བའི་ཚུལ་གྱིས་དངོས་གནས་ལ་གྲུབ་པ་དེ་འབྱུང་ཞིང་། དེ་ 
དང་དུས་མཉམ་དུ་ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་རྣམས་
འབྱུང་ལ། འཆི་བ་འོད་གསལ་འགགས་པ། བར་དོ་གྲུབ་པ། ལུགས་ལྡོག་གི་ཉེར་ 
ཐོབ་སྐྱེས་པ་གསུམ་དུས་མཉམ་དུ་འབྱུང་ངོ་། །
བར་དོ་དེ་ཡང་དབང་པོ་ཀུན་ཚང་བ། ཡན་ལག་དང་ཉིད་ལག་གཅིག་ཅར་ 
རྫོགས་པ། རི་རབ་སོགས་ལ་ཐོགས་མེད་དུ་འགྲོ་ནུས་པ། ལས་ཀྱི་རྫུ་འཕྲུལ་ 
སངས་རྒྱས་ཀྱིས་ཀྱང་དགག་མི་ནུས་ཏེ། མངོན་པ་མཛོད་ལས། དབང་པོ་ཀུན་ 
ཚང་ཐོགས་མེད་རྒྱུ། །ལས་ཀྱི་རྫུ་འཕྲུལ་ཤུགས་དང་ལྡན། །ཞེས་གསུངས་པའི་ 
ཕྱིར། མིང་གི་རྣམ་གྲངས། དྲི་ཟ། སྲིད་པ་བར་མ། ཡིད་ལས་བྱུང་། སྲིད་ཚོལ་ 
དྲི་ཟའི་སེམས་ཅན་ཞེས་བྱ་བ་རྣམས་སོ། །དེའི་ནང་ནས་འཛམ་བུ་གླིང་པའི་
མིར་སྐྱེ་བའི་བར་དོ་ནི་བྱིས་པ་ལོ་ལྔ་དྲུག་ལོན་པའི་བོངས་ཚོད་དུ་མཛོད་འགྲེལ་ 
ལས་གསུངས། ངན་འགྲོའི་བར་དོ་ནི་མཚན་མོ་མུན་ནག་གིས་ཁྱབ་པ་ལྟ་བུ། བདེ་ 
འགྲོའི་བར་དོ་ནི་མཚན་མོ་ཟླ་འོད་ཀྱིས་ཁྱབ་པའམ། སྣམ་བུ་དཀར་པོ་བརྐྱངས་ 
པ་ལྟ་བུའི་རྣམ་པ་ཅན་དུ་སའི་དངོས་གཞི་ལས་གསུངས། དེའང་དམྱལ་བར་སྐྱེ་ 
འགྱུར་གྱི་བར་དོ་ནི་སྡོང་དུམ་ཚིག་པ་ལྟ་བུ། ཡི་དྭགས་ཀྱི་བར་དོ་ནི་ཆུ་ལྟ་བུ། 
དུད་འགྲོའི་བར་དོ་ནི་དུ་བ་ལྟ་བུ། འདོད་པའི་ལྷ་མིའི་བར་དོ་ནི་གསེར་ལྟ་བུ།
གཟུགས་ཁམས་སུ་སྐྱེ་བའི་བར་དོ་ནི་དཀར་པོ་མངལ་འཇུག་ལས་གསུངས། གཟུགས་
151

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མེད་དུ་སྐྱེ་བ་ལ་བར་དོ་མི་འབྱུང་ཞིང་། དེ་ནས་གནས་གཞན་དུ་སྐྱེན་བར་དོ་ 
འབྱུང་ངོ་། །ངན་འགྲོའི་བར་དོ་སྤྱི་བོའི་ཚུགས་ཐུར་དུ་འགྲོ་བ་དང་། མིའི་བར་ 
དོ་ཐད་ཀ །ལྷའི་བར་དོ་སྟེང་དུ་འགྲོ་བ་སའི་དངོས་གཞི་ལས་གསུངས་སོ། །ཚེ་
ཚད་ཞག་བདུན་རེ་དང་། དེའི་ནང་དུ་སྐྱེ་གནས་རྙེད་ན་སྐྱེ་བ་ལེན་ཅིང་། མ་ 
རྙེད་ན་བདུན་ཕྲག་རེ་ནས་འཆི་ལ།ཡང་ལུས་གྲུབ་སྟེ་བདུན་ཕྲག་བདུན་ཚན་
ལ་སྐྱེ་བ་ངེས་པར་ལེན་པ། བདུན་ཕྲག་རེའི་ནང་དུ་སྐྱེ་བ་ལེན་པ་ཡང་ཡོད་པས་ 
བར་འདའ་བ་ཡང་ཁས་ལེན་ཅིང་། བར་དོའི་རྟེན་ལ་འཆི་ཆུང་ཇི་ཙམ་བྱས་ཀྱང་ 
བར་སྲིད་རང་དུ་བསྡུ་ལ།
སྲིད་པ་བཞི་ནི། འཆི་བ་དང་། སྐྱེ་བ་གཉིས་ཀྱི་བར་དུ་འབྱུང་བའི་སྲིད་པ་ནི་ 
བར་སྲིད། སྐྱེས་ནས་འཆི་བ་ལ་མངོན་དུ་ཕྱོགས་པའི་བར་ནི་སྔོན་དུས་ཀྱི་སྲིད་པ།
འཆི་བ་འོད་གསལ་ཉམས་སུ་མྱོང་བའི་དུས་ནི་འཆི་སྲིད། ཉིང་མཚམས་སྦྱར་ནས་ 
མ་བཙས་པའི་བར་ནི་སྐྱེ་སྲིད་དུ་བྱེད་པའོ། །རྟེན་ངན་པའི་བར་དོ་གྲུབ་ནས་རྟེན་
བཟང་པོར་མི་ལྡོག་པར་མཛོད་ལས་གསུངས་ཀྱང་། ཀུན་ལས་བཏུས་སུ། ཅི་སྟེ་ན་
ཟློག་གོ་ཞེས་གསུངས་པ་ལྟར་འདིར་ཁས་བླང་ངོ་། །བར་དོ་བ་དེས་རང་གི་སྔ་མའི་
ལུས་རྟེན་རྙིང་པ་མཐོང་ཡང་དེ་ལ་མི་འཇུག་པ་ནི། འབྲེལ་པ་ལས་སྟོབས་ཀྱིས་
ཆད་པས་འཇུག་འདོད་ཀྱི་བློ་མི་སྐྱེ་བར་སའི་དངོས་གཞི་ལས་གསུངས་ཤིང་།ཡང་
བར་དོ་རིགས་མཐུན་དང་། ལྷའི་མིག་གིས་མཐོང་བ་མཛོད་ལས་གསུངས་སོ། ། 
བར་དོ་སྒྱུ་ལུས་ལོངས་སྐུར་ལྡང་བའི་མན་ངག་ལ་སྨོན་པ་དངོས་ནི། དེ་མཚུངས་
སྐད་ཅིག་མངོན་བྱང་ལྔ་ལས་ནི། །དང་པོའི་མགོན་པོ་ལེགས་པར་བསྐྱེད་པའི་ 
ཚུལ། །བར་དོ་སྒྱུ་ལུས་ལོངས་སྐུར་ལྡང་བར་ཤོག །ཅེས་པས། དེ་དང་མཚུངས་
152

༄༅། །ཟབ་གཏེར་ཆོས་ཀྱི་མཛོད་ཁང་
ལྡན་རྣམ་བྱང་བསྐྱེད་པའི་རིམ་པ་གདན་པདྨ་ལས་མངོན་པར་བྱང་ཆུབ་པ།གསུང་
ཡིག་འབྲུ་ལས། ཐུགས་ཕྱག་མཚན་ལས། སྐུ་ཡོངས་སུ་རྫོགས་པ་ལས། ངོ་བོ་
ཉིད་ཡེ་ཤེས་སེམས་དཔའ་ལས་མངོན་པར་བྱང་ཆུབ་པའི་དང་པོའི་མགོན་པོ་
རིགས་ཐམས་ཅད་པའི་བདག་ཉིད་ཅན་དུ་ལྡང་བ་ནི་བར་དོ་སྒྱུ་ལུས་ལོངས་སྐུར་
ལྡང་བའི་ཚུལ་བསྐྱེད་པའི་རིམ་པ་ལོངས་སྐུ་དང་པོ་མགོན་པོ་མངོན་བྱང་ལྔའི་སྒོ་
ནས་བསྐྱེད་པ་ནི། མདོར་བྱས་ལས། འོད་གསལ་བར་ནི་རབ་ཞུགས་ནས། །ལྡང་
བ་ཡང་ནི་བརྟག་པར་བྱ། །སྔགས་ཀྱི་སྐུ་ཡི་སྦྱོར་བ་ཡིས། །ལྷ་ཡི་གཟུགས་ལ་ 
དམིགས་པར་བྱ། །ཞེས་སོགས་གསུངས་པ་ལྟར་རོ། ། 
དེ་ལྟར་བསྒོམས་པ་ལ་བར་དོ་ལོངས་སྐུར་ཁྱེར་བའི་རྣལ་འབྱོར་ཞེས་བྱ་སྟེ། གཞི་ 
ལ་འཛམ་བུ་གླིང་པའི་བར་དོ་དང་ཆོས་མཐུན་ཅིང་། སྒྲུབ་པ་པོ་རང་ཉིད་ཀྱི་མ་
འོངས་པའི་བར་དོ་སྦྱོང་བར་བྱེད། ལམ་རྫོགས་རིམ་གྱི་སྐབས་སུ་དག་མ་དག་
གི་སྒྱུ་ལུས་གཉིས་དང་རྣམ་པ་མཐུན་ཅིང་། དེ་གཉིས་མྱུར་དུ་འགྲུབ་པའི་དགེ་
རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་ལོངས་སྤྱོད་རྫོགས་པའི་སྐུ་དང་
རྣམ་པ་མཐུན་ཅིང་ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་
སྒྱུ་ལུས་ལོངས་སྐུར་ལྡང་བར་ཤོག་ཅིག་པའོ། །བཞི་པ་ནི། སླར་ཡང་སད་པའི་
གནས་སྐབས་ཉིན་སྣང་དུ། །གདན་གསུམ་ལྷ་ཡི་སྐུ་རུ་ངེས་བྱས་ནས། །བར་དོའི་
ལུས་དེ་མ་ཡི་མངལ་དུ་ནི། །ཞུགས་ཚུལ་དང་པོའི་མགོན་པོ་མི་བསྐྱོད་པའི། །སྐུ་
ལས་ཞུགས་པས་རྡོ་རྗེའི་སེམས་བསྐྱེད་ཅིང༌། །དེ་ལས་ལུས་དཀྱིལ་བཀོད་ཅིང་ 
སྒོ་གསུམ་དག །བྱིན་གྱིས་བརླབས་ཤིང་སེམས་དཔའ་སུམ་བརྩེགས་སུ། །བྱས་ 
ནས་རིག་མའི་འདོད་ཡོན་རྣམ་རོལ་ལས། །ཉིན་སྣང་སྐྱེ་ཤི་བར་དོ་གོམས་འདྲིས་
153

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཀྱིས། །སྐྱེ་བ་སྤྲུལ་སྐུའི་རྣལ་འབྱོར་ལམ་བྱེད་ཤོག །ཅེས་པས་སད་པའི་གནས་ 
སྐབས་དང་ཉིན་མོའི་སྣང་བ་ཐམས་ཅད་ཐམས་ཅད་དུ་བར་སྲིད་ཀྱི་ལུས་མའི་ 
མངལ་དུ་ཉིད་མཚམས་སྦྱོར་བའི་བག་ཆགས་སྦྱོང་ཕྱིར་འཁོར་བའི་འདྲ་འབག་ 
ལམ་དུ་བྱེད་པའོ། །ཕུང་ཁམས་གཉིས་གཤེགས་པ་གཤེགས་མ། སྐྱེ་མཆེད་ 
སེམས་དཔའ་སེམས་མ། ཡན་ལག་ཁྲོ་བོ་ཁྲོ་མོའི་གདན་ཏེ་གདན་གསུམ་ཚང་ 
པའི་སྐུར་ངེས་པར་བྱས། མངལ་དུ་འཇུག་ཀའི་སྲིད་བཅས་ཀྱི་ཤེས་པ་དེ་ཉིད་
མགོན་པོ་མི་བསྐྱོད་པ་ལ་སོགས་པའི་བསྐྱེད་རིམ་སྒྱུ་མ་ལྟ་བུའི་ལྷ་སྐུར་ལྡང་བའི་
སྔོན་དུ་གཞུང་ལྟར་རྡོ་རྗེའི་རྣལ་འབྱོར་དུ་སེམས་བསྐྱེད་ཅིང་། དེ་ལ་ལུས་དཀྱིལ་
བཀོད་ཚུལ་སོ་སོའི་ལུགས་ལྟར་རམ། དོན་གྱི་དག་དྲན་དང་། སྒོ་གསུམ་གྱི་ 
བྱིན་གྱིས་བརླབ། དམ་ཡེ་ཏིང་ངེ་འཛིན་སེམས་དཔའ་སུམ་བརྩེགས་ཀྱི་བསྐྱེད་
རིམ་ལ་གནས་པས་ཤེར་དབང་ལྟར་རིག་མའི་འདོད་ཡོན་ལ་རྣམ་པར་རོལ་ནས་
ཕ་མའི་འདུ་འཕྲོད་ལ་ཆགས་སྡང་སྤང་ཞིང་
དེ་ཡང་བར་དོར་ཚུལ་དེ་ལྟ་བུ་གྲུབ་པ་ལ་ད་ལྟའི་ཉིན་སྣང་ཐམས་ཅད་སྐྱེ་ཤི་བར་ 
དོ་གསུམ་གང་རུང་དུ་གྲོལ་བྱེད་ཀྱི་གོམས་འདྲིས་ལ་སློབ་པ་ནི། སྐྱེ་བ་སྤྲུལ་སྐུའི་ 
རྣལ་འབྱོར་ལམ་དུ་བྱེད་པ་ལ་སྨོན་པའོ། །སྦྱང་གཞི་མངལ་དུ་སྐྱེ་བ་ལེན་ཚུལ་ 
མདོ་ཙམ་སྨོས་ན། ཕོ་མོ་གཉིས་སྙོམས་འཇུག་གི་ཚེ་བར་དོ་ཤི་བའི་རླུང་སེམས་ 
ཕའི་ཁའམ། སྤྱི་བོ་ནས་འཇུག་སྟེ། རྡོར་ཕྲེང་ལས། སྔོན་ལས་རླུང་གི་རྣམ་ཤེས་ 
ནི༑ ༑བརྒྱ་ལ་གང་ཚེ་འགྲོ་འགྱུར་ན། །ཕ་ཡི་ཁལ་མཚུངས་པར་ལྡན། །ཞེས་སོ། ། 
བར་དོ་ཤི་བའི་རླུང་སེམས་མངལ་དུ་འཇུག་ཅིང་། དེ་དང་དུས་མཉམ་དུ་སྨིག་ 
རྒྱུ་ནས་འོད་གསལ་བར་གྱི་རྟགས་རྣམས་འབྱུང་ལ། འོད་གསལ་འགགས་པ་
154

༄༅། །ཟབ་གཏེར་ཆོས་ཀྱི་མཛོད་ཁང་།
དང་བར་དོའི་རླུང་སེམས་མངལ་དུ་སྐྱེ་བ་བླངས་པ་དང་། ལུགས་ལྡོག་གི་ཉེར་ 
ཐོབ་སྐྱེས་པ་རྣམས་དུས་མཉམ་ཞིང་། དེ་ནས་མཆེད་པ་ནས་སྨིག་རྒྱུའི་བར་གྱི་ 
རྟགས་རྣམས་འབྱུང་། དེ་ནས་མེར་མེར་པོ་སོགས་ཞག་བདུན་ཕྲག་སོ་ལྔའི་ནང་
དུ་ཕུང་ཁམས་སྐྱེ་མཆེད་ཡན་ལག་ཉིང་ལག་རྣམས་རྫོགས། བདུན་ཕྲག་སོ་དྲུག་
པ་ལ་ཕྱིར་འབྱུང་འདོད་སྐྱེ།སོ་བདུན་པ་ལ་མངལ་ལ་དྲི་མི་ཞིམ་ཞིང་མི་གཙང་ 
བའི་བློ་འབྱུང་། སོ་བརྒྱད་པ་ལ་ལས་རླུང་གིས་མགོ་མཇུག་ལྡོག་ནས་ཕྱིར་བཙས་
ཏེ་མིག་ཤེས་ཀྱི་ཡུལ་དུ་གྱུར་ནས། བྱིས་པ། གཞོན་ནུ། དར་བབ། རྒན་པོའི་
སྐབས་རྣམས་འབྱུང་ངོ་། །
རང་བཞིན་གྱི་གནས་དེ་བཞིན་གཤེགས་པ་ཡབ་ཡུམ་སེམས་ཅན་འདུལ་བའི་
ཕྱིར་དུ་སྙོམས་པར་ཞུགས་པ་ནི་ཕ་མ་གཉིས་སྙོམས་པར་འཇུག་པ་དང་ཆོས་མཐུན།
བྱང་ཆུབ་ཀྱི་སེམས་ལས་གྲུབ་པའི་མི་བསྐྱོད་པས་ནམ་མཁའི་ཁམས་ཐམས་ཅད་
ཁྱབ་པ་ནི་གཞི་ལ་བྱང་སེམས་དཀར་དམར་ཞུ་བས་ཕ་མ་གཉིས་ཀྱི་རྩ་སྟོང་ཕྲག་
དོན་གཉིས་ཀྱི་ནང་གང་བ་དང་། ཆོས་མཐུན་དེས་སེམས་ཅན་ཐམས་ཅད་ལ་བྱིན་
གྱིས་བརླབས་པས་ཟག་པ་མེད་པའི་བདེ་བ་དང་ཡིད་བདེ་བ་དང་ཐོབ་པ་ནི་སེམས་
ཅན་དུ་འདོགས་པའི་གཞི། ཕ་མ་གཉིས་ཀྱི་ཕུང་སོགས་བདེ་བས་བརྒྱལ་བ་དང་
ཆོས་མཐུན། མི་བསྐྱོད་པ་ཐམས་ཅད་གཞལ་ཡས་ཁང་གི་ནང་དུ་གཅིག་ཏུ་འདྲེས་
པ་ནི་ཁུ་ཁྲག་མངལ་དུ་འདྲེས་པ་དང་ཆོས་མཐུན། དེ་ལ་དང་པོའི་མགོན་པོ་ 
ཞུགས་པ་ནི་བར་དོར་ཤི་ནས་སྐྱེ་གནས་སུ་ཞུགས་པ་དང་ཆོས་མཐུན། ལུས་རྟེན་ 
གཞལ་ཡས་ཁང་དུ་བསྒོམ་པ་ལ་ལམ་དང་འབྲས་བུ་གཉིས་མ་གཏོགས་གཞི་ལ་
ཆོས་མཐུན་སྦྱོར་རྒྱུ་མེད་ཀྱང་། བརྟེན་པ་ལྷ་བསྒོམ་པ་ལ་ཕུང་པོ་ལྔ་རིགས་ལྔར་
155

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བསྒོམ་པ་ནི་མངལ་གྱི་སེམས་ཅན་དེའི་ཕུང་པོ་ལྔ་གྲུབ་པ་དང་། ཁམས་བཞི་ཡུམ་
བཞིར་བསྒོམ་པ་ནི་དེའི་ཁམས་བཞི་གྲུབ་པ་དང༌། མིག་སོགས་སེམས་དཔར་
བསྒོམ་པ་ནི་དེའི་མིག་སོགས་དབང་པོ་ལྔ་གྲུབ་པ་དང་། ཡུལ་ལྔ་རྡོ་རྗེ་མ་ལྔར་
བསྒོམ་པ་ནི་དེའི་གཟུགས་སོགས་སྐྱེ་མཆེད་གྲུབ་པ་དང་། ཡན་ལག་ཁྲོ་བོར་བསྒོམ་
པ་ནི་དེའི་ཡན་ལག་ཉིད་ལག་རྫོགས་པ་ཆོས་མཐུན། སྐུ་བྱིན་རླབས་ནི། དེའི་སྐྲ་
བ་སྤུ་སེ་ན་མོ་སོགས་ལུས་ཀྱི་གནས་སྐབས་རྫོགས་པ་དང༌། གསུང་བྱིན་རླབས་
ནི་དེའི་ངག་སྨྲ་བའི་གནས། བྱེད་པ་ལྕེ་རྐན་གྲུབ་པ་དང་། ཐུགས་བྱིན་རླབས་ནི་
ཡིད་ཤེས། ཡུལ་ལ་འཇུག་པའི་དྲན་པ་རྫོགས་པར་གྲུབ་པ་དང་། སེམས་དཔའ་
སུམ་བརྩེགས་བསྒོམ་པ་ནི་དེའི་རགས་པ་གནས་སྐབས་པ་དང༌། ཕྲ་བ་གཉུག་
མའི་ལུས་གྲུབ་པ་དང༌། རིགས་བདག་གིས་རྒྱས་འདེབས་པ་ནི་མངལ་གྱི་སེམས་ 
ཅན་དེ་ཕྱིར་བཙས་པ་དང་ཆོས་མཐུན་དུ་སྦྱར་རོ།
གཞི་ལ་བར་དོ་འཛམ་བུ་གླིང་པའི་མངལ་སྐྱེས་ཁམས་དྲུག་ལྡན་པར་སྐྱེ་བ་ལེན་ 
པ་དང་ཆོས་མཐུན་ཅིང་། སྒྲུབ་པ་པོ་རང་ཉིད་ཀྱི་མ་འོངས་པའི་སྐྱེ་བ་སྦྱོང་བར་ 
བྱེད། ལམ་རྫོགས་རིམ་གྱི་སྐབས་སུ་དག་དང་མ་དག་གི་སྒྱུ་ལུས་གཉིས་ཀྱི་ལམ་ 
དུས་ཀྱི་ཕྲ་རགས་ཀྱི་སྤྲུལ་སྐུ་འཛིན་པ་དེ་དང་རྣམ་པ་མཐུན་ཅིང་། དེ་ལྟ་བུའི་ 
དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་ཀྱི་སའི་ལོངས་
སྤྱོད་རྫོགས་པའི་སྐུ་འདོད་ཁམས་ལ་སོགས་པར་ཕྲ་རགས་ཀྱི་སྤྲུལ་སྐུ་འཛིན་པ་དང་ 
རྣམ་པ་མཐུན། ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་ 
དེ་ལྟ་བུ་མྱུར་དུ་འགྲུབ་པའི་ཐབས་མཁས་ཁྱད་པར་ཅན་དུ་འགྱུར་རོ། །ལུས་ 
དཀྱིལ་ནི། གྲུབ་ཆེན་དྲིལ་བུ་པས། འགྲོ་བ་འདི་དག་རང་བཞིན་གྱིས། །གྲུབ་
156

༄༅། །ཟབ་གཏེར་ཆོས་ཀྱི་མཛོད་ཁང་།
པའི་དཀྱིལ་འཁོར་གཉིས་མེད་པའོ།།ཞེས་པས་ལུས་དཀྱིལ་གྱི་བསྒྲུབ་གཞི་ལུས་ 
ཀྱི་ཆ་དེ་དང་དེ་རྣམས་ནི། རང་སྐྱེས་ཙམ་ནས་རྫོགས་པར་ཡོད་པས་ན་ལུས་ལ་
གནད་དུ་བསྣུན་ནས་བསྒོམས་པས་ཡང་དག་པའི་དོན་མཐོང་བར་འགྱུར་ཞིང་། སྒོམ་ 
པའི་ཚུལ་ཡང་། རྒྱུད་རྡོར་ཕྲེང་ལས། ལུས་ཀྱི་གཞལ་ཡས་ཁང་དུ་གྱུར། །སངས་ 
རྒྱས་ཀུན་གྱི་ཡང་དག་བརྟེན། །ཅེས་དཀྱིལ་འཁོར་དང༌། ལྷ་བསྒོམ་ཚུལ་ནི། 
རྩ་རྒྱུད་ལེའུ་བརྒྱད་པ་ལས། ནུ་མའི་དབུས་པར་སྤྱི་གཙུག་མཐའ་ཡི་བར། །ཆོ་ 
ག་ཤེས་ནས་ཡང་ན་རྐང་པའི་བར། །ལྟེ་བ་སྐེད་པ་གསང་བ་རྒྱལ་པའི་སྲས། 
རིགས་ལྔ་རྣམས་ནི་དགོད་པར་རབ་ཏུ་བྱ། །ཞེས་དང༌། མདོར་བྱས་ལས། བླློ་ 
མིག་ཏུ་བཀོད་ནས་ནི། །ས་ཡི་སྙིང་པོ་རྣམ་པར་བསྒོམ། །ཞེས་གསུངས་པ་ལྟར་ 
ལུས་དཀྱིལ་བསྒོམས་ནས། སྒོ་གསུམ་བྱིན་གྱིས་བརླབ་པ་ནི། མདོར་བྱས་ལས། 
དེ་ལྟར་རིགས་གསུམ་དབྱེ་བ་ཡིས། །སོ་སོར་བྱིན་གྱིས་བརླབས་ནས་ནི། །བློ་དང་ 
ལྡན་པའི་གསང་སྔགས་འདིས། །སླར་ཡང་ཐམས་ཅད་བདག་ཉིད་བྱ། །ཨོཾ་སརྦ་
ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷ་ཝ་ཨཏྨ་ཀོ྅ཧཾ། ཞེས་གསུངས་པ་ལྟར་རོ། ། 
དེ་ལྟར་སྒོ་གསུམ་བྱིན་གྱིས་བརླབས་པའི་དགོས་པ་ནི།
རང་གི་སྒོ་གསུམ་ཐ་མལ་གྱི་སྣང་ཞེན་སྦྱང་བ་དང་། རང་དམ་ཚིག་པ་ལ་ཡེ་ 
ཤེས་པ་བཅུག་ནས་ནུས་ལྡན་དུ་བྱ་བ་དང་། དེ་ལ་བརྟེན་ནས་ལམ་རྫོགས་རིམ་
དང་མཐུན་པའི་འབྲས་བུའི་སྐབས་ཀྱི་རྡོ་རྗེ་གསུམ་མྱུར་དུ་འགྲུབ་པའི་ཆེད་ཡིན་ 
ནོ། །སེམས་དཔའ་སུམ་བརྩེགས་བསྒོམ་པ་ནི། གསང་འདུས་རྩ་རྒྱུད་ལེའུ་བཅུ་ 
གཉིས་པ་ལས། རྣམ་པའི་མཆོག་རྣམས་ཀུན་ལྡན་པ། །སྐུ་གསུང་ཐུགས་ཀྱི་རྡོ་རྗེ་ 
ཅན། །སྙིང་གར་ཡེ་ཤེས་དམ་ཚིག་དང་། །ཞེས་སོགས་ཀྱིས་བསྟན་པར་བཞེད་
157

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཅིང༌། དམ་ཚིག་སེམས་དཔའ་ནི་རགས་པ་གནས་སྐབས་པའི་ལུས་དང་ཆོས་
མཐུན།ཡེ་ཤེས་སེམས་དཔའ་ནི་ཕྲ་བ་གཉུག་མའི་ལུས། ཤིན་ཏུ་ཕྲ་བའི་རླུང་ 
སེམས་ངོ་བོ་དབྱེར་མེད་དུ་གནས་པའི་རླུང་འོད་ཟེར་ལྔ་པ་དང་ཆོས་མཐུན། ཏིང་ 
ངེ་འཛིན་སེམས་དཔའ་ནི་ཤིན་ཏུ་ཕྲ་བའི་སེམས་དང་ཆོས་མཐུན་ནོ།།དམ་ཚིག་
སེམས་དཔའ་ཞེས་པའི་ངེས་ཚིག །དམ་ཚིག་གི་སྐད་དོད་སམ་ཡ་ལ། ས་མ་
ཏི་ཡང་དག་པར་འགྲོ་བ་དང་། མཱ་ལི་ཏི་འདུ་བ་ལ་འཇུག་པས་ཡེ་ཤེས་པ་རྣམས་
ཡང་དག་པར་འགྲོ་བ་དང་འདུ་བའི་གནས་ཡིན་པས་དམ་ཚིག་སེམས་ཅན་གྱི་དོན་ 
ལ་སེམས་པས་སེམས་དཔའ། ཞེས་གསུངས་པས་སོ། 
དེའི་ཐུགས་ཀར་ཡེ་ཤེས་སེམས་དཔའ་བསྒོམ་དགོས་ཏེ། མདོར་བྱས་ལས། སྙིང་ 
གའི་དབུས་ན་གནས་པ་ཡི། །ཡེ་ཤེས་སེམས་དཔའ་རྣམ་པར་བསྒོམ། །ཏིང་ 
འཛིན་སེམས་དཔའ་ཞེས་བྱ་བའི། །ཡི་གེ་ཧཱུཾ་ནི་དེ་རུ་དགོད། །ཅེས་པས་སོ། 
ཤེས་སེམས་དཔའ་ཞེས་པའི་སྒྲ་དོན་ནི། ཡེ་ཤེས་ཀྱི་རང་བཞིན་ཡིན་པས་ན་ཕྲ་ 
བ་སྟེ་ཡེ་ཤེས་ཀྱི་སེམས་དཔའོ། །ཏིང་འཛིན་སེམས་དཔའ་ཞེས་པ་ནི། གནས་ 
འདི་ལ་རྩེ་གཅིག་ཏུ་དམིགས་ནས་བསྒོམས་པས། ཏིང་ངེ་འཛིན་མཆོག་ལྷན་ཅིག་
སྐྱེས་པའི་ཡེ་ཤེས་སྐྱེས་ནས་སྒྲུབ་པ་པོ་ངེས་པར་ལེགས་པ་ལ་སྦྱོར་བས་ན་དེ་སྐད་ 
ཅེས་བྱའོ། །རིགས་བདག་བསྒོམ་པ་ནི། གསང་འདུས་ལེའུ་བཅུ་གཉིས་པར། 
དབུ་རྒྱན་རྡོ་རྗེ་མཆོག་འཛིན་པ། །ཞེས་པས་བསྟན་ཏོ། །རིག་མའི་འདོད་ཡོན་ 
ལ་རོལ་པ་ནི། དེ་ཡང་བདག་ཅག་གི་སྟོན་པས་ཀྱང་སྐུ་གསུམ་གྱི་གོ་འཕང་བརྙེས་
ནས་གདུལ་བྱ་དམན་པ་ལ་མོས་པས་ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་ 
པ་ལ་ཕ་རོལ་ཏུ་ཕྱིན་པའི་སྤྱོད་པ། ཟབ་མོ་ལ་ལྷག་པར་མོས་པ་ལ་འདོད་ཆགས་
158

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱི་སྤྱོད་པ་སྟེ། རྣམ་པ་གསུམ་བསྟན་པའི་ཕྲིན་ལས་མཛད་པའི་ནང་ནས་ཕྲིན་ 
ལས་ཕྱི་མ་དང་མཐུན་པའོ། །རིག་མ་འདུ་བྱ་བ་མན་ཆད་འབྲས་བུ་སངས་རྒྱས་ 
ཀྱི་མཛད་པ་རྣམ་པ་མཐུན་པ་ཡིན་ཏེ། རིག་མ་འདུ་བྱས་ནས་དཀྱིལ་འཁོར་རྒྱལ་ 
མཆོག་གི་ལྷ་རྣམས་བསྐྱེད་དེ་སྤྲོས། སྤྱི་སྒོས་ཀྱི་མཛད་པ་མཛད་པར་བསྒོམ་པ་
ནི་སངས་རྒྱས་སྐུའི་མཛད་པ་དང་རྣམ་པ་མཐུན། དེ་ནས་ཕྲ་མོ་བསྒོམ་པ་ནི་ཐུགས་
ཀྱི་མཛད་པ་ནང་དུ་ཡང་དག་འཇོག་པ་ལ་ཞུགས་པ་དང་ཆོས་མཐུན།དེ་ནས་
སྔགས་བཟླ་བ་ནི་ཆོས་སྟོན་པའི་གསུང་གི་མཛད་པ་དང་ཆོས་མཐུན། དེ་ནས་
གཙོ་བོ་འོད་གསལ་དུ་ཞུགས་པ་ནི་ཞིང་དེར་སྐུ་དངོས་ཀྱི་གདུལ་བྱ་རྫོགས་ནས་
མྱ་ངན་ལས་འདས་ཚུལ་སྟོན་ཕྲ་དང་ཆོས་མཐུན། དེ་ནས་ཚད་མེད་བཞིའི་ངོ་
བོར་གྱུར་པའི་ལྷ་མོ་བཞིས་ཞུ་བ་གླུས་བསྐུལ་ཏེ་བཞེངས་པ་ནི།
སླར་ཡང་ཐུགས་རྒྱུད་ཚད་མེད་བཞིས་བསྐུལ་ཏེ། ཞིང་གཞན་དུ་སྤྲུལ་པའི་སྐུའི་
མཛད་པ་སྟོན་པ་དང་ཆོས་མཐུན། དེ་ནས་བསྟོད་པ་བྱེད་པ་ནི་སངས་རྒྱས་འཇིག་ 
རྟེན་དུ་བྱོན་ནོ་ཞེས་སྙན་པ་བརྗོད་པ་དང་ཆོས་མཐུན། དེ་ནས་མཆོད་པ་ནི་ཞིང་ 
དེའི་གདུལ་བྱ་རྣམས་ཀྱིས་མཆོད་པ་ཕུལ་བ་བདག་གིར་མཛད་པ་དང་ཆོས་མཐུན་ 
པའི་ཕྱིར། དེས་ན་དགོས་པ་དེའི་ཕྱིར་རིག་མ་འདུ་བྱ་བ་ཡིན་ཅིང་། འདུ་བྱ་ 
རྒྱུའི་རིག་མ་ལ། ཕྱག་རྒྱ་ཞེས་བརྗོད་པའི་རྒྱུ་མཚན་ཡོད་དེ། ཐབས་ཀྱི་རྡོ་རྗེས་ 
དེ་ལྟ་བུའི་ཤེས་རབ་ལ་རྒྱས་གདབ་པར་བྱ་བ་ཡིན་པས་དེ་ལྟར་བརྗོད་པའི་ཕྱིར་ 
ཏེ༑ བརྟག་གཉིས་ལས། རྡོ་རྗེ་འདིས་ནི་གདབ་པ་ཡིས། །དེས་ན་ཕྱག་རྒྱ་བརྗོད་ 
པར་བྱ། །ཞེས་གསུངས་པའི་ཕྱིར། ཕྱག་རྒྱ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ 
ན༑ ལས་རྒྱ་དང་ཡེ་རྒྱ་གཉིས། དང་པོ་ནི། ལས་ཀྱིས་འཕངས་པའི་སྐྲ་དང་ནུ་
159

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མར་ལྡན་པའི་ཕྱག་རྒྱ་ཡིན་པས་ན་ལས་རྒྱ་ཞེས་བྱ། དེ་ལ་ཡང་ལས་བྱེད་ཚུལ་གྱི་ 
སྒོ་ནས་སམ། རིགས་ལྔ་སོ་སོས་གཙོ་བོར་བསྟན་བྱ་ལྔ། སྨེ་ཤ་ཅན་གཅིག བཙོ་བླག་མཁན་ 
གཉིས། ཕྲེང་བརྒྱུད་མཁན་གསུམ། གར་མཁན་བཞི། བཟོ་བྱད་མཁན་གྱི་བུ་མོ་ལྔ། དྷཱུ་ཏཱིའི་མར་སྣའི་ 
དབྱིབས་ཀྱི་སྒོ་ནས་དབྱེན་པདྨ་ཅན་སོགས་རིགས་བཞི། ལམ་མཐོ་དམན་གྱི་སྒོ་ 
ནས་དབྱེ་ན། སྔགས་སྐྱེས། ཞིང་སྐྱེས། ལྷན་སྐྱེས་ཀྱི་ཕོ་ཉ་གསུམ་མོ། ། 
དེ་ལྟ་བུའི་ཕྱག་རྒྱ་དེ་ཉིད་ཐུན་མོང་མ་ཡིན་པའི་སྣོད་རུང་དུ་བྱས་པ། ལྷའི་ 
རྣལ་འབྱོར་ཤིན་ཏུ་བརྟན་ཅིང་བྱང་སེམས་འཕོ་མེད་དུ་ཕཊ་ཡིག་གི་སྟོབས་ཀྱིས་ 
འཛིན་ནུས་པ་ཞིག་དགོས་སོ། །དེ་ལྟར་མིན་ན་ཉེས་པ་ཤིན་ཏུ་ཆེ་སྟེ། ཧེ་རུ་ཀ་
མངོན་འབྱུང་ལས། རྣལ་འབྱོར་མེད་པར་རྣལ་འབྱོར་ཆོས། །ཕྱག་རྒྱལ་ནི་བགྲོད་ 
འགྱུར་དང་། །ཡེ་ཤེས་མེད་པར་ཡེ་ཤེས་ཚུལ། །དམྱལ་བར་འགྲོ་བ་ཐེ་ཚོམ་མེད། ། 
ཅེས་གསུངས་པའི་ཕྱིར་རོ། །དེས་ན་ཡུལ་རྟེན་གཉིས་ཀ་མཚན་ཉིད་དང་མི་ལྡན་
པའི་རྣལ་འབྱོར་པའི་རྣལ་འབྱོར་པས་ནི་ཡེ་རྒྱ་ལ་བརྟེན་དགོས་ཏེ། རྡོར་སེམས་ 
སྒྲུབ་ཐབས་ལས། ཡང་ན། སྙིང་ག་ནས་ཡེ་ཤེས་ཀྱི་ཕྱག་རྒྱ་མངོན་པར་སྤྲུལ་ཏེ་ 
ཞེས་སོགས་གསུངས་པ་ལྟར་རོ། །རིག་མའི་འདོད་ཡོན་ལ་རོལ་པའི་དགོས་པ་ནི།
རྟེན་བརྟེན་པའི་དཀྱིལ་འཁོར་ཐམས་ཅད་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་ 
རོལ་ཏུ་འཆར་བ་དང་། རྒྱུད་སྡེ་འོག་མ་གསུམ་ལས་འདས་པའི་འཁོར་རྩའི་ 
བདེན་འཛིན་གྱི་གཉེན་པོ་མཆོག་ཏུ་གྱུར་པ་དང་། བསྐྱེད་རིམ་པའི་ཉོན་མོངས་ 
ལམ་བྱེད་དང༌། འདོད་ཡོན་ལམ་བྱེད་ཀྱི་གཙོ་བོར་འགྱུར་བ་དང༌། དེ་ལ་ 
བརྟེན་ནས་རྫོགས་པའི་རིམ་པའི་བདེ་ཆེན་འདྲེན་པའི་སྨིན་བྱེད་བླ་ན་མེད་པ་དང་། 
བསྐྱེད་རིམ་པའི་ལམ་གྱི་སྙིང་པོར་གྱུར་པའོ། །ལྔ་པ་ནི། དེ་ལྟར་རིམ་པ་དང་པོ་
160

ཟབ་གཏེར་ཆོས་ཀྱི་མཛོད་ཁང་།
མཐར་ཕྱིན་ནས། །གསང་བའི་སྣ་རྩེ་ཨ་ཝ་དྷཱུ་ཏཱིའི་ནང༌། །དྭངས་མའི་ཐིག་ལེ་ 
རང་སེམས་དབྱེར་མེད་དུ། །གཟུང་བས་མཉམ་གཞག་དགའ་བཞིའི་ཏིང་འཛིན་ 
དང༌། །རྗེས་ཐོབ་རིགས་བརྒྱ་རིགས་ལྔ་རིགས་གསུམ་སོགས། །བདེ་སྟོང་དབྱེར་ 
མེད་ལྷ་ཡི་རྣམ་རོལ་བསྒོམ། །ཞེས་པ་ནི། དེ་ལ་རིམ་པ་དང་པོ་བསྐྱེད་རིམ་གྱི་ 
ལམ་ནས་ཕྱི་དོན་སྣང་བའི་བདེན་ཞེན་འགོགས་པ་མཐར་ཕྱིན་ནས། ནང་དོན་ 
བདེ་སྟོང་གི་ལྷ་སྐུ་བསྒྲུབ་ཕྱིར་རང་རྡོ་རྗེ་འཆང་ཡབ་ཡུམ་དུ་གསལ་བའི་དབུས་ 
དྲང་པོར་དབུ་མའི་ཡར་སྣ་སྨིན་མཚམས་དང་མར་སྣ་གསང་གནས་རྩེར་ཟུག་པའི་
སྣར། འབར་འཛག་ཞུ་བདེའི་རྐྱེན་གྱིས་དྲངས་པའི་དྭངས་མའི་ཐིག་ལེ་འཕོ་ལ་
ཁད་དང་། རང་སེམས་དབྱེར་མེད་དུ་བཟུང་བའི་མཉམ་གཞག་ཏུ་དགའ་བ་
དང་། མཆོག་དགའ་དང་། ཁྱད་དགའ་དང༌། ལྷན་སྐྱེས་ཏེ་དགའ་བ་བཞིའི་
ཏིང་འཛིན་བསྒོམ་ཞིང་དེའི་རྗེས་ཐོབ་ཏུ་མས་བརྟན་ལུགས་ལས་ལྡོག་པའི་ཐིག་
ལེ་སྙིང་གར་དྲངས་པ་རྣམ་བྱང་གི་སྐུར་སྨིན་པ་ཞི་བ་བཞི་བཅུ་རྩ་གཉིས་དང་། དེའི་
གདེངས་དུང་ཁང་དུ་ཁྲག་འཐུང་ལྔ་བཅུ་རྩ་བརྒྱད་དུ་ཤར་བའི་རིགས་བརྒྱའམ།
ཡང་ན་འཁོར་ལོ་ལྔ་རིགས་ལྔའམ། སྐུ་གསུང་ཐུགས་ཀྱི་གནས་གསུམ་དུ་རིགས་
གསུམ་སོགས་སུ་གསལ་བའི་བདེ་སྟོང་དབྱེར་མེད་ཀྱི་ལྷར་སྣང་བསྒོམ་པ་གཞུང་ཚིག་
གི་དངོས་བསྟན་ཡིན་ཅེས་མཁས་པ་དག་བཞེད་དོ། །
འདུས་པའི་ལུགས་སུ། ཐ་མལ་གྱི་སྣང་ཞེན་རགས་པའི་ལྷའི་རྣལ་འབྱོར་གྱིས་ 
གཅོད་ནུས་པའི་མཚམས་ནས་རྟོག་པའི་རྣལ་འབྱོར་ཕྲ་མོ་ལ་བསླབ་པ་ཐིག་ལེའི་ནང་ 
དུ་དཀྱིལ་འཁོར་ཡོངས་རྫོགས་གསལ་པའི་ཕྲ་མོ་བསྒོམ་པ་དང་། རགས་པ་མཐར་ 
མ་ཕྱིན་ཀྱང་ཕྲ་མོ་ཙམ་ཡང་བསྒོམ་པར་བཞེད་དེ། རྩ་རྒྱུད་ལེའུ་གསུམ་པ་ལས།
161

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རིན་ཆེན་ཆེན་པོ་ཁ་དོག་ལྔ། །ཡུངས་ཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོར་ 
ནན་ཏན་དུ། །རྣལ་འབྱོར་གྱིས་ནི་རྟག་ཏུ་བསྒོམ། །རིན་ཆེན་བརྟན་པར་གྱུར་ན་ 
སྤྲོ༑ ༑བརྟན་པར་མ་གྱུར་མི་སྤྲོའོ། །ཞེས་གསུངས་པ་ལྟར། ཕྱག་མཚན་ལྷ་སྐུ་རིམ་ 
པར་སྤྲོ་བསྡུ་བྱ། མཐར་འཇོག་པ་ན་རྩ་བའི་དམིགས་རྟེན་སྣ་བུ་གནས་དྲངས་ཏེ་ 
སྙིང་གའི་ཏིང་འཛིན་སེམས་དཔའ་ལ་བསྡུ། དེ་བཞིན་དུ་གསང་བའི་སྣ་རྩེའི་ཐིག་ 
ལེ་ལ་སེམས་བརྟན་པ་ན་རྡོ་རྗེ་དང་པདྨ་འདུ་བྱས་ཏེ། ཐིག་ལེ་དེ་ཉིད་ཡུམ་གྱི་ 
པདྨར་ཕྱུང་བའི་ནང་དུ་རྟེན་དང་བརྟེན་པའི་དཀྱིལ་འཁོར་ཡོངས་རྫོགས་བསྒོམ་
པ་ལ་སེམས་བརྟན་པའོ། །
སྤྱིར་ཕར་ཕྱིན་ཐེག་པའི་སྐབས་སུ་ཡིད་ཤེས་རགས་པས་སྟོང་ཉིད་བསྒོམ། རྒྱུད་
སྡེ་འོག་མ་གཉིས་ཀྱི་སྐབས་སུ་ཡེ་རྒྱ་དང༌། བལྟས་པ་དང་། དགོད་པ་དང་།
ལག་པ་བཅངས་པ་ལས་བྱུང་བའི་བདེ་བའི་སྟོང་ཉིད་བསྒོམ། བླ་མེད་ཀྱི་སྐབས་
སུ་བདེན་འཛིན་དང་གཉིས་སྣང་འཁྲུལ་པའི་བག་ཆགས་གཡོ་བྱེད་ཀྱི་རླུང་སྙིང་
གར་ཐིམ་པ་ལས་བྱུང་བའི་ལྷན་སྐྱེས་ཀྱི་བདེ་བས་སྟོང་ཉིད་བསྒོམ་པ་ཡིན་པའི་
ཕྱིར། དེ་ལྟ་བུའི་ལྷན་སྐྱེས་ཀྱི་བདེ་སྟོང་དབྱེར་མེད་ཀྱི་བདེ་བ་དེ་ཡང་ཕྱི་ནང་གི་
རྐྱེན་ཁྱད་པར་ཅན་གཉིས་པོ་གང་རུང་གི་སྒོ་ནས་བསྒྲུབ་དགོས་ཏེ། རང་དང་ཡུལ་
རྟེན་མཚན་ཉིད་ཚང་བའི་ལས་རྒྱ་དང་། ཡེ་རྒྱ་གང་རུང་གི་དྷཱུ་ཏིའི་མར་སྣ་གཉིས་
རྩེ་སྤྲད་དེ་སྙོམས་པར་འཇུག་པ་དང༌། ཡང་ན་ནང་རྡོ་རྗེའི་ལུས་ལ་གནད་དུ་
བསྣུན་ནས་བསྒྲུབ་དགོས་པའི་ཕྱིར། རྒྱུད་སྡེ་སོ་སོའི་ལམ་སྲོལ་གྱི་གནད་དུ་བསྣུན་
ཚུལ་མི་འདྲ་བ་མང་དུ་ཡོད་ཀྱང་། དགའ་བ་བཞི་དང་སྟོང་པ་བཞིས་དྲངས་
ནས་ལྷན་སྐྱེས་ཀྱི་བདེ་ཆེན་འདྲེན་པའོ། །ལམ་བསྒོམས་པ་དང་མ་བསྒོམས་པའི་
162

༄༅། །ཟབ་གཏེར་ཆོས་ཀྱི་མཛོད་ཁང་
གང་ཟག་གཉིས་ཀ་ལ་བྱུང་སེམས་སྤྱི་བོ་ནས་རྟགས་ཀྱི་བར་འབབ་པ་ཡོད་ལ། བྱང་ 
སེམས་ཞུ་སླ་བའི་རིགས་འགའ་ཞིག་ལ་དྷཱུ་ཏིར་དམིགས་པ་གནད་དུ་བསྣུན་མ་
ཐག་ཏུ་བྱང་སེམས་འབབ་པ་ཡོད་པས། དེ་དག་ལ་ནི་མན་ངག་གི་སྟོབས་ཀྱིས་ 
བཟློག་པ་དང་འགྲེམས་པ་སོགས་ཤེས་དགོས་ཀྱང་། རླུང་དབུ་མར་ཐིམ་པའི་ 
བྱང་སེམས་འབབ་པ་ལ་ནི་དེ་ལྟར་བྱེད་མི་དགོས་ཏེ། དེ་ལ་ནི་བྱང་སེམས་གཡོ་ 
བྱེད་ཀྱི་རླུང་རྣམས་ཐིམ་ཟིན་པའི་ཕྱིར། དེ་ལྟར་བྱང་སེམས་སྤྱི་བོ་ནས་མགྲིན་པ། 
སྙིང་ག ལྟེ་བ། གསང་གནས་སུ་སླེབ་པ་ན་དགའ་བ་བཞིར་འཇོག་པ་རྡོ་རྗེ་ 
བ་ལས་བཤད་ཅིང་། དེ་ལྟ་བུའི་དགའ་བ་བཞི་ལ་བྱང་སེམས་དཀར་པོ་འབབ་
པའི་ཆ་ནས་དགའ་བ་རེ་རེ་ལ་བཞི་བཞིར་ཕྱེ་ནས་བཅུ་དྲུག་དང་། བྱང་སེམས་ 
དམར་པོ་འབབ་པའི་ཆ་ནས་དགའ་བ་བཞི་པོ་རེ་རེ་ལ་གསུམ་དུ་ཕྱེབས་བཅུ་གཉིས་ 
བཤད་དེ། ཕྱག་ཆེན་ཐིག་ལེ་ལས། རི་བོང་མཚན་མའི་ཆ་འདི་རྣམས། ། གནས་བཞི་ 
པོ་རེ་རེ་ལ་ཆ་བཞིར་བྱས་པའི་མཚམས་རེར་བདེ་བ་རེ་མྱོང་བ། དགའ་བའི་ཐིག་ལེ་བཅུ་དྲུག་སྟེ། ། ཨཱ་ལིའི་ངོ་ 
བོར་ཤེས་པར་བྱ། །འཁོར་ལོ་བཞི་རུ་རིམ་པ་ལས། །ཇི་སྐད་བཤད་རྣམས་དེ་ 
ལྟར་ནའང་། །ཉི་མའི་བཅུ་གཉིས་རྣམས་སུ་བཤད། ། གནས་བཞི་པོ་རེ་རེ་ལ་ཆ་གསུམ་དུ་ 
བྱས་པའི་མཚམས་རེ་རྡུལ་འབབ་པའི་སྒོ་ནས། མཆན། །
ཞེས་གསུངས་པའི་ཕྱིར་རོ། །དེ་ལྟར་ཡས་བབས་དང་མས་བརྟན་གྱི་དགའ་ 
བཞི་འདྲེན་པར་བྱའོ། །སྔར་བཤད་པའི་ཕྲ་མོའི་རྣལ་འབྱོར་བསྒོམས་པས་རླུང་ 
དབུ་མར་ཞུགས་གནས་ཐིམ་གསུམ་བྱས་པ་ལས་ཀུནྡ་ལྟ་བུའི་བྱང་སེམས་དབུ་མའི་
ནང་དུ་བབས་པས་རེག་བྱ་ཁྱད་པར་ཅན་སྐྱེ། དེས་དམིགས་རྐྱེན་བྱས་པས་ལུས་ 
ཚོར་བདེ་བ་སྐྱེ། དེས་དེ་མཐག་རྐྱེན་བྱས་པས་ཡིད་བདེ་སྐྱེ། དེ་དང་སྟོང་ཉིད་
163

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཕྲ་མོ་གཉིས་ཡུལ་ཡུལ་ཅན་དབྱེར་མེད་དུ་སྦྱར་ནས་རྩེ་གཅིག་ཏུ་མཉམ་པར་འཇོག 
རྗེས་ཐོབ་ཏུ་གང་ཤར་ཐམས་ཅད་བདེ་སྟོང་གི་རྣམ་རོལ་དུ་འཆར་བ་དང་། དེ་ལྟ་ 
བུའི་བདེ་སྟོང་དབྱེར་མེད་ཀྱི་ཡེ་ཤེས་ཀྱི་གཟུགས་རྣམས་ཀྱང་རིགས་བརྒྱ་རིགས་ལྔ་ 
རིགས་གསུམ་དང་། ཁྱད་པར་ལུས་དབེན་མཐར་ཐུག་གསང་ཆེན་རིགས་གཅིག་ 
བསྒོམ་པར་བྱས་ཏེ། བྲམ་ཟེ་ཆེན་པོ་ས་ར་ཧས། གཉིས་སུ་མི་བྱ་གཅིག་ཏུ་བྱ་བ་ 
སྟེ༑ ༑རིགས་ལ་བྱེ་བྲག་དག་ཏུ་མ་འབྱེད་པར། །ཁམས་གསུམ་མ་ལུས་འདི་དག་ 
ཐམས་ཅད་ནི། །འདོད་ཆགས་ཆེན་པོ་གཅིག་ཏུ་ཁ་དོག་སྒྱུར་ཅིག་དང༌། ཞེས་ 
སོགས་དང་། དེ་རིང་ཉིད་དུ་མགོན་པོ་ད་ལྟ་འཁྲུལ་པ་ཆད། །ཅེས་གསུངས་པའི་ 
ཕྱིར་རོ། །རིགས་བརྒྱ་སོགས་ཀྱི་དབྱེ་ཚུལ་འདུས་པ་ལྟར་ན། བདེ་སྟོང་གི་རྒྱས་ 
བཏབ་པའི་སྒོ་ནས་ཕུང་པོ་རེ་རེ་ལ་ཆ་ཤས་ལྔ་ལྔར་ཕྱེ་སྟེ། དེ་བཞིན་གཤེགས་པ་ལྔ་ 
ལ་རིགས་ལྔ་ལྔར་ཕྱེ་ནས་བསྒོམ་པ་ནི་ཕུང་པོ་ལྔ་རིགས་ལྔར་བསྒོམ་པའི་ལུས་དབེན་ 
ཡིན་ཏེ། ཚ་རྒྱུད་ལས། མདོར་ན་ཕུང་པོ་ལྔ་རྣམས་ནི། །སངས་རྒྱས་ལྔ་ནི་རབ་ཏུ་ 
བསྒྲགས། །ཞེས་པས་སོ། །དེ་བཞིན་དུ་བདེ་སྟོང་གི་རྒྱས་བཏབ་པའི་ཁམས་བཞི་ 
རེ་རེ་ལ་ལྔ་ལྔར་ཕྱེ་སྟེ་ཡུམ་བཞི་ལ་རིགས་ལྔ་ལྔར་ཕྱེ་ནས་བསྒོམ་པ་ནི་ཁམས་བཞིར་
བསྒོམ་པའི་ལུས་དབེན་ཡིན་ཏེ།
དེ་ཉིད་ལས། ས་ནི་སྤྱན་ཞེས་བྱ་བ་ཡིན། །ཆུ་ཡི་ཁམས་ནི་མཱ་མ་ཀཱི། །མེ་ནི་ 
གོས་དཀར་མོ་ཡིན་ནོ། །རླུང་ནི་སྒྲོལ་མ་རབ་ཏུ་བསྒྲགས། །ཞེས་པས་སོ། །དེ་ 
བཞིན་དུ་བདེ་སྟོང་གི་རྒྱས་བཏབ་པའི་སྐྱེ་མཆེད་དྲུག་རེ་རེ་ལ་ལྔ་ལྔར་ཕྱེ་སྟེ། ས་ 
སྙིང་སོགས་དྲུག་པོ་ལ་རིགས་ལྔ་ལྔར་ཕྱེ་ནས་བསྒོམ་པ་ནི་མིག་སོགས་སེམས་དཔར་ 
བསྒོམ་པའི་ལུས་དབེན་ཡིན་ཏེ། དེ་ཉིད་ལས། རྡོ་རྗེའི་སྐྱེ་མཆེད་ཉིད་དག་ཀྱང་། །
164

༄༅། །ཟབ་གཏེར་ཆོས་ཀྱི་མཛོད་ཁ ཁང་
བྱང་ཆུབ་སེམས་དཔའི་དཀྱིལ་འཁོར་མཆོག །ཅེས་པས་སོ། །དེ་བཞིན་དུ་བདེ་ 
སྟོང་གི་རྒྱས་བཏབ་པའི་གཟུགས་སོགས་ཡུལ་ལྔ་རེ་རེ་ལ་ལྔ་ལྔར་ཕྱེ་སྟེ་རྡོ་རྗེ་མ་ལྔ་ 
ལ་རིགས་ལྔ་ལྔར་ཕྱེ་ནས་བསྒོམ་པ་ནས་ཡུལ་ལྔ་རྡོ་རྗེ་མ་ལྔར་བསྒོམ་པའི་ལུས་དབེན་
ཡིན་ཏེ། དེ་ཉིད་ལས། གཟུགས་སྒྲ་ལ་སོགས་སྔགས་པ་ཡི། །ལྷ་ཉིད་དུ་ནི་རྟག་ཏུ་ 
བསྒོམ། །ཞེས་གསུངས་པའི་ཕྱིར། དེ་ནས་དམ་པ་རིགས་བརྒྱའི་ལྷ་རྣམས་རིགས་ 
ལྔ་སོ་སོའི་སྐུ་མདོག་དང་། ཕྱག་མཚན་རང་གི་རྩ་བའི་ཕྱག་མཚན་འཛིན་པའོ། ། 
ཁྲོ་བོ་བཅུ་དང་བྱམས་པ་ཀུན་བཟང་གཉིས་ལ་རྡོ་རྗེ་ཕྲེང་བར་ལུས་དབེན་གསུངས་
ཀྱང་སྐབས་འདིར་མི་སྟོན་པའི་རྒྱུ་མཚན་ཡོད་དེ། རགས་པ་ཉེར་ལྔའི་སྐྱེ་རིམ་ 
དང་ཐིམ་རིམ་གྱི་དབང་དུ་མཛད་ནས་མ་གསུངས་སོ། ། 
དེས་ན་ལུས་དབེན་གྱི་ལྷ་ལ་རྒྱས་པར་ཕྱེན་བརྒྱ་དྲུག་ཅུ། དེའི་སྟེང་དུ་དབྱེ་ 
གཞིའི་ལྷ་སོ་གཉིས་བསྣན་པས་བརྒྱ་གོ་གཉིས་སོ། །སྒྱུ་འཕྲུལ་སྙིང་པོ་ལ། ལམ་ 
རིམ་ལས། ཉི་ཁྲི་བཞི་སྟོང་དུས་གཅིག་གསལ། །ཞེས་དང་། ཁྲོ་བོ་ལ་སྟོང་བཞི་ 
བརྒྱ་ལྔ་བཅུ་དང་། བདུན་ཁྲི་དྲུག་སྟོང་བརྒྱད་བརྒྱ་ལྔ་བཅུ་དང་། བསམ་ཡས་ 
ལྷུན་གྲུབ་ཀྱི་དཀྱིལ་འཁོར་གསུངས་སོ། །བདེ་སྟོང་གི་རྒྱས་བཏབ་པའི་ས་ཆུ་མེ་ 
རླུང་རྣམ་ཤེས་ལྔ། རྣམ་སྣང་། རིན་འབྱུང་། འོད་དཔག་མེད། དོན་གྲུབ། མི་ 
བསྐྱོད་པ་སྟེ་རིགས་ལྔར་བསྒོམ་པ་ནི། དེ་ཉིད་རིགས་ལྔར་བསྒོམ་པའི་ལུས་དབེན་ 
ཡིན་ཏེ། རྒྱུད་ཕྱི་མ་ལས། དེ་ཉིད་རྣམ་པ་ལྔ་རུ་བཤད། །ཅེས་པས་བསྟན་ཏེ། དམ་པ་ 
རིགས་བརྒྱ་པོ་དེ་ཡང་རིགས་ལྔར་འདུ་ཞིང་། དབེན་གཞི་བརྒྱ་པོ་དེ་ཡང་དབེན་ 
གཞི་ལྔར་འདུ་སྟེ། རྣམ་སྣང་ཉི་ཤུའི་དབེན་གཞི་ནི་རྩ་བའི་རྣམ་སྣང་གི་དབེན་ 
གཞི་སོགས་སུ་འདུ་བའི་ཕྱིར་རོ། །བདེ་སྟོང་གི་རྒྱས་བཏབ་པའི་སྒོ་གསུམ་པོ་རིན་
165

།རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འབྱུང་དང་རྣམ་སྣང་གཉིས་སྐུ་རྡོ་རྗེ། དོན་གྲུབ་དང་འོད་དཔག་མེད་གསུང་རྡོ་
རྗེ༑ རྡོ་རྗེ་འཆང་དང་མི་བསྐྱོད་པ་ཐུགས་རྡོ་རྗེར་བསྡུས་ནས་བསྒོམ་པ་ནི་གསང་བ་ 
རིགས་གསུམ་དུ་བསྒོམ་པའི་ལུས་དབེན་ཡིན་ཏེ། རྒྱུད་ཕྱི་མ་ལས། གསང་བ་རྣམ་ 
པ་གསུམ་དུ་བཤད། ། ཅེས་པས་སོ། །དབེན་གཞི་ལྔ་པོ་དེ་ཡང་གསུམ་དུ་འདུ་སྟེ། 
ལུས་ངག་ཡིད་གསུམ་རྣམ་པར་དག་པ་རྡོ་རྗེ་གསུམ་གྱི་དབེན་གཞིར་འདུ་བས་སོ། ། 
སྒོ་གསུམ་དང་ལྡན་པའི་སྒྲུབ་པ་པོ་རྡོ་རྗེ་གསུམ་དང་ལྡན་པའི་རྡོ་རྗེ་འཆང་གཅིག་ 
ཏུ་བསྒོམ་པ་ནི་གསང་ཆེན་རིགས་གཅིག་གི་ལུས་དབེན་མཐར་ཐུག་ཡིན་ཏེ། རྒྱུད་ 
ཕྱི་མ་ལས། ལྷག་པའི་ལྷ་ནི་གསང་ཆེན་ཏེ། ། ཞེས་པས་སོ།
དྲུག་པ་ནི། སླར་ཡང་དབེན་པ་གསུམ་གྱི་རིམ་པ་དང་། །ཀུན་རྫོབ་སྒྱུ་མ་ 
དོན་དམ་འོད་གསལ་ཉིད། །བདེན་གཉིས་དབྱེར་མེད་ཟུང་འཇུག་ཉམས་ལེན་ 
རྣམས། ། གསང་བ་སྙིང་པོ་དཔལ་ལྡན་འདུས་པ་དང་། །བསྐྱེད་པ་མ་ཧཱ་ཡོ་ག་ 
ཇི་བཞིན་དུ། ། བསྐྱེད་རྫོགས་ཟབ་མོའི་དོན་རྣམས་མངོན་གྱུར་ཤོག །ཅེས་པ་ནི། 
ལུས་དབེན་སྐུ་རྡོ་རྗེ། ངག་དབེན་གསུང་རྡོ་རྗེ། སེམས་དབེན་ཐུགས་རྡོ་རྗེ་གསུམ་ 
གྱི་རྣལ་འབྱོར་ཕྲ་ཏིག་གི་བར་བསྒོམས་པའི་རྗེས་ལ་རྩ་གསུམ་འཁོར་ལོ་དྲུག་གི་
བྱེད་པ་བཅིངས་པའི་དྷཱུ་ཏིའི་མར་སྣེར་ཉི་གདན་ལ་རང་སེམས་ཐིག་ལེ་སྔོན་པོའི་
རྣམ་པར་ཕབ་པ་ལ་རླུང་སེམས་དབྱེར་མེད་དུ་དྲིལ་བས་དམིགས་པའི་རིམ་པ་
ལ་བསླབ་པས་དབུ་མར་རླུང་ཞུགས་གནས་ཐིམ་གསུམ་གྱི་རྟགས་དང་། དེ་བཞིན་
དུ་སྣང་མཆེད་ཐོབ་གསུམ། སྟོང་པ་བཞིའི་འོད་གསལ་དང་བཅས་པ་ངོས་བཟུང་
ནས་ཆོས་ལོངས་སྤྲུལ་གསུམ་གྱི་བསྲེ་བ་གསུམ་ལ་བསླབ་པ་ནི་རང་ངོའི་མཉམ་གཞག་
དང་། དབང་པོ་ཡུལ་ལས་འཇུག་དུས་གང་སྣང་སྟོང་པ་བདེ་བའི་ལྷ་སྐུར་འཆར་
166

༄༅། །ཟབ་གཏེར་ཆོས་ཀྱི་མཛོད་ཁང་།
བ་ནི་རྗེས་ཐོབ་རྐྱང་བ་ཡིན་ནོ། །རྗེས་ལ་བསྒྲུབ་བྱ་བདེན་པ་གཉིས་ཀྱི་རྫོགས་རིམ་
ལས་དང་པོ་ཀུན་རྫོབ་སྒྱུ་མ་ནི་འོད་གསལ་གྱི་བཞོན་པར་གྱུར་པའི་རླུང་གི་ཉེར་ལེན་
དང་། རང་སེམས་ལྷན་ཅིག་སྐྱེས་པའི་རྐྱེན་ལས་རླུང་སེམས་ཙམ་ལས་གྲུབ་པའི་རྡོ་ 
རྗེ་འཆང་གི་སྐུ་རྣམ་སྨིན་གྱི་ལུས་རྟེན་འདི་ལ་གོ་ས་གཞན་པ་ཞིག་ལྡང་བ་སྟེ། དེ་ནི་ 
ལོངས་སྐུ་ལྟ་བུའི་བཞིན་ལག་གི་རྣམ་པ་ཅན་ཡིན་ཡང་། རྣལ་འཕྲུལ་དུ་མར་སྟོན་
ནུས་ཤིང་། དེའི་བསྒྲུབ་གཞིའང་གཉིད་ཀྱི་འོད་གསལ་ལས་བྱུང་ཞིང་། རྨི་ལམ་ 
གྱི་ལུས་ད་ལྟ་རྣམ་སྨིན་གྱི་ལུས་འདི་དང་འབྲེལ་བ་ཅན་ཡིན་ལ། སླད་ཀྱི་བར་དོ་
ལོངས་སྐུར་འགྲུབ་པའི་ཉེར་ལེན་དུ་འགྱུར་བས་ན་སྒྱུ་མའི་སྐུ་ཞེས་བརྗོད་ཀྱིས། ལམ་
གྱི་གནས་སྐབས་ན་སེམས་བསྐྱེད་ཀྱི་འཕེན་པས་སེམས་ཅན་ཐམས་ཅད་ཀྱི་སྒོ་གསུམ་
དང་། སྒྱུ་ལུས་པའི་སྐུ་རྡོ་རྗེ་རྣམ་པར་སྣང་མཛད། གསུང་རྡོ་རྗེ་འོད་དཔག་མེད།
ཐུགས་རྡོ་རྗེ་མི་བསྐྱོད་པར་གསལ་བའི་དམ་ཚིག་སེམས་དཔའ་ལ་སོ་སོའི་ཐུགས་
ཀར་རིམ་བཞིན་སྐུ་གསུང་ཐུགས་ཀྱི་ཡི་གེ་གསུམ་གསལ་བ་ལ་ཡེ་ཤེས་སེམས་དཔའ།
སོ་སོའི་མགོར་ཐིག་ལེ་ནཱ་ད་དང་བཅས་པའི་ཏིང་འཛིན་སེམས་དཔའ་སུམ་བརྩེགས་
གསལ་ཞིང་སོ་སོའི་ཏིང་འཛིན་སེམས་དཔའ་ལས་འོད་ཟེར་འཕྲོས་པས་སྣོད་བཅུད་ 
ཐམས་ཅད་འོད་དུ་ཞུ་བ་དམ་ཚིག་སེམས་དཔའ་དང་།
དེ་འོད་དུ་ཞུ་བ་ཡེ་ཤེས་སེམས་དཔའ་ལ། དེ་འོད་དུ་ཞུ་བ་ཏིང་འཛིན་སེམས་ 
དཔའ་ལ་ཐིམ་པའི་ངང་དུ་མཉམ་པར་བཞག་ རང་གི་མེ་ལོང་ལ་ཧས་བཏབ་པ་བཞིན་བསྡུ་བ་རིལ་ 
འཛིན། མཆན། པས་ཞུགས་གནས་ཐིམ་གསུམ་གྱི་རྟགས་སྣང་སྨིག་རྒྱུ་དུ་བ་ལ་སོགས་ 
པ་དང་སྣང་མཆེད་ཐོབ་གསུམ་དང་སྟོང་པ་བཞི་འཆར་བའི་ཐམས་ཅད་སྟོང་པ་ 
འོད་གསལ་ལ་མཉམ་པར་འཇོག །ལྷ་སྐུ་རིམ་གྱིས་བསྡུ་བ་ནི་རྗེས་གཞིག་དང་། དེ་
167

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལས་ལྡང་བ་ནམ་དག་པའི་སྒྱུ་ལུས་དག་པའི་སྒྱུ་ལུས་སུ་བསྒོམ་པའོ། ། གཉིས་པ་
དོན་དམ་འོད་གསལ་ནི། སྒྱུ་ལུས་ཀྱི་སེམས་དཔའ་སུམ་བརྩེགས། དེ་སྡུད་རིམ་ 
གཉིད་ཀྱི་འོད་གསལ་དུ་བཅུག་པའི་སྟོང་ཉིད་ལ་མཉམ་པར་བཞག་པས་ཞུགས་ 
གནས་ཐིམ་གསུམ་དང་། སྣང་མཆེད་ཐོབ་གསུམ་ཀྱི་རྗེས་སྟོང་བཞིའི་འོད་གསལ་ 
ལྷན་སྐྱེས་ཀྱི་བདེ་བས་ཐབས་བྱས་ཏེ་དངོས་པོའི་གནས་ལུགས་མ་ནོར་བར་རྟོགས་
པས་རང་རྒྱུད་ལྡན་གྱི་གང་ཟག་འཕགས་པར་སོང་། བར་ཆད་མེད་ལམ་རྒྱུད་ལ
སྐྱེས་ནས་བདེན་གཉིས་ཟུང་དུ་འཇུག་པའི་རྣལ་འབྱོར་མངོན་དུ་བྱེད་པ་བསྐྱེད་པ༑ 
མ་ཧཱ་ཡོ་གའི་བསྐྱེད་རྫོགས་ཟབ་མོའི་དོན་ལ་སྨོན་པ་ཡིན་ནོ། །
༈ རིམ་ལྔ་འདི་ལ་དབྱེ་བསྡུའི་བཞེད་པ་མང་ཡང་། ཀླུ་སྒྲུབ་ཞབས་ཀྱི་རིམ་ 
ལྔའི་མདོར་བསྟན་དུ། རྡོ་རྗེའི་བཟླས་པ། ༼༡༽ སེམས་ལ་དམིགས་པ། ༼༢༽ 
སྒྱུ་ལུས། ༼༣༽ འོད་གསལ། ༼༤༽ ཟུང་འཇུག་དང་ ༼༥༽ ལྔར་མཛད་པ་ 
ཉིད་གྲགས་ཆེ་ཞེས་རྗེ་ཕྲིན་ལས་ཞབས་ཀྱིས་གསུངས། དབེན་པ་གསུམ་ནི། ལུས་ 
དབེན་སྐུ་རྡོ་རྗེའི་ཏིང་ངེ་འཛིན་དང་། ངག་དབེན་གསུང་རྡོ་རྗེའི་ཏིང་ངེ་འཛིན་ 
དང༌། སེམས་དབེན་ཐུགས་རྡོ་རྗེའི་ཏིང་ངེ་འཛིན་རྣམས་སོ། །དེ་དག་ཀྱང་ 
མཐར་ཐུག་གི་དོན་ལ། སྤྱོད་བསྡུས་ལས། བསྐྱེད་པའི་རིམ་པ་ནས་བརྩམས་ཏེ། 
ལུས་རྣམ་པར་དབེན་པའི་མཐར་ཐུག་པའི་བར་དུ་རྡོ་རྗེ་གསུམ་ལ་སོགས་པས་ཀྱང་
མཚན་ཉིད་ལ་ལྷག་པར་མོས་པ་ཙམ་ལགས་ཏེ། དེ་བས་ན་ལུས་རྣམ་པར་དབེན་པ་ལ་ 
ལྷའི་གཟུགས་མེད་དེ། ལུས་ནི་རྡུལ་ཕྲ་རབ་བསགས་པ་ཙམ་མེད་པའི་ཕྱིར་རོ།
རིག་རྣམ་པར་དབེན་པའི་མཐར་ཐུག་པ་ཡང་འཇུག་པ་ལ་སོགས་པའི་རིམ་གྱིས་རྡོ་རྗེའི་བཟླས་པ་ཙམ་ཡོངས་སུ་
ཤེས་པ་སྟེ། དེ་ལའང་ལྷའི་རྣམ་པ་མེད་དེ། སྒྲ་རྣམས་ནི་ཕྲག་ཆ་ལྟ་བུ་ཡིན་པའི་ཕྱིར་རོ། །སེམས་རྣམ་པར་དབེན་པའི་
168

ཟབ་གཏེར་ཆོས་ཀྱི་མཛོད་ཁང་།
མཐར་ཐུག་པ་ཡང་རང་བཞིན་གྱིས་སྣང་བ་ཙམ་ཡོངས་སུ་ཤེས་པ་ཙམ་དུ་ཟད་པས།དེར་ཡང་རྣམ་པ་ཐམས་ཅད་ཀྱི་
མཆོག་དང་ལྡན་པའི་ལྷ་སྐུའི་ངོ་བོ་རྙེད་པར་མི་འགྱུར་ཏེ། སེམས་ནི་སྣང་བ་ཙམ་ཡིན་པའི་ཕྱིར་རོ། །རིགས་པ་འདིས་
ནི་ཀུན་རྫོབ་ལ་བརྟེན་ནས་གནས་པ་རྙེད་པར་མི་འགྱུར་རོ། ། མཆན། 
དེ་བས་ན་ཡེ་ཤེས་ཙམ་ཐ་མལ་གྱི་སྣང་ཞེན་འོད་གསལ་དུ་བསྡུས་པའི་ངང་ནས་རང་ 
གི་སེམས་ལྷ་སྐུར་བསྐྱེད་པ། གྱི་ལྷ་ཉིད་དུ་བསྐྱེད་པ་སློབ་དཔོན་གྱི་ཞལ་སྔ་ནས་ 
རྟོགས་པར་བགྱི་དཔར་འཚལ་ལོ། །ཞེས་གསུངས་པ་ལྟར། དབེན་གསུམ་མཐར་ 
ཕྱིན་ནས་བདེན་གཉིས་སོ་སོའི་རྫོགས་རིམ་དང་། བདེན་གཉིས་ཟུང་འཇུག་གི་ 
རྫོགས་རིམ་ལ། བསླབ་པར་བྱ་སྟེ། དང་པོ་ཀུན་རྫོབ་སྒྱུ་མའི་རྫོགས་རིམ་ནི། དེ་ 
ཡང་སེམས་ཅན་རྣམས་ལ་རང་ཆས་སུ་ཡོད་པའི་ཤིན་ཏུ་ཕྲ་བའི་རླུང་སེམས་གཉིས་ 
ནི་སྒྱུ་ལུས་ཀྱི་བསྒྲུབ་གཞི། དེ་ཉིད་ཐབས་ལ་མཁས་པའི་རྣལ་འབྱོར་པ་ལ་སྒྱུ་མའི་ 
སྐུར་ཤར་ནས་འཚང་རྒྱ་བ་ཡིན་ཏེ། རིམ་ལྔ་ལས། འགྲོ་ཀུན་རང་དབང་མེད་པ་སྟེ། ། 
རང་དབང་དུ་ནི་འབྱུང་མ་ཡིན། །དེ་ཡི་རྒྱུ་ནི་འོད་གསལ་བ། །འོད་གསལ་ 
ཐམས་ཅད་སྟོང་པའོ། །སེམས་གང་གིས་ནི་བྱིས་པ་རྣམས། ། འཁོར་བའི་འཆིང་ 
བས་བཅིངས་གྱུར་པ། །སེམས་དེ་ཉིད་ཀྱི་རྣལ་འབྱོར་པ། །བདེ་གཤེགས་གནས་ 
སུ་འགྲོ་བར་འགྱུར། །ཞེས་སོ། །
མདོར་ན་སེམས་ཅན་སྐྱེ་འཆི་གནས་གསུམ་བར་དོ་དང་བཅས་པ་ཐམས་ཅད་རང་རྒྱུད་ཤིན་ཏུ་ཕྲ་བའི་རླུང་སེམས་ 
ཀྱི་ཆོ་འཕྲུལ་དང་། ཤིན་ཏུ་ཕྲ་བའི་རླུང་སེམས་གཉིས་པོ་དེ་འགྲོ་བ་བཟང་ངན་སྣ་ཚོགས་ 
སུ་འགྲོ་བར་གསུངས་ཏེ། རྡོ་རྗེ་ཕྲེང་བ་ལས། སྐྱེ་དང་གནས་དང་འཇིག་པ་དང་། ། 
སྲིད་པ་བར་མར་གནས་པ་སྟེ། །ཇི་སྲིད་འཇིག་རྟེན་གྱིས་བཏགས་པ། །སེམས་ཀྱི་ 
རླུང་གི་རྣམ་འཕྲུལ་ལོ། །ཞེས་གསུངས་པ་ལྟར་རོ། །རགས་པ་གནས་ཆུའི་ཚ་བ་
169

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལྟ་བུ་སྐབས་པའི་ལུས་དང་། ཕྲ་བའི་ཆུའི་གཤེར་པ་ལྟ་བུ་གཉུག་མའི་ལུས་གཉིས་ 
ལས། ཕྱི་མ་ནི་སྒྱུ་ལུས་ཀྱི་བསྒྲུབ་གཞིའོ། །སྒྱུ་ལུས་དེས། སེམས་ཅན་ཐམས་ཅད་ 
ཀྱི་གཉུག་མའི་ལུས་ཀྱང་རང་གི་སྒྱུ་ལུས་དང་འདྲ་བ་མངོན་སུམ་དུ་མཐོང་ཞིང་། 
སྣོད་བཅུད་ཐམས་ཅད་ཀྱང་རང་རྒྱུ་རླུང་སེམས་ཙམ་གྱི་རྣམ་འཕྲུལ་དུ་མཐོང་བ་ 
ཡིན་ཏེ། རིམ་ལྔ་ལས། དེ་བས་འདི་ལྟར་འགྲོ་བ་ཀུན། །སྒྱུ་མ་ལྟ་བུ་འདི་བཤད་ 
དེ༑ ༑སྒྱུ་མ་ལྟ་བུའི་ཏིང་འཛིན་གནས། །ཐམས་ཅད་དེ་དང་འདྲ་བར་མཐོང 
ཞེས་པས་སོ། །སྒྱུ་ལུས་དེ་དག་ཀྱང་། དཔེའི་འོད་གསལ་མཐར་ཐུག་འགགས་པ། ལུགས་ལྡོག་གི་ཉེར་ 
ཐོབ་འཆར་བ། མ་དག་པའི་སྒྱུ་མའི་སྐུ་དངོས་གནས་གྲུབ་པ་གསུམ་དུས་མཉམ་དུ་འབྱུང་ལ། དེ་ལྟ་བུའི་སྐུ་སྟེ་སྒྱུ་མའི་ 
དཔེ་བཅུ་གཉིས་ཀྱིས་མཚོན་ནས་སྟོན་པ་སྟེ། དཔེ་བཅུ་གཉིས་ནི། སྒྱུ་མ། ཆུ་ཟླ། མིག་ཡོར། སྨིག་རྒྱུ། རྨི་ལམ། བྲག་ 
ཆའི་སྒྲ། དྲི་ཟའི་གྲོང་ཁྱེར། མིག་འཕྲུལ། ནམ་མཁའི་འཇའ། གློག ཆུ་བུར། མེ་ལོང་ནང་གི་ཧེ་རུ་ཀའི་གཟུགས་བརྙན་ 
རྣམས་ཡིན་ལ།
དེ་ཡང་སྒྱུ་མའི་སྐུ་དེ་ཞལ་ཕྱག་གི་རྣམ་པ་ཅན་དུ་སྣང་ཡང་ཤ་རུས་གདོས་བཅས་ 
ཀྱིས་སྟོང་པས་ན་སྒྱུ་མ་ལྟ་བུ། ༼༡༽ ལོངས་སྐུ་གཅིག་ཉིད་གདུལ་བྱ་གང་ན་ 
ཡོད་པའི་སར་སྤྲུལ་པ་དུ་མ་སྟོན་པས་ཆུ་ཟླ་ལྟ་བུ། ༼༢༽ སྒྱུ་མའི་སྐུ་དེ་གྲི་མཚོན་ 
ལ་སོགས་པས་བཅད་ཅིང་གཞིག་ཏུ་མེད་པས་ན་མིག་ཡོར་ཏེ་གྲིབ་མ་ལྟ་བུ། ༼༣༽ 
སྒྱུ་མའི་སྐུ་དེ་མི་བརྟན་ཅིང་གཡོ་བའི་རང་བཞིན་ཅན་ཞིག་ཡིན་པ་ནི་སྨིག་རྒྱུ་ལྟ་ 
བུ༑ ༼༤༽ སྒྱུ་མའི་སྐུ་དེ་བསྒྲུབ་གཞི་སེམས་དབེན་མཐར་ཐུག་གི་དཔེའི་འོད་ 
གསལ་གྱི་རླུང་སེམས་ལས་བྱུང་ཞིང་། ཕུང་པོ་རྙིང་པ་ལས་གོས་ལོགས་སུ་ཕྱེ་བ་
དང་། སླར་ཡང་ཕུང་པོ་རྙིང་པ་ལ་འཇུག་པ་ཞིག་ཡིན་པ་ནི་རྨི་ལམ་ལྟ་བུ། ༼༥༽ 
སྒྱུ་མའི་སྐུ་དེ་ཕུང་པོ་རྙིང་པ་དང་རྟེན་ཐ་དད་ཡིན་ཀྱང་ཤེས་རྒྱུད་གཅིག་གིས་བསྡུས་
170

༄༅། །ཟབ་གཏེར་ཆོས་ཀྱི་མཛོད་ཁང་།
པས་བྲག་ཆའི་སྒྲ་ལྟ་བུ། ༼༦༽ སྒྱུ་མའི་སྐུ་དེ་རྟེན་བརྟེན་པའི་དཀྱིལ་འཁོར་གྱི་ 
རྣམ་པ་ཅན་ཞིག་ཡིན་པས་ན་དྲི་ཟའི་གྲོང་ཁྱེར་ལྟ་བུ། ༼༧༽ སྒྱུ་མའི་སྐུ་དེ་གཅིག་ 
ཉིད་ཡིན་ཡང་དུ་མར་འཆར་ཞིང་དུ་མར་སྣང་བ་ཞིག་ཡིན་པ་ནི་མིག་འཕྲུལ་ལྟ་བུ།
༼༨༽ སྒྱུ་མའི་སྐུ་དེ་སྔོ་སེར་ལ་སོགས་པ་ཁ་དོག་མ་འདྲེས་པར་སོ་སོར་སྣང་བས་ 
ན་ནམ་མཁའི་འཇའ་ཚོན་ལྟ་བུ། ༼༩༽ སྒྱུ་མའི་སྐུ་དེ་ཕུང་པོ་རྙིང་པའི་ནང་ན་ 
གནས་པའི་སྐབས་སྲིད་པ་ཞིག་ཡིན་པ་ནི་སྤྲིན་ནག་པོའི་གསེབ་ན་གློག་འགྱུ་བ་ལྟ་བུ།
༼༡༠༽ སྒྱུ་མའི་སྐུ་དེ་སེམས་དབེན་མཐར་ཐུག་གི་དཔེའི་འོད་གསལ་ལས་ཆོས་
གཞན་གྱིས་བར་མ་ཆོད་པར་ཐོལ་གྱིས་བྱུང་བ་ཞིག་ཡིན་པ་ནི་ཆུ་ལས་ ༼༡༡༽ ཆུ་
བུར་ཐོལ་གྱིས་བྱུང་བ་ལྟ་བུ། སྒྱུ་མའི་སྐུ་དེ་མཚན་དཔེས་སྤྲས་པའི་རྣམ་པ་ཅན་དུ་
སྐད་ཅིག་གིས་གྲུབ་པ་ཞིག་ཡིན་པ་ནི་མེ་ལོང་ནང་གི་ཧེ་རུ་ཀའི་གཟུགས་ ༼༡༢༽
བརྙན་ལྟ་བུའོ། །
དེ་ལྟ་བུའི་སྒྱུ་ལུས་དེ་འགྲུབ་ན་ཚེ་འདིར་འཚང་རྒྱ་བར་ངེས་ལ། ཡོ་བྱད་གང་
དགོས་ཐམས་ཅད་བསམ་པ་ཙམ་གྱིས་ནམ་མཁའ་ལས་རྙེད་པར་འགྱུར་ཞིང་། ཚངས་
པ་དྲག་པོ་ལ་སོགས་པའི་འཇིག་རྟེན་པའི་ལྷ་རྣམས་ཀྱིས་མི་མཐོང་ཞིང་། དེར་མ་
ཟད་སྒྱུ་ལུས་མ་ཐོབ་པའི་གང་ཟག་སུས་ཀྱང་མི་མཐོང་བར་སྤྱོད་བསྡུས་ལས་གསུངས་
སོ༑ ༑དེ་ལ་མ་དག་པའི་སྒྱུ་ལུས་ཞེས་བརྗོད་པའི་རྒྱུ་མཚན་ནི་ཕུང་པོ་རྙིང་པ་དང་ 
འབྲེལ་ཐག་མ་ཆོད་པ་དང་། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པས་ན་ 
དེ་ལྟར་བརྗོད་པའོ། ། འཁོར་བར་འཁོར་ཞེས་པ་རྟག་པ་མཐའ་བཟུང་གི་སྒོ་ནས་ 
གསུངས་པ་སྟེ། དཔེར་ན་རྒྱལ་བུ་གཞོན་ནུ་དོན་གྲུབ་རབ་ཏུ་མ་བྱུང་ན་འཁོར་ལོས་ 
སྒྱུར་བའི་རྒྱལ་པོར་འགྱུར་ཞེས་རྒྱ་རོལ་ལས་གསུངས་པ་དང་ཚུལ་མཚུངས་ཏེ། གཞོན་
171

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ནུ་དོན་གྲུབ་རབ་ཏུ་བྱུང་ངེས་པ་བཞིན་དུ་སྒྱུ་ལུས་པ་དེས་ཀྱང་དོན་དམ་འོད་གསལ་ 
ཚེ་དེ་ལ་མངོན་དུ་བྱེད་པར་ངེས་པས་སྒྱུ་ལུས་ཐོབ་ནས་ཚེ་འདིར་འཚང་རྒྱ་བས་ 
ཁྱབ་པ་ཁས་ལེན་པའི་རྒྱུ་མཚན་ནི་དེས་ཡིན་ནོ། ། 
གཉིས་པ་དོན་དམ་འོད་གསལ་གྱི་རྫོགས་རིམ་ནི། རིམ་པ་གསུམ་པའི་སྒྱུ་
ལུས་པས་མཉམ་རྗེས་ཀྱི་དགེ་སྦྱོར་རྣམས་བསྐྱངས་པས་དོན་གྱི་འོད་གསལ་ཐོབ་
ཏུ་ཉེ་བ་ན། བླ་མ་ལས་མཚན་ཕྱེད་ཀྱི་དུས་དབང་གསུམ་པ་དངོས་དབང་དང་།
དེ་རྗེས་གདམས་ངག་ནོད། ཐོ་རངས་ཕྱི་ནང་གི་ཐ་མར་ཐབས་གཉིས་ལ་བརྟེན་
ནས་རིམ་པ་བཞི་པའི་དོན་གྱི་འོད་གསལ་མངོན་དུ་བྱེད་པ་ཡིན་ནོ། །དེའི་ཚེ་མ་
དག་པའི་སྒྱུ་ལུས་འགག་པ། ལྷན་སྐྱེས་ཀྱི་བདེ་བ་ཆེན་པོས་སྟོང་ཉིད་མངོན་སུམ་
དུ་རྟོགས་པའི་སྔགས་བླ་མེད་ཀྱི་མཐོང་ལམ་དང་། བླ་མེད་ཀྱི་ས་དང་པོ་ཐོབ་པ།
བདེན་འཛིན་ལྷན་སྐྱེས་དང་ཀུན་བརྟག་ས་བོན་དང་བཅས་པའི་དངོས་གཉེན་པར་
ཆད་མེད་ལམ་རྒྱུད་ལ་སྐྱེས་པ་རྣམས་དུས་མཉམ་མོ། །དེས་ན་རིམ་པ་བཞི་པའི་
དོན་གྱི་འོད་གསལ་མངོན་དུ་བྱེད་པའི་དུས་ནམ་ཕྱེད་དང་། སློབ་མི་སློབ་ཀྱི་ཟུང་
འཇུག་ཐོག་མར་ཐོབ་པའི་དུས་ནི་ཐོ་རངས་ཡིན་པར་ངེས་སོ། །སྤྱོད་བསྡུས་ལས།
རིམ་པ་འདི་ཉིད་ཀྱིས་བཅོམ་ལྡན་འདས་དཔལ་ཤཱཀྱ་ཐུབ་པ་ལ་དེ་བཞིན་གཤེགས་
པ་ཐམས ཐམས་ཅད་ཀྱི་སེ་གོལ་གྱི་སྒྲས་བསྐུལ་བར་གྱུར་པས། མི་གཡོ་བའི་ཏིང་ངེ་འཛིན་
ལས་བཞེངས་ཏེ་བྱང་ཆུབ་ཀྱི་ཤིང་དྲུང་ལ་བཞུགས་ནས། ནམ་ཕྱེད་ཀྱི་དུས་སུ་
འོད་གསལ་བ་མངོན་དུ་མཛད་དེ། སྒྱུ་མ་ལྟ་བུའི་ཏིང་ངེ་འཛིན་ལས་བཞེངས་ 
ནས་འགྲོ་བ་རྣམས་ལ་སྟོན་པར་མཛད་པ་ཡིན་ནོ། །ཞེས་དང་། རྒྱ་ཆེ་རོལ་པ་ 
ལས་ཀྱང་། ཤཱཀྱ་ཐུབ་པ་དེ་བཞིན་གཤེགས། ། མངོན་པར་བྱང་ཆུབ་འདི་བཞེད་
172

༄༅། །ཟབ་གཏེར་ཆོས་ཀྱི་མཛོད་ཁང་།
ནས། །སྟོང་པ་ཆེན་པོས་སངས་རྒྱས་ཉིད། །ཐོབ་པར་བྱ་ཞེས་མངོན་པར་དགོངས། ། 
ནེ་རཉྫ་ནའི་ཆུ་འགྲམ་དུ། །མི་གཡོ་ཏིང་འཛིན་ལ་ཞུགས་ལ། །དེ་ཚེ་རྒྱལ་བ་ 
མཁའ་རྡོ་རྗེ། །ཏིལ་གྱི་གོང་བུ་གང་བཞིན་བཞུགས། །རྒྱལ་བའི་སྲས་ལ་སེ་གོལ་ 
དང་། །དེ་ལ་དབྱངས་གཅིག་གིས་གསུངས་པ། །བསམ་གཏན་འདི་ནི་རྣམ་དག་ 
མིན། །འདིས་ནི་མཐར་ཐུག་མི་ཐོབ་སྟེ། །ནམ་མཁའི་ངོས་ལྟར་མཆོག་གྱུར་པ། ། 
འོད་གསལ་བ་ནི་དེ་དམིགས་ཤིག །འོད་གསལ་བ་ཡི་གནས་ཐོབ་ནས། །རབ་
དགའི་གཟུགས་སུ་སྐྱེ་བར་འགྱུར། །ཞེས་པས་བསྟན་ཏོ། ། 
བདེན་གཉིས་དབྱེར་མེད་ཀྱི་རྫོགས་རིམ་ནི། སྤྱོད་བསྡུས་རྡོ་རྗེ་ཐེག་པ་འདི་
ལ་བསྐྱེད་རིམ་ལ་བསླབ་ནས་ས་བརྒྱད་པ་ཐོབ་སྟེ་ཇི་སྲིད་རྫོགས་རིམ་མ་ཐོབ་པ་
དེ་སྲིད་དུ་དགེ་བའི་བཤེས་གཉེན་མཉེས་པར་བྱའོ། །སྐུ་དང་གསུང་དང་ཐུགས་
མངོན་པར་རྟོགས་ནས་ས་བཅུ་ཐོབ་ཅེས་གསུངས་པའི་ཕྱིར། དེས་ན་བསྐྱེད་རིམ་
མཐར་ཕྱིན་པ་ས་བརྒྱད་པ་དང་དོད་ཐུབ་དང་། ངག་དབེན་ས་དགུ་པ་དང་།
སེམས་དབེན་སྒྱུ་ལུས་གཉིས་ས་བཅུ་པའི་དཀྱིལ་སྟོད་དང་དོད་ཐུབ་སྦྱོར་བའི་རྒྱུ་
མཚན་ཡོད་དེ། ས་བརྒྱད་པར་ཞིང་དག་སྦྱོར་བ་ཐོབ་པ་ལྟར་བསྐྱེད་རིམ་མཐར་
ཕྱིན་པས་སྣོད་བཅུད་དག་པའི་འཁོར་ལོའི་རྣམ་རོལ་ཏུ་བལྟ་ནུས་པ་དང་། ས་དགུ་
པར་ཆོས་སྟོན་པའི་ངག་དག་པའི་ཡེ་ཤེས་ཐོབ་པ་ལྟར་ངག་དབེན་གྱི་སྐབས་སུ་
ངག་གི་རྩ་བ་རླུང་ལ་དབང་ཐོབ་པ་དང༌། བཅུ་པར་ལུས་ངན་པར་འགྱུར་བའི་
བག་ཆགས་མ་ལུས་བཟང་པོར་བསྒྱུར་ནུས་ཤིང་འོད་ཟེར་ཆེན་པོའི་དབང་བསྐུར་
ཐོབ་པ་བཞིན་དུ་སེམས་དབེན་མཐར་ཐུག་གི་རླུང་སེམས་ལྷར་བསྒྱུར་ནུས་པ་དང་།
སྒྱུ་ལུས་པས་སངས་རྒྱས་རྣམས་ལས་དབང་བསྐུར་བ་ཐོབ་པས་དེ་ལྟར་སྦྱར་བ་ཡིན་
173

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པའི་ཕྱིར། རིམ་པ་ཐ་མ་གཉིས་ས་བཅུ་པའི་དཀྱིལ་སྨད་དང་དོད་ཐུབ་སྦྱོར་བའི་ 
རྒྱུ་མཚན་ཡང་ཡོད་དེ། བསོད་ནམས་ཀྱི་ཚོགས་རྫོགས་པས་སྒྲིབ་པ་སྤོང་བ་ལ་ 
ནུས་མཐུ་ཅན་དུ་གྱུར་པ་དང་། ལམ་གཞན་ལ་གསར་དུ་སློབ་མི་དགོས་པའི་འདོད་ 
པ་མཚུངས་པས་དེ་ལྟར་སྦྱར་བ་ཡིན་ནོ། །དེ་ཡང་ལམ་ཐུན་མོང་བས་རྒྱུད་སྦྱངས་
ནས་བསྒོམ་སྟོབས་ཀྱིས་ཐོག་མར་རླུང་དབུ་མར་ཞུགས་གནས་ཐིམ་གསུམ་བྱེད་
པའི་སྦྱངས་པའི་ཡེ་ཤེས་སྐྱེས་ཁ་མ་ཚུན་ཆད་ཀྱི་ལམ་ཚོགས་ལམ་དང་། བསྒོམ་
སྟོབས་ཀྱིས་ཐོག་མར་རླུང་དབུ་མར་ཞུགས་གནས་ཐིམ་གསུམ་བྱེད་པའི་སྣང་བའི་
ཡེ་ཤེས་སྐྱེས་པ་ནས་མ་དག་པའི་སྒྱུ་ལུས་དོན་གྱི་འོད་གསལ་དུ་འཇུག་ཁ་མའི་
བར་གྱི་ལམ་རྣམས་སྔགས་བླ་མེད་ཀྱི་སྦྱོར་ལམ་དང་། རིམ་པ་བཞི་པའི་དོན་གྱི་
འོད་གསལ་མཐོང་ལམ་ས་དང་པོ་རབ་དགའ་དང་། སློབ་པའི་ཟུང་འཇུག་སྒོམ་
ལམ་དེ་ལས་དགུའི་རྣམ་དག་བྱེད་པ་ཡིན་ནོ། ། 
རིམ་པ་གསུམ་པ་སྒྱུ་ལུས་པས་དོན་གྱི་འོད་གསལ་མངོན་དུ་མི་བྱེད་ན་འཁོར་བར་
ལྡོག་སྟེ། སྤྱོད་བསྡུས་ལས། ཇི་སྲིད་དུ་སྣང་བ་གསུམ་མ་དག་པ་དེ་སྲིད་དུ་རྣམ་ 
ཤེས་ཀྱིས་ཀུན་ཏུ་རྟོག་གོ །དེ་ཇི་སྲིད་པ་དེ་སྲིད་དུ་ཉོན་མོངས་པའི་བག་ཆགས་ 
ཀྱི་རྒྱུན་དང་དེས་ནི་ཡང་སྲིད་པ་འགྱུར་བ་ཡིན། རིམ་པ་བཞི་པ་དོན་གྱི་འོད་ 
གསལ་ནས་མི་ལྡོག་སྟེ། དེའི་སྐབས་སུ་འཁོར་བའི་དངོས་གཉེན་ལྷན་སྐྱེས་ཀྱི་
བདེ་བས་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཡོད་པའི་ཕྱིར་རོ། །རིམ་པ་ 
བཞི་པ་དོན་གྱི་འོད་གསལ་ལས་ལངས་མ་ཐག་ཏུ་སློབ་པའི་ཟུང་འཇུག་གི་སྐུར་
དག་པའི་སྒྱུ་ལུས་བུ་སྡང་བ་ལྡང་བ་ཡིན་ཏེ། སྤྱོད་བསྡུས་ལས་སྟོང་པ་བཞི་གཅིག་ཏུ་གྱུར་པ་ལས་ ལྡང་བར་ 
བཤད་ཅིང་། རིམ་ལྔ་ལས་ཀྱང་། ཇི་ལྟར་དྭངས་པའི་ཆུ་ཀླུང་ལས། །ཉ་དག་
174

༄༅། །ཟབ་གཏེར་ཆོས་ཀྱི་མཛོད་ཁང་།
མྱུར་དུ་ལྡང་བ་ལྟར། དེ་བཞིན་ཐམས་ཅད་སྟོང་གསལ་ལས། སྒྱུ་འཕྲུལ་དྲ་བ་ 
འབྱུང་བར་བཤད། །ཅེས་སོ། །རླུང་དབུ་ ཉོན་སྒྲིབ་སྤངས་པས་རྣམ་གྲོལ་ལམ་ཐོབ་པ། རང་རྒྱུད་ 
ལྡན་གྱི་གང་ཟག་དགྲ་བཅོམ་པར་གྱུར་པ་སྤངས་བ་ཟུང་འཇུག་ཐོབ་པ་དུས་མཉམ། མཆན། མར་ཞུགས་གནས་ཐིམ་ 
གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་བ་སྤངས་རྟོགས་ཟུང་དུ་འཇུག་པ་སྟེ། 
རིམ་ལྔ་ལས། ཀུན་རྫོབ་དང་ནི་དོན་དམ་གྱི། །རྣམ་དབྱེ་སོ་སོར་ཤེས་ནས་ནི། ། 
གང་དུ་ཡང་དག་འདྲེས་གྱུར་པ། །ཟུང་དུ་འཇུག་པར་དེ་བཤད་དོ། །ཞེས་གསུངས་ 
སོ༑ ༑དེ་ལ་མཚན་གྱི་རྣམ་གྲངས་ནི། སྒྱུ་འཕྲུལ་དྲྭ་བས་མངོན་སངས་རྒྱས་པ་ 
དང་། འཁོར་བའི་རྒྱ་མཚོའི་ཕ་རོལ་ཏུ་སོན་པ་དང་། བྱ་བ་བྱས་པའི་རྣལ་འབྱོར་ 
པ་ཆེན་པོ་དང་། བདེན་པ་གཉིས་ཀྱི་ཚུལ་ལ་གནས་པ་ཞེས་བྱའོ། ། 
ལྔ་པ་ལ་གཉིས་བསྐྱེད་དང་། རྫོགས་རིམ་ལ་སྨོན་པའོ། །དང་པོ་ནི། མཚན་ 
ཉིད་ཀུན་ལྡན་བླ་མ་ཡབ་ཡུམ་ལས། །ལམ་དབང་ཟབ་མོས་ལེགས་པར་སྨིན་བྱས་ནས། ། 
རྣམ་དག་དབང་ལྔའི་ཆུ་བོས་སྒྲིབ་གཉིས་ཀྱི། །དྲི་མ་ཀུན་བཀྲུས་སྐུ་བཞིའི་ས་བོན་ 
བཞག །དམ་ཚིག་སྡོམ་པ་ཚུལ་བཞིན་བསྲུངས་པ་ལས། །ཟབ་མོའི་ལམ་བཟང་ 
སྐྱེ་བའི་སྣོད་གྱུར་པས། །མ་དག་སྐྱེ་ཤི་བར་དོའི་སྣང་ཞེན་རྣམས། །ཡིད་ངོར་ 
སྦྱངས་ནས་སྐུ་གསུམ་ལ་མ་ཁྱེར་བ། །སྦྱང་གཞི་སྦྱོང་བྱེད་ཚང་བའི་བསྐྱེད་རིམ་ 
གྱིས། །རིམ་པ་དང་པོའི་ལམ་ལ་མངོན་གྱུར་ཤོག །ཅེས་པ་ནི། དེ་ལ་གཞི་ལམ་ 
འབྲས་གསུམ་གྱི་རྒྱུད་དོན་ལ་དབང་འབྱོར་པའི་མཚན་ཉིད་ཀུན་ལྡན་གྱི་བླ་མ་ཡབ་ 
ཡུམ་ཟུང་དུ་འཇུག་པའི་གདན་གསུམ་ལུས་ཀྱི་དཀྱིལ་འཁོར་ལས། སྐྱེ་བོ་ཐ་མལ་ 
དང་ཐེག་པ་དམན་པས་ཐོས་སུའང་མི་རུང་བའི་ལམ་དུས་ཀྱི་གསང་བའི་དབང་
ཟབ་མོས་སྨིན་པར་བྱས་ཤིང་། རྒྱུ་དབང་སྔོན་སོང་ལམ་དབང་དགའ་བཞིའི་ཡེ་
175

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཤེས་དང་འཇུག་པ་གཅིག་པར་གནས་འགྱུར་བའི་རྣམ་དག་དབང་ལྔའི་ཆུ་བོས་ 
ཉོན་སྒྲིབ་ཤེས་སྒྲིབ་གཉིས་ཀྱི་དྲི་མ་ཐམས་ཅད་བཀྲུས། སྐུ་གསུམ་ངོ་བོ་ཉིད་སྐུ་
དང་བཅས་པའི་ས་བོན་རྒྱུད་ལ་བཞག །དེ་དག་གི་དུས་སུ་ཁས་བླངས་པའི་དམ་
ཚིག་དང་སྡོམ་པའི་གནས་ཚུལ་བཞིན་དུ་བསྲུངས་པ་གང་ཞིག་ལམ་བདེན་རྒྱུད་ལ་
སྐྱེ་བའི་སྣོད་དམ་རྟེན་དུ་གྱུར་པས། མ་དག་པ་འཁོར་བའི་གནས་སྐབས་ཀྱི་སྐྱེ་
ཤི་བར་དོའི་སྣང་ཞེན་རང་རྒྱུད་པ་རྣམས་དག་པའི་ཡིད་ངོར་སྦྱོང་ཚུལ་ཉིན་སྣང་
སད་དུས་ཀྱི་བསྐྱེད་རིམ་སྐྱེ་བ་སྤྲུལ་སྐུ། གཉིད་དུས་ཀྱི་སྡུད་རིམ་འཆི་བ་འོད་
གསལ་ཆོས་སྐུ། བར་སྲིད་ཀྱི་ཡིད་ལུས་སྒྱུ་ལུས་ལོངས་སྐུ་སྟེ་སྐུ་གསུམ་ལམ་ཁྱེར་ནི།
སྐྱེ་གནས་རྣམ་པ་བཞི་དང་མཐུན་པའི་འཁོར་བའི་འདྲ་འབག་ཁུ་རྡུལ་རླུང་གསུམ་
དང་བཅས་པ་སྦྱང་གཞིར་བྱས་ནས་སྦྱོང་བྱེད་རྡོ་རྗེའི་ཆོ་ག་གསུམ་དང་ཐུན་མོང་
མ་ཡིན་པའི་མངོན་བྱང་ལྔ་ཚང་བས་རྣམ་བྱང་བསྐྱེད་པའི་རིམ་པ་དང་མཐུན་
ཅིང༌། བུམ་དབང་གི་ལམ་རྫོགས་རིམ་གྱི་སྨིན་བྱེད་ཡིན་པས། རིམ་པ་དང་ 
པོའི་ལམ་མངོན་དུ་གྱུར་པར་སྨོན་པའོ། །
གཉིས་པ་ནི། ཕྱི་ནང་རང་ལུས་དཀྱིལ་འཁོར་ལྷ་ཡི་ཚོགས། །རྩ་ཡིག་བདུད་ 
རྩི་དཔའ་བོ་རྣལ་འབྱོར་མ། །ཐིམ་ལུགས་བཞི་བསྒོམ་ཡེ་ཤེས་སྐྱེད་བྱེད་ཅིང་། ། 
རྫོགས་རིམ་རྟོག་པ་འདྲེན་པའི་རྒྱུད་སྨིན་བྱས། །ཉི་ཟླའི་ལམ་ནས་དཀྱིལ་འཁོར་ 
བཅུ་ཡི་རླུང༌། །སྒྲ་གཅན་ལམ་དུ་ལོག་པའི་ཐབས་མཁས་ཀྱི། །མུན་པའི་ལམ་ 
ནས་འབར་བའི་ཙཎྜ་ལིས། །ཧཾ་ཡིག་རི་བོང་འཛིན་པ་བཞུ་བ་ལས། །ལྷན་སྐྱེས་ 
བདེ་བས་མཉམ་གཞག་དྲངས་པ་ཡིས། །འཁོར་འདས་ཆོས་རྣམས་ཀུན་གྱི་གནས་ 
ལུགས་དང་། །དབྱེར་མེད་གྱུར་པ་དཔེ་ཡི་ཡེ་ཤེས་ཉིད། །སྒྱུ་འཕྲུལ་དྲ་བའི་སྐུ་
176

༄༅། །ཟབ་གཏེར་ཆོས་ཀྱི་མཛོད་ཁང་།
རུ་ལངས་པ་ལས། །མ་དག་སྐྱེ་ཤིའི་འཕྲང་ལས་གྲོལ་བ་ཡི། །རྫོགས་རིམ་ཨ་ནུའི་ 
ལམ་དུ་འཇུག་པར་ཤོག །ཅེས་པ་ནི། དེ་ལ་ཕྱི་སྣོད་སྣང་སྲིད་སྣོད་བཅུད་འཛིན་ 
པ་དང་། ནང་རང་ལུས་ཕུང་ཁམས་སྐྱེ་མཆེད་དུ་ཞེན་པའི་འཁྲུལ་རྟོག་ཐམས་ 
ཅད་དབྱིངས་ནས་རང་བཞིན་གྱིས་སངས་རྒྱས་པའི་གཙོ་དཀྱིལ་གཅིག་ཤོས་ནི་
འཁོར་དུ་དག་པའི་ལྷ་ཚོགས་དང་། གཞན་རྡོ་རྗེའི་ལུས་ཀྱི་དངོས་པོ་རྩ་དང་ཡི་ 
གེ་དབང་པོ། ཁམས་བདུད་རྩི་ནི་རྣལ་འབྱོར་མ་སྟེ། དེ་གཉིས་འཁྲིལ་སྦྱོར་གྱི་ 
ཚུལ་ལས་བདེ་སྟོང་གི་མཆོད་པ་ལེན་པ། གཞན་ལུས་དང་སྙོམས་འཇུག་གི་ཞུ་
བ༑ དེས་མཆོད་པའི་རྐྱེན་ལས་རླུང་དབུ་མར་ཞུགས་གནས་ཐིམ་གསུམ་འབྱུང་
ཞིང་།
དེ་ཡང་ཞུགས་པའི་རྟགས་སུ་སྣ་སྒོར་མཉམ་རྒྱུ། གནས་པའི་རྟགས་སུ་རྒྱུ་ང 
རང་འགགས། ཐིམ་པའི་རྟགས་སུ་མཁའ་སྣང་། ས་ཆུ་མེ་རླུང་སྟེ་འབྱུང་བ་བཞི་ 
པོ་གཅིག་ལ་གཅིག་ཤོས་ཐིམ་པའི་རྟགས་རིམ་པ་བཞིན། སྨིག་རྒྱུ། དུ་བ། མཁའ་ 
སྣང་དང་། རླུང་སྣང་བ་ལ་ཐིམ་དུ་ཉེ་བ་ནི་མར་མེ་ཐིམ་པ་དངོས་ལྟར་དཀར་ལམ།
སྣང་བ་མཆེད་པ་ལ་ཐིམ་པས་དམར་ལམ། མཆེད་པ་སྟེ་ཉེར་ཐོབ་ལ་ཐིམ་པས་
ནག་ལམ། ཉེར་ཐོབ་འོད་གསལ་ལ་ཐིམ་པས་སྟོན་གནམ་གཡའ་དག་པ་ལྟ་བུ་སྟེ། 
གྲུབ་ཆེན་ལྭ་བ་པས། དང་པོ་རི་དྭགས་སྲེད་བཞིན་སྣང་བ་སྟེ། །མཚན་མ་གཉིས་པ་ 
དུད་ཁའི་རྣམ་པ་ཅན། །གསུམ་པ་སྲིན་བུ་མེ་ཁྱེར་དང་འདྲ་བ། །བཞི་པ་སྒྲོན་མེ་ 
འབར་བ་ལྟ་བུར་གསལ། །མཚན་མ་ལྔ་པ་རྣམ་པར་མ་བརྟགས་པར། །སྤྲིན་བྲལ་ 
ནམ་མཁའ་ལྟ་བུར་སྣང་བ་ཡིན། །ཅེས་གསུངས་སོ། །དེ་ལ་རི་དྭགས་སྲེད་ནི་ 
སྨིག་རྒྱུའོ། །རྟགས་བཞི་པོ་འདི་སྔ་མ་ལས། ཕྱི་མ་གསལ་དུ་སོང་བ་ལ་སྨིག་རྒྱུ་
177

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སོགས་དང་འདྲ་བར་གསུངས་ཀྱི། དེ་རྣམས་དང་འདྲ་བའི་སྣང་བ་འཆར་བ་ཡིན་ 
ཅེས་པ་དང་། ཁ་ཅིག་རྟགས་ཅན་གྱི་ཤེས་པ་བརྟན་གཡོའི་ཚད་ཡིན་ཅེས་པ་ 
དང་། ཁ་ཅིག་དུ་བ་སོགས་དང་འདྲ་བའི་སྣང་བ་འཆར་བ་ལ་བཞེད་པ་གསུམ་
བྱུང་བ་ནི་ཕྱི་མ་ཉིད་ལེགས་པ་ཡིན་ནོ། །རླུང་གདུ་ཕུལ་ཆེ་ཆུང་སོགས་ཀྱི་གནད་ 
ཀྱིས་རྒྱ་ཆེ་ཆུང་དང༌། བརྟན་མི་བརྟན་སོགས་སྣ་ཚོགས་ཤིག་འོང་བས་མཐའ་ 
གཅིག་ཏུ་མ་ངེས་སོ། །དུ་བ་ལ་སོགས་པ་འདི་རྣམས་ལ་སྲོག་དབུ་མར་སྡུད་པའི་ 
ཐབས་ཁྱད་པར་ཅན་གྱི་སེམས་འཛིན་པ་དང་། དེ་ལྟ་བུ་མིན་པའི་སེམས་མི་རྟོག་ 
པར་འཇོག་པ་བསྐྱངས་པ་རྣམས་ལའང་འབྱུང་གསུངས་སོ། 
སྒྲ་བསྒྱུར་མར་པའི་ལུགས་ཀྱི་རིམ་ལྔའི་རྩ་ཚིག་བསྡུས་གསལ་ལས། དང་པོ་སྨིག་ 
རྒྱུ་ལྟ་བུའི་ཉམས། །འོད་ཟེར་ལྔ་དང་བཅས་པ་འཆར། །གཉིས་པ་ཟླ་བ་ལྟ་བུ་ 
སྣང་བ་དང༌། །གསུམ་པ་ཉི་མའི་འོད་ཀྱིས་མཆེད་པ་འཁྲིགས། །ཐུན་མཚམས་ 
ཀྱི་སྨག་ནག་པོས་ཁྱབ་པ་ལྟ་བུ་མཚམས་སྣང་ལས་ནི་ཐོབ་པ་སྟེ། །ཞེས་སོ། །སྨིག་ 
རྒྱུ་ནས་ནམ་མཁའ་སྤྲིན་མེད་ཀྱི་བར་རྣམས་པར་མ་ཆད་དུ་འབྱུང་ངོ༌། །ཕྱི་མ་
བཞི་ནི་ཐིམ་ལུགས་བཞི་དང༌། དཔེ་དོན་གྱི་འོད་གསལ་ལ་ངེས་པ་འདྲེན་པས་ཡེ་ 
ཤེས་བསྐྱེད་ཅིང་། བསྒོམ་པ་ནི་རྫོགས་རིམ་གྱི་རྟོག་པ་འདྲེན་པའི་རྒྱུད་སྨིན་བྱེད་ 
ཡིན་ལ། དེའི་ཐབས་སུ་གྱུར་པ་ནི་ཉི་ཟླའི་ལམ་སྟེ། རོ་རྐྱང་གཉིས་ནས་རྒྱུ་བ་ 
བསྐྱེད་སྡུད་ཀྱི་རྣམ་པས་ཕྱེ་བའི་ས་ལ་སོགས་པ་ཡན་ལག་གི་རླུང་བཅུ་བསྡོམས་ 
པས་དཀྱིལ་འཁོར་བཅུའི་རླུང་ངམ་སྒྲ་གཅན་གྱི་ལམ་དུ་འགོག་པའི་ཐབས་ལ་ 
མཁས་པ་དང་། དེའང་མུན་པའི་ལམ་སྟེགས་དབུ་མའི་མར་སྣ་ནས་འབར་བའི་ 
ཙཎྜ་ལིའམ། གཏུམ་མོའི་མེ་ཡར་སྣའི་ཧཾ་ཡིག་རི་བོང་འཛིན་པ་སྟེ་ཟླ་པའི་རང་
178

༄༅། །ཟབ་གཏེར་ཆོས་ཀྱི་མཛོད་ཁང་།
བཞིན་གྱི་ཁམས་བཞུ་བ་ལས་རིམ་བཞིན་ཡས་བབས་མས་བརྟན་གྱི་དགའ་བ་བཞི་ 
དང་ཁྱད་པར་ལྷན་ཅིག་སྐྱེས་པའི་བདེ་བ་ཆེན་པོས་མཉམ་གཞག་དྲངས་པ་དེའི་ 
ངང་དུ་འཁོར་འདས་ཀྱི་ཆོས་ཐམས་ཅད་ཀྱི་རྫུན་ཕུགས་རྡིབ་ཅིང་། ཀུན་གྱི་
གནས་ལུགས་གཅིག་དང་ཐ་དད་དབྱེར་མེད་དུ་གྱུར་པ་འདི་ནི་ངོ་བོ་ཉིད་ཀྱི་
ཡེ་ཤེས་ཡིན་ལ། དེ་ཉིད་ལས་གདུལ་བྱ་གང་ཡོད་ཀྱི་སར་སྤྲུལ་པའི་སྐུ་གཅིག་
ཅར་དུ་སྟོན་པའི་ཕྱིར་སྒྱུ་མ་ཡབ། འཕྲུལ་བ་ཡུམ། དྲ་བ་འབྲེལ་པ་སྟེ་རླུང་
སེམས་ཙམ་ལས་གྲུབ་པའི་སྒྱུ་མའི་སྐུར་ལངས་ནས། མ་དག་པའི་གནས་སྐབས་
ཀྱི་སྐྱེ་ཤིའི་འཕྲང་ལས་གྲོལ་པའི་མན་ངག་རྫོགས་པའི་རིམ་པ་ཐམས་ཅད་ཀྱི་
དོན་ཨ་ནུ་ཡོ་གའི་ལམ་ལ་འཇུག་པར་སྨོན་པའོ། །
བྱང་སེམས་ཞུ་བ་ལ་བརྟེན་ནས་དགའ་བཞི་སྐྱེད་ཚུལ་ནི། བྱང་སེམས་ཞུ་བས་ 
གནས་གང་དུ་སླེབས་པ་ན་ཡས་བབས་ཀྱི་དགའ་བཞི་བསྐྱེད་ཚུལ་ནི། རྒྱུད་རྡོ་རྗེ་ 
ཕྲེང་བ་ལས། དེ་རྗེས་ལུགས་འབྱུང་བཤད་བྱ་སྟེ། །བདེ་ཆེན་འཁོར་ལོ་སྤྱི་བོ་ལ། ། 
དེ་ནི་དགའ་བ་བཤད་པ་ཡིན། །ལོངས་སྤྱོད་འཁོར་ལོར་མཆོག་དགའ་དང་། །
དགའ་བྲལ་ཆོས་ཀྱི་འཁོར་ལོར་གནས། །སྤྲུལ་པའི་འཁོར་ལོར་ལྷན་ཅིག་སྐྱེས། ། 
དགའ་བ་ཉམས་སུ་མྱོང་བར་བྱེད། །ཅེས་གསུངས་ཏེ། བྱང་སེམས་སྤྱི་བོ་ནས་ 
མགྲིན་པར་སླེབས་པ་ན་དགའ་བ་དང་། མགྲིན་པ་ནས་སྙིང་གར་སླེབས་ན་མཆོག་ 
དགའ་དང༌། སྙིང་གནས་ལྟེ་བར་སླེབས་ན་དགའ་བྲལ་དང་། ལྟེ་བ་ནས་གསང་ 
གནས་ནོར་བུའི་རྩེར་སླེབས་པ་ན་ལྷན་ཅིག་སྐྱེས་པའི་དགའ་བ་སྐྱེ་ལ། མས་བརྟན་ 
གྱི་སྐྱེས་ཚུལ་ཡང་། རྒྱུད་རྡོར་ཕྲེང་ལས། སྤྲུལ་པའི་འཁོར་ལོར་དགའ་བ་དང་། ། 
མཆོག་དགའ་ཆོས་ཀྱི་འཁོར་ལོར་གནས། །ལོངས་སྤྱོད་བྲལ་བའི་དགའ་བ་དང་། །
179

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལྷན་ཅིག་སྐྱེས་པ་བདེ་བ་ཆེ། །ལུགས་ལྡོག་རིམ་པ་ཞེས་ནི་གསུངས། །མས་བརྟན་ 
གྱི་དུས་སུ་ལྡོག་པ་སྤྱི་བོར་མ་བརྟན་གྱི་བར་དུ་མི་བརྟན་ལ། སྤྱི་བོར་བརྟན་ན་ 
བརྟན་པར་གསུངས་ཏེ། དེ་ཉིད་ལས། དེ་ནས་སྲོག་གི་སྟེང་དུ་ཡིད། །དེ་མི་ 
མཐུན་པ་འབབ་པར་འགྱུར༑ །པདྨའི་ལྟེ་བའི་དབུས་གནས་པ། །གང་དེ་ཕྱི་ནས་ 
བརྟན་གྱུར་པ། །དེ་ཚེ་མགོན་པོ་འགྲོ་མི་འགྱུར། །ཇི་ལྟར་བུ་ག་མེད་སྣོད་དུ། །ཆུ་ 
རྣམས་ཟད་པ་མེད་གནས་ལྟར། །དེ་ཚེ་བདེ་བ་བརྟན་པར་འགྱུར། །བརྟན་པས་ 
ལྷན་ཅིག་སྐྱེས་པའི་དགའ། །དེ་ཕྱིར་སངས་རྒྱས་མི་ཟད་པ། །རྣལ་འབྱོར་པ་ཡིས་ 
ངེས་པར་འཐོ་བ། །ཅེས་སོ། །
སྤྱིར་གཏུམ་མོ་བསྒོམ་པས་དྲོད་སྐྱེད། དྲོད་ལ་བརྟེན་ནས་རྩ་ནང་གི་བྱང་སེམས་ 
ཞུ༑ དེ་ཞུ་བས་བདེ་བ་སྐྱེ། བདེ་བ་ལ་བརྟེན་ནས་མི་རྟོག་པ་སྐྱེ་བར་གསུངས་ 
ཀྱང་། ལམ་སྒོམ་སྟོབས་ཀྱི་གཏུམ་མེ་འབར་བའི་དགོས་པ་ནི། ལྷན་ཅིག་སྐྱེས་ 
པའི་ཡེ་ཤེས་བསྐྱེད་པའི་ཆེད་ཡིན་ལ། དེ་སྐྱེ་བ་ལ་བྱང་སེམས་ཞུ་ནས་འབབ་པ་ 
དེ་སྤྱིར་ལྟེ་བ་མན་ཆད་དུ་སླེབས་པ་ཞིག་དང་། ཁྱད་པར་ནོར་བུར་སླེབས་ནས་
ཕྱིར་མ་འཕོས་པར་རེ་ཞིག་གི་བར་དུ་གནས་པ་ཞིག་མེད་ན་ལྷན་སྐྱེས་མཚན་ཉིད་ 
པ་མི་སྐྱེའོ། །ལྷན་སྐྱེས་རྫོགས་རིམ་པའི་བདེ་ཆེན་དུ་འཇོག་པ་ལ་ནི་རླུང་ཐིམ་ 
པའི་དབང་གིས་གནས་པ་ཞིག་དགོས་སོ། །མཉམ་གཞག་གི་སྐབས་སུ་བདེ་སྟོང་ 
མི་རྟོག་པ་བསྐྱངས་ལ། རྗེས་ཐོབ་ཏུ་སྤྱིར་ལྷན་ཅིག་སྐྱེས་པའི་དགའ་བ་སྐྱེས་ནས། 
དེ་ལས་ལངས་པའི་དུས་སུ་རང་ཤུགས་ཀྱིས་ཀྱང་ཡུལ་སྣང་བདེ་བར་འཆར་བ་ཞིག་ 
འོང་མོད་ཀྱང་། རྗེས་ཀྱི་སྐབས་སུ་མཉམ་གཞག་གི་བདེ་སྟོང་གིས་ཡུལ་སྣང་གང་ 
ཤར་ཐམས་ཅད་ལ་རྒྱས་བཏབ་ནས་བསྒོམས་ན་བདེ་བ་འབར་བས་ཁྱད་པར་དུ་
180

༄༅། །ཟབ་གཏེར་ཆོས་ཀྱི་མཛོད་ཁཁང་
འགྱུར་བ་དེ་ལྟར་བསྐྱང་ངོ་། །དྲུག་པ་ལ་བཞི། ཕྱི་སེམས་སྡེ། ནང་ཀློང་སྡེ། གསང་བ་ 
མན་ངག་གི་སྡེ་གསུམ་ལ་སྨོན་པ། དེ་དག་གི་དོན་བསྡུ་པའོ། །དང་པོ་ནི། དོན་ 
གྱི་ལྷན་ཅིག་སྐྱེས་པའི་ཡེ་ཤེས་ནི། །ཨ་ཏི་ཡེ་དག་རོ་མཉམ་ཆེན་པོ་ཉིད། །ཡོད་ 
མིན་མེད་མིན་སྟོང་མིན་མི་སྟོང་མིན། །རང་བཞིན་གཤིས་ལ་གཞལ་ན་ཐམས་ཅད་ 
མིན། །མེད་པ་མ་ཡིན་གཉིས་མེད་ཟུང་འཇུག་སྟེ། །རྟག་མིན་ཆད་མིན་སྨྲ་བསམ་ 
བརྗོད་ལས་འདས། །རང་གནས་ཡེ་གནས་རྫོགས་པ་ཆེན་པོ་ནི། །ཀུན་མིན་ 
ཕྱོགས་ཙམ་གཞལ་ན་ཐམས་ཅད་མིན། །བློ་ཡིས་བཀོད་ནས་དྲན་བསམ་བརྗོད་ 
ལས་འདས། །རྣལ་མའི་དོན་ལ་ཀུན་མིང་བརྟགས་པ་ཙམ། །ཇི་ལྟར་སྣང་བ་
འདི་ཡང་ཝལ་ལེ་བ། །ཚིག་གིས་མ་བསྐྱེད་ལྷ་སྔགས་ལྷུན་གྱིས་གྲུབ། །གང་ལྟར་ 
བསམ་བརྗོད་འདས་པའི་རང་བཞིན་ཏེ། །ཨ་ཏིའི་དགོངས་དོན་ཚུལ་བཞིན་རྟོགས་
པར་ཤོག །
བསྐྱེད་པ་མ་ཧཱ་ཡོ་གའི་སྐབས་སུ་རིམ་པ་བཞི་པ་དོན་གྱི་འོད་གསལ། རྫོགས་
པ་ཨ་ནུ་ཡོ་གའི་སྐབས་སུ་བདེ་སྟོང་ལྷན་ཅིག་སྐྱེས་པའི་ཡེ་ཤེས་གང་ཡིན་པ་དེ་
ཨ་ཏི་ཡོ་ག་རྡོ་རྗེ་སྙིང་པོའི་སྐབས་སུ་ཡེ་གྲོལ་ཀ་དག་གི་ལྟ་བ་ཞེས་བྱ་སྟེ། སྦྱངས་ 
པ་སྔོན་སོང་གི་དབང་པོ་རབ་ཏུ་གྱུར་པ་ལ། ལྟ་སྒོམ་གྱི་མཁྱེན་པ་དང་ལྡན་པའི་
བླ་མ་རྡོ་རྗེ་སློབ་དཔོན་གྱིས་ཚིག་དབང་གི་སྐབས་སུ་ཚིག་གིས་ངོ་སྤྲད་པ་ཉིད་ཡིན་ 
ཏེ༑ དེའི་དོན་མདོ་ཙམ་བཤད་ན། གཤིས་ཡེ་ནས་དག་པས་ཡེ་དག འཁོར་ 
འདས་སྤངས་བླང་དུ་མི་འབྱེད་པའི་རོ་མཉམ། རྟོགས་བྱ་དེ་ལས་ལྷག་པ་མེད་པས་ 
ཆེན་པོ། ཆོས་ཐམས་ཅད་ཀྱི་ཆོས་ཉིད་ཡིན་པས་ཉིད། སྟོང་ཆ་ཀ་དག་གི་ངོས་ 
ནས་གང་གྲུབ་པ་མེད་པས་ཡོད་མིན་སྣང་ཆ་ལྷུན་གྲུབ་ཀྱི་ངོས་ནས་འཁོར་འདས་
181

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཀྱི་འཆར་གཞི་བྱེད་པས་མེད་མིན། བློ་བྱས་སྤྱོད་ཡུལ་ལས་འདས་པས་སྟོང་མིན། 
རང་ངོ་ཀ་དག་ཏུ་གནས་པས་མི་སྟོང་མིན། རང་བཞིན་གཉུག་མ་དོན་དམ་པའི་
གཤིས་ལ་བློས་གཞལ་ན་གཞལ་བྱའི་ཡུལ་ལས་འདས་པས་ཐམས་ཅད་མིན། གཞི་ 
ཡེ་གྲོལ་ཀ་དག་གི་དགོངས་པ་ཆོས་སྐུའི་ཡེ་ཤེས་འགྲོ་ཀུན་ལ་གནས་པ་མེད་པ་མ་
ཡིན། དེས་ནམ་དག་འཁོར་བའི་གནས་སུ་འཁྲུལ་བཞིན་པའི་གནས་སྐབས་སུའང་།
ཆོས་ཉིད་སངས་རྒྱས་སུ་གནས་པའི་འཁོར་འདས་གཉིས་མེད་ཟུང་འཇུག་ཆེན་ 
པོར་གནས། དམིགས་བསམ་སྤྲོས་པ་ལས་འདས་པས་རྟག་པ་མ་ཡིན། སོ་སོ་
རང་རིག་གི་ཡེ་ཤེས་ཀྱི་སྤྱོད་ཡུལ་ཡིན་པས་ཆད་པ་མ་ཡིན། མིང་ཐམས་ཅད་སྒྲོ་ 
འདོགས་ཡིན་པས་སྨྲ་བའི་ཡུལ་ལས་འདས། རྟོག་པ་ཐམས་ཅད་འཁྲུལ་པ་ཡིན་ 
པས་བསམ་པའི་ཡུལ་ལས་འདས། ཚིག་ཐམས་ཅད་དངོས་པོ་མེད་པས་བརྗོད་
པའི་ཡུལ་ལས་འདས། ཡེ་ནས་རང་བཞིན་གྱིས་གནས་པས་རང་གནས། ཐོག་མ་
མེད་པའི་དུས་ནས་གནས་པ་ཡེ་གནས་སྣང་སྲིད་ཆོས་སྐུར་རྫོགས་པས་རྫོགས་པ།
ཐེག་པ་ཐམས་ཅད་ཀྱི་རྩེ་རྒྱལ་ཡིན་པས་ཆེན་པོ།
མཐའ་བརྒྱད་ཀྱི་སྤྲོས་པ་དང་བྲལ་བས་ཀུན་མིན། སྣང་སྟོང་ཕྱོགས་རེ་ཙམ་ནས་ 
གཞལ་བ་འཁོར་འདས་རང་སར་བདེན་པ་ཐམས་ཅད་ཡིན། དོན་དམ་དཔྱོད་ 
བྱེད་ཀྱི་བློ་ཡིས་གཞལ་དྲན་བསམ་བརྗོད་པ་ལས་འདས་རྣལ་མ་ཆོས་ཉིད་ཀྱི་ 
ནས་གང་སྒྲུབ་ཀྱི་གྲུབ་མཐའ་ཐམས་ཅད་མིང་ཙམ་བཏགས་པ་ཙམ་ཡིན་པས་དོན་
ལ་མ་རེག །ཇི་ལྟར་སྣང་བཞིན་པའི་འཁྲུལ་སྣང་འདི་ཡང་སྒྱུ་མ་དང་། རྨི་ལམ་ 
ལྟར་ཤར་བས་ཝལ་ལེ་བ་དགག་སྒྲུབ་དང་བྲལ། སྙིང་པོ་ཚིག་གིས་མ་བསྐྱེད་པར་ 
ལྷ་སྔགས་ལྷུན་གྲུབ་ཏུ་གནས། གང་དུ་ཇི་ལྟར་བརྟགས་ཀྱང་བསམ་བརྗོད་ཐམས་
182

༄༅། །ཟབ་གཏེར་ཆོས་ཀྱི་མཛོད་ཁང
ཅད་བྲལ་བའི་གནས་ལུགས་གཞོན་ནུ་མ་ལ་པྲ་ཕབ་པ་ལྟར་སོ་སོ་རང་གིས་རིག་ 
པའི་ཡེ་ཤེས་ཀྱི་མཐོང་མེད་ཀྱི་ཚུལ་མཐོང་བ་ཨ་ཏི་ཡོ་ག་སྟེ་ཐེག་རྩེ་ཤིན་ཏུ་རྣལ་ 
འབྱོར་གྱི་དགོངས་དོན་ཕྱིན་ཅི་མ་ལོག་པ་ཚུལ་བཞིན་དུ་རྟོགས་པར་ཤོག་ཅིག་
པའོ། 
གཉིས་པ་ནང་ཀློང་སྡེའི་དོན་ལ་སྨོན་པ་ནི། ཁྱད་པར་འོད་གསལ་རྡོ་རྗེ་སྙིང་ 
པོའི་དོན། །རང་བཞིན་བབས་ཡིན་སྟོང་པས་ཕན་ཅི་ཡོད། །སོ་མ་རང་བཞག་མ་ 
བཅོས་རང་ག་མ། །ཐ་མལ་ཤེས་པ་རང་གྲོལ་རྒྱལ་པའི་ལམ། །རང་རིག་རང་ 
གྲོལ་གཉེན་པོ་བཅོས་མི་དགོས། །ཡེ་གྲོལ་བསྐྱར་གཞི་མེད་དེ་གདོད་མའི་ངང་། ། 
ཅེར་གྲོལ་ངོ་བོ་མེད་དེ་བདེན་པས་སྟོང་། །རང་གྲོལ་སྙིང་པོ་མེད་དེ་རང་བཞག་ 
ཉིད། །འགྱུ་གྲོལ་རང་སར་དག་སྟེ་སྐད་ཅིག་མ། །ཤར་གྲོལ་དུས་མཉམ་ཡིན་ཏེ་ 
སྔ་ཕྱི་མེད། །མ་བཅོས་རང་བཞག་རང་བབས་ཀ་དག་ཀློང་། །ངོ་བོ་རང་བཞིན་ 
ཐུགས་རྗེའི་དོན་རྟོགས་ཤོག །ཅེས་པས་ཁྱད་པར་འོད་གསལ་སོགས་རང་གི་ངོ་
བོ་སྨོས་ཏེ་འཁོར་འདས་ཀྱི་ཆོས་ཐམས་ཅད་ཀུན་ཏུ་བཟང་མོའི་མཁའ་ཀློང་རྣམ་ 
ཐར་གསུམ་ལྡན་གྱི་དབྱིངས་ནས་སངས་རྒྱས་པའི་དོན་ཁོང་དུ་ཆུད་ནས། དེ་གའི་ 
ངང་ལ་རང་བཞིན་གྱིས་གནས་པའི་རང་བབས་ཡིན་ན། བློས་གསར་བྱུང་དུ་བསྒྲུང 
པའི་སྟོང་པས་ཕན་དུ་ཅི་ཞིག་ཡོད། སོ་མ། ངང་བཞག མ་བཅོས། རང་ག་མ་སྟེ། 
སེམས་ལ་བཅོས་བསླད་མེད་པའི་དོན་བཞི་ལ། ཐ་མལ་གྱི་ཤེས་པའི་སྒྲར་བཏགས་
ཏེ༑ རང་རིག་རང་གྲོལ་སྦྲུལ་གྱི་མདུད་པ་ལྟ་བུ་དེ་ནི་རྒྱལ་བ་ཐམས་ཅད་ཀྱི་ཤུལ་
ལམ་ཡིན་པས་རྟོག་དཔྱོད་སྣ་ཚོགས་དང༌། སྒྲིམ་གློད་ལ་སོགས་པའི་གཉེན་ 
པོས་བཅོས་མི་དགོས། ཡེ་ནས་གྲོལ་ཚར་བས་བསྐྱར་བའི་གཞི་མེད། ལྟ་སྟངས་
183

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གཅིག་གི་ངང་ནས་ཅེར་གྱིས་གྲོལ་བས་ངོ་བོ་ཉིད་མེད་དེ། བདེན་པ་ཀུན་རྫོབ་ 
པས་སྟོང་། རང་གྲོལ་ལ་གཉེན་པོ་གཞན་མེད་པས་རང་གར་བཞག འགྱུ་བ་ངོ་ 
ཤེས་ཙམ་ལས་གྲོལ་བས་རང་དག་སྐད་ཅིག་མ། ཤར་ཙམ་ཉིད་ནས་རང་ངོ་ཤེས་ 
པས་ཆུ་ལ་རི་མོ་བྲིས་པ་ལྟར་ཤར་གྲོལ་དུས་མཉམ་ལ་སྔ་ཕྱི་མེད། བློས་སྤུ་ཙམ་
མ་བཅོས་པའི་རང་བཞག་རང་བབས་ཀ་ནས་དག་པ་ཞེས་བྱ་སྟེ། ཐོག་མ་ནས་ 
རྣམ་པར་དག་པའི་བྱ་བྲལ་ཀློང་གི་སྡེ་ཆེན་པོ་དེ་ནི། ངོ་བོ་སྟོང་པ། རང་བཞིན་ 
གསལ་བ། ཐུགས་རྗེ་ཀུན་ཁྱབ་སྟེ་སྣ་ཚོགས་པ་གཅིག་ལ་རྣམ་པ་གསུམ་དུ་དབྱེ་ 
བའི་དོན་རྟོགས་པར་ཤོག་ཅིག་སྨོན་པའོ། །
དེའང་ཞིབ་ཏུ་བཤད་ན། ཁྱད་པར་འོད་གསལ་རྡོ་རྗེ་སྙིང་པོ་ཡེ་ཇི་བཞིན་ 
པའི་དོན་དམ་སྟོན་པ་ལ་བཞི། ལྟ་བ་ངོ་སྤྲད་པ། སྒོམ་པ་ངང་ལ་བཞག་པ། སྤྱོད་པ་ 
རང་གྲོལ་དུ་གཏོང་པ། འབྲས་བུ་མངོན་དུ་འགྱུར་བའོ། །དང་པོ་ནི། ད་ལྟ་རང་ 
བབས་ཀྱི་ཤེས་པ་ཕྱིར་མི་སྤྲོ་བ་ནང་དུ་བཟུང་། རང་བཞིན་རང་བབས་ཀྱི་ངང་
དུ་ལྷོད་ཀྱིས་གློད་ནས་བཞག་པས་མིང་འདོགས་སྤྱོད་པ་ཐམས་ཅད་དང་བྲལ་བར་ 
འཆར་བ་དེ་གཉུག་མའི་ཡེ་ཤེས་རྫོགས་པ་ཆེན་པོ་ཡིན་པས། བློས་བྱས་ཐ་སྙད་ 
ཀྱི་སྟོང་པས་ཕན་མ་བཏགས་པ་གནས་ལུགས་རང་བཞག་ཏུ་དེ་ཉིད་ལྟ་བའོ།
གཉིས་པ་ནི། དེ་ལྟར་གཅེར་མཐོང་རང་གྲོལ་དུ་ཤེས་པའི་ངང་དེ་ཉིད་མ་ཤོར་ 
བར་སྐྱོར་བ་ནི་རང་དྭངས་རྒྱ་མཚོ་དྭངས་པ་ལྟ་བུའི་ཡེ་ཤེས་ལ་འཇོག་མིན་རང་ 
བཞག་པ། དེ་ལས་རང་རྩལ་སྣང་ཞིང་འཕྲོ་ཡང་གཉེན་པོའི་བཅོས་བསྒྱུར་མི་ 
བྱེད་པ་ནི་མ་བཅོས་རང་བབས་ཀྱི་རྩལ་ལས་གང་ཤར་གཤིས་སུ་གྲོལ་ནས་གཉུག་
མའི་ངང་དེ་ཉིད་དུ་གནས་པ་ནི་རང་གམ། ཡིན་ལུགས་རྗེན་པར་འཇོག་པས་ཐ་
184

༄༅། །ཟབ་གཏེར་ཆོས་ཀྱི་མཛོད་ཁང་།
མལ་གྱི་ཤེས་པ་དེ་ཉིད་རང་གྲོལ་དུ་གནས་པའི་རྒྱུན་བསྐྱངས་ནས་རྒྱལ་བའི་གོ་ 
འཕང་ཐོབ་ཅིང་ས་ལམ་ཆིག་ཆོད་དུ་འགྱུར་བ་ནི་སྒོམ་པའོ། །གསུམ་པ་ནི། 
ལྟར་རང་གནས་རང་བཞག་གི་སྒོམ་པ་སྐྱོང་བའི་ཚེ། དགག་སྒྲུབ་དང་ཆགས་ 
སྡང་གི་བློ་ལྡོག་ཤར་ན་དེ་ཉིད་རང་གྲོལ་དུ་གཏོང་བ་ལ་གྲོལ་ལུགས་ཀྱི་གནད་དྲུག་
རང་གྲོལ་གཉེན་པོ་མེད་པའི་གནད་ཀྱིས་སྦྲུལ་གྱི་མདུད་པ་ལྟར་གྲོལ་བས་
གཞན་གྱིས་བཅོས་མི་དགོས། ཡེ་གྲོལ་བསྐྱར་གཞི་མེད་པའི་གནད་ནམ་མཁའི་
མདུད་པ་ལྟར་གྲོལ་བས་གདོད་མའི་ངང་ལ་གནས། ཅེར་གྲོལ་ངོ་བོ་མེད་པའི་
གནད་ངོ་ཤེས་ཀྱི་མི་དང་འཕྲད་པ་ལྟར་གྲོལ་བའི་བདེན་པའི་སྒྲོ་འདོགས་ཀྱིས་
སྟོང་། རང་གྲོལ་སྙིང་པོ་མེད་པའི་གནད་ཁང་སྟོང་དུ་རྐུན་མ་ཞུགས་པ་ལྟར་གྲོལ་
བས་རང་བཞག་ལ་ཐོབ་ཤོར་མེད། འགྱུ་གྲོལ་རང་སར་དག་པའི་གནད་ཆུ་ལ་ 
རི་མོ་བྲིས་པ་ལྟར་གྲོལ་བས་ཤེས་པ་སྐད་ཅིག་མའི་རྒྱུན་མི་མཐུད། ཤར་གྲོལ་དུས་ 
མཉམ་ཡིན་པའི་གནད་ཆུ་ལ་རལ་གྲི་བསྣུན་པ་ལྟར་གྲོལ་བས་རྟོགས་པ་སྔ་ཕྱི་
ཁྱད་མེད་པ་ནི་སྤྱོད་པ།
བཞི་པ་ནི། དེ་ལྟར་མ་བཅོས་པར་རྟོགས། སྙོམ་པ་རང་བབས་སུ་བཞག ། 
སྤྱོད་པ་རང་བབས་སུ་ལྷོད་པའི་གནས་སྐབས་ན་འབྲས་བུ་ཀ་དག་གི་ཀློང་དུ་གྲོལ་ 
ཏེ༑ ངོ་བོ་སྟོང་པ་ཆོས་སྐུ། རང་བཞིན་གསལ་བ་ལོངས་སྐུ། ཐུགས་རྗེ་ཀུན་ཁྱབ་ 
སྤྲུལ་པའི་སྐུ་གསུམ་རང་གནས་ཀྱི་ཡེ་ཤེས་མངོན་དུ་གྱུར་ནས་གང་ཟག་གི་མིའི་ 
ལུས་ལ་དགོངས་པ་སངས་རྒྱས་སུ་རྟོགས་པ་ནི་འབྲས་བུའོ། །གསུམ་པ་མན་ངག་ 
སྡེ་ལ་སྨོན་པ་ནི། ཤེས་རབ་རང་བྱུང་སྒྲོན་མའི་དབྱིངས་རུམ་ནང༌། །རྒྱང་ཞགས་ 
སྒྲོན་མས་རིག་གདངས་སྒོ་ཕྱེས་ནས། །དག་དབྱིངས་སྒྲོན་མས་སྣ་ཚོགས་རྒྱན་
185

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བཀྲམ་སྟེ། །ཐིག་ལེ་སྟོང་སྒྲོ་ན་ཞི་ཁྲོའི་དཀྱིལ་འཁོར་རྫོགས། །དང་པོ་རྒྱུ་ཡིས་མ་ 
བསྐྱེད་དབྱིངས་ལྔ་ཤར། །བར་དུ་རྐྱེན་གྱིས་མ་བསྐྱེད་ཚོམ་བུར་གྲུབ། །ཐ་མར་ 
ལྟ་བའི་གནས་དག་དབྱིངས་རིག་འདྲེས། །ཡིད་དཔྱོད་དང་བྲལ་མངོན་སུམ་མཐར་ 
ཕྱིན་ཤོག །ཅེས་པ་ནི། ཤེས་རབ་རང་བྱུང་གི་སྒྲོན་མ་ནི་སོ་སོར་རྟོག་པའི་ཤེས་ 
རབ་ཡིན་ལ། རྒྱང་ཞག་ཆུའི་སྒྲོན་མ་ནི་འཆར་བའི་སྒོ་མིག་གི་དབང་པོ། དག་ 
པ་དབྱིངས་ཀྱི་སྒྲོན་མ་ནི་འཆར་བའི་ཡུལ་ནམ་མཁའ་རྐྱེན་བྲལ། ཐིག་ལེ་སྟོང་
པའི་སྒྲོན་མ་ནི་འཇའ་འོད་ཟླུམ་པོར་འཁྱིལ་བ་སྟེ། དེའི་ནང་དུ་རིག་པ་རྡོ་རྗེ་ལུ་
གུ་རྒྱུད་བཅིངས་པས་རིམ་བཞིན་རིམ་པ་དེ་བཅུད་དུ་སྨིན་ནས་སྐུ་ཕྱེད་པ་དང་།
རྐྱང་པ་དང་མཐར་གྱིས་ཞི་ཁྲོའི་སྐུ་ཡོངས་སུ་རྫོགས་པ་སྟེ། དེ་དག་ཀྱང་སྦྱོར་
དྲུག་དང་ཕྲ་ཏིག་ལྟར་རླུང་སྦྱོར་ལ་སོགས་པའི་རྒྱུས་མ་བསྐྱེད། མུན་ཁང་དུ་བཅུད་
ལེན་ལ་སོགས་པའི་རྐྱེན་གྱིས་མ་བསྐྱེད་པར་ཆོས་ཉིད་མངོན་སུམ། ཉམས་གོང་
འཕེལ། རིག་པ་ཚད་ཕེབས་ཀྱིས་ཚོམ་བུའི་བར་གྲུབ་ནས་མཐར་གྱི་བལྟ་བྱ་ལྟ་
བྱེད་ལས་བྱུང་བའི་ཆོས་ཉིད་ཀྱང་ཟད་ནས་དབྱིངས་རིག་འདྲེས་པའི་དགོངས་ 
པ་ལ་སྦྱོར་བ་ཡིད་དཔྱོད་དང་བྲལ་བའི་དོན་ལ་སྨོན་པའོ། །
ཡང་བསྐྱར་གོ་བདེར་བརྗོད་ན། ཤེས་རབ་རང་བྱུང་གི་སྒྲོན་མ་སྤྲོས་བྲལ་གཉུག་
མའི་ཡེ་ཤེས་ཀ་དག་ཁྲེགས་ཆོད་ཀྱི་དགོངས་པ་རིག་སྟོང་ཟང་ཐལ་དུ་རྟོགས་པ་ 
དེའི་དབྱིངས་ནས། འོད་གསལ་གྱི་སྣང་བ་དཔག་ཏུ་མེད་པ་འཆར་བའི་སྐབས་ 
སུ་རྒྱང་ཞག་ཆུའི་སྒྲོན་མ་འོད་རྩ་དགར་གྱི་སྐུད་པ་ལྟ་བུས་རིག་གདངས་འཆར་ 
བའི་སྒོ་ཕྱེ་ནས། དག་པ་དབྱིངས་ཀྱི་སྒྲོན་མ་འོད་ལྔ་འཇའ་ཚོན་གྱི་སྣང་བས་ཞིང་ 
ཁམས་དང་གཞལ་ཡས་ཀྱི་རྒྱན་བཀྲམ་སྟེ། ཐིག་ལེ་སྟོང་པའི་སྒྲོན་མ་འོད་ཁྱིམ་
186

༄༅། །ཟབ་གཏེར་ཆོས་ཀྱི་མཛོད་ཁང་།
ཟླུམ་པོའི་རྣམ་པ་ལས། ཞི་ཁྲོའི་དཀྱིལ་འཁོར་དུ་འཆར་བ་སྟེ། དེ་ཡང་དང་པོ་ 
ཆོས་ཉིད་མངོན་སུམ་གྱི་སྐབས་སུ་དེ་ཉིད་ཆེར་འཆར་ནས། རིག་པ་ཚད་ཕེབས་ 
ཀྱི་ཚེ་རྐྱེན་གྱིས་མ་བསྐྱེད་པའི་སྣང་ཉམས་རིགས་ལྔ་ཡབ་ཡུམ་ཟུང་དུ་འབྲེལ་བའི་
ཚོམ་བུའི་དཀྱིལ་འཁོར་དུ་གྲུབ། ཐ་མ་ཆོས་ཉིད་ཟད་པའི་གནས་སྐབས་སུ་ལྟ་བའི་
གནད་དག་སྟེ་རིག་གདངས་ཚད་མེད་ཀྱི་སྣང་ཆ་དབྱིངས་སུ་བསྡུས་ནས། དབྱིངས་
རིག་དབྱེར་མེད་དུ་བསྲེས། ཉམས་ཡིད་དཔྱོད་དང་བྲལ་བའི་ཆོས་ཉིད་སྣང་
ཉམས་དབང་པོས་མངོན་སུམ་མཐོང་བ་འོད་གསལ་ཐོད་རྒལ་གྱི་ཉམས་ལེན་མཐར་
ཕྱིན་དུ་ཤོག་ཅིག་པའོ། །
དེ་དག་གི་དོན་བསྡུ་བ་ནི། ཁྲེགས་ཆོད་ལྟ་བས་སྲིད་ཁུངས་གདར་ཤ་བཅད། ། 
ཐོད་རྒལ་བསྒོམས་པས་སྐུ་གསུམ་རྩལ་རྫོགས་ཏེ། །གདོད་ནས་རྣམ་དག་དང་ 
པོའི་སངས་རྒྱས་ཉིད། །དབྱེར་མེད་ཐིག་ལེའི་གཟུགས་སུ་གང་སྣང་བ། །དེ་ལས་ 
སྤྲོས་ཚེ་སྐུ་གསུམ་སྣོད་བཅུད་དང༌། །བསྡུས་ཚེ་སྟོང་ཉིད་སྙིང་རྗེ་ཆོས་ཀྱི་སྐུ། ། 
ཐིག་ལེ་ཉག་གཅིག་ཡིད་ཡུལ་གཡོ་མེད་ཤོག །ཅེས་པ་ནི། ཀ་དག་ཁྲེགས་ཆོད་ 
ཀྱི་ལྟ་བ་སྲིད་པའི་ཁུངས་བདག་འཛིན་གྱི་རྩ་བ་བཅད་དེ། རང་གནས་ཆོས་ཉིད་
ཀྱི་གདར་ཤ་བཅད། ལྷུན་གྲུབ་ཐོད་རྒལ་གྱི་ལམ་བསྒོམས་པས་སྐུ་གསུམ་རྩལ་
རྫོགས་ནས། འབྲས་བུ་གྲོལ་བའི་ཀ་དག་གདོད་མའི་གཞི་རྣམ་པར་དག་པའི་
ཆོས་ཉིད་དང་ངོ་བོ་དབྱེར་མེད་པ་གདོད་མའི་སངས་རྒྱས་ཀུན་ཏུ་བཟང་པོའི་
དགོངས་པ་འཁོར་འདས་དབྱེར་མེད་ཐིག་ལེ་ཉག་གཅིག་ཏུ་སྣང་བ་དེ་ལས་སྤྲོས་
པའི་ཚེ་ན་སྐུ་གསུམ་དག་པའི་ཞིང་ཁམས་སྣོད་བཅུད་དྭངས་པ་མ་འདྲེས་པ་
སྣང་ཞིང་། བསྡུས་ཚེ་སྟོང་ཉིད་སྙིང་རྗེ་དབྱེར་མེད་པའི་རང་བཞིན་ཡེ་ཤེས་ཆོས་
187

།རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཀྱི་སྐུའི་བདག་ཉིད་སྤྲོས་བྲལ་ཐིག་ལེ་ཉག་གཅིག་གི་ཡིད་ཡུལ་ལ་གཡོ་བ་མེད་
པར་ཤོག་ཅིག་ཅེས་སྨོན་པའོ། །གཉིས་པ་འབྲས་བུའི་གོ་འཕང་སྤྱོད་ཚུལ་སྨོན་པ་ 
ལ་གསུམ། འབྲས་བུ་སྐུ་གསུམ་དབྱེར་མེད་ལ་སྨོན་པ་དང་། ཕྲིན་ལས་ཀྱི་འཇུག་ 
པ་ལ་སྨོན་པ་དང་། སྔགས་སྤྱོད་ཀྱི་རྟེན་ཁྱད་པར་ཅན་ལ་བརྟེན་ནས་འབྲས་བུ་དོན་ 
དུ་གཉེར་བར་སྨོན་པའོ། ། དང་པོ་ནི། སླར་ཡང་རྡོ་རྗེ་ལྟ་བུའི་ཏིང་འཛིན་གྱིས། ། 
གཉིས་སྣང་འཁྲུལ་པའི་བག་ཆགས་ཀུན་བཅོམ་ནས། །
རིམ་པ་བཞི་པའི་དོན་གྱི་འོད་གསལ་དང་། །དབྱེར་མེད་ལྷན་ཅིག་སྐྱེས་པ་བདེ་ 
བའི་དངོས། །བདེན་གཉིས་ཟུང་དུ་འཇུག་པའི་ཧེ་རུ་ཀ །མཁའ་དབྱིངས་ཤར་བ་ 
དབང་པོའི་གཞུ་བཞིན་དུ། །གསལ་མདངས་འོད་ཟེར་ལྔ་ཡི་དྲྭ་བ་ཅན། །སྟོབས་ 
བཅུ་མི་འཇིགས་བཞི་དང་སོ་སོར་རིག །མ་འདྲེས་བཅོ་བརྒྱད་རྫོགས་པའི་སངས་ 
རྒྱས་དང་། །བླ་མེད་ཡོན་ཏན་རང་བཞིན་གཞལ་མེད་ལས། །རྣམ་ཀུན་མཆོག་ 
ལྡན་ངོ་བོ་ཆོས་ཀྱི་སྐུ། །རྣམ་པ་ལོངས་སྤྱོད་རྫོགས་སྐུ་གྲངས་མེད་ཀྱི། །སྤྲུལ་པའི་ 
སྤྲིན་འཕྲོ་སྐུ་གསུམ་དབྱེར་མེད་ཤོག །ཅེས་པ་ནི། དེ་ཡང་འཇུག་པ་ལ་དབང་ 
ཐོབ་ནས་གདོད་མའི་ནང་དབྱིངས་སུ་འཇུག་ཁ་མ་དེར། སླར་མང་རྡོ་རྗེ་ལྟ་བུའི་ 
ཏིང་ངེ་འཛིན་གཞུ་བ་དུངས་པ་ལྟ་བུའི་གཉིས་སུ་སྣང་བ་དང་། དེ་ལས་བྱུང་བའི་ 
འཁྲུལ་པའི་བག་ཆགས་ཀྱི་ལྷག་མར་གྱུར་པ་གནས་ངན་ལེན་གྱི་ཤེས་སྒྲིབ་ཕྲ་མོ་
ཡན་ཆད་བཅོམ་སྟེ། རིམ་པ་བཞི་པའི་དོན་གྱི་འོད་གསལ་དེ་ཉིད་སློབ་པའི་ཟུང་
འཇུག་གི་བསྒྲུབ་གཞི་ཡིན་པས་ངོ་བོ་གཅིག་པའི་ཆ་ནས་དབྱེར་མེད་ལྷན་ཅིག་
སྐྱེས་པའི་བདེ་བའི་དངོས་གཞིར་བཤད་ལ། དེ་ཉིད་ལས་མི་སློབ་པའི་ཟུང་འཇུག་
ཁ་སྦྱོར་ཡན་ལག་བདུན་ལྡན་གྱི་སྐུར་བཞེངས་པ་ལ་མཁའ་དབྱིངས་ཤར་བའི་དབང་
188

༄༅། །ཟབ་གཏེར་ཆོས་ཀྱི་མཛོད་ཁང་།
པོའི་གཞུ་སྟེ། ནམ་མཁའ་ལ་འཇའ་ཚོན་ཤར་བའི་དཔེས་མཚོན་ནས་ཆོས་སྐུའི་ 
གདངས་ལོངས་སྤྲུལ་གྱི་རྣམ་པའི་གཟུགས་སྐུ་གཉིས་སུ་གྲུབ་པ་ལ་སྟོབས་བཅུ་དང་
མི་འཇིགས་པ་བཞི་ལ་སོགས་ཡོན་ཏན་མཐའ་དག་རྫོགས་པའི་སངས་རྒྱས་དང་།
དེའི་བླ་ན་མེད་པའི་ཡོན་ཏན་གྱི་རང་བཞིན་གཞལ་དུ་མེད་པ་ཉིད་ལས། གཞོན་
ནུ་མ་ལ་ཕྲ་ཕབ་པའི་སྣང་བ་ལྟར་རྣམ་པ་ཐམས་ཅད་པའི་མཆོག་དང་ལྡན་པའི་
ཆོས་ཀྱི་སྐུ་དང་། དེའི་གདངས་རིགས་ལྔ་གངས་ཅན་མཚོ་བཞིན་ལག་གི་རྣམ་
པ་ཅན་གྱི་ལོངས་སྤྱོད་རྫོགས་པའི་སྐུ་གྲངས་མེད་པར་ཤར་བ་དང་། དེ་ལས་སྤྲུལ་ 
པའི་སྐུ་བསམ་གྱིས་མི་ཁྱབ་པའི་སྤྲིན་འཕྲོ་བ་ཅན་གྱི་སྐུ་གསུམ་ངོ་བོ་དབྱེར་མེད་ 
ཐོབ་པར་ཤོག་ཅིག་ཅེས་སྨོན་པའོ། །
གཉིས་པ་ནི། མཁར་ཁྱབ་གཟུགས་བཟུང་བགྲང་ཡས་སེམས་ཅན་ལ། །ཇི་སྙེད་ 
ཁམས་དང་བསམ་པའི་དབྱེ་བ་བཞིན། །རང་རང་སྐད་དུ་རྒྱུ་དང་འབྲས་བུ་ཡི། ། 
ཐེག་པ་གཉིས་ལས་བརྩམས་པའི་ཆོས་ཀྱི་ཚུལ། །ལེགས་པར་སྟོན་ལ་སྐྱོ་ངལ་མེད་ 
པར་ཤོག །ཅེས་པ་ནི། དེ་ལྟར་རང་དོན་དུ་སྤངས་རྟོགས་མཐར་ཕྱིན་པའི་སངས་
རྒྱས་སྐུ་གསུམ་གྱི་བདག་ཉིད་ཅན་དུ་གྲུབ་ནས། ནམ་མཁས་གར་ཁྱབ་ཏུ་རྣམ་
སྨིན་གྱི་གཟུགས་སམ་ལུས་བཟུང་བའི་བགྲང་བ་ལས་འདས་པའི་སེམས་ཅན་གྱི་
ཁམས་རྒྱ་མཚོ་ལྟ་བུ་ལ་ཇི་སྙེད་དེ་མང་པོའི་སྒྲས་དེ་སྙེད་སོ་སོའི་ཁམས་དང་བསམ་
པའི་དབྱེ་བ་ཐ་དང་པ་བཞིན་རང་རང་སོ་སོའི་སྐད་དུ་རྒྱུ་དང་འབྲས་བུའི་ཐེག་
པ་གཉིས་ལས་བརྩམས་པའི་ཆོས་ཀྱི་ཚུལ་རྒྱ་མཚོ་ལྟ་བུ་ལེགས་པར་འཆད་ཅིང་
ལེགས་པར་སྟོན་པ་ལ་སྐྱོ་དུབ་དང་ངལ་བའི་གནས་མཐའ་དག་བཟོད་པར་ཤོག་ 
ཅིག་པའོ། །གསུམ་པ་ནི། འདི་དང་བར་དོར་མཆོག་གི་གོ་འཕང་ནི། །ངེས་པར་
189

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འགྲུབ་པའི་ལམ་བཟང་མ་རེད་ན། །ཟབ་ལམ་འཕོ་བའི་རྣལ་འབྱོར་ལ་གོམས་ 
པས། །རྣམ་ཤེས་མཁའ་སྤྱོད་གནས་སུ་འཕོ་བྱས་ཏེ། །བསྐྱེད་རྫོགས་ལམ་གྱི་ 
རིམ་པས་འཕྲོ་མཐུད་ཤོག །ཅེས་པ་ནི། དེ་ལ་བསྐྱེད་རིམ་གྱི་སྒོ་ནས་རིག་འཛིན་ 
བཞིའི་ལམ་རྫོགས་རིམ་གྱི་སྒོ་ནས། རྨི་ལམ། སྒྱུ་ལུས། བར་དོ། འོད་གསལ་ལ་སོགས་ 
ཀྱི་གདམས་པ་ཉམས་འོག་ཏུ་ཆུད་ནས་ཚེ་འདི་འམ། བར་དོར་མཆོག་གི་གོ་འཕང་ 
བགྲོད་པའི་ལམ་བཟང་གི་དངོས་གྲུབ་མ་བརྙེས་ན། མ་བསྒོམས་པར་འཚང་རྒྱ་
བའི་ཟབ་ལམ་འཕོ་བའི་རྣལ་འབྱོར་ལས་འཁོར་བ་དང་འབྲེལ་བའི་སྒོ་བརྒྱད་
ཡིག་འབྲུས་བཀག་ལ། གཙུག་ཏོར་རླུང་གི་འཁོར་ལོའི་སྒོ་ཕྱེ་ནས་རྣམ་པར་ཤེས་
པ་ཨ་ཡིག་ལ་སོགས་པའི་རྣམ་པས་དག་པ་མཁའ་སྤྱོད་དང་། བདེ་བ་ཅན་དང་། 
མངོན་པར་དགའ་བ་ལ་སོགས་རང་བཞིན་སྤྲུལ་པའི་ཞིང་དུ་འཕོས་ནས་བསྐྱེད་ 
རྫོགས་ལམ་ཀྱི་རིམ་པ་འཕྲོ་མཐུད་པར་ཤོག་ཅིག་ཅེས་སྨོན་པའོ། ། 
གསུམ་པ་མཇུག་གི་དོན་ལ་གཉིས། གཞུང་དོན་འབྱེད་པའི་བློ་གྲོས་ཐོབ་པར་ 
སྨོན་པ་དང་། སྐྱེ་བ་དང་ཚེ་རབས་ཐམས་ཅད་དུ་དཔལ་ལྡན་བླ་མ་དང་མི་འབྲལ་ 
བར་སྨོན་པའོ། །དང་པོ་ནི། དེ་ལྟར་རྒྱུ་ལམ་འབྲས་བུའི་ཁྱད་པར་ལས། །སྐུ་ 
དང་ཞིང་ཁམས་འཁོར་དང་མཛད་པ་ནི། །ཡོངས་སུ་དག་པའི་ཡེ་ཤེས་ལམ་ཉིད་ 
དུ༑ ༑བྱེད་དང་མི་བྱེད་སྔགས་དང་ཕ་རོལ་ཕྱིན། །སོ་སོར་འབྱེད་པའི་བློ་གྲོས་ 
དང་ལྡན་ཤོག །ཅེས་པ་ནི། རྒྱུ་ལམ་དུ་བྱས་ནས་འབྲས་བུ་ཕྱི་དུས་ན་སྨིན་པ་སྡེ་ 
སྣོད་གསུམ་གྱི་ལམ་དང༌། འབྲས་བུ་ལམ་དུ་བྱེད་པ། དཔེར་ན་རང་གི་ལུས་ 
ངག་ཡིད་གསུམ་ལྷའི་སྐུ་གསུང་ཐུགས་ཀྱི་རྣམ་པ་ལམ་བྱེད་དང་། དེ་བཞིན་དུ་ 
སྣོད་གཞལ་ཡས་ཁང་གི་ལམ་ཁྱེར་དང་། བཅུད་ཀྱི་སེམས་ཅན་ལྷ་དང་ལྷ་མོའི་
190

༄༅། །ཟབ་གཏེར་ཆོས་ཀྱི་མཛོད་ཁང་།
རང་བཞིན་དུ་སྦྱོར་བ་དག་པའི་སྣོད་བཅུད་དང་། འོད་ཟེར་སྤྲོ་བསྡུས་སངས་ 
རྒྱས་ཀྱི་ཕྲིན་ལས་རྣམ་པ་བཞིའི་མཛད་པ་ལམ་དུ་བྱེད་པ་སྟེ། དེ་བས་ན་སངས་ 
རྒྱས་ཀྱི་སྐུ་དང་ཡེ་ཤེས་ཀྱི་ཁམས་ལ་ད་ལྟ་ནས་ཡོངས་སུ་དག་པའི་ཡེ་ཤེས་ཀྱི་ 
ལམ་དུ་བྱེད་ནུས་པས་ནི་འབྲས་བུ་སྔགས་ཀྱི་ཐེག་པ་དང་། དེ་ལྟར་བྱེད་མི་ནུས་
པ་ནི་ཕ་རོལ་ཏུ་ཕྱིན་པ་སྟེ། དེ་གཉིས་སོ་སོར་འབྱེད་ནུས་པའི་བློ་གྲོས་ཀྱི་སྤོ་བས་ 
པ་ཁྱད་པར་ཅན་ཐོབ་པར་ཤོག་ཅིག་པར་སྨོན་པའོ། །
གཉིས་པ་ནི། བདག་ཀྱང་འདི་ནས་ཚེ་རབས་ཐམས་ཅད་དུ། །རྗེ་བཙུན་བླ་མ་ 
མཆོག་དང་མི་འབྲལ་ཞིང༌། །དེས་གསུངས་གསུང་གི་བདུད་རྩི་མྱོང་བ་དང་། །
དེ་དོན་སྒྲུབ་ལ་ཞུམ་པ་མེད་པ་ཡི། །ཚེ་རབས་ཀུན་ཏུ་ཡོངས་འཛིན་དམ་པ་དང་། ། 
ནམ་ཡང་འབྲལ་མེད་རྗེས་སུ་འཛིན་གྱུར་ཅིག །ཅེས་པ་ནི། དམ་པའི་ཆོས་ཀྱི་
མཚན་ཉིད་ནི་ཐོག་མཐའ་བར་གསུམ་དུ་དགེ་བ་ཞིག་ཡིན་ལ། དེ་ལྟར་དགེ་བར་
བྱེད་པ་བླ་མ་དམ་པ་དགེ་བའི་བཤེས་གཉེན་གཅིག་པུ་ལ་རགས་ལས་ན་དུས་
འདི་ནས་བཟུང་སྟེ་ཚེ་རབས་ཐམས་ཅད་དུ་བླ་མ་དང་མཇལ་བའི་རྒྱུ་རྐྱེན་རྟེན་
འབྲེལ་ཚོགས་པ་དང་མཇལ་ནས་སྐད་ཅིག་ཀྱང་མི་འབྲལ་བར་ལུས་ངག་གིས་
ཞབས་ཏོག་དང༌། ཟང་ཟིང་གི་འབུལ་བ་དང་། སྒྲུབ་པའི་རྒྱལ་མཚན་འཛུགས་
པ་སྟེ་མཉེས་པ་གསུམ་གྱིས་བརྟེན་ནས་ཅི་གསུང་གི་བཀའ་བསྒྲུབ་ཅིང་། ཁྱད་པར་
གསུང་གི་བདུད་རྩི་དམ་པའི་ཆོས་ཀྱི་རོ་མྱངས་ནས་དེའི་སྒྲུབ་པ་ལ་ཞུམ་པ་མེད་
པའི་སྙིང་སྟོབས་བསྐྱེད་པས་འདི་ཕྱི་གང་རུང་དུ་དངོས་གྲུབ་རྣམ་གཉིས་ཐོབ་ཅིང་།
གལ་ཏེ་ཅུང་ཟད་འགྱངས་ན་རྒྱུ་མཐུན་གྱི་འབྲས་བུ་ལས་སྐྱེ་བ་ཕྱི་མར་ཡང་བླ་མ་
མཚན་ཉིད་དང་ལྡན་པ་མཇལ་ནས་རྗེས་སུ་འཛིན་པར་ཤོག་ཅིག་པའོ། །
191

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཞེས་པ་འདི་ནི་མངའ་བདག་ཁྲི་སྲོང་ལྡེའུ་བཙན་གྱི་འབྲས་བུ་མཐར་ཕྱིན་པའི་སྐུ་ 
མ་ཧཱ་པཎྜི་ཏ་འཇམ་དབྱངས་མཁྱེན་བརྩེའི་དབང་པོའི་ཞལ་སྔ་ནས་ཁྲིད་ལུང་ཟབ་
ཅིང་རྒྱ་ཆེ་བ། གནས་མཆོག་འཆི་མེད་དཀར་མོ་སྟག་ཚང་བསམ་འགྲུབ་ཀེའུ་ 
ཚང་གི་གཏེར་གནས་ཀྱི་སྒོ་དབྱེ་བའི་སྐབས་སུ་གནས་དེ་ཉིད་ཀྱི་དབུ་རྩེ་དང་གནས་ 
ཀྱི་སྙིང་པོར། གཏེར་ཆེན་ཆོས་ཀྱི་རྒྱལ་པོ་མཆོག་གྱུར་བདེ་ཆེན་གླིང་པ་ཕྲིན་ལས་
འགྲོ་འདུལ་རྩལ་ཡུམ་སྲས་གྲྭ་ཚང་དང་བཅས་པ་ལ། ཐུགས་དགྱེས་བཞིན་པའི་ 
ངང་ནས་བསྩལ་བ་ཉིད་མི་བརྗེད་དྲན་གསོས་ཟིན་བྲིས་འབྲི་འོས་ཞེས་མཆེད་གྲོགས་
རྣམས་ཀྱིས་གསུངས་པ་དང་། ཁྱད་པར་ཡེ་ཤེས་ཌཱ་ཀི་བདེ་ཆེན་ཆོས་སྒྲོན་དང་།
གནས་འཛིན་དགེ་བཤེས་མཁས་གྲུབ་དྷརྨ་རཱ་ཛ་བཅས་ཀྱི་གསུང་ངོ་མ་ལྡོག་པར་བྲིས་
ཀྱང་། ད་ལམ་འཕྲལ་མཁོ་རང་གི་ཡིད་ལ་གོམས་ཕྱིར་བྲིས་པ་ཡིན་པས། ད་ 
དུང་བཅོས་བསྒྱུར་འབྲི་བསྣན་སོགས་མང་དུ་དགོས་པས་དམ་པ་རྣམས་ཐུགས་ 
མི་ཁྲེལ་བར་ཞུ། སརྦ་དཱ་ཀ་ལྱཱ་ཎཾ་བྷ་བ་ཏུ།། །།
192

།ཟབ་གཏེར་ཆོས་ཀྱི་མཛོད་ཁཁང་
༄༅། །ཆོས་དབང་རིན་པོ་ཆེའི་གཏེར་བྱོན་ཚིག་བདུན་གསོལ་འདེབས་ 
འགྲེལ་བཤད་ལུང་རིགས་མར་མེ་ཞེས་བྱ་བ་བཞུགས་སོ། །
ཨོཾ་སྭ་སིདྣ། སྐྱེ་ཤིའི་མཚན་མ་འོད་གསལ་དབྱིངས་སུ་ནུབ། །རྡོ་རྗེའི་སྐུ་ལ་དུས་ 
གསུམ་འཕོ་འགྱུར་མེད། །སྟོབས་བཅུའི་དབང་ཕྱུག་ཨོ་རྒྱན་དུས་གསུམ་མཁྱེན། ། 
ས་གསུམ་འགྲོ་བའི་མགོན་པོ་གཙུག་གིས་མཆོད། ། ༡ ཡོ་ག་གསུམ་གྱི་གསང་ 
རྒྱུད་རྩིབས་སྟོང་གིས། །སྲིད་པའི་རྫོགས་ལྡན་འབོད་པའི་ཆོ་ག་མཁན། །སོ་ཟུར་ 
གནུབས་གསུམ་གྲུབ་པའི་འཁོར་ལོས་སྒྱུར། །བཀའ་བརྒྱུད་ལམ་གྱི་ཤིང་རྟ་དེ་ 
རྣམས་བསྔགས། ། ༢ རྡོ་རྗེའི་ལུང་གི་ལྡེ་མིག་འདི་ཟུངས་ལ། །མཁའ་སྤྱོད་ཌཱཀྐིའི་
གསང་སྒོ་ད་ཕྱེས་ཞེས། །བཀའ་བབས་ལུང་ཟིན་གཏེར་ཆེན་བརྒྱ་རྩ་བརྒྱད། །
གཏེར་ཕྲན་སྟོང་དང་རྩ་གཉིས་འགྲོ་བའི་མིག ། ༣ རྣམ་འདྲེན་དགུ་བརྒྱ་གོ་ 
དགུའི་དཔལ་ཕུན་ཚོགས། །བསོད་ནམས་མགྲོན་དུ་ཁུགས་པ་བདེ་བར་གཤེགས། ། 
སྣང་མཛད་སྲིད་པའི་གར་མཁན་རྡོ་རྗེ་འཆང༌། །ཆོས་རྒྱལ་གཏེར་བདག་གླིང་པ་ 
སྙིང་དབུས་བཞུགས། ། ༤ མཚན་ཐོས་ཙམ་གྱིས་སྲིད་པའི་མུན་པ་སེལ། །ཞལ་ 
བཞེས་རྡོ་རྗེའི་རི་མོ་འཇིག་མེད་པ། །རིན་ཆེན་གཙུག་ཏོར་བཀྲ་བ་མི་ཡི་ཟོལ། ། 
གྲུབ་པའི་དབང་ཕྱུག་རྫོགས་ཆེན་པ་དེས་སྐྱོངས། ། ༥ ཐ་མལ་སྒོ་གསུམ་མ་དག་ 
རང་རྒྱུད་ལྕགས། །རྩོལ་མེད་ཨ་ཏིའི་ཟབ་ལམ་འགྱུར་བྱེད་རྩིས། །སྣང་བཞི་ 
གསེར་དུ་བསྒྱུར་མཁས་རིག་པ་འཛིན། །ནམ་མཁའ་འོད་གསལ་མཚན་སྙན་སྣ་ 
བར་འཇེབས། ། ༦ རྣམ་འགྱུར་སྣ་ཚོགས་ཐོགས་མེད་རྡོ་རྗེའི་གར། །ཐེག་མཆོག་
193

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རྒྱན་དུ་རོལ་བ་གྲུབ་པའི་ཟོལ། །ཨ་ཏིའི་བསྟན་འཛིན་ཁྱབ་བདག་རྡོ་རྗེ་འཆང་། ། 
དྲིན་ཆེན་འཁོར་ལོའི་མགོན་དེའི་དགྱེས་ཞལ་སྟོན། ། ༧ རིགས་གསུམ་གདུང་ 
འཛིན་འཇམ་དབྱངས་ས་སྐྱ་པའི། །རྒྱལ་བའི་ཕྲིན་ལས་འགྲོ་འདུལ་དབང་ཕྱུག་ 
རྗེར། །མངའ་གསོལ་ཨ་ཏིའི་བསྟན་པའི་རྒྱལ་མཚན་ཞེས། །ས་གསུམ་སྙན་པའི་ 
བ་དན་གཡོ་མེད་ཤོག ། ༨ དྲི་མེད་བླ་མའི་གསང་གསུམ་རང་བཞིན་དབྱིངས། ། 
མངོན་སུམ་རྗེས་དཔག་ཚད་མས་གཞལ་འདོད་པ། །ཐ་སྙད་ཚིག་གིས་སྦོས་པའི་ 
སྟོན་ཆེན་དག །ཀྲི་ཡའི་གཤོག་རླབས་རྒྱ་མཚོར་འཐབས་པ་བཞིན། ། ༩ འོན་ 
ཀྱང་སྔ་འགྱུར་རྩ་ལག་རྡོ་རྗེ་འཛིན། །རྣམ་འདྲེན་ཀུན་བཟང་སྙན་གྲགས་རྒྱ་མཚོ་ 
ཞེས། །དྲི་མེད་བླ་མའི་རང་ལུགས་འཛིན་དེའི་བཀའ། །ལྡོག་པར་མ་ནུས་གཡར་ 
ཁྲལ་འདི་ལྟར་གླེང་། ། ༡༠ དེ་ཡང་། སློབ་དཔོན་ཆེན་པོ་ཞི་བ་ལྷས། སྔོན་ཆད་མ་ 
བྱུང་བ་ཡང་འདིར་བརྗོད་མེད། །སྡེབ་སྦྱོར་མཁས་པའང་བདག་ལ་ཡོད་མིན་ཏེ། ། 
དེ་ཕྱིར་གཞན་དོན་བསམ་པ་བདག་ལ་མེད། །རང་གི་ཡིད་ལ་གོམས་ཕྱིར་ངས་ 
འདི་བརྩམས། །ཞེས་དང༌། དཔའ་བོ་གཙུག་ལག་ཕྲེང་བས། རྒྱ་མཚོའི་ཆུ་བོ་ 
སྔོན་ནས་མང་བཅུས་མོད། །ད་དུང་སུ་ཡིས་བླངས་ཀྱང་མི་ཟད་ལྟར། །འདི་ཚུལ་ 
སྔོན་རབས་མཁས་པས་མང་སྦྱར་མོད། །ད་དུང་ལེགས་བཤད་མཁས་པའི་སྤྱི་ 
ནོར་ཡིན། །ཞེས་སོགས་བསམ་པ་དག་པའི་ལས་ལ་བཀག་པ་མེད་པའི་ལུང་ལྟར། 
འདིར་ལྷ་དང་བཅས་པའི་འཇིག་རྟེན་གསུམ་གྱི་མགོན་པོ་བླ་མ་དྲི་མ་མེད་པ་
མཚོ་ལས་སྐྱེས་པའི་རྡོ་རྗེ་ཞེས། སྙན་པའི་རྔ་སྒྲ་བསྐལ་པ་བཟང་པོའི་ལམ་དུ་མ་
ནུབ་པ་གང་གི་ངོ་མཚར་བའི་རྣམ་པར་ཐར་བ་རྩ་བའི་ཆིངས་སུ་བསྡུས་པ་བྱིན་ 
འབེབས་དང་སྦྱར་བ་ཚིག་བདུན་གསོལ་འདེབས་སྔོན་བསྐལ་མ་ཞེས་གྲགས་
194

༄༅། །ཟབ་གཏེར་ཆོས་ཀྱི་མཛོད་ཁང་།
ལས་བརྩམས་པའི་འགྲེལ་བཤད་ཀྱི་གཏམ་ཉུང་ངུ་གླེང་པ་ལ། ཐོག་མར་འཁྲུལ་ 
མེད་རྡོ་རྗེའི་བཀའ་རྩ་བའི་ཚིག་དོན་དགོད་པ་དང་། དེའི་བཀའ་སྲོལ་གྱི་དབྱེ་ 
བ་བསྟན་པ་དང་། དེ་འགྲེལ་བཤད་ཀྱིས་གཏན་ལ་ཕབ་པ་དང་། སྤྱིའི་ས་བཅད་ 
ཆེན་པོ་གསུམ་གྱི་སྒོ་ནས་འཆད་པ་ལ།
དང་པོ་ནི། ཧྲཱིཿ སྔོན་གྱི་བསྐལ་པའི་དང་པོ་ལ། །ཨོ་རྒྱན་ཡུལ་གྱི་ནུབ་བྱང་ 
མཚམས། །དྷ་ན་ཀོ་ཤའི་མཚོ་གླིང་དུ། །པདྨ་གེ་སར་སྡོང་པོ་ལ། །ཡ་མཚན་ 
མཆོག་གི་དངོས་གྲུབ་བརྙེས། །པདྨ་འབྱུང་གནས་ཞེས་སུ་གྲགས། །འཁོར་དུ་ 
མཁའ་འགྲོ་མང་པོས་བསྐོར། །ཁྱེད་ཀྱི་རྗེས་སུ་བདག་བསྒྲུབ་ཅིང་། །བྱིན་གྱིས་ 
བརླབ་ཕྱིར་གཤེགས་སུ་གསོལ། །ཞེས་ཚིག་བདུན་དང༌། བརྒྱད་དང་དགུ་ཅི་ 
རིགས་སུ་འགྱུར་ལ། གནས་མཆོག་འདི་རུ་བྱིན་ཕོབ་ལ། །སྒྲུབ་མཆོག་བདག་ལ་ 
དབང་བཞི་བསྐུར། །བགེགས་དང་ལོག་འདྲེན་བར་ཆད་སོལ། །མཆོག་དང་ཐུན་ 
མོང་དངོས་གྲུབ་སྩོལ། །ཞེས་འདོད་གསོལ་ཤོ་ལོ་ཀ་བཞི་སྦྱར་བའི་ཚིག་རྐང་བཅུ་ 
གསུམ་དུ་འབྱུང་ངོ་། །
༈ སྤྱི་དོན་གཉིས་པ། སོ་ཟུར་གནུབས་གསུམ་སྔགས་པའི་རྒྱལ་པོར་གྲགས་པ་ 
དག་གི་བཀའ་སྲོལ་ལ། ཚིག་བདུན་མར་སྔོན་བསྐལ་བཏགས་པའི་ཚིག་བརྒྱད་ 
མར་གྲགས་སོ། །ཞེས་དང་། ཡང་གཏེར་ཆེན་ཆོས་ཀྱི་རྒྱལ་པོ་རཏྣ་གླིང་པ་སོགས་ 
ལྷོ་གཏེར་འགའ་ཞིག་དང་། པདྨ་བཀའ་ཐང་སོགས་ལས་ཚིག་བརྒྱད་མར། དྷ་ན་ 
ཀོ་ཤའི་མཚོ་གླིང་དུ། །ཞེས་བཏགས་པ་ཚིག་དགུ་མ་དང་། རྗེ་བྱང་པ་ཡབ་སྲས་ 
སོགས་བྱང་གཏེར་པ་རྣམས་མགོ་འདྲེན། ཧྲཱིཿ ཨོ་རྒྱན་ཡུལ་གྱི་ནུབ་བྱང་མཚམས། 
ཞེས་ཚིག་བདུན་གསོལ་འདེབས་དང་བཀའ་སྲོལ་མི་འདྲ་བ་གསུམ་བྱུང་ལ། དེ་
195

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གསུམ་ཀའི་གཤམ་དུ་འདོད་གསོལ་རྐང་པ་བཞི་སྦྱར་བའི་ཚིག་རྐང་བཅུ་གསུམ་ 
པ་གང་འགྲེལ་རྒྱུའི་གཞུང་གི་ཡིན་ནོ། །
དེ་ལྟ་བུའི་རྡོ་རྗེའི་ཚིག་དུས་ནམ་གྱི་ཚེ་གསུངས། མཛད་པ་པོ་སུ་ཞིག་སྙམ་པ་ 
སྤྱིར་ཡེ་ཤེས་ཀྱི་མཁའ་འགྲོ་མ་རྣམས་ཀྱིས་ཚོགས་ཀྱི་འཁོར་ལོར་སྤྱན་དྲངས་པའི་
ཚིག་ཡིན་པར་གྲགས་ལ། ཁྱད་པར་ཤྲཱི་ན་ལེནྡྲའི་གཙུག་ལག་ཁང་དུ་མུ་སྟེགས་
ཀྱི་སྟོན་པ་སྒྲ་ཚད་ལ་ཤིན་ཏུ་མཁས་པ་ལྔ་བརྒྱ་ལྷགས་ནས་ནང་པའི་བསྟན་པ་ཤིན་
ཏུ་ཉམ་དམའ་བར་བྱས་དུས། ནང་པའི་པཎྜི་ཏ་རྣམས་ཀྱང་རྩོད་པར་མ་ནུས་པ་ 
ན༑ པཎྜི་ཏ་རྣམས་ཕལ་ཆེར་རྨི་ལམ་མཐུན་པར། མཁའ་འགྲོ་ཞི་བ་མཆོག་གིས་ 
ཁྱེད་རྣམས་ཀྱིས་མུ་སྟེགས་བཟློག་པར་ག་ལ་ནུས། ང་ཡི་མིང་པོ་རྡོ་རྗེ་ཐོད་ཕྲེང་
རྩལ་ད་ལྟ་དུར་ཁྲོད་མུན་པ་ཅན་དུ་བཞུགས་པ་དེ་སྤྱན་མ་དྲོངས་ན་བསྟན་པ་ 
འཇིག་པར་འགྱུར་རོ། །ཞེས་འཛེར་པ་ལ། སྤྱན་མི་འདྲོང་བྱས་པས། ཁྱེད་རྣམས་ 
གཙུག་ལག་ཁང་གི་ཡང་ཐོག་ཏུ་མཆོད་པ་རྒྱ་ཆེན་པོ་བཤམས། སྤོས་དང་རོལ་མོ་ 
བཅས་པས་གུས་པ་ཆེན་པོས་མགྲིན་གཅིག་ཏུ། ཧྲཱིཿ སྔོན་གྱི་བསྐལ་པའི་དང་པོ་ 
ལ༑ ༑ཞེས་པ་ནས། བྱིན་གྱིས་བརླབ་ཕྱིར་གཤེགས་སུ་གསོལ། ། 
ཞེས་པའི་བར་གྱི་གསོལ་བ་ཐོབ་ཅེས་བསྟན་པ་ལྟར་བྱས། བདག་ཉིད་ཆེན་པོ་ 
སྐད་ཅིག་དེ་ཉིད་ལ་བྱོན་ནས་ནང་པའི་པཎ་ཆེན་ལྔ་བརྒྱའི་གཙོ་བོར་བཞུགས། མུ་
སྟེགས་ཀྱི་སྟོན་པ་ལྔ་བརྒྱ་ལུང་དང་རིགས་པས་ཚར་བཅད། སླར་ནགས་ཁྲོད་དུ་
བཞུགས་ནས་མཐུ་བྱེད་པར་བརྩམས་པ་ན། མཁའ་འགྲོ་སེང་གདོང་མས་བསེ་སྒྲོམ་
གཏད་ནས་མུ་སྟེགས་འདུལ་བར་བསྒོས་པ་ལྟར་ཐོག་ཕབ་ནས་དག་པར་བྱས། ལྷག་ 
མ་ལུས་པ་ནང་པའི་བསྟན་པ་ལ་བཙུད་པར་གྲགས་པ་ལྟར་རོ། །ཞེས་འཕྲོས་དོན་
196

༄༅། །ཟབ་གཏེར་ཆོས་ཀྱི་མཛོད་ཁང་།
དུ་བཤད་པ་ཡིན་ནོ། ། ༈ སྤྱི་དོན་གསུམ་པ་དེ་ཉིད་འགྲེལ་བཤད་ཀྱིས་གཏན་ལ་ 
ཕབ་པ་ལ། ཀླད་ཀྱི་དོན་དང་། གཞུང་གི་དོན་དང་། མཇུག་གི་དོན་དང་གསུམ་ 
མོ༑ ༑
དང་པོ་ནི། རྡོ་རྗེའི་གསུང་འཁྲུལ་མེད་རྩ་བའི་ཚིག་རྐང་བཅུ་གསུམ་གྱི་ཐོག་ 
མར། ཧྲཱིཿ སྔོན་གྱི་བསྐལ་པའི་དང་པོ་ལ། ཞེས་འབྱུང་ཞིང་། དེ་ལ་འཇིག་རྟེན་ 
གྱི་ཁམས་སུ་བསྐལ་པའི་རྣམ་བཞག་སྤྱིར་བསྟན་པ་དང་། མུན་པའི་བསྐལ་པ་
དང་སྒྲོན་མའི་བསྐལ་པ་བྱེ་བྲག་ཏུ་བཤད་པ་དང༌། ཞིང་འདིའི་བསྐལ་པ་བཟང་
པོའི་རྣམ་བཞག་དམིགས་སུ་བཤད་པ་གསུམ་ལས། དང་པོ་བསྐལ་པའི་རྣམ་བཞག་
སྤྱིར་བསྟན་ནའང་ནང་གསེས་དྲུག་སྟེ། སྒྲ་དོན་ངོ་བོ་རང་བཞིན་ངེས་ཚིག་ཚད་ 
དབྱེ་བ་དང་དྲུག་ལས། དང་པོ་སྒྲ་དོན་ནི། སྤྱིར་རྒྱ་གར་འཕགས་པའི་ཡུལ་ན་ 
སྐད་རིགས་ཆེན་པོ་བཞི་ཡོད་པ་ལས། ལེགས་པར་སྦྱར་བ་ལྷའི་སྐད་དུ། ཀལྤ་ཨ་ 
དི་ན་སྱ། ཞེས་བོད་སྐད་དུ་བསྒྱུར་ན་སྔོན་གྱི་བསྐལ་པ་རུ་འགྱུར་ལ། དེ་ཡང་ 
ཀལྤ་ནི་བསྐལ་པ། ཨ་དཱི་ན་སྱ་ན་ན་སྔོན་གྱི་ཞེས་པར་བཤད་དོ། ། 
གཉིས་པ་བསྐལ་པའི་ངོ་བོ་ནི་བསམ་གྱིས་མི་ཁྱབ་པའི་ཆོས་ཉིད་མཁའ་ལྟར་ 
དག་པ་སྤྲོས་པའི་མཐའ་ཐམས་ཅད་དང་བྲལ་བའི་རང་དོན་བསྐལ་པ་སོགས་ཀྱི་ 
ཐ་སྙད་མ་གྲུབ་སྟེ། རྗེ་དཔའ་བོས་ཆོས་ཀུན་སྐད་ཅིག་གཅིག་གིས་སྣང་བ་སྟེ། 
བདེན་རྫུན་སྔ་ཕྱི་ཐོག་མཐའ་ལ་སོགས་པ། བཏགས་པ་ཡིན་གྱི་རང་གི་ངོ་བོ་མིན།
ཞེས་སོ། །འོན་ཀྱང་ཆོས་ཅན་སྒྱུ་མའི་རྣམ་རོལ་མ་འགགས་པར་ལོ་དང་ཟླ་བ་ 
ཞག་དང་ཟ་མ་སོགས་གློ་བུར་ཀུན་རྟོག་གི་ངོ་བོར་ཤར་བ་ནི་བསྐལ་པའི་རང་
བཞིན་ཏེ། ལུང་གོང་གི་འཕྲོ་ལས། ཆོས་ཀུན་རང་བཞིན་གཟོད་ནས་རྣམ་པར་
197

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དག །འགགས་པ་མེད་པའི་རང་རྩལ་མཐའ་ཡས་ནི། །གནས་སྐབས་དག་དང་མ་ 
དག་སྣ་ཚོགས་པའི། །རྟེན་འབྲེལ་སྣང་བ་སྒྱུ་མ་ཙམ་དུ་འཆར། །ཞེས་སོ། །དེ་ལྟར་ 
འགྲོ་བའི་ལས་མཐུན་པར་བསགས་པའི་ངོར་མེད་བཞིན་ཏུ་ཤར་བའི་ལོ་ཟླ་ཞག་ 
དུས་ཀྱི་ཕུང་པོ་བསགས་པར་བསྐལ་པ་ཆེན་པོ་གདགས་པ་ནི་ངེས་ཚིག་སྟེ།ཇི་
ལྟར་མེ་ལོང་ངོས་ལ་བཞིན་སྣང་ལྟར། །འཇིག་རྟེན་ཅེས་བྱ་ཕྱི་ན་ཡོད་མིན་ཀྱང་། །
བྱིས་རྣམས་ཇི་ལྟར་སྣང་བ་དེ་ཙམ་ལ། །བདེན་པར་ཞེན་ཏེ་སོ་སོར་ཨ་ཐང་ཆད། ། 
ཇི་ལྟར་རྨི་ལམ་སྣང་བ་སྣ་ཚོགས་ཏེ། །སྣང་དང་མི་བདེན་གཉིས་ཀ་ཡིན་པ་ལྟར། །
འཁོར་འདས་སྣང་བ་སྣ་ཚོགས་ཐམས་ཅད་ཀྱང་། །བདེན་རྫུན་བྲལ་བ་དེ་ལྟར་ཤེས་ 
པར་གྱིས། །ཞེས་པ་ལྟར་རོ། ། 
དེ་ལྟར་ངོ་བོའི་ཆ་ནས་མེད་ཀྱང་གློ་བུར་ཀུན་བཏགས་ཀྱི་རྫུན་སྣང་བ་ལས་གྲུབ་ 
པའི་རྟག་བརྟན་ཐེར་ཟུག་གི་བསྐལ་པའི་ཚད་ཀྱིས་གསུངས་པ་ནི། རྗེ་ལོ་ཆེན་གྱིས། 
་ལའང་སེམས་ཅན་སོ་སོ་ཡི། །ལས་དང་མཐུན་པའི་འཇིག་རྟེན་ཚད། །རྣམ་པ་ 
དུ་མར་གསུངས་པ་ལ། །ཁམས་ལྔའི་རྡུལ་ཕྲན་སྤྱི་མཐུན་གྱི། །ལས་ཀྱིས་སོ་སོར་ 
འདབ་འབྱར་བའི། །ནམ་མཁའ་ལ་གནས་རླུང་དཀྱིལ་ནི། །ཐད་ཀར་དཔག་ཚད་ 
འབུམ་ཕྲག་བཞི། །ཞེས་སོགས་གསུངས་པ་ཅུང་ཟད་བཀྲོལ་ན། ཁམས་ལྔའི་རྡུལ་ 
ཕྲ་རབ་གཅིག་བདུན་ལ་རྡུལ་ཕྲན་གཅིག རྡུལ་ཕྲན་བདུན་ལ་སྐྲ་རྩེའི་རྡུལ་གཅིག 
དེ་བདུན་ལ་རྐེ་ཚེའི་རྡུལ་གཅིག དེ་བདུན་ལ་ཤིག་གི་རྡུལ་གཅིག ཤིག་གི་རྡུལ་ 
བདུན་ལ་ནས་གང་། ནས་བདུན་ལ་སོར་མོ་གང་། སོར་ཉེར་བཞི་ལ་ཁྲུ་གང༌། ཁྲུ་ 
བཞི་ལ་གཞུ་འདོམ་གང༌། གཞུ་འདོམ་ཉིས་སྟོང་ལ་རྒྱང་གྲགས། རྒྱང་གྲགས་ 
བཞི་ལ་དཔག་ཚད་གཅིག དེ་ལྟ་བུའི་སྒོ་ནས་རྣམ་པར་རྟོག་པ་མང་དུ་བསྐྱེད་
198

༄༅། །ཟབ་གཏེར་ཆོས་ཀྱི་མཛོད་ཁང་།
པས་ན་ཀལྤ་ལ་རྟོག་པའི་སྒྲ་འཇུག་པའི་རྒྱུ་མཚན་དེ་ལྟར་ཡིན་ནོ། །དེ་དག་ཀྱང་ 
ཀུན་རྫོབ་འཁྲུལ་སྣང་དུ་ཤར་བ་འབའ་ཞིག་ཡིན་ཏེ། སློབ་དཔོན་ཨཱར་ཡ་དེ་བས། 
འཁོར་བ་མྱ་ངན་ལས་འདས་པ་ཞེས། །དེ་ཉིད་མ་མཐོང་བ་རྣམས་སྨྲ། །འཁོར་ 
མེད་མྱ་ངན་འདས་པ་མེད། །དེ་ཉིད་ལེགས་པར་མཐོང་རྣམས་སྨྲ། །ཞེས་སོ། ། 
ནང་གསེས་དྲུག་པ་བསྐལ་པའི་དབྱེ་བ་བསྟན་པ་ནི། དེ་ལྟར་བསྐལ་པའི་རྣམ་ 
བཞག་དེ་ལ་ཡང་། འདས་པ་དང་། མ་འོངས་པ་དང་། ད་ལྟར་དུས་གསུམ་གྱི་ 
བསྐལ་པའི་ཐ་སྙད་དང་། སྟོང་པ་དང་། ཆག་པ་དང་། གནས་པ་དང་། འཇིག་ 
པའི་བསྐལ་པ་བཞིར་བཤད་པ་དང་། ཡ་ཐོག་རིང་པོ་དང་། མ་ཐོག་ཐུང་ངུ་དང་། 
བར་གྱི་ཁུག་པ་བཅོ་བརྒྱད་དེ་བར་བསྐལ་ཉི་ཤུ་ཐམ་པར་བཤད་པ་དང་། ཡང་ 
བསྐལ་པ་ཆེན་པོ་དང་། བསྐལ་པ་མཆོག་དང་། བར་གྱི་བསྐལ་པ་དང་གསུམ་དུ་ 
བཤད་པ་ཡོད་ཀྱང་། མུན་པའི་བསྐལ་པ་དང་སྒྲོན་མེའི་བསྐལ་པ་གཉིས་སུ་མ་ 
འཐུས་པ་མེད། དེ་ལྟར་བསྐལ་པའི་རྣམ་བཞག་སྤྱིར་བསྟན་པ་སྟེ་དང་པོ་བཤད་ 
ཟིན་ཏོ། །
༈ གཉིས་པ་བསྐལ་པ་གང་ཞིག་ཏུ་སྐྱེས་པའི་སེམས་ཅན་སྤྱི་ཡི་ལས་བསགས་ 
པར་མཐུན་པའི་རྒྱུ་ལས། སངས་རྒྱས་འཇིག་རྟེན་དུ་མི་འབྱོན་པར་མུན་པའི་བསྐལ་ 
པ་དང་། བསྐལ་པ་གང་ཞིག་ཏུ་བྱང་སེམས་ཀྱི་ཚོགས་དང་སྨོན་ལམ་རྫོགས་པ་ 
དང་། སངས་རྒྱས་ཀྱི་ཞིང་དག་པ་དང༌། གདུལ་བྱ་རྣམས་དགེ་བའི་རྩ་བ་སྨིན་ 
པ་གསུམ་འཛོམས་ནས་སངས་རྒྱས་ཉི་མ་འཇིག་རྟེན་དུ་འབྱོན་ཞིང་། བསྟན་ 
པ་ཆོས་ཀྱི་སྣང་བས་ཁྱབ་པ་ལ་སྒྲོན་མེའི་བསྐལ་པ་ཞེས་བྱ་ལ། དེ་ལས་ད་ལྟའི་ 
སྒྲོན་མེའི་བསྐལ་པ་འདིའི་དབང་དུ་བྱས་ན། སྔོན་འདས་པའི་བསྐལ་པ་འཛིན་
199

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པ་ཞེས་བྱ་བར་རྒྱལ་པོ་རྩིབས་ཀྱི་མུ་ཁྱུད་ཀྱི་བུ་ཐུ་བོ་མིག་མི་འཛུམ་ལ་སོགས་བུ་ 
སྟོང་། མདུན་ན་འདོན་བྲམ་ཟེ་རྒྱ་མཚོའི་རྡུལ་གྱི་བུ་སོགས་སྲོག་ཆགས་བརྒྱད་ 
ཁྲི་བཞི་སྟོང་སངས་རྒྱས་རིན་ཆེན་སྙིང་པོའི་དྲུང་དུ་སེམས་བསྐྱེད་ནས་ལུང་བསྟན་
པ་སངས་རྒྱས་སྟོང་དང་ལྔ་འབྱོན་པར་སྙིང་རྗེ་པདྨ་དཀར་པོ་ལས་བཤད་པ་དང་།
ཡང་འདས་པའི་བསྐལ་པ་སྣང་བར་མཛེས་པར་སྣང་བ་ལ་ཆོས་ཀྱི་རྒྱལ་པོ་ཡུལ་
འཁོར་སྲུང་གི་བུ་སྟོང་རྣལ་འབྱོར་པ་ནུས་ལྡན་རྡོ་རྗེ་ལས་སེམས་བསྐྱེད་ནས་ལུང་
བསྟན་པ་སངས་རྒྱས་སྟོང་དང་རྩ་གཉིས་འབྱོན་པ་གསང་བ་བསམ་གྱིས་མི་ཁྱབ་
པའི་མདོར་བཤད་པ་སྟེ། བཀའ་སྲོལ་གཉིས་པོ་གང་ལྟར། སྒྲོན་མེའི་བསྐལ་པ་
འདི་འདས་པའི་འོག་ཏུ་མུན་པའི་བསྐལ་པ་དྲུག་ཅུ། དེའི་རྗེས་སུ་སྒྲོན་བསྐལ་
སྙན་པ་ཆེན་པོ་ལ་སངས་རྒྱས་ཁྲི་ཕྲག་གཅིག དེ་འོག་མུན་པའི་བསྐལ་པ་དྲུག་ཅུ་
དེ་འོག་བསྐལ་པ་སྐར་མ་ལྟ་བུ་ལ་སངས་རྒྱས་ཁྲི་ཕྲག་བརྒྱ། དེ་རྗེས་མུན་པའི་
བསྐལ་པ་སུམ་བརྒྱ། དེ་ནས་སྒྲོན་བསྐལ་ཡོན་ཏན་བཀོད་པ་ལ་སངས་རྒྱས་བརྒྱད་
ཁྲི་བཞི་སྟོང་ཞིག་འབྱོན་པ་བསྐལ་བཟང་ལས་བཤད། དེ་ལྟར་མུན་པ་དང་སྒྲོན་ 
མེའི་བསྐལ་པ་བྱེ་བྲག་ཏུ་བསྟན་པ་གཉིས་པ་བཤད་ཟིན་ཏོ། ། 
གསུམ་པ་ཞིང་འདིའི་བསྐལ་པ་བཟང་པོའི་རྣམ་བཞག་དམིགས་སུ་བཤད་པ་ལ། 
དེ་ཡང་སྔོན་འདས་པའི་བསྐལ་པ་སྔ་མ་ཞིག་ནས་སྟོང་པའི་མུན་པར་ཉི་ཤུ་འདས་
པའི་འོག་ཏུ། ད་ལྟའི་བསྐལ་པ་འདི་ཆགས་པའི་མགོ་བརྩམས་པ་ནམ་མཁའ་ལ་
སྤྲིན་གསེར་གྱི་མདོག་ཅན་སྟུག་པོར་འཁྲིགས་པ་ལས་ཆར་གྱི་རྒྱུན་སྦོམ་པོ་གཉའ་
ཤིང་ཙམ་ཡུན་རིང་དུ་བབས་ཤིང་བསགས་པ་ལས་འཇིག་རྟེན་ཁམས་འདི་རྒྱ་མཚོ་
ཆེན་པོ་གཅིག་ཏུ་གྱུར་པའི་ནང་གསེར་གྱི་མདོག་ལྟར་འཚེར་བའི་པདྨ་སྟོང་ཤར་
200

༄༅། །ཟབ་གཏེར་ཆོས་ཀྱི་མཛོད་ཁང་།
བ་གནས་གཙང་མའི་ལྷའི་བུ་རྣམས་ཀྱིས་བརྟགས་པས་སངས་རྒྱས་སྟོང་འབྱུང་བའི་ 
སྔ་ལྟས་སུ་ཤེས་ནས། ཀྱཻ་མ་བསྐལ་པ་འདི་ནི་བསྐལ་པ་བཟང་པོའོ། །ཞེས་ཆེད་དུ་ 
བརྗོད་པའི་བསྐལ་པ་བཟང་པོ་ཞེས་སུ་གྲགས་ལ། འཕགས་པ་ཡོན་ཏན་རིན་པོ་ 
ཆེ་རྒྱས་པར་བསྐལ་པ་པདྨ་སྟོང་མཐོང་དུ་གྲགས་པ་འདིའི། ཚེ་ལོ་བཞི་ཁྲིའི་དུས་ 
སངས་རྒྱས་འཁོར་བ་འཇིག་བྱོན། སུམ་ཁྲིའི་དུས་གསེར་ཐུབ། ཉི་ཁྲིའི་དུས་དུས་
འོད་སྲུངས། བརྒྱ་པའི་དུས་སངས་རྒྱས་ཐུབ་པའི་དབང་པོ། མ་འོངས་བརྒྱད་ཁྲི་
བའི་དུས་བྱམས་པ་མགོན་པོ་འབྱོན་པར་བཤད་ཅིང༌། རྫོགས་པ་ཆེན་པོའི་རིང་
ལུགས་ལྟར་ན་སྟོན་པ་བཅུ་གཉིས་འབྱོན་པར་བཤད་ཅིང་། དེ་ཡང་ཚེ་ལོ་དཔག་
མེད་ཀྱི་དུས་སྟོན་པ་ཁྱེའུ་སྣང་བ་བསམ་གྱིས་མི་ཁྱབ་པ་ནས། བརྒྱ་པ་ཤཱཀྱ་ཐུབ་
པའི་བར་འབྱོན་པར་བཤད་པ་ཡང་ཡོད་དོ། ། ༈ དེ་ལྟར་ཞིང་འདིའི་བསྐལ་པ་ 
བཟང་པོའི་རྣམ་བཞག་དམིགས་སུ་བཤད་པ་སྟེ་གསུམ་པའོ། །
༈ སྤྱི་དོན་གཉིས་པ་གཞུང་གི་དོན་ལ་རྩ་བའི་ས་བཅད་ཆེན་པོ་བཅུ་བཞི་འཕྲོས་ 
དང་བཅས་འགྲེལ་བ་ལ། དང་པོ་ནི། དུས་གསུམ་གྱི་རྒྱལ་བ་རབ་འབྱམས་མ་ 
ལུས་པའི་གསང་གསུམ་ཡེ་ཤེས་རྡོ་རྗེའི་རང་གཟུགས་རྗེ་བདག་ཉིད་ཆེན་པོ་བླ་ 
མ་དྲི་མ་མེད་པ་མཚོ་ལས་སྐྱེས་པའི་རྡོ་རྗེ་འཛམ་གླིང་འགྲོ་བའི་བསོད་ནམས་
ཆེན་པོའི་མགྲོན་དུ་མཚོ་གླིང་པདྨའི་སྡོང་པོར་འཆི་བ་མེད་པ་རྡོ་རྗེའི་སྐུ་ཇི་ལྟར་
བལྟམས་དུས་བསྟན་པ་འཁྲུལ་མེད་རྡོ་རྗེའི་གསུང་གི་ཚིག་རྐང་དང་པོའི་འགྲེལ།
༡ ཡུལ་ཁྱད་པར་དུ་འཕགས་པ་དགེ་མཚན་སྟོང་གིས་བརྒྱན་པ་ཕྱོགས་དང་བཅས་ 
བསྟན་པ་ཚིག་རྐང་གཉིས་པའི་འགྲེལ། ༢ བདེན་པའི་མཐུ་དང་སྨོན་ལམ་སྟོབས་ 
ཀྱིས་ངོ་མཚར་བའི་ཆོས་དུ་མས་ཁྱད་པར་དུ་འཕགས་པ་དགེ་མཚན་སྟོང་གིས་
201

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བརྒྱན་པ་ཕྱོགས་དང་། བྱས་པ་ཡུལ་བྱེ་བྲག་ས་གནས་དང་བཅས་བསྟན་པ་ཚིག་ 
རྐང་གསུམ་པའི་འགྲེལ། ༣ འཇིག་རྟེན་ན་དཀོན་ཞིང་འཕགས་པའི་ཚད་སྐྱེ་ 
གནས་སྐྱེ་གནས་ཁྱད་དུ་འཕགས་པ་ཨུ་དུམ་ཝ་རའི་སྡོང་པོ་ཡོན་ཏན་དང་བཅས་ 
བསྟན་པ་ཚིག་རྐང་བཞི་པའི་འགྲེལ། ༤ འཇིག་རྟེན་དང་འཇིག་རྟེན་ལས་འདས་
པའི་ལེགས་བྱས་ཀྱི་ཕུང་པོ་ཡོངས་སུ་རྫོགས་པའི་གསུམ་གྱི་རང་བཞིན་ཡ་མཚན་
པར་བསྟན་པ་ཚིག་རྐང་ལྔ་པའི་འགྲེལ། ༥ ངན་སོང་གསུམ་གྱི་ལམ་རྒྱུད་འཆད་
པ་སོགས་མཚན་ཐོས་པ་ཙམ་ཡང་དོན་དང་ལྡན་པའི་ཕྱིར། རྒྱུ་མཚན་གསུམ་གྱི་
སྒོ་ནས་མཚན་རྫོགས་པར་བསྟན་པ་ཚིག་རྐང་དྲུག་པའི་འགྲེལ། ༦ སྲིད་པ་གསུམ་
ཟིལ་གྱིས་གནོན་པའི་འཁོར་ཐུན་མོང་པ་དང་། ཆགས་མེད་བདེ་སྟོང་ལམ་གྱིས་
མ་ཚོགས་དབང་དུ་བསྡུ་བའི་ཐུན་མོང་མ་ཡིན་པའི་འཁོར་བསྟན་པ་ཚིག་རྐང་
བདུན་པའི་འགྲེལ། ༧ རྗེས་སུ་འཇུག་པའི་གང་ཟག་དེའི་སྒྲུབ་པ་པོའི་རང་བཞིན་ 
བསྟན་པ་ཚིག་རྐང་བརྒྱད་པའི་འགྲེལ། ༨ མ་དག་པའི་སྒོ་གསུམ་རང་རྒྱུད་ཡེ་ 
ཤེས་སྣང་བས་བྱིན་གྱིས་བརླབ་པར་གསོལ་བ་འདེབས་པ་ཚིག་རྐང་དགུ་པའི་ 
འགྲེལ། ༩ དེ་དག་གི་མཐར། གནས་དང་། སྒྲུབ་པ་པོ་དང་། འགལ་རྐྱེན་སྲུང་བ་ 
དང་། མཐུན་རྐྱེན་སྒྲུབ་པ་ལ་སོགས་པའི་འདོད་དོན་ཁྱད་པར་ཅན་གྱི་གསོལ་བ་ 
འདེབས་པ་རྐང་པ་བཞི་སྦྱར་བའི་ཚིག་རྐང་བཅུ་གསུམ་གྱི་དོན་གཏན་ལ་ཕབ་ནས་
བཤད་པ་ལ།
དང་པོ་ནི། རྒྱལ་བ་ཐམས་ཅད་ཀྱི་གསུང་རྡོ་རྗེ་མ་ཆགས་པདྨའི་སྲོག་གི་ས་བོན་ 
ཡི་གེ་ཧྲཱིཿ ཡིས་མགོ་འདྲེན་པ་ནི། རྡོ་རྗེ་བཀོད་པ་ལས། གང་དུ་བདེ་ཆེན་ཞེས་བྱ་ 
དབང་གི་རིགས། །མ་ཆགས་པདྨ་ཡི་གེ་ཧྲཱིཿཡིས་མཚན། །གསུང་གི་རྡོ་རྗེ་མ་ལུས་
202

༄༅། །ཟབ་གཏེར་ཆོས་ཀྱི་མཛོད་ཁང་།
འབྱུང་བའི་སྒོ། །པདྨ་གར་གྱི་དབང་ཕྱུག་ཐུགས་དམ་བསྐུལ། །ཞེས་པ་ལྟར། ཧྲཱིཿ 
སྔོན་གྱི་བསྐལ་པའི་དང་པོ་ལ། །ཞེས་བསྟན་པ་ལ། འདས་མ་འོངས་ད་ལྟའི་དུས་ 
གསུམ་ལ་དགོངས་པའི་འགྲེལ་ཚུལ་གསུམ་སྟེ། དང་པོ་ནི། འདས་པའི་དུས་ལ་ཇི་ 
ལྟར་དགོངས་ན། བསྐལ་པ་དཔག་ཏུ་མེད་པའི་སྔོན་རོལ་ནས་མངོན་པར་རྫོགས་ 
པར་སངས་རྒྱས་ནས། མཁའ་ཁྱབ་ཀྱི་རྒྱལ་བ་མ་ལུས་པའི་ངོ་བོར་བཞུགས་པ་ 
ཡིན་ཏེ། མདོ་པདྨ་དཀར་པོ་ལས། བསྐལ་པ་བྱེ་སྟོང་བསམ་གྱིས་མི་ཁྱབ་པ། 
་ཚད་ནི་ནམ་ཡང་མེད་པ་དང་། །བྱང་ཆུབ་མཆོག་རབ་དེ་ནི་ངས་ཐོབ་སྟེ། །ང་ 
ནི་རྟག་ཏུ་ཆོས་ཀྱང་རབ་འཆད་དོ། །ཞེས་དང་། ཡབ་སྲས་མཇལ་བའི་མདོ་ལས། 
དཔའ་བོ་ཆེན་པོ་ཐབས་མཁས་ཆེ། །བྱེ་བ་ཕྲག་བརྒྱར་རྒྱལ་བ་ཉིད། །སངས་རྒྱས་ 
ཉིད་དུ་བསྟན་གྱུར་ཀྱང་། །ད་དུང་ཡང་ནི་འདྲེན་པ་ཁྱོད། །སངས་རྒྱས་ཉིད་དུ་ 
སྟོན་པར་མཛད། །ཅེས་དང་། འགྲོ་བའི་མགོན་པོ་ཉང་རིན་པོ་ཆེས། ཨོ་རྒྱན་ 
པདྨ་བླ་མའི་སྐུ་གཅིག་ལ། །དུས་གསུམ་སངས་རྒྱས་ཀུན་གྱི་བཀོད་པ་རྫོགས། །རྡོ་
རྗེ་འཆང་ཆེན་ངོ་བོ་ཉིད་ཀྱི་སྐུ། །རྒྱལ་སྲས་མཆོག་གཙོ་ཨོ་རྒྱན་དུས་འདིར་དྲན། ། 
ཞེས་སོགས་གསུངས་པ་ལྟར་རོ། །
༈ གཉིས་པ་ད་ལྟའི་དུས་ལ་དགོངས་པ་ནི། བསྐལ་པ་བཟང་པོ་འདི་ལ་ཆགས་ 
འཇིག་གནས་སྟོང་གི་བསྐལ་པ་བཞི་ལས། གནས་པའི་བསྐལ་པ་དང་པོ་ལ། ལྷོ་ 
ནུབ་འོ་མ་ཅན་གྱི་རྒྱ་མཚོ་ལས། སྤྲུལ་པའི་རྒྱལ་པོ་མཆོག་གདུལ་བྱར་བྱས་ནས།
འཇིག་རྟེན་གྱི་རྒྱལ་པོ་ལ་སོགས་ཁེངས་དྲེགས་ཅན་ལ་གཟིགས་ནས་གསང་སྔགས་ 
བླ་མེད་ཀྱི་སྟོན་པ་གུ་རུ་ཐོད་ཕྲེང་རིགས་ལྔར་བརྫུས་ཏེ་འཁྲུངས་པ་ལ་དགོངས་ 
ནས་སྔོན་གྱི་བསྐལ་པ་དང་པོ་ཞེས་སྨོས་པ་ཡིན་ཏེ། ༈ པདྨ་བཀའ་ཐང་གི་ལེའུ་
203

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གཉིས་པར། ཞིང་དེའི་སངས་རྒྱས་འོད་དཔག་མེད་པ་ཡིས། །འཇིག་རྟེན་རྒྱལ་པོ་ 
ལ་སོགས་དྲེགས་པ་ཅན། །ཁེངས་སེམས་ཆེ་བས་བཅིངས་རྣམས་འདུལ་བའི་ཕྱིར། ། 
པདྨོ་བདེ་བ་ཅན་གྱི་ཞིང་ཁམས་ནས།།དབུ་གཙུག་འོད་ཟེར་དམར་པོ་རྒྱལ་པོར་ 
སྤྲུལ། །མཚན་ནི་འཁོར་ལོས་སྒྱུར་རྒྱལ་བཟང་པོ་མཆོག །གླིང་བཞིར་དབང་ 
མཛད་ལོངས་སྤྱོད་མངའ་ཐང་རྒྱས། །བཙུན་མོ་སྟོང་ཡོད་སྲས་ནི་གཅིག་ཀྱང་ 
མེད། །ཅི་མཛད་ཐམས་ཅད་ཆོས་ཀྱི་བྱ་བ་མཛད། །ལྷོ་ནུབ་མཚམས་ན་འོ་མ་ 
ཅན་གྱི་མཚོ། །རྒྱ་མཚོ་དེ་ལ་མེ་ཏོག་པད་སྡོང་སྐྱེས། །ཞེས་དང་། སྤྲེལ་ལོ་དཔྱིད་ 
ཟླ་ར་བའི་ཚེས་བཅུའི་ཉིན། །མེ་ཏོག་པདྨའི་ཁ་ཕྱེ་ཕྱོགས་བཞིའི་དབུས། །ཁྱེའུ་ཁ་ 
དོག་མི་འདྲ་ལྔ་བཞུགས་ནས། །དབུ་སྐྲ་ཐོར་ཅོག་དར་སྣ་ལྔ་ཡིས་བཅིངས། ། 
དབུས་ན་མཐིང་ནག་ཤར་ན་དཀར་ནག་དང་། །ལྷོ་ན་སེར་ནག་ནུབ་ན་དམར་ 
ནག་དང་། །བྱང་ན་ལྗང་ནག་ལྔ་ཀ་རྒྱན་དྲུག་གསོལ། །ཞེས་དེ་ལྟར་བཞུགས་པའི་ 
ལོ་རྒྱུས་ཕོ་ཉ་བས་རྒྱལ་པོའི་སྙན་དུ་གསོལ་བ་དང་།
རྒྱལ་པོ་ཤིན་ཏུ་དགྱེས་པའི་རྣམ་འགྱུར་དུ་མ་དང་བཅས། སེང་གེ་དཀར་མོ་ 
ལྔས་ཐོག་དྲངས་རྟ་མཆོག་ལྔ་བརྒྱས་དྲངས་པའི་ཤིང་རྟར་འདོད་ཡོན་ལྔ་ཡི་མཆོད་
པ་བཀལ་ནས། སངས་རྒྱས་འོད་དཔག་མེད་འཁོར་བརྒྱད་ཁྲི་དང་བཅས་པ་འོ་ 
མ་ཅན་གྱི་མཚོ་ཁར་ཕྱིན་ནས་ཁྱེའུ་ལྔར་མཆོད་ཅིང་བསྟོད་ནས་དྲི་རྨེད་བྱས་ཤིང་། 
རྒྱལ་པོས་ཁྱེའུ་ལྔ་ཡི་རྒྱུ་མཚན་སངས་རྒྱས་འོད་དཔག་མེད་ལ་དྲིས་པ་ལས། ལུང་ 
འདི་ལྟར་བསྟན་ཏོ། ། ཨེ་མ་ཧོ། སྐྱབས་དང་བྲལ་བའི་འཁོར་བར་འཁོར་བ་ལས། ། 
དོན་གྱི་ལམ་སྟོར་ལུས་དང་ངག་ཡིད་དུབ། །སེམས་ཅན་གང་དག་གནས་མེད་ 
རྟེན་མེད་ཅིང་། །ཡེ་ཤེས་ལྔ་ཡི་རོལ་པ་ཁྱེའུ་ལྔ། །འཆི་འཕོ་འཇིག་རྟེན་གཞན་ལ་
204

༄༅། །ཟབ་གཏེར་ཆོས་ཀྱི་མཛོད་ཁང་།
ཕན་ཕྱིར་བཤད། །ཆོས་ཀྱི་རྣམ་གྲངས་ཤིན་ཏུ་ཟབ་མོ་སྔགས། །གསང་སྔགས་བླ་ 
མེད་རྡོ་རྗེ་ཐེག་པ་ཡི། །བསྐྱེད་རྫོགས་གསུམ་སྨྲའི་སྟོན་པ་འདི་ལྔ་སྟེ། །མཚན་ 
འདིར་བརྗོད་ཀྱི་རྒྱལ་པོའི་སྙན་དུ་ཟུངས། །དབུས་ན་ཁྱེའུ་རྡོ་རྗེ་ཐོད་ཕྲེང་རྩལ། ། 
དེ་བཞིན་བྷུདྡྷ་རཏྣ་པདྨ་འོ། །ཀརྨ་ཐོད་ཕྲེང་རྩལ་དང་རེ་རེ་ལའང་། །སྐུ་གསུང་ 
ཐུགས་ཡོན་ཕྲིན་ལས་ལྔ་ལྔར་སྤྲུལ། །དེ་དག་བརྫུས་སྐྱེས་མངལ་སྐྱེས་ལ་སོགས་པ། ། 
འཇིག་རྟེན་གཞལ་དུ་མེད་པའི་དོན་བྱེད་འགྱུར། །འདི་ལྔ་སྤྱན་རས་གཟིགས་ཀྱི་ 
སྤྲུལ་པ་ཡིན། །འཁོར་ལོས་བསྒྱུར་བའི་རྒྱལ་པོ་བཟང་པོ་མཆོག །རྒྱལ་པོ་བསོད་ 
ནམས་སྟོང་ཕྲག་བརྒྱ་དང་ལྡན། །ཁྱེའུ་ཕོ་བྲང་ནང་དུ་སྤྱན་དྲོངས་གསུངས། །ཞེས་ 
གསུངས་པ་ལྟར་དུས་དེ་དག་ལ་དགོངས་ནས་སྔོན་གྱི་བསྐལ་པའི་དང་པོ་ཞེས་ 
ཀྱང་གསུངས་ཏེ་གཉིས་པའོ། །
༈ གསུམ་པ་མ་འོངས་པའི་དུས་ལ་དགོངས་ཏེ་གསུངས་པ་ནི། མ་འོངས་ལྔ་ 
བརྒྱའི་ཐ་མར་སྙིགས་མ་ལྔ་བདོ་བའི་རྗེས་འཇུག་དད་ལྡན་གྱིས་གསོལ་བ་འདེབས་ 
པའི་དུས་ལ་དགོངས་པ་ནི། ལུང་གོང་གི་འཕྲོས་ལས། དེ་ནས་སངས་རྒྱས་སྣང་བ་ 
མཐའ་ཡས་ཀྱི། །ཟག་མེད་རིན་པོ་ཆེ་ཡི་ཕོ་བྲང་ནས། །སྐུ་གསུང་ཐུགས་ཡོན་ཕྲིན་ 
ལས་སྤྲུལ་པ་བཀྱེ། །སྐུ་ལུས་བཀོད་པ་མཚན་བཟང་སུམ་ཅུ་གཉིས། །འཁོར་ལོས་ 
སྒྱུར་རྒྱལ་བཟང་པོ་མཆོག་ཏུ་སྤྲུལ། །གླིང་བཞིར་དབང་མཛད་ཆོས་ཀྱི་འཁོར་ལོ་ 
བསྐོར། །འགྲོ་འདུལ་གཟིགས་སྟངས་རྣམ་པ་གསུམ་ལ་གཟིགས། །གཟིགས་སྟངས་ 
དང་པོ་འགྲོ་བ་རིགས་དྲུག་ཏུ། །འགྲོ་བ་འདུལ་བའི་ཐུབ་དྲུག་གུ་རུ་དྲུག 
རྣམས་རྒྱུ་འབྲས་ཡིད་ཆེས་བསྐྱེད་པའི་ཕྱིར། །ཨིནྡྲ་བྷུ་ཏིར་བུ་མེད་པ་ལ་གཟིགས། ། 
གཟིགས་སྟངས་གཉིས་པ་རྒྱ་བོད་རྩུབ་འགྱུར་ཅན། །ལྷ་འདྲེ་ཤིན་ཏུ་ཐུ་བ་འདུལ་
205

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ར་དགོངས། །བརྫུས་སྐྱེས་མ་ཡིན་མངལ་སྐྱེས་མི་ཐུལ་བའི། །དྲི་མེད་མདངས་ 
ལྡན་གཡུ་ཡི་མཚོ་ལ་གཟིགས། །གཟིགས་སྟངས་གསུམ་པ་བོད་ཀྱི་རྒྱལ་ཁམས་སུ། ། 
ལྷ་སྲིན་འཁྲུགས་པ་གདུག་པ་ཅན་གྱི་ཡུལ། །མུན་པར་ཆོས་ཀྱི་སྒྲོན་མེ་གསལ་བྱེད་ 
པ༑ ༑ཆོས་རྒྱལ་ཆེན་པོ་ཁྲི་སྲོང་ལྡེའུ་བཙན་གཟིགས། ཞེས་གསུངས་པ་ལྟར་བདེ་ 
ཆེན་ཞིང་གི་མགོན་པོ་དེས་སྒྲིབ་མེད་ཡེ་ཤེས་ཀྱི་སྤྱན་གྱིས་གཟིགས། དུས་ལ་མི་ 
ཡོལ་བའི་ཐུགས་རྗེའི་བྱིན་གྱིས་བརླབས་ཤིང་དུས་དེར་སངས་རྒྱས་མྱ་ངན་འདས་
ནས་ལོ་བརྒྱད་ལོན་པ་ན།
༈ རྗེ་བདག་ཉིད་ཆེན་པོ་སླར་ཡང་ལས་ཅན་གྱི་རྒྱལ་པོ་ཨིནྡྲ་བྷུ་ཏིའི་སྲས་ཀྱི་ 
སྐལ་པ་མཛད་ནས་བླ་ན་མེད་པའི་བྱང་ཆུབ་ལ་འགོད་པའི་ཕྱིར་དང་། ཁ་བ་
ཅན་དུ་དམ་པ་ཆོས་ཀྱི་སྒྲོན་མེ་སྦར་བའི་ཕྱིར་དང་། རྒྱ་བོད་གཉིས་ཀར་ཆོས་ལ་ 
བར་དུ་གཅོད་པའི་འདྲེ་སྲིན་འབྱུང་པོ་ཟིལ་གྱིས་གནོན་པའི་ཕྱིར་དུ། དྲི་མེད་ 
མདངས་ལྡན་གཡུ་ཡི་མཚོ་ཆེན་པོར་བརྫུས་ཏེ། སྐུ་འཁྲུངས་པའི་ཚུལ་བསྟན་པ་
ཡིན་ཏེ། དེ་ལ་ཡང་དུས་གསུམ་མི་སྒྲིབ་པའི་ཡེ་ཤེས་མངོན་སུམ་གྱི་སྤྱན་ཅན་ཀུན་ 
མཁྱེན་ཐུབ་པས་མདོ་རྒྱུད་ཁུངས་མ་རྣམས་སུ་ཇི་ལྟར་བསྟན་པ་དང་།སངས་
རྒྱས་བྱང་སེམས་རྣམས་དང་། རྒྱ་བོད་ཀྱི་སྐྱེས་མཆོག་པཎ་གྲུབ་ཚད་མ་དག་ཏུ་
སྤྲུལ་ནས་འགྲོ་དོན་མཛད་པ་རྗེ་ཉིད་ཀྱི་འཁྲུལ་མེད་རྡོ་རྗེ་བཀའ་ཡིས་ཇི་ལྟར་ 
བསྟན་པ་དང་། ལྔ་བརྒྱའི་གཙུག་རྒྱན་ཐམས་ཅད་མཁྱེན་པ་དཔལ་ལྡན་ཇོ་བོ་ཨ་
ཏི་ཤས་གླེགས་བམ་རིན་པོ་ཆེར་ལུང་ཇི་ལྟར་བསྟན་པ་དང་། བོད་གངས་ཅན་གྱི་ 
གྲུབ་མཐའ་སོ་སོའི་ལུགས་སྲོལ་འཛིན་པའི་སྐྱེས་བུ་ཆེན་པོ་དག་གི་རང་རང་ཨོ་ 
རྒྱན་ཆེན་པོའི་རྣམ་སྤྲུལ་དུ་ཞལ་བཞེས་གནང་བ་བཞིན་ལས། མགོན་པོ་དངོས་
206

༄༅། །ཟབ་གཏེར་ཆོས་ཀྱི་མཛོད་ཁང་།
གྲུབ་འབྱུང་བའི་རྒྱུད་ལས། དུས་གསུམ་དེ་བཞིན་གཤེགས་པ་ཡི། །འབྱུང་གནས་ 
སྙིང་པོ་རྡོ་རྗེ་གདན། །རྡོ་རྗེ་སྐྱིལ་ཀྲུང་མི་ཕྱེད་ལས། །ཐོག་མཐའ་མེད་པའི་རང་ 
བཞིན་ཅན། །གསང་བ་ཆེན་པོའི་རིགས་དག་ཅིང་། །འདོད་ཆགས་རྡོ་རྗེ་སྐུར་ 
ལྡན་པ། །ལྷོ་ཕྱོགས་བྱ་རྐང་རི་དང་ནི། །དཔལ་གྱི་རི་ལ་མདུན་ཕྱོགས་པ། །དྷ་ན་ 
ཀ་ཊ་པར་པ་ཏ། །པདྨ་གེ་སར་རྒྱས་པའི་དབུས། །ཆོས་ཀྱི་འབྱུང་གནས་རྟག་པར་ 
བཞུགས། །དཔལ་ལྡན་དགའ་བའི་ཁང་པ་བརྩེགས། །གསང་བ་སྔགས་ཀྱི་རྒྱ་མཚོ་ 
ཡི༑ ༑མ་ལུས་རྒྱལ་བ་བསྒྲོད་པའི་ཡུལ། །ཞེས་སོགས་པདྨ་འོད་ཀྱི་གཞལ་ཡས་ 
ཁང་དང་བཅས་པ་བསྟན། །
འཇམ་དཔལ་མཚན་བརྗོད་ལས། དཔལ་ལྡན་སངས་རྒྱས་པདྨ་སྐྱེས། །ཀུན་ 
མཁྱེན་ཡེ་ཤེས་མཛོད་འཛིན་པ། །རྒྱལ་པོ་སྒྱུ་འཕྲུལ་སྣ་ཚོགས་སྟོན། །ཆེ་བ་སངས་ 
རྒྱས་རིགས་སྔགས་འཆང༌། །ཞེས་འཇམ་དཔལ་ཡེ་ཤེས་སེམས་དཔའ་དང་དབྱེར་ 
མེད་པའི་སྐུར་བཞེངས་པ་རྗེ་འདིའི་རྣམ་པར་ཐར་པ་ཡོངས་སུ་རྫོགས་པར་བསྟན་ 
ནོ༑ ༑ལྷ་མོ་དྲི་མ་མེད་ལུང་བསྟན་པའི་མདོ་ལས། ཕྱོགས་དུས་རྒྱལ་བ་མ་ལུས་ 
པའི། །ཕྲིན་ལས་གཅིག་ཏུ་བསྡུས་པ་པ་ཡི། །ངོ་མཚར་མཆོག་བརྙེས་རྒྱལ་བའི་ 
སྲས། །ཨོ་རྒྱན་གྷནྡྷོའི་ནུབ་བྱང་འབྱུང་། །ཞེས་དང་། གསང་བ་བསམ་གྱིས་མི་ 
ཁྱབ་པའི་མདོ་ལས། བསྐལ་བཟང་མཛད་པ་རྨད་བྱུང་གི །དུས་གསུམ་རྒྱལ་བའི་ 
རྣམ་སྤྲུལ་པའི། །ངོ་མཚར་པདྨའི་སྡོང་པོ་ལ། །རིག་པ་འཛིན་པ་དེར་སྣང་ངོ་། ། 
ཞེས་དང༌། མཁའ་འགྲོ་མ་གསང་བའི་རྒྱུད་ལས། ང་ནི་བར་གྱི་བསྐལ་པ་ལ། །ཧེ་ 
རུ་ཀ་ཡི་གནས་བཅུའི་དབུས། །རིག་པ་འཛིན་པའི་སྐུར་གྱུར་ནས། །གསང་སྔགས་ 
བསྟན་པའི་བདག་པོར་འགྱུར། །ཞེས་དང་། བ་ཚྭ་ཆུ་ཀླུང་གི་མདོར། ལྔ་བརྒྱའི་
207

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཐ་མར་གྱུར་པ་ན། །ང་ནི་སློབ་དཔོན་གཟུགས་ཀྱི་གནས། །ང་ཡིན་སྙམ་དུ་ཡིད་ 
བྱོས་ལ། །དེ་ཚེ་དེ་ལ་གུས་པ་བསྐྱེད། །ཅེས་དང་། མྱ་ངན་འདས་པའི་མདོ་ལས། 
ང་ནི་མྱ་ངན་འདས་འོག་ཏུ། །ལོ་ནི་བཅུ་རུ་གཉིས་ཆད་ན། །དྷ་ན་ཀོ་ཤའི་མཚོ་ 
གླིང་དུ། །ང་ལས་ལྷག་པའི་སྐྱེས་བུ་འབྱུང་། །ཞེས་དང༌། བཀའ་འདུས་རྩ་བའི་ 
རྒྱུད་ལས། སྤྱི་དཔལ་ཆེན་པོ་དང་གཉིས་སུ་མེད་ཅིང༌། མཚོ་སྐྱེས་རྡོ་རྗེ་ཞེས་བྱ་ 
བ་ད་ལྟའི་ང་དང་ཚུལ་མཐུན་པ་ཞིག་འབྱུང་ལ། དེའི་བཀའ་འདུས་སྤྱི་ཏིའི་ཐེག་
པ་འདི་ཟ་ཧོར་གྱི་ཡུལ་དུ་རྒྱལ་པོ་གཙུག་ལག་འཛིན་ལ་སོགས་པར་རྒྱ་ཆེར་སྟོན་
པར་འགྱུར་རོ། །ཞེས་དང་།
དབུས་འགྱུར་ཚལ་ལུང་བསྟན་པའི་མདོ་ལས། འདི་ནས་ལོ་ནི་བཞི་གཉིས་ན། ། 
རང་འཁྲུངས་པདྨའི་སྟེང་དུ་ནི། །པདྨ་འབྱུང་གནས་ཞེས་བྱ་བ། །གསང་སྔགས་ 
བསྟན་པའི་བདག་པོར་འགྱུར། །ཞེས་དང༌། བླ་མེད་དོན་རྫོགས་འདུས་པའི་ 
རྒྱུད་ལས། ང་ནི་མྱ་ངན་འདས་འོག་ཏུ། །ལོ་ནི་བཅུ་རུ་གཉིས་ཆད་ན། །འཇིག་ 
རྟེན་ཀུན་ལས་རྒྱལ་བའི་མཆོག །ཨོ་རྒྱན་ཡུལ་དུ་ང་ཉིད་འབྱུང་། །པདྨ་འབྱུང་ 
གནས་ཞེས་བྱ་བ། །གསང་སྔགས་བསྟན་པའི་བདག་པོ་འབྱུང་། །ཞེས་དང༌། 
གཞན་ཡང་། མྱ་ངན་མ་བྱེད་ཀུན་དགའ་བོ། །སྨྲེ་སྔགས་མ་འདོན་ཀུན་དགའ་བོ། ། 
ང་ནི་ཕྱི་མའི་དུས་ཀྱི་ཚེ། །རྡོ་རྗེ་སློབ་དཔོན་གཟུགས་བཟུང་ནས། །ཁྱོད་ལ་སོགས་ 
པའི་དོན་དུ་འགྱུར། །ཞེས་དང་། མདོ་དྲན་པ་ཉེར་བཞག་ལས། གངས་ཅན་ནས་ 
དཔག་ཚད་ལྔ་བརྒྱ་བར་ཤིང་དང་བྱ་དང་རི་དྭགས་ཀྱིས་གང་བའི་གནས། རི་ 
གཞན་ཟངས་ཀྱི་མདོག་དཔག་ཚད་ཉི་ཤུ་བ་ཕུག་པ་སྟོང་དང་ལྡན་པར་རིག་པ་
འཛིན་པ་གྲུབ་པའི་ཚོགས་གནས་སོ། །ཞེས་བཤད་པས་འཛམ་གླིང་ཉིད་ནའང་
208

༄༅། །ཟབ་གཏེར་ཆོས་ཀྱི་མཛོད་ཁང་།
ཟངས་མདོག་དཔལ་རི་ཞིག་ཡོད་ཅིང་དེ་ནའང་། ཨོ་རྒྱན་ཆེན་པོའི་སྐུའི་བཀོད་ 
པ་གཅིག་བཞུགས་སོ། །ཞེས་དཔའ་བོ་གཙུག་ལག་ཕྲེང་བས་བཤད་དོ། །གཞན་ 
ཡང་རྒྱུད་དཔལ་ཕྲེང་ལས། ང་མྱ་ངན་ལས་འདས་པའི་འོག་ཏུ་སེམས་ཅན་རྣམས་
ལ་སྣང་བ་སྣ་ཚོགས་སྟོན་པ་ཐོད་པའི་ཕྲེང་བ་ཅན་ཞེས་བྱ་བ་འབྱུང་ནས་བཀའ་
འདི་དག་རྒྱ་ཆེར་སྟོན་པར་འགྱུར་རོ། །ཞེས་སོགས་མཐའ་ཡས་པ་གསུངས་པ་ 
སྨོས་ཀྱིས་མི་ལང་ངོ་། །
༈ གཉིས་པ་རྗེ་དུས་གསུམ་མཁྱེན་པ་ཉིད་ཀྱི་རྡོ་རྗེ་བཀའ་ཡི་མདོར་བསྟན་པ། 
མི་མཇེད་འཇིག་རྟེན་གྱི་ཞིང་ཁམས་འདིར་སྒྱུ་འཕྲུལ་བཀོད་པའི་རྣམ་རོལ་སྤྱིཪ་ 
བསྟན་པ་དང་། བྱེ་བྲག་འཛམ་བུའི་གླིང་དང༌། སྒོས་སུ་བོད་ཁ་བ་ཅན་གྱི་ 
གདུལ་བྱའི་ངོར་སྒྱུ་འཕྲུལ་བཀོད་པའི་རང་བཞིན་མདོ་ཙམ་བཤད་པ་ནི། ཇི་ 
སྐད་དུ། རང་བྱུང་པདྨ་ཞེས་བྱར་གྲགས་པ་གང༌། །སངས་རྒྱས་སྣང་བ་མཐའ་ 
ཡས་ཐུགས་ལས་སྤྲུལ། །འཕགས་པ་སྤྱན་རས་གཟིགས་དབང་གསུང་གི་འོད། ། 
མཁའ་འགྲོ་ཡོངས་ཀྱི་མིང་པོ་དཔའ་བོ་རྒྱལ། །དུས་གསུམ་རྒྱལ་བ་ཀུན་གྱི་ཕྲིན་ 
ལས་བདག །མཉམ་མེད་ཀུན་བཟང་རྡོ་རྗེ་འཆང་ཆེན་པོ། །སྤྲུལ་པའི་སྐུར་སྣང་ 
ཐུགས་རྗེའི་སྟོབས་ཆེན་ལྡན། །གང་ལ་གང་འདུལ་ཕྲིན་ལས་རླབས་པོ་ཆེ། །སེམས་ 
ཅན་རྣམས་ཀྱི་རེ་བ་ཡིད་བཞིན་སྐོང༌། །ཞེས་གསུངས་པ་བཞིན་ཏེ། གུ་རུ་རིན་པོ་ 
ཆེ་དེ་ཉིད་ཆོས་སྐུའི་གནས་སྐབས་སུ་རང་རིག་གདོད་མའི་ཀ་དག་ཆེན་པོའི་ 
དབྱིངས་སུ་སངས་རྒྱས་པའི་མཚན་གྱི་རྣམ་གྲངས་ཡང་། ཀུན་བཟང་འོད་མི་ 
འགྱུར་བ། དྲུག་པ་རྡོ་རྗེ་འཆང་ཆེན་པོ། སངས་རྒྱས་སྣང་བ་མཐའ་ཡས་ཞེས་བྱ་ 
ལ༑ ལོངས་སྐུའི་གནས་སྐབས་སུ། དབུས་ཕྱོགས་བདེ་ཆེན་སྙིང་པོ་བཀོད་པའི་
209

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རྒྱན་ཞེས་བྱ་བར་པདྨ་འབྱུང་གནས་གངས་ཅན་མཚོའི་སྐུའི་བ་སྤུའི་ཁུང་བུ་རེ་རེ་ 
ལའང་སངས་རྒྱས་ཀྱི་ཞིང་ཁམས་རྡུལ་སྙེད་ཀྱི་གྲངས་དང་མཉམ་པར་སྤྲུལ་པ་
དང་། དེ་བཞིན་དུ་ཤར་ཕྱོགས་བདེ་ཆེན་རྣམ་བཀོད་དུ་པདྨ་འབྱུང་གནས་རྡོ་རྗེ་ 
གངས་ཆེན་མཚོ། ལྷོ་ཕྱོགས་བདེ་ཆེན་བཀོད་པའི་ཞིང་ན་པདྨ་འབྱུང་གནས་རིན་ 
ཆེན་གངས་ཆེན་མཚོ། ནུབ་ཕྱོགས་བདེ་ཆེན་པདྨ་བཀོད་པའི་ཞིང་ན་པདྨ་འབྱུང་
གནས་གངས་ཆེན་མཚོ། བྱང་ཕྱོགས་བདེ་ཆེན་ལས་རབ་བཀོད་པར་པདྨ་འབྱུང་
གནས་ཕྲིན་ལས་གངས་ཆེན་མཚོ་རྣམས་བ་སྤུའི་གྲངས་དང་མཉམ་པའི་ཞིང་གི་
བཀོད་པ་བསམ་གྱིས་མི་ཁྱབ་པར་དག་སྤྲུལ་ནས་འགྲོ་བའི་དོན་མཛད་པ་དང་།
ཐུབ་པའི་དབང་པོའི་བསྟན་པ་འདིར་སློབ་དཔོན་པདྨ་འབྱུང་གནས་སྤྲུལ་པའི་གུ་
རུ་མཚན་བརྒྱད་དུ་བསྟན་པ་དང་།
འདི་ནས་ཤར་ཕྱོགས་སུ་ཞིང་ཁམས་དྲི་མ་མེད་པར་སློབ་དཔོན་པདྨ་དྲི་མེད་སྐྱེ་ 
བཟང་། ལྷོ་ཕྱོགས་ཡོན་ཏན་འབྱུང་གནས་པར་པདྨ་འབྱུང་གནས་ལྷུན་གྲུབ་འོད་ 
དཀོར། ནུབ་ཕྱོགས་ཡེ་ཤེས་རྒྱ་མཚོར་པདྨ་གར་གྱི་དབང་ཕྱུག་བྱང་ཕྱོགས་འཇིག་
རྟེན་བྲལ་བར་པདྨ་ཡེ་གྲུབ་མཐའ་བྲལ། དེ་བཞིན་དུ་ཕྱོགས་དང་ཕྱོགས་བྲལ་གྱི་ 
ཞིང་ཁམས་སྣ་ཚོགས་པར་པདྨ་སྨྲ་བའི་སེང་གེ པདྨ་བཞད་པ་རྩལ་འཆང་། པདྨ་ 
ཐུགས་རྗེས་འགྲོ་འདུལ། པདྨ་འཇིག་རྟེན་དབང་ཕྱུག པདྨ་འཁོར་བ་དོང་སྤྲུགས། 
པདྨ་རང་བྱུང་ཡེ་ཤེས། པདྨ་བདེ་བའི་གཙུག་ཕུད། པདྨ་ཆོས་དབྱིངས་དཔལ་ 
འབར། པདྨ་གསེར་གྱི་རི་དབང་། པདྨ་རྒྱལ་བའི་མེ་ལོང་། པདྨ་སྣང་བའི་ཅོད་ 
པན། པདྨ་རྣམ་དག་ཡེ་ཤེས། པདྨ་འཁོར་བ་གཅོང་འབྱིན། པདྨ་ལམ་སྟོན་བཤེས་ 
གཉེན། པདྨ་འདོད་དགུ་འབྱུང་གནས། པདྨ་བདེ་བ་སྦྱིན་མཛད། པདྨ་མི་ནུབ་
210

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱལ་མཚན། པདྨ་འཁོར་བ་ཡོངས་འདུལ། པདྨ་རོལ་པ་རྣམ་དག་ལ་སོགས་པའི་ 
སྐུ་དང་མཚན་གྱི་རྣམ་གྲངས་བརྗོད་ལས་འདས་པར་བཞུགས་པ་དང༌། སྟོང་ 
གསུམ་འཇིག་རྟེན་འདི་ཉིད་ཀྱི་འགྲོ་བའི་གནས་རིས་ཐ་དད་པར་ལྷ་ལ་པདྨ་སྲིད་ 
ཐུབ་འཛིན་དུ་སྤྲུལ་ཞིང་། དེའི་ཡང་སྤྲུལ་ཆོས་ཀྱི་འབྱུང་གནས། རིག་པའི་འབྱུང་ 
གནས། དགའ་བའི་འབྱུང་གནས། ཆགས་མཆོག་འབྱུང་གནས། ཡོན་ཏན་འབྱུང་ 
གནས། ཤེས་རབ་འབྱུང་གནས། ཡེ་ཤེས་འབྱུང་གནས། དྲི་མེད་འབྱུང་གནས་ལ་ 
སོགས་པའི་མཚན་འཆང་བས་ལྷ་ཡི་འགྲོ་བ་འཕོ་ལྟུང་གི་སྡུག་བསྔལ་དང་བྲལ་ཕྱིར་
བསམ་གཏན་ལས་བརྩམས་པའི་ཆོས་སྟོན་པ་དང་། 
དེ་བཞིན་དུ་ལྷ་མ་ཡིན་ལ་གུ་རུ་པདྨ་རྣམ་པར་རྒྱལ་བའི་སྐུར་སྤྲུལ་ཞིང་། དེ་ 
ལས་དྷརྨཱ་ཐོད་ཕྲེང་། སམ་བྷོ་ག་ཐོད་ཕྲེང་། ནིརྨ་ཎ་ཐོད་ཕྲེང་། བཛྲ་རཏྣ་པདྨ་ 
ཀརྨ་བུདྡྷ་ལ་སོགས་པའི་མཚན་འཆང་བས་ལྷ་མ་ཡིན་གྱི་འགྲོ་བ་འཐབ་རྩོད་དང་ 
བྲལ་ཕྱིར་ཚུལ་ཁྲིམས་ལས་བརྩམས་པའི་ཆོས་སྟོན་པ་དང་། མི་ཡི་གནས་སུ་གུ་
རུ་པདྨ་འབྱུང་གནས་སུ་སྤྲུལ་ནས། སྤྲུལ་པའི་མཚན་བརྒྱད་ཡང་སྤྲུལ་ཉི་ཤུ་རྩ་ལྔ་
ལ་སོགས་པ་བསྟན་ནས་མི་སྐྱེ་འཆིའི་སྡུག་བསྔལ་དང་བྲལ་ཕྱིར་བརྩོན་འགྲུས་ལས་
བརྩམས་པའི་ཆོས་སྟོན་པ་དང་། བྱོང་སོང་གནས་སུ་གུ་རུ་སེང་གེ་རབ་བརྟན་དུ་ 
སྤྲུལ་ནས། དེ་ལས་བདེ་བའི་འབྱུང་གནས། དག་པའི་འབྱུང་གནས། གཏེར་གྱི་ 
འབྱུང་གནས། ཤིན་ཏུ་དག་པའི་འབྱུང་གནས། བྱང་ཆུབ་འབྱུང་གནས། དབང་ 
གི་འབྱུང་གནས། ཕྲིན་ལས་འབྱུང་གནས་ལ་སོགས་པར་བསྟན་ནས་དུད་འགྲོ་ 
བཀོལ་སྤྱོད་ཀྱི་སྡུག་བསྔལ་དང་བྲལ་ཕྱིར་ཤེས་རབ་ལས་བརྩམས་པའི་ཆོས་སྟོན་ 
པ་དང་། ཡི་དྭགས་སུ་གུ་རུ་རྣམ་པར་སྣང་བྱེད་དུ་སྤྲུལ་ནས། དེ་ལས་ཡང་སྤྲུལ་
211

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བདེ་བའི་དབང་པོ། ཤཱནྟ་རཀྵི་ཏ། གཤོར་བ་གཞོན་ནུ། སུ་ཎ་དྲ། པདྨ་བཛྲ་པུནྜ་རི་ 
ཀ༑ པདྨ་བྷུ་ཏི་ལ་སོགས་པའི་མཚན་བཟུང་ནས་ཡི་དྭགས་བཀྲེས་སྐོམ་གྱི་སྡུག་ 
བསྔལ་དང་བྲལ་ཕྱིར་སྦྱིན་པ་ལས་བརྩམས་པའི་ཆོས་སྟོན་པ་དང་། དམྱལ་བའི་ 
གནས་སུ་གུ་རུ་རྣམ་པར་གནོན་བྱེད་དུ་སྤྲུལ་ནས། དེ་ཡི་ཡང་སྤྲུལ་བདེ་མཆོག་ 
སྙིང་པོ། བདེ་བའི་དངོས་གྲུབ། ནག་པོ་སྤྱོད་པ། གཟི་བརྗིད་འོད་འབར། པདྨ་ 
ཀུན་ཏུ་རྒྱུ། པདྨ་མཁའ་ལྡིང་ལ་སོགས་པའི་མཚན་གྱི་རྣམས་གྲངས་ཀྱིས་ད་མྱལ་ 
བ་ཚ་གྲང་གི་སྡུག་བསྔལ་དང་བྲལ་ཕྱིར་བཟོད་པ་ལས་བརྩམས་པའི་ཆོས་སྟོན་ 
པ་དང་། དེ་དག་ལས་ཀྱང་སྤྲུལ་པ་དང་ཡང་སྤྲུལ་གྱི་མཐའ་རང་ཅག་སོ་སོའི་སྐྱེ་ 
བོའི་བློ་ཡུལ་དུ་འདས་ཤིང་། ད་ལྟ་རྔ་ཡབ་གླིང་དུ་སྲིན་པོའི་ཁ་གནོན་དུ་བཞུགས་ 
ཚུལ་གཅིག་པུའི་སྐུའི་སྒྱུ་འཕྲུལ་གྱི་བཀོད་པའི་རང་བཞིན་སུ་ཞིག་གི་བསམ་པའི་
ར་བར་ཤོང་།
སྲིན་པོའི་རྒྱལ་ཁམས་ཡུལ་གླིང་ཆེན་པོ་ཉི་ཤུ་རྩ་གཅིག་གི་དབུས་ཤ་ཁྲག་ཟ་
བྱེད་ཀྱི་གླིང་ན། སློབ་དཔོན་ཉིད་བདུད་འདུལ་ཧེ་རུ་ཀའི་ཆ་བྱད་དུ་སྤྲུལ་ནས་
གསང་སྔགས་སྦྱོར་སྒྲོལ་གྱི་ཆོས་སྟོན་པ་དང༌། དེ་བཞིན་དུ་ཤར་ན་ཛ་ཏིའི་ནགས་
ཀླུང་གྲོང་ཁྱེར་འབུམ་ཚོ་ཉེར་དྲུག་གི་རྒྱལ་པོ་པདྨ་བདེ་བ་རཱ་ཛས་སྒྱུ་འཕྲུལ་གྱི་
ཆོས་སྟོན་ཞིང་འདུལ། ཤར་སྨད་ན་བུན་འཐིབས་པའི་གྲོང་ཁྱེར་བྱེ་བ་ཕྲག་གསུམ་
གྱི་རྒྱལ་པོ་སྨྲ་བའི་སེང་གེས་འཇམ་དཔལ་གཤིན་རྗེའི་ཆོས་སྟོན། ལྷོ་ཕྱོགས་ཀེར་
རུས་བརྩེགས་པའི་གླིང་གྲོང་ཁྱེར་བྱེ་བ་ཕྲག་བཅུ་དྲུག་གི་རྒྱལ་པོ་ཀཱ་ལ་ཐོད་ཕྲེང་
གིས་མ་གཤིན་ཕུར་པའི་ཆོས་སྟོན། ནུབ་སྟོད་ཤ་མཁར་ཅན་གྲོང་ཁྱེར་འབུམ་ཕྲག
ཉེར་དགུའི་རྒྱལ་པོ་ཁྱུང་ཆེན་འབར་བས་ཕྱག་རྒྱ་ཆེན་པོའི་ཆོས་སྟོན། ནུབ་སྨད་
212

༄༅། །ཟབ་གཏེར་ཆོས་ཀྱི་མཛོད་ཁང་།
ཁྲག་མཚོ་ཁོལ་མའི་གླིང་གྲོང་ཁྱེར་བྱེ་བ་གཉིས་ཀྱི་རྒྱལ་པོ་གཏུམ་མོ་མེ་དབལ་ 
ཅན་ཞེས་བྱ་བས་དྲག་སྔགས་མངོན་སྤྱོད་ཀྱི་ཆོས་སྟོན། ཤར་ལྷོ་འབར་བ་གློག་
ཕྲེང་གླིང་གི་རྒྱལ་པོ་གྲོང་ཁྱེར་འབུམ་ཕྲག་བཅུ་གཉིས་ཀྱི་རྒྱལ་པོ་ཟིལ་གནོན་མེ་
འོད་ཅན་བྱ་བས་མ་མོའི་རྒྱུད་ལུང་གི་ཆོས་ཀྱིས་འདུལ། ལྷོ་ནུབ་རཀྴ་འཁྲུགས་
པའི་གླིང་གྲོང་ཁྱེར་འབུམ་ཕྲག་དྲུག་གི་རྒྱལ་པོ་རཀྴ་ཐོད་ཕྲེང་ཅན་ཞེས་བྱ་བས་
གསང་སྔགས་དུས་ཀྱི་འཁོར་ལོའི་ཆོས་སྟོན། ནུབ་བྱང་རླུང་ནག་འཁྲུགས་་
པ པའི་
གླིང་གི་གྲོང་ཁྱེར་འབུམ་ཚོ་གསུམ་གྱི་རྒྱལ་པོ་སེང་གེ་སྒྲ་ཞེས་བྱ་བས་འཇིག་རྟེན་
མཆོད་བསྟོད་ཀྱི་ཆོས་བསྟན་པས་འདུལ། བྱང་ཤར་མུན་ནག་འཁྲུགས་ཀློང་དུ་
རྒྱལ་པོ་གཙུག་ན་མེ་འབར་གྱིས་དམོད་པ་དྲག་སྔགས་ཀྱི་ཆོས་བསྟན་པས་འདུལ།
ཁྱད་པར་དབུས་ཟངས་མདོག་དཔལ་རིའི་རྩེ་མོར་པདྨ་འོད་ཀྱི་ཕོ་བྲང་ཆེན་པོའི་
ཡང་ཐོག་ན་གུ་རུ་རིན་པོ་ཆེ་ཐོད་ཕྲེང་རིགས་ལྔ། བར་ཁང་མཚན་བརྒྱད་རིག་
འཛིན་འབུམ་གྱིས་བསྐོར་བ། འོག་ཁང་ན་དྲག་པོ་ཐོད་ཕྲེང་རྩལ་ལ་དཔའ་བོ་
མཁའ་འགྲོ་འབུམ་ཆོས་སྐྱོང་བཀའ་ཉན་རྒྱ་མཚོས་བསྐོར་ནས་བཞུགས་པ་བླ་མེད་
རྫོགས་པ་ཆེན་པོའི་ཆོས་འཁོར་རྒྱུན་མི་ཆད་པར་བསྐོར།
ཕོ་བྲང་གི་ཕྱི་རོལ་ཤར་ཞི་བ་ཆོས་ཀྱི་ཚོགས་ཁང་ན་སློབ་དཔོན་ཉིད་པཎྚི་ཏ་ཡི་
ཆ་བྱད་སྡེ་སྣོད་གསུམ་གྱི་ཆོས་ཀྱིས་འདུལ། ལྷོར་རྒྱས་པ་ལོངས་སྤྱོད་ཀྱི་ཚོགས་
ཁང་དུ་སློབ་དཔོན་ཉིད་ཚེ་དཔག་ཏུ་མེད་པའི་སྐུར་བཞེངས་ནས་གསང་སྔགས་
རྒྱུད་སྡེ་རྒྱ་མཚོའི་ཆོས་ཀྱིས་འདུལ། ནུབ་བྱང་པདྨ་དབང་གི་ཚོགས་ཁང་དུ་སློབ་
དཔོན་ཉིད་རྟ་མགྲིན་དབང་གི་རྒྱལ་པོར་བཞེངས་ནས་མ་རྒྱུད་ཟབ་མོའི་ཆོས་ཀྱིས་
འདུལ། བྱང་དྲག་པོ་ཕྲིན་ལས་ཀྱི་ཚོགས་ཁང་དུ་སློབ་དཔོན་ཉིད་གཏུམ་ཆེན་
213

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དྲག་པོར་བཞེངས་ནས་སྡེ་བརྒྱད་འདུལ་བའི་ཕྲིན་ལས་རབས་འབྱམས་ཀྱི་ཆོས་ 
ཀྱིས་འདུལ། དེ་ལྟ་བུས་ངོ་མཚར་གྱི་རྣམ་པར་ཐར་པ་བསྐལ་པ་བརྒྱར་ཡང་བརྗོད་
ཀྱིས་མི་ལང་ཞིང་སྐུ་དངོས་དེ་ལྟ་བུའི་ཚུལ་ལས་མ་གཡོས་པར་བཞུགས་བཞིན་ཏུ།
གདུལ་བྱའི་ཞིང་ཁམས་ནམ་མཁས་གར་ཁྱབ་ཐུགས་རྗེ་སྤྲུལ་པས་ཁྱབ་ཅིང་། ཁྱད་
པར་འོ་སྐོལ་མཐའ་འཁོབ་ཀྱི་ཡུལ་དུས་བཟང་ཚེས་བཅུའི་མཆོད་པ་དང་། གསང་
སྔགས་ཟབ་མོའི་དབང་བསྐུར་གྱི་ཡེ་ཤེས་དབབ་པའི་སྐབས་དང༌། གཞན་ཡང་
དད་པ་ཅན་གྱིས་གསོལ་བ་གང་བཏབ་པའི་ངོར་ཐུགས་རྗེ་རྫུ་འཕྲུལ་གློག་ལས་མྱུར་
བར་གཤེགས་ནས་བྱིན་གྱིས་བརླབ་པར་ཞལ་གྱིས་བཞེས་ཤིང་ཐུགས་ཀྱི་གཡར་
དམ་དུ་བཅས་པ་ལགས་ཏེ། ཉིད་ཀྱིས་རྡོ་རྗེའི་བཀའ་ལས། དད་གུས་མོས་
གདུང་ཅན་གྱི་སྐྱེ་འགྲོ་ལ། །སངས་རྒྱས་གཞན་ལས་བདག་ཉིད་ཐུགས་རྗེ་མྱུར། །
ཁམས་གསུམ་འཁོར་བའི་སེམས་ཅན་མ་ཟད་པར། །པདྨ་འབྱུང་གནས་ཐུགས་
ཟད་མི་འགྱུར། །
ཞེས་གསུངས་ཤིང་མ་འོངས་པ་ན་རྒྱལ་བ་བྱམས་པའི་བསྟན་པ་ཤར་ཚེ། སློབ་ 
དཔོན་ཉིད་རྒྱལ་སྲས་འགྲོ་བ་ཀུན་འདུལ་དུ་སྤྲུལ་ནས་གསང་སྔགས་རྡོ་རྗེ་ཐེག་པ་
རྒྱ་ཆེར་སྟོན་པར་གསུངས་ཤིང་། དེ་བཞིན་ཏུ་བསྐལ་པ་བཟང་པོའི་སངས་རྒྱས་
སྟོང་རྩ་གཉིས་ལའང་པདྨ་འབྱུང་གནས་རེ་རེ་བསྟན་པ་འགྲོ་བའི་དོན་མཛད་པ་ 
སོགས་སྨོས་ཀྱིས་མི་ལང་ངོ་། །གཉིས་པ་འཛམ་བུའི་གླིང་དང་། བྱེ་བྲག་རྒྱ་བོད་ 
གཉིས་སུ་སྒྱུ་འཕྲུལ་ཇི་ལྟར་ན། འཕགས་པའི་ཡུལ་གྱི་གྲུབ་པའི་དབང་ཕྱུག་ཆེན་ 
པོ༑ ནག་པོ་སྤྱོད་པ། རྗེ་ས་ར་ཧ་པ། མགོན་པོ་བིར་ཝ་པ། དཔལ་མགོན་འཕགས་ 
པ་ཀླུ་གྲུབ། རྗེ་བཙུན་ཨཱརྱ་དེ་ཝ། ཕ་དམ་པ་རྒྱ་གར། གྲུབ་ཆེན་ཨ་ཝ་དྷུ་ཏི། དོན་
214

༄༅། །ཟབ་གཏེར་ཆོས་ཀྱི་མཛོད་ཁང་།
ཡོད་རྡོ་རྗེ། རྗེ་མི་ཏྲ་ཛོ་ཀི ཊོམ་བྷི་ཧེ་རུ་ཀ དགེ་སློང་དབང་པོའི་སྡེ། དགེ་སློང་ 
སིདྡྷི་ཕ་ལ། དགེ་སློང་སོ་བྱ་དེ་ཝ། རིགས་ལྡན་པདྨ་དཀར་པོ། བལ་པོ་པདྨ་བཛྲ། 
ཇོ་བོ་ཨ་ཏི་ཤ་ལ་སོགས་པའི་སྐྱེས་མཆོག་མཁས་ཤིང་གྲུབ་པའི་གོ་ས་མཐོན་པོར་ 
བཞུགས་པ་ཐམས་ཅད་རྗེ་འདིའི་སྒྱུ་འཕྲུལ་བཀོད་པའི་རྣམ་རོལ་ཁོ་ནར་གནས་སྟེ། 
རྡོ་རྗེའི་བཀའ་ལས། རེས་འགའ་པདྨ་ནག་པོ་སྤྱོད་པར་གྲགས། །རེ་འགའ་པདྨ་ 
མགོན་པོ་བིར་ཝ་པ། །རེ་འགའ་པདྨ་ས་ར་ཧ་ཞེས་གྲགས། །རེ་འགའ་པདྨ་ཀླུ་གྲུབ་ 
མགོན་དུ་གྲགས། །རེ་འགའ་པདྨ་ཊོ་བྷི་ཧེ་རུ་ཀ །རེ་འགའ་རིགས་ལྡན་པདྨ་ 
དཀར་པོ་ཞེས། །རེ་འགའ་པདྨ་བཛྲ་ཞེས་སུ་གྲགས། །འདོད་དགུར་བསྒྱུར་བའི་ 
འཕྲུལ་མཚན་ཉི་ཤུ་སྟེ། །ཞེས་གསུངས་པ་དང་། གཞན་ཡང་རྗེ་ཉིད་གྱི་རྡོ་རྗེའི་ 
བཀའ་ལས། ཨ་ཏི་ཤ་དང་ཤཱཀྱ་ཤྲཱི་ལ་སོགས། །ང་ཡི་སྤྲུལ་པ་པཎ་ཆེན་རིམ་པར་ 
འབྱོན། །བོད་ཡུལ་ཆོས་ཀྱི་སྒྲོན་མེ་སྦྱར་བར་བྱེད། །ཅེས་དང་། 
ཨོ་རྒྱན་ང་ཉིད་དྷ་རའི་མིང་འཛིན་པ། །བིར་ཝ་བ་ཡི་ཐུགས་བཅུད་བླངས་ནས་ 
སུ༑ ༑འབྲོག་མི་ཤཱཀྱ་ཡེ་ཤེས་ཞང་སྟོན་འབར། །ཤཱཀྱ་ཞིང་སོགས་རིམ་པར་བརྒྱུད་ 
ནས་ཀྱང༌། །ལམ་འབྲས་ཆོས་ཀྱིས་སྐྱེ་འགྲོའི་སྐྱོན་རྣམས་སེལ། །ཞེས་པཎ་ཆེན་གྷ་ 
ཡ་དྷ་ར་དང་། །ཨོ་རྒྱན་ང་ཉིད་གཉལ་སྨད་ལྷ་རྗེར་སྤྲུལ། །དྭགས་སྒོམ་སྙིང་པོའི་ 
དོན་སྒོམ་ཁྱུ་ཅིག་འབྱུང་། །ཨོ་རྒྱན་ང་དང་དབྱེར་མེད་མཐོང་ཐོས་གྲོལ། །ཞེས་ 
སྒམ་པོ་བ་དང་། ཕག་མོ་གྲུ་ཡི་མཐའ་རྩ་ན། །བཛྲ་རཱ་ཛ་ང་སྤྲུལ་འབྱུང༌། །ཞེས་ 
ཕག་མོ་གྲུ་པ་དང་། ཡང་། བྱང་ཕྱོགས་འབྲི་ཞེས་བྱ་བ་ན། ང་ཉིད་དགེ་སློང་རིན་ 
ཆེན་དཔལ། །སུམ་ཁྲི་དྲུག་སྟོང་འཚོགས་པ་སྐྱོང༌། །ཞེས་འབྲི་གུང་སྐྱོབ་པ་རིན་ 
པོ་ཆེ་འཇིག་རྟེན་གསུམ་མགོན་དང་། པདྨ་འབྱུང་གནས་སྐྱེ་མེད་ཅིང་། །རླབས་
215

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཆེན་སྤྱོད་པས་འགྲོ་བ་འདུལ། །ཞེས་འགྲོ་མགོན་ཞིང་རིན་པོ་ཆེ་དང་། གནོད་ 
སྦྱིན་གང་བ་བཟང་པོ་ཞེས། །ང་ཉིད་རྒྱལ་བའི་མིང་ཅན་སྤྲུལ། །སྒྲུབ་བརྒྱུད་ 
བསྟན་པའི་སྲོག་ཤིང་འཛུགས། །ཞེས་གཙང་བ་རྒྱ་རས་དང་། ཡང་། ཀརྨ་པ་ 
དང་དཀོན་མཆོག་འབངས། །པདྨ་འབྱུང་གནས་བདག་ཉིད་ཀྱང༌། །སྣང་ཚུལ་ 
ཙམ་དུ་ཐ་དད་ཀྱང་། །དོན་ལ་དབྱེར་མེད་ངོ་བོ་གཅིག །ཞེས་ཀརྨ་པ་ཞྭ་དམར་ 
ནག་དང་། ཨོ་རྒྱན་ང་ཉིད་སྨན་པའི་གཟུགས་བཟུང་བ། །ཁྱིམ་པའི་ཚུལ་ཅན་ནཱ་ 
ཐའི་མིང་འཛིན་པས། །སེམས་ཅན་སྡུག་བསྔལ་ནད་ལས་སྐྱོབ་པར་བྱེད། །ཅེས་རྗེ་ 
གཡུ་ཐོག་ཡོན་ཏན་མགོན་པོ་དང་། ང་སྤྲུལ་བརྟུལ་ཤུགས་སྤྱོད་པ་ཐང་སྟོང་རྒྱལ། ། 
ཆུ་བོ་ཆེ་ལ་ལྕགས་ཀྱི་ཟམ་པ་འཛུགས། །ཞེས་གྲུབ་པའི་དབང་ཕྱུག་ཐང་སྟོང་ 
རྒྱལ་པོ་དང༌། དེ་ལ་སོགས་པའི་དགེ་བའི་བཤེས་གཉེན་དང་། ངོ་མཚར་བའི་ 
རིག་འཛིན་གྲུབ་པ་སོགས་སུ་སྤྲུལ་ནས་འགྲོ་བའི་དོན་མཛད་ཚུལ་བཤད་ཅི་འཚལ་ 
ཏེ༑ ཧོར་རྒྱལ་པོ་ཇ་ཆེར་མེར་སྤྲུལ་ནས་ཚེ་ཡི་རིག་འཛིན་གྲུབ་སྟེ། མཐའ་མིའི་ 
ཁ་གནོན་མཛད་དེ་ད་ལྟར་ཡང་དངོས་སུ་བཞུགས་པར་བཤད་པ་དང་། 
གླིང་གེ་སར་རྒྱལ་པོར་སྤྲུལ་ནས་མཐའ་བཞིའི་དགྲ་དཔུང་ཆམ་ལ་ཕབ་པས་མཚོན། 
གདུལ་བྱ་ཕལ་པའི་སྣང་ངོ་ལ་ཡང་དེ་ལྟ་བུའི་སྒྱུ་འཕྲུལ་མ་ངེས་པ་བསྟན་ནས་ 
འགྲོ་བ་སེམས་ཅན་གྱི་དོན་ལ་ཐུགས་རྗེས་གཟིགས་པ་རྒྱུན་མི་འཆད་པ་ཡིན་ནོ། ། 
གསུམ་པ། ལྔ་བརྒྱའི་གཙུག་རྒྱན་ལྷ་ཅིག་ཇོ་བོ་ཨ་ཏི་ཤས་བཀའ་གདམས་གླེགས་ 
བམ་རིན་པོ་ཆེར་ལུང་ཇི་ལྟར་བསྟན་ན། ལྷ་ཡི་རྒྱལ་པོ་སྐྱེ་བའི་རབས་ལས། མཁན་ 
བརྒྱུད་དུ་མ་ཟད། དགེ་སློང་བྱང་ཆུབ་སེམས་དཔའ་རྣལ་འབྱོར་གྱི་དབང་ཕྱུག་
རྡོ་རྗེའི་ཐུགས་དང་ལྡན་པ་དྲི་མ་མེད་པ་མཚོ་ལས་སྐྱེས་པའི་རྡོ་རྗེ་ནི། རྒྱ་གར་ན་
216

༄༄༅། །ཟབ་གཏེར་ཆོས་ཀྱི་མཛོད་ཁང་།
འདུལ་བ་འཛིན་པ་ཞིག་གི་སྤྲུལ་པར་གྲགས་ཏེ། དཔལ་ཧེ་རུ་ཀ་ཡི་བཞེད་པས་ 
ནི༑ ༑ཁོ་བོ་ཁོ་ན་ཡིན་པར་བྱེད། །གདུལ་བྱའི་དབང་གིས་བོད་ཡུལ་འདིར་ལན་ 
གཉིས་གསུམ་ཞིག་འོང་སྟེ། སྤྲུལ་པ་ཡང་དེ་ལྟར་འགྱེད་དོ། །དེ་ཡི་ལོ་རྒྱུས་ནི་ 
སྔགས་པ་ཕལ་ཆེ་བ་ལ་གྲགས་ཤིང་། ཁྱེད་ཅག་ལ་ཤེས་འདོད་ཀྱང་མེད་པས་ 
བསྟན་མི་འཚལ། ཞེས་དང༌། གཞན་ཡང་། ང་ཉིད་སློབ་དཔོན་པདྨར་བྱས་ཏེ་ 
བོད་ཀྱི་ལྷ་འདྲེ་བཏུལ་བས་དུས་ཀྱི་ཆོས་རྣམས་ད་ལྟའི་སྔགས་པ་རྣམས་ལ་དར་
བ་འདི་ཡིན་ཏེ། ཞེས་དང་།
གཞན་ཡང་བཀའ་གདམས་གླེགས་བམ་རིན་པོ་ཆེར་རྒྱལ་པོ་ལྷ་འབངས་ཀྱི་ 
སྐྱེས་རབས་ལས། འདི་ནས་སྐྱེ་བ་གཞན་གྱིས་མ་ཆོད་པར། ། བོད་ཁམས་མགོན་ 
མེད་ཡུལ་དུ་ཐུགས་རྗེས་འོང་། །བོད་ཀྱིས་རྒྱལ་པོ་དག་ལ་ཚད་མ་བྱེད། །མི་ 
དབང་མཛོད་ལ་བོད་ཁམས་བདེ་བར་སྐྱོངས། །ཨོ་རྒྱན་ཡུལ་དུ་ཇི་སྐད་སྨྲ་བ་ 
བཞིན། །བདག་ཀྱང་གནས་དེར་ལྷ་འདྲེ་འདུལ་དུ་འགྲོ། །ཞེས་བླ་མ་དྲི་མ་མེད་པ་ 
ཨོ་རྒྱན་དུ་སྤྲུལ་ནས་བོད་ཀྱི་ལྷ་འདྲེ་འདུལ་དུ་བྱོན་པ་དང་། སྤྲུལ་པ་གཅིག་ནི་ 
བལ་པོའི་མཐིལ་དུ་འགྲོ། ཞེས་བལ་པོ་པདྨ་བཛྲ་དང་། སྤྲུལ་པ་གཅིག་ནི་མདོ་ 
ཁམས་སྨད་དུ་འགྲོ། ཞེས་རྗེ་ཙོང་ཁ་བ་བློ་བཟང་གྲགས་པ་དང་། སྤྲུལ་པ་གཅིག་ 
ནི་རྒྱ་གར་གནས་ཆེན་འགྲིམ། ཞེས་དཔལ་མར་མེ་མཛད་ཇོ་བོ་ཨ་ཏི་ཤ་དང་ལྔ་
ཀ་ཐུགས་རྒྱུད་གཅིག་ཡིན་པར་གསུངས་གླེགས་བམ་རིན་པོ་ཆེར་བཤད་པ་ལྟ་བར་ 
བྱོས་ཤིག བཞི་པ། བོད་གངས་ཅན་གྱི་གྲུབ་པའི་མཐའ་སོ་སོའི་སྐྱེས་མཆོག་ 
བདག་ཉིད་ཆེན་པོ་དག་གི་རང་རང་ཨོ་རྒྱན་ཆེན་པོའི་རྣམ་འཕྲུལ་དུ་ཞལ་གྱིས་
བཞེས་པའི་ལུང་ཇི་ལྟར་སྙམ་ན། ཐོག་མར་གངས་རིའི་ཁྲོད་ན་བསྟན་པའི་མངའ་
217

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བདག་དཔལ་ལྡན་ས་སྐྱ་པར་གྲགས་པ་འདི་ཡང་ཨོ་རྒྱན་ཆེན་པོ་སྲིན་ཡུལ་དུ་ 
གཤེགས་པའི་ལམ་དུ་ཕ་རིའི་ས་སྐྱ་བོ་འདི་ན་འཕགས་པ་འཇམ་དབྱངས་ཀྱི་སྐྱེ་
བ་ཉི་ཤུ་རྩ་ལྔ། སྤྱན་རས་གཟིགས་དང་ཕྱག་ན་རྡོ་རྗེའི་སྤྲུལ་པའང་བདུན་བདུན་ 
གྱིས་འགྲོ་བའི་དོན་མཛད་དོ་ཞེས་དང་། ཡང་ཨོ་རྒྱན་ཆེན་པོ་ཇོ་བོ་ཨ་ཏི་ཤར་
སྤྲུལ་ནས་བོད་དུ་འབྱོན་པའི་ལམ་ཁར་ཡང་གོང་བཞིན་དང་འཇམ་དབྱངས་ 
བདུན་དང༌། ཕྱག་ན་རྡོ་རྗེའི་སྤྲུལ་པ་གཅིག་གིས་འགྲོ་བའི་དོན་མཛད་ཅེས་ 
དང༌། རི་དན་ལོག་གི་ངོས་ལ་འབྲོང་གཉིས་འདུག་པ་དེ་དུས་མ་ཧཱ་ཀཱ་ལ་གཉིས་
ཀྱིས་བསྟན་པ་བསྲུང་བར་ལུང་བསྟན་པ་དང་།
ཁྱད་པར་ཨོ་རྒྱན་ཆེན་པོའི་དངོས་སློབ་མཁན་པོ་ཀླུའི་དབང་པོའི་གདུང་རབས་
ལས་རིམ་པར་བྱོན་པའི་དཀར་པོ་རྣམ་གསུམ་དང་། དམར་པོ་རྣམ་གཉིས་ཏེ་རྗེ་ 
བཙུན་གོང་མ་ལྔ་ལས། ས་ཆེན་ཀུན་དགའ་སྙིང་པོ་ལ་འབྲས་མོ་གཤོང་དུ་གུ་རུ་ 
མཚན་བརྒྱད་ཀྱི་ཞལ་གཟིགས་པའི་དུས། ཧྲཱིཿ༔ ཨོ་རྒྱན་ཡུལ་དུ་སྐུ་འཁྲུངས་ཤིང་། ། 
སློབ་དཔོན་པདྨ་བཛྲ་ཉིད། །མཐིང་ནག་རྡོར་དྲིལ་འཛིན་མཛད་པའི། །པད་ 
འབྱུང་ཡབ་ཡུམ་ཞལ་དུ་མཆོད། །ཅེས་སོགས་མཚན་བརྒྱད་སོ་སོའི་སྐུ་མདོག་ 
ཕྱག་མཚན་དང་མཐུན་པའི་ཕུད་མཆོད་མཛད་པ་དང་། ཁ་ཅིག་འདི་འཇམ་ 
དབྱངས་ཀུན་དགའ་བསོད་ནམས་ཀྱིས་མཛད་ཀྱང་ཟེར། དེ་རྗེས་འཇམ་དབྱངས་ 
གྲགས་པ་རྒྱལ་མཚན་ནི། རྗེ་སྔགས་འཆང་ཀུན་དགའ་བསོད་ནམས་ཀྱིས། ཨོ་ཌི་ 
ཡ་ནར་པདྨ་འབྱུང་གནས། །ཚ་བའི་རོང་དུ་བཻ་རོ་ཙ་ན། །གཟིམ་སྐྱིལ་དཀར་པོ་ 
གྲགས་པ་རྒྱལ་མཚན། །སྙིགས་དུས་སྔགས་འཆང་ཆེན་པོར་གྱུར་ལ། །གསོལ་བ་ 
འདེབས་སོ་བྱིན་གྱིས་རློབས་ཤིག །ཅེས་རྗེ་བཙུན་དམ་པ་བཞི་པོ་དེ་དབྱེར་མེད་
218

༄༅། །ཟབ་གཏེར་ཆོས་ཀྱི་མཛོད་ཁང་།
པར་གསུངས་པ་དཔལ་ལྡན་ས་སྐྱ་པའི་ཆོས་སྤྱོད་མུ་ཐི་ལས་ཕྲེང་པར་བཤད། 
ཡང༌། འཇམ་དབྱངས་ས་སྐྱ་པཎྚི་ཏས་བསམ་ཡས་སུ་རྩེའི་སྒོ་ཁང་དུ། སྡོམ་ 
བརྩོན་དམ་པ་དཔལ་ལྡན་ཞི་བ་འཚོ། །བརྟུལ་ཞུགས་གྲུབ་པ་པདྨ་འབྱུང་གནས་ 
དཔལ། །བློ་གསལ་དབང་པོ་པདྨའི་ངང་ཚུལ་ཅན། །སྙིགས་མའི་དུས་ཀྱི་རྒྱལ་བ་ 
གཉིས་པ་ཡིན། །ཞེས་དང༌། འཇམ་དབྱངས་ཀུན་དགའ་བསོད་ནམས་ཀྱིས། 
དབེན་གནས་བྱས་གྱུར་དཔལ་རི་པདྨ་འོད། །ས་ལོ་འཇམ་པའི་རྡོ་རྗེ་པད་འབྱུང་ 
དངོས། །ཆུ་རྣམས་ཆུ་མིག་བྱང་ཆུབ་བདུད་རྩིའི་ཆུ། །ཟ་ཉལ་འཆག་གི་རྣལ་ 
འབྱོར་ཨ་རེ་སྐྱིད། །ཅེས་དང༌། རྗེ་འཇམ་དབྱངས་བསོད་ནམས་དབང་པོས། 
དྲིས་ལན་བསྟན་པ་རྒྱས་བྱེད་དུ། པདྨས་རྗེས་བཟུང་རི་ཁྲོད་པ། །བྱས་འགྱུར་སྒྲུབ་ 
ཆེན་ཞེས་བྱས་བྲིས། །ཞེས་དང༌། རྗེ་དེ་ལ་པཎ་ཆེན་བློ་བཟང་ཆོས་ཀྱི་རྒྱལ་ 
མཚན་གྱིས། སྐུ་ཉིད་ཀྱི་ཐུགས་དམ་རྩ་བ་གང་ལགས་དྲིས་པས། ང་ནི་སློབ་ 
དཔོན་པདྨ་རང་མཁྱེན་ནོ་སྙམ་པ་ལས་ཉམས་ལེན་གཞན་བྱ་རྒྱུ་མེད་གསུངས། དེ་ 
ལ་སོགས་སྨོས་ཀྱིས་མི་ལང་པར་དེ་ཙམ་གྱིས་གོ་ནུས་སོ། །
༈ གྲུབ་པའི་མཐའ་ཆེན་པོ་དྭགས་པོ་བཀའ་བརྒྱུད་རིན་པོ་ཆེའི་སྲོལ་འཛིན་ 
པར། རྗེ་དྭགས་པོ། ཕག་མོ་གྲུ་པ། གཙང་པ་རྒྱ་རས། ཞིང་རིན་པོ་ཆེ་ལ་སོགས་པ་ 
ཨོ་རྒྱན་ཆེན་པོའི་རྣམ་སྤྲུལ་དུ་གོང་དུ་བསྟན་པ་ལྟར་ལ། སྒྲུབ་བརྒྱུད་ཀརྨ་ཀཾ་ཚང་ 
གི་བསྟན་འཛིན་ན་རིམ་གྱི་ཐོག་མ། རྗེ་དུས་གསུམ་མཁྱེན་པ་ལ་དུར་ཁྲོད་ཆེན་
པོ་བསིལ་བ་ཚལ་དུ་ཨོ་རྒྱན་ཆེན་པོའི་ཞལ་དངོས་སུ་བསྟན་ནས། མཁའ་འགྲོ་ 
སྙིང་ཐིག་གི་གདམས་པ་ཉེ་བརྒྱུད་དུ་བསྩལ་པ་དང་། ན་རིམ་གཉིས་པ་གྲུབ་ 
པའི་དབང་ཕྱུག་ཆེན་པོ་ཀརྨ་པཀྵིའི་རྡོ་རྗེའི་མགུར་དུ། དཔལ་ཧས་པོ་རི་ཡི་རྩེ་
219

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ན༑ ༑སྣང་སྲིད་ཟིལ་གནོན་གྱི་སྔགས་པ་ཞིག །རྡོ་རྗེ་གར་གྱི་གསང་སྤྱོད་དང་། ། 
ཡེ་ཤེས་ཆོ་འཕྲུལ་ཟད་པ་མེད། །དུས་དེ་རུ་སྐལ་བཟང་ལྟད་མོ་ཆེ། །བྱང་མི་མེད་ 
ཀྱི་རི་འོར་སྐྱ་མོ་ན། ། གནས་མཚུར་ཕུ་ཞེས་སྒྱུ་མའི་གྲོང་ཁྱེར་དུ། །རང་མཁོས་ 
མེད་ཀྱི་བྱ་བྲལ་རྒྱ་བོ་ང་། །ཞེས་དང་། ང་ལན་རེ་པདྨ་འབྱུང་གནས་ཡིན། །ལན་ 
རེ་དཔལ་ཆེན་ས་ར་ཧ། །ལན་རེ་ནག་པོ་སྤྱོད་པར་གྲགས། །ཞེས་རང་ཉིད་ཨོ་ 
རྒྱན་ཆེན་པོ་དང་དབྱེར་མེད་པར་གསུངས།
གསུམ་པ་རྗེ་རང་བྱུང་རྡོ་རྗེས་རྫོགས་པ་ཆེན་པོ་མཁའ་འགྲོ་སྙིང་ཐིག་གི་གདམས་ 
པ༑ ཤོ་ཡི་རྒྱལ་སྲས་ལེགས་ལྡན་ལ་སོགས་ལ་རྫོགས་པར་གསན་ཞིང་། ད་དུང་ཨོ་ 
རྒྱན་ཆེན་པོ་ལས་བརྒྱུད་པ་གཅིག་འདོད་པ་ལ།ཞལ་དངོས་སུ་བསྟན་ནས་
གདམས་པ་ལྷག་ཆད་མེད་པར་བསྩལ་ཞིང་རང་གི་ཐུགས་སྲས་དབུ་ཆེན་རྣམས་ 
ལ༑ ཆོས་འདི་ནུབ་ཏུ་ཕངས་པས་ཕྱིའི་རྒྱ་མཚོ་ཆེན་པོའི་སར་ཁྱབ་པར་གྱིས་
གསུངས་ནས་བསྟན་པ་འཕེལ་བར་བཤད་དེ། ས་ལ་གནས་པའི་བྱང་སེམས་ཀྱིས། ། 
རྒྱ་མཚོའི་བར་དུ་སྤེལ་བར་བཤད། ། ཅེས་བབ་ལུགས་ཆེན་མོར་ལུང་བསྟན་པ་ 
མངོན་དུ་གྱུར་པ་ཡིན་ཞེས་དཔའ་བོ་གཙུག་ལག་པས་བཤད། རྗེ་རྒོད་ཚང་པ་ཛ་ 
ལནྡྷ་རར་བྱོན་དུས་རྫོགས་པ་ཆེན་པོ་མཁའ་འགྲོ་སྙིང་ཐིག་ཨོ་རྒྱན་ལས་དངོས་ 
སུ་གསན་པར་བཤད། ཞང་གཡུ་བྲག་པས་མཆིམས་ཕུ་བཀའ་རྒྱ་མ་ཞེས་སློབ་ 
དཔོན་ལས་གསན་པར་བཤད། ༈ ན་རིམ་བརྒྱད་པ་རྗེ་མི་བསྐྱོད་རྡོ་རྗེས། གུ་ 
རུ་མཚན་བརྒྱད། ཞིང་སྐུ་བརྒྱད། ཀརྨ་རབ་བརྒྱད་དབྱེར་མེད་དུ་གཟིགས་ནས་ 
དེ་ཡི་སྒྲུབ་ཐབས་མཛད། ཇོ་ནང་ཀུན་མཁྱེན་གྱིས་སྐུ་འབུམ་གྱི་སྲོག་ཤིང་ཨོ་རྒྱན་ 
གྱིས་བཙུགས་པར་གཟིགས་ནས་ཐུགས་དམ་ལྷ་ཁང་བརྒྱ་རྩ་བརྒྱད་གཅིག་ཨོ་རྒྱན་
220

༄༅། །ཟབ་གཏེར་ཆོས་ཀྱི་མཛོད་ཁང་།
ལྷ་ཁང་དུ་མཛད་པ་དང་།དབོན་སྟོད་སྐྱེར་སྒང་པ་ཆེན་པོས་རྨི་ལམ་བཟུང་
ནས་ཨོ་རྒྱན་དུ་བྱོན་ནས་སློབ་དཔོན་ཆེན་པོ་པདྨ་ལས་རྟ་མགྲིན་གསང་སྒྲུབ་ཞུས་ 
ཚེ༑ རྟ་མགྲིན་གྱི་སྐུར་བཞེངས་ནས་ལན་གསུམ་གསུངས་ཤིང༌། རྟ་མགྲིན་གྱི་
སྒྲུབ་ཐབས་བརྒྱ་རྩ་བརྒྱད་ཀྱི་ནང་ནས་མཆོག་ཏུ་གྱུར་པ་འདི། ངས་བོད་དུ་ལྷ་
སྲིན་འདུལ་དུ་འོང་དུས་སྙེ་མོར་སྦས་པ་ད་ལྟ་སྔགས་པ་ཞིག་གིས་ཐོན་ནས་ཡོད་
པས་ཞུས་ཤིག་གསུངས་པས་སྙེ་མོའི་སྔགས་འཆང་སངས་རྒྱས་དབང་ཆེན་བཟང་
པོ་ལ་ཞུས། སླར་རྨི་ལམ་བཟུང་ནས་ཨོ་རྒྱན་ཆེན་པོའི་དྲུང་དུ་ཞུས་དག་བྱས་
པས་ད་དུང་འཁོར་ལོ་ལ་ཕྱིན་པར་འདུག་པས་ཞུས་ཤིག་གསུངས་ནས། སླར་འབུལ་
བ་དང་བཅས་ནས་ཞུས་པར་བཤད། ཡང་ཀརྨ་པ་མི་བསྐྱོད་རྡོ་རྗེའི་མནལ་ལམ་
དག་པའི་སྣང་བར། དགེ་སློང་ཞི་དུལ་ཅན་ཆོས་གོས་ངུར་སྨྲིག་གསོལ་བ། ཕྱག་
ན་མཁར་གསིལ་བསྣམས་པ་ཞིག་དང་མདོ་རྒྱུད་ཀྱི་གནད་གསང་གསུང་གླེང་མང་
དུ་བྱས་པས་ངེས་པ་གཏིང་ནས་སྐྱེས་ཏེ་ཕྱག་བྱ་བར་བརྩམས་པ་ན། དེ་ནམ་
མཁར་འཕགས་ནས་གཤེགས་གྲབས་མཛད་པ་ན། གསོལ་བ་འདེབས་པ་ལ་མཚན་
ཡང་མ་དྲིས་ཐུགས་ལ་ཤར་བ་དང་། དགེ་སློང་དེས་ང་ནི་སངས་རྒྱས་འོད་སྲུང་
གི་དུས་ཀྱི་པདྨ་འབྱུང་གནས་ཡིན་ནོ་ཞེས་གསུངས། འོ་ན་སངས་རྒྱས་སྟོང་པོ་རེ་ 
རེ་བཞིན་པདྨ་འབྱུང་གནས་ཀྱང་དེ་སྙེད་ཡོད་དམ་སྙམ་ན། རིགས་ཀྱི་བུ་དེ་དེ་ 
བཞིན་ནོ། །ཞེས་གསུངས་པར་བཤད་དོ། །
བསྟན་པ་ཕྱི་དར་གྱི་གྲུབ་པའི་མཐའ་ཆེན་པོ་རི་བོ་དགའ་ལྡན་པ་ཞེས་ཕྱོགས་ 
ལས་རྣམ་པར་རྒྱལ་བ་གང་གི་བསྟན་འཛིན་ཡོངས་ཀྱི་གཙུག་རྒྱན་ཐམས་ཅད་
མཁྱེན་པ་དགེ་འདུན་རྒྱ་མཚོས། རིག་འཛིན་གྲུབ་པའི་དབང་ཕྱུག་པདྨ་འབྱུང་། །
221

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལྔ་བརྒྱའི་གཙུག་རྒྱན་དཔལ་ལྡན་མར་མེ་མཛད། །རྡོ་རྗེ་འཆང་དབང་བློ་བཟང་ 
གྲགས་པའི་དཔལ། །སྣ་ཚོགས་སྤྲུལ་པའི་གར་མཛད་དེ་ལ་འདུད། །ཅེས་ཨོ་རྒྱན་ 
ཆེན་པོ་དང་། ཇོ་བོ་ཨ་ཏི་ཤ་དང་། འཇམ་དབྱངས་བློ་བཟང་གྲགས་པ་ཐུགས་ 
རྒྱུད་གཅིག་པར། གོང་དུ་བཀའ་གདམས་གླེགས་བམ་རིན་པོ་ཆེའི་ལུང་ལྟར་འདི་ 
ཡང་བཞེད་དོ། །གཞན་ཡང་ཐམས་ཅད་མཁྱེན་པ་འཇིག་རྟེན་དབང་ཕྱུག་ན་
རིམ་གཉིས་པ་དགེ་འདུན་རྒྱ་མཚོའི་ཐུགས་དམ་ཡང༌། མངའ་བདག་ཉང་གི་གུ་ 
རུ་ཞི་བ། རྟ་མགྲིན་གསང་སྒྲུབ། གུ་རུ་དྲག་པོ་ནཱ་ག་རཀྴ་སོགས་ཆགས་མེད་ 
ཐུགས་ཀྱི་གཡར་དམ་དུ་མཛད། འཇིག་རྟེན་དབང་ཕྱུག་ན་རིམ་གསུམ་པ། རྗེ་ 
བསོད་ནམས་རྒྱ་མཚོའི་དག་པའི་སྣང་བར། པདྨ་འོད་ཀྱི་གཞལ་ཡས་ཁང་དུ་ 
ཕེབས་པར། ཨོ་རྒྱན་ཆེན་པོ། འཇམ་མགོན་ས་པཎྚི་ཏ། རྗེ་ཙོང་ཁ་བ་གསུམ་གཙོ་ 
འཁོར་དུ་བཞུགས་པར་དབང་དང་གདམས་པ་ཐོབ་པར་བཻཌཱུར་སེར་པོ་ལས་བཤད། 
གཞན་ཡང་རྗེ་ཙོང་ཁ་བའི་རིགས་བདག་མཚུངས་མེད་ལྷོ་བྲག་གྲུབ་ཆེན་ལས་
ཀྱི་རྡོ་རྗེ་ཡིན་ཞིང་། རྗེ་དེ་ཡི་སྐུ་སྐྱེ་བ་སྔོན་མ་སྲིན་ཡུལ་དུ་འཁྲུངས་ཤིང་ཟངས་
མདོག་དཔལ་གྱི་རི་བོའི་གནས་ཚུལ་དང་། ཨོ་རྒྱན་ཆེན་པོའི་ལས་བཞི་གང་འདུལ་
གྱི་ཆོ་འཕྲུལ་དུ་མས་རྨུ་རྒོད་སྲིན་པོ་རྣམས་དམ་ལ་བཏགས་ཚུལ་སོགས་ནང་གི་ 
རྣམ་ཐར་ཞིབ་མོར་བཀོད་ནས་ཡོད་ཅེས་འོལ་ཁ་རྗེ་དྲུང་རིན་པོ་ཆེའི་འཇམ་
དབྱངས་བཞད་པའི་རྡོ་རྗེས་གསུངས།
དེར་མ་ཟད་འོལ་ཁ་རྗེ་དྲུང་རིན་པོ་ཆེས་འདི་སྐད་ཀྱང་གསུངས་ཏེ། རྙིང་མ་
བྱ་བ་འདི་ཚད་མ་ཞིག་མིན་ན། སློབ་དཔོན་ཆེན་པོ་པདྨ་ཡང་ཚད་ཐུབ་ཏུ་ཁས་ 
ལེན་མི་ནུས་ལ། དེ་ལྟར་ཡིན་ན། ཇོ་བོ་ཆེན་པོ་དཔལ་ལྡན་ཨ་ཏི་ཤ བུ་སྟོན་
222

༄༅། །ཟབ་གཏེར་ཆོས་ཀྱི་མཛོད་ཁང་།
ཐམས་ཅད་མཁྱེན་པ་རིན་ཆེན་གྲུབ། འཇམ་དབྱངས་ས་པཎྚི་ཏ། ཐམས་ཅད་ 
མཁྱེན་པ་གོང་ས་ལྔ་པ་ཆེན་པོ། པཎ་ཆེན་ཐམས་ཅད་མཁྱེན་པ་སྐུ་སྔ་ཕྱི། འཇམ་ 
མགོན་ཐམས་ཅད་མཁྱེན་པ་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་རང་ལུགས་འཛིན་
པ་ལ་འགྲན་གྱི་ཟླ་དང་བྲལ་བ། རང་ཅག་དགེ་ལྡན་པ་རྣམས་ཀྱི་གཙུག་གི་ནོར་
བུ༑ འཕྱར་བའི་དར། འབུད་པའི་དུང་དེ་དག་ཐམས་ཅད་ཀྱིས་སློབ་དཔོན་པདྨ་
ཚད་ཐུབ་ཏུ་ལན་ཅིག་མ་ཡིན་པར་ཡང་ཡང་བསྔགས་པས་དེ་ཐམས་ཅད་དབུ་
འཁོར་བ་ནི་མིན་ལས་ཆེ། ཁྱད་པར་རྗེ་ཙོང་ཁ་བའི་ཐུགས་སྲས་དོན་གྱི་ཐམས་
ཅད་མཁྱེན་པ་མཁས་གྲུབ་དགེ་ལེགས་དཔལ་བཟང་པོས་རྙིང་མའི་གསལ་བྱེད་
གཞན་ཕན་ནོར་བུའི་ཕྲེང་བར། ཨོ་རྒྱན་ཚད་མར་འཛིན་པ་ལྟ་ཞོག རྙིང་མའི་
གྲུབ་མཐའ་འཛིན་པ་ཐམས་ཅད་ལ་བསྔགས་པ་གཞུང་དེར་ལྟོས་ཤིག
འཇིག་རྟེན་དབང་ཕྱུག་ན་རིམ་ལྔ་བ། ཐམས་ཅད་མཁྱེན་གཟིགས་ཆེན་པོ་ངག་
དབང་བློ་བཟང་རྒྱ་མཚོ་འཇིགས་མེད་གོ་ཆ་ཐུབ་བསྟན་ལང་ཚོའི་སྡེ་རིན་པོ་ཆེ་
དེ་ཉིད་མ་དག་སྲིད་པའི་སྣང་བ་དབྱིངས་སུ་ནུབ་ཅིང༌། སྣང་སྲིད་དག་པ་རབ་
འབྱམས་ཡེ་ཤེས་གྱི་འཁོར་ལོར་ཤར་བའི་རྩ་བ་གསུམ་དང་དབྱེར་མེད་པ་དང་།
ཁྱད་པར་ཨོ་རྒྱན་དུས་གསུམ་མཁྱེན་པ་དང་འདུ་འབྲལ་མེད་པས། བསླབ་བྱ་ཕྲ་
མོ་ཚུན་ཚད་ཉམས་དངོས་རྨི་ལམ་དུ་བླང་དོར་སྒྲིབ་མེད་དུ་སྟོན་པའི་ཚུལ་ནི།
དག་སྣང་རྒྱ་ཅན་སོགས་ལས་ཤེས་པར་བྱའོ། །དེ་དག་ནི་སྐལ་བཟང་དད་པའི་བློ་
ཡི་སྒོ་འབྱེད་པའི་ཚུལ་ཕྱིར་དུ་མདོ་ཙམ་བཤད་ལ། གཞན་དུ་ནི་གསང་བ་གསུམ་
གྱི་སྒྱུ་འཕྲུལ་བཀོད་པའི་རང་བཞིན་བསྐལ་པ་ཆེན་པོ་དུ་མར་བརྗོད་ཀྱང་ཟད་
པའི་མཐའ་ལ་ཐུག་པ་མ་ཡིན་ནོ། །དེ་དག་གོང་དུ་བཤད་པའི་དུས་ལའང་མ་
223

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བསྒྲིབས་པའི་ཡེ་ཤེས་སྤྱན་ཅན་དག་གིས་ལུང་བསྟན་པའི་དུས་དེ་ཉིད། མ་འོངས་ 
ལྔ་བརྒྱའི་ཐ་མར་རྗེས་འཇུག་དད་པས་གསོལ་བ་འདེབས་པའི་དུས་ལ་དཔག་ན་ 
སྔོན་གྱི་བསྐལ་པའི་དང་པོ་ལྟ་བུར་འགྱུར་ཕྱིར་དེ་སྐད་གསུངས་པ་ཡིན་ནོ།
བསྟན་རྩིས་པ་རྣམས་ཀྱི་འདས་ལོའི་རིགས་པས་ཀྱང་དཔག་པར་ནུས་སོ། །དུས་ 
གསུམ་གྱི་བསྐལ་པའི་ཐ་སྙད་གདགས་པ་ཡང་དྲང་དོན་བློས་བྱས་ཙམ་དུ་ཟད་
ཀྱི༑ ངེས་པའི་དོན་དུ་དུས་གསུམ་མཁྱེན་པ་འདི་ལྟ་བུའི་རྡོ་རྗེ་གསང་བ་གསུམ་
གྱི་སྒྱུ་འཕྲུལ་བཀོད་པའི་རང་བཞིན་ནི་བསམ་གྱིས་མི་ཁྱབ་པའི་ཡུལ་ཁོ་ན་སྟེ།
སྐད་ཅིག་རེ་རེ་བསྐལ་པར་བསྒྱུར་ཞིང་། བསྐལ་པ་ཆེན་པོ་སྐད་ཅིག་གཅིག་གི་
སྣང་བར་བསྒྱུར་བའི་ཆོ་འཕྲུལ་ནི་བསམ་པའི་ཡུལ་མ་ཡིན་ཏེ། བདག་ཅག་བྱིས་
པའི་བློས་ལོ་ཟླ་ཞག་དུས་བགྲངས་ནས་མཛུབ་མོ་ལོང་རྩིས་ཀྱིས་མུན་ནག་མདའ་
འཕེན་ལྟར། མངོན་སུམ་རྗེས་དཔག་སོགས་འཁྲུལ་རྟོག་མང་པོས་དཔྱད་ནས་སྔ་
ཕྱི་དང་གོ་རིམ་སོགས་དེ་དང་འདི་ལ་འགྲིག་ཅེས་ཐ་སྙད་ཚིག་གིས་སྦོས་པའི་
བླ་རྡོལ་འབོད་དགོས་པ་མ་ཡིན་ཏེ།
ཐམས་ཅད་མཁྱེན་པ་འབྲུག་པ་པདྨ་དཀར་པོས། དེ་ནི་དུས་རེ་རེ་ལའང་རྫུ་ 
འཕྲུལ་གྱི་བཀོད་པ་བསམ་གྱིས་མི་ཁྱབ་པ་འགྱེད་ནུས་པའི་རྫུ་འཕྲུལ་ཅན་ཡིན་ 
པས། དེ་དག་ལ་སྔ་ཕྱིའི་གོ་རིམ་སོགས་དཔྱད་དགོས་པ་མ་ཡིན་ཞིང་། བསྟན་ 
རྩིས་སུ་སྒྲུབ་པར་དཀའོ། །ཞེས་གསུངས་པ་ལ། རྒྱལ་དབང་ཐམས་ཅད་མཁྱེན་པ་ 
ལྔ་པ་ཆེན་པོས། མཁས་པའི་གསུང་ཡང་དག་པ་ཡིན་ནོ་ཞེས་བསྔགས་བརྗོད་ཡི་ 
རང་མཛད། དེ་ཡང་རྗེ་དཔའ་བོས། འཇིག་རྟེན་གདུལ་བྱ་ཁམས་དང་དབང་པོ་ 
དང་། །བག་ཉལ་ཐ་དད་མོས་པ་སྣ་ཚོགས་པར། །ཡེ་ཤེས་སྒྱུ་འཕྲུལ་བྱིན་གྱིས་
224

༄༅། །ཟབ་གཏེར་ཆོས་ཀྱི་མཛོད་ཁང་།
བརླབས་པའི་མཐུས། །གང་འདུལ་སྐུ་དང་དུས་དང་འཁོར་དང་ཞིང་། །མཛད་ 
པ་དམ་ཆོས་མཐའ་ཡས་ཅིག་ཆར་སྣང་། །ཀུན་ཀྱང་ཡེ་ཤེས་སྒྱུ་མའི་སྣང་བར་ 
ཟད། །བདེན་རྫུན་མེད་དོ་ཆོས་དབྱིངས་གཅིག་གི་ངང་། །དམ་ཆོས་པདྨ་དཀར་ 
པོ་གསུངས་པའི་རིང༌། །དུས་བྱིན་བརླབས་པའི་ཕྱི་དྲོ་གཅིག་གོ་སྙམ། །དེ་ན་ 
སངས་རྒྱས་འདུས་པ་ཐམས་ཅད་ནི། །ལྗགས་ཀྱིས་ཆོ་འཕྲུལ་མཛད་རིང་དེ་སྙེད་ 
འདས། །དུས་བྱིན་བརླབས་པའི་ཡུད་ཙམ་གཅིག་གོ་སྙམ། །འདི་འདྲ་དཔག་ 
ཡས་གསུངས་པ་རྣམས་ལྟོས་ལ། །སངས་རྒྱས་བྱིས་པའི་ཆོས་སུ་མ་སྡུད་ཅིག ། 
ཞེས་དང༌། འདི་འདྲའི་ཆོས་ཉིད་ཟབ་མོ་ལ་སྐྲག་པ། །ཐེག་ཆེན་ཐེག་དམན་མདོ་ 
སྔགས་འདི་ཐམས་ཅད། །ཇི་ལྟར་འཁྲུལ་ལྡན་སྐྱེ་བོའི་ངག་བཞིན་ཏུ། །གཅིག་ 
རྗེས་གཅིག་མཐུད་ཁོ་ནར་མ་འཁྲུལ་ཞིག །ཚད་གཟུང་མེད་པའི་ཡུལ་གྱིས་ཚད་ 
འཛིན་ན། །མཁས་པར་རློམ་ཡང་བྱིས་ལས་བྱིས་པར་གོ །ཇི་ལྟར་འགྲོ་བ་དུས་ 
གཅིག་གཉིད་ལོག་ན། །སོ་སོའི་ཁམས་དང་རྐྱེན་དང་བག་ཉལ་ལས། །རྨི་ལམ་ 
སྣང་བ་ཐ་དད་འབྱུང་མོད་ཀྱང་། །ཀུན་ལ་བདེན་རྫུན་ཐོག་མཐའ་ཡོད་མ་ཡིན། ། 
ཞེས་གསུངས་པ་ལྟར་ཤེས་པར་བྱའོ། །ཞེས་འཁྲུལ་མེད་རྡོ་རྗེ་བཀའ་ཡིས་མདོར་
བསྟན་པའི་ཚིག་རྐང་དང་པོའི་དགོངས་པ་འགྲེལ་ཚུལ་མཐའ་དཔྱོད་དང་བཅས་ 
འགྲེལ་བཤད་ཀྱི་གཏན་ལ་ཕབ་པ་བཤད་ཟིན་ནོ། །
སྤྱི་དོན་གཉིས་པ་རྡོ་རྗེའི་སྐུ་གང་ཏུ་བལྟམས་པའི་ཡུལ་སྤྱིར་བསྟན་པ་ནི། 
རྡོ་རྗེ་བཀའ་ཡི་ཚིག་རྐང་གཉིས་པ། ཨོ་རྒྱན་ཡུལ་གྱི་ནུབ་བྱང་མཚམས༔ ཞེས་ 
འབྱུང་བ་ནི། སྤྱིར་འཛམ་བུའི་གླིང་འདིར་བྱེ་བྲག་གི་ཡུལ་ཆེན་ཉི་ཤུ་རྩ་བཞིའི་ 
དབང་དུ་བྱས་པའི་ལྷ་དང་དྲི་ཟས་བདག་ཏུ་བཟུང་བའི་ཡུལ་བརྒྱད་ལ་མཁའ་
225

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྤྱོད་ཅེས་གྲགས་ལ། དེ་དག་གི་ནང་ནས་ཀྱང་ཁྱད་པར་དུ་འཕགས་པའི་ཡུལ་གྱི་
གཙོ་བོ་ཨཽ་ཌི་ཡ་ན་སྟེ་ཟུར་ཆགས་པའི་ཨོ་རྒྱན་ཡུལ་དུ་འབོད་པ་ལས། ལྷོ་འཛམ་ 
བུའི་གླིང་གི་དབུས་ཀྱི་ལྟེ་བ་རྒྱ་གར་རྡོ་རྗེ་གདན་རྩིས་པའི་རྒྱ་གར་འཕགས་པའི་ 
ཡུལ་ཉིད་ནའང་ཡུལ་གླིང་ཆེན་པོ་དགུ་ཡོད་པར་གསུངས་ཏེ། ཤར་གྱི་ཕྱོགས་ན་
བྷང་ག་ལ། ལྷོ་ན་བཻ་དར་བྷ། ནུབ་ན་ཨོ་རྒྱན་མཁའ་འགྲོའི་གླིང་། བྱང་ན་ཁ་ཆེའི་ 
གླིང་། ཤར་ལྷོ་ཟ་ཧོར་གླིང་། ལྷོ་ནུབ་ཁང་བུའི་གླིང་། ནུབ་བྱང་ཟངས་གླིང་། བྱང་ 
ཤར་ཀ་མ་རུ་པ་སྟེ་དགུ་ལས།
ཁྱད་པར་དུ་འཕགས་པ་བྱིན་གྱིས་རླབས་ཀྱི་འབྱུང་གནས་ཨོ་རྒྱན་མཁའ་འགྲོའི་ 
གླིང་དུ་གྲགས་པ་སྟེ། བདག་ཅག་གི་སྟོན་པ་ཕན་པར་བཞེད་པའི་ཉི་མ་རིན་པོ་ 
ཆེ་ཞལ་བཞུགས་པའི་དུས། ཆོས་ཀྱི་རྒྱལ་པོ་ཨིནྡྲ་བྷུ་ཏིས་སངས་རྒྱས་ཉན་ཐོས་
རྣམས་རྫུ་འཕྲུལ་གྱི་ནམ་མཁའ་ལ་འགྲོ་འོང་བྱེད་པ་གཟིགས་ཏེ། ཐག་རིང་བའི་
ཆ་མ་འབྱེད་ནས། བློན་པོའི་ཚོགས་ལ་བྱ་དམར་པོའི་ཁྱུ་འདི་དག་གང་ལགས་ 
དྲིས་པ་ན། དེ་རྣམས་ཀྱིས་འདི་དག་བྱ་མ་ལགས། སངས་རྒྱས་ཀྱི་འཁོར་ཉན་ 
ཐོས་རྫུ་འཕྲུལ་དང་ལྡན་པ་དག་གཤེགས་པ་ལགས་སོ་བྱས་པས་སངས་རྒྱས་ཀྱི་ 
མཚན་སྔོན་མ་ཐོས་པ་དེ་ཡིས་ཐོས་པས་དད་པའི་བ་སྤུ་གཟེངས་ནས་གསོལ་བ་ 
བཏབ་པས། སངས་རྒྱས་འཁོར་དང་བཅས་པ་སྐད་ཅིག་གིས་རྫུ་འཕྲུལ་ལམ་ལ་ 
གཤེགས་ནས་གདན་ལ་འཁོད་པ་དང་། འཚང་རྒྱ་བའི་ཐབས་ཞུས་པས། སངས་ 
རྒྱས་ཀྱིས་རབ་ཏུ་བྱུང་ལ་བསླབ་པ་གསུམ་རྒྱུད་ལ་བརྟེན་ཅིག་གསུངས་པས། རྒྱལ་ 
པོས། རྩྭ་དང་ཆུ་ཡིས་འཚོ་བ་དག །འབད་མེད་རྙེད་པར་ལྟ་བ་ཡི། །འཛམ་བུའི་ 
ཚལ་ནི་ཉམས་དགའ་བར། །ཝ་སྐྱེས་ལྟ་བུར་འགྱུར་ཡང་སླ། །འདོད་ཡོན་སྤངས་
226

༄༅། །ཟབ་གཏེར་ཆོས་ཀྱི་མཛོང ་ཁང་
པའི་ཐར་པ་ནི། །ནམ་ཡང་མི་འདོད་གོའུ་ཏམ། །ཞེས་ཞུས་པས། གང་ཟག་ཐེག་ 
པ་མཆོག་གི་སྐལ་བ་ཅན་དུ་གཟིགས་ནས། སྐད་ཅིག་དེ་ཉིད་ལ་ཉན་ཐོས་ཀྱི་ 
ཚོགས་ཐམས་ཅད་མི་སྣང་བར་གྱུར་ཅིང་། ནམ་མཁའ་ལས་སྒྲ་གྲགས་པར། འདི་ 
ན་གང་ཟག་བརྒྱད་མེད་ཅིང་། །ཉན་ཐོས་རང་རྒྱལ་འགའ་ཡང་མེད། །བྱང་ཆུབ་ 
སེམས་དཔའ་རྫུ་འཕྲུལ་ཆེ། །དེ་དག་དེ་ཡི་གཟུགས་སུ་སྤྲུལ། །ཞེས་གྲགས་ཤིང་།
དེར་ཡེ་ཤེས་ཀྱི་དཀྱིལ་འཁོར་སྤྲུལ་ནས་དབང་བསྐུར་བའི་དེ་ཉིད་དུ་སྤྲུལ་ནས་
ཟུང་འཇུག་སྐུ་གྲུབ་སྟེ། དེ་ལ་སྟོན་པས་རྒྱུད་ཐམས་ཅད་གཏད་དེ་ཉམས་སུ་
བླངས་པས་འཁོར་ཚོམ་བུ་འབུམ་དང་བཅས་པ་སོགས་ཡུལ་དེའི་སྲོག་ཆགས་ཕྲ་
མོ་ཡན་ཆད་མཆོག་གི་དངོས་གྲུབ་བརྙེས་ནས་འཇའ་ལུས་སུ་སོང་།
ཡུལ་དེ་སྟོང་པ་མཚོར་གྱུར་པ་ཀླུ་ཡིས་གང་བ་གསང་བདག་གིས་སྨིན་པར་མཛད་
པས་དེ་དག་རིམ་གྱིས་མིར་གྱུར་ནས་གྲུབ་པ་ཐོབ། དེ་དག་གི་བུ་དང་བུ་མོ་རྣམས་
དཔའ་བོ་དང་མཁའ་འགྲོ་མར་གྱུར་ཏེ། མཚོ་དེ་ཡང་བསྐམས་པའི་ཤུལ་ཏུ་ཧེ་
རུ་ཀ་རང་བྱུང་གི་མཆོད་རྟེན་ཞིག་ཀྱང་རང་བྱུང་བར་བུམ་པར་རྒྱུད་ཀྱི་གླེགས་
བམ་རྣམས་བཞུགས་ཤིང་། ཡུལ་དེ་ལ་ཨོ་རྒྱན་མཁའ་འགྲོའི་གླིང་ཞེས་གྲགས་ཏེ་
གསང་སྔགས་རྡོ་རྗེ་ཐེག་པའི་འབྱུང་ཁུངས་གཅིག་པུར་གྱུར་ཏེ་བྱིན་རླབས་ཁྱད་
དུ་འཕགས་པ་དང་། རྫུ་འཕྲུལ་གྱི་སྤྱོད་ཡུལ་མ་གཏོགས་ཐ་མལ་གྱི་མི་བགྲོད་
པའི་དག་པའི་ཞིང་གི་ཁྱད་དུ་འཕགས་པ་དང་། རྩ་གསུམ་རྒྱལ་བ་རབ་འབྱམས་
དུས་རྟག་ཏུ་སྤྲིན་ཕུང་འཁྲིགས་པ་ལྟར་བཞུགས་པའི་སྐལ་པ་བཟང་པོའི་ཁྱད་དུ་
འཕགས་པ་དད་གསུམ་གྱི་ཡུལ་གཞན་དང་མི་མཉམ་པ་ཡིན་ཞིང་། ཡུལ་དེ་ཡི་
དབྱིབས་ནི་ཆ་ལང་ཁ་སྦུབས་པ་ལྟར་དབུས་ཕྱུར་བུར་གྱུར་པ། མཐའ་བག་གིས་
227

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གཞོལ་བ། དེ་ལ་ཡུལ་གླིང་ཉི་ཤུ་རྩ་ལྔ། ཡུལ་གྲུ་ཆེན་པོ་བྱེ་བ་ཕྲག་བཅུ། གྲོང་ 
ཁྱེར་ཆེན་པོ་དགུ་བརྒྱ་གོ་དགུས་བསྐོར་བ། དེ་ཡི་དབུས་ན་ཡུལ་ཆེན་དྷ་ན་ཀོ་
ཤའི་གླིང་།དེ་ལས་ཀྱང་དབུས་སུ་གྱུར་པའི་གྲོང་ཁྱེར་ཉི་ཤུ་རྩ་གཅིག་གིས་བསྐོར་ 
བའི་དབུས་ན། གྲོང་ཁྱེར་ཆེན་པོ་མཛེན་ལྡན་བྱ་བ་ན། དེའི་ཡང་དབུས་ན་རྒྱལ་ 
པོའི་ཕོ་བྲང་ཐོར་ཅོག་དགུ་ལྡན་རིན་པོ་ཆེ་བཻ་ཌཱུརྱ་ཡི་རང་བཞིན་ལས་གྲུབ་པ། གྲུ་ 
བཞི་པ། སྒོ་བཞི་པ། གཟི་བརྗིད་སྣང་བས་འཁོར་ཡུག་ཁྱབ་པ། གཡུ་ཡི་ཁ་བད་ 
དང་། གསེར་གྱི་རྒྱ་ཕིབས་དང་། མུ་ཏིག་གི་དྲ་བ་དྲྭ་ཕྱེད་པ་འཕྱངས་པ། ཁྱམས་ 
དང་། ལྕོག་དང་། མདའ་ཡབ་ལ་སོགས་པས་མཛེས་པར་བརྒྱན་པ། བསམས་ན་ 
ཡིད་འཕྲོག་པ། བལྟས་པས་མིག་འཛིན་པ་ཞིག་གི་དབུས་ན། ཆོས་ཀྱི་རྒྱལ་པོ་ 
ཨིནྡྲ་བྷུ་ཏི་བྱ་བ། ནང་བློན་བརྒྱ་དང་ཕྱི་བློན་སྟོང་གིས་བསྐོར་བ། བཙུན་མོ་ལྔ་ 
བརྒྱའི་ཚོགས་དང༌། མངའ་ཐང་དང་ལོངས་སྤྱོད་ཐམས་ཅད་སུམ་ཅུ་རྩ་གསུམ་ 
ལྷ་དང་མཉམ་པ། འདོད་ཡོན་ལྔ་ལ་དུས་རྟག་ཏུ་རོལ་པར་བཞུགས་སོ། ། 
ཕོ་བྲང་དེ་ཡི་དབུས་ན་ས་ལ་མ་རེག་པར་རྒྱངས་གྲགས་གཅིག་གིས་ནམ་མཁར་ 
འཕགས་པ་ན། མ་ཚོགས་མཁའ་འགྲོ་འབུམ་གྱི་ཀུན་དགའ་ར་བ། གསང་སྔགས་ 
རྡོ་རྗེ་ཐེག་པའི་རྒྱུད་སྡེ་འབུམ་ཕྲག་བཅོ་བརྒྱད་ཀྱི་གཞལ་ཡས་ཁང་ཨོ་རྒྱན་ཧེ་རུ་ 
ཀའི་མཆོད་ཁང་བྱ་བ། ཁ་དོག་དུ་བའི་མདོག་ཅན་ནམ་གཟི་ཡི་རྣམ་པ་ལྟ་བུ་ 
རིན་པོ་ཆེ་བརྒྱ་རྩ་གཅིག་གི་རྒྱུ་ལས་རང་འཁྲུངས་པ། སྲིད་དུ་དཔག་ཚད་གསུམ་
གསུམ་དགུ་ཡོད་པ། ལོགས་རེར་ལྷ་ཚངས་པ་ཆེན་པོའི་འདོམ་གང་རེ་ཡོད་པ། 
སྒོ་བཞིའི་སྟོད་ན་རང་བྱུང་གི་ཧཿཡཿ ནིསཿ བཞི་གསེར་གྱི་མདོག་ཅན་ཤར་བ། སྒོ་ 
སྨད་མགོན་པོའི་སྲོག་སྙིང་ཡི་གེ་བཅུ་འབུར་དུ་དོད་པ། ཉིན་མོར་འཇའ་འཁྲིགས་
228

༄༅། །ཟབ་གཏེར་ཆོས་ཀྱི་མཛོད་ཁང་།
ཤིང་མཚན་མོར་མེ་འབར་བ། ཨོ་རྒྱན་ཧེ་རུ་ཀ་ཡི་ལྷ་ཁང་། ཆོས་བཟང་སྤྲིན་གྱི་ 
ཡངས་རྫོངས། རྡོ་རྗེ་མི་ཤིགས་ཕུག་པ། སྤྲིན་ནག་འདུས་པའི་དུར་ཁྲོད། བཀོད་ 
པ་ལྷུན་གྲུབ་ཕོ་བྲང་དང་མཚན་ལྔར་གྲགས་པ། ཕྱི་རོལ་སྲུང་བའི་གནོད་སྦྱིན་གྱི་ 
མཁར་སྟོང་ཡོད་པ། འཁོར་ས་བརྒྱ་དང་བརྒྱད་ཅུ། དུག་གི་མཚོ་དང་། མེ་ཡི་ 
འོབས་དང་། ཀེང་རུས་ཀྱི་རི་རབ། གཅན་གཟན་གྱི་འཕྲང་དང་། ཐ་མ་རྡོ་རྗེ་ཕ་ 
ལམ་གྱི་ལྕགས་རིས་ཡོངས་སུ་བསྐོར་བ་ལས། དུར་ཁྲོད་ལྷ་མོའི་འཁོར་དང་། 
བཀྲ་ཤིས་སྒོ་མང་གི་ལྕགས་རི་ཆེན་པོ་བརྒྱད་ཀྱིས་བསྐོར་བ། སྟེང་ན་ཡེ་ཤེས་ཀྱི་ 
ཌཱ་ཀི དེའི་ཡང་འོག་ན་འཇིག་རྟེན་མཁའ་འགྲོ། དེའི་འོག་ན་ལས་ཀྱི་མཁའ་འགྲོ། 
དེ་ཡི་འོག་ན་ཀླུ་རྣམས་མཆོད་པ་འབུལ་བ། བུམ་པའི་ལོགས་བཞི་ལ་ཕྲིན་ལས་ 
བཞིའི་རྒྱས་གདབས་པ། བུམ་པའི་ནང་དུ་གསང་སྔགས་ཀྱི་ཆོས་ཟབ་དཔག་ཏུ་ 
མེད་པས་གང་བ། བྲེ་ནང་དུ་དེ་བཞིན་གཤེགས་པའི་རིང་བསྲེལ་གྱིས་ཕྱུར་བུར་ 
གང་བ། བལྟ་བས་མི་ངོམས་པ་སྲིད་པ་གསུམ་གྱི་ཡིད་འཕྲོག་པ། 
དེ་ཉིད་དབུས་སུ་བཞག་པའི་ཤར་ན་འཛམ་བུ་མ་ལེའི་ཡུལ། ལྷོ་ན་པར་པ་ཏ། 
ནུབ་ན་ན་གར་སིདྡྷི། བྱང་ན་ཀ་ཀ་ཤ་བྷ་ལ། ཤར་ལྷོ་མེ་ལྷ། ལྷོ་ནུབ་སྲིན་པོ། ནུབ་ 
བྱང་མཚམས་ན་རླུང་ལྷའི་ཡུལ། བྱང་ཤར་མཚམས་ན་བགེགས་ཀྱི་ཡུལ་ཏེ་ཡུལ་ 
ཆེན་བརྒྱད་ཀྱིས་བསྐོར་བ། དེ་ལྟ་བུའི་ཨོ་རྒྱན་གྱི་ཡུལ་དེའི་ནུབ་བྱང་མཚམས་
དགེ་མཚན་སྟོང་གིས་སྐལ་པ་བཟང་པོར་གྱུར་པའི་ཕྱོགས་དེར། བདག་ཉིད་ 
ཆེན་པོ་དྲི་མེད་མཚོ་ལས་སྐྱེས་པའི་རྡོ་རྗེ་གང་དུ་འཁྲུངས་པའི་ཡུལ་བསྟན་པ་ཡིན་ 
ནོ༑ ༑འཁྲུལ་མེད་རྡོ་རྗེའི་བཀའ་ཡིས་མདོར་བསྟན་པའི་ཚིག་རྐང་གཉིས་པ་ 
འགྲེལ་བཤད་ཟིན་ཏོ། །རྡོ་རྗེ་བཀའ་ཡི་མདོར་བསྟན་པའི་ཚིག་རྐང་གསུམ་པ་
229

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཡུལ་བྱེ་བྲག་པ་གནས་དང་བཅས་བཤད་པ་ནི། སྤྱི་ཡི་ཡུལ་ཁྱད་པར་འཕགས་
པའི་ཆོས་གསུམ་དང་ལྡན་པ་ཨོ་རྒྱན་མཁའ་འགྲོའི་གླིང་ལྔར་བཤད་པ་ལྟར་ལས།
ཁྱད་པར་ཡུལ་ཆེན་དྷ་ན་ཀོ་ཤ་ཞེས་པ། བོད་སྐད་དུ་སྨོན་ལམ་གླིང་ངམ་མཛོད་
དུ་འགྱུར་ཞེས་མཁས་པ་དག་གསུངས་པའི་ཡུལ་གྱི་དབུས་ན། གྲོང་ཁྱེར་ཆེན་པོ་
མཛེས་ལྡན་བྱ་བ་རྒྱལ་པོའི་ཁབ་ཀྱི་དབུས་ན་ཐོར་ཅོག་དགུ་ལྡན་གྱི་ཕོ་བྲང་ཆེན་ 
པོ་ནས་གཞལ་པའི་ནུབ་བྱང་མཚམས་ན་རྒྱ་མཚོ་དྲི་མེད་མདངས་ལྡན་བྱ་བ་ཆུ་
ཞེངས་དཔག་ཚད་བརྒྱ་ཕྲག་ཉི་ཤུ། མཐའ་སྐོར་དཔག་ཚད་འབུམ་ཕྲག་གཅིག
དབྱིབས་མུ་ཁྱུད་ལྟར་ཟླུམ་པོ་བ། ཁ་དོག་ལྗང་སྔོན་ཤེལ་ལྟར་དྭངས་པ། ཡན་ 
ལག་བརྒྱད་དང་ལྡན་པའི་ཆུས་གང་བ། འདབ་ཆགས་ཀྱི་རིགས། ངང་པ་དང་། 
ངུར་བ་དང་། ནེ་ཙོ་དང་། ཁྲུང་ཁྲུང་དང་། རྨ་བྱ་དང་། ཀ་ལནྟ་དང་། རི་སྐེགས་ 
དང༌། ཤང་ཤང་ཏིའུ་ལ་སོགས་པས་ཡིད་འཕྲོག་པའི་སྒྲ་སྐད་དུ་མ་སྙན་པར་ 
སྒྲོགས་པ། མེ་ཏོག་དང་། ལྗོན་ཤིང་འབྲས་བུས་དུད་པའི་ཕྲེང་བས་ཁོར་ཡུག་ཏུ་ 
བསྐོར་བ། དེ་ཡི་ནང་དུ་འཛམ་བུའི་གླིང་དབང་བྱེད་པའི་ཀླུའི་རྒྱལ་པོ་འཇོག་པོ་ 
བྱ་བ་མངའ་ཐང་དང་ལོངས་སྤྱོད་ཀྱི་མཐུ་བདོ་བ་ཀླུ་འཁོར་བྱེ་བ་འབུམ་དང་བཅས་
པའི་དཔུང་གི་བརྟེན་པ་ཞིག་ཡོད་དེ།
པདྨ་བཀའ་ཐང་མཚོ་རབས་ཀྱི་ལེའུ་ལས། ཨོ་རྒྱན་དྷ་ན་ཀོ་ཤའི་མཚོ་གླིང་ན། ། 
རྒྱ་མཚོ་དྲི་མེད་མདངས་ལྡན་ཞེས་བྱའི་འཁོར། །ཆུ་ཞེང་དཔག་ཚད་བརྒྱ་ཕྲག་ 
ཉི་ཤུ་ཡོད། །དྲི་མེད་མདངས་ལྡན་དཔག་ཚད་འབུམ་ཕྲག་གཅིག །ཟླུམ་ལ་ 
འཁྱིལ་བ་སྔོ་ལ་དྭངས་པའི་མཚོ། །དྲི་མེད་མདངས་ལྡན་ཡན་ལག་བརྒྱད་དང་ 
ལྡན། །དེ་གང་ཞེ་ན་རྣམ་གྲངས་འདི་ལྟར་ཏེ། །གཙང་པ་དྭངས་དང་བསིལ་དང་
230

༄༅། །ཟབ་གཏེར་ཆོས་ཀྱི་མཛོད་ཁང་།
འཇམ་པ་དང་། །བསུངས་དང་ངོམས་པ་བདེ་དང་ཞིམ་པ་དང་། །ཞེས་དང་། དེ་ 
ཉིད་གསལ་བྱེད་དོན་འགྲེལ་དུ། གཙང་བ་དྲི་དང་ལྷན་ཅིག་མི་གནས་པ། ། 
དྭངས་པ་འདམ་གྱིས་རྙོག་པ་མེད་པའོ། །བསིལ་བ་ཞེས་ནི་ངད་དང་ལྡན་པའོ། ། 
འཇམ་པ་འཐུངས་ན་ཟུག་རྔུ་མེད་པའོ། །བསུང་ནི་བཟང་པོའི་ངད་དང་ལྡན་པའོ། ། 
ཞིམ་པ་རོ་ནི་མཆོག་ཏུ་གྱུར་པའོ། །བདེ་བ་གང་དེས་ལུས་ལ་ཕན་པའོ། །ཆུ་དེ་
ལོན་དཀའ་རྫུ་འཕྲུལ་སྤྱོད་ཡུལ་ལོ། །ལས་འཕྲོ་བཟང་པོ་ཡོད་པ་ཀུན་གྱིས་ལོན། ། 
ཞེས་དང༌། བྱེད་ལས་ཀྱི་མཐུ་དང་ཕན་ཡོན་བསྟན་པ་ནི། འགྲོ་བ་སེམས་ཅན་ 
ཀུན་གྱི་སྒྲིབ་པ་སྦྱོང་། །འཐུངས་དང་བཀྲུ་དང་མཐོང་བའི་མི། །རྩོད་པ་ཅན་གྱི་ 
སེམས་ཅན་ཡང༌། །ཆུ་འཐུངས་མི་རྩོད་པ་རུ་འགྱུར། །འཐབ་མོ་ཅན་གྱི་སེམས་ 
ཅན་ཡང༌། །ཆུ་འཐུངས་མི་འཐབ་པ་རུ་འགྱུར། །ཁྲོ་གཏུམ་ཅན་གྱི་སེམས་ཅན་ 
ཡང་། །ཆུ་འཐུངས་མི་ཁྲོ་པ་རུ་འགྱུར། །ཚིག་པ་ཅན་གྱི་སེམས་ཅན་ཡང་། །ཆུ་ 
འཐུངས་མི་ཚིག་པ་རུ་འགྱུར། །རིགས་དྲུག་སེམས་ཅན་མང་པོ་ལས། །བལྟ་བའི་ 
མིག་རྣོ་ཀུན་གྱིས་ལྟོས། །ལོག་ལྟ་ཅན་གྱིས་ག་ལ་མཐོང་། །ཞེས་དང་། ས་ལེ་འོད་ 
ལྡན་དྲི་མེད་མདངས་ལྡན་མཚོར། །འདྲེན་པའི་སྐྱེས་བུ་ཀོ་ཤའི་མཚོ་ལས་འཁྲུངས། ། 
ཞེས་གསུངས་པ་ལྟར་རོ། །དེ་ཡང་། དྷ་ན་ཀོ་ཤའི་མཚོ་གླིང་དུ། ཞེས་འཁྲུལ་མེད་ 
རྡོ་རྗེ་བཀའ་ཡིས་མདོར་བསྟན་པའི་ཚིག་རྐང་གསུམ་པ་འགྲེལ་བཤད་ཀྱིས་གཏན་
ལ་ཕབ་པ་བཤད་ཟིན་ཏོ། །
༈ འཁྲུལ་མེད་རྡོ་རྗེའི་བཀའ་ཡིས་མདོར་བསྟན་པའི་ཚིག་རྐང་བཞི་པ། པདྨ་གེ་ 
སར་སྡོང་པོ་ལ༔ ཞེས་སྐྱེ་གནས་ཁྱད་དུ་འཕགས་པ་རྟེན་དག་པ་པདྨ་གེ་སར་གྱི་ 
སྡོང་པོ་བསྟན་པ་ལ་གསུམ་སྟེ། མེ་ཏོག་པདྨའི་རྣམ་གྲངས་སྤྱིར་བསྟན་པ་དང་།
231

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཨུ་དུམ་ཝ་རའི་པདྨ་བྱེ་བྲག་ཏུ་བཤད་པ། པདྨ་གེ་སར་གྱི་སྡོང་པོ་དམིགས་སུ་ 
བཤད་པ་དང་གསུམ་ལས། དང་པོ་ནི། ལེགས་པར་སྦྱར་བ་ལྷ་ཡི་སྐད་དུ། པུཥྤ་ 
ཞེས་པ་མེ་ཏོག་སྤྱི་ཡི་མིང་དང་། པུཎྚ་རི་ཀ་ཞེས་པདྨ་དཀར་པོ་དང་། ཀ་མ་ལ་ 
ཞེས་པདྨ་དམར་པོ་དང་། ཀུནྡ་ཞེས་པ་ཟླ་བའི་ཁ་འབྱེད་པའི་པདྨའི་རིགས་གཅིག་ 
དང་། ནི་ལ་ཨུཏྤལ་ཞེས་པ་པདྨ་སྔོན་པོའི་རིགས་དང༌། རི་ཀ་ཞེས་དཀར་པོ་ 
དང་། གཞན་ཡང་སྐྱེ་གནས་ཐ་དད་པ། ཆུ་ལས་སྐྱེས་པ་དང་། ཐང་ལས་སྐྱེས་པ་ 
དང་། འདམ་ལས་སྐྱེས་པ་དང་། ཤིང་ལས་སྐྱེས་པ་སོགས་མཐའ་ཡས་པ་སྤྱིར་ 
བཏང་དང༌། གཉིས་པ་མེ་ཏོག་པདྨའི་རིགས་སོ་ཅོག་གི་རྒྱལ་པོ་ཨུ་དུམ་ཝ་རའི་
པདྨ་ནི་འཇིག་རྟེན་ན་འབྱུང་དཀའ་བའི་ཚད་དུ་གསུངས་ཏེ། རྣམ་སྣང་མངོན་ 
བྱང་ལས། འཇིག་རྟེན་འདི་ན་ཀུན་མཁྱེན་དག །ཨུ་དུམ་ཝ་རའི་མེ་ཏོག་ལྟར། 
བརྒྱ་ལམ་ན་ནི་རེ་འགའ་ཞིག །འབྱུང་འགྱུར་ཡང་ནི་མི་འབྱུང་ངོ་། །གསང་ 
སྔགས་སྤྱོད་པའི་ཆོ་ག་ནི། །དེ་བས་ཀྱང་ནི་དཀོན་པ་སྟེ། །ཞེས་དང༌། 
གེ་སར་ལེའུ་ལས། ཨུ་དུམ་ཝ་རའི་མེ་ཏོག་དེ་ཉིད་ནི། །ས་ཆ་གང་བྱུང་གནས་ 
ལ་མི་སྐྱེས་སྟེ། །མ་དྲོས་བྱང་ཕྱོགས་རྩེ་ལྔའི་ཕ་རོལ་ལམ། །དྷ་ན་ཀོ་ཤ་དྲི་མེད་ 
མདངས་ལྡན་མཚོར། །མེ་ཏོག་ཨུ་དུམ་ཝ་རའི་ཚལ་ཡོད་དེ། །ཞེས་དང་། མེ་ 
ཏོག་དེ་ཡང་མདོ་ལྟར་ན་རྒྱལ་བ་རིགས་དང་བྲམ་ཟེ་གཉིས་པོ་མ་གཏོགས་རིགས་ 
གཞན་ལ་སངས་རྒྱས་མི་འབྱོན་པར་བཤད། སྔགས་ལྟར་ན། ཞལ་གདམས་ལས། 
དཔེར་ན་འཇིག་རྟེན་སྒྲོན་མའི་རྒྱལ་བ་ནི། །རྒྱལ་རིགས་འཁྲུངས་ན་མེ་ཏོག་ 
དཀར་པོ་སྐྱེས། །རྗེ་རིགས་འཁྲུངས་ན་མེ་ཏོག་སེར་པོ་སྐྱེས། །བྲམ་ཟེ་རིགས་ 
འཁྲུངས་མེ་ཏོག་དམར་པོ་སྐྱེས། །དམངས་རིགས་འཁྲུངས་ན་མེ་ཏོག་མཐིང་ག་
232

༄༅། །ཟབ་གཏེར་ཆོས་ཀྱི་མཛོད་ཁང༌།
སྐྱེས། །ལྷུམས་སུ་ཞུགས་ཚེ་མེ་ཏོག་ཁ་ནི་འབུས། །སྐུ་བལྟམས་ཚེ་ན་མེ་ཏོག་ 
འདབ་མ་ཕྱེས། །ཆོས་འཁོར་བསྐོར་ཚེ་མེ་ཏོག་རབ་ཏུ་རྒྱས། །མྱ་ངན་འདས་ཚེ་ 
མེ་ཏོག་དབྱིངས་སུ་ཡལ། །ཞེས་གསུངས་པ་ལྟར་རོ། །
༈ གསུམ་པ་པདྨ་གེ་སར་གྱི་སྡོང་པོ་དམིགས་སུ་བཤད་པ་ནི། རྒྱལ་པོས་ནོར་ 
བུ་ལེན་པའི་ལེའུ་ལས། ཨོ་རྒྱན་ཡུལ་གྱི་ལྷོ་ནུབ་ཉེ་བ་ན། །དགེ་བའི་རྟགས་བྱུང་ 
མཚོ་ཆེན་ཞིག་གི་གླིང་། །རབ་ལེགས་མཛེས་ལྡན་ཅན་གྱི་ནུབ་བྱང་ངོས། །གྲོང་ 
ཁྱེར་ཀ་མ་རུ་པའི་བྱང་ཤར་མཚམས། །པདྨའི་སྡོང་པོ་ཨུ་དུམ་ཝ་རའི་ཚལ། ། 
ཉིན་མོར་ཉི་མའི་མེ་ཏོག་ཆུ་གཏིང་བྱིངས། །མཚན་མོར་ཁ་རུ་ཐོན་པའི་འོད་དང་ 
ལྡན། །འདྲེན་པའི་སྐྱེས་བུ་ཀོ་ཤའི་མཚོ་ལས་འཁྲུངས། །ཞེས་པ་ལྟར། སྔར་ཚིག་ 
རྐང་གསུམ་པར་བཤད་པའི་དྲི་མེད་མདངས་ལྡན་གྱི་རྒྱ་མཚོ་ཆེན་པོ་དེ་ཡི་དབུས་ 
སུ་པདྨ་གེ་སར་གྱི་སྡོང་པོ་ཡལ་ག་སྟོང་ཕྲག་རྒྱས་པ། ལོ་མ་བྱེ་བ་དགུ་ཁྲི། ཁ་དོག་ 
ལྔ་དང་ལྡན་པའི་མེ་ཏོག་བྱེ་བ་ས་ཡ། གེ་སར་འབུམ་ཕྲག་དྲུག་ཁྲི་རབ་ཏུ་གྱེས་
པའི་དབུས་སུ་འཇིགས་མེད་རྡོ་རྗེའི་སྐུ་སྲིད་པ་གསུམ་གྱི་མགོན་དུ་ཤར་པ་ཡིན་ 
ཏེ༑ ཨུ་དུམ་ཝ་རའི་སྡོང་པོ་སྦོམས་སུ་པང་གིས་མི་འཁྱུད་པ་སྟེ། དེ་ཡང་། སྡོང་ 
པོ་པང་གིས་མི་འཁྱུད་པ་ཞིག་འདུག །ལོ་སྐོར་རེ་ལ་གསར་རྙིང་བརྗེས་ནས་སྐྱེས། ། 
ཞེས་དང་། པདྨའི་ཟེའུ་འབྲུ་མཐོ་བརྒྱད་འདུག་པའི་སྟེང་། །ཁྱེའུ་ལྟ་མཛེས་ཟིལ་ 
པ་ཕྲོམ་མེར་བཞུགས། །ཞེས་གསུངས་པ་ལྟར་རོ། །དེ་ལྟར་རྡོ་རྗེ་བཀའ་ཡིས་ 
མདོར་བསྟན་པའི་ཚིག་རྐང་བཞི་པ་སྐྱེ་གནས་དག་པ་པདྨ་གེ་སར་གྱི་སྡོང་པོ་འགྲེལ་ 
བཤད་ཀྱི་གཏན་ལ་ཕབ་པ་བཤད་ཟིན་ཏོ། །
༈ ཡང་འཁྲུལ་མེད་རྡོ་རྗེའི་བཀའ་ཡིས་མདོར་བསྟན་པ་ཚིག་རྐང་ལྔ་པ། ཡ་
233

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མཚན་མཆོག་གི་དངོས་གྲུབ་བརྙེས༔ ཞེས་པས། ཡ་མཚན་རྡོ་རྗེའི་སྐུ་ཇི་ལྟར་ 
བལྟམས་པ་ལ། སྔོན་གྱི་བསྐལ་པ་དང་པོར་བལྟམས་པ་དང་། བར་གྱི་བསྐལ་པ་ 
དབུ་མར་ཇི་ལྟར་བལྟམས་པ་དང༌། རྡོ་རྗེ་གསང་བ་བསམ་གྱིས་མི་ཁྱབ་པའི་ 
རང་བཞིན་ཡ་མཚན་པ་དང་གསུམ་ལས། དང་པོ་ནི། རྒྱལ་པོ་བཟང་པོ་མཆོག་ 
གི་ལེའུ་ལས། ཨེ་མ་ཧོ། ལྷོ་ནུབ་འོ་མ་ཅན་གྱི་རྒྱ་མཚོ་ལས། །པད་སྡོང་རྩེ་ལ་ཁྱེའུ་ 
མཆེད་ལྔ་འཁྲུངས། །མི་ཤིགས་སྐུ་ལ་ལོངས་སྤྱོད་རྫོགས་པས་བརྒྱན། །སངས་ 
རྒྱས་མ་ལུས་འདུས་པའི་ཐོར་ཅོག་བཅིངས། །པདྨ་འབྱུང་གནས་ཞི་ཞིང་རབ་ཏུ་ 
ཞི༑ ༑སྐུ་ནི་འཇའ་ཚོན་མདོག་ནི་རབ་ཏུ་གདའ། །ཚངས་པའི་གསུང་དབྱངས་ 
སངས་རྒྱས་གསུང་ལྟར་མཆི།།རབ་ཏུ་དཀར་ཚེམས་འཛུམ་ཞིང་རྣམ་པར་
མཛེས། །ཞལ་ནི་ཉ་རྒྱས་ཟླ་བའི་དཀྱིལ་འཁོར་འདྲ། །སྤྱན་ནི་རིང་ཤིང་ཤངས་ནི་ 
ལྷང་ངེ་བ། །འགྲོ་བ་ཡོངས་ཀྱི་དཔལ་གྱུར་ཐུགས་རྗེའི་བདག །རྒྱལ་སྲས་པདྨ་ 
འབྱུང་གནས་འདི་འདྲ་བ། །བདག་གིས་ཡོན་ཏན་བརྗོད་པར་མ་ནུས་བསྟོད། ། 
ཞེས་གསུངས་པ་ལྟར་རོ། །
གཉིས་པ་བར་གྱི་བསྐལ་པའི་དང་པོ་ལ་ཇི་ལྟར་འཁྲུངས་ན། རྒྱལ་སྲིད་བཟུང་ 
བའི་ལེའུ་ལས། དྷ་ན་ཀོ་ཤ་དྲི་མེད་པདྨའི་མཚོར། །མེ་ཏོག་ཨུ་དུམ་ཝ་རའི་ཚལ་ 
ཡོད་དེ། །ཆེ་ཆུང་ཚད་ནི་ཏ་ལའི་འཕང་ལོ་ཙམ། །དཔག་ཚད་གཅིག་དང་འཁོར་ 
ཡུག་ཁྱབ་པ་ལ། །བྲམ་ཟེ་མེ་ཏོག་དམར་པོའི་ནང་དབུས་སུ། །སྣང་བ་མཐའ་ཡས་ 
ཐུགས་ཀའི་ས་བོན་ཧྲཱིཿ །འོད་དུ་ཞུ་ནས་ཐར་པ་ཐོབ་པའི་སྐུ། །མཚན་བཟང་སུམ་ 
ཅུ་རྩ་གཉིས་དཔེ་བྱད་རྫོགས། །སྐྱེས་བུ་ཐབས་ལ་མཁས་མཆོག་པདྨ་འབྱུང་། ། 
ཐུན་མོང་མ་ཡིན་རྫུ་འཕྲུལ་ཤིན་ཏུ་ཆེ། །ཕྱིན་ཅི་ལོག་རྣམས་འདི་ལ་མ་སྔངས་
234

༄༅། །ཟབ་གཏེར་ཆོས་ཀྱི་མཛོད་ཁང་།
ཤིག །ཅེས་གསུངས་པ་ལྟར། སྔོན་གྱི་དུས་སུ་རྒྱལ་པོ་བཟང་པོ་མཆོག་འདུལ་བར་ 
ལྷོ་ནུབ་འོ་མ་ཅན་གྱི་རྒྱ་མཚོར་འཁྲུངས་པ་དང༌། ཕྱིས་སུ་རྒྱལ་པོ་ཨིནྡྲ་བྷུ་ཏི་ལ་
སོགས་སངས་རྒྱས་སྣང་བ་མཐའ་ཡས་ཀྱིས་གཟིགས་སྟངས་རྣམ་གསུམ་གྱི་སྒོ་ནས་ 
ཐུབ་པའི་དབང་པོ་མྱ་ངན་ལས་འདས་ནས་ལོ་བརྒྱད་ན། མདོ་རྒྱུད་དུ་མས་
བསྟན་པ། དྲི་མེད་མདངས་ལྡན་གྱི་རྒྱ་མཚོ་ཆེན་པོར་འཆི་མེད་རྡོ་རྗེའི་སྐུ་དེ་ 
ལྟར་འཁྲུངས་པ་ནི་སྤྱིར་ཡ་མཚན་པར་བསྟན་པའོ། ། 
གསུམ་པ་ནི་རྡོ་རྗེ་གསང་བ་གསུམ་གྱི་གསང་བ་བསམ་གྱིས་མི་ཁྱབ་པའི་རང་ 
བཞིན་བྱེ་བྲག་ཏུ་ཡ་མཚན་པར་བསྟན་པ་ལ་དོན་གསུམ་ཚན་བཅོ་ལྔ་སྟེ། དང་ 
པོ་ནི། རྡོ་རྗེ་སྐུ་ཡི་གསང་བ་བསམ་གྱིས་མི་ཁྱབ་པ་དང༌། སྐུ་སྐུ་ཐམས་ཅད་པ་ 
དང་། སྐུ་མི་ཟད་པ་རྒྱན་གྱི་འཁོར་ལོ་གསུམ་ལས། དང་པོ་ནི་གཞོམ་བྲལ་ལྟ་ 
བའི་ངོམ་པ་མེད་པ། རྡོ་རྗེ་སྐུ་མཆོག་དྲི་མེད་མཚོ་གླིང་དུ་འཁྲུངས་པ་དེ་ཡི་རང་ 
བཞིན་དུས་གསུམ་རྒྱལ་བ་མ་ལུས་པའི་གསུང་རྡོ་རྗེ་མ་ཆགས་པདྨའི་རིགས་འཕོ་ 
འགྱུར་དང་བགྲེས་རྒུད་མི་མངའ་བ་ཞལ་མདོག་དུང་ལ་ཕོ་ཚོས་བསྐུས་པ་ལྟར་
དཀར་དམར་གྱི་མདངས་དང་ལྡན་པ། གཞོན་ནུ་ལོ་བརྒྱད་བྱིས་པའི་ན་ཚོད་ 
ཅན། སྐུ་ལ་མཚན་བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ 
ཅུ་རྫོགས་པ། སྐུ་བྱད་ལྟ་བས་ཆོག་མི་ཤེས་པ། མཐོང་ན་མི་མཐུན་མེད་པ། སྲིད་ 
པ་གསུམ་གྱི་ཡིད་འཕྲོག་པ། པདྨ་འདབ་མ་སྟོང་ལྡན་རབ་ཏུ་གྱེས་པའི་དབུས་སུ་ 
རྡོ་རྗེ་སྐྱིལ་མོ་ཀྲུང་གི་བཞུགས་པ་ཞིག་བྱུང་ངོ༌། །དེ་ཡི་སྟེང་གི་ནམ་མཁའ་ལ་
རིག་འཛིན་རྩ་བརྒྱུད་ཀྱི་བླ་མ་རྣམས་སྤྲིན་གྱི་ཕུང་པོ་ལྟར་འཁྲིགས་ནས་བྱིན་རླབས་
སྣང་བའི་སྐུའི་གཟི་བྱིན་བསྐྱེད། བར་ན་དཔལ་ཆེན་པོ་ཆེ་མཆོག་ཧེ་རུ་ཀ་ལ་
235

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སོགས་ཡི་དམ་རྒྱུད་སྡེ་དྲུག་གི་ལྷ་རྣམས་དངོས་གྲུབ་ཀྱི་གཏེར་ཁ་ཕྱེས། རྡོ་རྗེ་ 
ཕག་མོ་ལ་སོགས་ལས་དང་ཡེ་ཤེས་གྱི་མ་རྒྱུད་མཁའ་འགྲོ་བྱེ་བ་ས་ཡའི་ཚོགས་ 
ཀྱིས་འཁོར་ལོའི་བདག་པོར་མངའ་གསོལ། ཚངས་པ་དང་། དབང་པོ་ལ་སོགས་ 
ལྷ་འཁོར་བྱེ་བ་དུང་ཕྱུར་གྱི་བདུད་རྩིའི་ཆུས་སྐུ་ཁྲུས་གསོལ་བ་དང་།ལྷའི་ནོར་
བུ་རིན་པོ་ཆེ་ལ་སོགས་མཆོད་པའི་བྱེ་བྲག་བསམ་གྱིས་མི་ཁྱབ་པས་མཆོད། དགའ་
བོ་འཇོག་པོ་ལ་སོགས་ཀླུ་འཁོར་གྲངས་མེད་པ་དག་ཀླུའི་ནོར་བུའི་རིགས་བྱེད་
མཐའ་ཡས་པས་ཀྱང་དེ་བཞིན་ཏུ་མཆོད། རྡོ་རྗེའི་རིག་མ་བཅུ་དྲུག་སོགས་ལྷ་
མོ་རྣམས་འདོད་ཡོན་ལྔའི་མཆོད་པ་བསམ་གྱིས་མི་ཁྱབ་པ་ཐོགས་པ་དག་སྤྲིན་
གསེབ་སྐུའི་ཕྱེད་ཐོན་པས་བཀྲ་ཤིས་ཀྱི་གླུ་དང་བཅས་པས་མཆོད།
སྣང་སྲིད་དྲེགས་པ་སྡེ་བརྒྱད་སོ་སོའི་གཡོག་དང་ཡང་གཡོག་བཅས་པ་རང་རང་
གི་སྡེ་ཚན་ནས་སྲོག་གི་སྙིང་པོ་མ་ངེས་གསོལ་དུ་ཕུལ་ཞིང་། བྲན་དུ་ཁས་ལེན་པ་
སོགས་མདོར་ན་སྲིད་པ་གསུམ་པོ་ཡེ་ཤེས་ཕྱག་རྒྱ་གཉེན་པོའི་ཟིལ་འོག་ཏུ་གནོན་
པའི་མཐུ་དང་། དབང་ཕྱུག་གི་བདག་པོར་མངའ་གསོལ་བ་རྡོ་རྗེའི་སྐུ་དེ་ལྟར་ 
ཡ་མཚན་པར་བསྟན་པ་ཡིན་ཏེ། པདྨ་གེ་སར་ལེའུ་ལས། ཕྱོགས་བཞི་མཚམས་ 
བརྒྱད་སྟེང་གི་ཕྱོགས་ནས་ནི། །ཐུབ་པ་དྲུག་དང་དུས་གསུམ་སངས་རྒྱས་རྣམས། ། 
དྲུག་དྲུག་སྤྲིན་གྱི་གསེབ་ནས་གྲལ་བྱས་ནས། །རོལ་མོའི་སྒྲ་བསྒྲགས་མེ་ཏོག་ཆར་ 
དུ་བབས། །བཀྲ་ཤིས་རྟགས་ཀྱི་གླུ་དབྱངས་མང་བརྗོད་ནས། །དེ་ལྟར་སྤྲུལ་པའི་ 
་རུ་མངའ་གསོལ་ལོ། །རིགས་ཀྱི་མཁའ་འགྲོ་ཆེན་མོ་བཅུ་དྲུག་གིས། །ལོངས་ 
སྤྱོད་རྫོགས་པའི་སྐུ་རུ་མངའ་གསོལ་ལོ། །ཞེས་པ་ལྟར་དུས་གསུམ་གྱི་སངས་རྒྱས་
སྲས་དང་བཅས་པ་ཐམས་ཅད་སྐུའི་ཕྱེད་སྤྲིན་གསེབ་ནས་ཐོན་ནས་བཀྲ་ཤིས་པའི་
236

༄༅། །ཟབ་གཏེར་ཆོས་ཀྱི་མཛོད་ཁང་།
མེ་ཏོག་གི་ཆར་དང་བཅས་པས་ས་གསུམ་ན་འགྲན་གྱི་ཟླ་དང་བྲལ་བའི་བསྟན་ 
པའི་བདག་པོར་མངའ་གསོལ་བས་ན་ཡ་མཚན་མཆོག་གི་དངོས་གྲུབ་དེ་ལྟར་
བརྙེས་པར་བསྟན་པའོ། །
༈ གཞན་ཡང་གསང་བ་བསམ་གྱིས་མི་ཁྱབ་པའི་རང་བཞིན་ཡོན་ཏན་བརྗོད་ 
པ་ལའང་། སྤྱིར་ས་དགེ་ཀར་རྙིང་གི་ལྟ་གྲུབ་འཛིན་པ་པོ་དག་རང་རང་ཆོས་ 
དང་བླ་མ་ལ་ཞེན་ཕྱོགས་ཁུང་ཡུས་ཀྱིས་ཀུན་མཁྱེན་སངས་རྒྱས་ལྟ་བུའི་བསྔགས་ 
བརྗོད་བྱེད་པ་དག་སྣང་མོད། འདིར་ནི་དེ་ལྟར་དགོས་པ་མ་ཡིན་ཏེ། བསྔགས་
བརྗོད་ལ་ཡང་རྣམ་གྲངས་གཉིས་ཏེ། འཇམ་མགོན་ས་པཎྚི་ཏས། རང་བཞིན་ 
གནས་ལུགས་བརྗོད་པ་དང༌། །སྐྱོན་ཡོན་བསྔགས་པ་རྣམ་གཉིས་ཡོད། །སྐྱེས་ 
བུའི་རྣམ་གྲངས་བསྔགས་པ་ན། །མིག་ལ་ཉི་མ་ཟླ་བ་དང༌། །སྭོ་ལ་གངས་རིའི་ 
ཕྲེང་བ་དང་། །བྱི་བ་ལ་ནི་གླང་ཆེན་དང་། །དུད་འགྲོའི་རྔ་མ་དཔག་བསམ་དང་། ། 
རྭ་རྩེ་རྡོ་རྗེའི་དུམ་བུ་དང་། །རྨིག་པ་ཨིནྡྲ་ནཱི་ལ་དང་། །ཆེ་ལ་རི་རབ་ཆུ་རྡུལ་ 
ཕྲན། །སྐྱེས་བུའི་འཁོར་ལོས་བསྒྱུར་བ་དང༌། །དགེ་བའི་བཤེས་གཉེན་ཕལ་ 
བའང༌། །སངས་རྒྱས་ལྟ་བུར་བསྔགས་པ་ནི། །སྙན་དངགས་མཁན་གྱི་བརྗོད་ 
འདོད་བློས། །ཡིན་ཕྱིར་དེ་ལ་བཀག་པ་མེད། །རང་བཞིན་གནས་ལུགས་བཤད་ 
པ་ན། གནས་ཚུལ་དྲང་པོ་མ་ཡིན་པ། །འཁྲུལ་ན་མཁས་རྣམས་ག་ལ་དགྱེས། །
ཞེས་པ་ལྟར་རང་འདོད་ཞེན་ཕྱོགས་ཀྱི་བསྔགས་བརྗོད་ཕལ་ཆེ་བ་ནི་སྙན་དངགས་ 
མཁན་པོའི་ལུགས་བཞིན་མེད་པ་དེ་ལྟར་སྒྲོ་བཏགས་ནས་འུད་ཆེན་པོས་བརྗོད་ 
པར་ཟད་ཀྱིས། །དོན་ལ་དེ་ལྟར་མ་ཡིན་ནོ། །རྗེ་བདག་ཉིད་ཆེན་པོ་འདི་ལྟ་བུའི་ 
གསང་བ་གསུམ་གྱི་ཡོན་ཏན་རང་བཞིན་མཁའ་ཁྱབ་ཀྱི་རྒྱལ་བ་རྣམས་ཀྱི་རྡོ་རྗེའི་
237

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལྗགས་ཀྱིས་བསྐལ་པར་བགྲངས་ཀྱང་ཟད་པའི་མཐའི་གཏུག་པར་མི་འགྱུར་ན།
རང་ཅག་འཆིང་བ་ཅན་གྱི་ཕྱོགས་རེའི་བློས། ཡོད་པའི་ཡོན་ཏན་བྱེ་བ་བརྒྱར་
གསིལ་བའི་ཆ་ཙམ་བརྗོད་མི་ཤེས་ན་མེད་པ་ཞིག་སྒྲོ་བཏགས་སུ་ག་ལ་ཡོད།འོན་
ཀྱང་རྡོ་རྗེ་སྐུ་ཡི་གསང་བ་བསམ་གྱིས་མི་ཁྱབ་པ་དང༌། སྐུ་ཐམས་ཅད་དང་། སྐུ་ 
མི་ཟད་པ་རྒྱན་གྱི་འཁོར་ལོ་སྟེ་གསུམ། དེ་བཞིན་ཏུ་གསུང་དང་། ཐུགས་དང༌།
ཡོན་ཏན་ཕྲིན་ལས་ལའང་གསུམ་གསུམ་དབྱེ་བའི་རྣམ་གྲངས་བཅོ་ལྔས་གཏན་
ལ་དབབ་ན།
དང་པོ་ནི། རྒྱལ་བ་ཕན་བཞེད་ཉི་མ་རིན་པོ་ཆེ་མྱ་ངན་ལས་འདའ་བར་ཕྱོགས་ 
པའི་དུས། འཕགས་པ་འཇམ་དཔལ་ལ་སོགས་པ་འཁོར་རྣམས་ཀྱིས་གསོལ་བ་ 
བཏབ་པ་ལྟར། བདུད་དང་མུ་སྟེགས་འདུལ་བ་ལ་སངས་རྒྱས་སྐུ་ཚད་བཞེངས་ 
པར་གྱིས། །གསུངས་པ་ལྟར། དགུང་ལོ་བརྒྱད་པ། བཅུ་གཉིས་པ་དང་། སོ་ལྔ་བ་ 
གསུམ་གྱི་སྐུ་ཚད་བཞེངས་པར་རྩོམ་པ་ན། ཕྱི་མའི་ཚད་སངས་རྒྱས་དངོས་བཞུགས་ 
པའི་དུས་དེ་ཡི་སྐབས་ཡིན་པས། ལྷ་ཡི་བཟོ་བོ་བི་ཤྭ་ཀརྨ་བས། སངས་རྒྱས་ཀྱི་ 
ཞབས་ཀྱི་མཐེའུ་ཆུང་ལ་ཐིག་སྐུད་བཏགས་ནས་རང་གི་རྫུ་འཕྲུལ་དང་། སངས་
རྒྱས་ཀྱི་མཐུས་སྟེང་གི་ནམ་མཁར་འཕགས་པའི་རི་རབ་ཀྱི་ཁར་ཕྱིན་ཞིང་། དེ་ 
ནས་ཀྱང་སུམ་ཅུ་རྩ་གསུམ་དང་། ཚངས་པའི་འཇིག་རྟེན་དང་། དེ་བཞིན་ཏུ་ 
སྟེང་གི་ཕྱོགས་ཀྱི་འཇིག་རྟེན་གྱི་ཁམས་བྱེ་བ་ཕྲག་བརྒྱ་འདས་པ་ན། འཇིག་རྟེན་ 
གྱི་ཁམས་པདྨོ་ཅན་ཞེས་བྱ་བར་ཕྱིན་ཀྱང་ད་དུང་བཅོམ་ལྡན་འདས་ཀྱི་དབུ་ཡི་ 
གཙུག་ཏོར་ལ་མ་སླེབས། དེ་ན་བཞུགས་པའི་སངས་རྒྱས་པདྨ་དཔལ་གྱི་སྙིང་ 
པོས་མཆིད་ནས། རིགས་ཀྱི་བུ། ཁྱོད་ད་དུང་འདི་ནས་སྟེང་གི་ཕྱོགས་ཀྱི་འཇིག་
238

༄༅། །ཟབ་གཏེར་ཆོས་ཀྱི་མཛོད་ཁང་།
རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་འདས་པར་ཕྱིན་ཀྱང་ཐུབ་པའི་གཙུག་
ཏོར་གྱི་མཐའ་མཐོང་བར་མི་ནུས་ཀྱི། ཁྱད་པར་བཅོམ་ལྡན་འདས་ཀྱི་མཐུས་ 
སྐད་ཅིག་ཉིད་ལ་འདིར་ཕྱིན་གྱི། ཁྱོད་རང་གི་སྟོབས་དང་རྫུ་འཕྲུལ་གྱིས་འོང་
ན་དམའ་བ་མ་ཀི་ནས་ཚེ་འཛད་ནས་འདིར་ཕྱིན་པར་མི་འགྱུར་གྱི། དེ་བས་ན་
སངས་རྒྱས་སྐུ་ཡི་རྟོག་པ་ཞོག་ལ། རང་གི་སྟོན་པ་ཡིད་ལ་གྱིས་ཤིག་གསུངས་
པའི་བཀའ་བཞིན་བགྱིས་པའི་སྐད་ཅིག་དེ་ཉིད་ལ་བཅོམ་ལྡན་གྱི་དྲུང་ན་སླེབས་ 
སོ༑ ༑སྐུ་ཡི་ཚད་བཟུང་པའི་ནོངས་པ་འཆགས་ཤིང་ངོ་མཚར་བའི་གཏམ་ཡང་ 
བསྒྲགས་སོ། །ཞེས་པ་ལྟར། སངས་རྒྱས་ཐམས་ཅད་ཀྱི་སྐུ་ཡི་གསང་བ་ནི་ང 
གྱིས་མི་ཁྱབ་པ་ཡིན་ནོ། །
གཉིས་པ་སྐུ་ཐམས་ཅད་པ་ནི། རྒྱུད་བླ་མ་ལས། བཟོ་དང་སྐྱེ་དང་བྱང་སེམས་ 
མཆོག །རྫུ་འཕྲུལ་སྐུ་ནི་རྣམ་པ་གསུམ། །ཞེས་སོ། །དེ་ལ་དུག་གསུམ་གནས་སུ་ 
དག་པ་སྐུ་གསུམ། དུག་ལྔ་གནས་སུ་དག་པ་རིགས་ལྔ། ཚོགས་བརྒྱད་དག་པ་གུ་ 
རུ་མཚན་བརྒྱད། རྒྱུད་ལྔ་དབྱིངས་སུ་སྒྲོལ་བ་ཐོད་ཕྲེང་རིགས་ལྔ། ཉོན་དྲུག་རང་ 
སར་གྲོལ་བ་སྤྲུལ་སྐུ་ཐུབ་པ་དྲུག །རིགས་དྲུག་དོང་ནས་སྤྲུགས་པ་འགྲོ་འདུལ་གུ་ 
རུ་དྲུག གཞན་ཡང་མི་མཇེད་འཇིག་རྟེན་གྱི་ཁམས་འདི་ནས་ཕྱོགས་བཞི་མཚམས་ 
ཨོ་ བརྒྱད་ཀྱི་ཞིང་ཁམས་བཞི་བཅུ་ཞེ་ལྔར་སངས་རྒྱས་ཐུབ་པའི་དབང་པོ་དང་། 
རྒྱན་ཆེན་པོའི་མཚན་དང་སྐུ་ཡི་རྣམ་འགྱུར་ཐ་དད་པ་རེས་མདོ་སྔགས་ཟུང་འཇུག་ 
གི་ཆོས་སྟོན་པར་བཤད། བྱང་ཆུབ་མཆོག་གི་སྤྲུལ་སྐུ་དང་། གཞན་ཡང་སེང་གེ་ 
དང་། སྟག་དང་། གླང་པོ་དང་། བསེ་རུ་དང་། ཀྲིཥྞ་ས་ར་དང་། རྟའི་རྒྱལ་པོ་བྷ་ 
ལ་ཧ་ལ་སོགས་པ། དུད་འགྲོ་ལ་སོགས་པ་སྐྱེ་བ་སྤྲུལ་སྐུ་དང་། གྲུ་དང་། གཟིངས་
239

།རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དང་། ཟམ་པ་ལ་སོགས་བཟོ་སྤྲུལ་སྐུ་མ་ངེས་པ་སྣ་ཚོགས་ཀྱིས་འགྲོ་བ་སྨིན་པར་
མཛད་པ་ནི་སྐུ་ཐམས་ཅད་པ་དང༌། རྣམ་རོལ་དེ་ལྟ་བུའི་སྒོ་ནས་འགྲོ་བའི་དོན་
འབད་མེད་ལྷུན་གྲུབ་ཏུ་མཛད་པ་དུས་གསུམ་དུ་འཁོར་ལོ་ལྟར་རྒྱུན་མི་འཆད་ 
པས་ན་སྐུ་མི་ཟད་པ་རྒྱན་གྱི་འཁོར་ལོ་སྟེ། རྡོ་རྗེའི་བཀའ་ལས། སངས་རྒྱས་སྐུ་ཡི་ 
སྤྲུལ་པ་སྟེ། །རང་བྱུང་མཚན་དང་དཔེ་བྱད་ལྡན་པར་བྱོན། །ཉི་མ་སྟོང་གི་འོད་ 
ལས་གཟི་མདངས་ཆེ། །རི་རྒྱལ་ལྷུན་པོ་བས་ཀྱང་བརྗིད་རེ་ཆེ། །ཡ་མཚན་སྤྲུལ་ 
པའི་སྐུ་ལ་གསོལ་བ་འདེབས། །ཞེས་གསུངས་པ་ལྟར་རོ། །
༈ གཉིས་པ་གསུང་གི་གསང་བ་བསམ་གྱིས་མི་ཁྱབ་པ་ལ་ཡང་དབྱེ་བ་གསུམ་ 
ལས། དང་པོ་ནི། དུས་གསུམ་མཁྱེན་པའི་རྒྱལ་བ་ཐམས་ཅད་ཀྱི་གསུང་ནི། འབད་ 
རྩོལ་གྱི་རྟོག་པས་བསྐྱེད་པའི་རྣམ་པར་རྟོག་པ་མི་མངའ། ལྕེ་དང་རྐན་ལ་ལྡོས་ 
པའི་ཚིག་གི་སྡེབ་སྦྱོར་དང་། དབུགས་འབྱུང་རྔུབ་མི་མངའ་ཡང་། སྔོན་གྱི་སྨོན་ 
ལམ་གྱི་མཐུས་བྱ་བ་གྲུབ་པའི་ཡེ་ཤེས་ཀྱི་རང་རྩལ་ལས་སེམས་ཅན་གྱི་བློ་དང་ 
མོས་པ་དང་ཁམས་ཀྱི་བྱེ་བྲག་ཐ་དད་པ་དང་མཐུན་པར་ཆོས་ཀྱི་སྒྲ་འབྱུང་བ་སྟེ། 
རྒྱུད་གསང་བ་སྙིང་པོ་ལས། ཡི་གེ་མེད་ཅིང་རིག་པའི་གསུངས། །ལྗགས་ཀྱི་རྩེ་ 
མོར་མ་བྱུང་ཡང་། །ཐུགས་རྗེ་གསུང་གི་བྱིན་རླབས་ཀྱིས། །འགྲོ་དོན་སྣ་ཚོགས་སོ་ 
སོར་གསལ། །ཞེས་དང་། རྒྱུད་བླ་མ་ལས། ཇི་ལྟར་སྒྲ་བརྙན་གྱིས་ནི་སྒྲ། །གཞན་ 
གྱི་རྣམ་རིག་ལས་བྱུང་བ། །དེ་ལྟར་དེ་བཞིན་གཤེགས་པས་གསུངས། །ཕྱི་དང་ 
ནང་ནའང་གནས་མ་ཡིན། །ཞེས་གསུངས་པ་ལྟར་ཏེ། སངས་རྒྱས་རྣམས་ཀྱི་ 
གསུང་དྲུང་ནས་ཉན་པའི་ཆེ་རུ་མི་འགྲོ་ཞིང་། རྒྱང་ནས་ཉན་པས་ཆུང་ངུ་མི་འགྲོ་ 
བ་སྟེ། ཐུབ་པའི་དབང་པོ་བྱ་རྒོད་ཕུང་པོའི་རིར། བྱམས་པ་ལ་བརྟེན་ནས་དབྱངས་
240

༄༅། །ཟབ་གཏེར་ཆོས་ཀྱི་མཛོད་ཁང་
ཀྱི་དཀྱིལ་འཁོར་དག་པ་ཞེས་བྱ་བའི་ཆོས་སྟོན་པ་ན། འཕགས་པ་མོའུ་འགལ་
གྱི་བུ་ཆེན་པོས། དེ་བཞིན་གཤེགས་པའི་གསུང་གི་མཐའ་དཔོག་པར་འདོད་ནས་ 
རྫུ་འཕྲུལ་གྱིས་རི་རབ་ཀྱི་རྩེ་མོར་ཕྱིན་ནས་ཉན་ཀྱང་གསུང་གི་གདངས་ཆེ་ཆུང་
མེད་པར་སྔ་མ་བཞིན་དུ་གོ །དེ་ནས་ཀྱང་འཇིག་རྟེན་གྱི་ཁམས་སྟོང་ཕྲག་མང་ 
པོ་འདས་པའི་ཕ་རོལ་ན། འཇིག་རྟེན་གྱི་ཁམས་འོད་ཟེར་རྒྱལ་མཚན་ཞེས་བྱ་
བར་ཉན་ཀྱང་། དེ་ན་སངས་རྒྱས་འོད་ཟེར་རྒྱལ་པོ་བཞུགས་པས། རིགས་ཀྱི་བུ་ 
ཁྱོད་ད་དུང་འདི་ནས་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་འདས་ 
པར་ཕྱིན་ཀྱང་དེ་བཞིན་གཤེགས་པའི་གསུང་གི་མཐའ་དཔོག་པར་མི་ནུས་ཀྱི། དེ་ 
བས་ན་རང་གི་སྟོན་པ་ཡིད་ལ་གྱིས་ཤིག་གསུངས་པ་ལྟ་བུ་སྟེ། རྒྱལ་བ་རྣམས་ཀྱི་ 
གསུང་གི་གསང་བ་བསམ་གྱིས་མི་ཁྱབ་པའི་རང་བཞིན་དེ་ལྟ་བུའོ། །
གཉིས་ པ་གསུང་ཐམས་ཅད་པ་ནི། དུས་འཁོར་རྩ་རྒྱུད་ལས། རང་རང་སྐད་ཀྱི་ 
ཁྱད་པར་རྣམས་ཀྱིས་ནི། །སྲིད་གསུམ་མ་ལུས་ལམ་ལ་ལེགས་བཀོད་ནས། །ཀུན་
མཁྱེན་གསུང་འདི་ཞི་བདེའི་འབྲས་བུའི་གཏེར། །ཞེས་དང༌། ཕལ་པོ་ཆེ་ལས། ལྷ་ 
ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་ 
དང་། །འགྲོ་བ་ཀུན་གྱི་སྒྲ་སྐད་ཇི་ཙམ་པར། །ཐམས་ཅད་སྐད་དུ་བདག་གིས་ 
ཆོས་སྟོན་ཏོ། །ཞེས་སོགས་མཐའ་ཡས་པར་གསུངས་ཏེ་གོ་སླ་བའི་ཕྱིར་འདིར་དེ་ 
ཙམ་མོ། །གསུམ་པ་གསུང་མི་ཟད་པ་རྒྱན་གྱི་འཁོར་ལོའི་རྣམ་གྲངས་ནི། རྒྱལ་བ་ 
རྣམས་སངས་རྒྱས་ནས་གསུངས་བདེན་པའི་ཆོས་ཀྱི་འཁོར་ལོ་བསྐོར་བས་སེམས་
ཅན་བརྒྱ་སྟོང་གྲངས་མེད་པ་འཚང་རྒྱ་ལ། དེ་དག་རེ་རེས་ཀྱང་ཆོས་བསྟན་པས་
སེམས་ཅན་མཐའ་ཡས་པ་མྱ་ངན་ལས་འདའ་བར་མཛད་པ་རྒྱུན་མི་འཆད་པའི་
241

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གསུང་མི་ཟད་པ་རྒྱན་གྱི་འཁོར་ལོ་ཞེས་བཤད་པ་སྟེ། དེ་སྐད་དུའང༌། རྡོ་རྗེའི་ 
གསུང་ལས། སངས་རྒྱས་ཀུན་གྱི་གསུང་གི་སྤྲུལ་པ་སྟེ། །མ་ཆགས་པདྨའི་སྡོང་པོའི་ 
རྩེ་ལས་འཁྲུངས། །འབྲུག་ཆེན་སྟོང་གི་སྒྲ་བས་གསུང་གདངས་ཆེ། །འབྲུག་ལྟར་ 
སྒྲོགས་པའི་གསུང་ལ་གསོལ་བ་འདེབས། །ཞེས་སོ། ། 
སྤྱི་དོན་གསུམ་པ་ཐུགས་ཀྱི་གསང་བ་བསམ་གྱིས་མི་ཁྱབ་པ་ནི། སངས་རྒྱས་ 
ཐམས་ཅད་ཀྱིས་ཤེས་བྱའི་དངོས་པོ་ཐམས་ཅད་སྒྲིབ་མེད་མེ་ལོང་ལྟ་བུའི་ཡེ་ཤེས་
ཀྱི་གཟིགས་པ་ལྟ་བུ་ནི། ཉན་ཐོས་དང་། རང་རྒྱལ་བྱང་སེམས་སོགས་གང་ཟག་ 
སུས་ཀྱང་མཁྱེན་པ་མ་ཡིན་ཏེ། ཁྱིམ་བདག་དཔལ་སྐྱེས་ཀྱི་ཐར་པའི་ས་བོན་
ཡོད་མེད་ཉན་ཐོས་རྫུ་འཕྲུལ་ཅན་དག་གིས་ཀྱང་མ་ཤེས་ནས་སུས་ཀྱང་རབ་ཏུ་
བྱུང་མ་ནུས་པ་ལ། སངས་རྒྱས་ཀྱིས་མཁྱེན་པ་ལྟ་བུ་དང་། འཕགས་པ་རྫུ་འཕྲུལ་ 
དང་ལྡན་པ་མཽ་འགལ་གྱི་བུ་ཆེན་པོས་རང་གི་མ་གར་སྐྱེས་མ་ཤེས་པ་ལ། སངས་ 
རྒྱས་ཀྱིས་མཁྱེན་པ་ལྟ་བུ་སྟེ། དེ་ཡང་མཇུག་པ་ལས། ཞིང་སྐུ་དཔག་བསམ་ཤིང་ 
ལྟར་གསལ་གྱུར་ལ། །ཡིད་བཞིན་ནོར་བུ་ཇི་བཞིན་རྣམ་མི་རྟོག །འགྲོ་གྲོལ་བར་ 
དུ་འཇིག་རྟེན་འབྱོར་སླད་དུ། །འདི་ནི་སྤྲོས་དང་བྲལ་ལ་སྣང་བ་ཡིན། །ཞེས་པ་ 
ལྟར་ཐུགས་ཀྱི་གསང་བ་བསམ་གྱིས་མི་ཁྱབ་པ་དང་། གཉིས་པ་ཐུགས་ཐམས་ 
ཅད་པ་ནི། སྲན་མ་ཟླུམ་པ་ཚེར་མ་རྣོ་བ། རྡོ་ཕ་ཝང་ལོང་བུ་གྲུ་བཞིར་ཡོད་པ། 
ཉི་མ་ཤར་ནས་འཆར་བ། རྨ་བྱའི་མདོངས་བཀྲ་བ་ལ་སོགས་པའི་རྒྱུ་རྐྱེན་འབྲས་ 
བུ་འདི་ཞེས་སྟོན་པ་ནི། སངས་རྒྱས་ཐམས་ཅད་མཁྱེན་པ་ཁོ་ནའི་ཁྱད་ཆོས་ལས་ 
གཞན་གྱི་མ་ཡིན་ཏེ། དེ་ཡང་ནག་པོའི་གཞུང་ལས། ཉི་ཤར་ཆུ་བོ་ཐུར་དུ་འབབ་ 
པ་དང་། །སྲན་ཟླུམ་ཚེར་མ་གཟེངས་རིང་རྣོ་བ་དང༌། །རྒྱལ་བུའི་བུ་མོ་ཤིན་ཏུ་
242

༄༅། །ཟབ་གཏེར་ ཆོས་ཀྱི་མཛོད་ཁཁང་
མཛེས་མ་རྣམས། །སུས་ཀྱང་མ་བྱས་ངོ་བོ་ཉིད་ཀྱིས་བྱུང་། །ཞེས་དང༌། མདོ་ 
ལས། རྨ་བྱའི་མདོངས་ནི་གཅིག་པུ་ལ། །རྒྱུ་ཡི་དབྱེ་བ་ཐ་དད་དེ། །དེ་མཁྱེན་པ་ 
ནི་ཀུན་མཁྱེན་ཏེ། །ཀུན་མཁྱེན་ཡེ་ཤེས་མིན་པས་མིན། །ཞེས་དང་། དེ་བཞིན་ཏུ། 
བུར་ཤིང་དང་། བུ་རམ་དང་། ཀ་ར་དང་། སྦྲང་དང་། ཤིང་མངར་དང་། འོ་མ་ 
ལ་སོགས་མངར་བའི་བྱེ་བྲག་སོ་སོའི་སྐྱེ་བོས་དབྱེ་མི་ནུས་ཀྱང་དེ་ཐམས་ཅད་མ་
འདྲེས་པར་སངས་རྒྱས་རྣམས་ཀྱིས་མཁྱེན་པ་སྟེ། སློབ་དཔོན་དནྜིས། བུ་རམ་འོ་ 
མ་བུར་ཤིང་སོགས། །མངར་བ་ཉིད་ཀྱི་ཁྱད་པར་ཆེ། །དེ་དག་སོ་སོའི་དབྱེ་བ་ནི། ། 
དབྱངས་ཅན་མས་ཀྱང་ནུས་མ་ཡིན།
གསུམ་པ་ཐུགས་མི་ཟད་པ་རྒྱན་གྱི་འཁོར་ལོ་ནི། དེ་ལྟར་ཐུགས་ཟད་མེད་ཡེ 
ཤེས་ཀྱི་གཟིགས་པ་འགྲོ་ལ་དུས་གསུམ་དུ་རྒྱུན་མི་ཆད་པས་ན་དེ་སྐད་ཅེས་བྱའོ། ། 
མདོར་ན། རྡོ་རྗེ་བཀའ་ལས། སངས་རྒྱས་ཀུན་གྱི་ཐུགས་ཀྱི་སྤྲུལ་པ་སྟེ། །རྒྱ་མཚོ་
གཏིང་མཐའ་མེད་པའི་ཀློང་ལས་སྐྱེས། །ཅིར་ཡང་ས་ལེའི་ཐུགས་ལ་གསོལ་བ་ 
འདེབས། །ཞེས་པ་ལྟར་རོ། །བཞི་པ་ཡོན་ཏན་གྱི་གསང་བ་བསམ་གྱིས་མི་ཁྱབ་
པའི་རང་བཞིན་སྔར་བཤད་པའི་རྡོ་རྗེ་གསུམ་གྱི་གསང་བའི་ཡོན་ཏན་ལས། ལོགས་
སུ་སྤྲོས་འདོད་དབང་གིས་ཕྱེ་ན། ཇི་ལྟ་ཇི་སྙེད་ཀྱི་ཡེ་ཤེས་གཉིས་དང་ལྔ་སོགས་
མཁྱེན་པའི་ཡེ་ཤེས་ཡོངས་ལ་ཁྱབ་པ་ནམ་མཁའ་ལྟ་བུའི་ཐུགས་རྗེ། ཉེ་མཁོན་ 
མེད་པ་ཉི་མ་ལྟ་བུ། སྐྱོ་ངལ་མེད་པ་གྲུ་གཟིངས་ལྟ་བུ། རྒྱུན་ཆད་མེད་པ་ཆུ་བོ་ 
ལྟ་བུ་དང་བཞིར་བཤད། གཞན་ཡང་རྟག་པ་རྒྱུན་གྱི་ཐུགས་རྗེ། རང་བྱུང་ཤུགས་ 
ཀྱི་ཐུགས་རྗེ། བསྐུལ་ཞིང་གསོལ་བ་བཏབ་པའི་ཐུགས་རྗེ། གདུལ་བྱ་རྐྱེན་དང་ 
འཕྲད་པའི་ཐུགས་རྗེ་དང་བཞི་ནི། བརྩེ་བའི་ཐུགས་རྗེའི་ཡོན་ཏན་དང་། གཞན་
243

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཡང་འཇིགས་པས་མནར་བར་རྒྱལ་པོའི་བཀའ་རྟགས་ལྟ་བུ། འཁོར་བའི་རྒྱ་མཚོ་ 
སྒྲོལ་བ་དེད་དཔོན་ནོར་བུ་ལྟ་བུ། ཉོན་མོངས་གཅོང་ནད་འབྱིན་པ་སྨན་པ་མཁས་ 
པ་ལྟ་བུ། བག་ཆགས་ཚང་ཚིང་བསྲེག་པ་ནི་མེ་དཔུང་འབར་བ་ལྟ་བུ་སོགས་ནི་ 
སྐྱོབ་པའི་ནུས་མཐུ་སྟེ། མདོར་ན་མཁྱེན་བརྩེ་ནུས་གསུམ་གྱི་ཡོན་ཏན་དང་། གཞན་ 
ཡང་མཚན་དཔེ་བརྒྱད་དང་བཅུ་གཉིས་རྫོགས་པ་རྡོ་རྗེའི་སྐུ་ལ་སྐྱེ་འཆི་དང་
བགྲེས་རྒུད་མེད་པ་ངོ་མཚར་སྐུའི་ཡོན་ཏན་དང༌། དབྱངས་ཀྱི་ཡན་ལག་དྲུག་
ཅུ་རྫོགས་པ་འགགས་མེད་གསུང་གི་ཡོན་ཏན། དུས་གསུམ་མ་བསྒྲིབས་ས་ལེར་
གཟིགས་པ་ཟག་མེད་ཐུགས་ཀྱི་ཡོན་ཏན། མདོར་ན་འཇིག་རྟེན་དང་འཇིག་རྟེན་
ལས་འདས་པའི་ལམ་གྱི་ཡོན་ཏན་མ་ལུས་པ་རྫོགས་པའི་རང་བཞིན་ནི་བསམ་
གྱིས་མི་ཁྱབ་པ་དང༌། སོ་སོའི་མོས་པ་བཞིན་རེ་བ་འབད་མེད་དུ་སྐོང་བ་ཡོན་ 
ཏན་ཐམས་ཅད་དང་། དེ་ལ་ཡང་དུས་གསུམ་དུ་ཡོན་ཏན་ལ་སྐྱེ་འགག་དང་རྒྱུན་ 
ཆད་མེད་པས་ན་མི་ཟད་པ་རྒྱན་གྱི་འཁོར་ལོ་སྟེ།
རྗེ་ཙོང་ཁ་བ་ཆེན་པོས། ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་ 
རྒྱལ་སྲས་ཉན་ཐོས་རང་རྒྱལ་གྱིས། །ཅི་ཙམ་བརྟགས་ཀྱང་བློ་ཡི་ཡུལ་མིན་ན། ། 
ཚངས་དང་དབང་པོ་སོགས་ཀྱིས་སྨོས་ཅི་དགོས། །མཁའ་ལྡིང་དབང་པོ་མཁའ་ 
ལ་བགྲོད་བགྲོད་ནས། །ནམ་ཞིག་རང་སྟོབས་ཕྲི་ནས་ལྡོག་འགྱུར་གྱི། །ནམ་ 
མཁའ་ཟད་པར་ལྡོག་པར་མི་འགྱུར་བཞིན། །ཁྱོད་ཀྱི་ཡོན་ཏན་བརྗོད་པ་དེ་ལྟར་ 
ལགས། །ཞེས་གསུངས་པ་ལྟར། འགྲོ་བ་སེམས་ཅན་གྱི་སོ་སོའི་བློ་དང་མོས་པ་ 
བཞིན་རེ་བ་ཡིད་བཞིན་དུ་སྐོང་བ་ལ། ནོར་བུ་དབང་གི་རྒྱལ་པོ་དང་། དཔག་ 
བསམ་གྱི་ཤིང་དང་། འདོད་འཇོའི་བ་བཞིན་རྩོལ་མེད་དུ་འདོད་པ་སྐོང་བ་སྟེ།
244

༄༅། །ཟབ་གཏེར་ཆོས་ཀྱི་མཛོད་ཁང་།
མངའ་བདག་ཉང་རིན་པོ་ཆེས། རྣམ་ཐར་དྲི་མེད་ཡོན་ཏན་ཀུན་རྫོགས་ཤིང་། ། 
ཡིད་བཞིན་ནོར་བུ་དབང་གི་རྒྱལ་པོ་ལྟར། །བྱིན་རླབས་དངོས་གྲུབ་ཐམས་ཅད་ 
འབྱུང་བའི་གནས། །རྗེ་བཙུན་པདྨ་བདག་གིས་དུས་འདིར་དྲན། །ཞེས་དང༌།
ལུང་བསྔགས་བསྟོད་ལས། འཇིག་རྟེན་ཀུན་གྱི་སེམས་ཅན་ཐམས་ཅད་ཀྱིས། ། 
དུས་གཅིག་ཉིད་དུ་ཐེ་ཚོམ་དོན་ཞུས་ཀྱང༌། །དེ་དག་རེ་རེའང་མདུན་དུ་དེ་སྙེད་ 
ཀྱི༑ ༑མཛད་པ་མཛད་ཀྱང་རྟོག་པ་ཉེར་ཞི་བ། །ཞེས་སོ། 
གསུམ་པ་ཡོན་ཏན་དེ་ལྟ་བུའི་སྒོ་ནས་འཁོར་འདས་གཉིས་གྱི་རྒྱན་ཏུ་གྱུར་ཞིང་ 
མཛད་པ་རྒྱུན་མི་ཆད་པའི་འཁོར་ལོ་སྟེ། རྡོ་རྗེའི་བཀའ་ལས། འགྲོ་བའི་དོན་དུ་ 
ཡིད་བཞིན་ནོར་བུའི་སྐུ། །ཁྱོད་ཀྱི་མཚན་ཐོས་ཙམ་གྱིས་སྡུག་བསྔལ་སེལ། །སྐད་ 
ཅིག་དྲན་པས་བྱང་ཆུབ་ལམ་སྣ་འདྲེན། །ཡོན་ཏན་ཀུན་འབྱུང་ཁྱོད་ལ་གསོལ་བ་ 
འདེབས། །ཞེས་སོ། །སྤྱི་དོན་ལྔ་པ་རྒྱལ་བའི་མཛད་པ་ཕྲིན་ལས་ཀྱི་རང་བཞིན་ 
བསམ་གྱིས་མི་ཁྱབ་པ་ནི། སྤྱིར་ནམ་མཁས་གར་ཁྱབ་གདུལ་བྱ་སེམས་ཅན་གྱིས་ 
ཁྱབ་ལ། དེ་བདག་ཉིད་ཆེན་པོའི་འདུལ་བྱེད་ཐུགས་རྗེ་ཕྲིན་ལས་ཀྱིས་ཁྱབ་པ་སྟེ། 
བྷ་དྲ་ཙ་རི་ལས། ནམ་མཁའི་མཐར་ཐུག་གྱུར་པ་ཅི་ཙམ་པ། །སེམས་ཅན་མ་ལུས་ 
མཐའ་ཡང་དེ་ཙམ་མོ། །ཞེས་གསུངས་པ་ལྟར། སྤྱིར་འཛམ་གླིང་བྱེ་བ་ཕྲག་ 
བརྒྱར། ཨོ་རྒྱན་ཆེན་པོ་བྱེ་བ་ཕྲག་བརྒྱ། རིགས་དྲུག་འདུལ་བའི་སྤྲུལ་སྐུ་ཐུབ་པ་ 
དྲུག འགྲོ་འདུལ་གུ་རུ་དྲུག ཡང་སྤྲུལ་ཉེར་ལྔ། ཐོད་ཕྲེང་རིགས་ལྔ། གུ་རུ་མཚན་ 
བརྒྱད། མི་མཇེད་འདིའི་ཕྱོགས་དང་མཚམས་སུ་ཐུབ་པའི་དབང་པོ་དང་། ཨོ་
རྒྱན་ཆེན་པོ་རྣམ་འགྱུར་ཐ་དད་པ་རེས། མདོ་སྔགས་ཟུང་འཇུག་གི་སྒོ་ནས་འགྲོ་
བ་འདུལ་བའི་མཛད་པ་ཕྲིན་ལས་ཀྱི་རང་བཞིན་ཟློས་སྐྱོན་མ་ཡིན་ཀྱང་། དགོས་
245

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པའི་དབང་གིས་གོང་དུ་ཡང་བསྟན་ཞིང་། འདིར་ཡང་བཤད་མ་ཐག་པ་ལྟར་ 
ཕྲིན་ལས་ཀྱི་གསང་བ་བསམ་གྱིས་མི་ཁྱབ་པ་དང་། གང་ལ་གང་འདུལ་ནི་ཕྲིན་ 
ལས་ཐམས་ཅད་པ་དང་། འདས་མ་འོངས་ད་ལྟ་དུས་གསུམ་རྒྱུན་ཆད་མེད་པས་ 
མི་ཟད་པ་རྒྱན་གྱི་འཁོར་ལོ་སྟེ། དེ་ཡང་མདོར་དྲིལ་ན། རྡོ་རྗེ་བཀའ་ལས། 
ཐུགས་རྗེ་ཕྲིན་ལས་དབང་གི་དོན་མཛད་ཅིང༌། །ཞི་རྒྱས་དབང་དྲག་ཕྲིན་ལས་ 
རྣམ་པ་བཞིས། །ཉོན་མོངས་གདུལ་དཀའི་སེམས་ཅན་ཐབས་ཀྱིས་འདུལ། །ནམ་ 
མཁའི་སྐར་ལྟར་ཕྲིན་ལས་བསམ་མི་ཁྱབ། །ཕྲིན་ལས་རྒྱ་མཚོའི་རླབས་ལ་གསོལ་ 
བ་འདེབས། །ཞེས་སོགས་གསུངས་པ་ལྟར་རོ། །དེ་ལྟར་འཁྲུལ་མེད་རྡོ་རྗེའི་བཀས་ 
མདོར་བསྟན་པའི་ཚིག་རྐང་ལྔ་པ། ཡ་མཚན་མཆོག་གི་དངོས་གྲུབ་བརྙེས། །ཞེས་ 
པའི་དགོངས་པ་འགྲེལ་ཚུལ་གཏན་ལ་ཕབ་པ་སྟེ་བཤད་ཟིན་ཏོ།
༈ ཡང་འཁྲུལ་མེད་རྡོ་རྗེའི་བཀའ་ཡིས་མདོར་བསྟན་པ་ཚིག་རྐང་དྲུག་པ་
འབྲེལ་ཚད་དོན་དང་ལྡན་པའི་ཕྱིར། བདག་ཉིད་ཆེན་པོའི་མཚན་རྫོགས་པར་ 
བསྟན་པ་ནི། པདྨ་འབྱུང་གནས་ཞེས་སུ་གྲགས། །ཞེས་པའི་དགོངས་པ་འགྲེལ་ 
བཤད་ཀྱིས་གཏན་ལ་དབབ་པ་ལ་གཉིས་ཏེ། འཇིག་རྟེན་རྣམ་པར་འདྲེན་པའི་
མགོན་པོ་དག་གི་མཚན་ཐོས་པའི་ཕན་ཡོན་སྤྱིར་བསྟན་པ་དང་། རྗེ་བདག་ཉིད་
ཆེན་པོ་པདྨ་འབྱུང་གནས་ཀྱི་མཚན་ཐོས་པའི་ཕན་ཡོན་བྱེ་བྲག་ཏུ་བཤད་པ་དང་།
རྒྱུ་མཚན་གསུམ་གྱི་སྒོ་ནས་མཚན་ཇི་ལྟར་གསོལ་བ་དམིགས་སུ་བཀར་ཏེ་བཤད་
པ་དང་། མཚན་སྙན་པ་ཡོངས་ལ་ཁྱབ་པ་དེ་དོན་དང་ལྡན་པའི་རྣམ་ཐར་ངོ་
མཚར་བའི་མཛད་པ་བཅུ་གཅིག་གི་རྩ་བ་བསྡུས་ཏེ་བཤད་པ་དང་བཞི་ལས། དང་
པོ་ནི། ཐུབ་པའི་དབང་པོའི་མཚན་བརྗོད་པས་ཕྱིར་མི་ལྡོག་པའི་ས་ཐོབ་པར་
246

༄༅། །ཟབ་གཏེར་ཆོས་ཀྱི་མཛོད་ཁང་།
མདོ་ལས་བཤད་དེ། དེ་ཡང་མཚན་བརྒྱ་ལས། ཉེས་ཀུན་ཟད་པ་ཁྱོད་ཀྱི་མཚན། ། 
འགྲོ་བ་གང་གིས་ཐོས་པ་ན། །སྲིད་པའི་གྲོང་ལས་སླར་མི་ལྡོག །ཅེས་དང༌།
མགོན་པོ་མི་འཁྲུགས་པའི་མཚན་ཐོས་པས་བསྐལ་པ་ཆེན་པོ་འབུམ་ཕྲག་དགུ་ཡི་
ལས་སྒྲིབ་ཟད་ནས་ཤར་ཕྱོགས་མངོན་དགའི་ཞིང་དུ་སྐྱེ་བར་བཤད། དེ་བཞིན་
ཏུ་མགོན་པོ་འོད་དཔག་མེད་ཀྱི་མཚན་ཐོས་པས་མཚན་མེད་ལྔ་ཡི་ལས་སྒྲིབ་
བྱང་ནས་ནུབ་ཕྱོགས་བདེ་བ་ཅན་གྱི་ཞིང་དུ་སྐྱེ་བར་བཤད། འདི་ནས་ནུབ་ཀྱི་
ཕྱོགས་རོལ་ན། །འོད་དཔག་མེད་ཀྱི་ཞིང་ཁམས་ཡོད། །སུ་ཞིག་དེ་ཡི་མཚན་
འཛིན་པ། །ཞིང་མཆོག་དེ་རུ་སྐྱེ་བར་འགྱུར། །ཁྱེའུ་ཆུ་འབེབས་ཀྱིས་སྐམ་ལས་
ཕྱུང་བའི་ཉ་ཁྲི་པོ་ལ་སྙིང་བརྩེ་བའི་ཆུ་རྒྱུན་སྒྲེང་བཞིན་དུ། དེ་བཞིན་གཤེགས་པ་
རིན་ཆེན་གཙུག་ཏོར་ཅན་གྱི་མཚན་ནས་བརྗོད་པས་དེ་དག་ངན་འགྲོའི་གནས་
ལས་ཐར་ནས་སུམ་ཅུ་རྩ་གསུམ་གྱི་ལྷར་སྐྱེས་པ་དང་། བཅོམ་ལྡན་འདས་སྨན་ 
གྱི་བླ་མའི་མཚན་ཐོས་པས་བཞི་བརྒྱ་རྩ་བཞིའི་ནད་ལས་ཐར་ནས་ཤར་ཕྱོགས་
ལྟ་ན་སྡུག་པའི་ཞིང་དུ་གྲོལ་བར་བཤད་དེ།
དེ་ཡང་། ཐུགས་རྗེས་འགྲོ་བའི་དོན་མཛད་བཅོམ་ལྡན་འདས། །མཚན་ཙམ་ 
ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་ 
བླ༑ ༑བཻཌཱུརྱའི་འོད་ལ་ཕྱག་འཚལ་བསྟོད། །ཅེས་གསུངས། མགོན་པོ་ཚེ་དཔག་ 
མེད་པའི་མཚན་ཐོས་པས་དུས་མ་ཡིན་པའི་འཆི་བ་ཐམས་ཅད་ཉེ་བར་ཞི་ནས་ 
སྟེང་ཕྱོགས་ཡོན་ཏན་བརྒྱན་པའི་ཞིང་དུ་འཚང་རྒྱ་བར་བཤད་དེ། འཆི་མེད་རྔ་ 
སྒྲའི་འོད་མདོ་ལས། འདི་ནས་ནུབ་ཀྱི་ཕྱོགས་རོལ་ན། །བདེ་བ་ཅན་གྱི་འཇིག་ 
རྟེན་ཁམས། །དེ་ན་རྫོགས་པའི་སངས་རྒྱས་བཞུགས། །དེ་བཞིན་གཤེགས་པ་ཚེ་
247

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དཔག་མེད། །སུ་ཞིག་དེ་ཡི་མཚན་འཛིན་པ། །ཞིང་མཆོག་དེ་རུ་སྐྱེ་བར་འགྱུར། ། 
ཞེས་གསུངས། གཞན་ཡང་འཕགས་པ་འཇམ་དཔལ་ཡེ་ཤེས་སེམས་དཔའི་མཚན་ 
བརྗོད་པ་ཡང་། དེ་ཉིད་ལས། བཅོམ་ལྡན་འདས་ཀྱི་ཡེ་ཤེས་སྐུ། །གཙུག་ཏོར་ 
ཆེན་པོ་ཚིག་གི་བདག །ཡེ་ཤེས་སྐུ་སྟེ་རང་བྱུང་བ། །འཇམ་དཔལ་ཡེ་ཤེས་སེམས་ 
དཔའ་ཡི། །མིང་ནི་ཡང་དག་བརྗོད་པའི་མཆོག །ཅེས་དང་། གཞན་ཡང་། ཐུབ་ 
དབང་བྱམས་པ་སྤྱན་རས་གཟིགས་ཕྱག་རྡོར་སྒྲོལ་མ་ལ་སོགས་པའི་མཚན་བརྒྱ་ 
རྩ་གསུངས་པ་སོགས་སྨོས་ཀྱིས་མི་ལོང་ངོ༌། ། ༈ གཉིས་པ་བདག་ཉིད་ཆེན་པོའི་ 
མཚན་བྱེ་བྲག་ཏུ་སྨོས་པ་ནི། རྡོ་རྗེའི་བཀའ་ལས། འགྲོ་བའི་དོན་དུ་ཡིད་བཞིན་ 
ནོར་བུའི་སྐུ། །ཁྱོད་ཀྱི་མཚན་ཐོས་ཙམ་གྱིས་སྡུག་བསྔལ་སེལ། །སྐད་ཅིག་དྲན་ 
པས་བྱང་ཆུབ་ལམ་སྣ་འདྲེན། །ཞེས་གསུངས་པ་དང་། གཞན་ཡང་། ཉང་རིན་པོ་ 
ཆེས། འགྲོ་བ་གང་གིས་མཐོང་ཐོས་དྲན་གྱུར་ཀྱང་། །མི་མཐུན་ཕྱོགས་དང་བར་ 
ཆད་ཀུན་ཞི་ནས། །དགོས་འདོད་རེ་སྐོང་ཨོ་རྒྱན་དུས་འདིར་དྲན། །ཞེས་པ་ལྟར་ 
རོ༑ ༑
སྤྱི་དོན་གསུམ་པ་སྔར་བཤད་པའི་རྒྱལ་བ་རྣམས་ཀྱི་དུས་ལ་ཡང་མ་བསྒྲིབས་ 
པའི་ཡེ་ཤེས་ཀྱི་སྤྱན་གྱིས་གཟིགས་ནས་མཚན་རྫོགས་པ་རྣམ་ཐར་དང་བཅས་ 
ལུང་བསྟན་པ་ནི། རྡོ་རྗེའི་ཚིག་རྐང་དང་པོའི་འགྲེལ་པ་ཞིབ་ཏུ་བཤད་པ་ལྟར
མགོན་པོ་དངོས་གྲུབ་འབྱུང་བའི་རྒྱུད། ལྷ་མོ་དྲི་མ་མེད་པ། གསང་བ་བསམ་ 
གྱིས་མི་ཁྱབ་པ། མཁའ་འགྲོ་མ་གསང་རྒྱུད། འཇམ་དཔལ་མཚན་བརྗོད། བླ་ 
མེད་དོན་རྫོགས་འདུས་པ། མྱ་ངན་འདས་མདོ། བཀའ་འདུས་རྩ་བའི་རྒྱུད། 
མདོ་དྲན་པ་ཉེར་བཞག དཔལ་ཕྲེང་སོགས་མདོ་རྒྱུད་དུ་མར་ཐུབ་པས་ལུང་
248

༄༅། །ཟབ་གཏེར་ཆོས་ཀྱི་མཛོད་ཁང་།
བསྟན་ཚུལ། རྗེ་དུས་གསུམ་མཁྱེན་པ་རང་ཉིད་ཀྱི་རྡོ་རྗེའི་བཀའ་ཡིས་བསྟན་ 
ཚུལ། ལྔ་བརྒྱའི་གཙུག་རྒྱན་ཇོ་བོ་ཨ་ཏི་ཤས་ལུང་བསྟན་ཚུལ། གྲུབ་པའི་མཐའ་ 
སོ་སོའི་སྐྱེས་ཆེན་དམ་པ་དག་གི་ཞལ་འཆེས་གནད་ཚུལ་དང་རྣམ་གྲངས་བཞིའི་ 
སྒོ་ནས་ལུང་བསྟན་ཚུལ། སྤྱི་དོན་བཞི་པ་མཚན་དེ་ཡང་ཚུར་མཐོང་གི་གདུལ་བྱ་ 
སྐལ་པ་བཟང་པོ་སྤྱི་མཐུན་གྱི་ངོར་ཤར་བ་རྒྱུ་མཚན་བཞིའི་ཐ་སྙད་བརྟེན་ནས་
མཚན་པདྨ་ཞེས་གསོལ་བ། རིགས་ཀྱི་སྒོ་ནས་མཚན་གསོལ་བ་དང་འཁྲུངས་པའི་ 
གླིང་གི་སྒོ་ནས་མཚན་གསོལ་བ་དང༌། སྐྱེ་གནས་ཁྱད་དུ་འཕགས་པའི་རྟེན་གྱི་ 
སྒོ་ནས་མཚན་གསོལ་པ་དང་། མཚུངས་དཔེ་དང་མཐུན་པའི་སྒོ་ནས་མཚན་ 
གསོལ་བ་དང་བཞི་ལས།
དང་པོ་ནི། རང་བཞིན་སྤྲུལ་སྐུའི་ཞིང་ཁམས་ཆེན་པོ་ལྔ་ལས། ཤར་ན་རྡོ་རྗེ་མི་ 
འཁྲུགས་པའི་ཞིང་མངོན་པར་དགའ་བ། ལྷོ་ན་རིན་ཆེན་རྒྱལ་པོའི་ཞིང་དཔལ་ 
དང་ལྡན་པ། ནུབ་ན་གཟི་བརྗིད་སྣང་བའི་ཞིང་བདེ་བ་ཅན། བྱང་ན་དོན་ཡོད་ 
རྒྱལ་པོའི་ཞིང་ལས་རབ་རྫོགས་པ། དབུས་ན་ཀུན་ཏུ་སྣང་བའི་ཞིང་སྟུག་པོ་བཀོད་ 
པ་དང་ལྔ་ལས། ནུབ་ཕྱོགས་པདྨའི་རིགས་སངས་རྒྱས་ཐམས་ཅད་ཀྱི་གསུང་རྡོ་ 
རྗེ་སྣང་བ་མཐའ་ཡས་ཀྱི་ཡེ་ཤེས་རང་མདངས་རྡོ་རྗེ་ཧྲཱིཿ ཡིག་གི་རྣམ་པ་འོ་མ་ཅན་ 
གྱི་རྒྱ་མཚོའི་དབུས་སུ་པདྨའི་སྡོང་པོ་ལས་འཆི་མེད་རྡོ་རྗེའི་སྐུར་བཞེངས་པ་ 
ཡིན་ཏེ་ཨུ་དུམ་ཝ་ར་གེ་སར་གྱི་ལེའུ་ལས། ཧྲཱིཿ ཡུལ་གྱི་མིང་ནི་ཨོ་རྒྱན་ཡུལ། ། 
གནས་ཀྱི་མིང་ནི་ཀོ་ཤའི་མཚོ། །མེ་ཏོག་མིང་ནི་ཨུ་དུམ་ཝར། །རིགས་ནི་དམར་ 
པོའི་བྲམ་ཟེའི་རིགས། །ཁམས་གསུམ་དབང་སྡུད་གེ་སར་ཡུམ། །མངལ་སྐྱོན་མ་ 
གོས་སྤྲུལ་པའི་སྐུ། །སུམ་ཅུ་རྩ་གཉིས་མཚན་འཆང་བ། །བཟང་པོ་མཆོག་ལ་ཕྱག་
249

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འཚལ་བསྟོད། ། ༈ གཉིས་པ་ནི་རིགས་བྱེད་སྨྲ་བའི་ལམ་པ་དག་གིས་པདྨ་
འབྱུང་གནས་ནི་རྒྱ་མཚོའི་མིང་ལ་འཇུག་པ་ཡིན་ཏེ། པདྨའི་སྐྱེ་གནས་རྒྱ་མཚོ་ 
ཡིན་པ་ལྟར། ནུབ་ཕྱོགས་པདྨའི་རིགས་ཀྱི་འབྱུང་གནས། རྣམ་འདྲེན་རིག་འཛིན་ 
རྒྱ་མཚོའི་གཙུག་རྒྱན། ཟབ་གསང་མདོ་རྒྱུད་རྒྱ་མཚོའི་གཏེར་མཛོད། གདུལ་བྱ་ 
སྐལ་བཟང་རྒྱ་མཚོའི་དེད་དཔོན་སོགས་ཀྱི་སྒོ་ནས། དྷ་ན་ཀོ་ཤའི་མཚོ་གླིང་དུ་
འཁྲུངས་པའི་དབང་གིས་བརྟེན་པ་ལ་རྟེན་གྱི་མིང་བཏགས་འམ་རྒྱ་མཚོའི་སྒྲ་དོན་ 
དེ་ལྟར་འཇུག་པ་ཡིན་ནོ། །
གསུམ་པ་ནི། སྐྱེ་གནས་རྨད་དུ་བྱུང་བ་ཨུ་དུམ་ཝ་ར་པདྨ་གེ་སར་རབ་ཏུ་རྒྱས་
པའི་དབུས་སུ་འཁྲུངས་པས་ན་པདྨ་འབྱུང་གནས་སུ་གྲགས་པ་དང་། བཞི་པ་ནི། 
སྒྱུ་འཕྲུལ་བཀོད་པའི་རྣམ་རོལ་འཁོར་བ་མ་སྟོང་བར་དུ་ཆད་པ་མེད་ཀྱང་སྲིད་
པའི་སྐྱོན་གྱིས་མ་གོས་པ་དེས་པདྨ། དོན་ཆོས་ཉིད་རྟགས་འཇའ་ལུས་རྡོ་རྗེ་སྟེ།
དཔེ་དོན་རྟགས་གསུམ་གྱི་སྒོ་ནས་ཀྱང་། མཚན་གསོལ་བ་སྟེ། ཧྲཱིཿ མ་ཆགས་
སྐྱོན་གྱིས་མ་གོས་པའི། །པདྨ་འབྱུང་གནས་སྐུ་ལ་བསྟོད། །ཅེས་གསུངས་སོ། །དེ་
ལྟར་འབྲེལ་ཚད་དོན་དང་ལྡན་པ་ས་གསུམ་ན་སྙན་པའི་རྔ་སྒྲ་བསྐལ་པ་བཟང་
པོའི་ལམ་ཏུ་མ་ནུབ་པའི་མཚན་དངོས་གཞི་ནི་དེ་ལྟར་ཡིན་ལ། མཚན་གྱི་རྣམ་
གྲངས་བཞི་ནི་དེ་ལྟར་ཡིན་ལ། མཚན་གྱི་རྣམ་གྲངས་གཞན་ནི་སྤྱིར་ནམ་མཁས་
གར་ཁྱབ་བདག་ཉིད་ཆེན་པོའི་རྣམ་རོལ་བཀོད་པས་ཁྱབ་པ་ལ། འགྲོ་བ་གང་ལ་
གང་འདུལ་གྱི་སྐུ་དང་མཚན་ཐ་དད་པའི་རང་བཞིན་ནི་ས་བཅུའི་འཕགས་པའི་
རྡོ་རྗེའི་ལྗགས་ཀྱིས་བགྲང་ཡང་མི་ནུས་ཀྱང༌། ལྗོངས་འདིར་མཛད་པའི་གཙོ་
བོར་སྟོན་པ་མཚན་བརྒྱད་སོགས་ཀྱི་རྣམ་གྲངས་འོག་ཏུ་རྣམ་ཐར་གྱི་སྐབས་དེ་
250

༄༅། །ཟབ་གཏེར་ཆོས་ཀྱི་མཛོད་ཁང་།
དང་དེར་ཤེས་པར་བྱ་ལ་འདིར་སྤྱི་དོན་ལྔ་པ་མཚན་གྱི་གྲགས་པ་དེ་དོན་དང་ 
ལྡན་པའི་རྣམ་ཐར་རྩ་བ་མདོར་བསྡུས་པ་ཞིག་འཆད་པ་སྐབས་སུ་བབས་པ་ལས། 
མཁའ་ལ་སྤྱོད་པའི་དབང་མོ་ཡེ་ཤེས་མཚོ་རྒྱལ་དང་། ལྷ་ལྕམ་མན་དྷ་ར་བ། བལ་ 
མོ་ཤཱཀྱ་དེ་ཝ། བལ་འབངས་ཀ་ལ་སིདྡྷི། མོན་མོ་བཀྲ་ཤིས་ཁྱེ་འདྲེན་ལ་སོགས་པ་ 
རྒྱལ་བའི་བཀའ་ཡི་སྡུད་པོ་གཟུང་མ་ལྔ་ཡིས། ཨོ་རྒྱན་ཆེན་པོའི་རྣམ་ཐར་རྒྱས་ 
འབྲིང་བསྡུས་གསུམ་གྱི་རིམ་པ་ཅི་རིགས་བཀོད་ནས་གཏེར་དུ་སྦས་པ་ནི། ཇི་ 
སྐད་དུ། དཀོན་མཆོག་གསུམ་ནི་གནས་པར་བྱ་བ་དང་། །བསྟན་གཉིས་ཡ་མ་ 
ཟུང་གི་སེལ་མེད་ཕྱིར། །མདོ་སྔགས་ཐབས་དང་ཤེས་རབ་སྙིང་པོའི་བཀའ། །ཉེ་ 
བར་གྱུར་པ་གསང་སྔགས་སྒྲུབ་པའི་ལུང་། །བདེན་པའི་བཀའ་འཆང་ངེས་པའི་ 
དོན་གོ་ཕྱིར། །ཨོ་རྒྱན་གུ་རུ་པདྨ་འབྱུང་གནས་ཀྱི། །སྐུ་གསུང་ཐུགས་ཡོན་ཕྲིན་ 
ལས་མཐའ་ཡས་པ། །རྣམ་ཐར་སྟོང་ཕྲག་བཅུ་དང་བརྒྱ་ཕྲག་དགུ །མ་འོངས་དད་ 
ལྡན་དོན་དུ་བཀོད་ནས་སྦས། །ཞེས་སོགས་གསུངས་པ་ལྟར་རོ། ། 
མངའ་བདག་ཉང་རིན་པོ་ཆེའི་རྣམ་ཐར་ཟངས་གླིང་མར་གྲགས་པ་དང་། ཡར་ 
རྗེ་ཨོ་རྒྱན་གླིང་པའི་ཤེལ་བྲག་ལེའུ་བརྒྱ་དང་བརྒྱད་པ་དང་། ཇོ་མོ་གླིང་གསུམ་ 
ནས་བཏོན་པའི་ཐང་ཡིག་སྡེ་ལྔ་དང༌། གཏེར་ཆེན་ཆོས་ཀྱི་རྒྱལ་པོ་སངས་རྒྱས་ 
གླིང་པའི་རྣམ་ཐར་དང༌། རྡོ་རྗེ་གླིང་པ་སོགས་སྤྲུལ་པའི་གཏེར་ཆེན་ཆོས་ཀྱི་རྒྱལ་ 
པོ་ཕལ་མོ་ཆེ་ཞིག་གི་གཏེར་ཁ་ནས་བྱོན་པའི་རྣམ་ཐར་རྒྱས་འབྲིང་བསྡུས་པའི་
རིམ་པ་ཇི་སྙེད་པ་ཞིག་དང་། སྤྲུལ་སྐུ་བཟང་པོ་གྲགས་པའི་གཏེར་བྱོན་གསོལ་ 
འདེབས་ལེའུ་བདུན་མ་དང་། ཉང་རིན་པོ་ཆེས་མཛད་པའི་རྣམ་ཐར་དྲི་མེད་མ་ 
དང་། སྤྲུལ་སྐུ་བ་མཁལ་སྨུག་པོས་མཛད་པའི་གསོལ་འདེབས་བར་ཆད་ལམ་
251

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སེལ་སོགས་མཐའ་ཡས་ཤིག་བྱུང་བ་འདིར་ས་ཁོངས་འཛིན་བྱེད་ཙམ་དུ་མདོར་
བསྡུས་པ་ཙམ་ཞིག་ལས་སྤྲོ་བར་མི་འདོད་ལ། དེ་ཡང་ས་གསུམ་ན་རྣམ་པར་
འདྲེན་པ་འཆི་བ་མེད་པ་རྡོ་རྗེའི་སྐུར་བཞེངས་པའི་མགོན་པོ་དེ་ཉིད་དུས་ནམ་
གྱི་ཚེ། ཡུལ་གང་དང་། གནས་གང་དུ། སྐྱེ་གནས་ཁྱད་པར་དུ་འཕགས་པའི་རྟེན་
སོགས་རྐང་པ་དང་པོ་ནས་དྲུག་པའི་བར་གྱིས་བཤད་ཟིན་པ་ལྟར་ལས། སྔོན་
སངས་རྒྱས་འོད་དཔག་མེད་ཀྱིས་གཟིགས་སྟངས་རྣམ་པ་གསུམ་གྱིས་མི་རྣམས་
ལ་རྒྱུ་འབྲས་ཀྱི་བདེན་པ་སྟོན་ཕྱིར་ཨིནྡྲ་བྷུ་ཏི་བུ་མེད་པ་དང་། འགྲོ་བ་རིགས་
དྲུག་འདུལ་བའི་ཐུབ་པ་དྲུག་གུ་རུ་དྲུག་ཏུ་སྤྲུལ་པ་དང་། རྒྱ་བོད་ལྷ་འདྲེའི་རྩུབ་
འགྱུར་ལ་བརྫུས་སྐྱེས་མ་གཏོགས་མངལ་སྐྱེས་ཀྱིས་མི་ཐུལ་བའི་རྟེན་དག་པ་དྲི་
མེད་མདངས་ལྡན་གཡུའི་རྒྱ་མཚོར་ཆེན་པོར་གཟིགས་པ་དང་།
ཁ་བ་ཅན་དུ་མུན་པར་དམ་པའི་ཆོས་ཀྱི་སྒྲོན་མེ་སྦར་བའི་ཆོས་ཀྱི་རྒྱལ་པོ་ཁྲི་
སྲོང་ལྡེའུ་བཙན་ལ་གཟིགས་པར་བཤད་པ་བཞིན། ནུབ་ཕྱོགས་ཨོ་རྒྱན་གྱི་ཡུལ་ 
ཆེན་ལྔ། ཡུལ་གླིང་ཉི་ཤུ་རྩ་ལྔ། ཡུལ་གྲུ་བྱེ་བ་གོ་དྲུག་ལ་དབང་བསྒྱུར་བའི་ཆོས་
རྒྱལ་ཆེན་པོ་ཨིནྡྲ་བྷུ་ཏི་ཕྱི་བློན་བརྒྱ་རྩ་བརྒྱད། ནང་བློན་སྟོང་དང་རྩ་གཉིས། བཙུན་
མོ་ལྔ་བརྒྱའི་དབུས་ན་འདོད་པའི་ཡོན་ཏན་ལྔ་ལ་ལོངས་སྤྱོད་པར་བཞུགས་ཀྱང་།
སྲས་མེད་པས་གདུང་བ་ལས། ནམ་ཞིག་སྲས་ཀྱི་ཕྱིར་དུ་རིན་པོ་ཆེའི་མཛོད་
མིག་སུམ་སྟོང་ཕྱེ་ནས་དཀོར་མཛོད་སྦྱིན་པར་བཀྱེ་ཡང་སྲས་མ་བྱུང་། སླར་
འགྲོ་བ་མགོན་མེད་པའི་ཕྱིར་དུ་རྒྱ་མཚོ་ཆེན་པོར་ཞུགས་ནས་ཀླུ་མོ་མཛེས་ལྡན་
ལས་ནོར་བུ་བསླངས་ནས་ལོག་པའི་ལམ་དུ། དྲི་མེད་མཚོ་གླིང་པདྨའི་སྡོང་པོ་
ལས། མགོན་པོ་སྣང་བ་མཐའ་ཡས་ཀྱི་ཡེ་ཤེས་སྒྱུ་མའི་ཆོ་འཕྲུལ་བལྟ་བས་མི་ངོམས་
252

༄༅། །ཟབ་གཏེར་ཆོས་ཀྱི་མཛོད་ཁང་།
པ་གཞོམ་བྲལ་རྡོ་རྗེའི་སྐུ། སྲིད་པ་གསུམ་གྱི་ཡིད་འཕྲོག་པ་ཞིག་རྙེད་པས། ཡབ་ 
ཡུམ་དང་། རིགས་དང་། ཡུལ་དང་། ལོངས་སྤྱོད་དང་། ཕྲིན་ལས་སོགས་ལས་ 
བརྩམས་པའི་དྲི་བ་ལྔ་ཡིས། རྒྱལ་པོར་ངེས་པ་གཏིང་ནས་རྙེད་ཏེ། པདྨའི་སྡོང་ 
པོ་དང་བཅས་པའི་རྒྱལ་བའི་སྲས་དེ། ཐོར་ཅོག་དགུ་ལྡན་གྱི་ཕོ་བྲང་ཆེན་པོ་གང་ 
སྤྱན་དྲངས་པ་ནི། ཇི་སྐད་དུ། ཐམས་ཅད་རབ་ཏུ་དགའ་ནས་ལྟད་མོས་བསུས། ། 
སྟག་ཞོན་སེང་ཞོན་ཁྱུང་ཞོན་བརྒྱ་ཕྲག་གསུམ། །སྔགས་འཆམས་སྔགས་གིང་ 
སྔགས་གར་སུམ་བརྒྱ་དང་། །ནི་གུ་རྒྱན་ལྡན་བརྒྱ་གསུམ་ཞེས་པ་འབུལ། །ཁྱེའུ་ 
སུམ་བརྒྱ་གར་གྱི་ཕྱག་རྒྱ་འབུལ། །ལྔ་བོ་ཆེ་སོགས་རོལ་མོའི་རིགས་བྱེད་སྦིར། །
གདུགས་དང་རྒྱལ་མཚན་དར་གྱི་རིགས་བྱེད་ཕྱར། །འཇིག་རྟེན་ཁམས་ཀྱི་ལྟད་ 
མོའི་རིགས་བྱེད་རྣམས། །འདྲ་འབག་མང་པོ་གྱོན་ནས་རྩེ་བར་གྱུར། །ཅེས་
གསུངས་པ་ལྟར།
བཀོད་པ་བབསམ་གྱིས་མི་ཁྱབ་པའི་མདུན་བསུས་ནས་ཕོ་བྲང་ཆེན་པོར་གང་ 
དེར་སྤྱན་དྲངས། ནོར་བུའི་མཐུ་ལས་བྱུང་བའི་རིན་ཆེན་སྣ་བདུན་གྱི་ཁྲི་ལ་བཞུགས།
འོད་འཆང་ལ་སོགས་བཙུན་མོ་ལྔ་བརྒྱའི་དབུས་ན། འདོད་པའི་ཡོན་ཏན་ལྔ་ལ་ 
ལོངས་སྤྱོད་བཞིན་པའི་མངའ་རིས་ཐམས་ཅད་ཆོས་ལ་བཀོད། མཚན་རྒྱལ་པོ་ 
ཐོར་ཅོག་ཅན་དུ་གྲགས་ཏེ། དེ་ཡང་འགྲོ་བའི་མགོན་པོ་ཉང་རིན་པོ་ཆེས། ཞིང་ 
ཁམས་ཁྱད་འཕགས་ཨོ་རྒྱན་ཕོ་བྲང་དུ། །ཨིནྡྲ་བྷུ་ཏིའི་སྲས་ཀྱི་སྐལ་བ་མཛད། ། 
མངའ་རིས་ཐམས་ཅད་བྱང་ཆུབ་ལམ་ལ་བཀོད། ། ཆོས་ཀྱི་རྒྱལ་པོ་ཨོ་རྒྱན་དུས་ 
འདིར་དྲན། །ཞེས་སོ། །དེ་ལྟར་ཨོ་རྒྱན་ཆོས་ཀྱི་རྒྱལ་པོས་རྒྱལ་སྲིད་ལ་དབང་ 
བསྒྱུར་ཀྱང་སྲིད་འབྱོར་སྒྱུ་མའི་རོལ་རྩེད་ཀྱི་ཞེན་པ་རིང་དུ་སྤང་བར་བཞེད་པ་
253

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དང་། རེ་ཞིག་གི་དུས་ན་དཔལ་རྡོ་རྗེ་སེམས་དཔའ་ལྷ་འཁོར་སྟོང་དང་བཅས་
པ་མདུན་གྱི་ནམ་མཁར་བྱོན་ནས་བསྐུལ་པས། ཕོ་བྲང་གི་རྩེ་མོར་རྡོ་རྗེ་གར་གྱི་
གསང་སྤྱོད་ལ་བརྟེན་ནས་རྒྱལ་ཁྲིམས་སུན་ཕྱུང་པའི་རྫུ་བག་གི་ཁབ་ནས་མངོན་ 
པར་ཕྱུང་སྟེ། ལྷོ་ཕྱོགས་བསིལ་བ་ཚལ་གྱི་དུར་ཁྲོད་ཆེན་པོར་དབུས་ཀྱི་མཆོད་ 
རྟེན་བདེ་བྱེད་བརྩེགས་པར་མི་རོ་གསར་རྙིང་གི་ཁྲི་ལ་བཞུགས་ནས། མ་ཚོགས་
མཁའ་འགྲོ་ཐམས་ཅད་དབང་དུ་བསྡུས་ནས་ཆོས་ཀྱི་འཁོར་ལོ་བསྐོར། མཚན་
པདྨ་རྒྱལ་པོར་གྲགས། སླར་རིག་པ་བརྟུལ་ཞུགས་ཀྱི་སྤྱོད་པས་ཏ་ན་ག་ནའི་ལམ་ 
གྱིས་ཞིང་སྐྱོང་གི་མཁའ་འགྲོ་རྣམས་དབང་དུ་བསྡུས་ནས་མཚན་ཤཱནྟ་རཀྵི་ཏར་
གྲགས་ཏེ། ལུང་སྔ་མ་ལས། རྒྱལ་སྲིད་སྤངས་ནས་བརྟུལ་ཞུགས་སྤྱོད་པ་མཛད། 
དུར་ཁྲོད་གནས་སུ་གཤེགས། ཞིང་སྐྱོང་མཁའ་འགྲོ་ཚོགས་རྣམས་དབང་དུ་ 
བསྡུས། །ཏ་ན་གྷ་ནའི་སྦྱོར་སྒྲོལ་སྤྱོད་པ་མཛད། །བརྟུལ་ཞུགས་རྨད་བྱུང་ཨོ་རྒྱན་ 
དུས་འདིར་དྲན། །ཞེས་སོ། ། 
སླར་ཡང་ཨོ་རྒྱན་ཡུལ་གྱི་ཕྱོགས་བཞིའི་དུར་ཁྲོད་ཆེན་པོ་ཀུན་ཏུ་གནས་རྣམས་
སུ་རྡོ་རྗེ་གར་གྱི་བརྟུལ་ཞུགས་ལ་བརྟེན། ཡེ་ཤེས་ཀྱི་མཁའ་འགྲོ་མ་རྣམས་ཀྱིས་ 
བྱིན་གྱིས་བརླབས་ཤིང་། རྡོ་རྗེ་ཕག་མོའི་ཞལ་མཐོང་ནས་མཆོག་གི་དངོས་གྲུབ་ 
ཐོབ། ནམ་མཁའི་དབྱིངས་ནས་གཟའ་བདུད་དྲེགས་པ་བྲན་དུ་ཁོལ། མཚན་རྡོ་ 
རྗེ་དྲག་པོ་རྩལ་དུ་གྲགས། དེ་ཡང་། བླ་མས་ལུང་བསྟན་ཨོ་རྒྱན་ལ་སོགས་པའི། ། 
དུར་ཁྲོད་གནས་སུ་མཁའ་འགྲོའི་བྱིན་གྱིས་བརླབས། །དངོས་གྲུབ་མཆོག་ཐོབ་ 
དགོངས་པ་མངོན་དུ་གྱུར། །མཁའ་འགྲོའི་དབང་ཕྱུག་ཨོ་རྒྱན་རིན་པོ་ཆེ། །ཞེས་ 
སོ༑ ༑དེ་ནས་གསལ་ལྡན་ཡུལ་དུ་བྱོན། ཤཱཀྱའི་དྲང་སྲོང་སྲིད་སྒྲུབ་ལས་རྩིས་
254

༄༅། །ཟབ་གཏེར་ཆོས་ཀྱི་མཛོད་ཁང་།
དང་། པདྨ་ཅན་གྱི་ཡུལ་དུ་བྱོན་ནས་སྨན་པ་འཚོ་བྱེད་གཞོན་ནུ་ལས་སྨན། ར་ག་
ལ་ཡི་ཡུལ་དུ་བྱོན་ནས་ཨ་ཙར་ཡ་ཀུན་གྱི་བཤེས་གཉེན་ལ་སྒྲ་དང་ཡི་གེལྷ་ཡི་
བཟོ་བོ་བི་ཤྭ་ཀརྨ་ལས་བཟོ་རིགས། ནང་པའི་པཎྚི་ཏ་ལས་ཚད་མ་སོགས་རིག་ 
པའི་གནས་ལྔ་སྦྱངས་པའི་ཚུལ་མཛད། སླར་བྲག་དམར་བྱ་ཁྱུང་ཀེའུ་ཚལ་གྱི་ 
ཀེའུ་ཚང་ཏུ་སློབ་དཔོན་པྲ་བྷ་ཧསྟི་ལས་རབ་ཏུ་བྱུང་། རྣལ་འབྱོར་ཡོ་གའི་ཆོས་
ཀྱི་བཀའ་དྲིན་ཞུས་པས། ཡོ་ག་རྡོ་རྗེ་དབྱིངས་ཀྱི་ལྷ་ཚོགས་སོ་བདུན་ཞལ་གཟིགས།
ཨ་སུ་ར་ཡི་བྲག་ཕུག་ཏུ་འཕགས་པ་འོད་སྲུངས་ཆེན་པོ་ལ་གཙུག་ཕུད་ཕུལ། ཀུན་ 
དགའ་བོ་ལས་ཉན་ཐོས་ཀྱི་དགེ་སློང་ཁྲི་ཕྲག་མང་པོས་བསྐོར་བའི་དབུས་སུ་རབ་ 
ཏུ་བྱུང་། ཕྱོགས་བཅུའི་སངས་རྒྱས་མདུན་གྱི་ནམ་མཁའ་ལ་བྱོན། མཚན་བསྟན་ 
པའི་མངའ་བདག་ཤཱཀྱ་སེང་གེར་གྲགས། འཕགས་པ་ཀུན་དགའ་བོ་ལ་མདོ་དྲིས་ 
པས་སྡེ་སྣོད་ཀྱི་མཐའ་ཐམས་ཅད་ལེགས་པར་བསྡུས། རྒྱལ་བའི་སྲས་པོ་བྱང་ 
ཆུབ་སེམས་དཔའ་འབུམ་ཕྲག་བཅུ་འདུས་པའི་ནང་ན་བཞུགས་ནས་བཀའ་ཡི་ 
བགྲོ་བ་མཛད། བྱང་ཆུབ་སེམས་དཔའ་སུ་མི་ཏྲ་ཞེས་མཚན་གསོལ། 
དེ་ཡང་རབ་ཏུ་བྱུང་བའི་ལེའུ་ལས། འདུལ་ཁྲིམས་ལྡན་པའི་དགེ་སློང་ཆ་ལུགས་ 
འཛིན། །བདུད་བཞི་བཅོམ་པས་སངས་རྒྱས་ཀུན་དང་མཉམ། །བྱང་ཆུབ་སེམས་ 
དཔའ་འབུམ་ཕྲག་མང་པོ་རྣམས། །བཀའ་ཡི་བགྲོ་བ་མཛད་པའི་ནང་ན་འདུག ། 
བྱང་ཆུབ་སེམས་དཔའ་སུ་མི་ཏྲ་ཞེས་བཏགས། །ཞེས་སོ། །སླར་ཡང་རྒྱ་གར་ཡུལ་ 
གྱི་ཕྱོགས་བཞིའི་བསྟན་པའི་འབྱུང་ཁུངས་ཆོས་འཁོར་ཆེན་པོ་བཞི་ལ་སོགས་པར་
འཇམ་དཔལ་བཤེས་གཉེན་ལ་སོགས་པའི་རིག་འཛིན་ས་ལ་གནས་པ་རྣམས་ཀྱི་
དྲུང་དུ་སྙན་བརྒྱུད་རྫོགས་པ་ཆེན་པོ་ཕྱི་ནང་གསང་གསུམ་གྱི་བཀའ་ཐམས་ཅད་
255

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བུམ་པ་གང་འབྱོར་གནང་། རྒྱུ་དང་འབྲས་བུའི་ཆོས་ཐམས་ཅད་ལ་རང་བྱན་ 
ཚུད་ནས་སྒྲོ་འདོགས་མ་ལུས་པ་བཅད་དེ། དེ་ཡང་ཉང་རིན་པོ་ཆེས། འཇམ་ 
དཔལ་བཤེས་གཉེན་ལ་སོགས་བླ་མ་ཡི། །སྤྱན་སྔར་བྱོན་ནས་སྒྲོ་འདོགས་མ་ལུས་ 
བཅད། །ཐུགས་དམ་ཞལ་གཟིགས་མཁྱེན་གཉིས་མངོན་དུ་གྱུར། །ཤེས་རབ་བློ་ 
ལྡན་ཨོ་རྒྱན་དུས་འདིར་དྲན། །ཞེས་སོ། །
དེ་ནས་ཟ་ཧོར་གདུལ་བྱ་དུས་ལ་བབས་པར་གཟིགས་ནས་བྱོན། ལྷ་ལྕམ་མནྡྷ་ 
ར་བ་ལམ་གྱི་ཕོ་ཉར་རྗེས་སུ་བཟུང་པ་ལ་བརྟེན། རྒྱལ་པོས་ཆད་པའི་མེ་ལ་བསྲེགས་ 
པས། རྡེ་རྗེའི་སྐུ་ལ་མེ་ཡི་འཇིགས་པ་སྡུག་སྟེ། སླར་ཏིལ་མར་གྱི་རྒྱ་མཚོ་ཆེན་
པོས་ཡོངས་སུ་ཁྱབ་པའི་མཐའ་མར་མེ་ལྕེ་ཐམས་ཅད་ཕྱི་ལ་འབར་བའི་དབུས་སུ་
པདྨའི་སྡོང་པོ་འདབ་མ་བརྒྱ་ལ་ལྷ་ལྕམ་འདྲ་བའི་བུ་མོ་བརྒྱས་བསྐོར་ཞིང་། དབུས་
ཀྱི་ཟེའི་འབྲུ་ལ་རྡོ་རྗེའི་སྐུ་བསིལ་བསིལ་ལྟར་བཞུགས་པའི་རྫུ་འཕྲུལ་གྱིས། རྒྱལ་
པོ་འཁོར་དང་བཅས་དྲེགས་པའི་རི་བསྙིལ་ནས་བཏུལ། ནོང་བཤགས་ལ་རྒྱལ་
སྲིད་ལྟོས་མེད་དུ་འབུལ། བཀའ་འདུས་ཆོས་ཀྱི་རྒྱ་མཚོའི་བཀའ་སྒོ་ཕྱེས། མི་ལོ་ 
ཉིས་བརྒྱར་བཞུགས་ནས་འགྲོ་བའི་དོན་མཛད། རྒྱལ་པོ་ལ་སོགས་པའི་འཁོར་ 
ཚོགས་བུ་འབུམ་དང་བཅས་པ་རྡོ་རྗེ་འཆང་གི་ས་ལ་བཀོད། མཚན་པདྨ་སམ་བྷ་ 
ཝར་གྲགས། དེ་ཡང་རྡོ་རྗེའི་བཀའ་ལས། ཟ་ཧོར་རྒྱལ་ཁམས་འདུལ་དུ་གཤེགས་ 
པའི་ཚེ། །མ་རིག་འཁྲུལ་པའི་སེམས་ཅན་ཆོས་ལ་བཙུད། །ཡ་མཚན་རྨད་དུ་བྱུང་ 
བའི་རྫུ་འཕྲུལ་བསྟན། །རྒྱལ་ཁམས་ཐམས་ཅད་ཆོས་ཀྱིས་གང་བར་མཛད། ། 
པདྨ་སམ་བྷའི་སྐུ་ལ་གསོལ་བ་འདེབས། །ཞེས་སོ། །དེ་ནི་བཻ་ཏའི་ཡུལ་དུ་བྱོན། 
དུར་ཁྲོད་ཆེན་པོ་སྐུ་ལ་རྫོགས་སུ་བཞུགས་ནས་སེམས་ཅན་དཔག་ཏུ་མེད་པ་ཐར་
256

༄༅། །ཟབ་གཏེར་ཆོས་ཀྱི་མཛོད་ཁང་།
པའི་ལམ་ལ་བཀོད། འོག་མིན་ཆོས་ཀྱི་དབྱིངས་ཀྱི་ཕོ་བྲང་དུ་བྱོན། ཆོས་སྐུའི་ 
སྟོན་པ་ཀུན་ཏུ་བཟང་པོ་ལ་མཐའ་བྲལ་རྫོགས་པ་ཆེན་པོ་སེམས་སྨད་བཅོ་བརྒྱད་
གསན། ཁ་ཆེའི་ཡུལ་དུ་བྱོན། དུར་ཁྲོད་ཆེན་པོ་བདེ་ཆེན་བརྡལ་དུ་བཞུགས།
མཁའ་འགྲོ་དབང་དུ་བསྡུས་ནས་ཆོས་ཀྱི་འཁོར་ལོས་སྨིན་གྲོལ་ལ་བཀོད། དེ་ཡང་། 
ཐོས་བསམ་ལྡན་པས་འགྲོ་བ་མ་ལུས་འདུལ། །བྱམས་པ་ཆེན་པོས་ཕ་མ་ལྟ་བུར་ 
མཛད། །གུ་རུ་ཉི་མ་འོད་ཟེར་ཞེས་སུ་གྲགས། །ཞེས་སོ། ། 
དེ་ནས་མཁའ་དབྱིངས་རྣམ་པར་དག་པའི་ཀློང་དུ། སྤྲུལ་སྐུའི་སྟོན་པ་རྡོ་རྗེ་ 
སེམས་དཔའ་ལ་བསྐྱེད་པ་མ་ཧཱ་ཡོ་གའི་རྒྱུད་སྡེ་བསམ་གྱིས་མི་ཁྱབ་པ་གསན།
ཁ་ཆེའི་ཡུལ་དུ་བྱོན། དུར་ཁྲོད་ཆེན་པོ་ལྷུན་གྲུབ་བརྩེགས་པར་བཞུགས། ལས་
དང་ཡེ་ཤེས་ཀྱི་མཁའ་འགྲོ་གྲངས་མེད་པའི་ཚོགས་དཔོན་མཛད་ནས་ཆོས་ཀྱི་
འཁོར་ལོ་བསྐོར། གསང་བའི་མཚན་རྡོ་རྗེ་དྲག་པོ་རྩལ་དུ་གྲགས། དེ་ནས་
བཀོད་པ་ལྷུན་གྲུབ་ཏུ་བྱོན་ནས་སྐུ་བཞིའི་སྟོན་པ་ཀུན་ཏུ་འཆང་ལ་སྤྱི་ཏི་ཡོ་གའི་ 
རྒྱུད་སྡེ་མཐའ་ཡས་པར་གསན། མཚན་ཀུན་ཏུ་འཆང་ཞེས་གྲགས། དེ་ནས་སླར་ 
ཟ་ཧོར་ཡུལ་གྱི་དུར་ཁྲོད་ཆེན་པོ་ལང་ཀ་བརྩེགས་པར་བཞུགས། མ་ཚོགས་མཁའ་ 
འགྲོ་དབང་དུ་བསྡུས་ནས་ཆོས་ཀྱི་འཁོར་ལོ་བསྐོར། སྤྲུལ་པའི་སྐུ་དགའ་རབ་རྡོ་
རྗེ་དང་མཇལ། རྫོགས་པ་ཆེན་པོའི་རྒྱུད་འབུམ་ཕྲག་དྲུག་ཅུ་རྩ་བཞིའི་བཀའ་ 
ཐམས་ཅད་གཏད་པ་ཡིན་ཏེ། ཉང་རིན་པོ་ཆེས། བླ་མས་ལུང་བསྟན་ཨོ་རྒྱན་ལ་ 
སོགས་པའི། །དུར་ཁྲོད་གནས་སུ་མཁའ་འགྲོས་བྱིན་གྱིས་བརླབས། །དངོས་གྲུབ་ 
མཆོག་ཐོབ་དགོངས་པ་མངོན་དུ་གྱུར། །མཁའ་འགྲོའི་དབང་ཕྱུག་ཨོ་རྒྱན་དུས་ 
འདིར་དྲན། །ཞེས་དང་། སེམས་ཉིད་ཆོས་སྐུར་ངོར་སྤྲོད་བླ་མ་ཡིན། །རང་རིག་
257

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྐྱེ་མེད་ས་གསུམ་དུས་གཅིག་གནོན། །དགའ་རབ་རྡོ་རྗེ་ཆོས་ཀྱི་འབྱུང་ཁུངས་ 
་། །ཐམས་ཅད་མཁྱེན་ཅིང་ཁུང་དུ་ཆུད་པར་འགྱུར། །ཞེས་སོ། །དེ་ནས་ཨོ་ 
རྒྱན་ཡུལ་དུ་བྱོན་དུར་ཁྲོད་ཆེན་པོ་པདྨ་བརྩེགས་སུ་བཞུགས། ཕྱག་རྡོར་སྤྲུལ་པ་ 
རིགས་ལྡན་དེ་བ་བཟང་སྐྱོང་ལ་རྫོགས་པ་ཆེན་པོ་རྒྱུད་རྣམས་ཞུས་ཤིང་། ལི་ཡི་ 
ཡུལ་གྱི་དུར་ཁྲོད་ཆེན་པོ་ཀོ་ཀ་བརྩེགས་པར་བཞུགས་ནས་མཁའ་འགྲོ་མ་ལ་ཆོས་
བསྟན། མཚན་རྡོ་རྗེ་གྲོ་ལོད་དུ་གྲགས། དེ་ཡང་། མུ་སྟེགས་ཡུལ་བྱོན་དགའ་ 
བའི་ཚལ་དུ་བཞུགས། །སྙན་པའི་སྒྲ་ཡིས་ཕྱོགས་མཚམས་ཀུན་ཏུ་ཁྱབ། །གསང་ 
སྔགས་ཕྱི་ནང་ཐུགས་ཀྱི་ཀློང་ན་གསལ། །རྡོ་རྗེ་གྲོ་ལོད་སྐུ་ལ་ཕྱག་འཚལ་བསྟོད། ། 
ཅེས་སོ། །
དེ་ནས་མཁའ་སྤྱོད་བདེ་ཆེན་གསང་ལམ་བསྣོལ་མའི་དུར་ཁྲོད་དུ་བྱོན། མཁའ་ 
འགྲོ་མ་ཉི་ཟླའི་དངོས་གྲུབ་ལས་ཀྱི་དབང་མོ་ཆེ་དང་མཇལ། རྡོ་རྗེ་གྲོ་ལོད་ཡི་
གེ་ཧཱུྃ་དུ་བྱས་པ་ཞལ་དུ་མིད། གསང་བའི་པདྨོར་བཏོན་ནས་ཕྱི་ནང་གསང་གསུམ་ 
གྱི་དབང་རྣམས་རྫོགས་པར་བསྐུར། ཁམས་གསུམ་ཆོས་ཀྱི་རྒྱལ་པོར་མངའ་ 
གསོལ་པ་ཡིན་ཏེ། ཡང་། ཡེ་ཤེས་མཁའ་འགྲོ་དགེ་སློང་ཀུན་དགའ་མོས། །ཞལ་ 
དུ་བརྔུབས་ནས་གསང་བའི་པདྨོར་བཏོན། །ཕྱི་ནང་གསང་བའི་དབང་རྣམས་ 
རྫོགས་པར་བསྐུར། །སྨིན་གྲོལ་མཐར་ཕྱིན་ཨོ་རྒྱན་དུས་འདིར་དྲན། །ཞེས་སོ། །དེ་ 
ནས་རྒྱལ་བ་ཐམས་ཅད་ཀྱི་བཀའ་སྡོད་རིག་འཛིན་རྡོ་རྗེ་ཆོས་ལ་དབང་གི་ཆུ་བོ་ 
ཆེན་པོ་བཞི་ཞུས། སློབ་དཔོན་དེ་ཡིས་ལུང་བསྟན་པ་ལྟར་ཤྲཱི་སེང་ཧ་ལ་རྫོགས་ 
པ་ཆེན་པོའི་ཀློང་དགུ་སྡེ་གསུམ་ལ་སོགས་པ། བརྡ་ཚིག་བཅུ་གཉིས་ཀྱི་སྒོ་ནས་ 
བསྟན་ཏེ་ཐུགས་སུ་ཆུད། དུར་ཁྲོད་ཆེན་པོ་གསང་ཆེན་རོལ་པར་མཁའ་འགྲོ་མ་
258

༄༅། །ཟབ་གཏེར་ཆོས་ཀྱི་མཛོད་ཁང་།
ལ་ཆོས་ཀྱི་འཁོར་ལོ་བསྐོར་ནས་དུར་ཁྲོད་དེ་ན་གནས་པ་འགྲོ་བ་དཔག་ཏུ་མེད་ 
པའི་དོན་མཛད་པས་མཚན་པདྨ་ཐོད་ཕྲེང་རྩལ་དུ་གྲགས། དེ་ནས་རྒྱ་ནག་རི་བོ་
རྩེ་ལྔར་རི་བོ་དེ་ཤན་གྱི་རྩེ་ལ་འཕགས་པ་འཇམ་དཔལ་བཞུགས་པའི་དྲུང་དུ།
འཕགས་པ་སྤྱན་རས་གཟིགས་ཀྱིས་ལུང་བསྟན་པ་ལྟར། ལྷ་ཡི་བུ་ཚངས་པ་གདོང་
བཞི་པར་སྤྲུལ་ནས་རྩིས་སྒོ་བརྒྱད་ཁྲི་བཞི་སྟོང་ཞུས། མཐའ་འཁོབ་ཅིག་ཏུ་སྡིག་
སྤྱོད་བཤན་པའི་གྲོང་ཁྱེར་འདུལ་བའི་ཕྱིར་དུ་དེ་དང་མཐུན་པར་བསྟན་ནས་སྡིག་
སྤྱོད་རྒྱུན་བཅད། འཇིག་རྟེན་ཁམས་ཀྱི་དྲེགས་པ་སྡེ་བརྒྱད་ཐམས་ཅད་ཀྱི་སྲོག་ 
སྙིང་བླངས་ནས་བསྟན་པ་སྲུང་ཐབས་ཀྱི་དྲག་སྔགས་མི་འདྲ་བ་བརྒྱ་རྩ་བརྒྱད་
མཛད། དེ་ཡང་ཉང་རིན་པོ་ཆེས། བསིལ་བའི་ཚལ་དུ་བརྟུལ་ཞུགས་མཛད་ 
པའི་ཚེ། །འཇིག་རྟེན་དྲེགས་པ་ཀུན་གྱིས་སྲོག་སྙིང་ཕུལ། །ཕྱི་ནང་བཀའ་སྲུང་ 
ཐམས་ཅད་དམ་ལ་བཏགས། །མ་རུངས་འདུལ་མཛད་ཨོ་རྒྱན་དུས་འདིར་དྲན། ། 
ཞེས་སོ། །
སླར་ཡང་བྲག་ཕུག་མ་ར་ཏི་ཀར་མན་ད་ར་བ་དང་ཡབ་ཡུམ་གཉིས་འཆི་མེད་ 
ཚེ་ཡི་རིག་འཛིན་འགྲུབ། མགོན་པོ་ཚེ་དཔག་མེད་དཀྱིལ་འཁོར་གྱི་སྟེང་གི་ནམ་ 
མཁར་བྱོན། ཡབ་ཡུམ་གཉིས་ཀྱི་དབུ་ཐོག་ཏུ་བུམ་པ་བཞག འཁོར་བ་མ་སྟོང་ 
བར་དུ་རྡོ་རྗེའི་སྐུ་ལ་སྐྱེ་འཆི་མེད་པའི་དབང་བསྐུར། མཚན་འཆི་མེད་པདྨ་འབྱུང་ 
གནས་སུ་གྲགས། དེ་ཡང་། ཤར་ཕྱོགས་མ་ར་ཏི་ཀའི་གནས་མཆོག་ཏུ། །ལྷ་ལྕམ་ 
མནྡྷ་ར་བ་ཡུམ་དང་བཅས། །ཡབ་ཡུམ་གཉིས་མེད་ཚེ་ཡི་རིག་འཛིན་ཐོབ། 
ཤི་གཉིས་སྤངས་ཨོ་རྒྱན་དུས་འདིར་དྲན། །ཞེས་སོ། །དེ་ནས་རྒྱ་གར་གཡའ་རི་ 
གོང་གི་བྲག་ཕུག་ཏུ་བཀའ་འདུས་ཆོས་ཀྱི་རྒྱ་མཚོའི་དལ་ཞལ་ཕྱེས་ནས་སྒྲུབ་པ་
259

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མཛད། དུར་ཁྲོད་ཆེན་པོ་ཧ་ཧ་སྒྲོགས་པར་གཅན་གཟན་རྣམས་ཟ་རྒྱུ་མ་རྙེད་ 
པར་ལྟོགས་ནས་ཉིན་མཚན་ཁ་སྦྱར་དུ་ངུ་བ་ལས་ཐུགས་སྙིང་རྗེ་དྲག་པོས་དེར་
བྱོན་ནས་སྐུ་ལུས་སྦྱིན་པར་བཏང་ཡང༌། འཇའ་ལུས་རྡོ་རྗེའི་སྐུ་ལ་ཟ་རྒྱུ་མ་རྙེད་ 
པར་རྒྱབ་བསྟན་ནས་ངུ༌། དེར་རྒྱལ་པོའི་བུ་མོ་ལྷ་ལྕམ་མན་དེ་བཟང་མོ་ལ་རྒྱལ་
བས་ལུང་བསྟན་ནས་དེ་ཉིད་ཀྱིས་ལུས་སྦྱིན་པར་བཏང་ནས་ཚིམས་པར་བྱས།
མཐར་ཐུག་གདུལ་བྱར་གྱུར་པའི་མཐར་སངས་རྒྱས་སུ་ལུང་བསྟན། སླར་རྒྱ་གར་
ཡུལ་གྱི་གྲོང་ཁྱེར་མེ་ཏོག་རྒྱས་པར་རྒྱལ་པོ་ཨ་ཤོ་ཀ་སྡིག་པ་སྣ་ཚོགས་སྤྱོད་པར་
གཟིགས་ནས་དགེ་ཚུལ་དུ་སྤྲུལ་ནས་བཏུལ། འཛམ་གླིང་དུ་མཆོད་རྟེན་བྱེ་བ་ས་
ཡ་བཞེངས། བྷེ་ར་བྷེའི་ཡུལ་དྲ་བ་གཙུག་དགུའི་དུར་ཁྲོད་དུ་བྱོན། དགེ་སློང་
ཆེན་པོ་སིདྡྷི་ཕ་ལར་སྤྲུལ་ནས་ཀླུའི་དབང་པོའི་ནད་གསོས། དྲིན་ལན་དུ་རྒྱས་པ་
འབུམ་ཕུལ་པ་གདན་དྲངས། དཔལ་མགོན་འཕགས་པ་ཀླུ་སྒྲུབ་ཏུ་གྲགས།
དེ་ནས་སིང་ག་ལ་ཡི་ཡུལ་ཀི་ཛ་ར་ཡི་དུར་ཁྲོད་དུ་བཞུགས། རྒྱལ་པོ་ཤྲི་ཀུ་
མས་ཞབས་ནས་བཏེག་པ་ན། བི་ཀྲ་མ་ཤི་ལའི་གཙུག་ལག་ཁང་དུ་མུ་སྟེགས་ཀྱི་
རྒོལ་བ་ལྷགས་ནས་བསྟན་པ་ལ་གནོད་ཚབས་ཤིན་ཏུ་ཆེ་བའི་ཕྱིར། པདྨ་ལས་
བརྫུས་ཏེ་འཁྲུངས་པ་སློབ་དཔོན་ཨཱརྱ་དེ་ཝར་སྤྲུལ་ནས་མུ་སྟེགས་ཀྱི་སྡེ་ཚར་བཅད།
རྟ་དབྱིངས་ལ་སོགས་པ་ནང་པའི་གསལ་བྱེད་དུ་གྱུར། བཻ་དར་བྷ་དང་སིང་ག་
ལའི་རྒྱལ་ཁམས་ཆོས་ལ་བཙུད། དེ་ནས་བྷང་ག་ལ་ཡི་ཡུལ་དུ་བྱོན། མུ་སྟེགས་
ཀྱི་རྒྱལ་པོ་ནོར་བུ་འོད་ལྡན་བྱ་བ་སྟོབས་དང་མངའ་ཐང་ཐམས་ཅད་སུམ་ཅུ་རྩ་
གསུམ་ལྷ་དང་འགྲན་པ་ཞིག་ཡོད་པ། ནང་པའི་བསྟན་ལ་ཤིན་ཏུ་སྡང་བ་དེ་ 
འདུལ་བའི་དུས་སུ་བབ་པར་གཟིགས་ནས། ལྷ་ལྕམ་མནྡྷ་ར་བ་བྱི་ལའི་གདོང་པ་
260

༄༅། །ཟབ་གཏེར་ཆོས་ཀྱི་མཛོད་ཁང་།
ཅན་དུ་སྤྲུལ་ཞིང་། གདོང་ཅན་སྐྱེས་བུ་གསུམ་གྱིས་དམག་དཔོན་བྱས་ནས་སྤྲུལ་ 
པའི་དམག་བརྒྱབ། འཁོར་ས་དྲུག་བཅོམ། འདོད་ཡོན་བུ་མོ་ལྔ་ཕྲོགས། སྒོ་སྲུང་ 
རཀྴ་སྟོབས་པོ་ཆེ་བཀུམ། རྗེ་ཉིད་པདྨ་ཀུན་ཏུ་འཆང་གི་སྐུར་བཞེངས་ནས། སྡིག་ 
པའི་རྒྱལ་པོ་འོག་མིན་གནས་སུ་སྤར། རྒྱལ་ས་ཕྲོགས། བྷ་ག་ལ་ཡི་ཡུལ་ཁམས་ 
ཆོས་ལ་བཙུད། དེ་ཡང་ན་ལེནྡ་རུ་ཆོས་ཀྱི་འཁོར་ལོ་བསྐོར། བདུད་དང་མུ་ 
སྟེགས་ཐམས་ཅད་ཚར་བཅད་ནས། །ཞི་བདེའི་ལམ་ལ་བཀོད་ནས་ཤཱཀྱ་ཡི། ། 
བསྟན་པ་རྒྱས་མཛད་ཨོ་རྒྱན་དུས་འདིར་དྲན། །ཞེས་སོ། །
དེ་ནས་ཨོ་རྒྱན་གྱི་རྒྱལ་ཁམས་འདུལ་བའི་དུས་ལ་བབ་པར་དགོངས་ནས། འབྲས་
ལྡན་ཀརྐ་ཏ་ཡི་ཚོང་དུས་སུ་བྱོན། རེ་ཞིག་ཆོས་ཀྱིས་འདུལ་བར་མ་གྱུར་ནས་བྲམ་ 
ཟེ་ཕོ་མོ་གཉིས་ཀྱི་བུ་རུ་སྤྲུལ། དུག་སྦྲུལ་གྱི་གོང་སྨེད་བྱས་པའི་སྟག་ལ་ཞོན། བྲམ་ 
ཟེ་སྐྱེ་བ་བདུན་པའི་རོ་པང་དུ་ཁྱེར། གྲོང་ཁྱེར་བསྐོར་ཏེ་དངོས་གྲུབ་སུ་འདོད་ 
བྱས་ཀྱང་འདོད་པ་མ་བྱུང་། ཆང་མ་བི་མ་ས་ལ་ཆང་ཁལ་ལྔ་བརྒྱ་ཉོས་ནས་གསོལ། 
ཉི་མ་སྟོད་ལ་མནན། གྲུ་བའི་ཀོང་པ་བཏིང་དུ་མ་འདོད་པར་ཆུ་བོ་གང་གཱ་གྱེན་ 
ལ་བཟློག དེ་ལ་སོགས་རྫུ་འཕྲུལ་ཡ་མ་ཟུང་གིས་དམུ་རྒོད་ཟིལ་གྱིས་མནན་ནས་ 
བཏུལ་ཏེ། དེ་ཡང་། ཨོ་རྒྱན་མཁའ་འགྲོའི་གླིང་དུ་སྤྱོད་པ་མཛད། །ཆུ་བོ་གྱེན་ 
བཟློག་ཉི་མ་རྟོད་ལ་མནན། །གྲུབ་ཐོབ་རྒྱལ་པོ་ཨོ་རྒྱན་དུས་འདིར་དྲན། །ཞེས་སོ། ། 
དེ་ནས་ཨོ་རྒྱན་གྱི་རྒྱལ་པོ་ཨིནྡྲ་བྷུ་ཏི་དུག་སྦྲུལ་གྱིས་ཟིན་པའི་ཟུག་རྔུའི་གདུང་
བ་དྲག་པོ་དང་དུས་མཉམ། ཡབ་ཡུམ་གཉིས་བསོད་སྙོམས་མཛད་པའི་སྔར་གྱི་ 
སྡིག་བློན་རྣམས་ཀྱིས་ངོ་ཤེས་ནས། ཏིལ་མར་གྱི་མེ་ལ་བསྲེགས་པས་མེ་དཔུང་ 
མཚོ་རུ་བསྒྱུར་བའི་རྫུ་འཕྲུལ་གྱིས་མ་དད་པ་བཟློག ཨིནྡྲ་བྷུ་ཏི་ནད་ལས་གྲོལ་
261

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ནས་བྱང་ཆུབ་ཀྱི་ལམ་ལ་བཀོད། ཨོ་རྒྱན་ཡུལ་གྱི་གདུལ་ཕྲག་བཅོ་བརྒྱད་རིག་ 
འཛིན་གྱི་ས་ལ་བཀོད་དེ། ཉང་རིན་པོ་ཆེས། རྒྱལ་པོས་ཆད་པའི་མེ་ལ་བསྲེགས་ 
པའི་ཚེ། །མཚོ་ཆེན་པདྨ་རྒྱས་པའི་དབུས་ཉིད་དུ། །དངོས་སུ་བཞུགས་པའི་ 
ཐམས་ཅད་ངོ་མཚར་སྐྱེས། །རླུང་སེམས་དབང་ཐོབ་ཨོ་རྒྱན་དུས་འདིར་དྲན། ། 
ཞེས་སོ། །
དེ་ནས་རྒྱ་གར་རྔ་ཐུབ་ཅན་གྱི་ཡུལ་དུ་བྱོན། །བལ་འབངས་ཀ་ལ་སིདྡྷི་རྗེས་སུ་ 
བཟུང༌། །དགེ་སློང་སཽ་ཁྱ་དེ་བར་གྲགས་ཏེ། །ཕྱུགས་རྫི་ལ་གདམས་པ་བཏབ་པས་ 
གྲུབ་པ་ཐོབ་སྟེ་སློབ་དཔོན་ཆེན་པོ་ཧཱུཾ་ཀ་རར་གྲགས། ཁ་ཆེའི་ཡུལ་གྱི་ཁྱིམ་བདག་
བདེ་ལྡན་འཁོར་ལོའི་སྲས་བི་མ་མི་ཏྲར་སྤྲུལ་ནས་ཁ་ཆེའི་ཡུལ་ཁམས་ཐམས་ཅད་ 
ཆོས་ལ་བཙུད། དེ་ནས་ཟངས་གླིང་དུ་བྱོན་ནས་མུ་སྟེགས་ཀྱི་རྒོལ་བ་ལྔ་བརྒྱ་དང་
བགྲོ་གླེང་བྱས་པས་ལུང་དང་རིགས་པས་ཚར་བཅད། སླར་ཡང་མུ་སྟེགས་དང་ 
ནུས་མཐུ་འགྲན་པར་བྱས་པས། མཁའ་འགྲོ་བདུད་འདུལ་སེང་གདོང་མས་བསེ་ 
སྒྲོམ་གཏད་ནས་མུ་སྟེགས་འདུལ་བར་བསྒོས་པ་བཞིན། མཁའ་འགྲོའི་ངན་སྔགས་ 
ཞག་བདུན་རེག་ཕུང་གི་སྒོ་ནས་ཐོག་ཕབ་སྟེ། མུ་སྟེགས་ཀྱི་སྟོན་པ་ལྔ་བརྒྱའི་འཁོར་ 
དང་བཅས་པ་ཐལ་བར་བརླགས། ལྷག་མ་མ་ལུས་པ་རྣམས་ནང་པའི་བསྟན་པར་ 
བཙུད། སླར་གསེར་གླིང་གི་གྲོང་ཁྱེར་ཆེན་པོར་རྒྱལ་པོ་ནམ་མཁའི་ཤུགས་ཅན་
བཏུལ་ནས་བདེ་ཆེན་ས་ལ་བཀོད་པ་སོགས། གསེར་གླིང་དང་ཟངས་གླིང་གི་མུ་ 
སྟེགས་པ་རྣམས་བཏུལ་ནས་ནང་པའི་བསྟན་པར་བཞག སླར་ཡང་། གསེར་ 
གླིང༌། མ་རུ་ཙེ། བྲུ་ཤའི་ཡུལ། ཤམ་བྷ་ལ། ཞང་ཞུང་། སྟག་གཟིག གེ་སར། ཐོ་ 
གར། སྲིན་ཡུལ། རུག་མ། ཀླུ་ཡུལ་སོགས་ཡུལ་གྲུ་ཆེན་པོ་བཅོ་བརྒྱད་ཆོས་ལ་
262

༄༅། །ཟབ་གཏེར་ཆོས་ཀྱི་མཛོད་ཁང་།
བཀོད། གྲོལ་བ་ཐོབ་པ་ས་ཡ་འབུམ་ཕྲག་བརྒྱད་ཅུ་བྱུང་བར་བཤད། དེ་ནས་ 
རྒྱལ་པོ་ཀླུ་ཡི་ཁྱབ་མཇུག་བྱ་བ་ཡུལ་དབུས་ཀྱི་བསྟན་པ་མེད་པ་ཙམ་བྱས་པ་འདུལ་
བར་དགོངས་ནས།རྒྱལ་བ་ཉིད་བདེ་མཆོག་དུས་ཀྱི་སྙིང་པོར་སྤྲུལ་ནས་བཏུལ།
མུ་སྟེགས་འཁོར་དང་བཅས་པ་མིང་གི་ལྷག་མར་བཏང་ནས། ཆོས་བྲིས། རྟེན་ 
བཞེངས། མེ་ཏོག་འཐོར་ནས་བསྟན་པ་རང་སོར་ཆུད་པར་བྱས། དེ་ནས་རྒྱ་གར་ 
དང་བལ་པོ་གཉིས་ཀྱི་མཚམས་སེང་གེ་གནམ་འཕྱོ་འདྲ་བའི་རི་ལ་བལ་པོ་ཤཱཀྱ་ 
དེ་བ་རྗེས་སུ་བཟུང༌། ཡང་ལེ་ཤོད་དུ་དཔལ་ཡང་དག་ཧེ་རུ་ཀའི་སྒོ་ནས་ཕྱག་ 
རྒྱ་ཆེན་པོ་མཆོག་གི་དངོས་གྲུབ་བརྙེས། བྱི་དུར་གློག་མ་སྤྲིན་ལ་སོགས་པའི་བར་ 
གཅོད་རྣམས་རྡོ་རྗེ་ཕུར་པ་ལ་རྟེན་ནས་བཏུལ། གཏེར་ཁ་བྱེ་བ་དགུ་ཁྲི་སྦས། དེ་ 
ཡང་། ཡང་ལེ་ཤོད་དུ་བདེ་གཤེགས་འདུས་པ་ཡི། །དཀྱིལ་འཁོར་བཞེངས་ནས་ 
སྒྲུབ་པ་མཛད་པའི་ཚེ། །རྒྱལ་བ་ཞི་ཁྲོའི་ལྷ་ཚོགས་ཞལ་གཟིགས་ནས། །དངོས་ 
གྲུབ་མཆོག་ཐོབ་ཨོ་རྒྱན་དུས་འདིར་དྲན། །ཞེས་སོ། ། 
དེ་ནས་བལ་ཡུལ་ཡང་ལེ་ཤོད་དུ་བྱོན་ནས་སྒྲུབ་པའི་ཕུར་སྲུང་དམ་ཅན་བཅུ་ 
གཉིས་དམ་ལ་བཏགས། གོ་ཤ་ཙན་དན་གླིང་དུ་བྱོན་ནས་ཕུ་ལ་ཧ་རིའི་བྲག་ཕུག་ 
ཏུ་བཞུགས། དཔལ་ཕྱག་ན་རྡོ་རྗེའི་ལུང་བསྟན་ནས་དུར་ཤིང་ནག་པོའི་དྲུངས་
ནས་རྡོ་རྗེ་ཕུར་པའི་ཟབ་གཏེར་གྱི་དངོས་གྲུབ་བརྙེས། སླར་ཡང་རྒྱ་གར་རྡོ་རྗེ་ 
གདན་དུ་རྒྱལ་པོ་ཉི་མ་བརྗེ་བྱ་བས་གདན་དྲངས་ནས་བཞུགས། རྗེ་ཉིད་འཇའ་
ལུས་རྡོ་རྗེའི་སྐུ་ལ་འདས་གྲོང་མེད་པས་མྱང་འདས་ཀྱི་མཛད་པ་མ་བསྟན་ཏེ།
རྒྱ་གར་མཛད་པ་བཅུ་གཅིག་གི་རྩ་བ་བསྡུས་ནས་བཤད་ཟིན་ཏོ། ། ༈ གཉིས་པ་ 
བོད་དུ་གྲགས་པའི་མཛད་པ་བཅུ་གཅིག་ནི། གངས་ཅན་བོད་ཀྱི་ཡུལ་འདིར་
263

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འཕགས་པ་ཐུགས་རྗེ་ཆེན་པོས་བྱིན་གྱིས་བརླབས་པའི་ཆོས་རྒྱལ་ཆེན་པོ་གནམ་ 
ལ་ཁྲི་བདུན། ས་ལ་ལེགས་དྲུག ཚིག་ལ་བཙན་ལྔ། ལོགས་ལ་སྡེ་བརྒྱད། སྐྱིད་ 
པའི་གདུང་རབས་ཕྱེད་དང་བཅུ་གསུམ། ཤིན་ཏུ་སྐྱིད་པའི་གདུང་རབས་ལྔ། རྒྱལ་
ཕྲན་སིལ་མ་བཞི་བཅུ་བྱུང་བར་བཤད། དེ་ལས་རྒྱལ་པོ་ཐོ་ཐོ་རི་གཉན་བཙན་གྱི་
སྐུ་རིང་ལ་དམ་པ་ཆོས་ཀྱི་དབུ་བརྙེས། སྲོང་བཙན་སྒམ་པོས་སྲོལ་བཏོད། ཁྲི་
སྲོང་ལྡེའུ་བཙན་གྱིས་དར་ཞིང་རྒྱས་པར་མཛད་པའི་ཚེ་ཡིན་ཏེ། དེ་ཇི་ལྟར་ན།
འཇམ་པའི་དབྱངས་ཆོས་ཀྱི་རྒྱལ་པོ་ཁྲི་སྲོང་ལྡེའུ་བཙན་ས་ཕོ་རྟ་ལ་འཁྲུངས་ནས།
དགུང་ལོ་བཅུ་དྲུག་གི་སར་དམག་ཇག་གི་ལས་སོགས་བསྐྱངས་ཤིང་། བཅུ་བདུན་
ལ་ཡབ་མེས་ཀྱི་ཐང་ཡིག་གཟིགས་པའི་རྐྱེན་བྱས། དམ་པའི་ཆོས་བྱེད་པའི་བསམ་
པ་སྐྱེས་ནས་ཆོས་བྱ་བར་འདོད་ཀྱང་སྡིག་བློན་རྣམས་དབང་ཆེས་པས་བསམ་པའི་
ཁར་མ་བཏང་ཞིང་།
འོན་ཀྱང་རྒྱལ་པོས་ཐབས་དུ་མས་ཟ་ཧོར་གྱི་ཡུལ་ན་མཁས་ཤིང་བཙུན་པར་ 
གྲགས་པའི་མཁན་ཆེན་བྷོ་དྷི་ས་ཏྭ་སྤྱན་དྲངས་ནས་ས་བཏུལ་ཡང་ལྷ་སྲིན་གདུག་
པ་ཅན་ཞི་བས་འདུལ་མ་བཏུབ། དེར་མཁན་ཆེན་གྱིས་ཨོ་རྒྱན་ཆེན་པོ་བོད་དུ་ 
སྤྱན་འདྲེན་པར་བཀས་བསྐུལ་པ་ལུང་འདི་ལྟར་ཏེ། བདག་ནི་བྱང་ཆུབ་སེམས་ 
བློ་འབྱོངས་པར་སྦྱངས།ཞི་བས་མི་ཐུལ་དྲག་པོས་འདུལ་དགོངས་པས། །ད་ལྟ་ 
རྒྱ་གར་རྡོ་རྗེའི་གདན་དྲུང་ན། །ཨོ་རྒྱན་མཁན་པོ་པདྨ་འབྱུང་གནས་བཞུགས། ། 
རིག་པའི་གནས་ལྔ་ལ་ནི་མཁས་ཆེན་པོ། །དོན་གྱི་རྩལ་འབྱོངས་མཆོག་ཐུན་
དངོས་གྲུབ་བརྙེས། །བདུད་བཅོམ་སྡེ་བརྒྱད་བྲན་དུ་ཁོལ་བ་ཡིས། །ལྷ་འདྲེ་ 
འདར་ཞིང་འབྱུང་པོའི་ཚོགས་རྣམས་འདུ། །དུས་གསུམ་སངས་རྒྱས་མཆོག་དེ་
264

༄༅། །ཟབ་གཏེར་ཆོས་ཀྱི་མཛོད་ཁང་།
སྤྱན་དྲངས་ན། །ལྷ་འདྲེ་འཁུ་མི་ནུས་ཏེ་ཐུགས་དགོངས་འགྲུབ། །ཞེས་ལུང་བསྟན་ 
པ་ལྟར་བང་ཆེན་མི་བཞི་སྐྱེས་དང་བཅས་པ་ཨོ་རྒྱན་ཆེན་པོ་སྤྱན་འདྲེན་དུ་བརྫངས། 
བདག་ཉིད་ཆེན་པོ་ཀྱང་འབྱོན་པར་ཞལ་གྱིས་བཞེས་ནས་བཤུལ་ལམ་དུ་ཞུགས་
ནས་ཕེབས། མངལ་སྐྱེས་ལུས་ཀྱིས་ལྷ་འདྲེས་བཞུད་མི་ཐུབ་པས་བང་ཆེན་པ་
རྣམས་བྱིན་རླབས་སྲུང་པ་དང་བཅས་ནས་སྔོན་ལ་བཏང་། བོད་ཀྱི་ལྷ་འདྲེ་
གཟིང་ལིང་འདུག་པས་ང་ཡི་འདུལ་ཞིང་ཕྱི་ནས་མར་ལ་འོང་གི་གསུངས་ནས་བྱོན།
བལ་ཡུལ་དུ་བཞུགས། བལ་པོ་བྷ་སུ་དྷ་ར་ལ་སོགས་པ་རྗེས་སུ་བཟུང་། བལ་པོའི་
ཡུལ་དུ་འགྲོ་དོན་རྒྱ་ཆེན་མཛད། བལ་ཡུལ་ཨེ་ཡི་གཙུག་ལག་ཁང་དང་། ཨ་སུ་
ར་ཡང་ལེ་ཤོད་ལ་སོགས་པར་གནམ་ཐང་མཁར་ནག་ལ་ཁར་བྱོན། གངས་དཀར་
གནམ་སྨན་དཀར་མོས་ཐོག་ཕབས།
རྗེ་ཡིས་ཕྱག་མཛུབ་ལ་དཀྲིས་ནས་མཚོ་ནང་དུ་དོར་བས། མོ་བྲེད་ནས་དཔལ་
ཐང་གི་མཚོ་ནང་དུ་བྲོས་པས་མཚོ་ཁྲོ་ཆུ་ལྟར་ཁོལ་ནས་ཤ་རུས་སོ་སོར་ཕྱེ། ཕྱག་
གི་རྡོ་རྗེ་འཕངས་པས་མིག་གཡས་བཅར། མ་བཟོད་པར་མཚོ་ཁར་ཡར་བྱུང་ནས།
སྲོག་གི་སྙིང་པོ་ཕུལ་ནས་དམ་ལ་བཏགས། གསང་མཚན་ཤ་མེད་གངས་དཀར་རྡོ་
རྗེ་གཡུ་སྒྲོན་མར་བཏགས། འོ་ཡུག་བྲེ་མོ་ལ་ཁར་བསྟན་མ་བཅུ་གཉིས་ཀྱིས་ཐོག་
སྨད་བཅུ་གཉིས་དུས་གཅིག་ལ་ཕབ་པས་སོལ་བའི་དུམ་བུ་རེ་རེར་གྱུར་ནས། ནུས་
སྟོབས་ཟད་དེ་སྲོག་སྙིང་ཕུལ་ནས་དམ་ལ་བཏགས། དེ་ལ་སོགས་ཡ་མ་བཅུ་གཉིས་
སྐྱོང་མ་བཅུ་གཉིས་རྣམས་ཀྱང་དམ་ལ་བཏགས། དེ་ནས་འོ་ཡུག་བྱེ་མ་རྫོང་དུ་
དགེ་བསྙེན་ཆེན་པོ་རྡོ་རྗེ་ལེགས་པ་མཆེད་འཁོར་སུམ་བརྒྱ་དྲུག་ཅུས་བསུ་བ་བྱས་
ནས་སྲོག་སྙིང་ཕུལ་ནས་དམ་ལ་བཏགས། ཤམ་པོ་ལུང་དུ་ཤམ་པོ་ཐོག་གི་བུ་ཡུག་
265

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
གཡག་དཀར་རི་ལོག་ཙམ་དུ་བྱས་ནས་འབྱོན་པས་ལམ་དགག་པ་ལ། སློབ་དཔོན་
གྱིས་ཕྲིན་ལས་བཞིའི་ཕྱག་རྒྱས་དབང་དུ་བསྡུས་ནས་དམ་ལ་བཏགས། གཉན་
ཆེན་ཐང་ལྷས་ཉམས་སད་པའི་ཕྱིར། སྦྲུལ་མགོ་བོ་གྲུ་གུའི་ཡུལ་དང་མཇུག་མ་
ཁམས་ཀྱི་སོག་ཆུ་ཁར་སླེབས་པའི་སྦྲུལ་དཀར་ཆེན་པོ་ཞིག་གིས་ལམ་དགག་པ་ལ།
སློབ་དཔོན་ཕྱག་མཁར་སྦྲུལ་གྱི་རྐེད་པར་གཟིར་བས་མ་བཟོད་པར་ཐང་ལྷ་གངས་
ལ་བྲོས་པས་གངས་ཞུ་ནས་རྩེ་མོ་ནག་ཟིང་ངེ་གཡའ་སྔོན་ཉིལ་གྱིས་ཕྱུང་པས་ཤིན་
ཏུ་བྲེད་ནས། བྱིས་པ་གཡུ་ཡི་ཟུར་ཕུད་ཅན་ཏུ་བྱས་ནས་ཚོགས་ཀྱི་འཁོར་ལོ་བརྒྱ་
རྩ་བརྒྱད་དྲངས། སྲོག་སྙིང་ཕུལ་ནས་དམ་ལ་བཏགས། གསང་མཚན་རྡོ་རྗེ་ 
མཆོག་རབ་རྩལ་དུ་བཏགས།
དེ་ནས་ཡང་བྱང་ཐང་འཕན་ཡུལ་ལུང་པར་བྱོན། ཏིང་ལོ་སྨན་གདོང་གིས་ 
བྱང་ཕུག་གི་ལྷགས་པ་ཐམས་ཅད་དུས་གཅིག་ཏུ་བསྡུས་ནས། སློབ་དཔོན་འཁོར་ 
བཅས་སྐུ་ལ་བརྒྱབས་པས། མེ་རླུང་གི་སྦྱོར་བས་མར་ལ་དེད་པས། ཏིང་ལོ་སྨན་ 
གཅིག་ཞུ་ནས་དམ་ལ་བཏགས། གནམ་གྱི་ཤུགས་སྒྲོམ་དུ་བླ་མེད་དོན་རྫོགས་
འདུས་པའི་དཀྱིལ་འཁོར་ཞལ་ཕྱེས་ནས་སྒྲུབ་པའི་ཞག་བདུན་འགྲོ་བའི་ཐོ་རངས་ 
བདུད་དཔུང་བྱེ་བས་ཐུགས་དགོངས་སད་པ་བཏུལ་ནས་དམ་ལ་བཏགས། ཁམས་
ཀྱི་གླ་བ་རྐང་གཅིག་ཏུ་ཐེའུ་རང་། ཁམས་ཀྱི་སེང་གེ་ཕུག་ཏུ་མ་སངས་གཡའ་ 
སྤང་སྐྱེས་གཅིག་བྱ་བ། རྒན་པོ་སྤྲེའུའི་ཞྭ་མགོ་ལ་གྱོན་པ་ཞིག་གིས་མགོ་བོ་སློབ་ 
དཔོན་གྱི་པང་དུ་བཞག རྐང་པ་གཉིས་ཁམས་ཀྱི་གཡར་མོ་ཐང་ལ་བརྐྱངས། ལག་ 
པ་གཉིས་ཏི་སེ་དང་མ་ཕམ་མཚོ་ལ་བརྐྱངས་པས། གུ་རུ་ཉིད་དྲག་པོ་རིགས་ 
ལྔར་བཞེངས་ནས་མ་སང་ལ་སོགས་པའི་ལྷ་འདྲེ་ཐམས་ཅད་བཏུལ། ཆུ་ཕོ་རི་
266

༄༅། །ཟབ་གཏེར་ཆོས་ཀྱི་མཛོད་ཁང་།
དང་། ཁ་རགས་སུ་མ་མོ་བསེན་མོ་ཐམས་ཅད་བཏུལ། གཙང་གི་སིལ་མ་ལ་ཁར་ 
སྨན་མོ་ལྷ་སྨན་ཐམས་ཅད་བཏུལ། གེམ་པ་ཆུ་མིག བྱེ་མ་རབས། རོ་ཧ་ལུང་པ་ 
ཁྲ་མོ། རོ་དམ་ལུང་པ་ནག་པོ། གཡུ་འཛིན་ཕུག་མོ་ཆེ། དུང་མདོག་བྲག་དམར་ 
གངས་ཏི་སེ་རྣམས་སུ་རིམ་པ་བཞིན། དགེ་བསྙེན། ལྷ་སྲིན་སྡེ་བརྒྱད། མ་ཡམས། 
དམ་སྲི། ཀླུ་རིགས་ཕོ་རྒྱུད། དྲི་ཟ། རྒྱུ་སྐར། ཉེར་བརྒྱད་ལ་སོགས་པ་བཏུལ་ཞིང་ 
དམ་ལ་བཏགས། སྟར་སྒོའི་གངས་སུ་གཟའ་ཆེན་བརྒྱད། བུ་ལེ་གངས་སུ་འཇིག་ 
རྟེན་ལྷ་འདྲེས་ཚོགས་འཁོར་བཤམས་པར་རོལ། གློ་བོར་འགོང་པོ་སྤུན་དགུ་དམ་ 
ལ་བཏགས། ཕོ་མོ་གངས་ཇོ་གང་བ་བཟང་པོ། རྩེ་ལྷ་གངས། མཁའ་རི་ཅན་ 
རྣམས་ཀྱིས་གདན་དྲངས་ནས་དམ་ལ་བཏགས། དེ་དག་ཀུན་ལ་གཏེར་ཁ་རེ་རེ་ 
གཏད་དོ། །
༈ དེ་ནས་ལྷ་སར་མཉེས་ཕྱིར་སྟོད་ལུང་ནས་བྱོན། ཆུ་བོ་ལོ་ཧི་ཏ་ཡིས་ཐབ་ 
བཏབ་ནས་རྒྱལ་པོ་དང་མཇལ་འཕྲད་མཛད། དུས་དེར་ཨོ་རྒྱན་ཆེན་པོ་འཁོར་ 
སོགས་མེད་པར་སྐུ་རྐྱང་དུ་ཕེབས་པ་ནི། རྙེད་འཚོལ་མཁན་ཞིག་ཏུ་གླེང་བས།
མངལ་སྐྱེས་ཀྱི་འཁོར་སོགས་ལྷ་འདྲེས་བཞུད་མི་ཐུབ་པར་དགོངས་པ་ཡང་། སྣང་
བ་མ་དག་པ་འགས་འཁོར་སོགས་ལ་འབྱོར་པའི་ཕྱི་རོལ་བའམ་ཕལ་པ་ཞིག་ཏུ་
དོགས་པ་རྙེད་ཚོལ་མཁན་ཞིག་ཏུ་གླེང་བས་དོགས་པ་གཅོད་ཕྱིར། རྫུ་འཕྲུལ་
བསྐུལ་ཕྱིར་རྒྱལ་པོའི་ཐབས་མཁས་ཀྱི་མཛད་པས་ཕྱག་མི་འཚལ་པར་སྟོན་པ་
དང་། ཨོ་རྒྱན་ཆེན་པོས་ཕྱག་མགུར་གསུངས་པའི་ཕྱག་སོར་ལ་མེ་འབར་བས་རྫུ་
འཕྲུལ་གྱིས་རྒྱལ་པོ་འཁོར་བཅས་དད་པའི་ས་ལ་བཀོད་པ་དང་། ཉམས་ཆག་ 
སྐོང་བཤགས་ཀྱི་ངོ་མཚར་རྡོ་ཡི་མཆོད་རྟེན་ལྔ་བཞེངས་ནས་གཏེར་ཁ་རེ་སྦས།
267

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དེ་ནས་ཨོ་རྒྱན་ཆེན་པོས་ཧས་པོ་རི་ཡི་རྩེ་མོར་བྱོན་ནས། སྲིད་པ་གསུམ་གྱི་ལྷ་ 
འདྲེ་སྐམ་རློན་གྱི་ཆས་ལ་གདུག་བཅུག་ནས་བཀའ་ཉན་གྱི་ལས་ལ་བསྐུལ། ལྷ་
ཆེན་བརྒྱད་དང་། རྒྱལ་པོ་ཆེན་པོ་སྡེ་བཞི་ལ་སོགས་པ་ལས་དཔོན་དུ་བསྐོས། སྐུ་
འཇའ་ལུས་རྡོ་རྗེའི་སྐུ་ལ་གྲིབ་མ་མི་མངའ་ཡང་། གྱང་རིས་བཏང་བའི་ཕྱིར་ 
གྲིབ་མ་ལྟར་སྣང་བ་ལ་ལྷ་སྲིན་ཀུ་ཅོའི་སྒྲ་དང་བཅས་རྨང་བཏིང་བའི།ཉིན་མོར་
གཟུགས་ཅན་མི་ལས། མཚན་མོར་ལྷ་སྲིན་སྡེ་བརྒྱད་གཉིས་ཀས་བརྩིགས་ཏེ། 
དཔལ་གྱི་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོ་གྲུབ་
ཅིང༌། དེ་ཡང་དབུ་རྩེའི་རིམ་གསུམ་རི་རབ་ཀྱི་ཚུལ། འཁོར་ས་གསེར་གྱི་རི་ 
བདུན། ཡཀྴ་ལྟག་འོག་ཉི་མ་དང་ཟླ་བའི་ཚུལ་དུ་བཞེངས། གླིང་བཞི་གླིང་ཕྲན་ 
བརྒྱད་ཀྱིས་བསྐོར་བ་ལས།
ཤར་སྒོ་འཕགས་པ་འཇམ་དཔལ་གླིང་། ལྷོ་སྒོ་ཨརྱ་པ་ལོའི་གླིང་། ནུབ་སྒོ་བྱམས་ 
པ་གླིང་། བྱང་སྒོ་བྱང་ཆུབ་སེམས་བསྐྱེད་གླིང་། དག་བྱེད་ཁྲུས་ཁང་གླིང་། བརྡ་ 
སྦྱོར་ཚང་མང་གླིང་། བདུད་འདུལ་སྔགས་པ་གླིང་། སྒྲ་བསྒྱུར་རྒྱ་གར་གླིང་། 
དཔའ་བོ་བཻ་ཙ་གླིང༌། མི་གཡོ་བསམ་གཏན་གླིང་། བེ་ཀར་དཀོར་མཛོད་གླིང་། 
རིན་ཆེན་སྣ་ཚོགས་གླིང་དང་བཅུ་གཉིས། དེར་མ་ཐུས་པའི་གསེབ་ཚབ་ཏུ། གླིང་ 
ཕྲན་གསུམ། མཐའ་ལ་ལྕགས་རི་ཆེན་པོ་གཅིག་གིས་བསྐོར་བའི་ཁ་ལ་མཆོད་ 
རྟེན་བརྒྱ་རྩ་བརྒྱད་གྲལ་ཐབས་སུ་བསྒྲིགས་པ། མཆོད་རྟེན་ཆེན་པོ་བཞི། རྡོ་རིང་ 
བཞི། ཟངས་ཀྱི་ཁྱི་མོ་བཞི། ཕྱི་རོལ་ཇོ་མོ་གླིང་གསུམ་ལ་སོགས་པའི་ཕྱི་ནང་གི་ 
བཀོད་པ་དང་བསམ་གྱིས་མི་ཁྱབ་པ་དང་བཅས་པ་སྟེ། དེ་ཡང་། དབུ་རྩེ་ 
གསུམ་ཐོག་ལུགས་ནི་གསུམ་དང་ལྡན། །ཀ་བ་སྟོང་དང་རྩ་གཉིས་སྒོ་སོ་དྲུག །སྤྱི་
268

༄༅། །ཟབ་གཏེར་ཆོས་ཀྱི་མཛོད་ཁང་།
རྩེ་ཞེ་གཉིས་སེང་གེ་བརྒྱ་རྩ་བརྒྱད། །ལྕོག་ཆེན་བརྒྱད་དང་གྲུ་སྐས་ཆེན་པོ་དྲུག ། 
ཅེས་གསུངས་ཤིང་། དེ་དག་ལྷའི་བཞུགས་བྱང་མཁས་པའི་བསྟན་བཅོས་བསམ་ 
ཡས་ཀྱི་དཀར་ཆག་འགའ་ཞིག་ཏུ། རིས་སུ་བྲིས། འབུར་དུ་དོད་པའི་སྐུ་རྟེན་ 
སྟོང་ཕྲག་བརྒྱད་དང་བདུན་བརྒྱ་བཞུགས་པར་བཤད། མདོ་ཙམ་ནི་བཀའ་ཐང་
དུ་བཤད་པ་ལྟར་ལ། གཉིས་པ་གསུང་རྟེན་ནི་དབུས་འགྱུར་རྡོ་རྗེ་གདན་དང་།
རྒྱ་གར་ཡུལ་ཀྱི་བསྟན་པའི་འབྱུང་ཁུངས་གཙུག་ལག་ཆེན་པོ་བཞི་དང་། གཞན་ 
ནུབ་ཕྱོགས་ཨོ་རྒྱན་མཁའ་འགྲོའི་གླིང་། དགའ་ལྡན་དང་། རྒྱལ་པོ་རྣམ་ཐོས་ཀྱི་
བུའི་གནས་དང༌། སྲིན་པོ་ལ་སོགས་པའི་ཡུལ་ཐ་དད་ན་བཞུགས་པའི་སྡེ་སྣོད་
གསུམ་དང་གསང་བ་སྔགས་ཀྱི་རྒྱུད་སྡེ་བསམ་གྱིས་མི་ཁྱབ་པ། དངོས་དང་རྫུ་ 
འཕྲུལ་གྱིས་བླངས་ནས་བསམ་ཡས་དབུ་རྩེའི་ནུབ་ཕྱོགས་གསུང་རབ་རྒྱུད་ཀྱི་ནང་
མཛོད་དུ་བཞུགས་སོ། །
དེ་དག་འཆད་ཉན་གྱི་སྒོ་ནས་གཏན་ལ་ཕབ་པ་ཡང་། སྐ་ཅོག་ཞང་གསུམ་
དང་། ཀུན་མཁྱེན་བཻ་རོ་ལ་སོགས་པའི་ལོ་ཙཱ་བ་བརྒྱ་དང་རྩ་བརྒྱད་པཎྚི་ཏ་ 
དེ་སྙེད་དང་བཅས་པས་ཆོས་བསྒྱུར་བ་དང༌། འཆད་པ་དང༌། ཉན་པ་དང་། 
ཐོས་པ་འཛིན་པ་དང་། བསམ་པ་སྒོམ་པ་ལ་སོགས་པའིབསྟན་པ་ཡོངས་སུ་རྫོགས་ 
པའི་དངོས་གཞི་ནི་དེ་དུས་བསམ་ཡས་ན་ཡོད་ཅིང་བོད་ཁམས་ཡོངས་ལ་ཉི་མ་ 
ཤར་བ་ལྟར་མཛད་ཅིང་། འབྲས་བུ་མངོན་དུ་གྱུར་པའང༌། རྗེ་འབངས་ཉི་ཤུ་རྩ་ 
ལྔ༑ མཆིམས་ཕུ་དང་ཡེར་བའི་གྲུབ་བརྙེས་རིག་འཛིན་བརྒྱད་ཅུ་ལ་སོགས་འཇའ་ 
ལུས་འཕོ་བ་ཆེན་པོའི་སྐུ་བརྙེས་པའི་བྱེའུ་ཁྱུ་ནམ་མཁའ་ལ་འཕུར་བ་ལྟར་མཁའ་ 
སྤྱོད་དུ་གཤེགས་པར་གྲགས་སོ། །དེ་ཡང་ཉང་རིན་པོ་ཆེས། མངའ་བདག་རྒྱལ་
269

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པོས་བོད་དུ་སྤྱན་དྲངས་ཚེ། །འཇིག་རྟེན་དྲེགས་པ་བཏུལ་ནས་བསམ་ཡས་ 
བཞེངས། །རྒྱུ་འབྲས་ཐེག་ཆེན་ཆོས་ཀྱི་སྒྲོན་མེ་སྦར། །བོད་ཁམས་མུན་སེལ་ཨོ་ 
རྒྱན་དུས་འདིར་དྲན། །ཞེས་སོ། །སླར་ཡང་བསམ་ཡས་མཆིམས་ཕུ། རི་བོ་དཔལ་ 
འབར། ཏི་སྒྲོ་བྲག ཡར་ལུང་ཤེལ་བྲག ཡེལ་བ་ལྷོ་བྲག་མཁར་ཆུ། སྤ་གྲོ་སྟག་ 
ཚང་། ཤམ་པོ་གངས་ལ་སོགས་སྒྲུབ་གནས་ཁྱད་པར་ཅན་རྣམས་སུ་མཁའ་འགྲོ་ 
ཡེ་ཤེས་མཚོ་རྒྱལ་དང༌།ལས་ཅན་དག་པའི་འཁོར་ཚོགས་སྐལ་བ་དང་ལྡན་པ་ 
རྣམས་ལ་རྫོགས་པ་ཆེན་པོ་སྙན་བརྒྱུད་ཕྱི་ནང་གསང་གསུམ་གྱི་གདམས་པ་ཟབ་
མོ་མ་ལུས་པ་བཀའ་དྲིན་ཏུ་གནང་།
དེ་ཡང༌། ཏི་སྒྲོ་བྲག་དང་མཆིམས་ཕུ་ལ་སོགས་པར། །མཚོ་རྒྱལ་ཡུམ་དང་ 
གསང་སྤྱོད་མཛད་པའི་ཚེ། །སྙན་བརྒྱུད་སྐུ་གསུང་ཐུགས་ཀྱི་གསང་སྒོ་ཕྱེས། ། 
གདུལ་བྱ་སྨིན་གྲོལ་ཨོ་རྒྱན་དུས་འདིར་དྲན། །ཞེས་སོ། ། དེ་ནས་ཆོས་འཁོར་ཆེན་
པོའི་བརྟེན་རྟེན་པ་དང་བཅས་ལེགས་པར་གྲུབ་ནས། སྟེང་འོག་བར་གསུམ་གྱི་རྒྱན་
དང་བཀོད་པ་བསམ་གྱིས་མི་ཁྱབ་པས་ལེགས་པར་བརྒྱན། མཁན་སློབ་ཆོས་གསུམ་
བཀའ་བགྲོས་ནས་བོད་དམག་ཁྲི་ཚོ་བཅོ་བརྒྱད་ཆས་པའི་དཔུང་རོགས་སུ་རྒྱལ་
པོ་རྣམ་ཐོས་སྲས་འཁོར་དང་བཅས་པ་སྦྲན་ནས། མི་དང་གནོད་སྦྱིན་གྱི་དམག་
མི་གྲངས་ལས་འདས་པས་བྷ་དྷ་ཧོར་གྱི་སྒོམ་གྲྭ་བཅོམ་ཞིང་ག་ཅ་དྲངས་པའི་ཕྱི་
ལ་པེ་ཀར་འབྲངས་པ་ལས། བསམ་ཡས་དཀོར་སྲུང་དུ་མངའ་གསོལ་ཞིང་སྐུ་ 
གསུང་ཐུགས་ཀྱི་རྟེན་བཙུགས། མཁན་སློབ་གཉིས་ཀྱིས་བསྐལ་པའི་མེས་ཀྱང་མི་ 
འཇིག་པའི་རྡོ་རྗེའི་རང་བཞིན་དུ་བརྟན་པའི་ཆོ་གས། བྱིན་གྱིས་བརླབས་ཤིང་ 
ཡེ་ཤེས་སྣང་བས་རྒྱས་བཏབ་སྟེ་རབ་ཏུ་གནས་པའི་ཚེ། ཡ་མཚན་གྱི་གཏམ་ལྷ་
270

༄༅། །ཟབ་གཏེར་ཆོས་ཀྱི་མཛོད་ཁང་།
མི་རྣམས་ངོ་མཚར་མཆོག་ཏུ་གླེང་བ་བྱུང༌། སྐུ་གསུང་ཐུགས་ཀྱི་རྟེན་བཞུགས་
བྱང་དཀར་ཆག་བཀུར་སྟི་བྱས་པའི་ཕན་ཡོན་དང་བཅས་པ་རྡོ་རྗེའི་བཀའ་ཡིས་ 
བསྩལ། རྒྱལ་པོའི་བཞེད་དོན་ལྷུན་གྱིས་གྲུབ་པའི་དྲིན་གསོས་བསྔགས་བརྗོད་ 
ལེགས་སྐྱེས་ཕུལ། མངའ་འོག་ཏུ་བསྡུས་ནས་ཆོས་ཁྲིམས་བསྡམས། སྤྲུལ་པའི་ལོ་ 
ཙཱ་བ་གསུམ་ལུང་བསྟན་ནས་རྒྱལ་པོའི་ཐུགས་གསོས། གཞན་ཡང་སྐད་གཉིས་སྨྲ་ 
བའི་ལོ་ཙཱ་བརྒྱ་རྩ་བརྒྱད་བསྡུས། སད་མི་མི་བདུན་ལ་སོགས་པ་རྒྱ་གར་དུ་བརྫངས། 
དམ་ཆོས་མ་ལུས་པ་བོད་དུ་བསྒྱུར། འཕགས་པའི་ཡུལ་དུ་བཀའ་ཆད་པའི་མདོ་
རྒྱུད་བསམ་གྱིས་མི་ཁྱབ་པ་ཞིག་ཀྱང་ཨོ་རྒྱན་ཆེན་པོའི་རྫུ་འཕྲུལ་གྱིས་མཁའ་
འགྲོ་མའི་གསང་མཛོད་དང༌། འོག་མིན་དང་སྲིན་སོགས་ཡུལ་ཐ་དད་པ་ནས་
བླངས་ནས་དབུ་རྩེ་གསུང་རབ་རྒྱུད་ཀྱི་དཀོར་མཛོད་གསུམ་དུ་བཞུགས་པའི་རྒྱ་ 
གར་ལས་ཀྱང་མདོ་སྔགས་ཀྱི་གསུང་རབ་བསམ་ཡས་སུ་མང་བ་ཡིན་ནོ་ཞེས་ཇོ་
བོ་ཆེན་པོས་གསུངས།
དེ་ནས་པཎ་ཆེན་བི་མ་མི་ཏྲ་ལ་སོགས་པའི་རྒྱ་གར་གྱི་པཎྚི་ཏ་བརྒྱ་རྩ་བརྒྱད་ 
གདན་དྲངས་ནས་བོན་ལུགས་སྡིག་དང་འདྲེས་པ་ཐམས་ཅད་བསྣུབས། དེ་ཡང་། 
ཨོ་རྒྱན་ཆེན་པོས། མཁན་ཆེན་ཞི་བ་འཚོ། པཎ་ཆེན་བི་མ་མི་ཏྲ། ཀུན་མཁྱེན་བཻ་ 
རོ་ཙ་ན་ལ་སོགས་པས། མདོ་སྔགས་ཀྱི་བཀའ་སྲོལ་མ་འདྲེས་པར་སོ་སོར་བཟུང་ 
ནས་འཆད་ཉན་བཤད་སྒྲུབ་ཀྱི་སྒོ་ནས་སངས་རྒྱས་ཀྱི་བསྟན་པ་རིན་པོ་ཆེས་བོད་
ཁམས་དཀར་པོར་བསྒྱུར་བ་དང་། རྒྱལ་པོའི་སྲས་མོ་ལྷ་ལྕམ་པདྨ་གསལ་གློ་བུར་
རྐྱེན་དབང་དུ་ཤོར་བ་དུས་མཐའི་གདམས་པས་རྗེས་སུ་བཟུང་ཞིང་། སྐྱེ་བརྒྱུད་ 
སོགས་མ་འོངས་ལུང་བསྟན་ཀྱང་མཛད། སྤྲུལ་པའི་གཏེར་སྟོན་ཆེན་པོ་རྣམས་
271

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འབྱོན་པའི་དུས་རྟགས་གཏེར་གནས་བསླབ་བྱ་ཞལ་གདམས་བཅས་འབྱུང་འགྱུར་ 
སྒྲིབ་མེད་དུ་གསུངས་པ་ཡིན་ཏེ། དེ་ཡང་། ལྔ་བརྒྱའི་དུས་སུ་ཁྱོད་ཀྱི་གཏེར་ 
ཆོས་དང་། །འཕྲད་པའི་གང་ཟག་སྐྱེས་བུ་ལས་ཅན་དང༌། །དབང་བསྐུར་ལུང་ 
བསྟན་བྱིན་གྱིས་བརླབས་མཛད་པའི། །དངོས་གྲུབ་མཆོག་སྩོལ་ཨོ་རྒྱན་དུས་ 
འདིར་དྲན། །ཞེས་སོ། །
ལྷ་སྲས་མུ་ཏིག་བཙན་པོ་ཡབ་རྗེ་གཤེགས་པའི་མྱ་ངན་བསང་བའི་ཞལ་གདམས་ 
དུ་མས་རྗེས་སུ་བསྐྱངས། བོད་ཡུལ་གྱི་རི་བྲག་གངས་སོགས་སྒྲུབ་གནས་སུ་བྱིན་ 
གྱིས་བརླབས་ཤིང་ཟབ་མོའི་གཏེར་རིས་བཀང་བ་ཡིན་ཏེ། དེ་ཡང་། བོད་ཡུལ་ 
སྒྲུབ་གནས་གཙུག་ལག་ཁང་རྣམས་སུ། །དགོངས་པ་མཛད་ནས་དམ་རྫས་གཏེར་ 
དུ་སྦས། །སྙིགས་མ་ལྔ་བདོའི་གདུལ་བྱ་སྐྱོང་བར་མཛད། །མ་འོངས་དོན་མཛད་ 
ཨོ་རྒྱན་དུས་འདིར་དྲན། །ཞེས་སོ། །དེ་ནས་ཁྲ་འབྲུག་གི་གཙུག་ལག་ཁང་ཆེན་པོ་ 
བཀའ་འདུས་ཆོས་ཀྱི་རྒྱ་མཚོའི་སྒྲུབ་ཆེན་མཛད་ཅིང་མཁའ་འགྲོའི་བརྡ་བསྟོད་ 
ཕུལ། ཨོ་རྒྱན་ཆེན་པོའི་སྐུ་མཚན་ལ་གསོལ་བ་བཏབ་པས་ཕན་གསུངས། སྒྲུབ་པ་
གྲོལ་བའི་ནངས་པར་རྒྱལ་སྲས་ལྷ་རྗེའི་ཆོས་སྐལ་དུ་བཀའ་འདུས་ཆོས་ཀྱི་རྒྱ་མཚོའི་
གཏད་གཉེར་མཛད་ཅིང་མ་འོངས་སྒྲིབ་མེད་ཀྱི་ལུང་བསྟན། སྲོག་བདག་གཟའ་
ཀླུ་རྒྱལ་གསུམ་གྱིས་སྲོག་སྙིང་ཕུལ་ནས་དམ་ལ་བཏགས། ཇོ་མོ་གསུམ་དང་བོད་
འབངས་སྤྱི་སྒོས་ལ་ཞལ་གདམས་ཐམས་ཅད་ཀྱི་ཉིང་ཁུ་མང་པོ་བསྩལ། སྒོས་སུ་
ལྷ་སྲས་ལ་ཐུགས་རྗེ་འདུ་འབྲལ་མེད་པའི་ཞལ་ཆེམས་རྡོ་རྗེའི་རི་མོ་ནམ་ཡང་མི་
འཇིག་པར་གནང་བ་ཡིན་ཞིང་། གཞན་ཡང་བོད་ཀྱི་རི་བྲག་སྒྲུབ་གནས་ཐམས་
ཅད་བྱིན་གྱིས་བརླབས་ཚུལ་ཡང་། རྡོ་རྗེའི་གསུང་ལས། བོད་ཀྱི་གངས་ཆེན་
272

༄༅། །ཟབ་གཏེར་ཆོས་ཀྱི་མཛོད་ཁང་།
བཞི་ལ་སྒྲུབ་ཁང་མཛད། །བྲག་ཕུག་ཆེན་པོ་བརྒྱད་ལ་ཡང་དབེན་མཛད། 
ཕྱོགས་བཞིའི་བྲག་ལ་སྤྲུལ་སྐུའི་ཞབས་རྗེས་བཞག །གྲགས་པའི་མཚོ་ཆེན་བཞི་ 
ལ་ཕྱག་རྗེས་བཞག །ཅེས་དང༌། ལྷོ་ཕྱོགས་མོན་ཁའི་བྲག་ལ་སྐུ་རྗེས་བཞག །སྐུ་ 
ཚབ་གཏེར་ལྔ་བོད་ཀྱི་དོན་ལ་བཞག །ཅེས་གསུངས་པས། བོད་ཀྱི་གངས་ཆེན་ 
བཞི་ནི། ཤམ་པོ་ལྷ་ཡི་གངས། བུ་ལེ་ཀླུ་ཡི་གངས། གང་བ་བཟང་པོ་གནོད་སྦྱིན་ 
གངས། ལྟར་སྒོ་བཙན་གྱི་གངས་དང་བཞིའོ། །བྲག་ཕུག་ཆེན་པོ་བརྒྱད་ནི། ཡང་ 
ལེ་ཤོད་ཀྱི་བྲག་ཕུག ཨ་སུ་ར་ཡི་བྲག་ཕུག མ་ཚོར་གཉན་གྱི་བྲག་ཕུག འདབ་ 
བརྒྱ་དབང་གི་བྲག་ཕུག ཡེར་བ་ཟླ་བའི་བྲག་ཕུག མཆིམས་ཕུ་གསང་བའི་བྲག་ 
ཕུག ཡར་ལུང་ཤེལ་གྱི་བྲག་ཕུག སྟག་ཚང་སེང་གེའི་བྲག་ཕུག་དང་བརྒྱད་དོ། ། 
གྲགས་པའི་མཚོ་ཆེན་བཞི་ནི། ཤར་ན་ཡར་ལྷ་རྩི་ཡི་མཚོ། ལྷོ་ན་རམ་བུ་བཅུད་ 
ཀྱི་མཚོ། ནུབ་ན་དྷ་ཀོ་བཙན་གྱི་མཚོ། བྱང་ན་གང་བཟང་གནོད་སྦྱིན་མཚོ་དང་ 
བཞིར་བཤད་པ་དང་། 
ཡང་བཤད་སྲོལ་གཅིག་ལ། སྐྱ་ལམ་ཉི་མ་ཉི་ཤུས་མཐའ་འཁོར་བའི་ཁྲི་ཤོང་ 
རྒྱལ་མོར་གྲགས་པ་ད་ལྟའི་མཚོ་སྔོན་ཞེས་གྲགས་པ་དང༌། སྐྱ་ལམ་ཉི་མ་བཅུ་ 
གཉིས་མཐའ་འཁོར་བར་བཤད་པའི་བྱང་གནམ་མཚོ་ཕྱུག་མོ་དང་། སྐྱ་ལམ་ཉི་
མ་དགུ་ཡིས་མཐའ་འཁོར་བའི་ཡར་འབྲོག་མཚོ་དམར་དང་། སྐྱ་ལམ་ཉི་མ་
དགུ་ཡིས་འཁོར་བར་བཤད་པའི་ལྷོ་བྲག་མཚོ་ནག་མ་དང་བཞིར་ཡང་བཤད།
ཕྱོགས་བཞིའི་བྲག་ནི། ཤར་ཀོང་པོ་དང་ཙ་རི་ཉེ་བར་གངས་ལ་གསེར་འདོམས་ 
བྲག་གི་ཞབས་རྗེས། ལྷོ་བྲག་མཁར་ཆུ་དང་ཉེ་བར་རི་དྭགས་གདོང་གི་ཞབས་ 
རྗེས། ནུབ་མང་ཡུལ་གོང་ཐང་ལ་ཁར་གཡུ་སྒོང་བྲག་གི་ཞབས་རྗེས་ད་ལྟ་བསམ་
273

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཡས་སུ་བཞུགས་སྐད།བྱང་དྷ་ཀོ་གངས་འདབས་སུ་འཕུར་ཆེན་བྲག་གི་ཞབས་ 
རྗེས་དང་བཞིའོ། །ཡང་ལུགས་གཅིག་ལ་གངས་ཏི་སེའི་ཕྱོགས་བཞིའི་ཞབས་ 
རྗེའི་ཡོད་པ་ལ་ཡང་འདོད་པ་སྣང་ངོ༌། །ཡང་ལྷོ་ཕྱོགས་མོན་ཁ་རྡོ་རྗེའི་བྲག་ཅེས་
པ་ལ་དུས་བཟང་རྣམས་སུ་ལས་ཅན་གྱིས་མངོན་སུམ་དུ་མཇལ་བའི་སྐུ་རྗེས་གསལ་
བོར་ཡོད་དོ། །
སྐུ་ཚབ་གཏེར་ལྔ་ནི། རྗེ་ཡི་རྡོ་རྗེའི་སྐུ་དངོས་དང་ཁྱད་མེད་པའི་སྐུ་ཚབ་ལྔ་སྟེ། 
མཁའ་རི་གང་གི་བསམ་གྲུབ་ཕུག་ཏུ་སྦས་པ། རིན་པོ་ཆེའི་རྒྱུ་ལས་གྲུབ་པ་སྐུ་ཡི་
རྟེན། ཡང་ཕྱེ་མ་ཨ་ཀྲོང་ལས་གྲུབ་ཅིང་སིནྡྷུ་རས་བྱུགས་པ་མོན་ཁ་སེང་གེ་བསམ་
གྲུབ་ཕུག་ཏུ་སྦས་པ་དེ་ཉིད་གསུང་གི་རྟེན། རྟ་མགྲིན་བྲག་གི་བསམ་གྲུབ་ཕུག་ 
པར་སྦས་ཤིང་མཁར་བ་ནག་པོ་ལས་གྲུབ་པ་དེ་ཉིད་ཐུགས་ཀྱི་རྟེན། ལྷ་མཁར་ 
བསམ་གྲུབ་ཕུག་པར་སྦས་པ་གསེར་ལས་གྲུབ་པ་དེ་ཉིད་ཡོན་ཏན་རྟེན། ཡར་ལྷ་
ཤམ་པོའི་བསམ་གྲུབ་ཕུག་པར་སྦས་ཤིང་། ཤེལ་ལས་གྲུབ་པ་དེ་ཉིད་འཕྲིན་ལས་ 
རྟེན་དང་ལྔ་བོ་ཡིན་པར་བཤད། ཡང་དཔེ་ལ་ལར། སྐུ་ཚབ་ཉེར་ལྔ་ཞེས་འབྱུང་ 
བས། དེ་གཅིག་ནས་གཉིས་སུ་བགྲངས་པའི་ཁུངས་གསལ་བོ་ཞིག་མཐོང་ཐོས་ 
མེད་ལ། འོན་ཀྱང་ཡོངས་ལ་གྲགས་ཆེ་བ་འགའ་ཞིག་ནི་འདི་དག་སྟེ། མངའ་ 
བདག་ཉང་རིན་པོ་ཆེའི་བྲག་སྲིན་མོ་སྦར་རྗེས་ནས་སྤྱན་དྲངས་པའི་ཕྱེ་མ་ཨ་ཀྲོང་
ལས་གྲུབ་པ་པདྨ་མཐོང་གྲོལ། གུ་རུ་རིན་པོ་ཆེ་ཆོས་ཀྱི་དབང་ཕྱུག་གིས་ལྷོ་བྲག་ 
གནམ་སྐས་ཅན་ནས་སྤྱན་དྲངས་པ་པདྨ་འོད་འབར། སྤྲུལ་སྐུ་སངས་རྒྱས་གླིང་
པས་བླ་གོར་དུང་གི་སྒོ་མོ་ནས་སྤྱན་དྲངས་པའི་རྡོ་དཀར་ལས་གྲུབ་པ་པདྨ་སྣང་ 
བ་རང་གྲོལ། རིན་པོ་ཆེ་རཏྣ་གླིང་པས་བྲག་དམར་རི་མོ་ཅན་ནས་སྤྱན་དྲངས་
274

༄༅། །ཟབ་གཏེར་ཆོས་ཀྱི་མཛོད་ཁང༌།
པདྨ་མཐོང་བ་དོན་ལྡན། གཏེར་ཆེན་ཆོས་ཀྱི་རྒྱལ་པོ་ཀུན་སྐྱོང་གླིང་པས་གཙང་ 
ཟམ་བུ་ལུང་ནས་སྤྱན་དྲངས་པ་ཟངས་སྐུ་མེ་ཐུབ་མ། འཕྲང་ཕོ་གཏེར་སྟོན་ཤེས་ 
རབ་འོད་ཟེར་གྱིས་ཁྲ་འབྲུག་ནས་སྤྱན་དྲངས་པ་རིགས་བསྡུས་པདྨ་གུ་རུ། གཏེར་ 
ཆེན་ཆོས་ཀྱི་རྒྱལ་པོ་པདྨ་གླིང་པས་མེ་འབར་མཚོ་ནས་སྤྱན་དྲངས་པ་རཏྣ་འགྲོ་
འདུལ། ཡང་གུ་རུ་རིན་པོ་ཆེ་ཆོས་ཀྱི་དབང་ཕྱུག་གིས་ཕ་ཝང་གཡུ་བྲག་ནས་
སྤྱན་དྲངས་པ་པདྨ་འགྲོ་བ་ཀུན་འདུལ།ཡང་རིག་འཛིན་ཆེན་པོ་རཏྣ་གླིང་པས་
ཁྱུང་ཟང་བྲག་ནས་སྤྱན་དྲངས་པ་ཕྱེ་མ་ཨ་ཀྲོང་ལས་གྲུབ་པ་མཚོ་རྒྱལ་སྣང་བ་ 
དབང་སྡུད། ཡང་ཡེ་ཤེས་མཚོ་རྒྱལ་གྱི་ཕྱག་བཟོ་བསོད་ནམས་འོད་འབར། ཡང་ 
མངའ་བདག་ཉང་རིན་པོ་ཆེས་ཤམ་པོ་གངས་ནས་སྤྱན་དྲངས་པའི་བྱང་ཆུབ་ལྗོན་
ཤིང་ལས་གྲུབ་པ་བླ་མ་རྡོ་རྗེ་འཆང་།
ཡང་རིག་འཛིན་ཆེན་པོ་རཏྣ་གླིང་པས་བྲག་དམར་རི་མོ་ཅན་ནས་སྤྱན་དྲངས་
པ་པདྨ་མཐོང་གྲོལ་ཡང་མཚོ་རྒྱལ་འགྲོ་བ་ཀུན་སྒྲོལ། གཏེར་སྟོན་པདྨ་གླིང་པས་
བྲག་དམར་སེང་གེ་ཁྱི་རྫོང་ནས་གུར་དྲག་མེ་རླུང་འཁྱིལ་བའི་ཆ་རྐྱེན་དུ་གདན་
དྲངས་པ་དྲག་པོ་མེ་ལྕེའི་ཕྲེང་པ། ཡང་གཏེར་ཆེན་ཆོས་ཀྱི་རྒྱལ་པོ་ཨོ་རྒྱན་གཏེར་
བདག་གླིང་པས་བྲག་དམར་གཡའ་མ་ལུང་ནས་སྤྱན་དྲངས་པ་པདྨ་བདུད་འདུལ།
གཞན་ཡང་ལས་འཕྲོ་གླིང་བའི་རཏྣ་འགྲོ་འདུལ། ཕྲེང་མགོ་གཏེར་སྟོན་ཤེས་རབ་
འོད་ཟེར་གྱི་རིགས་འདུས་བརྡ་དབང་ལྔ་བ། བྱང་ཆུབ་གླིང་པའི་བསོད་ནམས་
དཔལ་འབར་འབྲི་གུང་གི་གུ་རུ་བདེ་བ་ཆེན་པོ། འདི་དག་ནི་ཡོངས་ལ་གྲགས་
ཆེ་བ་ཁྱད་འཕགས་སུ་མ་ཟད། རྗེ་ཐམས་ཅད་མཁྱེན་པ་རྒྱལ་དབང་ལྔ་པ་ཆེན་
པོའི་ཐུགས་དམ་འགང་ཆེ་བ་རིམ་པ་རྣམ་ཐར་དུ་ཐེབས་པ་རྣམས་ཡིན་ནོ། །དེ་
275

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ལྟར་གུ་རུ་རིན་པོ་ཆེས་བསོད་ནམས་ཀྱི་གདུལ་བྱ་མ་ལུས་པ་ཐམས་ཅད་སྐལ་བ་ 
བཟང་པོའི་ལམ་དུ་བཀོད་ནས་མང་ཡུལ་གུང་ཐང་ལ་ཁར་མངའ་བདག་ཆེན་པོ་ 
སོགས་བོད་ཀྱི་ཆེ་དགུ་མཐའ་དག་གིས་སྣ་དྲངས་ནས། རུ་བཞིའི་སྐྱེ་བོ་མཆོག་
དམན་མ་ལུས་པས་སྐྱེལ་ཐུང་མཛད། དཔའ་བོ་མཁའ་འགྲོའི་འཁོར་ཚོགས་
བསམ་གྱིས་མི་ཁྱབ་པས་མཆོད་སྤྲིན་བཀོད་པའི་རོལ་མོ་མཐའ་ཡས་པས་མདུན་
བསུས་ནས་འཇའ་འོད་ཀྱི་ཀློང་དུ་སྤྲུལ་པའི་རྟ་མཆོག་སྔོན་པོ་ཆར་སྤྲིན་གྱི་མདོག་
འདྲ་བར། སེང་ལྡེང་གི་སྒ་བསྟད་པའི་སྔ་རུའི་སྟེང་དུ་ཞབས་གཉིས་མཉམ་པོར་ 
བཞེངས་ནས་ནམ་མཁར་ཡལ་ཏེ་ལྷོ་ནུབ་མཚམས་སུ་སྲིན་པོ་འདུལ་དུ་བཞུད་དོ། །
དེ་ཡང་ལུང་གོང་གི་འཕྲོས་ལས། ཁ་བ་ཅན་ཏུ་བསྟན་པ་རྒྱས་པར་མཛད། 
ནུབ་རྔ་ཡབ་གླིང་ཕྲན་ཡུལ་དུ་བྱོན། །ཞེ་སྡང་གདོང་དམར་སྲིན་པོའི་ཁ་གནོན་ 
མཛད། །འགྲོ་བའི་དཔལ་མགོན་ཨོ་རྒྱན་དུས་འདིར་དྲན། །ཞེས་སོ། ། 
དེ་ཡང་ཟ་བྱེད་སྲིན་པོའི་ཁ་གནོན་དུ་སྲིན་པོའི་རྒྱལ་པོ་རཀྴ་ཐོད་ཕྲེང་ཞེས་བྱ་
བར་སྤྲུལ་ནས་ཆོས་ལ་བཀོད་ཅིང་། སྐུ་དངོས་པདྨ་འོད་ཀྱི་གཞལ་ཡས་ཆེན་པོར་
མ་ཚོགས་མཁའ་འགྲོ་བྱེ་བའི་དཀྱིལ་འཁོར་གྱི་གཙོ་བོར་བཞུགས་པ་ཡིན་ནོ། ། 
དེ་ཡང་གདུལ་བྱ་སྨིན་ཅིང་གྲོལ་བར་མཛད་ནས་མཁའ་སྤྱོད་དུ། །གནས་གསུམ་ 
མཁའ་འགྲོའི་སྤྲིན་གྱི་ཚོགས་དབུས་སུ། །གསང་སྔགས་དཀྱིལ་འཁོར་ཀུན་གྱི་ 
གཙོ་བོར་བཞུགས། །ཧེ་རུ་ཀ་དཔལ་ཨོ་རྒྱན་དུས་འདིར་དྲན། །ཞེས་གསུངས་པ་ 
ལྟར་རོ། །དེ་ལྟར་འཁྲུལ་མེད་རྡོ་རྗེའི་བཀའ་ཡིས་མདོར་བསྟན་ནས་ཚིག་རྐང་
དྲུག་པ་པདྨ་འབྱུང་གནས་ཞེས་སུ་གྲགས། ཞེས་པའི་དགོངས་པ་འགྲེལ་ཚུལ་ 
གཏན་ལ་ཕབ་པ་བཤད་ཟིན། ཡང་འཁྲུལ་མེད་རྡོ་རྗེའི་བཀའ་ཡིས་མདོར་བསྟན་
276

།ཟབ་གཏེར་ཆོས་ཀྱི་མཛོད་ཁང་།
པའི་ཚིག་རྐང་བདུན་པ། འཁོར་དུ་མཁའ་འགྲོ་མང་པོས་བསྐོརཿ ཞེས་འབྱུང་བ་ 
བཤད་པ་ལ་གཉིས་ཏེ། རྩ་གསུམ་རྒྱལ་བ་རབ་འབྱམས་ཀྱི་འཁོར་ལོ་སྤྱིར་བསྟན་ 
པ་དང་། གནས་གསུམ་མཁའ་འགྲོའི་འཁོར་བྱེ་བྲག་ཏུ་བཤད་པ་གཉིས་ལས། 
དང་པོ་ནི། སྤྱིར་རྒྱལ་བའི་དབང་པོ་གང་དུ་གཤེགས་ཤིང་བཞུགས་པའི་གནས་
སྐབས་ཐམས་ཅད་དུའང་།རྩ་གསུམ་རྒྱལ་བ་རབ་འབྱམས་དང་འདུ་འབྲལ་
མེད་པའི་ཞིང་ཁམས་ཐམས་ཅད་སྐུ་ཡི་དཀྱིལ་འཁོར་ལ་རྫོགས་ཤིང་། སངས་ 
རྒྱས་སྐུ་གསུམ་གྱི་བཀོད་པའི་སྒྱུ་འཕྲུལ་མཐའ་ཡས་པ་ཅིག་ཆར་དུ་སྤྲོ་ཞིང་སྡུད་ 
པའི་སྟོན་པ་དང་འཁོར་སོ་སོར་མེད་པ་ནི། རྒྱུད་བརྟག་གཉིས་ལས། འཆད་པ་ 
པོ་ང་ཆོས་ཀྱང་ང་། །རང་གི་ཚོགས་ལྡན་ཉན་པ་པོའང་ང་། །འཇིག་རྟེན་སྟོན་པ་ 
བསྒྲུབ་བྱ་ང་། །འཇིག་རྟེན་འཇིག་རྟེན་འདས་པ་ང་། །ལྷན་ཅིག་སྐྱེས་པའི་རང་ 
བཞིན་ང་། །ཞེས་པ་ལྟར་ལ། འོན་ཀྱང་སྟོན་འཁོར་གྱི་དབྱེ་བ་ཐ་དད་དུ་དབྱེ་ན། 
སྙན་བརྒྱུད་པདྨའི་ཕྲེང་བ་ལས། གནས་དག་པ་ཟངས་མདོག་དཔལ་གྱི་རི། །ཞིང་ 
པདྨ་འོད་ཀྱི་གཞལ་ཡས་ན། །རྗེ་འགྲོ་བའི་མགོན་པོ་ཨོ་རྒྱན་རྗེ། །ཁྱེད་མཁའ་ 
སྤྱོད་གནས་ནས་གཤེགས་སུ་གསོལ། །རྗེ་མཁའ་སྤྱོད་གནས་ནས་གཤེགས་ཙམ་ན། ། 
སྟེང་དེ་ན་རིག་འཛིན་སྤྲིན་ཕུང་གཏིབ། །དེ་བྱིན་རླབས་ན་བུན་ཡ་ལ་ལ། །བར་ཡི་ 
དམ་ལྷ་ཚོགས་སྐར་ལྟར་འཁྲིགས། །དེ་དངོས་གྲུབ་ཆར་འབེབས་སི་ལི་ལི། །མ་ 
གནས་གསུམ་མཁའ་འགྲོ་རྫ་ལྟར་ཉིལ། །དེ་བརྟུལ་ཞུགས་ཀྱི་བྲོ་གར་ཁྲིགས་སེ་སེ། །
གཡས་དེ་ན་ཕོ་རྒྱུད་དཔའ་བོའི་ཚོགས། །ཧཱུྃ་ཕཊ་ཀྱི་འབྲུག་སྒྲ་ཆེམས་སེ་ཆེམ། ། 
གཡོན་དེ་ན་དཔའ་མོ་མོ་རྒྱུད་རྣམས། །བརྡ་སྙན་པའི་གླུ་ལེན་ལྷངས་སེ་ལྷང་། 
དཔལ་དྲེགས་བྱེད་ཆོས་སྐྱོང་སྲུང་མ་རྣམས། །ལས་གང་འདོད་ཀྱི་རོལ་བ་ཤ་ར་
277

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཪ༑ ༑ཕྱི་སྣོད་ཀྱི་འཇིག་རྟེན་གཞལ་ཡས་ཁང་། །དེ་འཇའ་དང་འོད་དུ་ཀྱི་ལི་ལི། 
ནང་བཅུད་ཀྱི་སེམས་ཅན་ལྷ་ལྷ་མོ། །དེ་སྐུ་དང་ཐིག་ལེ་ཤིགས་སེ་ཤིག །བར་རྟོག་ 
ཚོགས་ཆོས་ཉིད་རོལ་བའི་ངང་། །ཉམས་བརྗོད་མེད་ཡེ་ཤེས་ད་ལ་ལ། །ཁྱེད་ 
ཐུགས་རྗེ་ཆེན་པོའི་དཔུང་བསྐྱེད་ལ། །བདག་མོས་པའི་བུ་ལ་བྱིན་གྱིས་རློབས། 
ཞེས་གསུངས། ཐུན་མོང་སྤྱི་ཡི་འཁོར་དང་། 
གཉིས་པ་ཐུན་མོང་མ་ཡིན་པ་ལས་དང་ཡེ་ཤེས་ཀྱི་ཌཱཀྐིའི་འཁོར་བསྟན་པ་ནི།
ཨུ་དུམ་ཝ་ར་གེ་སར་གྱི་ལེའུ་ལས། འཁོར་ནི་མཁའ་འགྲོ་མ་ཡི་ཚོགས་ཀྱིས་ 
བསྐོར། །སྲོག་མ་སྲིང་མ་ཀོང་མ་འཇིབ་མ་དང་། །དཀར་ཤམས་མ་དང་རྐང་ཆེན་ 
བློ་གྲོས་མ། །དཔལ་གཟེར་མ་དང་དཔལ་གྲུབ་རྣམ་གཡེང་མ། །ཐམས་ཅད་ 
དམར་མོ་ཕྱག་གཉིས་གྲི་ཐོད་བསྒྱུར། །མཁའ་འགྲོ་བཅུ་གཉིས་བར་སྣང་དག་ལ་ 
བྱོན། །ཐམས་ཅད་དམར་མོ་ཕྱག་གཉིས་གྲི་ཐོད་བསྒྱུར། །མཁའ་འགྲོ་སྡེ་ལྔ་ལུས་ 
དཔག་མེད་པར་སྤྲུལ། །ཕྱག་གིས་མཆོད་པ་དཔག་མེད་འབུལ། །མེ་ཏོག་མ་དང་ 
བདུག་སྤོས་མ། །སྣང་གསལ་མ་དང་དྲི་ཆབ་མ། །བྱུག་པ་མ་དང་ཞལ་ཟས་མ། ། 
ཚོགས་མཆོད་མ་དང་རོལ་མོ་མས། །བསྟོད་པ་གླུ་ཡི་མཆོད་པ་འབུལ། །ཞེས་
སོགས་གསུངས་པ་ལྟར་སྤྱི་དང་བྱེ་བྲག་གི་འཁོར་བསྟན་པ་དེ་གོ་སླ་བའི་ཕྱིར་འདིར་ 
དེ་ཙམ་མོ། །འཁྲུལ་མེད་རྡོ་རྗེའི་བཀའ་ཡིས་མདོར་བསྟན་པ་ཚིག་རྐང་བདུན་ 
པའི་དགོངས་འགྲེལ་ཚུལ་གཏན་ལ་ཕབ་པ་དེ་བཤད་ཟིན་ཏོ། །
༈ ཡང་འཁྲུལ་མེད་རྡོ་རྗེ་བཀའ་ཡིས་མདོར་བསྟན་པས་ཚིག་རྐང་བརྒྱད་པ། 
ཁྱེད་ཀྱི་རྗེས་སུ་བདག་སྒྲུབ་ཕྱིར༔ ཞེས་འབྱུང་བ་བཤད་པ་ལ་ལྔ་སྟེ། ཐར་བ་དང་ 
ཐམས་ཅད་མཁྱེན་པའི་གོ་འཕང་བླ་ན་མེད་པ་སྒྲུབ་པའི་རྟེན་ཚོགས་ཀྱི་ཞིང་ཁྱད་
278

༄༅། །ཟབ་གཏེར་ཆོས་ཀྱི་མཛོད་ཁང
པར་ཅན་ངོས་བཟུང་བ་དང་། དེ་སྒོ་གསུམ་དད་པས་རྩེ་གཅིག་ཏུ་སྒྲུབ་དགོས་ 
པར་བསྟན་པ་དང་། དེ་ལྟར་སྒྲུབ་པ་ལ་ཕུན་སུམ་ཚོགས་པ་ལྔ་ཡི་གཞི་བཟུང་ 
དགོས་པར་བསྟན་པ་དང་། ལམ་རིམ་པ་གཉིས་ཀྱི་གཞུང་བསྲང་བ་དང་། གྲུབ་ 
པའི་མཚན་མ་མངོན་ཏུ་གྱུར་པའི་རྟགས་དང་།འབྲས་བུ་བསྟན་པ་ལྔ་ལས།
དང་པོ་ནི་གང་སྒྲུབ་གཞིའི་ལྷ་ནི། རིགས་དང་དཀྱིལ་འཁོར་ཀུན་གྱི་ཁྱབ་བདག་
རྡོ་རྗེ་དུས་གསུམ་མཁྱེན་པ་པདྨ་འབྱུང་གནས་ཏེ་དེ་ཉིད་བསྒྲུབས་པས། རྩ་གསུམ་ 
རྒྱལ་བ་རབ་འབྱམས་ཀྱི་ལྷག་པའི་ལྷ་མ་ལུས་པ་དུས་གཅིག་ཏུ་འགྲུབ་པ་ཡིན་ཏེ།
དེ་ཡང་རྗེ་འགྲོ་བའི་མགོན་པོ་ཉང་རིན་པོ་ཆེས། ཨོ་རྒྱན་པདྨ་བླ་མའི་སྐུ་གཅིག་ 
ལ༑ ༑དུས་གསུམ་སངས་རྒྱས་ཀུན་གྱི་བཀོད་པ་རྫོགས། །རྡོ་རྗེ་འཆང་ཆེན་ངོ་བོ་ 
ཉིད་ཀྱི་སྐུ། །རྒྱལ་སྲས་མཆོག་གཙོ་ཨོ་རྒྱན་དུས་འདིར་དྲན། །ཞེས་སོ། ། 
གཉིས་པ་ནི། དེ་ལྟ་བུའི་མགོན་པོ་ཐུགས་རྗེའི་བདག་ཉིད་ཅན་ཏེ་སྒྲུབ་པ་ལ་ཁ་ 
ཙམ་ཚིག་ཙམ་མ་ཡིན་པར། སྙིང་ཁོང་རུས་པའི་གཏིང་ནས་སྒོ་གསུམ་ཡེངས་མེད་
དུ་འཇུག་པ་ཆིག་དྲིལ་གྱིས་གློ་སྙིང་བྲང་གསུམ་བཀལ་ཏེ་སྒྲུབ་དགོས་པ་ཡང་། རྗེ་
ཉིད་ཀྱི་རྡོ་རྗེའི་བཀའ་ལས། ཡིད་ཁྱེད་ཤེས་ཀྱི་དད་པས་བྱིན་རླབས་འཇུག །བློ་
རེ་དོགས་དང་བྲལ་བས་བསམ་པ་འགྲུབ། །ཅེས་དང༌། ཁྱེད་ཤེས་ཀྱི་རེ་ལྟོས་ 
བཅའ་བ་ཡང་ལྷ་སྲས་ཀྱིས། སློབ་དཔོན་བཞུད་ན་སྐྱབས་དང་བྲལ་ལོ་སྙམ། ། 
རྒྱབ་ནས་དྲོ་བའི་སློག་པ་བཤུས་སོ་སྙམ། །མདུན་ནས་བརྟེན་པའི་འཁར་བ་མེད་ 
དོ་སྙམ། །འོད་ཀྱིས་དྲོས་པའི་ཉི་མ་ནུབ་བོ་སྙམ། །ཚེ་འདིར་གཅེས་པའི་མིག་ 
དང་བྲལ་ལོ་སྙམ། །ཞེས་བཤོལ་བཏབ་པའི་ལེའུ་ལས་བྱུང་བ་ལྟར་དང་། ལེའུ་ 
བརྒྱ་དང་བདུན་པར། ཀྱེ་མ་གུ་རུ་རིན་པོ་ཆེ། །མུན་གླིང་བོད་ཀྱི་ཉི་གཅིག་པུ། །
279

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
འོད་གསལ་སྒྲོན་མེ་གང་དུ་གཤེགས། །དོན་ལ་གཤེགས་བཞུད་མི་མངའ་ཡང་། ། 
སྲིན་པོ་འདུལ་དུ་གཤེགས་ཙམ་ན། །བོད་ཁམས་ལྷ་མི་ཐམས་ཅད་ཀྱི། །མི་རེའི་ 
མགོ་ནས་ཉི་རེ་ནུབ། །བསེར་མས་གདུང་ཚོ་སུ་ཡིས་བསྲོ། །མི་རེའི་དཔྲལ་ནས་ 
མིག་རེ་ཕྱུང༌། །ཅེ་རེ་ལོང་ཚོ་སུ་ཡིས་ཁྲིད། །མི་རེའི་ཁོང་ནས་སྙིང་རེ་བཏོན། །སྨྲ་ 
ཤེས་རོ་ཚོ་སུ་ཡིས་བསྲེལ། །ཞེས་སོགས་གསུངས་པ། དེ་ལྟ་བུའི་སྐྱོ་ཤས་དང་ངེས་ 
འབྱུང་དྲག་པོ་ཚད་མེད་པའི་སྒོ་ནས་སྒྲུབ་དགོས་པར་བསྟནད་ཏོ། ། 
དེ་ལྟར་སྒྲུབ་པའི་རྟེན་གྱི་གང་ཟག་ཇི་ལྟ་བུ་ཞེ་ན། སྤྱིར་དབང་གིས་རྒྱུད་སྨིན་ 
པ༑ དམ་ཚིག་ལ་སེལ་མེད་པ། བསྒྲུབ་བྱའི་ལྷ་ལ་ཡིད་ཆེས་ཀྱི་དད་པ་འདོད་
པའི་དད་པ་དང་བའི་དད་པ་གསུམ་ལ་ཐང་ལྷོད་མེད་པར་སྐྱེས་བུས་གཞུ་འགེང་ 
པ་ལྟ་བུ། བསྙེན་སྒྲུབ་ཟབ་མོ་ལ་སྐྱོ་དུབ་མེད་པའི་བརྩོན་འགྲུས་སྒེག་མོའི་མགོ་ 
ལ་མེ་ཤོར་བ། རྐྱེན་གྱིས་མི་འཕྲོག་པའི་ཏིང་འཛིན་རི་དབང་ལྟ་བུ། རྣམ་པར་ 
འབྱེད་པའི་ཤེས་རབ་མེ་འབར་བ་ལྟ་བུ་ཞིག་བསྟེན་ནོ། །བདེ་འདུས་ཞི་བ་རྩ་ 
རྒྱུད་ལས། དབང་ཐོབ་དམ་ལྡན་དད་པ་ཅན། །མི་སྐྱོ་མི་འཕྲོག་རིག་རྩལ་ལྡན། ། 
ཟབ་མོའི་ལམ་འདི་སྒྲུབ་པའི་སྣོད། །བཞི་བ་ཕུན་སུམ་ཚོགས་པ་ལྔ་ལས། གང་དུ་ 
བསྒྲུབ་པའི་གནས་ནི། རྩ་རྒྱུད་ལས། བཀྲ་ཤིས་ཡིད་འོང་དབེན་པའི་གནས། ། 
ཤར་རི་མཐོ་ལ་ལྷོ་རི་གཞོལ། ། ནུབ་རི་མཐོ་ལ་བྱང་རི་སྐྱོབ། །མདུན་ན་མེ་ཏོག་ 
སྣམ་བུ་ཡོད། །བྱ་རྒྱལ་ཁུ་བྱུག་སྒྲ་ཡང་སྒྲོགས། །རྩི་ཤིང་མེ་ཏོག་ཡལ་ག་རྒྱས། །དྲི་ 
ཞིམ་སྤོས་ཀྱི་ངད་ལྡན་པ། །འདོད་པའི་ལོངས་སྤྱོད་འགྲུབ་པའི་གནས། །དེ་རུ་ 
འདོད་པའི་སྒྲུབ་པ་བརྩམ། །ཞེས་སོ། །སྒྲུབ་པ་ནི། རང་ཤར་ལས། སྙིང་ཉེ་དམ་ 
གཙང་གསང་ཐུབ་པ། །གསང་རྒྱ་སྒྲུབ་པའི་གྲོས་སུ་ཤེས། །ཞེས་དང་། གསུམ་པ་
280

༄༅། །ཟབ་གཏེར་ཆོས་ཀྱི་མཛོད་ཁང་
གང་ལ་བརྟེན་ནས་སྒྲུབ་པའི་ཡོ་བྱད་ནི། མདོ་སྡེ་རྒྱན་ལས། བློ་ལྡན་གང་དུ་ 
བསྒྲུབ་པའི་ཡུལ། །ལེགས་པར་རྙེད་དང་ས་བཟང་པ། །གནས་བཟང་པ་དང་བཀྲ་ 
ཤིས་ལྡན། །རྣལ་འབྱོར་བདེ་བའི་ཡོ་བྱད་ལྡན། །ཞེས་དང་། གཞན་ཡང་། ཕྲིན་ 
ལས་ཀྱི་ལུང་ལས། གང་ལ་དམིགས་པ་ལྷ་ཡི་སྐུ། །སྒྲུབ་པའི་རྟེན་ཏུ་གཞག་པར་བྱ། ། 
ཞེས་དང༌། བུམ་པ་མར་མེ་ཐོད་པ་དང༌། །ཕྱག་རྒྱ་ཕུར་བུ་ཙིཏྟ་དང༌། །གཅོད་ 
གཏོར་ལིངྒ་ཉ་བོ་སོགས། །བསྒྲུབ་རྫས་རྟེན་གྱི་མཐར་ཐུག་ཡིན། །ཞེས་མཆོག་གི་ 
ཡོ་བྱད་སྤྱིར་བསྟན་པ་དང་། བྱེ་བྲག་པའི་དམིགས་འབྱེད་པར་དགོས་ལ། གཞན་ 
ཡང་དེ་ཉིད་ལས། འཚོ་བ་ཟས་དང་ནད་གསོ་སྨན། །དགྲ་སྲུང་དམ་ཚིག་ཚོགས་ 
མཆོད་རྐྱེན། །ཡོ་བྱད་དག་ཀྱང་ཉེ་བར་བསྡོག །ཅེས་ཐུན་མོང་གི་ཡོ་བྱད་ལེགས་ 
པར་བསྟན་ནོ། །
བཞི་པ་སྒྲུབ་པའི་དུས་ལའང་གཉིས་ཏེ། དགེ་བའི་དུས་བཟང་སྤྱིར་བསྟན་པ་
དང་། ཁྱད་པར་བདག་ཉིད་ཆེན་པོ་སྒྲུབ་པའི་དུས་གནད་ཁྱད་པར་ཅན་དམིགས་ 
སུ་བཤད་པ་ལ་གཉིས་ལས། དང་པོ་ནི། དབང་གི་མདོ་བྱང་ལས། དུས་ནི་དབྱར་ 
དགུན་སྟོན་དཔྱིད་ཀྱི། །ར་བ་དག་ལ་རབ་ཏུ་ཤིས། །བརྒྱད་ནས་ཉ་ཡི་བར་ལ་ 
གཏད། །གཟའ་སྐར་ཤིས་པ་བླང་བར་བྱ། །འཇམ་དཔལ་རྩ་རྒྱུད་ལས། ཚེས་ 
གྲངས་གཟའ་ནི་དམ་པར་ལྡན། །ཕུར་བུ་པ་སངས་ཟླ་བ་དང་། །ལྷག་པ་མཆོག་སྟེ་ 
ལས་ཀུན་ཤིས། །ཞེས་དང་། རྔམ་གློག་ལས། རིག་བྱེད་དག་གི་ཡན་ལག་ལ། ། 
དུས་རྣམས་ཤེས་པར་བྱ་བ་ནི། །བཀྲ་ཤིས་ལྷ་ཡི་ཉི་མ་ནི། །འབྱོར་ལྡན་དུས་ཚོད་ 
བཟང་བ་ནི། །མཚན་མའི་རྟོག་པ་ཡིན་མོད་ཀྱང༌། །བརྟག་པ་དངོས་གྲུབ་མཚན་ 
མ་འབྱུང༌། །ཞེས་སོ། །གཉིས་པ་དུས་གཉན་ཁྱད་པར་ཅན་བྱེ་བྲག་ཏུ་བཤད་པ་
281

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ནི༑ ཕྱི་ཡི་ཡུལ་ཆེན་ཉི་ཤུ་རྩ་བཞི། གནས་སུམ་ཅུ་སོ་གཉིས། དུར་ཁྲོད་ཆེན་པོ་ 
བརྒྱད། ཧེ་རུ་ཀ་ཡི་གནས་བཅུ། བོད་ཀྱི་གངས་ཆེན་བཞི། བྲག་ཕུག་ཆེན་པོ་ 
བརྒྱད། ལྗོངས་ལྔ། སྦས་པའི་རོང་ཆེན་བཞི། གྲགས་པའི་མཚོ་ཆེན་བཞི། གངས་ 
ཆེན་ཉི་ཤུ་རྩ་ལྔ། རི་དབང་རྒྱལ་པོ་སྤུན་དགུ་ལ་སོགས་པར་ལས་དང་འཇིག་རྟེན་ 
ཡེ་ཤེས་ཀྱི་མཁའ་འགྲོ་མ་བྱེ་བ་དུང་ཕྱུར་མང་པོ་རང་བཞིན་གྱིས་འདུ་ཞིང་ཚོགས་ 
ཀྱི་འཁོར་ལོ་སྤྱོད་པའི་དུས་གཉན་ཁྱད་པར་བ་ཡིན་པ་དང་། ནང་རྡོ་རྗེའི་ལུས་
རྩ་བའི་གནས་རྣམས་སུ་དཀར་དམར་ཐབས་ཤེས་ཀྱི་འཁོར་ལོ་འདུ་བའི་ཉེ་བའི་
འདུ་བ་ཞེས་བྱ་བའི་དུས་གཉན་ཁྱད་པར་ཅན་ཡིན་པ་དང་། འཕགས་པའི་ཡུལ་
དུ་དཔའ་བོ་མཁའ་འགྲོ་རིག་འཛིན་གྲུབ་པ་རྣམས་ཀྱིས་ཀྱང་ཚོགས་ཀྱི་འཁོར་ལོའི་
དགའ་སྟོན་དུས་འདི་ཁོ་ན་ལ་བྱེད་པ་དང༌། རིག་འཛིན་ཕོ་མོ་ལྷ་ཡི་གྲངས་ལྡན་
འཚོགས་ནས་བརྡ་དང་བརྡ་ཡི་ལན་ཤེས་པའི་འདུས་པ་ཁོ་ནར་སྤྱོད་ཀྱང་གསེར་
སྲང་བཅོ་བརྒྱད་ཀྱི་རིན་ཐང་ཚང་བའི་རྫས་ལས་དམན་པར་ཚོགས་ཀྱི་འཁོར་ལོའི་
མིང་མི་ཐོགས་པར་བཤད་ཅིང་། དེ་ལྟ་བུའི་དགའ་སྟོན་གྱི་སར་གྲུབ་ཆེན་ནག་པོ་ 
སྤྱོད་པས་གླང་ཆེན་སྟོང་གི་ཤ་ལ་རོལ་བར་བཤད་པ་ལྟར་རོ། །
གཞན་ཡང་། ཆེ་མཆོག་རྩ་བརྒྱུད་ལས། རང་འདོད་ལས་ལ་རྣལ་འབྱོར་པས། ། 
ཆེ་གེ་ཇི་བཞིན་སྦྱིན་པར་བྱ། །མར་གྱི་ངོ་ཡི་ཚེས་བཅུ་དང༌། །ཟླ་བ་ཡར་ངོ་གང་ 
རུང་ལ། །མྱུར་དུ་འབད་པས་མཆོད་བྱ་སྟེ། །ཞེས་དང་། ཁྱད་པར་དགུན་འབྲིང་ 
རྒྱལ་གྱི་ཟླ་བའི་ཚེས་བཅུ་ནས་ཐོག་མར་བརྩམ་དགོས་པ་ཡང་། རྣལ་འབྱོར་མ་ 
ཀུན་ཏུ་སྤྱོད་པ་ལས། དགུན་འབྲིང་ལ་སོགས་ཟླ་བ་ཡི། །བཅུ་བ་ལ་ནི་གུས་པས་ 
མཆོད། །ཅེས་དང་། མཁའ་འགྲོ་རྒྱ་མཚོ་ལས། མ་རིག་ཆུ་སྲིན་རོ་ཧི་ཏ། །ཞེས་
282

༄༄༅། །ཟབ་གཏེར་ཆོས་ཀྱི་མཛོད་ཁང་།
རྟེན་འབྲེལ་བཅུ་གཉིས་ཀྱི་ཐོག་མ་ཆུ་སྲིན་ཁྱིམ་དང་སྦྱར་བའི་གསུངས་པའི་ལོ་ཡི་
ཐོག་མར་བཞག་པ་ཡིན་ལ། དེ་ནས་བཟུང་ཚེས་བཅུ་ཐམས་ཅད་མཆོད་དགོས་ 
པ་ནི། ཀུན་མཁྱེན་ཀློང་ཆེན་པས། ཚེས་བཅུ་ཡར་ངོ་མར་ངོ་ཉིན་དང་མཚན། ། 
བསྙེན་སྒྲུབ་ཚོགས་མཆོད་བསྐང་བཤགས་དག་ལ་འབད། །ཅེས་སོགས་མཐའ་ཡས་
པར་གསུངས་ཤིང་། རྒྱུ་མཚན་དེ་ལས་རྒྱ་བོད་གཉིས་ཀར་དུས་གནད་ཁྱད་པར་ 
བ་ཚེས་བཅུ་ཁོ་ན་ཡིན་ཞིང་། ཨོ་རྒྱན་དུས་གསུམ་མཁྱེན་པས་ཀྱང་བོད་ཁམས་
ཐུགས་རྗེས་དུས་ནམ་ཡང་མི་འདོར་བའི་ཞལ་བཞེས་རྡོ་རྗེ་རི་མོ་མི་འཇིག་པ་ལྷ་སྲས་
ལ་ཡང་ཡང་གསུངས་པ་དང་།
ཁྱད་པར་རྡོ་རྗེའི་བཀའ་ལས། དུས་ངན་སྙིགས་མའི་མཐའ་ལ་ཐུག་པའི་ཚེ། ། 
ནངས་རེ་དགོང་རེར་བོད་ཀྱི་དོན་ལ་འབྱོན། །ཉི་ཟེར་འཆར་སྡུད་མདངས་ལ་ 
ཆིབས་ཏེ་བྱོན། །ཡར་ངོ་ཚེས་བཅུའི་དུས་སུ་དངོས་སུ་འབྱོན། །འགྲོ་དོན་སྟོབས་ 
ཆེན་མཛད་པའི་ཐུགས་རྗེ་ཅན། །ཞེས་དང་། ཐེམ་མེད་ལས། དབང་ཆེན་སྤྲེལ་ལོ་ 
སྤྲེལ་ཟླའི་ཚེས་བཅུ་དང་། །དུས་ཀྱི་ཚེས་བཅུ་ཐམས་ཅད་ལ། །སྤྲུལ་པས་འཛམ་ 
གླིང་ཁྱབ་པར་བཀྱེ། །མཆོག་ཐུན་དངོས་གྲུབ་ང་ཡིས་སྟེར། །མི་ཚེ་བླ་མ་སྒྲུབ་པ་ 
ལ༑ ༑བསྐྱལ་ན་ཚེ་ཡི་དུས་བྱས་ཚེ། །ཨོ་རྒྱན་ང་ཡི་ཐུགས་ཀར་ཐིམ། །ཞེས་དང༌། 
སྒྲུབ་ཐབས་གང་བྱེད་བསྐྱེད་རིམ་ནི། །གསལ་བར་བསྒོམ་པའི་དུས་ན་ཡང་། །ང་ 
ཉིད་དེ་ཡི་དྲུང་ན་གནས། །མཎྜལ་མཆོད་རྫས་གཏོར་མ་ཡི། །བཅའ་གཞི་ཤོམ་ 
པའི་དུས་ན་ཡང་། །ང་ཉིད་ཐེ་ཚོམ་མེད་པར་འབྱོན། །ཞེས་དང་། ཤ་མེད་འོད་ 
ཀྱི་གཟུགས་ཅན་ནི། །པདྨ་འབྱུང་གནས་སྐུ་རུ་བསྒོམ། །དེ་དུས་ཆེ་བའི་ང་རྒྱལ་ 
བསྐྱེད། །སྲོག་གི་སྙིང་པོ་ཐོད་ཕྲེང་རྩལ། །བྲག་ཁ་དག་ནས་ཆུ་འབབ་བཞིན། །
283

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དྲག་པོ་བར་མཚམས་མེད་པར་དྲོངས། །ང་ཉིད་རང་དབང་མེད་པར་འབྱོན། ། 
ཨོ་རྒྱན་པདྨ་ང་ཉིད་ལ། །མོས་གུས་གདུང་ཤུགས་དྲག་པོ་ཡིས། །གསོལ་བ་་དྲག་ 
ཏུ་བཏབ་པའི་ཚེ། །ང་ཉིད་དེ་ཡི་དྲུང་དུ་འབྱོན། །ཞེས་དང་། སྐྱིད་སྡུག་ལེགས་ 
ཉེས་ལ་སོགས་པ། །ཤི་གསོན་ཚེ་འདི་ཕྱི་མ་སོགས། །གནས་སྐབས་མཐར་ཐུག་ 
ཐམས་ཅད་དུ། །སྐྱིད་སྡུག་རེ་ལྟོས་ཁྱེད་ཤེས་པས། །བདག་ལ་རེ་ས་གཞན་ན་མེད། ། 
ཨོ་རྒྱན་མཁྱེན་ནོ་སྙམ་པ་ཡི། །བློ་ནི་ཡང་ཡང་གཏད་པར་བྱ། །ཞེས་དང༌། ཉང་ 
རིན་པོ་ཆེས། དབང་ཆེན་སྤྲེལ་ལོ་སྤྲེལ་ཟླའི་ཚེས་བཅུ་དང༌། །དུས་ཀྱི་རྒྱལ་པོ་ 
ཚེས་བཅུ་ཐམས་ཅད་ལ། །སྐུ་གསུང་ཐུགས་ཀྱི་སྤྲུལ་པ་སྣ་ཚོགས་འགྱེད། །སྐལ་ 
ལྡན་སྐྱོང་མཛད་ཨོ་རྒྱན་དུས་འདིར་དྲན། །ཞེས་སོ། ། 
སྤྲེལ་ལོ་སྤྲེལ་ཟླའི་ཚེས་བཅུའི་ཉིན་ཞག་ལ། །ཨོ་རྒྱན་བདག་ཉིད་བོད་ཡུལ་ 
ཐམས་ཅད་དུ། །ངེས་པར་འབྱོན་པ་ང་ཡི་ཐ་ཚིག་ཡིན། །ཟླ་རེའི་ཚེས་བཅུ་བྱུང་ 
ངོ་ཅོག་ལ་ཡང་། །སྤྲུལ་པས་བོད་ཁམས་ཁྱབ་པར་མི་འབྱོན་རེ། །དམ་ཚིག་ཡིན་ 
ནོ་པད་འབྱུང་བསླུ་མི་སྲིད། །བདག་ལ་བློ་གཏད་མོས་གུས་བྱེད་པ་རྣམས། །སྤོད་ 
ལྡན་གཏོར་མ་རིན་ཆེན་འབར་བ་བཞེངས། །ཐོད་པ་ལྟག་སྤྲོད་རོལ་མོའི་སྒྲས་
བསྐུལ་ཞིང༌། །ཚིག་བདུན་གསོལ་འདེབས་གདུང་བའི་དབྱངས་ཀྱིས་བོས། །ཨོ་ 
རྒྱན་ང་ཉིད་རྔ་ཡབ་དཔལ་རི་ནས། །གཅེས་པའི་བུ་ངུས་མ་ཡི་མིས་བཟོད་ལྟར། ། 
བྱིན་གྱིས་རློབས་བྱོན་དམ་ཚིག་ན་ར་ཀན། །ཞེས་སོགས་མཐའ་ཡས་པ་གསུངས་ 
ཀྱང་དེ་ཙམ་གྱིས་གོ་ནུས་པའི་ཕྱིར་འདིར་མི་སྤྲོ་ལ། དེ་ལས་དུས་ཐམས་ཅད་ཀྱི་ 
རྒྱལ་པོ་དབང་ཆེན་སྤྲེའུ་ལོ་དང་། སྤྲེའུ་ཟླ་བའི་ཚེས་བཅུར་གོང་དུ་བཤད་པའི་
དུས་གཉན་ཁྱད་པར་ཅན་འདིར་ཨོ་རྒྱན་དུས་གསུམ་མཁྱེན་པ་དྲི་མེད་མདངས་
284

༄༅། །ཟབ་གཏེར་ཆོས་ཀྱི་མཛོད་ཁང་།
ལྡན་གཡུ་ཡི་རྒྱ་མཚོར་རང་བྱུང་པདྨའི་སྡོང་པོར་འཆི་མེད་རྡོ་རྗེ་སྐུ་འཁྲུངས་པའི་
དུས་ཆེན་ཡིན་ཞིང་བྱེ་བྲག་ཟླ་བ་སོ་སོའི། དུས་བཟང་ཚེས་བཅུ་ངོས་འཛིན་ཚུལ་ 
ནི༑ སྟག་གི་ཟླ་བའི་ཚེས་བཅུར། ནུབ་ཕྱོགས་ཨོ་རྒྱན་དབང་གི་ཕོ་བྲང་ཆེན་པོར་ 
རྒྱལ་སྲིད་བཟུང་བའི་དུས་ཆེན། ཡོས་བུའི་ཟླ་བའི་ཚེས་བཅུར། བསིལ་བ་ཚལ་ 
གྱི་དུར་ཁྲོད་ཆེན་པོར་མཁའ་འགྲོའི་ཚོགས་དཔོན་མཛད་པའི་དུས་ཆེན། འབྲུག་
གི་ཟླ་བའི་ཚེས་བཅུར། བྲག་དམར་བྱ་ཁྱུང་ཚལ་གྱི་ཀེའུ་ཚང་དུ་སློབ་དཔོན་པྲ་
བྷ་ཧསྟི་ལས་རྣལ་འབྱོར་ཡོ་གའི་རྒྱུད་རྣམས་གསན་པའི་དུས་ཆེན། སྦྲུལ་གྱི་ཟླ་ 
བའི་ཚེས་བཅུར། ཟ་ཧོར་ཡུལ་དུ་མེ་དཔུང་མཚོ་རུ་བསྒྱུར་བའི་དུས་ཆེན། རྟ་ཡི་ 
ཟླ་བའི་ཚེས་བཅུར། ཨོ་རྒྱན་ཡུལ་དུ་མེ་དཔུང་ཏིལ་མར་རྒྱ་མཚོ་བསྒྱུར་བའི་དུས་ 
ཆེན། ལུག་གི་ཟླ་བའི་ཚེས་བཅུར། མུ་སྟེགས་སྟོན་པ་ལྔ་བརྒྱའི་རྩོད་པ་ཚར་ 
བཅད་པའི་དུས་ཆེན། བྱ་ཡི་ཟླ་བའི་ཚེས་བཅུར། ཆུ་བོ་གང་གཱ་གྱེན་ལ་བཟློག 
ཉི་མ་སྟོད་ལ་མནན། རྫུ་འཕྲུལ་སྟག་ལ་ཆིབས་ནས་ནམ་མཁར་གཤེགས་པའི་ 
དུས་ཆེན། ཁྱི་ཡི་ཟླ་བའི་ཚེས་བཅུར། མུ་སྟེགས་རྣམས་ཀྱིས་དུག་དྲངས་པས་མ་ 
ཚུགས་ནས་སྐུ་ལ་གཟི་བྱིན་བསྐྱེད་པའི་དུས་ཆེན། ཕག་གི་ཟླ་བའི་ཚེས་བཅུར།
བལ་པོའི་ཡུལ་དུ་ལྷ་སྲིན་སྡེ་བརྒྱད་རྡོ་རྗེ་ཕུར་བའི་སྒོ་ནས་དམ་ལ་བཏགས་པའི་
དུས་ཆེན། བྱི་བ་ཟླ་བའི་ཚེས་བཅུར། བོད་ཀྱི་ལྷ་འདྲེ་དམ་ལ་བཏགས་ནས་ཟབ་ 
ཆོས་གཏེར་དུ་སྦས་པའི་དུས་ཆེན། གླིང་གི་ཟླ་བའི་ཚེས་བཅུར། བོད་ཀྱི་རི་བྲག་ 
སྒྲུབ་གནས་ཐམས་ཅད་བྱིན་གྱིས་བརླབས་ནས་རྔ་ཡབ་གླིང་དུ་སྲིན་པོ་འདུལ་དུ་
གཤེགས་པའི་དུས་ཆེན། དུས་གཉན་ཁྱད་པར་ཅན་འདི་རྣམས་ལ་བསྙེན་སྒྲུབ་
མཆོད་བསྟོད་ཚོགས་དང་བསྐང་བཤགས་བྱས་པས་ཕན་ཡོན་ནི། གོང་དུ་རྡོ་
285

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རྗེའི་གསུང་གི་ཚེས་བཅུ་བཟུང་ཞིང་གསོལ་བ་བཏབ་པའི་ངོར་མངོན་སུམ་དུ་བྱོན་ 
ནས་བྱིན་གྱིས་བརླབ་པའི་ཞལ་བཞེས་རྡོ་རྗེའི་རི་མོ་དབུ་བསྙུང་དང་བཅས་པ་དེ་ 
ལས་ལྷག་པའི་ཕན་ཡོན་ཟུར་བ་ཞིག་བཤད་མ་དགོས་ཀྱང་། 
འོན་ཀྱང་ཆོས་རྗེ་དམ་པའི་བཀའ་ཡི་ས་བོན་མ་སྟོང་ཙམ་ནི་ཟུར་བཀོད་ལྟར་ 
ཤེས་པར་བྱས་ལ། རྒྱས་པར་གཏེར་མ་སོ་སོར་མང་དུ་འབྱུང་བ་ལྟར་རོ། །ཞོར་གྱི་ 
འཕྲོས་དོན་འདིར་མདོ་ལུགས་དུས་ཆེན་ལས། གསང་སྔགས་ཀྱི་དུས་གཉན་རྣམ་ 
འགྱུར་ཁྱད་དུ་ཆེ་བ་དང་། མཆོད་སྦྱིན་གྱི་ཡུལ་ཞིང་སའི་ཁྱད་པར་ཡང་སོ་སོའི་ 
སྐྱེ་བོ་ལ་མཆོད་སྦྱིན་གཅིག་བྱས་པའི་བརྒྱ་འགྱུར། བྲམ་ཟེ་ལ་སྟོང་འགྱུར། དེ་
བཞིན་དུ་སྨན་པ་ལྷ་བཟོ་ཡིག་མཁན་ཚུལ་འཆལ་ཁྲིམས་ལྡན་དགྲ་བཅོམ་གསང་ 
སྔགས་གྲུབ་པ། རྡོ་རྗེ་སློབ་དཔོན་རྣམ་རིམ་པ་ལྟར་གོང་ནས་གོང་འཕེལ་དུ་བཅུ་ 
འགྱུར་དུ་གསུངས་ཤིང་། དེ་ལྟར་ཕུན་སུམ་ཚོགས་པ་ལྔ་ཡི་གཞི་བཟུང་བ་ཙམ་ 
བཤད་ནས། གསུམ་པ་ལམ་རིམ་གཉིས་ཀྱི་གཞུང་བསྲང་པ་ལས། སྐུ་རྡོ་རྗེ་ལམ་ 
དུ་འཁྱེར་བ་ལམ་ཟབ་མོ་བླ་མའི་རྣལ་འབྱོར་སྣང་སྟོང་བསྐྱེད་རིམ་བསྒོམ་པ་དང་། 
གསུང་རྡོ་རྗེ་ལམ་དུ་ཁྱེར་བ་གྲགས་སྟོང་གཞོམ་མེད་རིག་སྔགས་ཀྱི་རྒྱལ་པོ་གུ་རུ་ 
སིདྡྷི་འདྲེན་པ་དང༌། ཐུགས་རྡོ་རྗེ་ལམ་དུ་འཁྱེར་བ་གསལ་སྟོང་རྣམ་པར་མི་ 
རྟོག་པའི་ཏིང་འཛིན་བསྒོམ་པ་དང་། དེ་ལྟར་རྡོ་རྗེའི་གསུམ་མངོན་དུ་གྱུར་ནས་
བླ་མ་དང་རང་སེམས་རོ་གཅིག་ཏུ་བསྲེ་བ་དབང་བཞི་ལེན་པ་དང་། མཐར་རྣམ་ 
པར་མི་རྟོག་པའི་ཡེ་ཤེས་ཆེན་པོའི་ཀློང་དུ་བསྔོ་བའི་རྒྱས་གདབ་པར་དོན་ཚན་
ལྔ་ལས། དང་པོ་ནི་འཕགས་པའི་ཡུལ་གྱི་གྲུབ་པའི་དབང་ཕྱུག་ཆེན་པོ་དམ་ཚིག་
རྡོ་རྗེ་ཐེག་པའི་ལམ་གྱི་གནད་རྣམ་པ་དྲུག་ཏུ་བསྡུས་པ་ལས། སློབ་དཔོན་སངས་
286

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱས་ཡེ་ཤེས་ཞབས་ནི། བསྐྱེད་རིམ་གནད་དུ་ཆེ་བར་བཞེད་དེ། གསང་འདུས་ 
ལས། ཐ་མལ་རྣམ་རྟོག་རྒྱུ་ནི་མ་ཡིན་པའི། །སྲིད་པའི་སྡུག་བསྔལ་ཅིར་ཡང་ཡོད་ 
མ་ཡིན། །དེ་དང་རྣམ་པ་འགལ་བར་གྱུར་སེམས་ལ། །སེམས་མངོན་སུམ་དག་ཏུ་ 
རྟོག་པར་འགྱུར། །ཟབ་དང་རྒྱ་ཆེ་བ་ཡི་བདག་ཉིད་ཅན། །གང་ཡིན་དེ་ནི་ཀུན་ 
རྟོག་སྣང་མི་འགྱུར། །ཞེས་དང་། དཔལ་མགོན་འཕགས་པ་ཀླུ་སྒྲུབ་ཀྱིས། སངས་ 
རྒྱས་རྣམས་ཀྱིས་ཆོས་བསྟན་པ། །རིམ་པ་གཉིས་ལ་ཡང་དག་བརྟེན། །སྣང་སྟོང་ 
བསྐྱེད་པའི་རིམ་པ་དང་། །དེ་བཞིན་རྫོགས་པའི་རིམ་པའོ། ། 
ཞེས་གསུངས་པ་ལྟར་རིམ་པ་དང་པོ་ལམ་ཟབ་བླ་མའི་རྣལ་འབྱོར་ལ་ཇི་ལྟར་ 
བསླབ་ན། རྗེ་ཉིད་ཀྱི་རྡོ་རྗེའི་བཀའ་ལས། གང་ཞིག་སྐྱེས་བུ་ལས་ཅན་དད་པ་ 
ཅན། །བདག་ལ་གདུང་བའི་སེམས་ཀྱིས་གསོལ་འདེབས་ན། །རྒྱུ་འབྲས་རྟེན་ 
འབྲེལ་སྨོན་ལམ་ཁྱད་པར་གྱིས། །སངས་རྒྱས་གཞན་ལས་བདག་ཉིད་ཐུགས་རྗེ་ 
མྱུར། །མཚོ་རྒྱལ་མོས་པས་རྒྱུན་དུ་གསོལ་བ་ཐོབ། །ཅེས་དང་། ང་ཡི་རྗེས་འཇུག་ 
འཁོར་བ་སྤོང་འདོད་རྣམས། །དད་གུས་མོས་པས་རྒྱུན་དུ་གསོལ་བ་ཐོབ། །རྩེ་ 
གཅིག་གདུང་བའི་དབྱངས་ནི་འདི་ལྟ་སྟེ། །ཁྱེའུ་ཕ་མར་འབོད་འདྲའི་གདུང་ 
དབྱངས་སམ། །པི་ཝང་གླིང་བུའི་དབྱངས་ལྟར་སྙན་པ་ཡིས། །ཉིན་མཚན་དུས་ 
དྲུག་རྣམས་སུ་གསོལ་བ་ཐོབ། །ཅེས་དང་། རྗེ་གཏེར་བདག་གླིང་པས། ངམ་ཤོད་ 
གནམ་ལྕགས་བྲག་གི་གཏེར་བྱོན་བླ་མ་དྲག་པོའི་ལོ་རྒྱུས་ལས་ཀྱང་། ཁྱད་པར་
བྱིན་རླབས་དངོས་གྲུབ་མྱུར་འདོད་ན། །པདྨ་ང་བསྒོམ་མཆོད་དང་སུས་བསྒྲུབས་ 
པ༑ ༑ཇི་ལྟར་ཡིད་བཞིན་ནོར་བུ་རིན་ཆེན་ལ། །གསོལ་བཏབ་དགོས་འདོད་ངང་ 
གིས་འབྱུང་བ་བཞིན། །རྒྱལ་བ་རྒྱ་མཚོས་བྱིན་རློབ་བུ་བཞིན་སྐྱོང་། །དམ་ཅན་
287

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མཁའ་འགྲོས་དངོས་གྲུབ་ཆར་ལྟར་འབེབས། །སྣང་སྲིད་དྲེགས་པས་ཇི་བསྒོས་ 
ལས་རྣམས་སྒྲུབ། །འཕྲིན་ལས་ལྷུན་གྲུབ་མཐའ་ཡས་སེམས་ཅན་སྒྲོལ། །དེ་དག་ 
ཐམས་ཅད་བདག་ཉིད་བརྟེན་ལས་འབྱུང༌། །ཐེ་ཚོམ་སྤོངས་ལ་འབད་པས་ཉམས་ 
སུ་ལོངས། །བསླུས་ན་པད་འབྱུང་ཞན་ནོ་རྗེ་འབངས་རྣམས། །ཞེས་གསུངས་པ་ 
ལྟར་ཡིད་སྤྲོ་བ་བསྐྱེད་ནས། རྡོ་རྗེ་ཐེག་པའི་ལམ་ཐམས་ཅད་ཀྱི་མཐར་ཐུག་བླ་ 
མའི་རྣལ་འབྱོར་ཡིན་ཞིང་། དེ་ཉམས་སུ་ལེན་པའི་ངག་འདོན་གསར་བསྒྲིགས་ 
ཤིག་དགོས་ཞེས། ཆོས་རྗེ་དམ་པའི་གསུང་ཤོག་སྔ་མར་བྱུང་ཡང་ལར་བསྟན་ 
བཅོས་རྩོམ་པ་ལ།
རབ་ཡི་དམ་ལྷ་ཡིས་ཞལ་གཟིགས་ནས་གནང་བ་ཐོབ་པ། འབྲིང་ཆོས་ཉིད་ཀྱི་
བདེན་པ་མཐོང་བ། ཐ་མའང་དབང་ཐོབ་ཅིང་དམ་ཚིག་ལ་གནས་པ་བསྙེན་སྒྲུབ་ 
ལས་གསུམ་ལ་རང་བྱན་ཚུད་ནས། རྒྱུད་སྡེའི་དགོངས་པ་ཕྱིན་ཅི་མ་ལོག་པར་ 
འཆད་ཤེས་པ་ཞིག་དགོས་པ་དགོངས་བཞིན། དམན་པ་བདག་ལྟ་བུ་ནི་གང་ 
ཞིག་གསེར་གྱི་རི་ལ་བརྟེན་པའི་བྱ་རོག་ཀྱང་། རང་གི་རང་བཞིན་བོར་ནས་གསེར་ 
དུ་སྣང་བ་ལྟར། ས་ཡི་འོག་མིན་གཉིས་པ་ཨོ་རྒྱན་སྨིན་གྲོལ་གླིང་པའི་བཀའ་དྲིན་ 
ལ་བརྟེན་ནས། རིག་བྱེད་ལ་ཅུང་ཟད་འདྲིས་པའི་རྩོམ་འདྲ་ཡོང་བ་རྒྱུ་མཚན་ལ་ 
བརྟེན་ནས་དེ་འདྲ་གར་སྤོབས། བྱས་ཀྱང་སོ་སོའི་སྐྱེ་བོ་ཉོན་མོངས་པའི་འཆིང་
བ་མཐའ་དག་གིས་སྦགས་པའི་ངག་ཁྱལ་བྲིས་པ་ལ་བྱིན་རླབས་དང་ནུས་པ་ཅི་ 
ཡང་མེད་ཕྱིར་བཞག འོན་ཀྱང་རྡོ་རྗེ་འཛིན་པའི་བཀའ་ལས་འདའ་བར་མི་ནུས་ 
པའི་སྣ་ནམ་རྡོ་རྗེ་བདུད་འཇོམས་མི་ཡི་སྲིད་པའི་གར་མཁན་རྡོ་བྲག་རིག་འཛིན་
ཆེན་པོ་པདྨ་ཕྲིན་ལས་ཀྱི་གསུང་འདི། རང་ཅག་སྔ་འགྱུར་རྙིང་མར་གཏོགས་
288

༄༅། །ཟབ་གཏེར་ཆོས་ཀྱི་མཛོད་ཁང་།
ཚད་ཀྱིས་གཙུག་གི་ནོར་བུར་བཀུར་འོས་ཀྱང་། གསུང་ཚིག་སྣ་བསྡུས་གྲགས་པའི་
གང་ཟག་བློ་རབ་ཅིག་མ་གཏོགས་ཕལ་གྱི་ངག་འདོན་བདེ་ཆོད་པ་ཞིག་མེད་འདྲ་
ལ༑ སྨྲ་བའི་ཉི་མ་འཇམ་པའི་དབྱངས་ངུར་སྨིག་གར་གྱི་རོལ་བ་སྨིན་གླིང་རབ་ 
འབྱམས་ཨོ་རྒྱན་ཆོས་གྲགས་ཀྱིས་སྔོན་བསྐལ་མའི་འགྲེལ་བ་ཞིབ་རྒྱས་ངོ་མཚར་ 
ཅན་གནང་ཡང་། བླ་མའི་རྣལ་འབྱོར་དང་འབྲེལ་བ་ཞིག་མ་བྱུང་བ་དང་། ཕྱོགས་ 
དེ་ན་གཏེར་ཆེན་ཆོས་ཀྱི་རྒྱལ་པོ་རཏྣ་གླིང་པར་མོས་ཤིང་དར་ཆེ་བའི་གསུང་ལྟར་
ན༑ དེ་ཉིད་ཀྱི་ཐུགས་སྒྲུབ་ཡང་སྙིང་འདུས་པ་ལྟར་ཉམས་བཞེས་མཛད་ཀྱང་ 
ལེགས་པར་མངོན་མོད།
དེ་ལྟ་མ་ཡིན་ན་སྐུ་ཉིད་ཀྱི་རིགས་བདག་ཞེ་ཆེན་མཆོག་གི་རིག་འཛིན་ཆེན་པོ་ 
དེས་ཀྱང་ཐུགས་ཀྱི་རྩོམ་གཏོད་ལ་ཨོ་རྒྱན་སྨིན་གྲོལ་གླིང་པ་ཡིན་ཞིང་། རང་ 
ཅག་རྙིང་མ་ཙམ་དུ་མ་ཟད་གསར་རྙིང་རིས་མེད་ཀྱི་སྐྱེས་བུ་དམ་པ་ཐམས་ཅད་
ཀྱིས་རྩོད་མེད་དུ་བསྔགས་ཤིང་བཀུར་བའི་གནས་དང་། རྒན་པོ་བདག་ལྟ་བུ་
ཡང་འདི་ཕྱི་བར་དོ་གསུམ་གྱི་རེ་ཡུལ་གྲྭ་ས་ཆེན་པོ་དེ་ཡིན་ལ། ལུང་རིགས་མན་
ངག་རྒྱ་མཚོའི་ཕ་རོལ་ཏུ་སོན་པ། གཏེར་ཆེན་ཆོས་ཀྱི་རྒྱལ་པོ་པདྨ་གར་དབང་ 
འགྱུར་མེད་རྡོ་རྗེ་ལ། སྐུ་ཉིད་ཀྱང་མོས་པ་ཆེ་ཚོད་དུ་སྣང་བས། རྗེ་ཉིད་ཀྱི་ 
གསུང་ལྷད་མེད་འདི་ལྟར་ཟབ་ལམ་བླ་མའི་རྣལ་འབྱོར་བྱིན་རླབས་ཆར་འབེབས་ 
ནི༑ གང་ཞིག་དྲན་པས་སྲིད་ཞིའི་ཉེས་པའི་ཚོགས། །མ་ལུས་དྲུངས་ཕྱུང་རྣམ་ 
གྲོལ་སྐུ་བཞི་ཡི། །གོ་སར་བདེ་བར་འཁྲིད་མཛད་རིགས་བརྒྱའི་བདག །དྲིན་ 
ཅན་བླ་མའི་ཞབས་ཀྱི་པདྨོར་འདུད། དེ་ཡང་རང་ཅག་གི་སྟོན་པ་བདེ་བར་
གཤེགས་པའི་བསྟན་པ་ཐམས་ཅད་ཀྱི་སྙིང་པོ་ལས་སྙིང་པོར་གྱུར་པ་སྔ་འགྱུར་བ།
289

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྔ་འགྱུར་རྡོ་རྗེ་ཐེག་པའི་གསང་བ་མཆོག་གི་སྒོར་སྤྱོད་པའི་སྐྱེས་བུ་ངེས་པར་ 
མཆོག་གི་གོ་འཕང་བདེ་བླག་ཏུ་ཐོབ་པར་འདོད་པ་རྣམས་ཀྱིས་ཟབ་མོའི་ལམ་
འདི་ལ་རྣལ་འབྱོར་དུ་བྱ་བ་ཡིན་ཏེ། སྤྱིར་འཁོར་བའི་རང་བཞིན་ཟད་མཐའ་ 
མེད་པའི་ཕུང་པོར་ཤེས་པས་ཡིད་དབྱུང་སྟེ། དཀོན་མཆོག་གསུམ་ལ་སྐྱབས་སུ་
འགྲོ་བ་བྱང་ཆུབ་ཏུ་སེམས་བསྐྱེད་པས་རང་རྒྱུད་འདུལ་བ་སྔོན་དུ་འགྲོ་བས་འདི་ 
ལྟར་ཉམས་སུ་བསྟར་བར་བྱའོ། །
ན་མོ་གུ་རུ། བདག་ལུས་འཛིན་མེད་སྤྱི་བོའི་ནམ་མཁའ་ལ། །དྭངས་མའི་ 
འཇའ་ཟེར་འོད་ཕུང་འཁྲིགས་པའི་དབུས། །སེང་ཁྲི་པདྨ་ཐབས་ཤེས་ཉི་ཟླའི་སྟེང་། 
སྐྱབས་གནས་ཀུན་འདུས་རྩ་བའི་བླ་མ་དང་། །དབྱེར་མེད་མཚོ་སྐྱེས་རྡོ་རྗེ་ཐོད་
ཕྲེང་རྩལ། །དཀར་དམར་མདངས་ལྡན་མཚན་དཔེའི་གཟི་བྱིན་འབར། །ཕྱག་
གཡས་རྡོ་རྗེ་གཡོན་པ་ཟག་མེད་ཀྱི། །བདུད་རྩིའི་ཐོད་པ་ཁ་ཊཱཾ་གྲུ་མོར་བརྟེན། ། 
ཤེའུའི་སྙན་ཞུ་རྒོད་ལྡེམ་དར་སྣས་དཔྱངས། །གསང་ཕོད་སྣམ་སྦྱར་ཟ་བེར་བརྩེགས་ 
མར་གསོལ། །སྤྱན་གྱི་ལྟ་སྟངས་གདུལ་བྱའི་ཡུལ་ལ་གཟིགས། །ཞབས་གཉིས་རྡོ་ 
རྗེའི་སྐྱིལ་ཀྲུང་དྲང་པོར་བཞུགས། །དེ་མཐར་བླ་མ་མཆོག་གསུམ་དཀྱིལ་འཁོར་ 
ལྷ༑ ༑གྲངས་མེད་རབ་འབྱམས་རྒྱལ་བའི་སྤྲིན་ཕུང་འཁྲིགས། །གང་འདུལ་མོས་ 
ངོར་ཆུ་ཟླའི་རོལ་གར་བཞིན། །འབྲེལ་ཚད་དོན་ལྡན་མཆོག་གི་ངོ་བོར་བཞུགས། ། 
དེ་ལྟར་གསལ་མ་ཐེབ་ཀྱི་བར་དུ་ནན་ཏན་དུ་བསྒོམས་ནས། ཕྱི་དངོས་འབྱོར་ 
ཡིད་སྤྲུལ་གྱི་མཆོད་སྤྲིན་ནམ་མཁའ་གང་བར་སྤྲོས་ཏེ། ཀུན་བཟང་སྒྱུ་འཕྲུལ་དྲ་ 
བའི་རྣམ་རོལ་ལས། སྲིད་ཞིའི་འདོད་ཡོན་འཛད་མེད་ནམ་མཁའི་མཛོད། ། 
མཁའ་ཁྱབ་ངོ་མཚར་མཆོད་པའི་སྤྲིན་ཕུང་གིས། །རྒྱལ་ཀུན་ངོ་བོ་མཆོག་དེར་
290

།ཟབ་གཏེར་ཆོས་ཀྱི་མཛོད་ཁང་།
མཆོད་པར་བགྱི། །ནང་མཆོད་ནི། རང་རིག་རྣལ་འབྱོར་མ་དཔལ་མཁའ་ལ་ཐོན། ། 
སྒྱུ་ལུས་ཕུང་པོ་ཟག་མེད་བདུད་རྩིར་བསྒྱུར། །དགྱེས་དགུར་ཚིམ་བྱེད་མཆོག་ 
གི་དམ་ཚིག་འདིས། །རྒྱལ་ཀུན་ངོ་བོ་མཆོག་དེ་མཆོད་པར་བགྱི། །གསང་མཆོད་ 
ནི༑ བརྒྱད་གཉིས་ལང་ཚོའི་དཔལ་ཅན་ཡིད་འོང་མ། །འཆི་མེད་སྒེག་མོའི་ 
ཁེངས་འཕྲོག་བདེ་བའི་ངོར། །རྗེས་ཆགས་མཉམ་སྦྱོར་དགའ་བཞིའི་ཡེ་ཤེས་ 
ཀྱིས། །རྒྱལ་ཀུན་ངོ་བོ་མཆོག་དེར་མཆོད་པར་བགྱི། །དེ་ཁོ་ན་ཉིད། མཆོད་བྱ་ 
མཆོད་བྱེད་དག་པ་གདོད་མའི་གཤིས། །གནས་ལུགས་རང་ངོ་ཤེས་པ་མཆོད་ 
པའི་མཆོག །ཟུང་འཇུག་བདེ་ཆེན་འགྱུར་མེད་ཕྱག་རྒྱ་ཆེ། །རྒྱལ་ཀུན་ངོ་བོ་ 
མཆོག་དེར་མཆོད་པར་བགྱི།
དེ་ལྟར་ཕྱི་ནང་གསང་བའི་མཆོད་པའི་རྫས་ཐམས་ཅད་འཁོར་གསུམ་བདེ་ 
བ་ཆེན་པོའི་རོལ་པར་མཆོད་ནས། མི་ཕྱེད་པའི་གདུང་ཤུགས་ཀྱི་མོས་པས་གསོལ་ 
འདེབས་ཀྱི་རིམ་པ་ཇི་སྙེད་པ་དང་། ཁྱད་པར་དུ། ཀྱེ་དུས་གསུམ་སངས་རྒྱས་ 
ཐམས་ཅད་ཀྱི། །སྐུ་གསུང་ཐུགས་ཀྱི་གསང་བ་འཛིན། །ཡོན་ཏན་ཕྲིན་ལས་ 
རྫོགས་པའི་དཔལ། །ཁྱོད་ལ་གུས་པས་གསོལ་བ་འདེབས། །མཉམ་མེད་གུ་རུ་ 
རིན་པོ་ཆེ། །བདག་ལ་རེ་ས་གཞན་ན་མེད། །རྟག་ཏུ་ཐུགས་རྗེས་བརྩེར་དགོངས་ 
ཏེ༑ ༑དབང་བཞི་སྐུར་ཅིག་ཐུགས་རྗེ་ཅན། །བྱིན་གྱིས་རློབས་ཤིག་ཐུགས་རྗེ་ཅན། ། 
དངོས་གྲུབ་སྩོལ་ཅིག་ཐུགས་རྗེ་ཅན། །སྒྲིབ་ཀུན་སྦྱོངས་ཤིག་ཐུགས་རྗེ་ཅན། །ཞེས་ 
མོས་གུས་དྲག་པོས། རྟོགས་པ་གོང་འཕེལ་དུ་མ་གྱུར་གྱི་བར་དུ་གསོལ་བ་བཏབ་
པས་ལྷ་ཚོགས་ཐམས་ཅད་གུ་རུའི་སྐུར་བསྡུས་པར་བསམ་ལ། སྐུ་བཞིའི་དབང་ 
ཕྱུག་རྒྱལ་བ་རྡོ་རྗེ་འཆང༌། །བདག་སོགས་འགྲོ་ལ་ཐུགས་རྗེས་ཉེར་དགོངས་ནས། །
291

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བུམ་གསང་ཤེས་རབ་ཡེ་ཤེས་དེ་ཁོ་ནའི། །ཡེ་ཤེས་མཆོག་གིས་བདག་རྒྱུད་གཏམས་ 
པར་མཛོད། །གུ་རུའི་སྤྱི་བོའི་ཨོཾ་ལས་འོད་དཀར་པོ་འཕྲོས། རང་གི་སྤྱི་བོར་ཐིམ་ 
པས་བུམ་པའི་དབང་ཐོབ། ལུས་ཀྱི་དྲི་མ་སྦྱངས། ལམ་བསྐྱེད་རིམ་བསྒོམ་པ་ལ་ 
དབང་། འབྲས་བུ་སྤྲུལ་སྐུ་ཐོབ་པའི་སྐལ་བ་ཅན་དུ་བྱས། མགྲིན་པའི་ཨ་ལས་ 
འོད་ཟེར་དམར་པོ་འཕྲོས། །རང་གི་མགྲིན་པར་ཐིམ་པས་གསང་བའི་དབང་ཐོབ། 
ངག་གི་དྲི་མ་སྦྱངས། ལམ་རྩ་རླུང་བསྒོམ་པ་ལ་དབང་། འབྲས་བུ་ལོངས་སྐུ་ཐོབ་ 
པའི་སྐལ་པ་ཅན་དུ་བྱས། ཐུགས་ཀའི་ཧཱུཾ་ལས་འོད་ཟེར་སྔོན་པོ་འཕྲོས། རང་གི་ 
སྙིང་ཀར་ཐིམ་པས་ཤེས་རབ་ཡེ་ཤེས་ཀྱི་དབང་ཐོབ། ཡིད་ཀྱི་དྲི་མ་སྦྱངས་ལམ 
ཐིག་ལེ་བསྒོམ་པ་ལ་དབང་། འབྲས་བུ་ཆོས་སྐུ་ཐོབ་པའི་སྐལ་བ་ཅན་དུ་བྱས།
སླར་ཡང་གནས་གསུམ་ལས་འོད་ཟེར་དཀར་དམར་མཐིང་གསུམ་འཕྲོས། རང་
གི་གནས་གསུམ་དུ་ཐིམ་པས་དབང་བཞི་ཐོབ། ཡེ་ཤེས་ཀྱི་དྲི་མ་སྦྱངས། ལམ་ 
རྫོགས་པ་ཆེན་པོ་བསྒོམ་པ་ལ་དབང་། འབྲས་བུ་ངོ་བོ་ཉིད་སྐུ་ཐོབ་པའི་སྐབ་ 
ཅན་དུ་བྱས་སོ། །
ཞེས་དབང་བཞི་བླང་། དེ་ནས་སླར་ཡང་། སྐྱབས་གནས་ཀུན་འདུས་གྱི་ངོ་བོ། 
མཁྱེན་རྩེ་ནུས་པའི་བདག་ཉིད། །དྲིན་ཅན་མཚོ་སྐྱེས་རྡོ་རྗེར། །སྙིང་ནས་གསོལ་ 
བ་འདེབས་སོ། །རྟག་ཏུ་གཡེལ་མེད་ཐུགས་རྗེས། །བདག་རྒྱུད་བྱིན་གྱིས་རློབས་ 
ཤིག །ཅེས་གསོལ་བ་བཏབ་པས། བླ་མ་འོད་ཀྱི་གོང་བུ་གཅིག་ཏུ་ཞུ་ནས་རང་གི་ 
སྤྱི་བོ་ནས་སྙིང་གར་ཐིམ་པར་བསམ། བླ་མ་དང་རང་གཉིས་སུ་འཛིན་པའི་རྟོག་
པ་བྲལ་ཏེ་སྤྲོས་བྲལ་བདེ་བ་ཆེན་པོའི་ཡེ་ཤེས་མཆོག་ཏུ་མི་འགྱུར་བའི་ངང་ལ་ 
མཉམ་པར་བཞག་གོ །དེ་ནས་དགེ་བའི་རྩ་བ་བླ་ན་མེད་པ་བྱང་ཆུབ་ཏུ་བསྔོ་
292

༄༅། །ཟབ་གཏེར་ཆོས་ཀྱི་མཛོད་ཁང་།
ཞིང་རྒྱས་གདབ་པར་བྱའོ། །དེ་ལྟར་ཟབ་ལམ་བླ་མའི་རྣལ་འབྱོར་གྱི་རིམ་པ་བྱིན་
རླབས་ཆར་འབེབས་ཞེས་བྱ་བ་འདི་ནི་གཅུང་ལོ་ཙཱ་བ་ངག་དབང་ཆོས་དཔལ་
གྱིས་རིང་མོ་ཉིད་ནས་བསྐུལ་ཞིང་། ཉེ་ཆར་གམ་དུ་འཁོད་པའི་སྒར་བ་རྣམས་ 
གསོལ་བ་བཏབ་པ་ལ། རིག་པ་འཛིན་པ་འགྱུར་མེད་རྡོ་རྗེས་གང་ཤར་ལྷུག་པར་ 
སྦྱར་བའི་ཡི་གེ་པ་ནི་ངག་དབང་འཕྲིན་ལས་སོ། །ཤུ་བྷཾ།
དེ་ལྟའི་རྗེ་དེའི་རྡོ་རྗེའི་གསུང་ཇི་ལྟ་བར་བཀོད་ནས། དེ་ལ་རྗེས་སུ་དཔག་ན་
དགོངས་དོན་བསམ་གྱིས་མི་ཁྱབ་པ་ཞིག་འཆད་དུ་ཡོད་ཀྱང་། སྨྲ་བའི་ཉི་མ་
ཆེན་པོ་རབ་འབྱམས་པ་ཨོ་རྒྱན་ཆོས་གྲགས་ཀྱི་ལེགས་བཤད་རྨད་དུ་བྱུང་བར།
གུ་རུ་རྡོ་རྗེ་སྐུ་ཡི་རང་བཞིན་སྐུ་ཆས་ཕྱག་མཚན་དང་བཅས་པའི། བརྡ་དོན་ཁྲ་
འབྲུག་ཏུ་བཀའ་འདུས་སྒྲུབ་ཆེན་མཛད་དུས་མཁའ་འགྲོའི་བརྡ་བསྟོད་ལྟར་ཞིབ་
བཀོད་གནང་འདུག་པས། འདིར་བསྐྱར་ཟློས་བྱེད་པ་སྐབས་སུ་མ་བབ་སྟེ། འདུལ་
བ་ལུང་ལས། ཉིན་པར་མར་མེ་བུས་པ་དོན་མེད་དོ། །རྒྱ་མཚོར་ཆར་བ་བབས་ 
པ་དོན་མེད་དོ། །ངག་འབུལ་སྨྲ་བ་ཟློས་པ་དོན་མེད་དོ། ། 
ཞེས་གསུངས་པ་ལྟར་ཡང་འདིར་བསྒོམ་དོན་གསལ་བྱེད་མདོ་ཙམ་བཤད་ན། 
འཆི་མེད་རྡོ་རྗེའི་སྐུ་ཇི་ལྟར་བསྒོམ་པ་བླ་མའི་རྣལ་འབྱོར་ལས་བཤད་མ་ཐག་པ། 
རང་ཐ་མལ་གྱི་དངོས་པོར་འཛིན་པའི་མཚན་མ་དང་བྲལ་བའི་ངང་། མདུན་གྱི་ 
ནམ་མཁར་འཇའ་འོད་ཀྱི་གུར་ཁྱིམ་སྣ་ལྔ་འཁྲུགས་དབུས་སུ། སེང་ཁྲི་ཉི་ཟླ་པདྨའི་ 
གདན་ལ། འཆི་མེད་མགོན་པོ་འཇའ་ལུས་རྡོ་རྗེ་སྐུ་དགེ་འདུན། གསུང་དམ་ 
ཆོས། ཐུགས་སངས་རྒྱས། ཡོན་ཏན་ནོར་ལྷ། ཕྲིན་ལས་ཆོས་སྐྱོང་སྟེ་སྐྱབས་གནས་ 
ཐམས་ཅད་འདུས་པའི་ངོ་བོ་ལ། རྣམ་པ་གུ་རུ་མཚོ་སྐྱེས་རྡོ་རྗེ་གངས་རིའི་ཕུང་
293

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
པོ་ལ་ཉི་མ་འཆར་ཀའི་འོད་མདངས་ཕོག་པ་ལྟར་དཀར་ལ་དམར་བའི་མདངས་ 
ཆགས་པ་ནི། འཁོར་བའི་སྐྱོན་གྱིས་མ་གོས་ཤིང་མ་ཆགས་པདྨའི་རིགས་སུ་སྟོན་ 
པའི་བརྡར། སྐུ་ལྔ་ཡོངས་སུ་རྫོགས་པའི་ཤྭ་བའི་མཉེན་ཞུ་ཐེག་པ་རིམ་དགུའི་ 
ཟབ་བེར་མདོ་སྔགས་ཟུང་གི་ཆོས། ཐབས་ཤེས་དབྱེར་མེད་ཀྱི་རྡོ་རྗེ་ཐོད་པ། དུག་ 
གསུམ་རྩད་གཅོད་ཀྱི་ཁ་ཊཱཾ་ཀ སྣང་བ་དབང་སྡུད་ཀྱི་ཌཱ་མ་རུ། སྙན་པས་ས་ 
གསུམ་ཁྱབ་པའི་ཏིང་ཤག ངོ་ཚ་ཁྲེལ་ཡོད་ཀྱི་གསང་གོས། ལྟ་བ་ཡས་འབུབས་ 
ཀྱི་རྒོད་སྒྲོ། སྤྱོད་པ་མས་འཛེག་གི་རྒྱ་ལྷམ། སྲིད་ཞི་མཉམ་ཉིད་ཀྱི་རྡོ་རྗེ་སྐྱིལ་ 
ཀྲུང༌། ཡེ་ཤེས་རང་སྣང་གི་འཇའ་འོད་གུར་ཁྱིམ་ལ་སོགས་སྣང་སྲིད་དག་པ་རབ་ 
འབྱམས་ཡེ་ཤེས་ཀྱི་འཁོར་ལོར་འཆར་བའི་རང་བཞིན་དུ་བཞུགས་པ་ནི་ལྷ་ཡི་དག་
པ་ཡིན་ལ།
དེ་ལས་མཆོད་པའི་དག་པ་ནི། འཕགས་པ་ཀུན་ཏུ་བཟང་པོའི་སྔོན་གྱི་སྨོན་ 
ལམ་གྱི་སྟོབས་ལས་བྱུང་། སྐུ་ཡི་བ་སྤུ་རེ་རེའི་རྩེ་ལའང་སངས་རྒྱས་ཀྱི་ཞིང་བསམ་ 
གྱིས་མི་ཁྱབ་པ་བཀོད་ནས། དེ་རེ་རེ་ལའང་ཕྱི་ནང་གི་མཆོད་པའི་བྱེ་བྲག་མཐའ་ 
ཡས་པའི་སྤྲིན་མངོན་པར་སྤྲོས་ནས་ཕུལ་བ། ཕྱི་མཆོད་སྣ་བདུན། རྒྱལ་སྲིད་ 
བདུན། འདོད་ཡོན་ལྔ། བཀྲ་ཤིས་པའི་རྟགས་རྫས་བཅུ་དྲུག རྒྱལ་པོ་ནོར་བུ་ཆ་ 
བདུན། ཉེ་བའི་ཆས་ལྔ་ལ་སོགས་བུམ་དབང་དང་འབྲེལ་བའི་ཕྱི་མཆོད་དང་། ནང་ 
སྒྱུ་ལུས་ལ་རིག་པ་རྡོ་རྗེ་རྣལ་འབྱོར་མར་ཤར་བ་མཁའ་ལས་ཐོན་ཏེ་གྲི་ཁུག་གི་སྦྱོར་
བས་ཕུང་པོ་གཏུབས་པས། ཐོད་པའི་སྣོད་དུ་སྦྱངས་རྟོགས་སྦར་གསུམ་གྱིས་ཟག་ 
མེད་ཡེ་ཤེས་བདུད་རྩིར་བསྒྱུར་བ་ནང་མཆོད་དང་། འཆི་མེད་བུ་མོའི་མཛེས་ 
སྡུག་གི་དཔལ་འཕྲོག་པའི་མི་མོ་གཞོན་ནུ་བཅུ་དྲུག་མ་དང་སྙོམས་འཇུག་གི་དགའ་
294

༄༅། །ཟབ་གཏེར་ཆོས་ཀྱི་མཛོད་ཁང་།
བ་བཞི་ཡི་གསང་མཆོད་དང་། མཆོད་བྱའི་རྫས་མཆོད་བྱེད་གང་ཟག་མཆོད་
ཡུལ་གྱི་ལྷ་སོགས་ཆོས་ཅན་སྒྱུ་མའི་རྣམ་རོལ་ཏུ་སྣང་ཡང་ཆོས་ཉིད་མཁའ་ལྟར་ 
དག་པའི་རང་ངོ་ན་མི་དམིགས་པར་ཐག་ཆོད་པ་ནི་དེ་ཁོ་ན་ཉིད་ཀྱི་མཆོད་པ་སྟེ།
དེ་ཡང་གདོད་ནས་རང་རིག་ལྷ་རུ་དག །མཆོད་བྱ་མཆོད་བྱེད་མཆོད་ཡུལ་ཀུན། །
མི་དམིགས་སྤྲོས་བྲལ་ཕྱག་རྒྱ་ཆེ། །འདི་ནི་མཆོག་ཏུ་བདེ་ཆེན་ཉིད། །ཅེས་གསུངས་
སོ༑ ༑
འོན་ཀྱང་བླ་མའི་རྣལ་འབྱོར་དུ་ཁ་འཕངས་ནས་ཚིག་བདུན་གསོལ་འདེབས་
སོགས་སྐབས་འདིར་སྦྱར་བར་གསུངས་པ་ལྟར་བྱས་ན། ཤིན་ཏུ་ལེགས་ཤིང་སླར་
ཡང་ཁྱད་པར་གྱི་གསོལ་འདེབས། ཀྱེ། དུས་གསུམ་སངས་རྒྱས་ལ་སོགས་པ་
བཏགས་ཤིང་གསོལ་བ་ཕུར་ཚུགས་སུ་གདབ་པར་བྱའོ།དེ་ལྟར་སྐུ་རྡོ་རྗེ་སྣང་
སྟོང་བསྐྱེད་རིམ་བསྒོམ་པའི་སྒོ་ཕྱོགས་ཙམ་བསྟན་ནས། གཉིས་པ་གསུང་རྡོ་རྗེ་
གྲགས་སྟོང་གཞོམ་མེད་ཀྱི་རིག་སྔགས་བཟླས་པའི་རྣལ་འབྱོར་ནི། བླ་མའི་ཐུགས་
ཀར་འོག་གི་ཐུགས་རྡོ་རྗེ་བསྒོམ་པའི་སྐབས་ལྟར་ཏིང་འཛིན་སེམས་དཔའ་གསལ་
བཏབ་ནས་རིགས་སྔགས་ཀྱི་རྒྱལ་པོ་གུ་རུ་སིདྡྷི་བཟླ་བར་བྱ་ཞིང་དེ་ཡི་གོ་དོན་འགྲེལ་ 
བཤད་རྒྱས་པར་འོག་ནས་འབྱུང་བ་ལྟར་ཤེས་པར་བྱའོ། །
༈ གསུམ་པ་ཐུགས་རྡོ་རྗེ་ལམ་དུ་འཁྱེར་བ་གསལ་སྟོང་འཛིན་མེད་ཀྱི་ཏིང་ 
འཛིན་བསྒོམ་པ་ནི། རང་གི་སྤྱི་བོའི་སྟེང་གི་ནམ་མཁར་གསང་བ་ཀུན་འདུས་བླ་ 
མའི་སྣང་གཟུགས་འཇའ་དང་འོད་ཀྱི་རྣམ་པ་སྣང་ལ་རང་བཞིན་མེད་པར་བསྒོམས་ 
པའི་ཐུགས་པདྨ་དཀར་པོ་འདབ་མ་བརྒྱད་རབ་ཏུ་གྱེས་པའི་གེ་སར་གྱི་དབུས་
སུ༑ འོད་ཀྱི་རྡོ་རྗེ་འཛམ་བུའི་ཆུ་བོའི་གསེར་ལྟར་འཚེར་བ། ཕྱི་ནང་མི་སྒྲིབ་པ་
295

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཟང་ཐལ་ལེ་བའི། བཟླས་པའི་དཀྱིལ་འཁོར་སྲན་མ་འཕོས་པ་ཙམ། དེ་ཡི་དཀྱིལ་ 
དུ་ཧཱུྃ་ཡིག་ཁ་དོག་ལྔ་ལྡན་གྱི་མཐར་ཡང་འོད་ལྔའི་མདངས་དང་ལྡན་པའི་སྔགས་ 
ཀྱི་ཕྲེང་བ་བཀླག་ཕྱོགས་སུ་འཁོར་བ་ལ་སེམས་རྩེ་གཅིག་ཏུ་འཛིན་པ་དང་། སྐབས་ 
སྐབས་སུ་འོད་ཟེར་མཐའ་ཡས་པ་རྒྱལ་བའི་ཞིང་ཁམས་ཐམས་ཅད་དུ་ཁྱབ་པར་ 
འཕྲོས་པའི་རྩེ་ལ། མཆོད་པའི་ལྷ་མོ་ཉི་ཟེར་གྱི་རྡུལ་ལྟར་བརྗོད་ཀྱིས་མི་ལང་བ་
འཕྲོས། དེ་དག་གིས་མཆོད་པའི་བྱེ་བྲག་བསམ་གྱིས་མི་ཁྱབ་པས་མཆོད། མཐུ་ 
དབང་བྱིན་རླབས་ཐམས་ཅད་དངོས་གྲུབ་ཀྱི་རྣམ་པར་བསྡུས། བདག་དང་སེམས་ 
ཅན་གྱི་ལས་སྒྲིབ་སྦྱངས་ཤིང་བདེ་ཆེན་གྱི་ས་ལ་བཀོད་པ་ལ་སོགས་ཕྲིན་ལས་དཔག་ 
མེད་བསྒྲུབས་ནས། བརྟན་གཡོའི་ཚེ་བསོད་དཔལ་འབྱོར་སོགས་བཅུད་ཀྱི་དྭངས་ 
མ་ཐམས་ཅད་འོད་ཟེར་གྱི་རྣམ་པས། མཚོ་ལ་ཁ་བ་བབས་པ་ལྟར་ཐུགས་ཀའི་ 
སྔགས་ཕྲེང་ལ་བསྟིམས་པའོ། །
བསྙེན་པ། སྒྲུབ་པ་སྒྲུབ་ཆེན། ལས་སྦྱོར་ཏེ་བཞི་ཚང་བའི་ཚུལ་གྱི་བཟླས་ཤིང་
དམིགས་གནད་ལས་མ་ཡེངས་པར་བྱ་བ་ནི་ཏིང་འཛིན་ཏེ་ཨོ་རྒྱན་ཆེན་པོས། མ་ 
ཡེངས་ཏིང་འཛིན་ལྡན་པས་བཟླ། །གཞན་དུ་ཡེངས་པར་གྱུར་པ་ནི། །བསྐལ་པར་ 
བཟླས་ཀྱང་འབྲས་མི་སྨིན། །ཞེས་དང་། དག་དང་མ་དག་ཁྲིར་འགྱུར་ལ། །ཏིང་ 
འཛིན་ཡོད་མེད་འབུམ་དུ་འགྱུར། །ཞེས་སོགས་གསུངས་པ་ལྟར་རོ། །དེ་ལྟར་ 
སྣང་གྲག་རིགས་གསུམ་ལམ་ཟབ་བླ་མའི་རྣལ་འབྱོར་ལྷ་སྔགས་ཏིང་འཛིན་དུ་བསྒྱུར་
བའི་སྒོ་མདོར་བསྡུས་ཏེ་བཤད་ཟིན་ཏོ། །ཡང་འཁྲུལ་མེད་རྡོ་རྗེ་བཀའ་ཡིས་མདོར་ 
བསྟན་པའི་ཚིག་རྐང་བརྒྱད་པ་ནི། དེ་ལྟར་འཛམ་བུའི་གླིང་ན་བསྟན་པའི་མངའ་
བདག་ཆེན་པོ་རིག་འཛིན་བྱེ་བའི་གཙུག་རྒྱན་གསང་བ་ཀུན་འདུས་མ་ཧཱ་གུ་རུ་ཡིད་
296

༄༄༅། །ཟབ་གཏེར་ཆོས་ཀྱི་མཛོད་ཁང་།
བཞིན་གྱི་ནོར་བུ་རིན་པོ་ཆེའི་གསང་བ་བསམ་གྱིས་མི་ཁྱབ་པའི་ཡོན་ཏན་དང་རྣམ་ 
པར་ཐར་པའི་ངོ་མཚར་སྙིང་ལ་ཞེན་དད་པས་བ་སྤུ་གཡོ་བ་དང་།ངེས་འབྱུང་
གི་མཆི་མ་འཁྲུག་བཞིན་པས། མགོན་པོ་ཁྱོད་ཀྱི་རྗེས་སུ་ཞུགས་ཤིང་རྗེས་སུ་སྒྲུབ་
པའི་གང་ཟག་སྒྲུབ་པ་པོ་བདག་གིས་ཁ་ཙམ་ཚིག་ཙམ་མ་ཡིན་པར། སྙིང་ཁུང་
རུས་པའི་གཏིང་ནས་སྨིན་གྲོལ་གཉིས་ཀྱིས་རྒྱུད་སྦྱངས། བསྐྱེད་རྫོགས་གཉིས་ཀྱི་ 
རྩིས་གདབ། བསྙེན་སྒྲུབ་གཉིས་ཀྱི་གཞུང་བསྲང་། དཀའ་བ་དང་དུ་བླངས། 
བ་ཁུར་དུ་ཁུར། ལུས་སྲོག་འབེན་དུ་བཙུགས། ཤ་ཁྲག་གཟན་དུ་བོར། སྒྲུབ་ཁང་ 
ཞྭ་རུ་གྱོན། གཏོར་མའི་རི་བརྩིགས། རཀྟའི་མཚོ་བསྐྱིལ་ནས་སྒྲུབ་དགོས་པར་ 
གསུངས་ཏེ། རྡོ་རྗེའི་བཀའ་ལས། པདྨ་ཐོད་ཕྲེང་རྡོ་རྗེ་དྲག་པོ་རྩལ། །ཁྱོད་ནི་ 
འགྲོ་བའི་མགོན་པོ་སྐྱབས་ཀྱི་མཆོག །བདག་གིས་སྒོ་གསུམ་དྭང་བས་ཁྱོད་སྒྲུབ་ 
ན༑ ༑དཀའ་བ་དང་བླངས་ལྕི་བ་ཁུར་དུ་ཁུར། །ལུས་སྲོག་འབེན་བཙུགས་ཤ་ཁྲག་ 
གཟན་དུ་བོར། །མོས་གུས་དད་པས་ཁྱོད་ལ་སྐྱབས་གསོལ་ན། །ཐུགས་རྗེ་མ་ཆུང་ 
སྔོན་གྱི་དམ་བཅའ་དགོངས། །ཞེས་གསུངས་པའི་ཚུལ་དུ་སྒྲུབ་དགོས་པར་བསྟན་ 
པ་སྟེ། ཡང་འཁྲུལ་མེད་རྡོ་རྗེ་བཀའ་ཡིས་མདོར་བསྟན་པའི་ཚིག་རྐང་བརྒྱད་པ། 
ཁྱེད་ཀྱི་རྗེས་སུ་བདག་སྒྲུབ་ཕྱིར༔ ཞེས་པའི་དགོངས་པ་འགྲེལ་ཚུལ་གཏན་ལ་ 
ཕབ་པ་བཤད་ཟིན་ཏོ། །
༈ ཡང་འཁྲུལ་མེད་རྡོ་རྗེ་བཀས་མདོར་བསྟན་པའི་ཚིག་དགུ་བ་ནི། མགོན་པོ་ 
གང་གི་རྩོལ་མེད་ཐུགས་རྗེ་ཆེན་པོའི་མཐུ་ཡིས། སྒོ་གསུམ་ཡེ་ཤེས་ཀྱི་སྣང་བའི་ 
རྒྱས་འདེབས་པ་ལ་བྱིན་རླབས་ཞེས་བཏགས་པ་སྟེ། ཇི་ལྟར་དབྱར་གྱི་ཆས་གཞི་ 
བཟང་པོ་ལ་གཤོམ་ཆར་བབས་པའམ། སྤྲིན་ཐག་ཆོད་པའི་ཉི་མ་ཤར་བ་ལྟར་
297

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སྐལ་བཟང་གདུལ་བྱའི་རྒྱུད་ལ་ཡེ་ཤེས་གཟིགས་པ་དང་། ཐུགས་རྗེའི་ནུས་པ་ 
འཇུག་པའི་གནས་འདིར་གཤེགས་སུ་གསོལ། གཤེགས་ནས་གནས་ཁང་འདི་ཡང་
ཐ་མལ་རང་རྒྱུད་དུ་འཛིན་པའི་སྣང་བ་ནུབ་ནས་ཐར་པ་ཆེན་པོའི་གཞལ་ཡས་ཀྱི་ 
བཀོད་པ་ཕུན་སུམ་ཚོགས་པར་བྱིན་གྱིས་བརླབས་པ་དང་། ཡོ་བྱད་ཐམས་ཅད་ 
ཀྱང་ཡེ་ཤེས་རང་སྣང་ལས་གྲུབ་པའི་མཆོད་རྫས་ཟག་མེད་འདོད་ཡོན་གྱི་ཕུང་པོར་
བྱིན་གྱིས་བརླབས་པ་དང་། གཞན་ཡང་སྣང་བ་ཐམས་ཅད་ལྷ་དང་ལྷ་མོ། སྒྲ་རུ་
གྲགས་ཚད་འཛབ་དབྱངས་རོལ་མོ། དྲན་རྟོག་ཐམས་ཅད་ཆོས་ཉིད་ཀྱི་རོལ་
པར་བྱིན་གྱིས་བརླབ་ཏུ་གསོལ། བྱིན་གྱིས་བརླབས་ནས་བདག་གནས་ཡོ་བྱད་
ཐམས་ཅད་ལ་བཀྲག་དང་གཟི་མདངས། སྟོབས་དང་ནུས་པ་དང་། མཐུ་དང་
གཟི་བརྗིད་ཐམས་ཅད་དང་ལྡན་པར་ཐུགས་དང་། ཡེ་ཤེས་རང་སྣང་གི་སྒོ་ནས་ 
བྱིན་གྱིས་བརླབ་ཏུ་གསོལ། ཞེས་གདུང་ཤུགས་དྲག་པོས་བཅོས་མ་མ་ཡིན་པའི་ 
ངེས་པ་གཏིང་ཚུགས་པའི་སྒོ་ནས་གསོལ་བ་དེ་ལྟར་དུ་འདེབས་པའོ། ། 
ཇི་ལྟར་ཡིད་བཞིན་ཀྱི་ནོར་བུ་རིན་པོ་ཆེ་དབང་གི་རྒྱལ་པོ་ལ་གསོལ་བ་བཏབ་
པས། དངོས་པོ་ཐམས་ཅད་འབད་མེད་དུ་འབྱུང་བ་ལྟར། རྗེ་ཉིད་ཀྱི་རྡོ་རྗེའི་ 
བཀའ་ལས། ཁྱད་པར་བྱིན་རླབས་དངོས་གྲུབ་མྱུར་འདོད་ན། །པདྨ་ང་བསྒོམ་ 
མཆོད་དང་སུས་བསྒྲུབས་པར། །ཇི་ལྟར་ཡིད་བཞིན་ནོར་བུ་རིན་ཆེན་ལ། །གསོལ་ 
བཏབ་དགོས་འདོད་ངང་གིས་འབྱུང་བ་བཞིན། །རྒྱལ་བ་རྒྱ་མཚོས་བྱིན་རློབ་བུ་ 
བཞིན་སྲུང་། །དམ་ཅན་མཁའ་འགྲོས་དངོས་གྲུབ་ཆར་ལྟར་འབེབས། །སྣང་སྲིད་ 
དྲེགས་པས་ཅི་བསྒོས་ལས་རྣམས་སྒྲུབ། །ཕྲིན་ལས་ལྷུན་གྲུབ་མཐའ་ཡས་སེམས་ 
ཅན་སྒྲོལ། །དེ་དག་ཐམས་ཅད་བདག་གི་རྟེན་ལས་འབྱུང༌། །ཐེ་ཚོམ་སྤོངས་ལ་
298

།ཟབ་གཏེར་ཆོས་ཀྱི་མཛོད་ཁང་
འབད་པས་ཉམས་སུ་ལོངས། །བསླུས་ན་པད་འབྱུང་ཞན་ནོ་རྗེ་འབངས་རྣམས། ། 
ཞེས་དང་། དམངས་པོ་བུ་མེད་ང་ལ་གསོལ་བ་ཐོབ། །ལུས་སེམས་དཔང་ཚུགས་ 
རྐང་པས་སྐོར་བ་གྱིས། །ལོག་འདྲེན་བར་གཅོད་དཔག་ཚད་རྒྱང་གྲགས་འབྲོས། ། 
ཡིད་འོང་ཉམས་དགའི་དངོས་པོ་པང་དུ་སྐྱེ། །དབུལ་པོ་ནོར་མེད་ང་ལ་གསོལ་
བ་ཐོབ། །གསང་སྔགས་གསུང་རབ་པད་འབྱུང་བཀོད་པ་ལས། །རོ་བྱུང་བཅུད་ 
བསྡུས་བདག་ལ་ཐིམ་པར་བསམ། །འཇིག་རྟེན་ཟང་ཟིང་ནོར་གྱིས་ལག་མི་ཕོངས། ། 
དོན་དང་མི་ལྡན་ང་ལ་གསོལ་བ་ཐོབ། །རིག་པའི་སེམས་ལ་གནོད་པའི་སྐྱོན་མེད་ 
དེ༑ ༑ནོར་བུ་རིན་ཆེན་རང་ལ་ཡོད་བཞིན་དུ། །བཀུར་སྟི་རིམ་གྲོའི་མཆོད་པ་མ་ 
བྱས་ན། །འདོད་པའི་ཡོན་ཏན་གང་ཡང་འབྱུང་མི་འགྱུར། །སྨོན་ལམ་གང་བཏབ་ 
དེ་ཡིས་དེ་འཐོབ་ཕྱིར། །གསོལ་བཏབ་པད་འབྱུང་ང་ལས་དགོས་འདོད་འབྱུང་། ། 
ཞེས་སོགས་བརྗོད་ལས་འདས་པར་གསུངས་པ་ལྟར་རོ། །ཞེས་འཁྲུལ་མེད་རྡོ་རྗེ་ 
བཀའ་ཡིས་མདོར་བསྟན་པའི་ཚིག་རྐང་དགུ་བ། བྱིན་གྱིས་བརླབ་ཕྱིར་གཤེགས་ 
སུ་གསོལཿ༔ ཞེས་པའི་དགོངས་པ་འགྲེལ་ཚུལ་གཏན་ལ་ཕབ་པ་བཤད་ཟིན་ཏོ། ། 
༈ ཡང་འཁྲུལ་མེད་རྡོ་རྗེ་བཀའ་ཡིས་མདོར་བསྟན་ཚིག་རྐང་ལྷག་མ་བཞི་ནི། 
རྒྱལ་བའི་ཐུགས་རྗེ་ལ་འཕྲི་གང་མེད་ཅིང་གསོལ་བ་བཏབ་པའི་ངོར་མི་བསླུ་བ་ནི
མདོ་སྡེ་ལས་བརྒྱ་བར། རྒྱ་མཚོར་ཆུ་སྲིན་གནས་ཀྱི་རླབས། །དུས་ལས་ཡོལ་ 
བར་འགྱུར་ཡང་སྲིད། །གདུལ་བར་བྱ་བའི་སྲས་རྣམས་ལ། །སངས་རྒྱས་དུས་ 
ལས་ཡོལ་བ་མེད། །ཅེས་དང་། འཇམ་དཔལ་ཞིང་གི་ཡོན་ཏན་རབ་བཀོད་པར། 
གང་གིས་མོས་པ་གཙོར་བྱེད་པ། །དེ་ཡི་མདུན་ན་ཐུབ་པ་བཞུགས། །དབང་ 
བསྐུར་བྱིན་གྱིས་བརླབ་པར་འགྱུར། །ཞེས་གསུངས་པ་ལྟར་གོང་བཞིན་གསོལ་བ་
299

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བཏབ་པའི་ཚེ་ཐུགས་རྗེ་ལ་སྐད་ཅིག་གཡེལ་བ་མེད་པས་དད་པའི་ངོར་གཤེགས་ 
ཤིང་འབྱོན་པ་ནི་རྡོ་རྗེ་གསུང་གི་ཡལ་གམ་ཡིན་ཞིང་། གཤེགས་པའི་ཚུལ་ཡང་ 
བླ་མ་ཡི་དམ་དཔའ་བོ་མཁའ་འགྲོ་ཆོས་སྐྱོང་སྲུང་མའི་འཁོར་ཚོགས་བསམ་གྱིས་
མི་ཁྱབ་པ། སྟེང་ནས་འབྱོན་པ་ཐམས་ཅད་ཁ་བ་བབས་པ་ལྟ་བུ། བར་ནས་ 
འབྱོན་པ་ཐམས་ཅད་བུ་ཡུག་འཚུབས་པ་ལྟ་བུ། འོག་ནས་འབྱོན་པ་ཐམས་ཅད་ 
ས་རླངས་འཐུལ་བ་ལྟ་བུ། དཔེར་ན་རྒྱ་མཚོ་ཆེན་པོ་རླུང་གིས་བསྐྱོད་པའམ། བསྐལ་ 
པ་འཇིག་པའི་མེ་དཔུང་མཆེད་པའམ་ནམ་མཁའ་ལྡིང་གིས་རྒྱ་མཚོ་དཀྲུགས་པ་
འུར་འུར་ཐིབ་ཐིབས་ཆེམ་ཆེམ་གྱིས་བྱོན་ནས། བདག་དང་གནས་དང་ཡོ་བྱད་ 
ཐམས་ཅད་ལ་ཐིམ་པས། དཔལ་ལྡན་རྩ་བ་གསུམ་གྱི་ཡེ་ཤེས་སྣང་བས་སྐལ་བ་ 
བཟང་པོར་བགྱིས་པའི། གནས་མཆོག་ཁྱད་པར་ཅན་འདི་རུ་དམིགས་སུ་བྱིན་ 
གྱིས་བརླབ་པ་དང༌། རྡོ་རྗེ་གསུམ་གྱི་ནུས་པས་སྒོ་གསུམ་ལས་རུང་དུ་གྱུར་པའི་ 
སྒྲུབ་པ་པོར། མཆོག་ཐུན་མོང་གཉིས་ཀྱི་དངོས་གྲུབ་ཀྱིས་སྐལ་བ་ཅན་བདག་ལ་ 
ལུས་ལ་སྐུ། ངག་ལ་གསུང་། ཡིད་ལ་ཐུགས་སོགས་རིམ་པ་ཅན་དང་སྒོ་གསུམ་
གར་རྡོ་རྗེ་གསུམ་གྱི་བྱིན་རླབས་ཅིག་ཆར་དུ་སྩོལ་བ་དབང་བཞིའི་ཚུལ་དུ་བསྐུར་ 
བ་དང་། ཐར་བ་དང་ཐམས་ཅད་མཁྱེན་པ་སྒྲུབ་པའི་ལམ་ལ་བར་དུ་གཅོད་པའི་ 
བགེགས་དང་། རང་ཕྱིན་ཅི་ལོག་པར་ཞུགས་ནས་འདོད་པའི་དངོས་གྲུབ་ལ་བར་ 
དུ་གཅོད་ཅིང་། མི་འདོད་པའི་སྣ་འདྲེན་ལོག་འདྲེན་དང་། གཞན་ཡང་རྣམ་ 
དཀར་སྒྲུབ་ལ་བར་དུ་གཅོད་པའི་སྡང་བའི་དགྲ། གནོད་པའི་བགེགས། རྣོ་བའི་
མཚོན་སྦྱར་བའི་དུག་ལ་སོགས་པའི་འགལ་རྐྱེན་ཐམས་ཅད་ཆར་སྤྲིན་རླུང་གིས་
གཏོར་བ་བཞིན་དབྱིངས་སུ་བསལ་བ་དང༌། མཐུན་རྐྱེན་རྣམ་པ་མཆོག་དང་
300

།ཟབ་གཏེར་ཆོས་ཀྱི་མཛོད་ཁང་
ཐུན་མོང་གཉིས་ཀྱི་དངོས་གྲུབ་མ་ལུས་པ་ད་ལྟ་ཉིད་དུ་སྩོལ་ཅིག་ཅེས་གསོལ་བ་ 
འདེབས་པ་ཡིན་ནོ། །དེ་ལྟར་འཁྲུལ་མེད་རྡོ་རྗེ་བཀའ་ཡིས་མདོར་བསྟན་པའི་ 
ཚིག་རྐང་བཅུ་བ་དང་། བཅུ་གཅིག་པ་དང་། བཅུ་གཉིས་པ་དང་། བཅུ་གསུམ་ 
པ་བཞི་ཡི་དགོངས་པ་འགྲེལ་ཚུལ་གཏན་ལ་ཕབ་པ་སྟེ། ཡོངས་སུ་རྫོགས་པར་ 
བཤད་ཟིན་ཏོ། །
༈ སྤྱི་དོན་གསུམ་པ་མཇུག་གི་དོན་ལ་བཞི་སྟེ། གཞུང་གི་རྗེས་སུ་རྣམ་པར་ 
དཔྱད་པའི་རྟོག་པ་དག་དགོངས་པ། དེ་ཡི་རྒྱུ་མཚན་བཤད་ནས་གཞུང་ལུགས་ 
སྐྱོན་དུ་སྒྲུབ་པ་དང་། ཇི་ལྟར་བརྩམས་པའི་སྦྱར་བྱང་དགོད་པ་དང་། དགེ་བ་ 
བསྔོ་བ་དང་བཞི་ལས། དང་པོ་ནི། ལོག་རྟོག་གི་མཁྲིས་ཁ་ལུད་པའི་སྣང་ཤེས་ 
ཀྱིས་མིག་བསྒྱུར་བ་འགའ་ཞིག་ལ་ཞུགས་པས། སྐྱོན་མེད་ཀྱི་གཞུང་ལུགས་དུང་ 
དཀར་པོ་ཁ་དོག་ལོག་པར་མཐོང་བ་དག་ན་རེ། ཁྱེད་ཀྱི་སློབ་དཔོན་སངས་རྒྱས་
མྱ་ངན་ལས་འདས་ནས་ལོ་བརྒྱད་དམ་བཅུ་གཉིས་ན་འཁྲུངས་པ་རྙིང་མ་རང་གི་ 
དམ་བཅའ་ཡིན་ལ། སངས་རྒྱས་རྩོད་ལྡན་ཚེ་ལོ་བརྒྱ་བའི་དུས་བྱོན་པ་གསང་ 
སྔགས་གསར་རྙིང་ཐམས་ཅད་འདོད་པ་མཐུན་ལ། སྔོན་གྱི་བསྐལ་པ་དང་པོ་ལ་ 
ཞེས་བཤད་པ་བསམ་བློ་མ་བཏང་བའི་བླུན་གཏམ་མོ། །ཞེས་རྐང་པ་དང་པོ་སྐྱོན་ 
ཅན་དུ་འཇོག ཡང་ཚིག་བདུན་དུ། ཨོ་རྒྱན་ཡུལ་གྱི་ནུབ་བྱང་མཚམས༔ ཞེས་ 
བཤད། སིནྡྷུ་རྒྱ་མཚོའི་ལེའུ། ལྷོ་ནུབ་རྔ་ཡབ་གླིང་ཕྲན་སྲིན་པོའི་ཡུལ། །སིནྡྷུ་རྒྱ་ 
མཚོ་རོལ་བའི་མཚོ་གླིང་དུ། །ཞེས་བཤད་སྐབས་ལ་ལར། ཨོ་རྒྱན་ཡུལ་གྱི་ལྷོ་ 
ནུབ་ཉེ་བ་ན། །དགེ་བའི་རྟགས་བྱུང་མཚོ་ཆེན་ཞིག་གི་གླིང་། །རབ་ལེགས་ 
མཛེས་ལྡན་ཅན་གྱི་ནུབ་བྱང་ངོས། །གྲོང་ཁྱེར་ཀ་མ་རུ་པའི་བྱང་ཤར་མཚམས། །
301

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཞེས་སོགས་ལ་ལར་ནུབ་བྱང་ལྷོ་ནུབ་བྱང་ཤར་སོགས་འགལ་འདུ་སྣ་ཚོགས་པ་བྲིས་ 
སོ༑ ༑ཞེས་ཚིག་རྐང་གཉིས་པ་སྐྱོན་ཅན་དུ་འཇོག སྐྱེ་གནས་བཤད་པ་ན། པདྨའི་ 
སྡོང་པོ་པདྨ་གེ་སར་སྡོང་པོ། ཨུ་དུམ་ཝ་རའི་སྡོང་པོ་གསུམ་བཤད་པ་འགལ་ཞེས་ 
ཚིག་རྐང་གསུམ་སྐྱོན་ཅན་དུ་འཇོག ཡང་ཆེ་བའི་ཡོན་ཏན་བཤད་པ་ན། ས་ 
ལམ་ཅི་ཡང་མ་བསྒྲོད་པར་འཁྲུངས་མ་ཐག་ནས། ཡ་མཚན་མཆོག་གི་དངོས་
གྲུབ་བརྙེས༔ ཞེས་བཤད་པ་དང་འགལ་ཞེས་ཚིག་རྐང་ལྔ་བ་སྐྱོན་ཅན་དུ་འཇོག 
ཡང་ཟ་ཧོར་རྒྱལ་པོས་གསོན་བསྲེགས་དུས་ཏིལ་མར་གྱི་རྒྱ་མཚོའི་དབུས་སུ་པདྨའི་ 
སྡོང་པོ་ལ་བཞུགས་པའི་མཚན་པདྨ་འབྱུང་གནས་སུ་གྲགས་སོ་ཞེས་དང༌།རྒྱ་
མཚོའི་མཚོར་འཁྲུངས་དུས་ཉིད་ནས། པདྨ་འབྱུང་གནས་སུ་གྲགས༔ཞེས་ཚིག་
བདུན་དུ་འབྱུང་བ་གཉིས་ཀྱང་འགལ་ཞེས་ཚིག་དྲུག་པ་སྐྱོན་ཅན་དུ་འཇོག ཡང་
རྩ་བ་གསུམ་གྱི་ལྷ་དང་འདུ་འབྲལ་མེད་པར་བཤད་ན། འཁོར་དུ་མཁའ་འགྲོ་
མང་པོས་བསྐོར༔ ཞེས་མཁའ་འགྲོ་རྐྱང་བ་རིས་སུ་གཅོད་པ་འགལ་ཞེས་ཚིག་ 
རྐང་བདུན་པ་སྐྱོན་ཅན་དུ་འཇོག དེ་ལ་སོགས་ལོག་པའི་ལམ་དུ་ཞུགས་པའི་སྐྱེ་ 
བོའི་ངན་རྟོག་གི་མཐའ་ལ་ཐུག་པ་མེད་དོ། །
ཆོས་ཀྱི་གྲགས་པས། ལོག་པའི་ལམ་ལ་མཐའ་མེད་ཕྱིར། །དེ་དག་འདིར་ནི་སྤྲོ་ 
བྱ་མིན། །ཞེས་སོ། །དེ་ལྟར་ནའང་འདིར་ལུང་གི་རྣམ་གྲངས་མདོར་བསྟན་པ་ལ། 
མ་རྟོགས་པ་དང་ལོག་པར་རྟོག་པ་དང༌། ཕྱོགས་ཙམ་རྟོགས་པའི་འགོང་པོའི་ 
རྒྱུད་དཀྲུགས། གཞུང་ལུགས་རྒྱ་མཚོར་རྟག་ཏུ་འགྲོགས་ཀྱང་རང་རྒྱུད་གྱོང་པོར་ 
ལུས་པའི་ཆུ་དང་ཆུ་རྡོ་ལྟ་བུའི་གང་ཟག་ནི། རིན་པོ་ཆེ་གསུམ་གྱི་གཏམ་ལས། 
མང་དུ་ཐོས་ཀྱང་ཆོས་ཀྱིས་ཕོངས་པ་ནི། །གསུང་རབ་གདམས་པར་ཤར་བ་མེད་
302

༄༄༅། །ཟབ་གཏེར་ཆོས་ཀྱི་མཛོད་ཁང་།
པས་ནོངས། །ཞེས་དང༌། སློབ་དཔོན་ཀླུ་སྒྲུབ་ཀྱིས། མང་ཐོས་ཆོས་ཀྱི་མིག་དང་ 
ཁྱོད་ལྡན་མོད། །གནས་ལུགས་དོན་ལ་ལྟ་བ་ཅེ་རེ་ལོང༌། །ཞེས་པ་ལྟར། མི་ཚེ་ 
ཧྲིལ་གྱིས་ཁ་བཤད་སྟོང་བའི་ཚིག་སྐམ་ཞིག་ལ་བསྐྱལ། ཡང་དག་པའི་དོན་ལ་རྒྱབ་ 
ཀྱིས་ཕྱོགས་ནས། ཐ་སྙད་དང་སྒྲོ་སྐུར་འབའ་ཞིག་ལྷུར་ལེན་པས། གཤིན་རྗེ་ 
འཁྲུལ་འཁོར་བསྟན་པའི་རྒྱུད་ལས། ཆོས་ཉིད་བསམ་གྱིས་མི་ཁྱབ་པའི། །དོན་ 
ལ་ཐེ་ཚོམ་མེད་པ་ཡི། །མཁས་པ་ལ་ནི་དངོས་གྲུབ་ཉེ། །ཡང་ན་བླུན་པོ་དད་པ་ 
བརྟན། །དེ་ལ་སྦྱོར་བའི་དངོས་གྲུབ་ཉེ། །རྟོག་ཅིང་དཔྱོད་པའི་རྟོག་གེ་པ། །དེ་ལ་ 
སྦྱོར་བའི་དངོས་གྲུབ་རིང༌། །ཞེས་གསུངས་པ་དེ་ལྟ་བུ་ནི་རྟོག་གེ་པའི་མཚན་
ཉིད་དེ།
དེ་ཡང་ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་པས། ཀུན་གཞི་བདེ་བར་གཤེགས་ 
པའི་སྙིང་པོ་ཅར་ཕོག་ཏུ་ཤེས་པའི་གདམས་པ་ཟབ་མོ་དང་མ་འཕྲད་དེ། སྐལ་
ཆད་དང་བཤེས་གཉེན་དམ་པའི་གསུང་གི་བདུད་རྩི་མ་ཐོབ། ཚེ་འདིར་མངོན་
སུམ་དང་རྗེས་དཔག་གི་འགལ་འབྲེལ་མང་པོ་བསྡེབས་ནས་རྣམ་རྟོག་གི་སྤྲོས་པ་
ཇེ་མང་དུ་བཏང་ནས། ཉོན་མོངས་པའི་གཉེན་པོར་མི་འགྲོ་གྲོགས་སུ་འགྲོ་བའི་
སྣང་བ་དགྲར་ལངས་ཏེ་ངེས་འབྱུང་དང་དག་སྣང་རྩ་བ་ནས་ཆད་པའི་ཆོས་ཤིག་
ལ་རྒྱབ་གཏད་ནས་གཤེ་སྐུར་དང་། དགག་བཞག་མང་པོས་དུས་འདའ་བ་དེ་ལ་ 
རྟོག་གེ་པ་ཞེས་བྱ་བ་ཡིན་ཏེ། དོ་ཧ་ལས། སྐྱེ་བོ་མ་ལུས་ལྷག་པར་སུན་འབྱིན་ 
ཞིང་། །ང་རྒྱལ་སྐྱོན་གྱིས་དེ་ཉིད་མཚོན་མི་ནུས། །ཞེས་དང་། ཆོས་ཐམས་ཅད་ 
ཀྱི་རྒྱལ་པོའི་མདོ་ལས། དཔེར་ན་མི་ཞིག་ལ་དུག་མདའ་དྲག་པོ་གནད་དུ་ཕོག་ 
ན༑ མྱུར་དུ་མདའ་དེ་ཕྱུངས་ན་ཟུག་རྔུ་ལས་གྲོལ་བར་འགྱུར་གྱི། མདའ་དེ་མ་
303

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
ཕྱུངས་བར་ནད་དེ་སྒྲོ་ལས་བྱུང་ངོ་། །མདེའུ་ལས་ཕྱུང་ངམ་ཞེས་སོ་སོར་བརྟག་
དཔྱད་མང་དུ་བྱས་པས་ནད་དེ་རྒྱས་ནས་འཆི་བའི་དུས་བྱེད་པར་འགྱུར་རོ། ། 
དེ་བཞིན་དུ་གཏན་ཚིགས་མང་པོས་རྟོག་ཅིང་དཔྱོད་པའི་སེམས་ཅན་རྣམ་རྟོག་
གི་འགོང་པོའི་དབང་དུ་སོང་ནས། ཉོན་མོངས་པའི་ཟུག་རྔུ་རྒྱས་ནས་ངན་སོང་ 
གསུམ་དུ་འཕེན་པར་འགྱུར་རོ། །
ཞེས་གསུངས་དེ་བཞིན་དུ། དགོངས་པ་ངེས་འགྲེལ་ལས་ཀྱང་། བྱང་ཆུབ་ 
སེམས་དཔའ་ཆོས་འཕགས་ཀྱིས་གསོལ་བ། བདག་ནི་དེ་བཞིན་གཤེགས་པ་གྲགས་ 
པ་རྒྱ་ཆེན་གྱི་ཞིང་དེར་ཕྱིན་པའི། དེ་ན་མུ་སྟེགས་ཅན་མང་པོ་དོན་མེད་པའི་ 
མཚན་ཉིད་སེམས་པར་བགྱིད། འཇལ་བར་བགྱིད། རྟོག་པར་བགྱིད། ཚོར་བར་ 
བགྱིད། ཡང་དག་པའི་དོན་མ་རྟོགས་ནས་བློ་གྲོས་ངན་པ་དེ་དག་གཅིག་ལ་གཅིག་ 
རྩོད་པར་འགྱུར། གཤེ་བར་འགྱུར། གཞེར་འདེབས་པར་འགྱུར། ཚར་གཅོད་པ་ 
དག་མཐོང་ནས། བདག་གིས་ཀྱེ་མ་དེ་བཞིན་གཤེགས་པས་རྟོག་གེ་པ་འདི་ཐམས་
ཅད་ལ་ཡང་དག་པའི་ཆོས་འདི་བཟླས་ཏེ་བསྟན་ན་སྙམ་མོ་ཞུས་པས། བཅོམ་ 
ལྡན་འདས་ཀྱིས་ཆོས་འཕགས་ང་ནི་ཡང་དག་པར་རྟོག་གེ་ལས་འདས་པར་སངས་ 
རྒྱས་སོ། །དོན་དམ་པ་ནི་འཕགས་པ་རྣམས་ཀྱིས་སོ་སོ་རང་གིས་རིག་པར་བཤད་ 
ལ༑ སོ་སོའི་སྐྱེ་བོ་རྣམས་ཀྱི་རིག་པར་བྱ་བ་ནི་ འམ། རྟོག་གེའི་སྤྱོད་ཡུལ་མ་ཡིན་ 
ནོ༑ ༑རྟོག་གེ་བ་ནི་མཚན་མའི་སྤྱོད་ཡུལ་ལོ། །དོན་དམ་པ་ནི་བརྗོད་དུ་མེད་ 
པའོ། །རྟོག་གེ་པ་ནི་རྩོད་པ་རྣམ་པར་འཕེལ་བའོ། །དོན་དམ་པ་ནི་རྩོད་པ་ཉེ་ 
བར་ཞི་བའོ། །ཡང་དག་པའི་དོན་ནི་རྟོག་གེའི་སྤྱོད་ཡུལ་མ་ཡིན་ཏེ། ཡོངས་སུ་ 
བརྟག་པའམ། རྗེས་སུ་དཔག་པའམ། གཞལ་བར་མི་ནུས་སོ། །དེ་ཡང་། སོ་སོ་
304

༄༅། །ཟབ་གཏེར་ཆོས་ཀྱི་མཛོད་ཁང་།
རང་རིག་མཚན་མེད་སྤྱོད་ཡུལ་ནི། །བརྗོད་དུ་མེད་ཅིང་ཐ་སྙད་ཡོང་ཆད་པའི། 
རྩོད་དང་བྲལ་བ་དོན་དམ་ཆོས་ཡིན་པས། །དེ་ནི་རྟོག་གེའི་ཡུལ་ལས་འདས་པའོ། ། 
ཞེས་དང་། དཀོན་མཆོག་བརྩེགས་པ་ལས། འོད་སྲུང་འདི་ལྟ་སྟེ། དཔེར་ན་མི་ལ་ 
ལ་ཞིག་རྒྱ་མཚོའི་ཆུས་ཁྱེར་ལ། དེ་ཆུ་ལ་གནས་ཤིང་ཐལ་བཞིན་དུ་ཁ་སྐོམ་ནས་ 
འཆི་བའི་དུས་བྱེད་པར་འགྱུར་ལ། དཔེ་དེ་བཞིན་དུ། འོད་སྲུང་འདི་ན་དགེ་ 
སྦྱོང་དང༌། བྲམ་ཟེ་ཁ་ཅིག་ཆོས་མང་པོ་བསླབས་ཏེ་ཀུན་ཆུབ་པར་བྱས་ཀྱང་དེ་ 
དག་གི་འདོད་ཆགས་མི་སེལ། ཞེ་སྡང་མི་སེལ། གཏི་མུག་མི་སེལ། མི་དེ་ཆོས་ཀྱི་ 
རྒྱ་མཚོ་ཆེན་པོས་ཁྱེར་ཡང་ཉོན་མོངས་པས་ཁ་སྐོམ་བཞིན་དུ་འཆི་དུས་བྱས་ནས་ 
ངན་སོང་མུ་མཐའ་མེད་པར་འགྲོ་བར་འགྱུར་རོ། །
ཞེས་གསུངས། དེ་ཡི་བླ་མ་གདམས་ངག་གི་སྐལ་བ་ཆད་པས་ན། དོ་ཧ་ལས། 
གང་ཞིག་བླ་མའི་མན་ངག་བདུད་རྩིའི་ཆུ། །གདུང་སེལ་བསིལ་བ་ངོམས་པར་མི་ 
འཐུང་བ། །དེ་ནི་བསྟོས་དོན་མང་མྱ་ངམ་གྱི། །ཐང་ལ་སྐོམ་པས་གདུང་སྟེ་འཆི་ 
བར་ཟད། །ཅེས་དང་། ཀུན་མཁྱེན་ཆེན་པོས། ཚིག་ཙམ་གྲུབ་མཐའི་ཆོས་ཀྱི་རྟོག་ 
གེ་ཡི། །སྦུན་སྒོག་ཙམ་ལ་བྱང་ཆུབ་རེ་མ་བྱེད། །ཅེས་གསུངས། དེ་ཡང་དཀོན་ 
བརྩེགས་ལས། བུ་རམ་ཤིང་ཤུན་སྙིང་པོ་ཅི་ཡང་མེད། །དགའ་བར་བྱ་བའི་རོ་ནི་ 
ནང་ན་འདུག །ཤུན་པ་ཟོས་པའི་མིས་ནི་བུ་རམ་རེ། །ཞིམ་པོ་རྙེད་པར་ནུས་པ་མ་ 
ཡིན་ནོ། །ཇི་ལྟར་ཤུན་པ་དེ་བཞིན་སྨྲ་བ་སྟེ། །རོ་ལྟ་བུ་ནི་འདི་ལ་དོན་སེམས་ཡིན། ། 
དེ་ལྟ་བས་ན་སྨྲ་ལ་དགའ་སྤངས་ཏེ། །ཀུན་ཏུ་བག་ཡོད་བྱོས་ལ་དོན་སོམས་ཤིག ། 
ཅེས་དང་། ལང་ཀར་གཤེགས་པ་ལས། བྱིས་པ་ངན་པ་རྟོག་གེ་པ། །རོ་དང་འདྲ་ 
བས་དེ་དག་བརྟག །ཅེས་སོགས་ཕལ་པོ་ཆེ་དང་ལྷག་བསམ་སྐུལ་བའི་མདོ་སོགས་
305

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
སུ་རྟོག་གེའི་མཚན་ཉིད་སྨོས་ཀྱིས་མི་ལང་ཡང་འདིར་དེ་ཙམ་མོ། །གཞན་ཡང་། 
དཔལ་བཞད་པ་རྡོ་རྗེས་རོང་སྟོན་དར་མ་བློ་གྲོས་ལ། སྟོན་པ་ངས་ཁྱོད་མགུ་བའི་ 
ཆོས་སྙིང་རྗེ་དང་ངེས་འབྱུང་དག་སྣང་གི་ཐལ་དང་ཚ་སྡོར་གང་ཡང་མེད་པའི་ 
ཚད་མའི་ཚོད་མ་རང་རྒྱུད་ཀྱི་ལྕེ་རྐན་སྲེག་བཞིན་འཐུང་བས་གསུས་པ་ང་རྒྱལ་
གྱིས་ཁེངས་ཏེ། ཡར་ལ་བདག་བསྟོད་ཀྱི་རློམ་སེམས་ཀྱི་སྒྲོགས་པ་འདོན་ཞིང་།
ཕྲག་དོག་གི་སྐྱུག་པ་དང་།
མར་ལ་འཕྱ་སྨོད་ཀྱི་དབྱེན་གཏོང་ཞིང་། ཁྱད་གསོད་ཀྱི་གཤང་ལྕི་འདོར་བས་
བདག་གཞན་ཀུན་ལ་གནོད་པ་སྨན་ལོག་དུག་ཏུ་སོང་བ་དང༌། ཆོས་ལོག་སྡིག་
ཏུ་སོང་བ་དེ་འདྲ་ངས་མི་ཤེས་གསུངས་པ་ལྟར། མི་ཚེ་ཐ་སྙད་ཚིག་སྐམ་ལ་ཟད་
ཀྱང་ད་དུང་ཡང་ཆོག་མེད་དུ་གྲུབ་མཐའི་ཆགས་སྡང་སོགས་བསྐྱེད་པའི་སྣང་
གཟུགས་ཆོས་པ་ལྟར་སྟོན་པ་ཁ་ཅིག་རང་གཞན་གཉིས་ཕུང་ལ་དགོད་པ་དང་།
ཡང་མཚན་ཉིད་གཞུང་ལུགས་རྒྱ་མཚོ་ལྟ་བུ་དེ་ཉིད་མངོན་དུ་གྱུར་ནས་ཐུགས་རྒྱུད་
དམ་པ་ཆོས་ཀྱི་རླན་དང་མ་བྲལ་བའི་དགེ་བའི་བཤེས་གཉེན་དྲང་སྲོང་ཆེན་པོ་
པུ་ཏོ་བའི་རྣམ་ཐར་ལ་སྤྱོད་པ་རྣམས་ནི་དེ་འདྲ་མ་ཡིན་ཏེ། རྗེ་ས་པཎ་གྱིས། མཁས་
པ་རང་གིས་དཔྱོད་ཤེས་ཀྱི། །བླུན་པོ་གྲགས་པའི་རྗེས་སུ་འབྲང་། །ཁྱི་རྒན་ཀུ་ཅོ་
འདོན་པ་ན། །རྒྱུ་མཚན་མེད་པར་གཞན་དག་རྒྱུག །ཅེས་སོགས་གསུངས་པ་དེ་ 
དག་ནི་འཕྲོས་དོན་བཤད་པ་ལགས། གཉིས་པ་གཞུང་དོན་སྐྱོན་མེད་དུ་སྒྲུབ་པ་ 
ལ་ནང་གསེས་བདུན་ལས། དང་པོ་ནི། འདས་མ་འོངས་ད་ལྟ་གསུམ་དུ་དགོངས་ 
ནས་རྣམ་བཞག་འགྲོལ་བར་བཤད་པ་ལྟར་ལ། དེ་ཡང་ཚུར་མཐོང་གི་སྐྱེ་བོ་མཐུན་ 
པར་དྲང་དོན་ཙམ་དུ་བཤད་པར་ཟད་ཀྱི། དོན་དམ་པར། རྗེ་ཐམས་ཅད་མཁྱེན་
306

༄༅། །ཟབ་གཏེར་ཆོས་ཀྱི་མཛོད་ཁང་།
གཟིགས་ལྔ་པ་ཆེན་པོས། གང་གཱའི་ཀླུང་རྡུལ་གྲངས་སུ་འདྲེན་སླ་ཡང་། །མགོན་ 
ཁྱེད་ངོ་མཚར་བཀོད་པའི་ཚད་འདི་ཞེས། །མ་འདྲེས་གསལ་བར་འཆར་བའི་ཨ་ 
དར་ཤ །ཀུན་མཁྱེན་ཡེ་ཤེས་ལས་གཞན་དམིགས་སུ་མེད། །ཅེས་དང་། སྐད་ཅིག་ 
བསྐལ་པ་བསྐལ་པ་སྐད་ཅིག་ཏུ། །བསྒྱུར་ནུས་འགྲོ་རེའི་སྣང་ངོར་མཛད་པ་རེ། 
སྟོན་ལ་མཁས་གྲུབ་ཕལ་གྱི་རྣམ་ཐར་བཞིན། །ལོ་ཟླ་དུས་ཀྱི་མ་ངེས་ཚོལ་བཞད་གད་ 
གནས། །རྟོག་གེའི་ཚིག་ལ་འཆེལ་བའི་ལོག་སྨྲའི་མེས། །བློ་དམན་དགེ་བའི་ རྟག་ 
བརྟན་སྤྲུལ་སྐུ་ཀུན་དགའ་སྙིང་པོ། ལྗོན་ཤིང་ སྲེག་བྲག་སྒོ་རབ་འབྱམས་པ། ནུས་མཁན། །འབྲས་བུ་ཡིད་ 
མི་འོང་བའི་གནས་ངན་ཡུལ། །མྱུར་བར་སྤྲོ་བའི་སྦྲན་པའི་བྱེད་པོ་བཞིན། །མགོན་ 
ཁྱོད་སྙིང་ནས་དྲན་པའི་རྟོགས་བརྗོད་ཚོགས། །ཀློག་འཆང་འབྲི་རྣམས་མཐོ་རིས་ 
ཐར་པའི་སར། །འགྲོ་བར་མ་ཟད་འདོད་ ལྷ་དཔའ་བོ་གཙུག་ལག་པ། སྡེ་བརྒྱད་ཀྱི། ། 
གནོད་པ་མངོན་སུམ་སེལ་བ་སུ་ཞིག་བསྙོན། །རྗེ་ཐམས་ཅད་མཁྱེན་པས་ལེགས་ 
པར་གསུངས་པ་འདི་ལྟར་ལོ་ཟླ་ཞག་དུས་མ་འགྲིགས་པས། ཞེས་དམུས་ལོང་རྒྱང་ 
འབོད་ཀྱི་ངལ་བ་དེས་ཅི་བྱ་སྟེ། དོར་ན་ལེགས་སོ་སྙམ། 
འོ་ན་སྐད་ཅིག་བསྐལ་བར་བསྒྱུར་བ་ལ་ཤེས་བྱེད་ལུང་ཅི་ཡོད་སྙམ་ན། བཅོམ་
ལྡན་འདས་བྱ་རྒོད་ཕུང་པོའི་རི་ལ་བཞུགས་ནས། འོག་གི་ཕྱོགས་ནས་བྱང་ཆུབ་
སེམས་དཔའ་འབུམ་ཕྲག་ཅིག་སངས་རྒྱས་ཀྱི་དྲུང་དུ་ལྷགས་ནས། བར་གྱི་བསྐལ་ 
པ་ཉི་ཤུ་ལ་སངས་རྒྱས་ཀྱི་ཞལ་བལྟས། བཅུ་དྲུག་ཏུ་ཆོས་ཉན། བཅུ་དྲུག་ཏུ་ཐེ་ 
ཚོམ་དྲིས། བཅུ་དྲུག་ཏུ་དོན་བསམས་ནས་རང་གི་གནས་སུ་སོང་ངོ་ཞེས་བཤད་ན།
སངས་རྒྱས་བཅོམ་ལྡན་འདས་ཚེ་ལོ་བརྒྱ་པའི་དུས་བྱོན་ནས། སྐུ་ཚེ་ཡང་ལོ་བརྒྱད་ 
ཅུ་ལས་མ་བཞུགས་པར་བཤད་པས། ཁྱོད་བསམ་གྱིས་མི་ཁྱབ་པའི་ཡུལ་འདི་
307

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དག་ཐོས་ན་འདི་འདྲར། ལི་ཙ་བཱི་དྲི་མ་མེད་པས་ཞུས་མདོར། བསྟན་པ་འདི་ 
བཤད་པ་ཐོས་ནས། བློར་མ་ཤོངས་པའི་ཉན་ཐོས་ཀྱི་དགེ་སློང་ལྔ་བརྒྱ་ཁྲག་ཚ་བ་ 
བསྐྱུགས་ནས་འཆི་བའི་དུས་བྱེད་ནས་ཐར་མེད་པའི་རྡོ་རྗེའི་དམྱལ་བ་ཆེན་པོར་
སྐྱེས་པར་འགྱུར་རོ་ཞེས་གསུངས་པ་ལྟར་སྙམ་མོ། །འོན་ཀྱང་བསྐལ་པ་དེ་དག་ 
གིས་རྒྱལ་བའི་དུས་བྱིན་གྱིས་བརླབས་པའི་འཛམ་བུའི་གླིང་པའི་ཕྱི་དྲོ་གཅིག་
ཡིན་ནོ་ཞེས། རྗེ་ས་པཎྚི་ཏས་གསུངས་སོ། །དེ་ཡིས་ཚིག་རྐང་དང་པོ་སྐྱོན་མེད་ 
དུ་བསྒྲུབས་པ་དེ་ལྟར་ལགས། གཉིས་པ་ཡང་།
༼དཔེ་རྙིང་འདིའི་མ་དཔེ་མཇུག་མི་ཚང་ངོ་། ། ༽
308

ཁྲབ་གགཏེར་ཆོས་ཀྱི་མཛོད་ཁང་
༄༅། །ལུགས་ཟུང་བླང་དོར་གྱི་བསླབ་བྱ་ཉུང་ངུ་བཞུགས།
རྒྱལ་ཀུན་ཡེ་ཤེས་སྐུ་སྟེ་འཇམ་པའི་དབྱངས། ། 
མཁྱེན་རབ་ལྷག་པའི་ལྷ་དེའི་ཐུགས་ཀྱི་འོད། ། 
ཁྱོད་ཀྱི་སྙིང་ལ་མྱུར་དུ་ཞུགས་ནས་ཀྱང་། ། 
ལུགས་ཟུང་བླང་དོར་སྣང་བ་གསལ་གྱུར་ཅིག
བླང་ཞེས་བྱ་བ་ཡ་རབས་ལུགས་ཡིན་ཏེ། ། 
རྒྱུ་འབྲས་ཡིད་ཆེས་དགེ་བཅུའི་ལམ་ལ་གནས། ། 
རང་དོན་ལེགས་གྲུབ་གཞན་ལ་ཕན་པ་མཆོག ། 
འདི་ཕྱིར་ལེགས་ལམ་གོང་འཕེལ་འགྱུར་བ་ཡིན། །
དོར་ཞེས་བྱ་བ་མ་རབས་སྤྱོད་པ་སྟེ། ། 
རང་དོན་ཕུགས་བཅུག་རྫུན་ཁྲམ་གཡོ་སྒྱུས་འཚོ། ། 
རྒྱུ་འབྲས་གོ་ལོག་གཞན་གནོད་ལས་ལ་ ་སྤྱོད། ། 
འདིར་སྡུག་ཕྱི་མར་ངན་སོང་འགྲོ་བའི་རྒྱུ།
བླང་དོར་དམིགས་འབྱེད་རྒྱལ་བའི་བཀའ་ལུང་སྟེ། ། 
དམ་པ་རྣམས་ཀྱི་ལེགས་གསུང་གཞུང་རྣམས་ཡིན། །
309

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
དེ་དག་ལེགས་པར་ཉན་ཞིང་དོན་ལ་བསམ། ། 
ཡིད་ཆེས་སྐྱེས་ན་བཟང་པོའི་གྲལ་དུ་ཚུད། །
ཡིན་ལུགས་དེ་ལྟར་ཡིན་ཀྱང་དེང་སང་དུས། ། 
དྲི་མེད་རྒྱལ་བའི་བསྟན་པ་ནུབ་ལ་ཉེ། །
བསྟན་འཛིན་ཚུལ་དང་མཚུངས་པ་ཉིན་སྐར་འདྲ། ། 
ཇི་ལྟར་བཤད་ཀྱང་གོ་བ་ཤིན་ཏུ་དཀའ། །
ཁྱད་པར་ནག་ཕྱོགས་ཀླ་ཀློའི་རྒྱབ་དཔུང་དུ། །
ལྷ་མིན་གདོན་ཆེན་རྣམས་ཀྱིས་འཕྲུལ་བཀྱེ་ནས། །
གཞི་བདག་ཚོགས་ཀྱི་བློ་ཁ་བསྒྱུར་བྱས་པས། །
མི་རྣམས་རང་དབང་མེད་པར་ལོག་སྤྱོད་བྱེད། །
བརྐམ་ཆགས་འདོད་པ་མེ་ལྟར་འབར་བ་དང་། །
གནས་མིན་ཞེ་སྡང་ཆུ་ལྟར་ཁོལ་བ་དང་། ། 
ཕན་ལ་མི་ཕན་མི་ཕན་ཕན་བྱེད་དུ། ། 
གོ་ལོག་མཐོང་བའི་གཏི་མུག་མུན་ལྟར་གཏིབ། །
འདི་རྣམས་གདོན་གྱི་ཆོ་འཕྲུལ་ཡིན་མོད་ཀྱི། ། 
མི་རྣམས་སུས་ཀྱང་དེ་དོན་ཤེས་མི་འགྱུར། །
310

༄༅། །ཟབ་ གཏེར་ཆོས་ཀྱི་མཛོད་ཁང་།
རློམ་པས་འགྱིང་ཞིང་རང་ལ་རང་མགུ་བས། ། 
ནམ་ཞིག་རང་བྱས་རང་སྨིན་ཡི་ཆད་སྐྱེ། །
དེ་ཕྱིར་དུས་ངན་འདི་ལ་ང་ལྟ་བུ། ། 
ཆོས་དང་འཇིག་རྟེན་ཅི་ཡང་མ་འགྲུབ་པ། ། 
གླང་རྒན་མུན་ཁུང་ཉལ་བ་ལྟ་བུ་ཡིས། ། 
བྲག་ཆའི་རྗེས་བརྗོད་གདམས་པས་སུ་ལ་ཕན། །
འོན་ཀྱང་བླང་དོར་གནད་བསྡུས་བྲིས་ཞེས་པའི།།
ཚིག་གི་བསྐུལ་མའི་རྗེས་འབྲངས་གང་དྲན་དང་། །
སྨྱོན་ཐལ་སྨྲས་ལ་དར་ཅིག་གསན་མཛད་དེ། ། 
རྣམ་དཔྱོད་བགྱིས་ན་ཅུང་ཟད་དོན་དུ་འགྱུར། །
དེང་སང་ཕལ་གྱིས་བླང་དོར་མི་ཤེས་ཤིང་། 
ཤེས་ཀྱང་ལག་ཏུ་མི་ལོན་དུས་ཀྱིས་མནར། ། 
དེ་འདྲར་བཤད་རྒྱ་མང་བས་མི་ཕན་ཏེ། ། 
རང་སེམས་རང་གིས་བཟུང་ན་གནད་དོན་ཡིན། །
ནག་ཕྱོགས་ཁ་དར་བསྟན་པ་ཉམས་དམའ་ཞིང་། ། 
དཀར་ཕྱོགས་དགྲ་བླ་དམ་ཅན་མཐུ་ཆུང་བས། །
311

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
བཟང་པོའི་བསམ་འདུན་བྱས་ཀྱང་འགྲུབ་པར་དཀའ། ། 
བཟང་པོ་རྣམས་ལ་བར་ཆད་ལྷག་པར་སྡང་། །
ངན་པའི་སྙིང་ལ་དམ་སྲི་སྡེ་བརྒྱད་ཞུགས། ། 
དཀོན་མཆོག་གསུམ་དང་རྒྱལ་ཁམས་ཡོངས་ལ་གནོད། ། 
སྤྱི་སྒེར་མི་བདེ་བསམ་པ་གོ་ལོག་དུས། ། 
བཤད་བཤད་མང་བས་ཅི་ཡང་མི་ཕན་པས། །
སྙིང་ནས་བླ་མ་མཆོག་གསུམ་ཡི་དམ་ལྷ། ། 
བསྟན་སྲུང་དྲེགས་པའི་ཐུགས་དམ་གནད་ནས་བསྐུལ། ། 
ཁྱད་པར་ཨོ་རྒྱན་ཆེན་པོར་གསོལ་བ་ཐོབ། ། 
སྙིགས་མའི་སྐྱབས་གཅིག་དེ་མིན་དེ་ལས་གཞན། །
བྱ་བ་ཐབས་རྡུགས་བཤད་པ་རྣར་གཟོན་པའི། ། 
ལས་ཀ་མངོན་སུམ་མཐོང་དུས་སྐྱོ་བའི་བློ། །
ད་དུང་མི་སྐྱེ་ཁོང་སྙིང་མེད་པའམ། ། 
ཅི་ཡང་མི་ཤེས་བྱིས་པའི་ངང་ཚུལ་ཡིན། །
དེ་ལྟར་འཛམ་གླིང་ཡུལ་གྲུ་ཐམས་ཅད་དུ། ། 
མི་རྣམས་བློ་གཏད་མི་འཕེར་ལོག་ལམ་ཅན། །
312

༄༅། །ཟབ་གཏེར་ཆོས་ཀྱི་མཛོད་ཁང་
ཕན་པའི་སྤྱི་ཆུས་མེད་པར་རང་ཆུས་གཉེར། ། 
རྒྱལ་ཁྲིམས་དྲང་པོའི་གཉའ་ཤིང་ཆག་པས་ན། །
རྒྱལ་ཁམས་མི་བདེའི་རྩ་བ་དེ་ལ་ཐུག །
རྒྱལ་ཁྲིམས་མེད་ན་རྒྱལ་པོའི་བཀའ་མི་བཙན། །
རྒྱལ་པོའི་བཀའ་མི་བཙན་ཚེ་རྒྱལ་ཁམས་འཁྲུགས།།
རྒྱལ་ཁམས་འཁྲུགས་ན་སངས་རྒྱས་བསྟན་ལ་གནོད། །
གནོད་པ་མི་བདེ་བྱུང་ཚེ་སུས་ཀྱང་ཤེས། ། 
གནོད་པའི་རྩ་བ་གང་བྱུང་སེམས་ལས་བྱུང༌། ། 
སེམས་ལ་རང་དབང་མེད་པ་གདོན་གྱི་མཐུ། ། 
གདོན་ལ་རྩ་གསུམ་བླ་མའི་ཐུགས་རྗེ་ལས། །
གཞན་པའི་གསོ་དཔྱད་ཅི་ཡང་མི་རྙེད་པས། ། 
ད་ནི་བླ་མ་ཨོ་རྒྱན་ཆེན་པོ་ལ། །
ནང་ནུབ་དུས་རྒྱུན་གདུང་ཤུགས་གསོལ་བ་ཐོབ། 
་་ལྟར་བྱས་ན་བདེ་བའི་འབྲས་བུ་སྨིན། །
དེ་ལྟར་མ་ཤེས་བཟང་པོར་རེ་བ་ཡིས། །།
བྱ་བ་ཐལ་ན་ཉེས་པ་ཆེན་པོ་འབྱུང་། །
313

༄༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རང་ལ་རང་རྩིས་ཆེན་པོ་མ་ཞུགས་པས། ། 
ལེ་ལན་རང་དེ་ཤེས་ན་མཁས་པའི་མཆོག །
མཆོག་འདི་བློ་མང་ཅན་གྱིས་ཡོང་མི་འགྲུབ། ། 
མི་འགྱུར་རི་བོ་ལྟ་བུའི་སེམས་བྱས་ན། 
གནས་སྐབས་དེ་བྱས་མངོན་པར་མ་གྱུར་ཀྱང་། ། 
ནམ་ཕུགས་ཇེ་དམའ་མི་འགྲོ་རང་ས་ཟིན། །
དེ་བས་དུས་ཀུན་བློ་གདིང་བསྲན་པ་གལ། །
དུས་ཚོད་མཐོང་བའི་སྐྱོ་བས་ཡིད་ཁྲེལ་ཏེ། །
དུས་སུ་བསྐུལ་ནས་གང་དྲན་སྨྲས་པ་ལ། །
སྨྱོན་ངག་བཞིན་དུ་གལ་ཆུང་མ་མཛད་པར། ། 
ཡང་ཡང་བསམས་ན་ཕན་པ་སྲིད་ཀྱང་ཐང་།
བླ་མ་བློ་ལྡན་མཆོག་སྲེད་མཁྱེན་པའི་ལྷ། ། 
འཇམ་དཔལ་ཞི་དང་ཁྲོ་བོའི་བྱིན་རླབས་མཐུས། ། 
གང་ལ་གདམས་པ་དེ་ཡི་སྙིང་དབུས་སུ། ། 
བློ་གྲོས་ལེགས་ལམ་སྣང་བ་འབར་གྱུར་ཅིག །
མི་ཕམ་པས་སོ།། །།
314

༄༅། །ཟབ་གཏེར་ཆོས་ཀྱི་མཛོད་ཁང
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ 
ཞལ་ལུང་ཞེས་བྱ་བ་བཞུགས་སོ། །
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ། དེའང་དུས་ཀྱི་ཐ་མ་ལ་རྩ་གསུམ་ 
ལྷའི་ཐུགས་རྒྱུད་བསྐུལ་ནས་བསྟན་པའི་སྙིང་པོ་རིན་པོ་ཆེ་རྒྱས་པར་གྱུར་ཅིག་ཙམ་མོས་པའང་བསོད་ནམས་ཚད་མེད་པ་ 
དང་ལྡན་ཞིང༌། རྒྱལ་བའི་སྲས་ཀྱི་སྨོན་ལམ་ཡོངས་སུ་རྫོགས་ནས་སྐྱེ་བ་ཀུན་ཏུ་རྒྱལ་བའི་ཆོས་དང་ཆོས་ཀྱི་སྙིང་པོ་ཟབ་མོའི་ 
ཐེག་པ་དང་འཕྲད་ནས་འཛིན་སྐྱོང་སྤེལ་བས་མྱུར་དུ་རྣམ་པ་ཐམས་ཅད་མཁྱེན་པའི་ཡེ་ཤེས་ལ་རེག་པར་འགྱུར་བའི་དགོས་ 
པ་ཡོད་པས། སྐལ་བཟང་རྣམས་ཀྱིས་དུས་དང་ཁྱད་པར་ཚོགས་མང་གི་སྐབས་སུ་འདི་ལྟར་སྨོན་ལམ་གདབ་པར་བྱ་སྟེ། 
ན་མོ། ཕྱོགས་བཅུའི་བདེ་བར་གཤེགས་པ་སྲས་དང་བཅས། །ཁྱད་པར་མཉམ་མེད་ཤཱཀྱའི་ 
རྒྱལ་པོ་དང༌། །རྒྱལ་སྲས་བརྒྱད་དང་གནས་བརྟན་འཕགས་པའི་ཚོགས། །མཁྱེན་བརྩེའི་ 
བདག་ཉིད་མཆོག་རྣམས་དགོངས་སུ་གསོལ། །ཕན་བདེའི་འབྱུང་གནས་བསྟན་པ་རིན་ 
པོ་ཆེ། །སྟོན་དང་སེམས་དཔའ་འཕགས་པའི་མཆོག་རྣམས་ཀྱིས། །ཡང་ཡང་དཀའ་ 
བས་བཙལ་ཞིང་བརྣགས་པའི་དོན། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །མཁན་ 
སློབ་ཆོས་རྒྱལ་སྤྲུལ་པའི་ལོ་པཎ་དང༌། །བཀའ་གཏེར་རིག་འཛིན་བརྒྱུད་པའི་ཡི་དམ་ 
ལྷ༑ ༑མ་མགོན་གཟའ་རྡོར་བརྒྱུད་གསུམ་དྲེགས་པའི་སྡེ། །སྔ་འགྱུར་རྩ་གསུམ་ལྷ་ཚོགས་ 
དགོངས་སུ་གསོལ། །ཐུབ་བསྟན་མདོ་དང་སྔགས་ཀྱི་ཚུལ་མཐའ་དག །གངས་ཅན་ 
ལྗོངས་སུ་བརྩེ་བས་དྲངས་གྱུར་པ། །ཆེས་ཆེར་སྤེལ་བའི་རྡོ་རྗེའི་དམ་དགོངས་ནས། །
315

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཕྱོགས་དུས་རྒྱལ་བའི་སྐུ་གསུང་ཐུགས་ 
རྡོ་རྗེ། །རིགས་གསུམ་སེམས་དཔའི་སྒྱུ་འཕྲུལ་རོལ་མོ་ཡིས། །གངས་ཅན་ཕན་བདེའི་ 
ཉི་མ་གསལ་བར་མཛད། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱལ་དང་རྒྱལ་ 
སྲས་འཕགས་པ་ཆེན་པོའི་ཚོགས། །བསམ་བཞིན་སྤྲུལ་པའི་ཟློས་གར་ཉེར་བཟུང་ནས། ། 
དྲི་མེད་རྒྱལ་བསྟན་ནོར་བུའི་རྒྱལ་མཚན་བསྒྲེངས། །མཚོ་སྐྱེས་རྒྱལ་བའི་བསྟན་པ་རྒྱས་ 
གྱུར་ཅིག །ཐུན་མོང་ཐུན་མིན་གཞུང་ཀུན་རང་དབང་གིས། །མ་ནོར་བསྒྱུར་ཞུས་གཏན་ 
ལ་ཕབ་པ་ཡིས། །གངས་ལྗོངས་སྣང་བའི་སྒོ་ཆེན་ཐོག་མར་ཕྱེས། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །སྐལ་བཟང་གདུལ་བྱས་མདོ་དང་སྔགས་ཀྱི་ཚུལ། ། 
ཉམས་སུ་ལེན་ལ་གཞན་དྲིང་མི་འཇོག་པར། །བཀའ་དང་དགོངས་པ་འགྲེལ་པའི་གཞུང་ 
ཀུན་རྫོགས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །བདེན་གསུང་བཀའ་ཡི་ 
རྒྱ་མཚོ་ཆེན་པོ་ལ། །ཟབ་མོའི་ཆོས་གཏེར་ནོར་བུས་མངོན་པར་མཛེས། །མདོ་དང་སྔགས་ 
ཀྱི་ལམ་བཟང་ཟུང་དུ་འབྲེལ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྨད་ 
བྱུང་ཟ་ཧོར་མཁན་པོའི་སྤྱོད་པ་དང་། །མཚུངས་མེད་དཔལ་ལྡན་ཀླུ་ཡི་ལྟ་བ་གཉིས། ། 
ཟུང་འབྲེལ་བརྒྱུད་པའི་བཀའ་སྲོལ་ཕྱག་རྒྱས་བཏབ། །མཚོ་སྐྱེས་རྒྱལ་བའི་བསྟན་པ་ 
རྒྱས་གྱུར་ཅིག །ཟབ་མོ་ནང་རྒྱུད་སྡེ་གསུམ་དགོངས་པའི་བཅུད། །ཐུན་མིན་མན་ངག་ 
གསང་བའི་ལམ་མཆོག་ནས། །འཇའ་ལུས་ཆོས་སྐུར་གཤེགས་པའི་ངོ་མཚར་འབར། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རབ་འབྱམས་ཞི་ཁྲོའི་ཁྱབ་བདག་སྒྲུབ་སྡེ་ 
བརྒྱད། །བཀའ་བབས་རིག་འཛིན་སོ་སོའི་དགོངས་བཅུད་དང་། །ཀུན་འདུས་པདྨའི་བཀའ་ 
སྲོལ་གཅིག་ཏུ་འཁྱིལ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱུ་དང་འབྲས་བུ་
316

༄༄༅། །ཟབ་གཏེར་ཆོས་ཀྱི་མཛོད་ཁང་།
གསང་སྔགས་ཐེག་པ་ཆེ། །ཚང་ལ་མ་ནོར་རིག་འཛིན་བརྒྱུད་པའི་ལུང༌། །ཌཱ་ཀིའི་ཞལ་ 
གྱི་དྲོད་རླངས་ཐོ་ལེ་བ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྡོ་རྗེ་འཆང་གི་ 
དགོངས་དོན་བདུད་རྩིའི་བཅུད། །མཁས་གྲུབ་བྱེ་བའི་ཞལ་ནས་སྙན་དུ་བརྒྱུད། །རྟོག་
གེ་ངན་པས་རང་བཟོས་མ་བསླད་པ།།མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག ། 
གསེར་ཞིང་ནོར་བུས་སྤྲས་པའི་ཡོན་གྱིས་ཀྱང་།།མི་འགུགས་དབྱིངས་ཀྱི་མཁའ་འགྲོའི་
ཐུགས་མཛོད་ཆོས། །བརྩེ་བས་རྗེས་འཇུག་སྐལ་བ་ཁོ་ནར་བཀྲམ། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །ངོ་བོ་ཀ་ནས་དག་པའི་ཡེ་ཤེས་ལ། །རང་བཞིན་ལྷུན་གྱིས་ 
གྲུབ་པའི་གདངས་ཤར་བས། །བླུན་སྒྲོམ་སེམས་ལས་འདས་པའི་རྫོགས་པ་ཆེ། །མཚོ་ 
སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཡོད་མེད་ཕྱོགས་རེར་ཞེན་པའི་དམིགས་གཏད་ 
ཞིག །མཐར་འཛིན་ལྟ་བའི་འཛིན་སྟངས་དྲུངས་ནས་ཕྱུང༌། །གཞི་ལམ་འབྲས་བུས་ 
སྣང་སྟོང་ཟུང་དུ་འཇུག །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །དུས་གསུམ་རྒྱལ་ 
བའི་དགོངས་པ་མཐར་ཐུག་དོན། །ཟབ་ཞི་སྤྲོས་བྲལ་འོད་གསལ་འདུས་མ་བྱས། །རིག་ 
སྟོང་མི་ཤིགས་རྡོ་རྗེ་གྲུབ་པའི་མཐའ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག ། 
མང་དུ་ཐོས་པ་ལུང་གི་སྤྲིན་འཁྲིགས་ཤིང༌། །ཕ་རོལ་རྒོལ་འཇོམས་རིགས་པའི་གློག་ཕྲེང་ 
འབར། །མན་ངག་གནད་ཀྱི་བདུད་རྩི་སྙིང་ལ་སིམ། །མཚོ་སྐྱེས་རྒྱལ་བའི་བསྟན་ང་ 
རྒྱས་གྱུར་ཅིག །རྨད་བྱུང་ཨ་ཏི་ཡོ་གའི་གསང་ལམ་ནས། །མ་ལུས་རྒྱལ་བ་ཀུན་གྱི་ཡེ་ཤེས་ 
སྐུ༑ ༑ཁྱབ་བདག་འཇམ་དཔལ་རྡོ་རྗེར་རབ་བསྒྲུབས་པས། །མཚོ་སྐྱེས་རྒྱལ་བའི་བསྟན་ 
པ་རྒྱས་གྱུར་ཅིག །ཡང་དག་ཚད་མ་གསུམ་གྱི་ང་རོ་ཡིས། །ལྟ་དམན་རི་དྭགས་ཚོགས་ 
རྣམས་སྐྲག་མཛད་པ། །ཐེག་མཆོག་སེང་གེའི་སྒྲ་དབྱངས་ས་གསུམ་ཁྱབ། །མཚོ་སྐྱེས་
317

༄༅། །རྡོ་རྗེའི་ཚིག་རྐང་བདུན་མའི་འགྲེལ་བཤད་སྐོར།
རྒྱལ་བའི་བསྟན་པ་རྒྱས་གྱུར་ཅིག །རྒྱལ་བསྟན་ཡོངས་སུ་རྫོགས་པའི་གོས་བཟང་རྩེར། ། 
འོད་གསལ་རྡོ་རྗེ་སྙིང་པོའི་ཏོག་མཛེས་པ།།ཕྱོགས་ལས་རྣམ་པར་རྒྱལ་བའི་རྒྱལ་མཚན་
མཐོ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །བདག་སོགས་དེང་ནས་འགྲོ་བ་ 
ཇི་སྲིད་དུ། །བསྟན་དང་བསྟན་པའི་སྙིང་པོ་ཡོངས་རྫོགས་པ། །མཁའ་ཁྱབ་ཞིང་དུ་འཛིན་ 
སྐྱོང་སྤེལ་བ་ཡིས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །མདོར་ན་མཁས་ 
བཙུན་གྲུབ་པའི་རྣམ་ཐར་གྱིས། །རྒྱལ་བསྟན་སྤེལ་བའི་ཕྲིན་ལས་མཁའ་ཁྱབ་པའི། ། 
བསྟན་འཛིན་དམ་པས་ས་སྟེང་ཡོངས་གང་ནས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ 
ཅིག །དཔལ་ལྡན་བླ་མའི་སྐུ་ཚེ་རབ་བརྟན་ཅིང༌། །བསྟན་པའི་སྦྱིན་བདག་མངའ་ཐང་ 
དར་བ་ཡི། །ཆོས་སྲིད་མི་ནུབ་ནོར་བུའི་རྒྱལ་མཚན་བསྒྲེངས། །མཚོ་སྐྱེས་རྒྱལ་བའི་བསྟན་ 
པ་རྒྱས་གྱུར་ཅིག །ཅེས་རྒྱལ་བ་ཐམས་ཅད་ཀྱི་ངོ་བོ་དཔལ་ལྡན་སངས་རྒྱས་པདྨ་སྐྱེས། འཆི་མེད་མཚོ་འཁྲུངས་ 
རྒྱལ་བའི་བསྟན་པ་སྔ་འགྱུར་རྙིང་མ་པ་ཞེས་གྲགས་པ་འདི་ནི་རྒྱལ་བསྟན་ཡོངས་རྫོགས་ཀྱི་ཕྱི་མོ་ཡིན་ཅིང་ཟབ་གནད་ཆེ་ 
བ་དུ་མའི་ཁྱད་ཆོས་དང་། ལྟ་སྒོམ་རྣམ་པར་དག་པ་རྒྱལ་བ་དགྱེས་པའི་ལམ་བཟང་མ་ནོར་བ་ཡིན་པ་འདི་ངོ་ཤེས་ནས། 
ནོར་བུ་རིན་པོ་ཆེ་བྱི་དོར་བྱས་ཏེ། རྒྱལ་མཚན་གྱི་རྩེ་ལ་མཆོད་པ་བཞིན་དུ་གང་ཟག་སྐལ་བ་དང་ལྡན་པ་རྣམས་ཀྱིས་འཆད་
རྩོད་རྩོམ་གསུམ་གྱི་ཕྲིན་ལས་རླབས་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་པར་མཛད་པའི་ཐུགས་ཁུར་བཞེས་པ་དང༌། 
དེ་ལྟ་བུའི་བཞེད་པ་ཇི་བཞིན་དུ་འགྲུབ་པའི་རྟེན་འབྲེལ་སྨོན་ཚིག་ཏུ་རྙིང་བསྟན་པ་ལ་ལྷག་བསམ་རྣམ་པར་དཀར་བ་མི་ 
ཕམ་འཇམ་དབྱངས་རྣམ་རྒྱལ་རྒྱ་མཚོས་གནས་དུས་རྟེན་འབྲེལ་དགེ་བའི་གུང་ཐུན་ལ་ཤར་མར་བྲིས་པ་དགེ་ལེགས་འཕེལ།།
318

༅། །ཟབ་་པགཏེར་ཆོས་ཀྱི་མཛོད་ཁང་།
319

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། །
དེ་སྙེད་རྒྱལ་ཀུན་ངོ་བོ་པདྨ་ཡི། །
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། །
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ། །
དWལA;
བར་འ
ཡི་གེ་ཉི་ཤུ་རྩ་དྲུག་པ་འདི་དབེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
321

V

ཧཱུཾ༔ ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང་།
+Ej; 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ།
རྩོམ་སྒྲིག་འགན་འཁུར་བ། ཀུན་ཐར་མཚོ།
རྒྱབ་ཤོག་མཛེས་བཟོ། ཀུན་ཐར་མཚོ།
དཔེ་སྐྲུན།ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང༌།
པར་ཁང༌།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།
དེབ་ཚད།
170rmm230mm1/16
དཔར་ཤོག175.5
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས།༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས།01-3000
དཔེ་རྟགས། ISBN: 978-988-12632-3-0
དཔེ་རིན། 210.00

图书在版编目(CIP)数据
伏藏深法宝库:藏文/(唐)益西措等著。——中国世界语出版社,2016.4
ISBN:978-988-12632-3-0
I. ①伏II. ①益… III. ① 藏传佛教一藏文-藏语IV
中国版本图书馆CIP数据核字(2016) 第263230号
伏藏深法宝库
作者喀卓·益西措嘉等著
责任编辑格他磋
主 编叶察白考
封面设计格他磋
技术设计叶察白考
出版发行中国世界语出版社
印刷四川嘉创印刷有限责任公司
开本170mm×230mm 1/16
张175.5
印字
350-T
版次2016年4月第1版
印次 2016年4月第1次印刷 
印数01-3.000
标准书号 ISBN: 978-988-12632-3--0
定价210.00(全1-10册) 
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པ་ པས་པར་བཤུས་བྱས་ན་ཁྲིམས་ཆད་ཕོག་ངེས།

༈ དབྱིངས་ཕྱུག་ཡུམ་ལྔ།

༈ རིགས་གསུམ་པདྨའི་སྒྱུ་འཕྲུལ་སེང་ཆེན་རྗེ།

མཚོ་སྐྱེས་པདྨའི་དཔེ་ཚོགས།
The text collections of lotus born.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་ 
༡༡༣༩ འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary
of the coming of Padmasambhava
in the Southwest Land of the
Rakshasa.
d&#7+U✺&E##AJR 1139 #
KLLE

GLECCS
སྙིང་པོའི་དོན་ལ་མཁས་དང་མན་ངག་གི །
དྲོད་ཐོབ་རིག་འཛིན་བརྒྱུད་པའི་ཕྲེང་བ་ཅན། ། 
རྟོག་གེ་འཆལ་བའི་དྲི་མས་མ་བསླད་པ། ། 
མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག ། 
རྡོ་གྲུབ་ཆེན་འཇིགས་མེད་བསྟན་པའི་ཉི་མས།
ISBN 978-988-12632-3-0
9789881 263230
༼Æ༑:210.007ü(+1-10』)

