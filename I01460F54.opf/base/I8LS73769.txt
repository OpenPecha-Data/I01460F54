༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: |18LS73769
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/
Date:2016
Volume:3
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །རིག་འཛིན་མཁའ་འགྲོ་རྣམ་གཉིས་ཀྱི་སྐྱེས་རབས་ 
རྣམ་པར་ཐར་བ་སོགས་ཀྱི་ཆོས་སྐོར་ཨོ་རྒྱན་དྷུ་མ་ 
ཐ་ལའི་གསང་གཏམ་བཞུགས་སོ། །
ཨོ་རྒྱན་འཇིགས་མེད་མི་འགྱུར་བསམ་གཏན་གླིང་པ་སོགས།
༠༠
231
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས། 
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

-j%9-
༄༅། །རིག་འཛིན་མཁའ་འགྲོ་རྣམ་གཉིས་ཀྱི་སྐྱེས་རབས་རྣམ་པར་ཐར་བ་ 
སོགས་ཀྱི་ཆོས་སྐོར་ཨོ་རྒྱན་དྷུ་མ་ཐ་ལའི་གསང་གཏམ་བཞུགས་སོ།
༄༅། །ཟབ་གཏེར་ཆོས་ཀྱི་མཛོད་ཁང་

༈ རིག་འཛིན་པདྨའི་ཐུགས་འཛིན་དགྱེས་ཡུམ་མ། །བོད་འབངས་ཡོངས་ཀྱི་སྐྱབས་གཅིག་མ་ཅིག་མ། ། 
གསང་སྔགས་ཟབ་མོའི་ཆོས་ཀྱི་འབྱུང་གནས་མ། །མཁྱེན་བརྩེ་ནུས་པ་མཆོག་གི་བདག་ཉིད་མ། །

༄༅། །དཀར་ཆག
དཀར་ཆག
རིག་འཛིན་མཁའ་འགྲོ་རྣམ་གཉིས་ཀྱི་སྐྱེས་རབས་རྣམ་པར་ཐར་བ་སོགས་ཀྱི་ཆོས་སྐོར་
ཨོ་རྒྱན་དྷུ་མ་ཐ་ལའི་གསང་གཏམ་བཞུགས་སོ། །
ཨོ་རྒྱན་འཇིགས་མེད་མི་འགྱུར་བསམ་གཏན་གླིང་པ་སོགས།
ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་པར་ཐར་པ་གུ་རུ་པདྨའི་ཞལ་ལུང་རིན་ཆེན་ཕྲེང་བ་
ཞེས་བྱ་བ་བཞུགས་སོ༔
ཨོ་རྒྱན་འཇིགས་མེད་མི་འགྱུར་བསམ་གཏན་གླིང་པ། ༼3 - 153༽ 
མཁའ་འགྲོ་མའི་བཀའ་ཆེན་གྱི་ཐིམ་ཡིག་དང་མཁའ་འགྲོ་མཚོ་རྒྱལ་གྱི་སྐྱེས་རབས་ལེའུ་བདུན་པ་
བཞུགས་སོ༔ ཨོ་རྒྱན་དྲི་མེད་ཀུན་དཀའ།154 - 238)
ཟབ་ཏིག་དགོངས་པ་འདུས་པ་ལསཿ ཡེ་ཤེས་མཁའ་འགྲོའི་རྣམ་ཐར་བསྡུས་པ་ཨུཏྤལ་ཕྲེང་བ་ 
བཞུགས་སོ ཨ་པཾ་གཏེར་སྟོན་དཔའ་བོ་ཆོས་དབྱིངས་རྡོ་རྗེ།(239 -246)
ཌཱ་ཀི་ཡེ་ཤེས་མཚོ་རྒྱལ་གྱི་རྣམ་ཐར་དོན་བསྡུས་སྙིང་པོ་བཞུགསཿ སྐབས་ལྔ་པའོ 
ཁམས་པ་ཨོ་རྒྱན་རིན་ཆེན་གླིང་པ། ( 247 · 252༽

༄༅། །དཀར་ཆག
མཁའ་འགྲོ་ཡེ་ཤེས་མཚོ་རྒྱལ་གྱི་རྣམ་ཐར་ཨུཏྤལ་པདྨའི་ཕྲེང་བ་ཞེས་བྱ་བ་བཞུགས་སོ༔ ༔ གཏེར་
སྟོན་ཨོ་རྒྱན་མིང་གིས། 253 - 272༽
༄༅། །རུཾ༔ ཨོ་རྒྱན་དང་ལྷ་ལྕམ་མནྡྷ་ར་བའི་རྣམ་ཐར་ཞུ་བ་ཞུ་ལན་བཞུགས་སོ༔
གཏེར་ཆེན་པདྨ་གླིང་པ། (273-279)
སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ་པཞུགས་སོ། །
ཀུན་མཁྱེན་མི་ཕམ་རྒྱ་མཚོ།(280 - 283
grsc
2

༄༅། །ཟབ་གཏེར་ཆོས་ཀྱི་མཛོད་ཁང་།
རིག་འཛིན་མཁའ་འགྲོ་རྣམ་གཉིས་ཀྱི་སྐྱེས་རབས་རྣམ་པར་ཐར་བ་སོགས་ཀྱི་ཆོས་
སྐོར་ཨོ་རྒྱན་དྷུ་མ་ཐ་ལའི་གསང་གཏམ་བཞུགས་སོ། །
རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།

༄༅། །ཟབ་གཏེར་ཆོས་ཀྱི་མཛོད་ཁང་།
ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་པར་ཐར་པ་གུ་རུ་པདྨའི་ 
ཞལ་ལུང་རིན་ཆེན་ཕྲེང་བ་ཞེས་བྱ་བ་བཞུགས་སོ༔
ཛཱ6གུརudhཤལྟསྙརྨཱཧསཨེཝཾ རྒྱ་གར་སྐད་དུ༔ དྷ་ལ་ར་ཛ་པུ་ཏྲ་དེ་ཝཱི་ཧི་ཏ་ 
མནྡྷ་ར་ཝ་སྱ་བི་མོ་ཀཱ་གུ་རུ་པདཱི་ཧ་སྱེ་པྲསྟི་རཏྣ་མཱ་ལ་ན་མཿ༔ བོད་སྐད་དུ༔ ཟ་ཧོར་རྒྱལ་པོའི་ 
སྲས་མོ་ལྷ་ལྕམ་མནྡྷ་ར་ཝའི་རྣམ་པར་ཐར་པ་གུ་རུ་པདྨའི་ཞལ་ལུང་རིན་པོ་ཆེའི་ཕྲེང་བ་ 
ཞེས་བྱ་བ༔ མཁའ་འགྲོ་གསང་བའི་སྐད་དུ༔ ཧི་དྷ་དྷི་ནེ་མངས་ཨཀཱ་ར་ཨེ་ཝཾ༔ བོད་སྐད་ 
དུ༔ མཁའ་འགྲོའི་གཙོ་མོ་གསང་སྔགས་འཛིན་མའི་བྱུང་ཁུངས༔ ཨུ་རྒྱན་སྐད་དུ༔ སི་ཏ་ 
བྷ་དུ་ན་ཡ་ཀ་ནི༔ བོད་སྐད་དུ༔ དུང་སྨན་ཚེ་ཡི་ལྷ་མོའི་ལོ་རྒྱུས༔ ཟ་ཧོར་རང་སྐད་དུ༔ དྷཱཀྐ་ 
དྷཱཀྐི་མཱ་རོ་གོ་ཏ་མ་བི་བྷུ་ཏ༔ བོད་སྐད་དུ༔ མཁའ་འགྲོ་འབུམ་གྱི་གཙོ་མོ་མཁའ་འགྲོ་དཔལ་ 
ཕྲེང་མའི་རྣམ་པར་ཐར་པ་ཞེས་བྱ་བ༔ ན་མ༔ དྷཱི་མ་ཧཱ་དེ་ཝཱི་དྷཱཀྑཱི་ཡེ༔ གདོད་ནས་རྣམ་དག་ 
ཀུན་ཏུ་བཟང་མོ་མཁའ་དབྱིངས་ཡེ་ཤེས་ཀུན་བདག་ཆེ༔ རྣམ་པར་འཕྲུལ་བའི་རིགས་ལྔའི་ 
ཞིང་མཆོག་དབང་ཕྱུག་དྷཀཱི་ཀུན་གྱི་གཙོ༔ དུས་གསུམ་རྒྱལ་ཡུམ་མ་ལུས་ཆོ་འཕྲུལ་གར་ 
བརྒྱའི་དབང་མོ་རིག་འཛིན་མ༔ ཚེ་ཡི་ལམ་མཆོག་རྡོ་རྗེའི་རིགས་ཀུན་ལྷ་མོ་མནྡྷ་ར་ཝའི་ 
ཞབས༔ རྒྱལ་ཡུམ་རྣལ་འབྱོར་མ་དཔལ་ཧེ་རུ་ཀ་དཔལ་ཞིང་ཁམས་རྒྱ་མཚོའི་ཁམས༔
སྙེད་རྣམ་པར་རོལ་པ་བྱེ་བ་ཕྲག་བརྒྱའི་སྐུ་ཡི་བཀོད་པ་ནི༔ ཚད་བཟུང་རིས་སུ་བཅད་པའི་ 
མཐའ་མེད་བསྐལ་པ་དུ་མར་ངོ་མཚར་བརྡ༔ འགྲོ་བ་གདུལ་བྱའི་སྣང་ངོར་མཐུན་པའི་རྣམ་ 
རོལ་སོ་སོའི་མཛད་ཕྲིན་གར༔ ཟད་པ་མེད་པ་ཤེས་རབ་རང་བཞིན་ཟབ་རྒྱས་བཅུད་ཀྱི་ 
སྨིན་གྲོལ་ལམ༔ སྟོན་པའི་རྣམ་དཀར་སྲིད་ཞིའི་ཁོངས་ན་རྒྱལ་ཡུམ་ཞེས་གྲགས་སངས་

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རྒྱས་སྲས༔ མ་ལུས་ལུས་པ་མེད་ཀུན་ཁྱོད་ཞལ་པདྨོར་བརྟེན་ནས་མངོན་བྱང་བརྙེས༔ ཡེ་ 
ཤེས་མཁའ་འགྲོ་ཀུན་གྱི་འཆར་གཞི་ནམ་མཁའ་ལྟ་བུའི་དབྱིངས་ཕྱུག་ཡུམ༔ འཇིག་ རྟེན་
དྷཀཱི་དུས་གསུམ་སྟོན་གང་ཁྱོད་ཀྱིས་ཟེར་མ་ཁོ་ནའི་སྤྲིན༔ མི་བསྐྱོད་དཔའ་བོ་རྡོ་རྗེའི་
མཚན་དཔེ་རབ་བཞད་སྟོང་ཉིད་ཀློང་ཡངས་ནས༔ སྤྲུལ་སྐུའི་ཞིང་མཆོག་འཛམ་གླིང་
གདུལ་བྱའི་དོན་དུ་ལྔ་ལྔའི་རང་བཞིན་ཅན༔ བསམ་ཡས་སྒྱུ་འཕྲུལ་དྲ་བའི་བཀོད་པ་དུས་
གཅིག་ཆར་བབས་བཞིན་དུ་བྱོན༔ རེ་རེའི་མཛད་པའི་ཆོ་འཕྲུལ་མཐའ་ལས་འདས་པར་
སྟོན་མཛད་དྷཀྐི་མ༔ མནྡྷ་ར་ཞེས་སྲིད་གསུམ་ཞིང་ཀུན་སྙན་པའི་གྲགས་པས་ཁྱབ་པ་གང་༔
ངོ་བོ་ཉིད་ལས་མ་གཡོས་བྱང་ཆུབ་བར་དུ་སྙིང་གི་པདྨའི་དབུས༔ འབྲལ་མེད་བརྟན་པར་ 
བཞུགས་ལ་གུས་པས་རང་ཞལ་མཇལ་བས་ཕྱག་འཚལ་ལོ༔ ཐུགས་རྗེ་ཆེན་པོའི་ཉི་འོད་ 
འབར་བས་བདག་དང་འགྲོ་ཀུན་མ་རིག་དྲི༔ ལོག་རྟོག་སྒྲིབ་པའི་མུན་སྟུག་སྐད་ཅིག་ 
ཉིད་ལ་བསལ་ནས་གཞི་ལམ་ཆོས༔ མངོན་པར་རྟོགས་ནས་ལམ་སྦྱངས་ ཤ3 222% 
མཐར་ཕྱིན་དོན་དམ་འབྲས་བུ་མཐར་ཕྱིན་པས༔ ཀ་དག་ཀུན་ཏུ་བཟང་མོའི་གོ་འཕང་ 
མཆོག་ལ་དབྱེར་མེད་སངས་རྒྱས་ཤོག༔ རྒྱ་རྒྱ་རྒྱ༔
ཨེ་མ་ཧོཿ འོག་མིན་དབྱིངས་ཀྱི་ཞིང་ཁམས་སྟུག་པོ་བཀོད༔ སྣང་ཡུལ་ཤེས་རབ་ 
བདེ་སྟོང་ཕོ་བྲང་དང་༔ གཉིས་མེད་རིགས་ལྔ་ཡུམ་ལྔའི་ཞིང་རྣམས་སུ༔ མཐར་ཕྱིན་ 
འགགས་མེད་ཕྱོགས་དུས་རྒྱལ་དང་སྲས༔ ཐུགས་རྗེའི་རང་བཞིན་ཆོས་ལོངས་སྤྲུལ་སྐུ་ཡི༔ 
གནས་ཡུལ་ཞིང་གི་བཀོད་པ་བསམ་མཐའ་ཡས༔ རྡུལ་གཅིག་སྟེང་ན་རྡུལ་སྙེད་སྟོན་འཁོར་ 
ཆོས༔ སོ་སོར་སྟོན་ལ་འཛམ་གླིང་ཡུལ་གླིང་འདིར༔ གནས་ཀྱི་བཀོད་པ་ཡ་མཚན་བསམ་ 
མི་ཁྱབ༔ མཁའ་སྤྱོད་ས་སྤྱོད་ས་འོག་སྤྱོད་པའི་ཞིང་༔ གནས་དང་ཉེ་གནས་ཞིང་དང་ཉེ་ 
ཞིང་དང་༔ ཚནྫོ་ཧ་སོགས་སྐུ་གསུང་ཐུགས་ཡོན་ཏན༔ ཕྲིན་ལས་ལྔ་ལས་དེར་སྣང་ལྔ་ལྔའི་
4

༄༅། །ཟབ་གཏེར་ཆོས་ཀྱི་མཛོད་ཁང༌།
ཚུལ༔ ལྗོངས་གསུམ་ལ་སོགས་ཡུལ་ཁམས་དུ་མ་ལས༔ སྲིན་པོ་གདོང་དམར་བོད་ཡུལ་ 
དབུས་ཀྱི་མཐིལ༔ བྲག་དམར་དཔལ་གྱི་བསམ་ཡས་པཱ་ལོའི་གླིང་༔ ལུགས་གསུམ་མི་ 
འགྱུར་ལྷུན་གྲུབ་གཙུག་ལག་ཁང་༔ རྔ་ཡབ་པདྨ་འོད་དང་གཉིས་མེད་པར༔ བར་ཁང་གཡུ་ 
ཞལ་ཅན་དུ་གུ་རུ་ཉིད༔ བཞུགས་པའི་གདན་འཁོད་ཆོས་རྒྱལ་རྗེ་འབངས་ཚོགས༔ བལ་མོ་ 
ཤཱཀྱ་དེ་ཝ་ཉང་བཟའ་མཚོ༔ བཀྲ་ཤིས་ཁྱེ་འདྲེན་ཀ་ལ་སིདྡྷི་མ༔ ཁོ་མོ་མཁར་ཆེན་མཚོ་རྒྱལ་ 
ལྕོག་རོ་བཟའ༔ སྐལ་ལྡན་སྟོང་ཕྲག་ཙམ་ཞིག་འདུས་པའི་ཚེ༔ བདེར་གཤེགས་ཡོངས་ 
འདུས་བཀའ་བརྒྱད་དཀྱིལ་འཁོར་ཞལ༔ ཕྱེས་ཏེ་ཀུན་ལ་སྨིན་གྲོལ་གདམས་པ་གནང་༔ 
དེ་ཚེ་ལས་ཅན་བཀའ་བབས་རྣམ་དགུ་དང་༔ བདག་འདྲ་བུད་མེད་ལྔ་དང་མཚོ་རྒྱལ་ 
ངས༔ གུས་པས་ཕྱག་འཚལ་རིན་ཆེན་སྣ་ཚོགས་དང་༔ ཁྱད་པར་ཅན་གྱི་ནོར་སྣ་ཕར་ཕྱིན་ 
གྲངས༔ ཨིནྡྲ་ནཱི་ལ་ལོ་བརྒྱད་ཁུ་ཚུར་ཙམ༔ ཀླུ་རྒྱལ་དགའ་བོའི་གཏེར་ཟོག་དང་བཅས་ 
པའི༔ མཎྜལ་ཕུལ་ནས་གསོལ་བ་འདི་ལྟར་བཏབ༔ ཨེ་མ་ཧོ༔ འོག་མིན་པདྨ་བཀོད་དུ་ཆེ 
སྣང་ཡས༔ པོ་ཏ་ལ་རུ་འཕགས་པ་སྤྱན་རས་གཟིགས༔ ཨོ་རྒྱན་ཡུལ་དུ་རྒྱལ་སྲས་སྤྲུལ་ 
པའི་སྐུ༔ དྷ་ན་ཀོ་ཤར་མཚོ་སྐྱེས་རྡོ་རྗེར་གྲགས༔ མངལ་སྐྱེས་སྤངས་པའི་རྫུས་སྐྱེས་པདྨ་ 
འབྱུང་༔ རྒྱལ་བ་ཀུན་གྱི་ཐུགས་རྗེའི་ཕྲིན་ལས་མངའ༔ ཨོ་རྒྱན་དྷ་ཀཱི་འབུམ་གྱི་འཁོར་གྱིས་ 
བསྐོར༔ གསང་སྔགས་རྡོ་རྗེ་ཐེག་པའི་སྨིན་གྲོལ་ལམ༔ བདག་ཅག་བོད་འབངས་ཡོངས་ཀྱི་ 
མགོན་གཅིག་པུ༔ རིག་འཛིན་ཀུན་གྱི་གཙོ་བོ་གུ་རུ་རྗེ༔ སློབ་དཔོན་ཆེན་པོས་དགོངས་པར་ 
མཛད་དུ་གསོལ༔ ཁྱོད་ཀྱི་མཛད་ཕྲིན་རྒྱ་བོད་གླིང་ཉི་ཤུ༔ ངོ་མཚར་ཕྲིན་ལས་གང་འདུལ་ 
བསམ་མི་ཁྱབ༔ དེ་དག་ཀུན་ལ་ཟ་ཧོར་ཡུལ་གླིང་དུ༔ འགྲོ་དོན་མཛད་པའི་སྐལ་ལྡན་ 
ཁྱད་འཕགས་པ༔ ཚེ་ཡི་ལྷ་མོ་མནྡྷ་ར་ཝ་ཞེས༔ སྲིད་གསུམ་ཁོངས་ནས་སྙན་པར་གྲགས་ 
པའི་དཔལ༔ དེ་ཡི་མཛད་ཚུལ་རྣམ་པར་ཐར་པ་ཞིག༔ བདག་ཅག་མ་འོངས་སེམས་ཅན་

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རྣམས་ཀྱི་དོན༔ བཀའ་དྲིན་ཆེན་པོས་གསུང་པར་མཛད་དུ་གསོལ༔ དེ་སྐད་མགྲིན་གཅིག་ 
ཞུས་ནས་གུས་པ་ཡིས༔ ཐལ་མོ་སྦྱར་ནས་འཁོད་པས་སློབ་དཔོན་ཉིད༔ དགྱེས་པའི་ཞལ་ 
འཛུམ་རྡོ་རྗེའི་ཚངས་དབྱངས་ཀྱིས༔ ཀྱེ་ཧོ ཉོན་ཅིག་ལས་ཅན་དགུ་དང་རིགས་བ 
རྣམས༔ དེ་ལྟར་ཞུས་པས་ལེགས་སོ་སྐལ་ལྡན་རྣམས༔ གུས་པས་གསོན་ལ་མ་བརྗེད་ཡིད་ 
ལ་ཟུངས༔ ཨེ་མ་ཧོཿ ཡེ་ནས་རྣམ་དག་གདོད་མའི་ཞིང་ཁམས་དང་༔ གནས་ནི་ཡེ་ཤེས་ 
རང་བྱུང་ལྷུན་གྲུབ་པ༔ འོག་མིན་ཞིང་དུ་ཆོས་སྐུ་ཀུན་ཏུ་བཟང་༔ ཐབས་མཆོག་བདེ་བའི་ 
དབྱིངས་ཡུམ་ཀུན་བཟང་མོ༔ དུས་གསུམ་རྒྱལ་བ་སྲས་བཅས་བསྐྱེད་པའི་གཞི༔ མ་འགག་ 
རིགས་ལྔའི་བདེ་གཤེགས་ཤེས་རབ་ཀྱི༔ ངོ་བོ་སྟོང་ཉིད་སྐུ་ལྔའི་རྣམ་པར་ཤར༔ ཁྱད་པར་ 
ཅན་གྱི་ཞིང་མཆོག་བདེ་བ་ཅན༔ བཀོད་པའི་ཡོན་ཏན་བསམ་ལས་འདས་པ་རུ༔ རྒྱལ་བ་
ཀུན་གྱི་གཙོ་བོ་འོད་དཔག་མེད༔ ལོངས་སྤྱོད་རྫོགས་སྐུ་ཚེ་སྣང་མཐའ་ཡས་ཞེས༔ སྤྲུལ་སྐུ་
སངས་རྒྱས་སྟོང་གི་གདོད་མའི་ཡབ༔ བདེ་བའི་ཤེས་རབ་ལྷ་མོ་གོས་དཀར་མོ༔ འཇིག་རྟེན་
ཁམས་སུ་སྐུ་གསུང་ཐུགས་ཡོན་ཏན༔ ཕྲིན་ལས་ལྔ་ཡི་རྣམ་པར་གང་འདུལ་གྱི༔ བཀོད་པ་ 
བསམ་གྱིས་མི་ཁྱབ་རྫུ་འཕྲུལ་སྟོན༔ ཐ་དད་སེམས་ཅན་དོན་དུ་མཛད་པའི་ཚུལ༔ བསྐལ་ 
པར་བརྗོད་ཀྱང་ཟད་པའི་མཐའ་མེད་དེ༔ འོན་ཀྱང་ཡེ་ཤེས་འཇིག་རྟེན་མཁའ་འགྲོའི་ 
ཚུལ༔ འཛམ་བུ་གླིང་འདིར་དུས་གསུམ་དཔག་མེད་བྱོན༔ དེ་དག་རྣམས་ལ་པདྨ་རིགས་ 
ཀྱི་གཙོ༔ གར་གྱི་དབང་མོ་ཚེ་ཡི་ཌཱཀྑཱི་མ༔ མི་ཡི་བུ་མོ་དོན་གྱི་རིག་འཛིན་ཡུམ༔ མནྡྷ་ར་ཝ་ 
ཞེས་གྲགས་འཇིག་རྟེན་ན༔ འགྲན་ཟླ་མེད་པའི་སྲས་མོ་བྱོན་པའི་ཚུལ༔ རྒྱས་པ་ལྷ་ཡི་ཡུལ་ 
ན་མངོན་པར་གྲགས༔ གསང་སྔགས་འཛིན་མའི་གཙོ་མོའི་དབང་སྡེ་དར༔ མཁའ་འགྲོའི་ 
ཡུལ་ན་བྱུང་ཁུངས་རྣམ་བཤད་དར༔ ཨོ་རྒྱན་ཡུལ་དུ་དུང་སྨན་ཚེ་འཛིན་ཞེས༔ རྣམ་ཐར་ 
ལེའུ་སྟོང་ཕྲག་བཅུ་ཕྲག་དར༔ ཟ་ཧོར་ཡུལ་དུ་ལེའུ་བརྒྱ་ཕྲག་དགུ༔ རྒྱ་གར་ཡུལ་དུ་དཔལ་
6

༄༅། །ཟབ་གཏེར་ཆོས་ཀྱི་མཛོད་ཁང་།
འཕྲེང་མ་ཞེས་གྲགས༔ རྣམ་ཐར་ལེའུ་བམ་པོ་བརྒྱ་ཕྲག་དར༔ སྡེ་བརྒྱད་ཡུལ་དུ་བུདྡྷའི་གཙོ་ 
མོར་གྲགས༔ རྣམ་ཐར་ལེའུ་ལྔ་བརྒྱ་ཕྲག་གཅིག་དར༔ མ་དྲོས་ཀླུ་ཡུལ་བྱམས་པ་དཔལ་ 
གྱི་ལྷ༔ རྣམ་ཐར་གླེང་གཞི་ལེའུ་སྟོང་ཕྲག་དར༔ གཞན་ཡང་ཡུལ་གླིང་མ་རུ་སིངྒ་ལ༔ བཙོ་ 
ཏི་བྷིག་བྱེད་ལརྐ་ཨོ་རྒྱན་རྒྱལ༔ བྷེ་ཏ་སོ་གད་ཤམ་བྷ་ལ་ཡི་ཡུལ༔ ཁ་ཆེ་རྔ་ཐུག་དུར་ཁྲོད་ 
ཆེ་བརྒྱད་དུ༔ རྣམ་ཐར་བརྒྱ་ཕྲག་རེ་རེར་བཞུགས་པ་ཡིན༔ དེ་སྔོན་བོད་འདིར་མཚན་གྱི་ 
རྣམ་པ་ལ༔ དོན་གྱི་ངོ་མཚར་རྣམ་ཐར་མ་བསྟན་པས༔ མདོ་རུ་བསྡུས་ཏེ་མ་འོངས་དོན་ 
དུ་བསྟན༔ མཐོང་ཐོས་དྲན་རེག་བྱང་ཆུབ་ལམ་ལ་དགོད༔ དེ་ལ་ཞིང་ཁམས་བདུན་གྱི་ 
རྣམ་ཐར་དང་༔ སེམས་ཅན་དོན་དུ་སྤྲུལ་པའི་ཚུལ་དང་ནི༔ གཟིགས་པ་ལྔ་ཡིས་ལྷུམས་ 
ཞུགས་བལྟམས་པའི་ཚུལ༔ འཁོར་བའི་གནས་ལ་ཐུགས་ཀྱི་སྐྱོ་ཚུལ་དང་༔ ཕར་ཕྱིན་ཆོས་ 
ལ་ཞུགས་དང་ལམ་སྦྱངས་དང་༔ གསང་སྔགས་ཉམས་བླངས་ཡོན་ཏན་ཐོབ་ཚུལ་དང་༔ 
ཚེ་ཡི་རིག་འཛིན་གྲུབ་དང་མངོན་སངས་རྒྱས༔ མྱ་ངན་འདས་ཚུལ་སྤྲུལ་པས་དོན་བྱེད་ཚུལ༔ 
རྣམ་གྲངས་བཅུ་གསུམ་ངེས་པས་མདོར་བསྟན་ཏོ༔ ས་མ་ཡ༔ ཟ་ཧོར་རྒྱལ་པོའི་སྲས་མོ་ལྷ་ 
ལྕམ་མཿནྡྷ་ར་ཝའི་རྣམ་པར་ཐར་པ་རིན་ཆེན་ཕྲེང་བ་ལས༔ གླེང་བསླངས་པའི་ལེའུ་སྟེ་དང་
པོའོ༔
ཤ* 222༔ རྒྱ་རྒྱ་རྒྱ༔ དེ་ནས་རྒྱས་པར་བཤད་པའི་དང་པོ་ན༔ སྔོན་ཚེ་ 
བསྐལ་པ་ཁྲི་དང་ཞེ་གཉིས་སུ༔ བསྐལ་པ་སྣང་བྱེད་འོད་སྟོང་ཞེས་བྱའི་དུས༔ ཡུལ་གྱི་མིང་ 
ནི་ཀོ་ཏ་མ་ཏི་ཞེས༔ ཕོ་བྲང་མིང་ནི་པཱ་ལ་པ་ཏྲ་ན༔ རྒྱལ་པོའི་མིང་ནི་དགྱེས་བྱེད་གཙུག་ 
ཕུད་དཔལ༔ རིགས་ནི་བྲམ་ཟེ་ཚངས་པ་སྲེད་མེད་དེས༔ ཡུམ་ནི་རིན་ཆེན་སྣང་བྱེད་སྒྲོན་ 
མེ་འོད༔ སྲས་ནི་སྣང་བྱེད་དཔལ་ཞེས་བྱ་བར་འཁྲུངས༔ རིམ་པར་མཚན་དཔེའི་ལྡན་པའི་ 
རྒྱལ་རྒྱུད་ནི༔ སྟོང་ཕྲག་མཐའ་མར་རྒྱལ་པོ་དབང་ཕྱུག་ལྷ༔ དེད་དཔོན་བུ་མོ་མཐའ་ཡས་

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཛེས་སེ་མ༔ ཁབ་ཏུ་བཞེས་ནས་ཕོ་བྲང་གནས་པའི་ཚེ༔ ལན་གཅིག་དབང་ཕྱུག་ལྷ་ཡི་ 
དགོངས་པ་ལ༔ ཉེ་བར་ཀླུ་ཡི་རྒྱལ་པོ་མཱ་ལ་ཤའི༔ ཕོ་བྲང་གཡུ་མཚོ་ཟབས་སུ་དཔག་ཚད་ 
བརྒྱ༔ དཔང་དུ་མུ་ཁྱུད་བདུན་སྟོང་ཡོད་པའི་མཐར༔ ལྗོན་བཟང་ཁྲུས་ཀྱི་རྫིང་བུ་ཉམས་ 
དགའ་བར༔ རིན་ཆེན་ནོར་བུ་མང་པོ་ཕང་ཕུང་ལྷགས༔ མཚོ་ཕྲན་ཐང་བཟང་ཉམས་དགའ་ 
པདྨོའི་ཚལ༔ ནེའུ་གསིང་བཀྲ་བ་བདུད་རྩིའི་ཆུ་ཀླུང་འབབས༔ ཆུ་བྱ་ལྷ་བྱའི་རིགས་རྣམས་ 
མང་པོ་འཚོགས༔ དེ་དབུས་ན་མི་དོ་ཋ་ཞེས་བྱ་བ༔ ཤེལ་གྱི་རི་བོ་དབྱིབས་ནི་གྲུ་བཞི་པ༔ ཁ་ 
དོག་ལྔ་ཡི་འཇའ་སྤྲིན་རྩེ་མོར་འཁྲིགས༔ རང་བྱུང་ལྷུན་གྲུབ་ཞིང་གི་བཀོད་པ་འདྲ༔ གནས་ 
དེར་ལྟད་མོ་རྒྱལ་པོར་འབྱོན་པར་བཞེད༔ དེ་ཚེ་བཙུན་མོ་མཛེས་སེར་བཀའ་སྩལ་པ༔ ཉོན་ 
ཅིག་དེད་དཔོན་བཞིན་ལེགས་དྷི་ཀ་རི༔ དྲང་པོར་གསོན་པའི་ཡོན་ཏན་ཀུན་ལྡན་པའི༔
བུ་མོ་མཐའ་ཡས་མཛེས་སེ་ཚུར་ཉོན་དང་༔ རྒྱལ་ཁབ་ཕོ་བྲང་འདི་ཡི་བྱང་ཤར་མཚམས༔ 
ཡུལ་ལྗོངས་བཀོད་པ་དུ་མའི་ལྗོངས་ཀྱི་དབུས༔ མཚོ་ཆེན་ཟབས་སུ་དཔག་ཚད་བརྒྱ་དང་ 
ལྡན༔ དཔང་དུ་མུ་ཁྱུད་བདུན་སྟོང་ཡོད་པ་ནི༔ ཀླུ་ཡི་རྒྱལ་པོ་མཱ་ལ་ཤི་ཡི་ཡུལ༔ མཚོ་མཐར་ 
ལྡིང་ཀ་སྐྱེད་ཚལ་རྫིང་བུ་དང་༔ ནེའུ་གསེང་མེ་ཏོག་བདུད་རྩིའི་ཀླུངས་ཡང་འབབ༔ ན་མི་ 
དོ་ཋ་ཤེལ་གྱི་རི་བོ་ཞེས༔ ཁ་དོག་ལྔ་ལྡན་དབྱིབས་ནི་ཟུར་བཞི་པ༔ རྩེ་མོ་ཚངས་པའི་གནས་ 
སུ་སླེབས་པ་འདྲ༔ ངོ་མཚར་བརྒྱ་ཕྲག་དུ་མས་མཚན་པ་ཡོད༔ གནས་དེར་བདག་ཅག་ལྟད་ 
མོར་འགྲོ་དགོས་པའི༔ བློན་པོ་སྡེ་དཔུང་ལས་དམག་དཔུང་ཚོགས་བཅས༔ རྔ་བོ་ཆེ་ཡི་ 
སྒྲ་ཡིས་བསྡུས་ཀྱིས་ལ༔ ལམ་གྱི་ཆས་རྣམས་སྒྲིགས་ཤིག་སྙིང་གི་གྲོགས༔ དེ་སྐད་བཀའ་ 
སྩལ་བཙུན་མོས་ཁྲིམས་རྔ་བསྐུལ༔ ཕྱི་ནང་བློན་པོ་དཔུང་ཚོགས་སྐད་ཅིག་ལྷགས༔ དེ་དག་ 
ཐམས་ཅད་འཁོར་ས་བར་མར་འདུས༔ དེ་ནས་བློན་པོ་དྲ་དྲ་སྐྲི་ཞེས༔ ཤེས་རབ་བློ་ལྡན་དེ་ 
ཡི་གུས་པར་བཅས༔ བཙུན་མོར་འདྲི་བའི་ཚིགས་བཅད་འདི་གསོལ་ཏོ༔ ཨེ་མ་དེད་དཔོན་
8

༄༅། །ཟབ་གཏེར་ཆོས་ཀྱི་མཛོད་ཁང་།
སྲས་མོ་གཞོན་ནུ་མ༔ རྒྱལ་པོའི་བཙུན་མོ་མཚན་དཔེའི་ཞལ་རས་ལེགས༔ ལྟ་བས་མི་
ངོམས་ལྷ་ཡི་ལྕམ་མོ་ལགས༔ལྷ་ཡི་རྔ་ཆེན་ཚངས་པའི་འཕྲུལ་གྱིས་གྲུབ༔ ཞི་རྒྱས་དབང་ 
དྲག་སྐད་ཀྱི་དབྱངས་ཆེན་ལྡིར༔ ངོ་མཚར་བླ་རྟེན་རྔ་བོ་ཆེ་བསྐུལ་བས༔ བདག་ཅག་འདིར་ 
མཆིས་དོན་ནི་ཅི་ཞིག་འཚལ༔ བཀའ་གསུང་མགྲིན་པའི་དུང་སྒྲ་ལྡིར་བར་གསོལ༔ དེ་སྐད་ 
སྨྲས་པས་བཙུན་མོས་ལན་བཏབ་པ༔
ཀྱེ༔ བློ་ལྡན་བློན་པོ་ཏྲ་ཏྲ་སྐྲི་དང་༔ དཔུང་ཚོགས་འཁོར་བཅས་ང་ཡི་སྐད་ལ་གསོན༔ 
ཀོ་ཏ་མ་ཏིའི་ཡུལ་གླིང་ནོར་འཛིན་བུ༔ རྒྱལ་པོ་དབང་ཕྱུག་ལྷ་ཡི་མགྲིན་དབྱངས་སྩལ༔ 
རྒྱལ་ཁབ་ཕོ་བྲང་བྱང་ཤར་ཡུལ་ལྗོངས་དབུས༔ ཀླུ་རྒྱལ་མ་ལ་ཤི་ཡི་ཕོ་བྲང་ནི༔ མཚོ་ཆེན་ 
ན་མ་རྔུབ་ཅེས་བྱ་བ་ལ༔ ཉམས་དགའ་ལྷ་ཡི་ཡུལ་ལ་འགྲན་བཟོད་པ༔ དེ་ན་ན་མི་ཏོ་ཋའི་ 
རི་བོ་ཡོད༔ ཁ་དོག་ལྔ་ལྡན་འོད་གསལ་ཆད་མེད་གཡོ༔ བདུད་རྩིའི་ཆུ་ཀླུང་མདངས་ལྡན་ 
པདྨོའི་ཚལ༔ ངོ་མཚར་བསམ་པས་དེ་རུ་འབྱོན་པར་བཞེད༔ ཕྱི་ནང་བློན་པོ་དཔུང་ཚོགས་ 
བརྒྱད་ལྡན་བཅས༔ རྔ་བོ་ཆེ་ཡིས་སྐད་ཀྱིས་སྡུས་ཤིག་གསུངས༔ རང་ཅག་རྒྱལ་པོའི་བཀའ་ 
ལ་ཉན་པར་རིགས༔ དེ་སྐད་སྨྲས་པས་བཙུན་མོ་བློན་འཁོར་བཅས༔ རིན་ཆེན་མཎྜལ་དཪ་ 
གོས་རབ་ཐོགས་ནས༔ གུས་པས་ཕྱག་འཚལ་རྒྱལ་པོའི་སྤྱན་སྔར་འཚོགས༔ དར་དང་རིན་ 
ཆེན་ཕུལ་ནས་འདི་སྐད་གསོལ༔ ན་མོ༔ ལྷ་ཡི་དབང་ཕྱུག་མི་ཡི་མགོན་གཅིག་པུ༔ བདག་ 
ཅག་བསོད་ནམས་རྒྱལ་པོ་དམངས་བཅས་གསོན༔ ཚངས་པའི་རྔ་བོ་ཆེ་ཡི་སྒྲ་སྐད་ཀྱིས༔ 
བདག་ཡུལ་གོ་མཆིས་སྡེ་དཔུང་འདིར་ལྷགས་པས༔ བཙུན་མོ་དམ་པའི་བཀའ་ལས་དོན་ 
རྣམས་ཐོས༔ འབྱོན་བཞེད་སྟ་གོན་ཇི་ལྟར་བརྩོན་པར་འཚལ༔ དེ་སྐད་ཞུས་པས་རྒྱལ་པོས་ 
བཀའ་སྩལ་པ༔ ཚངས་པའི་རྒྱལ་རྒྱུད་དགྱེས་བྱེད་གཙུག་ཕུད་དཔལ༔ རྒྱལ་རྒྱུད་སྟོང་ཕྲག་ 
བྱོན་རྣམས་ཀླུ་མཆོད་ལ༔ བྱོན་པའི་གཤེགས་ཤུལ་བཀའ་ཆེམས་གྲངས་མེད་འདུག༔ ད་ལྟ་
9

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བདག་ཀྱང་ཀླུ་དབང་མཆོད་ཕྱིཪ་འགྲོ༔ རྟ་མཆོག་གླང་པོ་ཆེ་དང་ཆས་གདན་བཟང་༔ ནོར་ 
བུ་པ་ལ་ཤ་དང་རིན་ཆེན་རིགས༔ སྨན་གྱི་བྱེ་བྲག་རོལ་མོའི་རིགས་བྱེད་དང་༔ གླུ་མཁན་ 
བྲོ་མཁན་གར་པ་རྔ་གཤང་དང་༔ གཏེར་བུམ་མ་རྨོས་འབྲུ་དང་དར་གདུགས་དང་༔ བླ་བྲེ་ 
རྒྱལ་མཚན་ལྡ་ལྡི་ལ་སོགས་པ༔ ཡོ་བྱད་མ་ཚང་མེད་པར་ཁྱེར་བ་དང་༔ ཀུན་གྱིས་བ 
གོས་གྱོན་དང་སྐྲ་རྒྱན་འདོགས༔ དེ་སྐད་བཀའ་སྩལ་ཡོ་བྱད་མ་ལུས་བསྒྲུབས༔ ནམ་མཁའི་ 
དབྱིངས་སུ་སྐར་མ་རྒྱལ་ཤར་ཞིང་༔ ས་ལ་སྐྱེད་ཚལ་རྒྱས་ཤིང་མཛེས་པའི་དུས༔ གླང་པོ་ཆེ་ 
ལ་ནོར་བུས་རྒྱན་གྱིས་སྤྲས༔ རྒྱལ་པོས་ཆིབས་ཏེ་བཙུན་མོ་བློན་འཁོར་བཅས༔ རྟ་བཞོན་ 
དར་ཕྱར་དུང་འབུད་རོལ་མོ་དཀྲོལ༔ དཔུང་ཚོགས་དགའ་མགུར་བརྩེ་བས་གནས་དེར་ 
གཤེགས༔ གར་པས་གར་དང་བྲོ་བརྡུངས་སྒྱུ་རྩལ་དྲངས༔ ཕོ་སྐྱེས་མགྱོགས་ཚད་མོ་སྨན་ 
གླུ་དབྱངས་བླངས༔ ཕྱོགས་ཀྱི་རྒྱལ་ཁབ་མང་པོ་ལྟད་མོར་ཕྱིན༔ དེ་དག་ཐམས་ཅད་སེམས་ 
གཅིག་དགའ་མགུར་སྤྱད༔ ལོངས་སྤྱོད་དཔག་མེད་སྦྱིན་བཏང་རྒྱལ་པོས་མཛད༔ དེ་ཚེ་ཀླུ་ 
རྣམས་དགྱེས་ཚུལ་གཟུགས་མང་བསྟན༔ མི་དང་ཀླུ་གཉིས་དགའ་བའི་རོ་ཡིས་མྱོས༔ དབྱེ་ 
བ་མེད་པར་ཀུན་ཀྱང་འདྲེས་པར་གྱུར༔ དེ་ནུབ་རྒྱལ་པོ་ཡབ་ཡུམ་གཟིམས་པའི་ཚེ༔ 
ལ་ལྷ་ཡིས་རོལ་མོ་བསྒྲགས་པ་ནི༔ རྒྱལ་བློན་བཙུན་མོ་ཀུན་གྱིས་ཐོས་པར་བྱུང་༔ མཚན་ 
གུང་ཀླུ་སྲིན་མང་པོས་རྒོལ་བ་བརྩམས༔ དེ་ཚེ་རྒྱལ་པོས་ནོར་བུ་པཱ་ལ་ཤ༔ གཙུག་ཏུ་བླངས་ 
ཏེ་སྨོན་ལམ་འདི་ལྟར་བཏབ༔
ཨེ་མ་ཡིད་བཞིན་འདོད་དགུ་ལྷུན་གྲུབ་པའི༔ གཙུག་ཕུད་དཔལ་གྱི་སྨོན་ལམ་ལས་ 
གྲུབ་པ༔ ནོར་བུ་པཱ་ལ་ཤ་ཞེས་ཡིན་བགྱིད་ན༔ ཀླུ་སྲིན་མ་རུང་རྒོལ་བ་གཞོམ་པ་དང་༔ 
དངོས་གྲུབ་དམ་པ་ད་ལྟ་སྩལ་དུ་གསོལ༔ དེ་སྐད་གསོལ་བཏབ་ནོར་བུའི་འོད་ཟེར་ནི༔ མེ་ 
སྟག་ཚུབ་ཚུབ་འཕྲོས་པས་ཀླུ་ལ་ཕོག༔ དེ་སྐད་གཞོབ་ཐུལ་སོང་ནས་མི་དམིགས་ཡལ༔ དེ་
10

༄༄༅། །ཟབ་གཏེར་ཆོས་ཀྱི་མཛོད་ཁང་།
ནས་ཡབ་ཡུམ་མནལ་བའི་ཐོ་རངས་སུ༔ ཡབ་ཀྱིས་རྨི་ལམ་ཡ་མཚན་བདུན་དུ་མཐོང་༔ 
ནོར་བུའི་ཕྲེང་བའི་ཕྲེང་ཐག་རང་ལ་ཐིམ༔ སྤྱི་བོར་མཆོད་རྟེན་དཀར་པོ་སྐྱེས་པ་དང་༔ 
འཇའ་འོད་ཐིག་ལེ་དཀར་པོ་ནམ་མཁའ་ནས༔ བབས་ཏེ་རང་གི་སྙིང་ཁར་ཐིམ་པ་དང་༔ 
སོ་ལས་པདྨ་དཀར་པོར་སྐྱེས་པ་དང་༔ སྙིང་ཁར་གསེར་གྱི་རྡོ་རྗེ་འོད་ལྔ་འབར༔ མཚོ་ལས་ 
སྐྱེས་བུའི་དར་གོས་ཕུལ་བ་དང་༔ ལག་མཐིལ་མེ་ཏོག་ཕྱོགས་བཅུར་རྒྱས་པ་རྨིས༔ མནལ་ 
སད་བཙུན་མོར་སྨྲས་པས་བཙུན་མོས་ཀྱང་༔ རྒྱལ་པོ་ཆེན་པོ་བདག་གིས་འདི་ལྟར་རྨིས༔ 
ཁོང་པར་ཤེལ་གྱི་འོད་གུར་འཁྱིལ་བ་དང་༔ རྒྱལ་པོས་ཤེལ་བུམ་བདག་ལ་གཏད་པ་དང་༔ 
གཙུག་ཏུ་འོད་ཟེར་དམར་པོ་འཁྱིལ་བ་དང་༔ རྡོ་རྗེ་རྩེ་ལྔ་ཕྲག་པར་ཁུར་བ་དང་༔ ཁ་ཊཱཾ་ག་ 
ནི་ལག་ཏུ་བླངས་པ་དང་༔ དེ་ལས་ཁ་ཊཱཾ་མང་པོ་ཆད་པ་ལ༔ བསྐལ་པ་མང་པོ་དེ་འདྲར་འོང་ 
ཞེས་ཐོས༔ དེ་སྐད་གསོལ་པས་རྒྱལ་པོའི་ཞལ་ན་རེ༔ རང་ཅག་གཉིས་ནི་རྨི་ལམ་བཟང་ 
པོར་འདུག༔ ད་རུང་བྲམ་ཟེའི་ངག་ལ་བརྟག་པར་བགྱིད༔ དེ་སྐད་བཀའ་བསྩལ་བློན་པོའི་ 
ཚོགས་རྣམས་ཀྱིས༔ མཚོ་སྐོར་ཕྱིན་པས་རྒྱལ་པོའི་སྤྱན་སྔ་རུ༔ ཀླུ་ཡི་བུ་མོ་བདུན་བྱུང་ནོར་ 
བུ་ནི༔ ཨིནྡྷུ་རྙིལ་དང་ཀོ་ཤ་ཧ་ལ་དང་༔ ཀོ་ཐ་བིད་དང་ཕ་རོལ་རྒོལ་བ་འཇོམས༔ སྲེད་ 
མེ་སྟོབས་འཕྱང་མརྒད་ཁ་དོག་ལྡན༔ མཱུ་ལ་བརྒྱན་ཏེ་རྣམ་པ་བདུན་དུ་ཕུལ༔ ཀླུ་ཡི་བུ་མོ་ 
རྣམས་ཀྱིས་འདི་སྐད་གསོལ༔ ཀྱེ ལྷ་དབང་མི་ཡི་རྒྱལ་པོ་སྟོབས་ལྡན་བུ༔ ཡ་མཚན་ནོར་ 
བུ་རིགས་བདུན་འདི་དག་ནི༔ བདག་ཅག་མིང་པོས་ཁྱེད་ལ་བསྐུར་བ་ལགས༔ དགྱེས་པར་ 
མཛོད་ལ་ངེད་ཅག་མཆོད་པར་མཛོད༔ དེ་སྐད་གསོལ་པས་རྒྱལ་པོས་འདི་སྐད་གསུངས༔ 
ཀྱེ ཀླུ་ཡི་བུ་མོ་འདྲ་བའི་སྨན་མོ་བདུན༔ ཁྱེད་ཅག་རིགས་རུས་ཕ་མ་ཡུལ་གང་ཡིན༔ 
ཟླ་གྲོགས་སུ་འཚལ་སྡེ་དཔུང་ཇི་ལྟར་ཡོད༔ གསོང་པོར་སྨྲོས་ལ་མཆོད་པ་ཅི་ལ་དགྱེས༔ དེ་ 
སྐད་བཀའ་སྩལ་ཀླུ་མོས་འདི་སྐད་སྨྲས༔ ཀྱེ༔ མཐོང་ན་དགའ་བ་མི་ཡི་རྒྱལ་པོ་ཆེ༔ སྟོབས་
11

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དང་ལྡན་པ་ལྷན་ནེ་རྩལ་དང་འདྲ༔ བཞིན་རས་མཛེས་པ་ལྷ་ཡི་བུ་དང་འདྲ༔ ལང་ཚོ་ལོངས་ 
སྤྱོད་རྣམ་ཐོས་བུ་དང་འདྲ༔ ཁྱེད་ལ་ལྟ་བས་མི་ངོམས་ངོ་མཚར་ཆེ༔ བདག་ཅག་རིགས་ནི་ 
ཀླུ་ཡིན་ལོངས་སྤྱོད་ཆེ༔ རུས་ནི་རྒྱལ་རིགས་འཁོར་ནི་ཀླུ་སྡེ་བརྒྱད༔ ཡབ་ནི་རྒྱལ་པོ་གཙུག་ 
ན་རིན་ཆེན་ཡིན༔ ཡུམ་ནི་ལྷ་མོ་འོད་ཟེར་ལྡན་མ་ཡིན༔ བུ་མོ་ངེད་བདུན་རྒྱལ་པོའི་སྲས་མོ་ 
ཡིན༔ ཟླ་གྲོགས་ཚངས་པའི་བུ་དང་ལྷན་ཅིག་འགྲོགས༔ དཔུང་ནི་ཀླུ་མོ་བྱེ་བ་ཁྲག་ཁྲིག་ 
ཡོད༔ མཆོད་པ་སྨན་འབྲུ་རིན་ཆེན་གཏེར་བུམ་དགྱེས༔ དེ་སྐད་གསོལ་པས་རྒྱལ་པོས་སྨན་ 
སྣ་སྟོང་༔ འབྲུ་སྣ་ལྔ་དང་རིན་ཆེན་རིགས་ཀྱི་ཚོགས༔ མ་རྨོས་འབྲུ་དང་གཏེར་བུམ་རྣམས་ 
ཀྱིས་མཆོད༔ བུ་མོ་བདུན་ཀྱང་རང་གི་གནས་སུ་གཤེགས༔ དེ་ནས་ནོར་བུའི་ཚོགས་རྣམས་ 
དར་གྱིས་བཀླུབས༔ ཤིང་རྟའི་ཁྲི་ལ་བཀོད་ནས་དར་གདུགས་དང་༔ རོལ་མོའི་བྱེ་བྲག་ 
དང་བཅས་སྤྱན་དྲངས་ནས༔ རྒྱལ་པོ་འཁོར་བཅས་རང་གནས་ཕོ་བྲང་བཞུད༔ འཁོར་ 
འབངས་རྣམས་དང་རྒྱལ་པོ་དེར་འདུས་ཀྱིས༔ དགའ་སྟོན་བྱས་ནས་ནོར་བུ་ཕུལ་བ་ཡི༔ 
སྙན་པའི་གྲགས་པས་ཕྱོགས་ཀུན་ཁྱབ་པར་གྱུར༔ ནོར་བུ་རྒྱལ་མཚན་རྩེ་མོར་བརྒྱན་བྱས་ 
ཏེ༔ མཆོད་པ་ནངས་རེ་ཕུལ་ཞིང་བསྟོད་པ་མཛད༔ བཙུན་མོས་ཕྱག་དང་བསྐོར་བ་རྟག་ 
ཏུ་བྱས༔ དེ་ནས་ནུབ་ཅིག་རྒྱལ་པོ་ཡབ་ཡུམ་གཉིས༔ དགའ་བ་སྤྱད་པས་འོད་ནི་དམར་སྐྱ་ 
ཞིག༔ ལྟ་མི་བཟོད་པ་བྱུང་བ་ཐིམ་པ་ལ༔ ཡུམ་གྱིས་ཡབ་ཀྱི་སྨིན་མཚམས་ཐིམ་པར་སྣང་༔ 
ཡབ་ཀྱིས་ཡུམ་གྱི་མགྲིན་པར་ཞུགས་པར་སྣང་༔ ཡབ་ཡུམ་གཉིས་ཀྱི་སྣང་ཚུལ་སོ་སོར་ 
བྱུང་༔ དེ་ནས་ཟླ་བ་གསུམ་ལས་ཡུམ་ལ་ནི༔ ལུས་མ་བདེ་བར་སྲས་ནི་ཡོད་སྙམ་ལ༔ རྒྱལ་ 
པོས་ཡུམ་ལ་བསྟུན་དྲི་མཛད་པའི་ཚེ༔ ཡུམ་གྱི་མངལ་ནས་སྙན་པའི་ཚིག་འདི་བྱུང་༔ ཨེ་ 
མ་དྲིན་ཆེན་རྒྱལ་བའི་ཡབ༔ གསོན་དང་བུ་ཡི་ངག་ལ་གསོན༔ བདེའོ་བདེའོ་ང་རང་བདེ༔ 
ཨ་མའི་ལུས་ཀྱི་སྒྲོམ་བུ་འདི༔ དག་པ་རྒྱལ་བའི་གཞལ་ཡས་བདེ༔ ཡབ་ཡུམ་བྱང་སེམས་
12

༄༅། །ཟབ་གཏེར་ཆོས་ཀྱི་མཛོད་ཁང་།
དཀར་དམར་དེ༔ ཟླ་ཉི་ཐབས་ཤེས་ངང་དུ་བདེ༔ ཕྲུ་མ་དར་དཀར་ན་བཟའ་འདི༔ རེག་བྱ་ 
འཇམ་ལ་དྲོད་ཆེ་བདེ༔ མངལ་གྱི་ཆོས་འབྱུང་ཁུག་དྲུག་འདི༔ རྒྱལ་ཀུན་སྐྱེད་པའི་གནས་ 
སུ་བདེ༔ ཨ་མའི་རླུང་གི་རྒྱུ་བ་འདི༔ ཉི་ཁྲི་ཆིག་སྟོང་དྲུག་བརྒྱ་བདེ༔ ཨ་ཝ་དྷུ་ཏི་འཁོར་ལོ་ 
ལྔ༔ རིགས་ལྔ་སྐུ་གསུམ་ཞིང་ཁམས་བདེ༔ ལུས་ཀྱི་ཡན་ལག་རིམ་རྫོགས་འདི༔ ལམ་ལྔ་ 
ས་བཅུ་བགྲོད་པས་བདེ༔ མ་ཡི་སྒུལ་སྤྱོད་བྱ་བ་ལ༔ མཁའ་འགྲོས་གར་དབྱངས་ལེན་པས་ 
བདེ༔ ང་ནི་ཡུམ་ཆེན་གོས་དཀར་མོ༔ སེམས་ཅན་དོན་དུ་བྱོན་པས་བདེ༔ ངོ་བོ་མི་བསྐྱོད་ 
ཡབ་ལས་བསྐྱེད༔ སྟོང་པ་པདྨ་ཅན་ལས་གྲོལ༔ རིགས་ནི་རྒྱལ་པོའི་སྲས་མོ་བདེ༔ རུས་ 
ནི་རྡོ་རྗེའི་རང་བཞིན་བདེ༔ སྤྱོད་པ་འགྲོ་བའི་དོན་དུ་བདེ༔ དབང་པོ་ཤེས་རབ་ལྔ་ལྡན་ 
བདེ༔ ཀུན་གྲོལ་རང་རིག་རང་གསལ་བདེ༔ བདེ་བ་གླུ་ཡི་མཆོད་པ་འདི༔ དྲིན་ཆེན་ཡབ་ 
ལ་དགྱེས་ཕྱིར་འབུལ༔ ཞེས་གྲགས་ཡབ་ཡུམ་དགའ་ཞིང་བདེ་བར་བཞུགས༔ ཟླ་བ་བཅུ་ 
ནས་ཡུམ་ལས་བཙས་པའི་ཚེ༔ ནམ་མཁའི་ཁམས་ནས་ལྷ་དང་ལྷ་མོ་ཡིས༔ ཁྲུས་དང་བཀྲ་ 
ཤིས་མེ་ཏོག་ཆར་པ་ཕབས༔ རོལ་མོ་སྣ་ཚོགས་ལྡིར་ཞིང་གླུ་དབྱངས་ལྡིར༔ ཀླུ་ཡི་མཆོད་པ་ 
མི་ཡི་རྒྱལ་བློན་སྟོན་མོ་བྱས༔ བཙས་པའི་དུས་ནས་མ་ནི་བདེ་བ་དང་༔ བུ་མོ་དེ་ཡང་དར་ 
གོས་དང་བཅས་པ༔ ཙོག་པུར་ཡོད་ཅིང་ཞལ་ནས་འདི་སྐད་གསུངས༔ ཨ་ལ་ལ་ཧོཿ འགྱུར་ 
མེད་བདེ་ཆེན་མཁའ་དབྱིངས་གཞལ་ཡས་སུ༔ འོད་གསལ་རྒྱན་གྱིས་བརྒྱན་པའི་ལྷ་མོ་ 
དང་༔ ས་བཅུ་ལམ་ལྔ་ཡུམ་གྱི་མངལ་ནས་རྫོགས༔ ཀློང་ཆེན་བདེ་སྟོང་མཁའ་ལ་འགྲོ་དོན་ 
དུ༔ བྱོན་པ་ཡིན་ནོ་དྲིན་ཆེན་ཡབ་ཡུམ་ལ༔ གུས་པས་འདུད་དོ་བཀའ་དྲིན་གསོབ་པར་ཤོག༔ 
ཅེས་གསུངས་ཡབ་ཡུམ་གཉིས་ལ་ཕྱག་འཚལ་མཛད༔ ཡབ་ཡུམ་དགྱེས་པས་
དགྱེས་མཛད་ལྷ་མོར་བཏགས༔ གོས་བཅས་འཁྲུངས་པས་གོས་དཀར་མ་ཞེས་བཏགས༔ 
སྙན་གྲགས་ཀུན་ཁྱབ་གྲགས་པ་བཟང་མོར་བཏགས༔ དེ་ནས་བྲམ་ཟེའི་སྟོན་པ་སྤྱན་དྲངས་
13

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཏེ༔ མཚན་མཁན་དགྱེས་པའི་བཀུར་སྟི་རྒྱ་ཆེར་བྱས༔ བྲམ་ཟེས་རྟེན་འབྲེལ་བརྟགས་ནས་ 
རྒྱལ་པོ་ཡིས༔ ང་ཡི་བུ་མོ་འདི་ནི་ཇི་ལྟར་ལགས༔ འཁོར་ལོས་སྒྱུར་བའི་བཙུན་མོར་མཆིས་ 
འོས་སམ༔ ཞེས་དྲིས་བྲམ་ཟེའི་ཞལ་ནས་འདི་སྐད་སྨྲས༔ འདི་ནི་ཡེ་ཤེས་མཁའ་འགྲོ་དམ་ 
པ་སྟེ༔ སྲིད་པ་ཀུན་སྒྲོལ་བདེ་ཆེན་བདེ་བའི་བདག༔ སངས་རྒྱས་སྲས་བཅས་ཡུམ་ནི་གོས་ 
དཀར་མོ༔ འཁོར་ལོས་སྒྱུར་རྒྱལ་བཙུན་མོར་སྨད་པ་ལགས༔ ཅི་ཕྱིར་སངས་རྒྱས་མཆོག་ 
སྤྱོད་ཟག་མེད་སྐུ༔ འཁོར་བའི་གནས་ལ་མི་སྨོན་མཆོད་པར་འོས༔ ཞེས་ཞུས་རྒྱལ་པོ་ 
འཁོར་བཅས་དགྱེས་པར་གྱུར༔ དེ་ནས་སྲས་མོ་མཛེས་སྡུག་ཡིད་དུ་འོང་༔ ལོ་སྐྱེད་ལས་ 
ཀྱང་ཞག་སྐྱེད་ཆེ་བར་བྱུང་༔ བཅུ་གཅིག་བཞེས་ཚེ་རྒྱལ་བ་རིན་ཆེན་དཔལ༔ བཞུགས་ 
པའི་དྲུང་དུ་སོང་ནས་དམ་ཆོས་ཞུས༔ ཁྱོད་ནི་རྡོ་རྗེའི་རིགས་ཡུམ་རིག་འཛིན་མ༔ ཚེ་ལོ་ཁྲི་ 
བརྒྱད་དགུ་སྟོང་འོད་མི་འགྱུར༔ ཚེ་དཔག་མེད་དང་གཉིས་མེད་མངོན་སངས་རྒྱས༔ དེ་ 
སྐད་ལུང་བསྟན་སྦྱང་པའི་ཆོས་ལ་ཞུགས༔ འཁོར་བ་སྤངས་ནས་ན་མི་ཏོ་ཋ་ལ༔ བཞུགས་ 
པས་མངོན་ཤེས་རྫུ་འཕྲུལ་བསམ་ལས་འདས༔ རྒྱལ་ཁམས་སྐལ་ལྡན་ཁྲི་དང་དྲུག་སྟོང་ 
ལ༔ དམ་པའི་ཆོས་ཀྱི་འཁོར་ལོ་དཔག་མེད་བསྐོར༔ དེ་ནས་བདེ་བ་ཅན་གྱི་ཞིང་ཁམས་ལ༔ 
དགེ་སློང་ཆོས་ཀྱི་འབྱུང་གནས་མངོན་སངས་རྒྱས༔ རྒྱལ་བ་འོད་དཔག་མེད་ཅེས་འཁོར་ 
གྲངས་མེད༔ ཞིང་ཁམས་ཚད་མེད་ལོངས་སྐུའི་བཀོད་པ་ལྔ༔ ཚེ་ལོ་ཚད་མེད་བསྐལ་པ་ 
གྲངས་མེད་གནས༔ དེ་རུ་གོས་དཀར་མོ་ནི་སངས་རྒྱས་ཏེ༔ མགོན་པོ་ཚེ་དཔག་མེད་དང་ 
གཉིས་མེད་དུ༔ ཤེས་རབ་རྒྱལ་ཡུམ་མངའ་གསོལ་འཁོར་བ་ནི༔ དོང་ནས་སྤྲུགས་ཕྱིར་ 
སྤྲུལ་པ་བསམ་མི་ཁྱབ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་པར་ཐར་པ་ 
རིན་ཆེན་ཕྲེང་བ་ལས༔ རྒྱལ་པོ་དབང་ཕྱུག་ལྷ་ཡི་སྲས་སུ་འཁྲུངས་ཏེ་མངོན་པར་བྱང་ཆུབ་ 
པའི་རིམ་པ་སྟེ་ལེའུ་གཉིས་པའོ༔ ༔ རྒྱ་རྒྱ་རྒྱ༔
14

༄༅། །ཟབ་གཏེར་ཆོས་ཀྱི་མཛོད་ཁང༌།
ཤམ: ༡༡ དེ་ནས་ལྷ་མོ་གོས་དཀར་ཞེས་གྲགས་པ༔ བདེ་བ་ཅན་དུ་མངོན་ 
པར་སངས་རྒྱས་ནས༔ སྤྲུལ་པ་གང་འདུལ་བསྟན་པའི་ཚུལ་འདི་ནི༔ བསྐལ་པ་སྣང་བྱེད་ 
འོད་སྟོང་འོག་རོལ་ན༔ བསྐལ་པ་རིན་ཆེན་བདལ་བ་ཞེས་བྱ་བ༔ རྫོགས་པའི་སངས་རྒྱས་ 
རྡོ་རྗེའི་སྙིང་པོ་བྱོན༔ ཡུལ་གྱི་མིང་ནི་བདེ་ཚལ་ཞེས་བྱ་བ༔ ཕོ་བྲང་མིང་ནི་ཐ་མཱ་དྷུ་ཞེས་བྱ༔ 
རྒྱལ་པོའི་མིང་ནི་ཉི་མའི་སྙིང་པོ་ཞེས༔ ཡབ་ནི་བྲམ་ཟེའི་རྒྱལ་པོ་ཆུ་ལྷའི་སྡེ༔ ཡུམ་ནི་རྒྱལ་ 
རིགས་ལྷ་མོ་དགའ་བའི་དཔལ༔ རུས་ནི་ཆོས་ཀྱིས་ཆབ་སྲིད་སྐྱོང་བ་ལ༔ རེ་ཞིག་རྒྱལ་སྲས་ 
ཉི་མའི་སྙིང་པོ་ལ༔ བཙུན་མོ་བསུ་བའི་དུས་ལ་བབས་ཞེས་གླེང་༔ རྒྱལ་བློན་བཀའ་བསྒྲོས་ 
རྒྱལ་ཁམས་དུ་མ་ལ༔ སྲས་མོ་ཅི་འདུག་འཚོལ་བར་བྱ་བའི་ཕྱིར༔ བློན་པོ་རིན་ཆེན་དཔལ་ 
ལེགས་ཉུལ་དུ་ཕྱིན༔ བཙུན་མོར་འོས་པ་གང་དུ་མ་རྙེད་པས༔ བྲམ་ཟེའི་ཡུལ་ལྗོངས་རྒྱལ་ 
པོ་ཤུ་བྷ་ཞེས༔ བཙུན་མོ་རྒྱན་ལེགས་མ་ཞེས་བྱ་བ་ལ༔ སྲས་ནི་བདུན་དང་སྲས་མོ་གཅིག་ 
ཡོད་པ༔ ཕོ་བྲང་པ་ལ་ཏོ་ཞེས་རྒྱན་བཀོད་ལེགས༔ ལོངས་སྤྱོད་འཁོར་འབངས་མངའ་ཐང་ 
རྒྱས་པ་ལ༔ བློན་པོ་དེ་ཕྱིན་ཕོ་བྲང་རྩར་བལྟས་པས༔ ཕོ་བྲང་ཉེ་བར་མེ་ཏོག་ཐང་དགའ་ 
བ༔ རྫིང་བུར་ཁྲུས་གསོལ་ལྟད་མོར་ཡབ་ཡུམ་དང་༔ སྲས་དང་ལྷ་མོ་ལྷན་ཅིག་འཚོགས་ 
པ་མཐོང་༔ སྲས་མོའི་རྒྱན་བསྟར་བློན་པོ་དཔལ་ལེགས་སར༔ ཉེ་བར་ཕྱིན་ཏེ་འདི་ལྟར་ 
ཚིགས་སུ་བཅད༔ ཀྱེ༔ བློན་པོའི་ཆས་བཟང་དཔལ་ལེགས་བཞིན་བཟང་ལྡན༔ རྒྱལ་སྲིད་ 
འདི་རུ་འོང་བའི་དོན་ཅི་འཚལ༔ ཕ་དང་མ་དང་རིགས་རུས་ཡུལ་གང་ཡིན༔ རྒྱལ་པོའི་མིང་ 
ནི་ཇི་ལྟར་བྱ་བ་ལགས༔ སྲས་ལ་ཉི་མའི་སྙིང་པོ་ཡོད་དམ་ཅི༔ འཁོར་བ་སྡེ་ཚན་དཔུང་ 
ཚོགས་ཇི་ལྟར་ཡོད༔ རིག་པའི་དམ་པ་ལེགས་པར་བཤད་པར་འཚལ༔ དེ་སྐད་མཛེས་ 
འཛུམ་སྙན་པའི་ངག་གིས་སྨྲས༔ བློན་པོ་རིན་ཆེན་དཔལ་ལེགས་ལན་བཏབ་པ༔
ཀྱེ༔ རྒྱལ་པོ་ཆེན་པོའི་སྲས་མོ་ཚུལ་གསོན་དང་༔ ཡུལ་ནི་བདེ་བའི་ཚལ་ཞེས་ཉམས་
15

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དགའ་ཡོད༔ རྒྱལ་པོའི་མིང་ནི་ཆུ་ལྷའི་སྡེ་ཞེས་པ༔ ཡུམ་གྱི་མིང་ནི་ལྷ་མོ་དགའ་བའི་དཔལ༔ 
སྲས་ཀྱི་མིང་ནི་ཉི་མའི་སྙིང་པོ་ཡོད༔ བུ་མོ་ཁྱོད་ཀྱིས་ཤེས་པ་དེ་ཀ་ཡོད༔ རིགས་རུས་ཆོས་ 
སྐྱོང་མངའ་ཐང་སྡེ་དཔུང་ཆེ༔ ང་ནི་རྒྱལ་རིགས་ཕ་ནི་ལྷ་དབང་དཔལ༔ མ་ནི་མཛེས་པའི་ 
དཔལ་མོ་གསལ་སྒྲོན་ཞེས༔ སྲིང་མོ་དགེ་བའི་ལྷ་མོ་ཞེས་བྱ་ཡོད༔ བདག་ནི་རྒྱལ་པོ་ཉི་ 
མའི་སྙིང་པོའི་བློན༔ མིང་ནི་རིན་ཆེན་དཔལ་ལེགས་ཞེས་བྱ་བ༔ ད་ལྟ་འདི་རུ་བསྐྱོད་པའི་ 
དོན་འདི་འདོགས༔ རྒྱལ་པོ་ཆུ་ལྷའི་སྡེ་ཡི་སྲས་པོ་ལ༔ རྒྱལ་སྲིད་ཕོག་པའི་དུས་ལ་བབས་ 
གྱུར་པས༔ བཙུན་མོ་བཙལ་ཕྱིར་གནས་འདིར་འོངས་པ་ལགས༔ ཡབ་ཡུམ་མིང་པོས་དེ་ 
ལྟར་བདོག་པར་འཚལ༔ དེ་སྐད་སྨྲས་པས་བཙུན་མོའི་སར་ཕྱིན་ནས༔ བུ་མོས་ཚིགས་སུ་ 
བཅད་པ་འདི་སྐད་གསོལ༔
ཀྱེ༔ ལུས་འདི་བསྐྱེད་པའི་དྲིན་ཆེན་མ་མ་ལགས༔ གཅེས་པར་སྐྱོང་བའི་མ་གཅིག་ 
སྒྲོམ་བུ་ལགས༔ རྒྱལ་པོ་ཉི་མའི་སྙིང་པོའི་བློན་པོ་ནི༔ རིན་ཆེན་དཔལ་ལེགས་ཞེས་བྱ་ཕྱིན་ 
ནས་འདུག༔ རྒྱལ་སྲིད་ཕོག་པའི་བཙུན་མོ་ཚོལ་ཕྱིན་དུ༔ འོང་ཞེས་ཕྲིན་གདབ་ཡབ་ལ་ 
གསོལ་བར་འཚལ༔ དེ་སྐད་ཞུས་ཏེ་བློན་པོའི་བསམ་པ་ལ༔ སྲས་མོ་བཞིན་ལེགས་མཛེས་ 
པའི་ཕུལ་ཕྱིན་འདུག༔ ཉི་མའི་སྙིང་པོ་ཞེས་པ་ཇི་ལྟར་ཡིན༔ དེ་ནི་ངེས་པར་བཙུན་མོར་ 
འོས་སོ་སྙམ༔ དེ་ནས་བཙུན་མོ་ཡབ་ཀྱི་སྤྱན་སྔར་ཕྱིན༔ ཚིགས་སུ་བཅད་པ་འདི་སྐད་གུས་ 
པས་གསོལ༔ ཀྱེ༔ བྲམ་ཟེའི་རིགས་གྱུར་ཆོས་ཀྱི་རྒྱལ་པོ་ལགས༔ རྒྱལ་པོ་ཆུ་ལྷའི་སྡེ་ཡི་ 
བློན་པོ་ནི༔ རིན་ཆེན་དཔལ་ལེགས་ཞེས་བྱ་རྒྱལ་སར་ཕྱིན༔ རྒྱལ་སྲས་ཉི་མའི་སྙིང་པོ་ཞེས་ 
བྱ་བ༔ རྒྱལ་སྲིད་ཕོག་པའི་བཙུན་མོ་ཚོལ་དུ་ཕྱིན༔ རྒྱལ་པོའི་སྤྱན་སྔར་འདོང་དགོས་ཡོད་ 
པའི་འཕྲིན༔ གདབ་པས་གནང་བར་འོས་སོ་ཇི་ལྟར་བདོག༔ དེ་སྐད་ཞུས་པས་རྒྱལ་པོའི་ 
ཞལ་ན་རེ༔ བྲམ་ཟེའི་རྒྱལ་རྒྱུད་ནམ་མཁའ་འདྲ་བ་ལ༔ རྒྱལ་རྒྱུད་ཉི་ཟླ་ལྟ་བུ་ཁོ་ནར་འབྱུང་༔
16

༄༅། །ཟབ་གཏེར་ཆོས་ཀྱི་མཛོད་ཁང༌།
སྲས་མོ་གཅིག་པུ་འཁོར་ལོས་སྒྱུར་བ་ལས༔ གཞན་ལ་གཏོང་བ་ཕངས་སེམས་ཆེ་མོད་ཀྱང་༔
བློན་པོའི་ཕྲིན་ལ་ཇི་ལྟར་ལྟ་བ་འཐད༔ རྒྱལ་པོ་ཆུ་ལྷའི་སྡེ་ཞེས་ཆོས་རྒྱལ་ཆེ༔ འོས་ཙམ་ 
ཡིན་ཀྱང་དོན་ལ་དཔྱད་ན་དགའ༔ ཞེས་གསུངས་བློན་པོ་རྒྱལ་པོའི་སྤྱན་སྔར་དྲངས༔ བློན་ 
པོས་ཚིགས་སུ་བཅད་ནས་འདི་སྐད་གསོལ༔
ཀྱེ༔ བྲམ་ཟེའི་རྒྱལ་པོ་དགེ་བའི་ནོར་འཛིན་ལགས༔ གསོན་དང་འཕྲིན་གྱི་དམ་པ་ 
བདོག་ལ་དགོངས༔ ཡུལ་ནི་བདེ་ཚལ་རྒྱལ་པོ་ཆུ་ལྷའི་སྡེ༔ སྲས་ལ་ཉི་མའི་སྙིང་པོ་ཞེས་ 
བྱ་བ༔ ཆོས་ཀྱི་དགོངས་པ་བློ་ཆེར་རི་འདྲ་བ༔ མཛེས་པ་ལྟ་བས་མི་ངོམས་ཚངས་པ་ལྟར༔ 
ཚངས་དབྱངས་ལྟ་བུའི་གསུང་སྙན་དོན་དང་ལྡན༔ ལང་ཚོ་དར་བབས་རྒྱལ་སྲིད་ཕོག་ 
པར་མཆིས༔ བཙུན་མོར་འོས་པའི་བུ་མོ་ལྟ་རུ་ཕྱིན༔ རིགས་རུས་ཆོ་འབྲང་མཛེས་པའི་ 
སྲས་མོ་ཞིག༔ རྒྱལ་པོ་ཁྱེད་ལ་མངའ་བར་ཡོད་པ་ལ༔ ཇི་ལྟར་རྒྱལ་སྲས་མཛེས་མ་གནང་ 
མཆི་གསོལ༔ དེ་སྐད་ཞུས་པས་རྒྱལ་པོའི་ཞལ་ན་རེ༔ ཀྱེ༔ རྒྱལ་པོ་ཆེན་པོ་ཆུ་ལྷའི་བློན་པོ་ 
ལགས༔ ང་ཡི་བུ་མོ་གར་དབང་མ་ཞེས་པ༔ ལྟས་ཀྱི་ཁྱད་པར་ངོ་མཚར་བསམ་མི་ཁྱབ༔ 
བཞིན་ལེགས་ཡབ་ཡུམ་མིང་པོར་རྒྱུད་འཇམ་ཞིང་༔ ཤེས་པའི་དཔལ་མངའ་གཞན་ལ་སྟེར་ 
བ་ཕངས༔ དེ་སྐད་གསུངས་པས་བློན་པོའི་བློ་བཅག་སྟེ༔ ཡུལ་ལ་ལོག་སྟེ་ཆུ་ལྷའི་སྡེ་དང་ 
མཇལ༔ བཙུན་མོ་དང་བཅས་ཚིགས་བཅད་འདི་ལྟར་གསོལ༔ ཀྱེ༔ ལྷ་ཡི་ཡང་ལྷ་རྒྱལ་པོ་ 
ཡབ་ཡུམ་ལགས༔ བདག་ནི་རྒྱལ་ཁམས་བཅུ་ཕྲག་མང་པོར་ཕྱིན༔ རྒྱལ་སྲིད་ཕོག་པའི་ 
བཙུན་མོ་མ་རྙེད་པས༔ མཐར་ནི་བྲམ་ཟེའི་རྒྱལ་པོ་ཤུ་བྷའི་གནས༔ ཕོ་བྲང་པ་ལ་ཏོ་ཞེས་ 
བྱ་བར་ཕྱིན༔ དེ་རུ་རྒྱལ་པོ་ཡུམ་སྲས་སྐུ་འཆག་ཕྱིན༔ ཉམས་དགའི་པད་ཚལ་ཁྲུས་གསོལ་ 
བྱ་བ་མཐོང་༔ རྒྱལ་པོ་དེ་ལ་སྲས་བདུན་སྲས་མོ་གཅིག༔ ཡོད་པའི་སྲས་མོས་རྒྱན་བསྟར་ 
བདག་གདོང་བལྟས༔ ཚིགས་སུ་བཅད་དེ་འདྲི་བ་འདི་ལྟར་བགྱིས༔
17

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མེད་བརྗོད་ལས་འདས༔ བཙས་དུས་ན་བཟའ་དཀར་པོ་དང་བཅས་བཙས༔ བཙས་མ་ 
ཐག་ནས་གར་མཛད་བདག་ཉིད་ལ༔ ཕྱག་གིས་དབང་བསྐུར་གར་གྱི་དབང་མོར་བཏགས༔ 
ས་སྟེང་འགྲན་ཟླ་བྲལ་བའི་མཛེས་ཡུམ་མཆོག༔ ནམ་ཡང་སྙིང་དང་འདྲ་སྟེ་གཞན་གཏོང་ 
ཕངས༔མི་གཏོང་དབང་མེད་རྒྱལ་ཁབ་དུ་མས་སློང་༔ ཐབས་ནི་ཉེས་ན་རྒྱལ་སྲིད་སྟོང་ལ་ 
ཉེ༔ ད་ནི་ལས་དབང་བཙན་པས་བདག་བཟུང་དཀའ༔ བུ་མོར་དྲིས་ནས་གང་དགར་བཏང་ 
བ་ལེགས༔ སུས་ཐོབ་བྱས་ན་གཞན་གྱིས་འཕྲོག་པར་རྩོམ༔ མཛེས་མ་སྡུག་བསྔལ་དཔག་ 
མེད་ཆར་མི་ཕོད༔ དེ་ལྟར་ཁོང་པའི་སྙིང་འདི་ཕང་ངོ་ཅི༔ ཞེས་གསུངས་མཆི་མ་ཕྱུངས་ཤིང་ 
ཡབ་ལ་ལྟ༔ དེ་ལྟར་ཀུན་གྱིས་འཐད་ཅེས་གྲོས་འཆམས་པས༔ ཡབ་ཡུམ་མིང་པོ་སྲས་མོའི་ 
སྤྱན་སྔར་ཕྱིན༔ བྱམས་པའི་ངག་གིས་བུ་མོར་འདི་སྐད་སྨྲས༔ ཀྱེ བདག་ཅག་ཡབ་ཡུམ་ 
སྙིང་དང་མིང་པོའི་མིག༔ གཅེས་པའི་བུ་མོ་མཛེས་མ་ཁྱོད་ཀྱིས་གསོན༔ ཕྱོགས་ཀྱི་རྒྱལ་པོ་ 
རྒྱལ་ཕྲན་དུ་མ་ཡིས༔ སློང་བའི་ནོར་དང་གསེར་ཡིག་བྱ་མ་རྟ༔ རྒྱལ་ཁབ་ཕྱི་ནང་འཁོར་ 
བཅས་གང་ནས་འདུག༔ བདག་ཅག་ཚད་གཟུང་མ་མཆིས་ལས་དབང་བཙན༔ གཏོང་བར་ 
ཕང་ཡང་རྒྱལ་སྲིད་རྨས་མཆི་བར༔ བུ་མོ་ཁྱོད་ཉིད་གང་དགར་འདེམ་འོས་པས༔ ཅི་དགྱེས་ 
ལྷ་ཡི་སྲས་མོས་བཀའ་སྩོལ་ཅིག༔ དེ་སྐད་སྨྲས་པས་གར་གྱི་དབང་མོ་ཡིས༔ ཡབ་ཡུམ་ 
མིང་པོ་རྣམས་ལ་འདི་ལྟར་གནང་༔ ཀྱེ་ཧོཿ རྒྱུད་བཟང་ལྷ་ཡི་རྒྱལ་པོ་བུ་མོའི་ཡབ༔ ལུས་ 
སྲོག་འཛིན་པའི་དྲིན་ཆེན་ཨ་མ་དང་༔ རིགས་གཅིག་གདུང་བའི་བརྩེ་བའི་མིང་པོ་རྣམས༔ 
བདག་ལ་བྱམས་པའི་མིག་དང་སྙིང་རྗེའི་ངག༔ དགའ་གདུང་ཕངས་པས་འདྲི་བཤད་ 
མཛད་པ་ལེགས༔ ང་ནི་རྒྱལ་སྲིད་འཁོར་བར་བདག་མི་འཛིན༔ བསམ་པ་བྱང་ཆུབ་སེམས་ 
ཀྱི་ཀུན་ནས་བསླངས༔ སྦྱོར་བ་ལས་ཀྱི་དབང་བཙན་བཅོས་སུ་མེད༔ སྐྱེ་བ་འདི་ཡི་གོང་དུ་ 
བདེ་བ་ཅན༔ ཡུམ་མཆོག་ལྷ་མོ་གོས་དཀར་མ་ཉིད་ཡིན༔ ད་ལྟ་བྲམ་ཟེ་རྒྱལ་པོའི་བུ་མོར་
20

༄༅། །ཟབ་གཏེར་ཆོས་ཀྱི་མཛོད་ཁང་།
སྤྲུལ༔ འགྲོ་བའི་དོན་ལས་གཞན་གྱི་བྱ་བ་མེད༔ སྨོན་ལམ་མཐུ་བཙན་ཉི་མའི་སྙིང་པོ་ནི༔ 
འཕགས་པ་སྤྱན་རས་གཟིགས་ཀྱི་སྤྲུལ་པ་ཡིན༔ དེ་དང་ལྷན་ཅིག་བྱང་སེམས་མཛད་པ་ 
སྐྱོངས༔ གཞན་གྱི་ངན་སོང་འགྲོ་ལ་ཐ་མལ་ལུས༔ དེ་དག་བདག་གི་ཟླ་བོར་ནམ་ཡང་མིན༔ 
རྒྱལ་སྲིད་ཁུར་ཐེག་ཕག་ནས་བདག་བྲོས་ནས༔ རྒྱལ་པོ་ཉི་མའི་སྙིང་པོའི་གམ་དུ་འགྲོ༔ 
ཡབ་ཡུམ་མིང་པོ་དམ་པའི་ཆོས་ལ་འབུངས༔འཁོར་བ་འདི་ནི་མཐའ་མེད་སྡུག་བསྔལ་ 
མྱོང་༔ འདི་ལས་ཅི་ཐར་མཛོད་ཅིག་གདམས་པ་ཡིན༔ ང་ནི་འཁོར་བར་ཆགས་པ་མ་ཡིན་ 
ཏེ༔ ཐུགས་རྗེས་ཐབས་ཀྱིས་འགྲོ་དོན་རྒྱ་ཆེར་སྤྱོད༔ མགོན་པོ་འོད་དཔག་མེད་པའི་བཀའ་ 
བསྒྲུབས་ནས༔ འཕགས་པའི་ས་ལ་ཁྱེད་ཅག་འདྲེན་པར་མཆིས༔ ཞེས་གསུངས་རྒྱལ་པོ་ 
ཡབ་ཡུམ་མིང་པོ་བློན༔ ཐམས་ཅད་དད་གདུང་བུ་མོའི་བཀའ་ལ་ཉན༔ དེ་གར་ཐག་བཅད་ 
བུ་མོས་གཡོག་མོར་སྦྲན༔ ཕག་ནས་བྲོས་པའི་ཐབས་བཙལ་ཞག་བདུན་སར༔ ཕྱིན་པས་ 
གཡོག་མོ་ཚེ་ལས་འདས་པ་ལ༔ འཕོ་བ་བཏབ་ནས་འཕགས་པའི་ཞིང་དུ་བཀོད༔ 
དེ་ནས་ཞག་བདུན་ཉིན་མཚན་ཁོར་ཡུག་སོང་༔ ལན་ཅིག་རྒྱལ་པོ་ཉི་མའི་སྙིང་པོ་ 
ཡིས༔ ཐོ་རངས་མནལ་སད་ཡར་ལ་བལྟས་པའི་ཚེ༔ མདུན་གྱི་ནམ་མཁར་འཕགས་པ་ 
སྤྱན་རས་གཟིགས༔ འོད་ཟེར་འབུམ་ལྡན་ལྟ་མི་བཟོད་པར་མཇལ༔ འཕགས་པའི་ཞལ་ 
ནས་བུ་ཁྱོད་ཡར་ལོངས་དང་༔ འདི་ནས་ཤར་ཕྱོགས་བྲམ་ཟེའི་བུ་མོ་ནི༔ གར་གྱི་དབང་ 
མོ་བདེ་བ་ལྷ་ཡི་ཡུམ༔ རྒྱལ་སྲིད་མང་པོས་རྩོད་ཟླ་འགྲན་པའི་ཚེ༔ མངོན་པར་ཤེས་པས་ 
ཁྱོད་རྩར་འོངས་ལ་བྲོས༔ ལམ་ཤུལ་རིང་ནས་ད་ལྟ་བྱང་ཕྱོགས་ན༔ སླེབས་པས་ཚོལ་ལ་ 
འགྲོ་དོན་ཆོས་སྐྱོངས་ཤིག༔ དེ་སྐད་ལུང་བསྟན་ནངས་པར་བློན་པོ་བསྡུས༔ བདག་ནི་བྱང་ 
ཕྱོགས་ལྟད་མོར་འགྲོ་དགོས་པ༔ ཁྱོད་རྣམས་ཆས་རྒྱན་རྟེན་འབྲེལ་ལེགས་ཀྱིས་གསུངས༔ 
དེ་ལྟར་བགྱིས་ནས་དཔུང་ཚོགས་བརྒྱད་ལྡན་བཅས༔ ཀུན་ཀྱང་དར་གོས་རིན་ཆེན་རྒྱན་
21

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བསྟར་ནས༔ བྱང་ཕྱོགས་པདྨ་བརྩེགས་པའི་མཚོ་ཁར་ཕྱིན༔ ཐམས་ཅད་རྩེད་མོར་གནས་ 
ནས་ཞག་བདུན་འདས༔ ཉི་ཤར་རྒྱལ་པོས་བློན་འཁོར་བཀའ་བསྩལ་པ༔ བྲམ་ཟེའི་བུ་མོ་ 
གར་དབང་ལྷ་མོ་ནི༔ རྒྱལ་སྲིད་དུ་མས་རྩོད་ཟླ་འགྲན་བརྩམས་པས༔ ཕག་ནས་བྲོས་པ་ 
ད་ལྟར་སླེབ་རན་ཡིན༔ ང་དང་འགྲོགས་ཏེ་འགྲོ་དོན་སྤྱོད་དུ་འོངས༔ ཀུན་གྱིས་བྲོ་འཁྲབ་ 
གླུ་དབྱངས་རོལ་མོ་སྒྲོགས༔ ཆས་བཟང་དང་བཅས་བསུས་ནས་རྒྱལ་ཁབ་འགྲོ༔ ཞེས་ 
གསུངས་ཐམས་ཅད་ཐང་མཚོར་བལྟས་པ་ལ༔ ཤར་ཕྱོགས་རི་རྩེར་འཇའ་འོད་སྣ་ལྔ་ 
འཁྲིགས༔ མེ་ཏོག་ཆར་གྱིས་ནམ་མཁའ་བར་སྣང་ཁེངས༔ ལྷ་ཀླུ་མི་ཡིས་མཆོད་པའི་སྤྲིན་ 
ཚོགས་བཅས༔ གར་གྱི་དབང་མོ་འོད་དང་ལྡན་པར་བྱོན༔ རྒྱལ་བློན་རྣམས་ཀྱིས་བསུ་བ་ 
རྒྱ་ཆེར་བྱས༔ དེ་ཚེ་རྒྱལ་པོ་གཞན་རྣམས་ཐམས་ཅད་ཀྱིས༔ རྒྱལ་པོའི་བུ་མོ་བོར་ལ་ཡིད་ 
མ་ཆེས༔ ཐེ་ཚོམ་ཆོད་ཕྱིར་ཕོ་བྲང་ཕྱི་ནང་ཉུལ༔ ལ་ལས་དོང་དུ་སྦས་ཞེས་ས་རྣམས་བཙལ༔ 
ལ་ལས་སྣོད་དུ་ཡོད་ཅེས་མཛོད་ཁང་ཉུལ༔ ལ་ལས་རི་ལ་ཡིབ་ཅེས་རི་རྣམས་ཉུལ༔ ཇི་ 
ལྟར་བྱས་ཀྱང་རྙེད་པའི་ཐབས་མ་བྱུང་༔ ཅི་བྱ་གཏོལ་མེད་ཀུན་ཀྱང་རང་གནས་སོང་༔ 
དེ་ནས་རྒྱལ་པོ་ཉི་མའི་སྙིང་པོ་ཡིས༔ བློན་པོ་མ་ཏི་རཏྣ་སྔོན་དུ་བཏང་༔ རྒྱལ་ཁབ་ 
ཕོ་བྲང་ཡབ་ཡུམ་ལོ་རྒྱུས་ཞུས༔ མངའ་འོག་མི་རྣམས་ཁྲོམ་དུ་འདུས་པ་ལ༔ རྔ་པ་རོལ་མོའི་ 
བྱེ་བྲག་ཇི་སྙེད་དང་༔ སྤོས་ཀྱིས་སྣ་དྲངས་སྲས་དང་བཙུན་མོར་བསུས༔ དགའ་བའི་སྟོན་ 
མོ་ཟླ་གཅིག་ཙམ་དུ་བྱས༔ དཀོན་མཆོག་མཆོད་པ་ཟླ་བ་གཅིག་ཏུ་བྱས༔ རྩེད་མོའི་རིགས་ 
ཀྱང་ཟླ་བ་གཅིག་ཏུ་བྱས༔ དེ་ནས་བློན་པོ་རིན་ཆེན་དཔལ་ལེགས་དང་༔ བྲམ་ཟེའི་སྲས་པོ་ 
གུ་ཎ་ལྲྀབ་དང་༔ ལྷན་ཅིག་དཔུང་ཚོགས་ཕྱིན་ཏེ་དགའ་སྟོན་བྱས༔ ལོ་གསུམ་བར་དུ་རྒྱལ་ 
ཁབ་ཡབ་ཀྱིས་བསྐྱངས༔ ཉིན་གཅིག་སྲས་དང་བཙུན་མོས་བཀའ་སྩལ་ཏེ༔ ཕྱི་ནང་བློན་ 
པོ་སྡེ་དཔུང་ཐམས་ཅད་བསྡུས༔ དེ་ཚེ་རྒྱལ་སྲས་བཙུན་མོའི་དགའ་སྟོན་མཛད༔ དབུལ་

༄༅། །ཟབ་གཏེར་ཆོས་ཀྱི་མཛོད་ཁང་།
ཕོངས་རྣམས་ལ་ཟས་གོས་དཔག་མེད་སྟེར༔ དེ་ནས་བཀའ་ཡི་ཁྲིམས་བཅས་ཆོས་སྲིད་ 
བསྐྱངས༔ ཡབ་ཡུམ་གཉིས་ལ་མཆོད་ཅིང་བསྙེན་བཀུར་མཛད༔ སྐལ་ལྡན་ཀུན་ཀྱང་དམ་ 
པའི་ཆོས་ལ་བཙུད༔ གར་གྱི་དབང་མོས་གྲོལ་སྡེ་གསང་སྔགས་བཤད༔ རྒྱལ་ཁམས་ཚོམ་ 
བུ་འབུམ་སྡེ་མངོན་སངས་རྒྱས༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་ 
རྣམ་ཐར་རིན་ཆེན་ཆེན་ཕྲེང་བ་ལས༔ བྲམ་ཟེའི་སྲས་མོར་སྤྲུལ་ཏེ་རྒྱལ་པོ་ཉི་མའི་སྙིང་པོའི་
རྒྱལ་སྲིད་ཆོས་ཀྱིས་བསྐྱོངས་ཤིང་ཡུལ་ཁམས་མངོན་བྱང་ལ་བཀོད་པའི་རིམ་པ་སྟེ་ལེའུ་
གསུམ་པའོ༔ ༔ རྒྱ་རྒྱ་རྒྱ༔ ༔
ཤམ ༡༡༡༦ དེ་ནས་གོས་དཀར་མོ་ཞེས་རྒྱལ་ཡུམ་ལ༔ དུས་གསུམ་རྒྱལ་ 
བ་རྣམས་ཀྱིས་བཀའ་བགྲོས་ཏེ༔ དབང་བསྐུར་སྐུ་ལྔའི་སྤྲུལ་པ་བཀྱེ་བར་བསྐུལ༔ དེ་ཚེ་ 
གོས་དཀར་དཔྲལ་བའི་སྨིན་མཚམས་ནས༔ ཧྲཱིཿ༔ ཡིག་དཀར་པོ་འཛམ་གླིང་ཡུལ་དུ་སྤྲོས༔ 
མགྲིན་པའི་གནས་ལས་ཧྲི༔ ཡིག་དམར་པོ་ཞིག༔ ཤར་ཕྱོགས་པོ་ཊ་ལ་ཡི་གླིང་དུ་སྤྲོས༔ 
ཐུགས་ཀའི་གནས་ནས་ཧྲི༔ ཡིག་མཐིང་གསལ་ཞིག༔ སྟེང་ཕྱོགས་ལྷ་ཡི་གནས་སུ་སྤྲོས་ 
པར་མཛད༔ ལྟེ་བའི་གནས་ནས་འོད་དང་ཧྲི༔ ཡིག་སེར༔ འོག་ཕྱོགས་ཀླུ་རྒྱལ་ཁང་བཟང་ 
གནས་སུ་སྤྲོས༔ གསང་བའི་གནས་ནས་ཧྲི༔ ཡིག་ལྗང་གུ་ནི༔ ལྷ་མ་ཡིན་གྱི་རྒྱལ་པོའི་ 
གནས་སུ་སྤྲོས༔ དེ་དག་སོ་སོར་སྤྲུལ་པ་རེ་རེ་ལས༔ བྱེ་བ་ཕྲག་བརྒྱ་སྤྲུལ་པའི་དགོངས་པ་ 
གཏད༔ དེ་ཚེ་བསྐལ་པ་སྒྲོན་མེའི་དུས་འདི་རུ༔ རྫོགས་པའི་སངས་རྒྱས་སྟོང་ཕྲག་འབྱོན་ 
པ་ལ༔ སངས་རྒྱས་གསེར་ཐུབ་བྱོན་པའི་བསྟན་པ་ལ༔ རྒྱ་གར་ཡུལ་གྱི་ཤར་ཕྱོགས་ཡུལ་ 
ལྗོངས་ནི༔ ཀ་ནི་ཀ༔ ཞེས་གྲོང་ཁྱེར་ཁྱབ་གསལ་དུ༔ རྒྱལ་པོ་ཀཱ་ལ་སིདྡྷི་ཞེས་བྱ་བ༔ བཙུན་ 
མོ་དམ་པ་མེ་ཏོག་རྒྱན་མ་གཉིས༔ ཆོས་ཀྱི་བསྟན་པ་ཅི་ཡང་མ་དར་བའི༔ དེ་དག་འདུལ་ 
བའི་དུས་ལ་བབ་པར་དགོངས༔ འཁོཪ་འབངས་རྒྱལ་སྲིད་སྲོག་གཅོད་ཁྲིམས་རར་བཅུག༔
23

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རེ་ཞིག་རྒྱལ་པོ་ཀཱ་ལ་སིདྡྷི་འདས༔ བཙུན་མོ་མེ་ཏོག་རྒྱན་མས་སྡུག་བསྔལ་ནས༔ རྒྱ་མཚོའི་ 
འགྲམ་དུ་ཕྱིན་ནས་མཆོང་གྲབས་བྱས༔ དེ་ཚེ་མཚོ་ཁར་བུ་ནི་མཛེས་པར་བྱུང་༔ དགའ་ 
བའི་ངང་ཚུལ་བཙུན་མོའི་རྩར་དུ་ཕྱིན༔ བུ་མོ་འདིར་འོང་ཅི་བྱེད་འདྲི་ནས་བྱུང་༔ དེ་ཚེ་མེ་ 
ཏོག་བརྒྱན་མས་འདི་སྐད་སྨྲས༔ ང་ནི་མྱ་ངན་གདུང་བ་དྲག་པོས་ནོན༔ ཟླ་གྲོགས་རྒྱལ་པོ་ 
ཀཱ་ལ་སིདྡྷི་ཞེས༔ མངའ་ཐང་འཛམ་བུའི་གླིང་ན་ཆེ་བ་ཡིན༔ བུ་མོ་ང་འདྲ་ཟེར་ནས་ཆོ་ངེ་ 
འདེབས༔ དེ་ཚེ་ཁྱེའུ་དེ་ཡིས་འདི་ལྟར་སྨྲས༔ ཀཱ་ལ་སིདྡྷི་འདས་ཀྱང་ང་རང་ཡོད༔ ང་ནི་ཁྱོད་ 
ཀྱི་ཟླ་བོར་མཆིས་པ་ལ༔ མྱ་ངན་བྱེད་པའི་སྡུག་བསྔལ་ཅི་ཞིག་ཡོད༔ བུ་མོ་འདིར་ཤོག་ངེད་ 
གཉིས་རྒྱལ་ཁམས་འགྲོ༔ དེ་སྐད་སྨྲས་པས་མེ་ཏོག་བརྒྱན་མ་ཡིས༔ སེམས་པ་འགྱུར་ཏེ་ 
ཁྱེའུའི་གཟུགས་ལ་ཆགས༔ མཉམ་པོར་འགྲོགས་ཏེ་རྒྱལ་སར་སོང་བ་ལ༔ ཀུན་གྱི་རྒྱལ་ 
མོས་རྙེད་པའི་ཁྱེའུ་འདི༔ ལྷ་ཡི་བུ་འདྲ་རྒྱལ་པོའི་སྲས་ཡིན་ནམ༔ ཅི་ཡིན་ཟེར་ནས་ཐམས་ 
ཅད་དགའ་བར་སྤྱོད༔ ལོངས་སྤྱོད་ཕུལ་ཞིང་རྒྱལ་སར་མངའ་གསོལ་བས༔ བུ་མོ་དེས་ནི་ 
ཁྱེའུར་དགའ་མགུར་སྤྱད༔ ནུབ་ཅིག་མེ་ཏོག་རྒྱན་མའི་བསམ་པ་ལ༔ ཅི་ཡིན་མེད་པའི་ཟླ་ 
གྲོགས་མཛེས་པ་འདིར༔ ཕ་མ་རིགས་རུས་ཡུལ་ཡང་འདྲི་མ་ཤེས༔ སྐྱེ་གཟུགས་ལྷ་ཡི་བུ་ 
དང་འགྲན་བཟོད་པས༔ དྲི་བ་བྱེད་སྙམ་ཁྱེའུར་འདི་སྐད་སྨྲས༔
ཀྱེ ཡ་མཚན་བུ་ཁྱོད་བདག་ལ་དགྱེས་པར་གསོན༔ བདག་ཉིད་མྱ་ངན་གདུང་བ་ 
ཏཱ་ལ་ཡའི༔ མཚོ་ལ་མཆོང་དུ་ཕྱིན་པས་ཁྱེད་དང་འཕྲད༔ མྱ་ངན་མེད་པར་བདེ་བའི་ས་ལ་ 
ཕྱིན༔ བདག་ནི་བསོད་ནམས་བཟང་སྙམ་དགའ་བ་སྐྱེས༔ ཁྱོད་ཀྱི་ཕ་མ་རིགས་རུས་ཡུལ་ 
གང་ལགས༔ བརྩེ་བས་བདག་ལ་བཤད་པར་བཀའ་དྲིན་གསོལ༔ ཅེས་སྨྲས་ཁྱེའུ་དེ་ཡིས་ 
ལན་བཏབ་པ༔ ཨེ་མ་ང་ཡི་ཡབ་ནི་ཀུན་ཏུ་བཟང་༔ ཡུམ་ནི་བདེ་ཆེན་སྟོང་ཉིད་ཡེ་ཤེས་ 
མ༔ བུ་ནི་དབང་ཆེན་ཁྲོ་བོའི་སྤྲུལ་པ་ཡིན༔ ཡུལ་ནི་སོར་རྟོགས་ཡེ་ཤེས་ཞིང་ཁམས་ཡིན༔
24

༄༅། །ཟབ་གཏེར་ཆོས་ཀྱི་མཛོད་ཁང༌།
བུ་མོ་ཁྱོད་ནི་རྒྱལ་རིགས་མེ་ཏོག་རྒྱན༔ ཁྱོད་ཉིད་སོམས་དང་སྐྱེ་འཆིའི་སྡུག་བསྔལ་འདི༔ 
ཀུན་ལ་མི་འོང་ཐབས་ནི་གང་ཡང་མེད༔ ལས་ཀྱི་རྦ་རླབས་སྲིད་པའི་མཚོ་ལ་གཡེངས༔
རྒྱལ་སྲིད་མེ་འོབས་ལྟ་བུར་གནས་པ་ལ༔ ཤུགས་དྲག་ངན་སོང་ཁྲིམས་རར་བཅུག་པ་དེ༔
དམྱལ་བའི་ས་བོན་བསྐྱེད་པ་མ་ཡིན་ནམ༔ རྒྱལ་པོ་ཚེ་དུས་བྱས་པ་སྲིད་པའི་ཆོས༔ ཁྱོད་
ཀྱིས་མི་དགེ་སྤྱོད་འདི་ཐར་མེད་ཡིན༔ བདག་ནི་རྒྱལ་སྲིད་འདི་ལ་སྐྱོ་བ་སྐྱེས༔ བྱང་ཆུབ་
ལམ་དུ་གཤེགས་པར་བརྩམ་རེ་རན༔ ཞེས་གསུངས་བཙུན་མོས་ངུས་ཏེ་འདི་སྐད་སྨྲས༔
ཨེ་མ་བུ་ཁྱེད་གང་དུ་གཤེགས་མི་འཚལ༔ ངས་ནི་ཁྱོད་ཀྱིས་ཅི་སྨྲས་བཞིན་དུ་བྱེད༔ དེ་སྐད་
སྨྲས་ནས་ཉིན་མཚན་མེད་པར་བསྔལ༔ དུས་དེར་ཁྱེའུ་དེ་ཡིས་འདི་སྐད་སྨྲས༔ བུ་མོ་ང་ 
ཉིད་མི་འགྲོ་གནས་གྱུར་ན༔ ཁྱོད་ཀྱིས་དམ་ཆོས་བཀའ་བཞིན་བསྒྲུབ་པར་འཚལ༔ ཞེས་ 
གསུངས་དེ་བཞིན་བགྱི་བར་ཁས་སུ་བླངས༔ དེ་ཚེ་དེ་བཞིན་གཤེགས་པ་གསེར་ཐུབ་ལྷ༔ 
བསོད་སྙོམས་ཕེབས་པས་བྱང་ཆུབ་སེམས་བསྐྱེད་ཞུས༔ དེ་ནས་བཙུན་མོས་ཆོས་ལ་བློ་ 
སྦྱངས་ཏེ༔ གནས་ཚེ་ནུབ་གཅིག་ནམ་མཁའི་དབྱིངས་རུམ་ནས༔ ཧྲཱིཿ ཡིག་དཀར་པོ་འོད་ 
ལྔ་ཁྱུག་ཁྱུག་ཅིག༔ བབ་སྟེ་གཉིས་གྱུར་གཅིག་དེ་ཁྱེའུར་ཐིམ༔ གཅིག་ནི་རང་གི་སྙིང་ཁར་ 
ཐིམ་པར་སྣང་༔ ཕྱིར་ནངས་ཁྱེའུའི་ཞལ་ནས་འདི་སྐད་གསུངས༔ མེ་ཏོག་བརྒྱན་ཁྱོད་ཡར་ 
ལངས་མཆོད་པ་གྱིས༔ ལས་འཕྲོ་ལྡན་པའི་བུ་མོ་བཙས་སོ་གསུངས༔ བཙུན་མོས་བདག་ 
ལ་སུ་ཡང་མ་བཙས་ལགས༔ ཞུས་པ་ཁྱེའུས་མདང་གི་རྨི་ལམ་དེ༔ བཙས་པ་ཡིན་ཞེས་ 
གསུངས་པའི་ཟླ་བཅུའི་བར༔ མ་ཡི་ཁོག་ནས་ཧྲཱིཿ ཡིག་སྒྲ་གྲགས་པས༔ བདག་གི་ཁོང་ 
ནས་སྒྲ་སྐད་འདི་དག་ཅི༔ ང་ལ་བརྒྱུད་ཡོད་སྙམ་པའི་ན་ཚ་མེད༔ ཅི་ཡིན་སྙམ་ནས་ཁྱེའུ་ 
ཉིད་ལ་དྲིས༔
དེ་སྐད་ཡིན་ཟེར་འཛུམ་པ་ཙམ་ཞིག་བྱས༔ ཟླ་བ་བཅུ་ནས་ཡུམ་ལ་སྲས་ཞིག་
25

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
འཁྲུངས༔ ནམ་མཁར་འཇའ་འོད་བར་སྣང་མེ་ཏོག་ཆར༔ སྤྲིན་གསེབ་རྣམས་ལས་རོལ་ 
མོའི་སྒྲ་གྲགས་པས༔ ཐམས་ཅད་རྒྱལ་པོའི་སྲས་འཁྲུངས་གླེང་ནས་འདུས༔ བཙས་སྟོན་ཟླ་ 
གཅིག་བྱས་ནས་བུ་མོར་ཤེས༔ འཁྲུངས་མ་ཐག་ཏུ་ཙོག་པུར་ཧྲཱིཿ ཡིག་བསྒྲངས༔ ཀུན་གྱིས་ 
རྟགས་དང་མཚན་མ་བཟང་བ་ལ༔ སྲས་མེད་སྲས་མོ་ཡིན་པས་ཡིད་མ་ཚིམ༔ ཡབ་ཀྱིས་བུ་ 
མོ་དེ་ལ་མིང་ཡང་བཏགས༔ སྲས་མོ་འོད་ཟེར་སྣང་རྒྱན་ཞེས་སུ་གྲགས༔ ཟླ་བ་བརྒྱད་ནས་ 
བཅུ་དྲུག་ཚད་དུ་ཕྱིན༔ དམ་པའི་ཆོས་བསླབས་ཡབ་ཉིད་ལུགས་སུ་བྱས༔ ཉིན་གཅིག་ཡབ་ 
ལ་གཟིགས་ནས་འདི་སྐད་གསུངས༔ ཨེ་མ་རྒྱལ་བའི་ཕྲིན་ལས་དབང་ཆེན་ཡབ༔ གཞི་ལ་ 
ཐིམ་པས་གཞི་མེད་ཀ་ནས་དག༔ རྒྱལ་བའི་སྤྲུལ་པ་རྒྱུན་ཆད་མི་མངའ་བར༔ བདག་ཀྱང་ 
འཕགས་པའི་ངོ་བོ་ལྷ་དང་བརྩེ༔ སྔོན་སྨོན་ཟབ་དང་རྒྱ་ཆེན་བུ་མོས་ཤེས༔ དེ་སྐད་གསུངས་ 
པས་ཉིན་གཅིག་ཕོ་བྲང་རྩེར༔ འཇའ་དཀར་ཟུག་ནས་ཡབ་ཀྱང་འཇའ་ལ་འཛེག༔ བཤོལ་ 
མ་ཐེབ་པར་ནམ་མཁའི་དབྱིངས་སུ་ཐིམ༔ དེ་ནས་བུ་མོས་མ་ཡི་སྡུག་བསྔལ་བསལ༔ རྒྱལ་ 
སྲིད་བུ་མོ་ཉིད་ཀྱིས་སྲིད་ཁྲིམས་བཅས༔ མངའ་འབངས་ཐམས་ཅད་ཆོས་ཁྲིམས་ཟབ་མོས་ 
བསྡུས༔ རེ་ཞིག་སྐྱོ་སངས་བྱོན་ཏེ་བཙུན་མོ་ནི༔ ལྔ་བརྒྱ་དང་བཅས་པདྨའི་ཚལ་དུ་འདུས༔ 
པདྨའི་དཀྱིལ་འཁོར་འདབ་ཡང་མང་པོའི་དབུས༔ པདྨ་རྣམ་པར་རྒྱས་པའི་རྩེ་མོ་ན༔ འོད་ 
ཟེར་དཀར་པོ་མིག་མི་བཟོད་པར་ཤར༔ འཁོར་ཚོགས་དང་བཅས་མེ་ཏོག་ལྟ་རུ་ཕྱིན༔ པདྨ་ 
དེ་ཡི་ཟེའུ་འབྲུ་དབུ་མའི་ནང་༔ ཁྱེའུ་ཆུང་བཅུ་དྲུག་ལོན་པའི་ན་ཚོད་ཅན༔ འོད་ཟེར་ལམ་ 
མེར་ཞི་འཛུམ་དགྱེས་ཉམས་འབར༔ ལྟ་བས་མི་ངོམས་མཚན་དཔེས་བརྒྱན་པར་བཞུགས༔ 
ཁྱེའུས་ཞལ་ནས་གསུངས་དབྱངས་འདི་ལྟར་བྱུང་༔ ཨེ་མ་ཡ་མཚན་ལྷ་ཡི་བུ་མོ་ཆེ༔ འོད་ 
ཟེར་སྣང་རྒྱན་ཁྱོད་ཀྱི་འཁོར་ཚོགས་ནི༔ སྤྲུལ་པ་ལྔ་བརྒྱ་མཛད་ནས་འདིར་བྱོན་ལེགས༔ 
ཁྱོད་ཞལ་དུང་དཀར་སྨུག་རྩིས་བརྒྱན་པ་འདྲ༔ ཚེམས་ཕྲེང་པདྨ་དཀར་པོ་རྒྱས་པ་འདྲ༔
26

༄༅། །ཟབ་གཏེར་ཆོས་ཀྱི་མཛོད་ཁང༌།
ལྗགས་ནི་ལེ་བརྒན་དམར་པོ་དར་ལྟར་ཡངས༔ མཆུ་སྒྲོས་པདྨས་བརྒྱན་པ་འཛུམ་བག་ 
ཆགས༔ སྤྱན་ཡངས་སྨིན་མ་ཟབ་སྐུད་བརྒྱན་པ་འདྲ༔ ཡན་ལག་བཞི་ཡང་ཕྲ་སྦོམ་ཁོད་ 
སྙོམས་པ༔ ཨེ་ན་ཡ་འདྲའི་བོལ་ལྟར་འཇམ་ཞིང་མཉེན༔ ཕྱག་ཞབས་མཐིལ་དུ་ཨུཏྤལ་ 
འདབ་ལྟར་བཀྲ༔ ནུ་འབུར་བྷ་ག་རྒྱས་ཤིང་བཅུད་དང་ལྡན༔ དབུ་སྐྲ་ཐོན་མཐིང་དཔྲལ་བ་ 
ཟླ་ཚེས་འདྲ༔ རྐེད་སྐབས་ཕྲ་ལ་སྒེག་ཉམས་བཅུ་དྲུག་ལྡན༔ ཁྱོད་ནི་རྒྱལ་བའི་ཡུམ་མཆོག་ 
སྤྲུལ་པ་མོ༔ བདག་ཉིད་སྙིང་རྗེའི་དབང་ཕྱུག་སྤྲུལ་པ་ནི༔ ངོ་མཚར་དག་པ་པདྨར་བརྫུས་ 
སུ་སྐྱེས༔ རྒྱལ་སྲིད་སྐྱོང་བའི་ལྷ་གཅིག་བུ་མོ་ཁྱོད༔ བདག་ཉིད་དྲུང་དུ་མཆི་བ་ལས་དབང་ 
བཙན༔ རྒྱལ་སྲིད་ཆོས་ལ་སྦྱོར་ཅིག་དྷཀི་ལགས༔
ཞེས་གསུངས་བུ་མོ་འོད་ཟེར་སྣང་རྒྱན་དང་༔ འཁོར་ཚོགས་ལྔ་བརྒྱ་བཅས་པས་འདི་ 
སྐད་ཞུས༔ ཨེ་མ་ངོ་མཚར་པདྨའི་སྦུབས་ནས་འཁྲུངས༔ ཡ་མཚན་ཆེ་བའི་བུ་ཁྱོད་མཇལ་ 
བས་སྤྲོ༔ བདག་ཅག་ཁྱོད་ཞལ་ལྟ་བར་སྐོམ་པ་ལ༔ ཐུགས་རྗེས་གཟིགས་ལ་རྒྱལ་པོའི་ 
ཁབ་གཤེགས་འཚལ༔ ཇི་ལྟར་དཔྱད་ཀྱང་སངས་རྒྱས་སྤྲུལ་པ་ཉིད༔ ཞལ་རས་དུང་ལ་ 
ཕོ་ཚོས་བསྐུས་པ་འདྲ༔ ཡན་ལག་མཐིལ་བཞི་པཱ་ལའི་འདབ་ལྟར་ཡངས༔ དབུ་སྐྲ་མཐོན་ 
མཐིང་དར་དཀར་ལ་ཐོད་བརྒྱན༔ ཤངས་ནི་ཟབ་ལ་མཆུ་སྒྲོས་སྤྱན་དཀྱུས་རིང་༔ སྨིན་ 
འཁྱོག་མ་བྲིས་འཇའ་འོད་ཟེར་དུ་འཁྲིགས༔ རིན་ཆེན་རྒྱན་ཆས་སྒེག་ཅིང་འཛུམ་མདངས་ 
ཆགས༔ བཅུ་དྲུག་ཆ་རྫོགས་ལང་ཚོ་རབ་ཏུ་རྒྱས༔ ལྟ་བས་མི་ངོམས་མཚན་དཔེས་བརྒྱན་ 
པའི་སྐུ༔ གསུང་དབྱངས་ཀཱ་ལ་པིངྐའི་སྒྲ་དང་ལྡན༔ སྐྱེས་བུ་དམ་པ་བདག་ཅག་མགོན་ 
ལགས་པས༔ སྐུ་བཞེངས་འབྱོན་པར་མཛོད་ཅིག་དམ་པ་རྗེ༔ དེ་སྐད་ཞུས་པས་འོད་ཟེར་ 
ལྷམ་མེར་བཞེངས༔ གོམ་པ་དུ་བོར་མེ་ཏོག་རེ་རེ་སྐྱེས༔ པདྨས་མཚན་པའི་སྐྱེས་བུ་ཞེས་ 
ཀྱང་བྱ༔ འོད་སྣང་དཔག་མེད་ཅེས་ཀྱང་བྱ་བ་དང་༔ པདྨའི་གོམ་པོར་གཤེགས་པ་ཞེས་
27

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཀྱང་བྱ༔ མཁའ་འགྲོའི་བདག་པོ་ཞེས་ཀྱང་བྱ་བ་སྟེ༔ རྒྱལ་ཁབ་བྱོན་ཏེ་ཆབ་སྲིད་ཆོས་ཀྱིས་ 
བསྐྱངས༔ འོད་ཟེར་རྒྱན་མ་གསང་སྔགས་དབུ་མར་ཕོག༔ རིམ་པར་ཆོས་སྦྱངས་སེམས་ 
ཅན་སྨིན་གྲོལ་བཀོད༔ རྒྱལ་སྲས་དམ་པ་འོད་སྣང་དཔག་མེད་དང་༔ སྲས་མོ་འོད་ཟེར་ 
སྣང་རྒྱན་བུ་མོའི་ཚོགས༔ རྒྱལ་ཁབ་འགྲོ་ཀུན་ལྷག་མེད་འཇའ་ལུས་གྲོལ༔ འཇའ་སྐུར་ 
སོང་བའི་གནས་ཞེས་ཡོངས་སུ་གྲགས༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ 
ར་ཝའི་རྣམ་ཐར་རིན་ཆེན་ཕྲེང་བ་ལས༔ འཛམ་བུ་གླིང་དུ་སྐུ་ཡི་སྤྲུལ་པ་དང་པོ་བཀྱེས་ནས༔
རྒྱ་གར་ཀཱ་ནི་ཀའི་ཡུལ་ཁམས་ཆོས་ལ་བཀོད་ནས་སངས་རྒྱས་སུ་གྲུབ་པའི་རིམ་པ་སྟེ་ལེའུ་ 
བཞི་པའོ༔ རྒྱ་རྒྱ་རྒྱ༔ ཤ་ཨཱཿ 222༔
དེ་ནས་མགྲིན་པའི་ཧྲཱིཿ ཡིག་འོད་དང་བཅས༔ ཤར་ཕྱོགས་པོ་ཊ་ལ་ཡི་ཞིང་དུ་སོང་༔ 
འོ་མའི་མཚོ་ཆེན་བདུད་རྩིའི་ཡན་ལག་བརྒྱད༔ མཚོ་དེའི་དབུས་སུ་ཡུལ་གླིང་བཅུ་དྲུག་ 
ཚུལ༔ གླིང་རེར་ཞིང་གི་བཀོད་པ་བཅུ་དྲུག་ཡོད༔ ཤར་གྱི་གླིང་གཉིས་དྷ་ན་ཀོ་ཤ་དང་༔ མི་ 
ཏྲ་རསྨི་ཞེས་བྱའི་མིང་དང་ལྡན༔ དེ་ན་འཕགས་པ་འགྲོ་བ་འདུལ་བ་དང་༔ སྐྱེ་འཕགས་ 
བཟང་པོ་ཁ་སར་པཱ་ནཱི་ཞེས༔ བྱམས་པའི་ཆོས་སྟོན་འཁོར་ཡང་གྲངས་མེད་ཡོད༔ ལྷོ་ཡི་
གླིང་གཉིས་ཀ་ཏྲོ་ཀོ་པ་ལ༔ རིན་ཆེན་བཀོད་ཅེས་བྱ་བའི་ཞིང་མཆོག་དེར༔ སྟོན་པ་དོན་
ཡོད་ཞགས་པ་རིན་ཆེན་རྒྱལ༔ སྙིང་པོའི་ཆོས་སྟོན་འཁོར་ཚོགས་གྲངས་མེད་ཡོད༔ ནུབ་
ཕྱོགས་གླིང་གཉིས་སཱ་ར་དྷ་ར་དང་༔ པཱ་ལ་པཱ་ཏྲས་བརྒྱན་ཞེས་བྱ་བ་རུ༔ འཕགས་པ་པདྨ་ 
གཙུག་ཏོར་རྣམ་པར་རྒྱལ༔ དགའ་བའི་ཆོས་སྟོན་འཁོར་ཡང་གྲངས་མེད་ཡོད༔ བྱང་གི་ 
གླིང་གཉིས་རྡོ་རྗེ་བརྩེགས་པ་དང་༔ རྒྱལ་བའི་དཔལ་ཞེས་བྱ་བ་འཕགས་པའི་སྐུ༔ ལོ་ཀི་ 
ཤྭ་ར་པདྨ་གར་གྱི་དབང་༔ བཏང་སྙོམས་ཆོས་སྟོན་འཁོར་ནི་གྲངས་མེད་ཡོད༔ ཤར་ལྷོའི་ 
གླིང་གཉིས་མེ་ཏྲི་མཛེས་པ་དང་༔ རཏྣས་བརྒྱན་ཞེས་བྱ་བར་འཕགས་པའི་སྐུ༔ མགྲིན་སྔོན་
28

༄༅། །ཟབ་གཏེར་ཆོས་ཀྱི་མཛོད་ཁང་།
ཅན་དང་འོད་ཟེར་འབར་བའི་དབང་༔ བྱ་རྒྱུད་སྤྱོད་རྒྱུད་སྟོན་ཅིང་འཁོར་གྲངས་མེད༔ ལྷོ་ 
ནུབ་གླིང་གཉིས་ལཱུ་ལ་སཱ་ར་དང་༔ ཨརྱ་ཀོ་ཊ་ཞེས་བྱར་འཕགས་པའི་སྐུ༔ ནམ་མཁའི་ 
རྒྱལ་པོ་འཁོར་བ་དོང་སྤྲུག་ལྷ༔ བླ་མེད་ཆོས་སྟོན་འཁོར་ཡང་གྲངས་མེད་ཡོད༔ ནུབ་ 
བྱང་གླིང་གཉིས་དྷེ་ཝའི་ཚལ་ཆེན་དང་༔ པདྨ་སྤུངས་པ་ཞེས་བྱར་འཕགས་པའི་སྐུ༔ རིན་ 
ཆེན་འོད་ཟེར་འཕགས་པ་རྣམ་པར་རོལ༔ ཐེག་གསུམ་ཆོས་སྟོན་འཁོར་ཡང་གྲངས་མེད་ 
ཡོད༔བྱང་ཤར་གླིང་གཉིས་པདྨ་རྣམ་རོལ་དང་༔རྡོ་རྗེའི་ཕོ་བྲང་ཞེས་བྱར་འཕགས་པའི་ 
སྐུ༔ དཔལ་བརྩེགས་རྒྱལ་པོ་ཀུན་ཏུ་འཆང་དབང་པོ༔ ཨ་ཏིའི་ཆོས་སྟོན་འཁོར་ཡང་གྲངས་
མེད་ཡོད༔ དབུས་ཕྱོགས་ཞིང་ཁམས་དག་པ་པོ་ཊ་ལ༔ པདྨ་དབང་གི་དཀྱིལ་འཁོར་ཞེས་ 
བྱ་བ༔ ཕྱག་སྟོང་སྤྱན་སྟོང་རྒྱལ་བ་རྒྱ་མཚོ་བཞུགས༔ རྒྱུན་ཆད་མེད་པར་དོན་རྫོགས་ཆོས་ 
སྟོནཅིང་༔ འཁོར་ཡང་ས་བཅུའི་སེམས་དཔའ་དཔག་ཏུ་མེད༔ ཞིང་དེ་ཐམས་ཅད་མཛེས་ 
ཤིང་འོད་ལྔ་འབར༔ གཡུ་ཡི་ནེའུ་གསིང་ཕྱོགས་སུ་རྫིང་བུ་དང་༔ པདྨའི་ཚལ་དང་བདུད་
རྩིའི་ཆུ་ཀླུང་འབབ༔ དཔག་བསམ་ལྗོན་ཤིང་ལོ་འདབ་དར་གོས་བསྐྱོད༔ འབྲས་བུ་རིན་ 
ཆེན་ཕུང་པོ་ཆར་དུ་འབེབས༔ ལྷ་བྱའི་སྐད་སྙན་སྔགས་ཀྱི་སྒྲ་དབྱངས་ལྡིར༔ ལྷ་དང་ལྷ་ 
མོས་གར་དང་དབྱངས་སྙན་སྒྲོགས༔ མཆོད་པའི་སྤྲིན་ཚོགས་ཅི་འདོད་ལོངས་སྤྱོད་མང་༔ 
གཞལ་ཡས་ཐམས་ཅད་རིན་ཆེན་སྣ་ལྔར་གྲུབ༔ འཁོར་རྣམས་ཐམས་ཅད་ཤེལ་མདོག་འོད་ 
ཟེར་འབར༔ ཉིན་དང་མཚན་མེད་ཡེ་ཤེས་རང་འོད་གསལ༔ ཟས་གོས་ལོངས་སྤྱོད་ཡིད་ 
ལ་ཅི་འདོད་འབྱུང་༔ ཉོན་མོངས་མེད་ཅིང་ནད་དང་གདོན་བགེགས་བྲལ༔ སྡུག་བསྔལ་ 
མིང་མེད་བདེ་བ་ཆེན་པོའི་ཞིང་༔ འཕགས་པའི་ཞིང་བཀོད་ཡོན་ཏན་བསམ་མི་ཁྱབ༔ ཞིང་ 
དེའི་འོག་ཕྱོགས་བྱང་གི་ཕྱོགས་ཆ་རུ༔ ཡུལ་གླིང་ཌཱ་མ་རུ་ཞེས་འཁོར་བའི་གནས༔ ལོངས་ 
སྤྱོད་ཤ་དང་ཁྲག་དང་རུས་པ་དང་༔ གཅོད་བྱེད་ཤན་པ་གླིང་བར་མི་དགེའི་མུན༔ སྙིང་རྗེ་
29

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མེད་ཅིང་འཕགས་པར་མི་དད་པ༔ རྒྱལ་བའི་གདུལ་བྱ་མེད་པའི་མུན་གླིང་ཡོད༔ མོ་རྣམས་ 
ཐམས་ཅད་སྲོག་གཅོད་ལས་ལ་རྔམ༔ གདོང་དམར་སྲིན་མོ་ལྟ་བུའི་འཕྲུལ་རྩལ་ཆེ༔ ཕ་མ་ 
གསོད་ཅིང་དམར་མཆོད་ཁོ་ནར་བྱེད༔ གླིང་དེའི་དབུས་སུ་ཀརྨ་རུས་པ་ཞེས༔ ཕོ་བྲང་ཆེན་ 
པོ་འཁོར་ས་དཔག་མེད་དགུར༔ དེ་ན་མི་དགེའི་རྒྱལ་པོ་ཤནྟི་ཞེས༔ ཉིན་རེ་བཞིན་དུ་བདུད་ 
དེའི་བློན་པོ་འདུ༔ སེམས་ཅན་ཁྲི་ཕྲག་གསོད་ནས་ཟ་བར་བྱེད༔ འཁོར་ཡང་འབུམ་ཕྲག་ 
གསུམ་ཡོད་ཁྲིམས་ཀྱང་བཙན༔ དེ་དང་ཉེ་བར་རྔམ་པ་ཅན་གྱི་མཚོ༔ ཁྲག་གི་རྦ་རླབས་ 
གཡོ་ཞིང་འཁྲུག་པར་བྱེད༔ བདུད་རྗེ་ནག་པོ་ཡཀྴའི་ཕོ་བྲང་ཡིན༔ རྒྱར་ནི་དཔག་ཚད་སྟོང་ 
དང་ཆིག་བརྒྱ་ཡོད༔ ཟབས་སུ་དཔག་ཚད་ལྔ་བཅུ་ཕྲག་གསུམ་ཡོད༔
གླིང་དེའི་མི་རྣམས་དེར་འདུས་ཉིན་རེ་བཞིན༔ སེམས་ཅན་མགོ་དང་དོན་སྙིང་ཤ་ 
ཁྲག་གིས༔ བདུད་དེ་མཆོད་ཅིང་ཤི་ཚད་དེའི་འཁོར་སྐྱེ༔ དམྱལ་བ་རལ་གྲིའི་འཁོར་ལོ་བར་ 
མེད་འཁོར༔ སྡུག་བསྔལ་བཟོད་བླག་མེད་པར་མྱོང་བ་ཡོད༔ ཞི་བས་མི་ཐུལ་གདུག་པའི་ 
ཡུལ་གླིང་ཡོད༔དེ་ཉིད་གདུལ་བྱའི་ཞིང་དུ་གྱུར་པར་གཟིགས༔ མཁའ་འགྲོ་ཆེན་མོ་ཧྲཱིཿ 
ཡིག་རྣམ་པ་རུ༔ འཕགས་པའི་སྤྱན་སྔར་འོད་ཟེར་ཕྲོམ་མེར་འབབ༔ འཕགས་པས་བྱིན་ 
བརླབས་ལྷ་མོ་གཅིག་ཏུ་གྱུར༔ དེ་ཉིད་གླིང་འཁོར་བཅུ་དྲུག་འཕགས་པ་རྣམས༔ མཆོད་ 
པས་ཐུགས་རྒྱུད་བསྐུལ་ཏེ་ཌཱ་མ་རུའི༔ ཡུལ་གྱི་སེམས་ཅན་འདུལ་བའི་དུས་ཡིན་པས༔ 
རྒྱལ་བ་ཁྱེད་རྣམས་མཐུ་རྩལ་བསྐྱེད་རེ་རན༔ བདག་ནི་རྒྱལ་པོའི་བུ་མོར་སྐྱེ་བ་ལ༔ ཁྱེད་ 
རྣམས་མགོན་གྱིས་གྲོགས་པོའི་ཚུལ་བགྱིད་ཚུལ༔ དེ་སྐད་ཞུས་ནས་རྒྱལ་རྣམས་ཐུགས་ 
བགྲོས་པས༔ ཀུན་གྱིས་བྱིན་བརླབས་ཁྲོ་བོ་རྟ་མགྲིན་སྤྲུལ༔ དེ་ལས་སྤྲུལ་པ་ལྔ་ཡི་བདག་ 
ཉིད་དུ༔ བློན་པོ་ལྔ་ཡི་རྣམ་ཤེས་མཁའ་ལ་སྤར༔ ཕུང་པོར་ཞུགས་ནས་འཁོར་རྣམས་དེ་ 
བཞིན་མཛད༔ དེ་ནས་མཁའ་འགྲོ་ཉིད་ནི་ཧྲཱིཿ དམར་པོ༔ གྱུར་ནས་རྔམ་པ་ཅན་གྱི་མཚོར་
30

༄༄༅། །ཟབ་གཏེར་ཆོས་ཀྱི་མཛོད་ཁང་།
བབས་ཏེ༔ བདུད་རྗེ་ཡཀྴ་ནག་པོ་བསྒྲལ་འདྲེན་མཛད༔ མཚོ་ཡང་བདུད་རྩིའི་མཚོར་གྱུར་ 
ཁ་དོག་དཀར༔ ཀླུ་རྒྱལ་རིན་ཆེན་འོད་ཀྱི་ཕོ་བྲང་བརྩེགས༔ འཇིག་རྟེན་ལྷ་ཀླུ་མི་གསུམ་ 
གྲོགས་སུ་བཀུག༔ མཚོ་དེར་ཤ་ཁྲག་གཏོར་ཡང་མི་ལེན་པ༔ ཐོག་སེར་བུ་ཡུག་ལྟ་མི་བཟོད་ 
པར་གྱུར༔ ཀུན་གྱིས་མཚོ་འདིར་སྔར་ནས་དམར་མཆོད་ལེན༔ ཁྲག་གི་རང་བཞིན་དེ་ནི་ 
དཀར་པོར་གྱུར༔ བདུད་ཀྱི་བསྟན་པ་ནུབ་པའི་སྔ་ལྟས་འདུག༔ གླིང་འདིར་དཀར་པོའི་ 
ཆོས་ལ་འགྱུར་བར་ངེས༔ ཇི་ལྟར་ནག་པོའི་ཕྱོགས་འདིར་ནུབ་པར་ཐོ༔ 
ཞེས་གླེང་ཡུལ་ཁམས་མི་དགའི་རྣམ་འགྱུར་མང་༔ དུས་དེར་རྒྱལ་པོའི་བཀའ་ཡིས་ 
བློན་པོ་བསྡུས༔ བདག་གི་རྒྱལ་རྒྱུད་མི་དགེའི་ལས་ལ་རྔམ༔ དཀར་པོའི་ཆོས་ལ་གནས་ 
པར་མི་རུང་བས༔ བདུད་མཚོ་རྔམ་པ་ཅན་ལ་ངན་དགུ་བྱུང་༔ རྒྱལ་པོ་བདག་གི་རྨི་ལྟས་ 
ལོག་ནས་བྱུང་༔ བློན་པོའི་གཙུག་ནས་རྟ་མགོས་འཚེར་སྐད་བསྒྲགས༔ རྒྱ་མཚོའི་དབུས་ 
སུ་ཆོས་རྔ་བརྡུང་བར་ཐོས༔ བདག་གི་བུ་མཆོག་ཡཀྴ་བདེ་སྐྱོང་འདི༔ བུད་མེད་དམར་མོ་ 
ཞིག་གིས་ཟོས་པར་རྨིས༔ ཡུལ་ཁམས་ཁ་བ་དཀར་པོས་ཁྱབ་པར་རྨིས༔ བདག་གི་གོས་ 
འདི་གཏོར་བརླགས་བྱས་པ་རྨིས༔ ཕོ་བྲང་རྩེ་མོར་པུསྟི་བབས་པ་རྨིས༔ ང་ཡི་སྙིང་ལ་ 
འོད་དཀར་ཟུག་པ་རྨིས༔ ཇི་ལྟར་བྱས་ཀྱང་རྟགས་འདི་ངན་པར་འདུག༔ ཁྱོད་རྣམས་ཕྱི་ 
ནང་ཀུན་ཏུ་ཁྲིམས་ར་སྡོམས༔ ཆོས་བྱེད་བྱུང་ན་ཁྲམ་ལ་འདེབས་པར་གྱིས༔ ཡུལ་ཁམས་ 
ཆོས་སྐད་ནམ་ཡང་སྒྲོགས་མ་བཅུག༔ བདུད་མཚོ་ནག་པོར་དམར་མཆོད་མ་བྱེད་ཞོག༔ 
དེ་སྐད་ཁྲིམས་བསྡམས་བློན་པོ་ཐམས་ཅད་ཀྱིས༔ རྒྱལ་པོ་ཆེན་པོའི་ཆབ་སྲིད་བདེ་བར་ 
སྐྱོངས༔ རྨི་ལྟས་ངན་པར་མི་འདྲ་བཟང་བར་གོ༔ བདག་ཅག་རྟ་མགོའི་འཚེར་སྐད་བདུད་ 
ཀྱི་མགོན༔ རྒྱལ་པོའི་བླ་རྟགས་རྟ་ཡིན་བཀུར་བའི་ལྟས༔ རྒྱ་མཚོའི་རྔ་སྒྲ་སྲས་མོ་ཡ་མཚན་ 
ཅན༔ འཁྲུངས་པར་ཡང་ན་ཀླུ་མོ་རྙེད་པའི་ལྟས༔ བུད་མེད་དམར་མོ་བཙན་གྱི་ཆབ་སྲིད་
31

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དར༔ ཡུལ་ཁམས་དཀར་པོ་ལོངས་སྤྱོད་འཕེལ་བའི་ལྟས༔ ན་བཟའ་གཏོར་བ་སྟོན་མོ་ 
ཆེན་པོའི་ལྟས༔ པུསྟིའི་ཆར་བབས་ལྷ་ཆེན་ལུང་བསྟན་ལྟས༔ སྙིང་ལ་འོད་ཟུག་རྒྱལ་པོ་བློ་ 
བཟང་ལྟས༔ དེ་དག་བཟང་པོ་ཡིན་པར་བདག་ཅག་གོ༔ ཞེས་ཞུས་རྒྱལ་པོས་བདེན་པར་ 
འཛིན་པར་གྱུར༔ ཕྱི་བློན་རྣམས་ཀྱི་བློ་མ་བདེ་བ་བྱུང་༔ དེ་ནས་སྲས་ལ་རྒྱལ་སྲིད་ཕོག་དུས་ 
བབས༔ ཟངས་གླིང་ལ་སོགས་རྒྱལ་ཆེན་བུ་མོ་གང་༔ སློང་བར་བགྲོས་པས་ཉིན་གཅིག་ 
མཚོ་ཁ་རུ༔སྔར་མེད་མེ་དཔུང་ཆེན་པོས་བསྐོར་ནས་འདུག༔ ཡུལ་མིས་མཐོང་བས་ཕྱི་ནང་ 
བློན་པོར་སྨྲས༔བློན་པོ་རྣམས་ཀྱིས་མཚོ་ཁར་ལྟད་མོར་ཕྱིན༔ མཚོ་དབུས་མེ་ཏོག་དམར་ 
པོ་ཕུབ་འཁོར་ཙམ༔ སྐྱེས་པའི་པདྨ་ཁ་ཕྱེ་འདབ་མ་བཞད༔ དེ་དབུས་བུ་མོ་མཛེས་མ་ཞིག་ 
སྐྱེས་ནས༔ བཅུ་དྲུག་ཚད་ཙམ་གར་སྟབས་ཁྱུག་ཁྱུག་འདུག༔ བློན་པོ་ཐམས་ཅད་ཡ་མཚན་ 
ལོག་ནས་སོང་༔ རྒྱལ་པོའི་སྤྱན་སྔར་འཁོད་ནས་འདི་སྐད་གསོལ༔
ཀྱེ ཌཱ་མ་རུ་ཡི་རྒྱལ་པོ་བསོད་ནམས་ཅན༔ སྔོན་གྱི་ལུང་བསྟན་བཞིན་དུ་མཚོ་ལ་ 
འདུག༔ མཚོ་མཐའ་མེད་པའི་ར་བས་ཁོར་ཡུག་བསྐོར༔ དབུས་སུ་མེ་ཏོག་དམར་པོ་ཕུབ་ 
ཙམ་དབུས༔ བུད་མེད་དཀར་མོ་བཅུ་དྲུག་ན་ཚོད་ཅན༔ ཀླུ་མོ་ཡིན་ངེས་མཛེས་འཛུམ་ངོ་ 
མཚར་འདུག༔ ཇི་ལྟར་ནག་པོ་ཀླུ་ཡི་སྡེ་ཚན་ལ༔ ལོངས་སྤྱོད་ཕྱུག་ཅིང་ནོར་བུའི་རིགས་ 
བྱེད་མང་༔ རྒྱལ་སྲས་དམ་པའི་བཙུན་མོར་འཐད་པ་ལགས༔ ཞེས་གསོལ་རྒྱལ་པོས་ཆས་ 
གོས་ཡོ་བྱད་བཅས༔ སྲས་ཡུམ་བློན་འཁོར་བཅས་པ་མཚོ་ཁར་ཕྱིན༔ རྒྱལ་པོ་དགའ་ནས་ 
སྲས་བློན་འཁོར་བཅས་ལ༔ ང་ནི་བསོད་ནམས་ཆེ་ཞེས་སྨྲ་བ་མང་༔ དེ་ནས་སྲས་ཀྱི་བུ་མོར་ 
མཐོང་ཙམ་གྱིས༔ སྣང་བ་ཤོར་ཏེ་བདེ་བ་གཡོས་པར་འདུག༔ བུ་མོ་དེ་ཡིས་ངག་ནས་འདི་ 
སྐད་སྨྲས༔ ཨཾ ཌཱ་མ་རུ་ཡི་རྒྱལ་པོ་ཤནྟི་པ༔ ཁྱོད་སྲས་དམ་པ་རྒྱལ་སྲིད་ཕོག་དུས་བབས༔ 
མི་ཡི་བུ་མོ་འཚོལ་བར་བགྲོས་པ་ལ༔ ང་ནི་བདུད་རྗེ་ཡཀྴའི་ཚ་མོ་ཡིན༔ ཀླུ་རྗེ་ནག་པོ་གོས་
32

༄༅། །ཟབ་གཏེར་ཆོས་ཀྱི་མཛོད་ཁང༌།
སྔོན་བུ་མོ་ཡིན༔ འོག་ཕྱོགས་ཀླུ་ལ་སྡེ་རིགས་བཅོ་བརྒྱད་ཡོད༔ སེམས་ཅན་སྲོག་གཅོད་ 
བྱེད་པའི་སྡེ་དགུ་ཡོད༔ ནོར་བུའི་བཟའ་བཏུང་བྱེད་པའི་སྡེ་དགུ་ཡོད༔ ལོངས་སྤྱོད་ཀླུ་ཡི་ཆེ་ 
བ་གཞན་མེད་པ༔ ད་ལྟ་ཀླུ་རྒྱལ་བཀའ་ཡིས་ང་མངགས་པས༔ ཁྱོད་ཀྱི་སྲས་པོ་ཡཀྴ་བདེ་ 
སྐྱོང་ལ༔ ལྟ་བར་སྐོམ་པས་བདག་ནི་སྐྱོད་མི་སྐྱོད༔ ཅི་བྱེད་རྒྱལ་བློན་འདུག་བགྲོས་བསྡུར་ 
ལ་གྱིས༔ དེ་སྐད་སྨྲས་ནས་རྒྱལ་པོ་སྲས་བློན་རྣམས༔ མགྲིན་གཅིག་ཚིགས་སུ་བཅད་པ་ 
འདི་སྐད་སྨྲས༔
ཀྱེ ཡཀྴ་ནག་པོའི་བླ་མཚོ་འཇིགས་རུང་ཀླུང་༔ ངོ་མཚར་མེ་ཏོག་དམར་པོ་སྐྱེས་ 
པའི་དབུས༔ ཀླུ་རྒྱལ་གོས་སྔོན་སྲས་མོ་ལང་ཚོ་ཅན༔ བདག་ཅག་བདུད་སྡེ་ནག་པོའི་རྒྱལ་ 
པོ་ལ༔ ཁབས་སུ་བྱོན་པ་བདུད་ཀྱི་དབུ་འཕང་མཐོ༔ དགའ་བའི་ཀླུ་མོ་འདི་གར་བསྐྱོད་ 
པར་སྤྲོ༔ ཞེས་སྨྲས་བུ་མོ་མཚོ་ལ་གོམ་བཏེག་ནས༔ ཚུར་བྱོན་གོམ་པ་རེ་རེར་རྗེས་ཀྱང་ 
དོདཿ༔ རྒྱལ་པོ་འཁོར་བཅས་རིན་ཆེན་རྒྱན་ཆ་རྣམས༔ བུ་མོ་དེ་ལ་གསོལ་ནས་ཕོ་བྲང་ 
བསུས༔ མངའ་འོག་སྡེ་རྣམས་འདུས་ཏེ་དགའ་སྟོན་བྱས༔ སྲས་དང་ལྷན་ཅིག་ཕོ་བྲང་རྩེ་ 
མོར་གནས༔ ལན་ཅིག་བུ་མོ་དེ་ཡིས་འདི་སྐད་སྨྲས༔ ཡཀྴ་བདེ་སྐྱོང་དབང་པོ་ང་ལ་གསོན༔ 
ཧྲྰི་ ང་ནི་རྒྱལ་པོའི་ཕོ་བྲང་འདིར་མི་དགའ༔ ཁྱོད་ལ་བརྩེ་བར་སེམས་ཀྱང་ཡུལ་འདི་སྡུག༔ 
ལྟར་བྱས་ཀྱང་མཚོ་ལ་སྙེགས་པར་འཚལ༔ ང་ཡི་ཡུལ་ནི་དཔག་ཚད་དཔག་མེད་སར༔ ཀླུ་ 
རྒྱལ་ཕོ་བྲང་ཉམས་ནི་དགའ་བ་ཡོད༔ སྡིག་པ་མི་སྤྱོད་དགེ་བ་ངང་གིས་འཕེལ༔ བསོད་ 
ནམས་འཛད་མེད་དམ་པའི་ཆོས་ལ་སྤྱོད༔ བློན་པོའི་ཚོགས་རྣམས་དཀར་པོའི་ཆོས་ཁྲིམས་ 
སྐྱོངས༔ ཇི་ལྟར་དཔྱད་ཀྱང་སྡོད་པའི་ཡུལ་འདི་དམན༔ རྒྱལ་པོ་ཆེན་པོ་བདུད་ཀྱི་གོང་བ་ 
བཟུང་༔ ཕྱི་ནང་བློན་པོ་བདུད་ཀྱི་སྒོ་སྲུང་ངན༔ མི་དགེའི་མུན་གཏིབས་ནག་པོ་ཁ་འབྱམས་ 
ཡུལ༔ དགེ་བའི་མིང་མེད་ཤན་པའི་འདུན་ས་འདིར༔ ང་རང་མི་འདུག་བདེ་བའི་གླིང་དུ་
33

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
འགྲོ༔ ཕ་མ་མིང་པོ་ནུ་མོ་མིག་མི་མཐོང་༔ དམ་ཆོས་ཤོ་ལོ་ཀ་གཅིག་མི་ཐོས་པས༔ སྐྱེ་བ་ 
ཚད་མེད་སྐྱེས་སོ་གྲོགས་པོ་ཁྱོད༔ གཅེས་པའི་ལུས་འདི་ཕ་མའི་གནས་སུ་འདུག༔ བུ་མོ་ 
པདྨ་སྐྱེས་ང་ཕ་ཡུལ་བསྐྱོད༔ ལན་གཅིག་འཕྲད་པ་སྔོན་གྱི་ལས་དབང་བཙན༔ ཡུན་དུ་ 
གནས་མེད་མི་རྟག་ཆོས་ཅན་ཡིན༔ དེ་ཕྱིར་ཁྱོད་ཀྱང་མ་བསྔལ་རྒྱལ་སྲིད་སྐྱོངས༔
ཞེས་གསུངས་ཡཀྴ་བདེ་སྐྱོང་བསམ་པ་ལ༔བུ་མོ་འདི་ནི་ཀླུ་མོ་ཡ་མཚན་ཅན༔ ས་
སྟེང་མི་ལ་འདི་ཡི་ཆ་འདྲ་ཙམ༔ སྐྱེས་པར་མ་མཐོང་འདི་འདྲའི་བུད་མེད་ནི༔ གཞན་དུ་
བཙལ་ཀྱང་རྙེད་པར་ག་ལ་མཆིས༔ དུས་འདིར་བུ་ཡང་མེད་པས་ཨ་རེ་སྡུག༔ བུ་ཡོད་ 
གྱུར་ན་ཕང་སེམས་གཅེས་པར་བཟུང་༔ འགྲོ་བར་མི་བཟོད་དེ་ལྟར་མ་གྱུར་པས༔ འདི་ལ་ 
བཤོལ་འདེབས་ཅི་བྱེད་སྙམ་པ་ལ༔ རྒྱལ་པོའི་སྤྱན་སྔར་སོང་སྟེ་འདི་སྐད་སྨྲས༔ ཡབ་ཅིག་ 
རྒྱལ་པོ་ཀླུ་མོ་པདྨ་སྐྱེས༔ ཡ་མཚན་མ་དེ་ཕ་ཡུལ་སྙེགས་པར་བརྩམས༔ བདུད་ཡུལ་འདི་ 
ལ་མི་མོས་སྐྱོ་བ་སྐྱེས༔ ཇི་ལྟར་བྱས་ཀྱང་ངོ་མཚར་བུ་མོ་འདི༔ བོར་བར་དཀའ་འོ་ཐབས་ 
ཀྱི་འཇུག་བློ་གནོང་༔ དེ་སྐད་ཞུས་པས་རྒྱལ་པོས་བློན་ཚོགས་བསྡུས༔ བཀའ་གྲོས་བཏབ་ 
པས་ཐམས་ཅད་བློ་རྨོངས་འགྱུར༔ སྐབས་དེར་རྟ་མགྲིན་སྤྲུལ་པའི་བློན་པོ་ལྔས༔ རྒྱལ་ 
པོ་ཆེན་པོ་ཐུགས་བློ་མ་རྨོངས་དང་༔ ཀླུ་ཡི་བུ་མོ་ཡ་མཚན་པདྨ་སྐྱེས༔ སྲས་ཀྱི་རྒྱལ་སྲིད་ 
དེ་སྔོན་མ་ཕོག་པས༔ གཏོང་བར་མི་འཐད་སྲིད་ཁྲིམས་ཅི་དགར་ཆུག༔ བུ་མོའི་བཀའ་ལ་ 
ཀུན་ཀྱང་འཐད་པར་བྱེད༔ ཅེས་ཟེར་རྒྱལ་པོ་ཡབ་སྲས་བདེན་པར་བཟུངས༔ བློན་པོ་རྒྱལ་ 
སྲས་ལྷན་ཅིག་བུ་མོའི་སར༔ སོང་ནས་གུས་བཏུད་ཚིག་གིས་བཤོལ་འདི་བཏབ༔ 
ཨེ་མ་བུ་མོ་པདྨ་སྐྱེས༔ ཁྱོད་འདྲ་འཛམ་གླིང་བཙལ་ཀྱང་དཀོན༔ རྒྱལ་བུ་རིགས་ 
ཀྱི་བུ་མཆོག་ལ༔ ལྟ་བར་མི་འདོད་གཤེགས་བརྩམས་པ༔ ཐུགས་ལ་ནོངས་པ་ཇི་ལྟར་ 
འཚལ༔ ཆབ་སྲིད་བུ་མོ་ཁྱོད་ཀྱིས་ཟུངས༔ བཀའ་ཁྲིམས་འབངས་སུ་བདག་ཅག་བགྱིད༔
34

༄༄༅། །ཟབ་གཏེར་ཆོས་ཀྱི་མཛོད་ཁང་།
ཅི་གསུངས་ནམ་ཡང་མི་འདའ་ན༔ ཁྱོད་ཉིད་ཅིས་ཀྱང་བཞུགས་པར་ཞུ༔ དེ་སྐད་གསོལ་ 
བས་བུ་མོའི་ཞལ་ན་རེ༔ ཆོས་བློན་བྱེད་དམ་སྡིག་བློན་བྱེད་དམ་ཅི༔ ཆོས་རྒྱལ་བྱེད་དམ་ 
སྡིག་རྒྱལ་བྱེད་དམ་ཅི༔ ཆོས་སྡེ་བྱེད་དམ་སྡིག་སྡེ་བྱེད་དམ་ཅི༔ སྡིག་སྡེ་བྱེད་ན་བུ་མོ་རང 
ཡུལ་འགྲོ༔ ཆོས་སྡེ་བྱེད་ན་བུ་མོས་རྒྱལ་སྲིད་བཟུང་༔ སྡིག་རྒྱལ་བྱེད་ན་བུ་མོ་ཆོས་ལ་འགྲོ༔ 
ཆོས་རྒྱལ་བྱེད་ན་སྲིད་ཁྲིམས་མཉམ་པོར་འཛིན༔ སྡིག་བློན་བྱེད་ན་འདུན་བགྲོས་ངས་མི་ 
བྱེད༔ ཆོས་བློན་བྱེད་ན་བུ་མོས་གྲོས་ལ་དབང་༔ དཀར་པོའི་དགེ་ལ་བུ་མོ་ང་རང་དབང་༔ 
ནག་པོའི་ལས་ལ་རྒྱལ་བློན་མགོ་བོ་གཏད༔ རང་ཅག་ཇི་ལྟར་བསམ་པ་མཉམ་མི་ཐུབ༔ 
བསམ་མེད་ཡུལ་སྡེ་མུན་པའི་གླིང་ལ་འཚོགས༔ དཀར་པོའི་ཡོན་ཏན་བུ་མོའི་རྒྱུད་ལ་ཚང་༔ 
ཇི་ལྟར་བལྟས་ཀྱང་བསམ་སྤྱོད་སོ་སོར་འདུག༔ ཀླད་མེད་བྱ་ནག་རྒྱལ་པོས་ཀླད་ནས་ 
བཅོམ༔ སྙིང་མེད་བདུད་བློན་འུག་པ་མུན་གླིང་གྲག༔ མདོ་མེད་བདུད་སྡེ་མི་དགེའི་ལས་ལ་ 
འཁོར༔ ཐར་མེད་འདི་འདྲ་སྤོང་ན་ང་རང་སྡོདཿ མ་སྤངས་རྒྱལ་ཁམས་སྟོང་པའི་སྨོན་ལམ་ 
འདེབས༔ བུ་མོ་ཐར་པའི་ལམ་ལ་གཤེགས་གཤེགས་འདྲ༔ བློ་ཡངས་ཡོད་ན་ཤེས་པའི་བྱ་ 
ར་ཐོངས༔ སྨྲ་མཁས་ཡོད་ན་དྲང་པོའི་འདུན་གྲོས་གྱིས༔ བསམ་པ་ཡོད་ན་བུ་མོའི་བཀའ་ 
ལ་ཉོན༔ དེ་སྐད་བཀའ་བསྩལ་བློན་པོ་རྒྱལ་སྲས་རྣམས༔ བཙུན་མོའི་བཀའ་བཞིན་བསྒྲུབ་ 
པར་ཁས་སུ་བླངས༔ བུ་མོ་ཉིད་ཀྱིས་རྒྱལ་ཁྲིམས་དབང་དུ་གྱུར༔ དེ་ནས་མངའ་འབངས་ 
ཐམས་ཅད་འདུན་གྲོས་འཚོགས༔ བུ་མོའི་བཀའ་ལ་ཉན་པར་འཐད་ཅེས་གླེང་༔ ས་མ་ཡཱ༔ 
ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ གསུང་གི་ 
སྤྲུལ་པ་པོ་ཏཱ་ལ་རུ་སྤྲུལ་ནས་ཌཱ་མ་རུ་ཡི་རྒྱལ་སྲིད་ཐབས་ཀྱིས་དབང་བསྒྱུར་བར་པདྨ་སྐྱེས་ 
སུ་སྐུར་བསྟན་པའི་རིམ་པ་སྟེ་ལེའུ་ལྔ་པའོ༔ ཤ་ཨཿ ༢༡༡༔ རྒྱ་རྒྱ་རྒྱ༔ 
དེ་ནས་བུ་མོ་པདྨ་སྐྱེས་ཉིད་ཀྱིས༔ དགོངས་པར་རྒྱལ་ཁམས་ཆོས་ཁྲིམས་བསྡམ་
35

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པའི་ཕྱིར༔ ནང་བློན་རྒྱལ་སྲས་རྣམས་ལ་བཀའ་འདི་བསྩལ༔ ཉོན་ཅིག་རྒྱལ་བློན་ཤེས་ 
རབ་ལྡན་པ་ཀུན༔ བློ་ཡིས་དཔྱོད་ལ་བསམ་པ་རང་ལ་བསྐོར༔ ནག་པོའི་ཕྱོགས་ལ་ཞེན་ 
པའི་བདུད་སྡེ་རྣམས༔ བསམ་པ་དཀར་པོའི་ཆོས་ལ་སྦྱོར་ན་བསམ༔ མྱ་ངན་ལས་ལྡོག་ 
ཐར་ལམ་འདྲེན་ན་བསམ༔ ཅི་བྱས་ཆོས་ལ་སྤྱོད་པར་བྱེད་ན་བསམ༔ པདྨ་སྐྱེས་ཀྱི་བསམ་ 
པ་རྒྱ་རེ་ཆེ༔ ད་ནི་འདུན་གྲོས་མང་པོ་དགོས་པ་ཆུང་༔ བསམ་པའི་གནས་ལ་ཅི་སླེབ་བསྒྲུབ་ 
རེ་རན༔ མི་དགེའི་ས་བོན་སྤོངས་པའི་ཁྲིམས་འདི་བཅའ༔ འབངས་འཁོར་ཀུན་ལ་གོ་བའི་ 
ཚིག་འདི་གྱིས༔ ཡར་ཚེས་བཟང་པོར་རྔམ་པ་ཅན་གྱི་མཚོར༔ རྒྱལ་ཁབ་མི་སྡེས་རིན་ཆེན་ 
འབྲུ་སྣ་ལྔ༔ དཀར་མངར་དར་ཟབ་མཆོད་པ་འབུལ་ལ་འདུས༔ བཀའ་ཁྲིམས་བུ་མོ་པདྨ་ 
སྐྱེས་ཀྱིས་བསྡམས༔ བཟང་པོ་ཆོས་བྱེད་བློན་པོའི་གོ་སར་འཛུད༔ མི་དགེའི་སྤྱོད་པ་འཛིན་ 
རྣམས་སྲོག་ལ་འཛེར༔ ཉ་སྟོང་བརྒྱད་གསུམ་བུ་མོས་ཆོས་སྟོན་བཙུགས༔ ལས་ལ་ལེ་ལོ་མ་ 
ཕྱེད་བཀའ་ལ་སོང་༔ ཞེས་གསུངས་རྒྱལ་བློན་ཁྲིམས་ཀྱི་རྔ་ཆེན་བརྡུངས༔ རྔམ་པ་ཅན་གྱི་ 
མཚོ་འབུལ་ཐམས་ཅད་འདུས༔ མཚོ་ལས་ཀླུ་རྣམས་དགྱེས་པའི་རོལ་མོ་ལྡིར༔ དྲི་བཟང་ 
སྣ་ཚོགས་ཡུལ་ཁམས་ཀུན་ཏུ་ཁྱབ༔ མཚོ་ཡི་ཤར་ཕྱོགས་ཀུན་དགའ་ར་བ་བཞེངས༔ རབ་ 
ཏུ་གནས་ནས་དེ་རུ་ཡབ་ཡུམ་བཞུགས༔ ཡཀྴ་བདེ་སྐྱོང་མདོ་ཆོས་སྦྱང་དུ་བཅུག༔ དེ་ནས་
ཐང་ཡིག་ནག་པོ་མེ་ལ་བསྲེགས༔ ནག་པོའི་བསྟན་པ་མིང་ཡང་མེད་པར་བྱས༔ རྟ་མགྲིན་
བྱིན་བརླབས་བློན་པོ་རྣམ་པ་ལྔ༔ ཡུལ་ཁམས་ཀུན་ལ་ཆོས་ཀྱི་ཁྲིམས་བསྡམ་བཅུག༔ ནག་
པོའི་རིགས་ཀུན་རྒྱལ་ཁྲིམས་འོག་ཏུ་བཅུག༔ པདྨ་སྐྱེས་ཀྱི་སྤྲུལ་པ་རྣམ་པ་ལྔ༔ སྐྱེས་མ་བདེ་ 
མ་དགའ་མ་མཆོག་བཟང་མ༔ དབྱངས་ཅན་མར་སྤྲུལ་བློན་པོའི་ཟླ་གྲོགས་བཅོལ༔ གསང་ 
སྔགས་ཆོས་འཁོར་ལན་དྲུག་བསྐོར་བར་མཛད༔ དགེ་མ་ལྔ་བརྒྱ་བསྡུས་ཏེ་རབ་ཏུ་བྱུང་༔ 
ཕྱི་བློན་ཇི་ཧ་ར་ཞེས་བདུད་སྤྲུལ་ཞིག༔ ཆོས་ལ་གནག་པས་རྒོལ་བ་ཚད་དུ་བྱུང་༔
36

༄༅། །ཟབ་གཏེར་ཆོས་ཀྱི་མཛོད་ཁང༌།
འཁོར་ཡང་ལྔ་བརྒྱ་དཔུང་ཚོགས་ཆས་པ་ལ༔ པདྨ་སྐྱེས་ཀྱིས་དགོངས་པར་བཞུགས་པའི་ 
ཚེ༔ དཔལ་ཆེན་རྟ་མགྲིན་མདུན་གྱི་ནམ་མཁར་བྱོན༔ ཞལ་ནས་པདྨ་སྐྱེས་ཁྱོད་དྲག་མོར་ 
སྤྲུལ༔ བདག་གིས་གྲོགས་བྱ་བདུད་དཔུང་བསྒྲལ་བར་འོས༔ མ་བསྒྲལ་སངས་རྒྱས་བསྟན་ 
པ་བརླག་འགྱུར་བས༔ མ་གཡེལ་དུས་ལ་བབས་ཞེས་ལུང་དུ་བསྟན༔ དཔུང་ཚོགས་རྣམས་ 
ཀྱིས་མཚོན་ཆ་སྣ་ཚོགས་ཐོགས༔ པདྨ་སྐྱེས་ཀྱི་སྐུ་ལ་རྒོལ་དུ་བྱུང་༔ དེ་ཚེ་པདྨ་སྐྱེས་ཉིད་དྲག་ 
མོར་བཞེངས༔ དཔལ་མགོན་དམ་ཅན་ཐམས་ཅད་བྲན་དུ་བཀོལ༔ ལ་ལས་མཚོན་ཐོགས་ 
ལ་ལས་ཐོག་སེར་ཕབ༔ ལ་ལས་ཀི་བསྭོ་ལ་ལས་ཧཱུྃ་སྒྲ་ལྡིར༔ ལ་ལས་ཕཊཿ༔ སྒྲ་ལ་ལས་བྷྱོཿ་ 
སྒྲ་སྒྲོགས༔ བདུད་སྡེ་དཔུང་ཚོགས་བཅས་པ་དུས་གཅིག་བསྒྲལ༔ ཐམས་ཅད་པོ་ཊཱ་ལ་རུ་ 
སྐད་ཅིག་བཀོད༔ དཀར་ཕྱོགས་རྒྱལ་བའི་སྙན་པས་ཕྱོགས་བཅུར་འཁྲིགས༔ དཔལ་མོ་ 
གཡུལ་ལས་རྒྱལ་མ་ཞེས་སུ་གྲགས༔ དེ་ནས་མངའ་འོག་མི་ཀུན་ཆོས་ལ་བསླབས༔ ཉིན་ 
མཚན་མེད་པར་ཏིང་འཛིན་ངང་དུ་གནས༔ ཀུན་ལ་དམ་ཆོས་ཐེག་པ་རིམ་དགུ་བསྟན༔ 
ཐམས་ཅད་གྲོལ་ཏེ་ཚོམ་བུ་འབུམ་ཕྲག་བདུན༔ འཇའ་སྐུར་གྲོལ་ཏེ་འཕགས་པའི་ཞིང་དུ་ 
བཀོད༔ དེ་ནས་ཡཀྴ་བདེ་སྐྱོང་ལམ་འབྱོངས་ཏེ༔ གསང་སྔགས་དབང་བསྐུར་ཉིན་མཚན་ 
ཏིང་འཛིན་བསྒོམ༔ ལན་ཅིག་རྒྱལ་པོ་ཡབ་ཉིད་ཚེ་དུས་བྱས༔ པདྨ་སྐྱེས་ཀྱི་ཕུང་པོ་ལྷག་ 
མེད་སྦྱངས༔ དེ་ཚེ་ཡཀྴ་བདེ་སྐྱོང་འདི་སྐད་ཞུས༔ ཀྱེ་མ་མ་ཅིག་ཡེ་ཤེས་དྷཀྐི་མ༔ ལྷག་ 
པའི་ལྷ་མོའི་ཐུགས་རྗེའི་ཉི་འོད་ཀྱིས༔ བདུད་སྡེ་ནག་ཕྱོགས་མུན་པ་ལྷག་མེད་བསལ༔ 
མ་ཁྱོད་བརྩེ་བའི་ཟླ་ཟེར་ལྕགས་ཀྱུ་ཡིས༔ རང་ཅག་བདུད་སྡེ་ཐར་པའི་ལམ་དུ་བཟུང་༔ 
ཐུགས་བཅུད་གསང་སྔགས་ཐབས་མཆོག་བདུད་རྩིའི་བཅུད༔ ཡོངས་ལ་སྨིན་པས་ཟག་ 
མེད་ཡེ་ཤེས་འགྲུབ༔ འཇིག་རྟེན་སྒྲོན་མེ་སྲིད་གསུམ་མིག་སྦྱིན་མ༔ སྐལ་ལྡན་ང་ཡི་མ་ 
ཅིག་བཀའ་དྲིན་ཅན༔ ཁྱེད་ལ་འདུད་དོ་བཀའ་ཡི་གནང་བ་སྩོལ༔ བདག་གི་ཕ་རྗེ་རྒྱལ་པོ་
37

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཤནྟི་འདས༔ ལུས་བསྐྱེད་མཱ་མ་ཀཱ་ལ་ཡཀཱི་གཉིས༔ གར་སྐྱེ་ཐར་པ་ཐོབ་པ་ནམ་འོང་ངམ༔ 
རིགས་དྲུག་ཁམས་སུ་སྡུག་བསྔལ་ནམ་ཟད་དམ༔ སྐྱེ་བ་འདི་འོག་ཡུལ་གླིང་གར་སྐྱེའམ༔ 
མངོན་ཤེས་ལྡན་མས་བདག་ལ་བཀའ་སྩལ་ཞུ༔ ཞེས་ཞུས་ཐལ་སྦྱར་གུས་པའི་ཚུལ་གྱིས་ 
བཏུད༔ པདྨ་སྐྱེས་ཀྱི་ཞལ་ནས་འདི་སྐད་གསུངས༔ ཉོན་ཅིག་གྲོགས་པོ་ཡཀྴ་བདེ་སྐྱོང་ 
ལགས༔ ང་ནི་བདེ་བ་ཅན་དུ་གོས་དཀར་ཡུམ༔ པོ་ཊ་ལ་རུ་དྷ་ཀཱི་ཧྲི༔ སྐྱེས་མ༔ ཌཱ་མ་རུ་ 
འདིར་པདྨ་སྐྱེས་ཞེས་གྲགས༔ དོན་ལ་སྐྱེ་མེད་ཡེ་ཤེས་མཁའ་འགྲོ་ཡིན༔ དུས་གསུམ་ཀུན་ 
དུ་སྤྲུལ་པ་རྒྱུན་ཆད་མེད༔ མངོན་ཤེས་ལྔ་བཅུ་རྩ་ལྔ་བདག་ལ་མངའ༔ ཞིབ་པར་བཤད་ 
ལ་མ་བརྗེད་ཡིད་ལ་ཟུངས༔ ཁྱོད་ཀྱི་ཡབ་རྒྱལ་ཤཱནྟི་བུདྷོ་དེ༔ ཐོག་མ་མེད་ནས་ལུས་ངན་ 
བསམ་མི་ཁྱབ༔ སྐྱེ་བ་འདི་ཡི་གོང་ནས་སྟོང་ཕྲག་གོང་༔ སངས་རྒྱས་དྲི་མེད་བསྟན་པའི་ 
ཐ་མ་ལ༔ ཤན་པའི་བུ་མོ་ཏཱ་ག་མ་ཧཱ་ཞེས༔ མཛེས་སྡུག་སྐྱེས་པ་ཨུ་པ་ལ་ཞེས་པའི༔ རྒྱལ་ 
པོའི་གཡོག་མོར་གྱུར་པས་སེམས་ཅན་ཀུན༔ འཚོ་སྐྱོང་བྱས་ནས་མྱ་ངན་དཔག་མེད་མྱོང་༔ 
ཉན་ཐོས་ལྔ་བརྒྱའི་སྤྱན་སྔར་སྨོན་ལམ་ལོག༔ ད་ལྟར་སྐྱོང་བའི་སྲོག་ཆགས་སེམས་ཅན་ 
དང་༔ རྒྱལ་པོའི་བཙུན་མོ་འབངས་འཁོར་བཅས་པ་རྣམས༔ མ་འོངས་བདག་ནི་རྒྱལ་པོ་ 
འདི་ལྟ་བུར༔ གྱུར་ཏེ་ཀུན་ཀྱང་སྡིག་ལ་སྤྱོད་པར་ཤོག༔ དེ་སྐད་བཏབ་པས་ཉན་ཐོས་ལྔ་ 
བརྒྱ་ཡིས༔ དེ་དུས་འདུལ་བྱེད་སངས་རྒྱས་འབྱོན་པ་དང་༔ དེ་དག་ཐམས་ཅད་བྱང་ཆུབ་ 
ཐོབ་པར་ཤོག༔ ཅེས་པའི་སྨོན་ལམ་བཏབ་པས་གཡོག་མོ་ནི༔ ངན་སོང་གསུམ་དུ་སྐྱེ་བ་ 
དུ་མར་བླངས༔ མཐར་ནི་རྔ་ཡབ་ཤར་ཕྱོགས་གདུག་པ་སྲིན་པོའི་གླིང་༔ ཤ་ཁྲག་ཟས་ཟ་ 
སྲིན་པོ་ཧ་ལིང་ཞེས༔ དེ་ཉིད་སྐྱེས་པའི་མ་ནི་ཀཱ་ལ་ཡིན༔ ད་ལྟ་འདི་རུ་རྒྱལ་པོའི་བཙུན་མོར་ 
གྱུར༔ ཉན་ཐོས་སྨོན་ལམ་སྟོབས་ཀྱིས་བདག་ཉིད་ཀྱི༔ གདུལ་བྱར་གྱུར་ཅིང་སྐྱེ་བ་འདི་ཡི་ 
གོང་༔ གདོལ་བའི་བུ་མོ་རིགས་ངན་ཞིག་ཏུ་སྐྱེས༔ མ་ནི་རྒྱ་གར་གནྜི་གྲོང་ཁྱེར་དུ༔ སྨད་
38

༄༅། །ཟབ་གཏེར་ཆོས་ཀྱི་མཛོད་ཁང་།
འཚོང་མ་ནི་བཟང་མོ་ཞེས་བྱར་འགྱུར༔ བདག་གི་གདུལ་བྱར་གྱུར་ཅིང་ཆོས་ལ་ཞུགས༔ དེ་ 
ནས་གཉིས་ཀ་ཚེ་འཕོས་ཟ་ཧོར་དུ༔ མིང་ནི་འོད་སྲེད་མ་དང་ཀུན་འགྱེད་ཅེས༔ བཟོ་གནས་ 
མིང་སྲིང་གྱུར་ནས་བདག་གིས་གྲོལ༔ འཇའ་ལུས་ཐོབ་ནས་རྔ་ཡབ་གླིང་དུ་འགྲོ༔ དེ་སྐད་ 
གསུངས་ནས་ཡཀྴ་བདེ་སྐྱོང་གིས༔ དགའ་བོ་ཁྱེད་ཀྱི་རྗེས་སུ་ཞུགས་པས་སྤྲོ༔ རིང་པོར་མ་ 
ལོན་ཡཀྴ་བདེ་སྐྱོང་འདས༔ ལྷག་མེད་གྱུར་ནས་པོ་ཊ་ལ་རུ་སྐྱེས༔ དེ་ནས་ཡུལ་དེར་གནས་ 
ཀུན་སེམས་ཅན་དང་༔ པདྨ་སྐྱེས་ཀྱི་འཁོར་དང་བཅས་པ་རྣམས༔ ལྷག་མེད་འཇའ་སྐུར་ 
གྲོལ་ནས་མངོན་སངས་རྒྱས༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་ 
རྣམ་ཐར་རིན་ཆེན་ཕྲེང་བ་ལས༔ ཌཱ་མ་རུ་ཡི་རྒྱལ་ཁམས་ཆོས་ལ་བཀོད་ནས་སངས་རྒྱས་ 
སུ་གྲུབ་པའི་ལེའུ་སྟེ་དྲུག་པའོ༔ ༔ རྒྱ་རྒྱ་རྒྱ༔
ཤཨཿ༔ -༡༡༡༔ དེ་ནས་མཁའ་འགྲོ་ཆེན་མོའི་སྤྲུལ་པའི་འོད་ཟེར་ནི༔ ཐུགས་ 
ཀྱི་སྤྲུལ་པ་ཧྲཱིཿ ཡིག་མཐིང་གསལ་སྤྲོས༔ སྟེང་ཕྱོགས་ལྷ་ཁམས་གནས་སུ་བྱོན་པ་ལ༔ ལྷ་ 
ཡི་དབང་པོ་བརྒྱ་བྱིན་གནས་སུ་སྤྲུལ༔ ཕ་ནི་ལྷ་དབང་རཏྣ་འཛིན་པ་དང་༔ མ་ནི་ལྷ་མོ་ 
ཀུན་གཟིགས་འོད་སྣང་མ༔ དེ་གཉིས་བཤོས་པའི་སྲས་མོ་ཀཾ་ཀ་རི༔ མཛེས་གཟུགས་ 
ཁྱད་འཕགས་ལྷ་གནས་སྙན་པས་ཁྱབ༔ གྲོགས་པོ་ཟླ་བའི་འོད་ཟེར་ཞེས་བྱ་བ༔ ཚངས་ 
རིག་ལྷ་དབང་སངས་རྒྱས་སྤྲུལ་པར་གྲགས༔ ལྷན་ཅིག་རི་རབ་སྤོ་ལ་གནས་བཅས་ཚེ༔ 
འཕགས་པའི་སྐུ་སྤྲུལ་དམ་པ་ཏོག་དཀར་འཁྲུངས༔ ལྷ་མིན་གཡུལ་གྱིས་ལྷ་རྣམས་ཕམ་པ་ 
ལ༔ ཀམ་ཀ་རི་ཡི་རྫུ་འཕྲུལ་དྲག་པོ་ཡིས༔ ལྷ་མིན་དཔུང་ཚོགས་བཅས་པ་དཔའ་བཀོང་ 
ནས༔ གནོད་པའི་སེམས་སྤངས་ཀཾ་ཀ་རི་ལ་བཏུད༔ ལྷ་མོ་གཡུལ་འཇོམས་བདེ་མ་ཞེས་སུ་ 
གྲགས༔ དབང་ཕྱུག་སྲེད་མེད་བུ་སོགས་སྟོབས་ཆེན་རིགས༔ ཀུན་གྱིས་བཏུད་ནས་ཟབ་ 
མོའི་ཆོས་འཁོར་བསྐུལ༔ ཀུན་ཀྱང་འཕགས་ལམ་ཞི་བའི་གོ་འཕང་བརྙེས༔ དུས་གཅིག་
39

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྲས་བུ་དམ་པ་ཏོག་དཀར་གྱིས༔ གུས་པས་ཡུམ་ལ་འདི་སྐད་ཅེས་གསོལ་ཏོ༔ 
ཀྱེ་མ༔ ལྷ་དབང་སྲས་མོ་ཀཾ་ཀ་རི༔ ལྷ་མིན་ཕམ་བྱེད་གཡུལ་འཇོམས་བདེ་མ་ཞེས༔ 
བདག་གི་མ་མ་ཟླ་བའི་འོད་ཟེར་འགྲོགས༔ མཛེས་པའི་དཔལ་མོ་དམ་ཆོས་འབྱུང་བའི་ 
ཡུམ༔ ང་ནི་འཇིག་རྟེན་ལྷ་ཡི་འགྲོ་བ་ཀུན༔ འདྲེན་ཕྱིར་དགའ་ལྡན་གནས་སུ་འགྲོ་སྙམ་ 
པས༔ མཁའ་འགྲོའི་ཆོས་འདི་གསང་སྔགས་ཟབ་མོ་སྟེ༔ འཁོར་བ་མི་སྤངས་དམ་པའི་ 
གནས་སུ་འགྲོ༔ ངོ་མཚར་ཁྱད་འཕགས་བདག་ལ་གནང་བར་མཛོད༔ བདག་ནི་ཉེ་ལམ་ 
ཞུགས་ཀྱང་བདེན་པའི་ལམ༔ དགའ་ལྡན་གནས་སུ་ཕར་ཕྱིན་ཆོས་འཁོར་བསྐོར༔ ཞེས་ 
གསུངས་ཀཾ་ཀ་རི་ཡིས་ལན་བཏབ་པ༔ ང་ནི་འཇིག་རྟེན་ཁམས་འདི་མ་སྟོང་བར༔ ཞི་བར་ 
མི་གནས་གང་འདུལ་འགྲོ་དོན་སྤྱོད༔ བུ་ཁྱོད་དགའ་ལྡན་གནས་སུ་བསྐྱོད་བྱོས་ལ༔ འཁོར་ 
ལ་ཕན་ཕྱིར་བདེན་གཉིས་ཆོས་སྟོན་ཅིག༔ ཁྱོད་ཉིད་སྐྱེ་བ་འདི་འོག་རྒྱ་གར་ན༔ རྒྱལ་པོ་ 
ཟས་གཙང་སྲས་ཞེས་མངོན་འཚང་རྒྱ༔ ང་ཡི་སྤྲུལ་པ་སྒྱུ་འཕྲུལ་བསྐྱེད་པའི་ཡུམ༔ སྐྱེད་ 
པའི་ལས་ཡོད་ལྷ་ཀླུ་མི་ཡི་ཡུལ༔ སྙན་པར་གྲགས་ཏེ་ཤཱཀྱའི་གདུང་རིགས་འཛིན༔ བདུད་ 
མོ་ཐུབ་པ་ཞེས་སུ་གྲགས་པ་སྟེ༔ སྔོན་ཚེ་མར་མེ་མཛད་པའི་ལུང་བསྟན་བཞིན༔ ཁྱོད་ཀྱི་སྐུ་ 
ཡི་བཀོད་པ་བསམ་མི་ཁྱབ༔ ང་ཡིས་ལྷ་ཡི་བུ་ཕོ་འབུམ་ཕྲག་ལྔ༔ ཚོམ་བུ་གཅིག་ཏུ་མངོན་ 
སངས་རྒྱས་པའི་ཕྱིར༔ ཟབ་མོའི་ཆོས་འདི་ཡོངས་སུ་སྟོན་པར་བྱེད༔ དེ་སྐད་གསུངས་ཏེ་ 
ཆོས་ཀུན་མ་ལུས་པ༔ སྲས་མཆོག་དམ་པ་ཏོག་དཀར་ལ་གནང་ནས༔ དགའ་ལྡན་གནས་ 
སུ་འགྲོ་དོན་སྤྱོད་དུ་གཤེགས༔ ཀཾ་ཀ་རི་ཡིས་ལྷ་གནས་སུམ་ཅུ་ལ༔ སྐུ་ཡི་འོད་ཟེར་བསམ་ 
ལས་འདས་པར་བཀྱེས༔ འོད་དེས་རེག་ཚད་མ་ཡི་གནས་སུ་འདུས༔ རྒྱུ་ཡི་ཆོས་ལ་བདེན་ 
བཞི་ཕར་ཕྱིན་ལྟ༔ འབྲས་བུའི་ཚོགས་ལ་གསང་སྔགས་ཆོས་འཁོར་བསྐོར༔ ལྷ་ཡི་བཙུན་ 
མོ་ལྔ་བརྒྱ་བཅས་པ་ལ༔ རིམ་གཉིས་ཆོས་ཀྱིས་སྨིན་གྲོལ་ལམ་ལ་བཀོད༔ ཀུན་ཀྱང་
40

༄༅། །ཟབ་གཏེར་ཆོས་ཀྱི་མཛོད་ཁང་།
མངོན་པར་བྱང་ཆུབ་བརྙེས་བྱས་ཏེ༔ ཟླ་བའི་འོད་ཟེར་ལྷ་མིན་རྒྱལ་པོར་སྤྲུལ༔ ཀཾ་ཀ་རི་ནི་ 
ཧྲཱིཿ ཡིག་གྱུར་ནས་ཡལ༔ སྤྲུལ་པ་བརྒྱ་ཕྲག་ལྷ་ཡི་མགོན་དུ་བཞག༔ ལྷ་ཡི་འགྲོ་བ་ཀུན་ལ་ 
ཆོས་འཁོར་བསྐོར༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ 
ཆེན་ཕྲེང་བ་ལས༔ ལྷ་ཡི་ཡུལ་དུ་འགྲོ་བའི་དོན་མཛད་པའི་རིམ་པ་སྟེ་ལེའུ་བདུན་པའོ༔ ༔ 
རྒྱ གྱ རྒྱ༔
ཤཨཿ -༡༡༦ དེ་ནས་ཡོན་ཏན་སྤྲུལ་པ་བཀྱེ་བ་ནི༔ འོག་ཕྱོགས་ཀླུ་ཡུལ་ 
གླིང་ཁམས་སྟོང་ཕྲག་དགུ༔ དེ་ཡི་ཆ་ལས་ནག་པོ་གདོལ་བའི་རིགས༔ ཀླུ་ཡུལ་ནཱ་ག་ལ་ 
རུ་ཞེས་བྱ་བ༔ རྒྱར་ནི་དཔག་ཚད་ཉི་ཁྲི་ཆིག་སྟོང་ཡོད༔ བྱེ་ཚན་ཆར་བབས་སྡུག་བསྔལ་ 
བསམ་མི་ཁྱབ༔ འགྲོ་བ་དེ་ཀུན་གདོལ་པའི་རིགས་གྱུར་པས༔ སེམས་རྒྱུད་གདུག་པས་ 
ཞེ་སྡང་མེ་ལྟར་འབར༔ གཅིག་གིས་གཅིག་ཟ་དམྱལ་བའི་སྡུག་བསྔལ་ཆེ༔ དེ་ཡི་གཙོ་བོ་ 
གདོལ་པ་ཀླུ་ཡི་རྗེ༔ ལྟ་མི་བཟོད་པ་ནག་པོ་མུན་པའི་མདངས༔ ལུས་ལ་ཐོར་བའི་རིགས་ 
བྱེད་འབུམ་གྱིས་ཟིན༔ མགོ་ལ་ཡ་མ་ལ་སོགས་ནད་མང་ཟིན༔ དབྱིབས་ནི་ཁོག་སྟོད་མི་ལ་ 
ཁོག་སྨད་སྦྲུལ༔ ཀླུ་སྲིན་མང་པོས་འདུ་བའི་སྨྲེ་ངག་འདོན༔ གདུག་པའི་ཁ་རླངས་འཇིག་ 
རྟེན་ཡོངས་ལ་འབེབས༔ ཁྱབ་བྱེད་འབར་བ་ནག་པོ་ཀླུ་ཡི་བུ༔ དེ་ཡི་འཁོར་དུ་ཀླུ་བདུད་ 
བསམ་མི་ཁྱབ༔ ཀུན་ཀྱང་མི་བདེ་ཀླུ་ནད་ཁོ་ནས་ཟིན༔ སྐྱབས་མགོན་དཔུང་གཉེན་གང་ 
ཡང་མ་མཆིས་པས༔ ཡུལ་དེ་གདུལ་བྱའི་དུས་ལ་བབས་པར་དགོངས༔ ཧྲཱིཿ ཡིག་གསེར་ 
མདོག་ཀླུ་ཡི་ཡུལ་དུ་སོང་༔ ཀླུ་ཡི་རི་བོ་ནོར་བུའི་རྩེ་མོར་བབས༔ འོད་ཀྱིས་ཀླུ་ཁམས་མ་ 
ལུས་དབང་དུ་བསྡུས༔ ཀླུ་མོའི་ཆས་ཀྱིས་བརྒྱན་པ་གཅིག་ཏུ་སྤྲུལ༔ གདོལ་པ་ནག་པོའི་ 
གནས་སུ་བྱོན་པ་ལ༔ འོད་ཟེར་དཀར་པོ་ཀླུ་རྣམས་ཕོག་པ་ལ༔ ནད་ཀུན་སྐད་ཅིག་སེལ་ 
བའི་བྱིན་རླབས་མཛད༔ དེ་དུས་ཀླུ་རྣམས་དགའ་བ་དཔག་མེད་སྐྱེས༔ ནཱ་ག་ནཱ་གི་འཁོར་
41

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བཅས་ཡུམ་ལ་བཏུད༔ གུས་པས་སྨྲས་མ་བཏུབ་པར་འདི་སྐད་སྨྲས༔ ཨེ་མཿ ངོ་མཚར་ 
རང་བྱུང་དྲི་མེད་དྷཀྑཱི་མ༔ བདག་ཅག་ཀླུ་གཉན་གདོལ་པ་ནག་པོའི་རིགས༔ བྱེ་ཚན་ཆར་ 
དང་ཀླུ་ནད་སྣ་ཚོགས་མྱོང་༔ རྟག་ཏུ་སྡུག་བསྔལ་བསྐལ་པ་ཟད་མེད་དུ༔ ཁྱོད་ཀྱི་འོད་ཟེར་ 
ཕོག་ཙམ་ནད་ཀུན་ཞི༔ བདག་ཅག་ཀླུ་ཡི་མགོན་དུ་རྟག་བཞུགས་གསོལ༔ ཞེས་གསོལ་ 
ཀླུ་རྣམས་དུག་གི་རང་བཞིན་ལ༔ འགའ་རེ་ས་ལ་བལྟ་ཞིང་འགའ་རེ་དགྱེ༔ འགའ་རེ་རྒྱབ་ 
བསྟན་འགའ་རེ་རིང་དུ་སྡོད༔ གུས་པའི་ཚུལ་ཡང་དཔག་ཏུ་མེད་པར་བྱེད༔ དེ་ཚེ་མཁའ་ 
འགྲོའི་ཞལ་ནས་འདི་སྐད་ཅེས༔ བཀའ་ཡི་བསྒོ་བ་རྒྱལ་བློན་འཁོར་ལ་བཅས༔ ཀྱེ་མཿ 
འོག་ཕྱོགས་ཀླུ་རིགས་ཐམས་ཅད་ཉོན༔ ང་ནི་ཡེ་ཤེས་མཁའ་འགྲོ་དྷ་མེནྟྲ༔ ཡབ་ནི་སངས་ 
རྒྱས་འོད་དཔག་མེད་པ་ཡིན༔ ཡུམ་ནི་གོས་དཀར་ལྷ་མོ་ཚེ་ཡི་ཡུམ༔ ཡུལ་ནི་བདེ་བ་ཅན་ 
གྱི་ཞིང་ཁམས་ཡིན༔ ཕོ་བྲང་མིང་ནི་པདྨ་བཀོད་པ་ཡིན༔ འཁོར་ནི་ས་བཅུའི་སེམས་དཔའ་ 
དཔག་ཏུ་མེད༔ བུ་མོ་ང་ནི་ཁྱོད་ཅག་མགོན་དུ་འོངས༔
ཁྱོད་རྣམས་བསྐལ་པར་སྡུག་བསྔལ་མྱོང་བ་འདི༔ ལས་ཀྱི་འབྲས་བུ་སྨིན་ལ་ཡིད་ 
ཆེས་གྱིས༔ མི་ཡི་ཡུལ་དུ་སངས་རྒྱས་གྲངས་མེད་བྱོན༔ ལྷ་ཡི་ཡུལ་དུ་ཐུབ་པ་རྣམ་རྒྱལ་ 
བྱོན༔ ཀླུ་ཡི་ཡུལ་དུ་པདྨ་འགྲོ་འདུལ་བྱོན༔ དམྱལ་བའི་ཡུལ་དུ་ཆོས་ཀྱི་རྒྱལ་པོ་བྱོན༔ དུད་ 
འགྲོའི་ཡུལ་དུ་རྣམ་པར་སྣང་བ་བྱོན༔ ཡི་དྭགས་ཡུལ་དུ་པདྨ་རྒྱལ་བ་བྱོན༔ ལྷ་མིན་ཡུལ་ 
དུ་པདྨ་བརྩེགས་པ་བྱོན༔ དེ་དག་རྣམས་ལ་ཆོས་འཁོར་བསམ་མི་ཁྱབ༔ ཁྱོད་ཅག་ཡུལ་ནི་ 
མུན་པ་ཅན་དུ་གྱུར༔ སངས་རྒྱས་སུས་ཀྱང་གདུལ་བྱར་མ་གྱུར་ཅིང་༔ སྔོན་གྱི་ཚུལ་ཁྲིམས་ 
འཆལ་བའི་སྐལ་ངན་ཀུན༔ ད་ལྟ་གདོལ་པ་ཀླུ་རྫིང་འདི་རུ་སྐྱེས༔ སྔོན་གྱི་གདུག་རྩུབ་ཞེ་ 
སྡང་བྱས་པའི་འབྲས༔ ད་ལྟ་བྱེ་ཚན་སྡུག་བསྔལ་བསམ་མི་ཁྱབ༔ སྔོན་དུ་མཆོད་ལ་སེར་སྣ་ 
སྐྱེས་པའི་འབྲས༔ ད་ལྟ་ལྟོགས་སྐོམ་ཡི་དྭགས་འདྲ་བར་གྱུར༔
42

༄༅། །ཟབ་གཏེར་ཆོས་ཀྱི་མཛོད་ཁང་།
སྔོན་གྱི་ལུས་ལ་གཞན་རྣམས་སྡུག་བསྔལ་བཅུག༔ ད་ལྟ་ནད་ཀྱི་དུཿ ཁ་ཚན་ 
ཤཨཿ༔ ༧༡༡༦ ཆེར་མྱོང་༔ ལས་ལ་མ་བྱུང་སྡུག་བསྔལ་ཅི་ཡང་མེད༔ དེ་ཀུན་གཞན་ 
གྱིས་མ་ ཤ3 222 བྱས་རང་གི་ལས༔ རྣམ་པར་སྨིན་འདི་ཅིས་ཀྱང་སེལ་བར་ 
དཀའ༔ ང་ནི་མྱ་ངན་འདས་པ་ཡོངས་མེད་ཀྱང་༔ ཡུལ་ཁམས་གཞན་ལ་འགྲོ་དོན་སྤྱོད་ 
ཕྱིར་འགྲོ༔ དེ་ཕྱིར་ཁྱོད་རྣམས་ད་ལྟ་ང་དང་མཇལ༔ ལས་ངན་སྒྲིབ་པ་མ་ལུས་བཤགས་ 
སྦྱང་གྱིས༔ ཁྱོད་རྣམས་དུག་གི་རང་བཞིན་ཡིན་པ་ལ༔ དེས་ནི་བདག་ལ་གནོད་པ་ག་ལ་ 
ནུས༔ ཉོན་མོངས་དུག་གསུམ་དུག་ལྔ་ཞེས་བྱ་བ༔ འདོད་ཆགས་ཞེ་སྡང་གཏི་མུག་ང་རྒྱལ་ 
དང་༔ སེར་སྣ་ཕྲག་དོག་གིས་ནི་ཡུན་དུ་གནོད༔ གནོད་པར་བྱེད་པའི་རྒྱུ་ནི་དེ་ལྔ་སྟེ༔ དེ་ 
དག་སྤངས་ན་ཁྱོད་རྣམས་བདེ་བར་མཆིས༔ ཉོན་མོངས་འདི་དག་འཁོར་བའི་ས་བོན་ཡིན༔ 
འདི་ལས་ཐར་ན་གཏན་བདེ་གྲུབ་སྟེ་མཆིས༔ ཞེས་པའི་གདམས་ངག་ཀླུ་ལ་བྱིན་པ་ན༔ ཀླུ་ 
རྣམས་ཐམས་ཅད་ཆོས་ལ་མོས་པ་སྐྱེས༔ སྡིག་བཤགས་བྱས་ཤིང་ལས་ལ་འགྱོད་བཤགས་ 
བྱས༔ སེམས་བསྐྱེད་ཞུས་པས་སྡོམ་པ་འབོགས་པར་མཛད༔ ཀུན་གྱི་སྡིག་ལྟུང་ལྷག་མ་ 
མེད་པར་འབྱངས༔ ཀླུ་ཡི་འགྲོ་བ་མ་ལུས་བྱང་ཆུབ་བཀོད༔ ཚོམ་བུ་གཅིག་ཏུ་དགའ་ལྡན་ 
གནས་ཉིད་དུ༔ ལྷ་ཡི་དབང་ཐོབ་ཆོས་ལ་བཀོད་པར་བྱས༔ དྷ་མེནྟྲ་ནི་གོས་དཀར་ལྷ་མོར་ 
ཐིམ༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ 
ལས༔ ཡོན་ཏན་སྤྲུལ་པ་ཀླུ་གདོལ་པའི་ཡུལ་དུ་བྱོན་ནས་ཀླུ་རིགས་ཐར་པའི་ལམ་དུ་བཀོད་ 
པའི་རིམ་པ་སྟེ་ལེའུ་བརྒྱད་པའོ༔ ༔ རྒྱ་རྒྱ་རྒྱ༔
དེ་ནས་ལྷ་མིན་ཡུལ་དུ་ཧྲཱིཿ ཡིག་སྤྲོས༔ ལྷ་མིན་རྒྱལ་པོ་གོ་ཆ་བཟང་པོ་ཞེས༔ མངའ་ 
ཐང་ཚད་ནི་ལྷ་དང་འགྲན་བཟོད་པ༔ ཡུལ་གླིང་བཅོ་བརྒྱད་ཉིན་མཚན་འཐབ་རྩོད་མྱོང་༔ 
སྡུག་བསྔལ་བསམ་གྱིས་མི་ཁྱབ་གྱུར་པ་ལ༔ ལྷ་ལས་ཕམ་སྟེ་ལྷ་མིན་གྲོས་བྱས་ཏེ༔ ལྷ་
43

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མིན་དཔུང་ཚོགས་ལྷ་ལས་ད་ལྟ་ཕམ༔ འཇིག་རྟེན་འབྱུང་པོ་བདུད་རྗེ་དགའ་རབ་སྦྲན༔ ཀླུ་ 
ཡི་རྒྱལ་པོ་གདོལ་པ་གྲོགས་སུ་བཀུག༔ བདུད་དམག་ཀླུ་དམག་ལྷ་མིན་དམག་དཔུང་བསྡུ༔ 
ལྷ་ཡུལ་ཆས་ཏེ་རྒྱལ་བར་བྱེད་པར་གླེང་༔ དེ་ཚེ་ལྷ་མིན་ཡུལ་ལྗོངས་གོ་མི་ཞེས༔ དཔུང་གི་ 
ཚོགས་ཀུན་འདུས་པའི་གྲོང་ཁྱེར་དུ༔ རྒྱལ་པོ་རིན་ཆེན་དཔུང་པ་ཞེས་བྱ་བ༔ ལྷ་ཡི་བུ་ཕོ་ཟླ་ 
བའི་འོད་ཟེར་སྤྲུལ༔ མངའ་ཐང་རྒྱས་པ་དཔུང་ཚོགས་འབུམ་གྱི་གཙོ༔ དེ་རུ་མཁའ་འགྲོ་ 
ཆེན་མོ་ཀུན་བཟང་མར༔ སྤྲུལ་ཏེ་རྒྱལ་པོ་དེ་ཡི་དབང་པོ་བཀུག༔ གྲོགས་ཀྱི་ཚུལ་མཛད་ 
རིན་ཆེན་དཔུང་པར་སྨྲས༔ ཀྱེ་མཿ དབང་ཐང་ཆེ་བའི་རྒྱལ་པོ་རིན་ཆེན་དཔུང་༔ ཁྱོད་ཉིད་ 
སྐྱེ་བ་འདི་ཡི་གོང་རོལ་ཏུ༔ ང་ཡི་ཟླ་བོ་ལྷ་ཡི་བུ་ལོ་ནི༔ དམ་པ་ཏོག་དཀར་ཡབ་གྱུར་ཟླ་བའི་ 
འོད༔ ད་ལྟ་ལྷ་མི་འདུལ་ཕྱིར་རྒྱལ་པོར་སྤྲུལ༔ ང་ནི་གཡུལ་འཇོམས་བདེ་མ་ཀཾ་ཀ་རི༔ ད་ 
ལྟ་ཀུན་བཟང་མ་ཞེས་སྤྲུལ་ནས་འོངས༔ ལྷ་མིན་ཕམ་པའི་སྡུག་བསྔལ་ནོན་པ་ལ༔ གོ་ཆ་
བཟང་པོའི་གྲོགས་དང་བཅས་པ་རྣམས༔ བསམ་ངན་ཀླུ་བདུད་གྲོགས་སུ་བཀུག་སྟེ་མཆི༔ 
ལྷ་ཡུལ་གནོད་པར་བརྩམས་ཞེས་དྲིལ་བསྒྲགས་པས༔ ད་ནི་འདུལ་བའི་དུས་ལ་བབས་ 
ལགས་པས༔ ཁྱོད་ནི་ལྷ་མིན་འཁོར་ཚོགས་བསྡུས་ལ་གཤེགས༔ བདག་གིས་གོ་ཆ་བཟང་ 
པོའི་སྲས་མོར་སྤྲུལ༔ ཀུན་ཀྱང་དབང་བསྡུས་ཆོས་ཀྱི་འཁོར་ལོ་བསྐོར༔ དེ་སྐད་གསུངས་ཏེ་ 
གོ་ཆའི་སྲས་མོ་ནི༔ ཤནྟི་མ་ཞེས་བྱ་བའི་རྣམ་ཤེས་སྤར༔ ཕུང་པོར་ཞུགས་ཏེ་བཞུགས་པས་ 
རིན་ཆེན་དཔུང་༔ འཁོར་ཚོགས་དང་བཅས་བུ་མོ་བླངས་བར་བྱས༔ ལྷན་ཅིག་བཞུགས་ 
ནས་ལྷ་མིན་དཔུང་གི་ཚོགས༔ མཐོང་བའི་ཡུལ་དུ་ལྷ་ཡི་དམག་དཔུང་སྤྲུལ༔ འཐབ་པས་ 
ཀླུ་བདུད་ལྷ་མིན་གཡུལ་རྣམས་བཅོམ༔ ཀུན་ཀྱང་ཐར་པའི་ལམ་དུ་སྐད་ཅིག་བཀོད༔ དེ་ 
ནས་ནག་པོའི་བདུད་བསྟན་བསྣུབས་མཛད་ནས༔ དམ་པའི་ཆོས་ཀྱི་ཁྲིམས་བསྡམས་གོ་ཆ་ 
བཟང་པོ་དང་༔ དགའ་རབ་ནག་པོ་ལ་སོགས་དཔུང་ཚོགས་རྣམས༔ བསྡུས་ཏེ་ལས་འབྲས་
44

༄༅། །ཟབ་གཏེར་ཆོས་ཀྱི་མཛོད་ཁང་།
བསྟན་ཅིང་གསང་སྔགས་བཤད༔ ཐམས་ཅད་ཕྲག་དོག་ཞི་ནས་བསམ་གཏན་གནས༔ 
གྲོལ་བ་ཐོབ་སྟེ་ལྷ་མིན་ཡུལ་ཁམས་འགྲོ༔ ཀུན་ཀྱང་འཇའ་སྐུར་གྲོལ་ནས་སྟོངས་པར་ 
གྱུར༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་པར་ཐར་པ་རིན་ཆེན་ 
ཕྲེང་བ་ལས༔ ལྷ་མིན་རྒྱལ་པོའི་སྲས་མོར་སྤྲུལ་ཏེ་ཡུལ་ཁམས་ཆོས་ལ་བཀོད་ནས་ལྷག་ 
མེད་མངོན་བྱང་ཆུབ་པའི་རིམ་པ་སྟེ་ལེའུ་དགུ་པའོ༔ ༔ རྒྱ་རྒྱ་རྒྱ༔
ཤཨཿ ༡22% དེ་ནས་ཚེ་ལོ་ཉིས་བརྒྱའི་གནས་སྐབས་སུ༔ རྫོགས་པའི་སངས་ 
རྒྱས་འོད་སྲུང་འཇིག་རྟེན་བྱོན༔ དམ་པའི་ཆོས་ཀྱི་འཁོར་ལོ་བསྐོར་བའི་ཚེ༔ ཡབ་ནི་རྒྱལ་ 
པོ་བདེ་སྐྱོང་ཀུན་དགའ་བོ༔ ཡུམ་ནི་བྲམ་ཟེའི་བུ་མོ་དགེ་མཚོ་མ༔ རྒྱལ་བ་དེ་ལ་བསོད་ 
སྙོམས་སྣ་ཚོགས་ཕུལ༔ དེ་ཚེ་ཡབ་ཡུམ་སྲས་ཀྱི་སྐལ་པ་ཟད༔ སྟོན་པ་འོད་སྲུང་ཆེན་པོའི་ 
སྤྱན་སྔ་རུ༔ རྒྱལ་པོ་བདེ་སྐྱོང་ཀུན་དགའ་ལེགས་བཏུད་ནས༔ ཤེལ་གྱི་བུམ་པ་འབྲུ་སྣས་ 
བཀང་སྟེ་ཕུལ༔ ཐལ་སྦྱར་གསོལ་བ་འདི་ལྟར་བཏབ་བྱས་ནས༔ ཨེ་མ་ཧོ༔ འཛམ་བུ་གླིང་ 
དུ་བསྟན་པ་གསལ་བའི་ཉི༔ རྫོགས་པའི་སངས་རྒྱས་འགྲོ་བའི་མགོན་གཅིག་པུ༔ བདག་ 
ནི་རྒྱལ་པོར་སྐྱེས་པའི་བསོད་ནམས་ལྡན༔ འཁོར་དང་ལོངས་སྤྱོད་བསམ་ལས་འདས་པར་ 
ཡོད༔ སྲས་མེད་རྒྱལ་བ་ཁྱེད་ཀྱི་མཁྱེན་པས་དགོངས༔ ད་ལྟ་རྒྱལ་རབས་ཉིས་བརྒྱ་ལས་ 
ལྷག་པར༔ བདག་ལ་རྒྱུད་མེད་འདི་ལ་བརྩེ་བས་གཟིགས༔ སྲིད་པ་ཁོ་ནའི་གནས་སུ་མི་ 
སྨོན་ཏེ༔ རྒྱལ་རབས་བཟང་པོ་ཆད་དུ་ཉེ་བ་ལ༔ ཕོ་བྲང་གཟི་འོད་འཛིན་པ་སུ་ཞིག་མཆི༔ 
ལོངས་སྤྱོད་ནོར་མཆོག་འཁོར་འབངས་སུ་ཡིས་སྐྱོང༔ བསྐལ་པ་འདི་འདྲར་བདག་འོས་མ་ 
འཚལ་ཡང་༔ བཙུན་མོ་རྒྱུད་མེད་ཡིན་ནམ་ཅི་ལྟ་བུར༔ ལས་ཀྱི་འཕྲོ་མེད་ཡིན་ནམ་བཀའ་ 
སྩལ་ཞུ༔ དེ་སྐད་ཞུས་པས་རྒྱལ་བའི་ཞལ་ནས་ནི༔ རྒྱལ་པོ་ཆེན་པོ་བདེ་སྐྱོང་ཀུན་དགའ་ 
བོ༔ ནོངས་པ་མི་འཚལ་རྒྱལ་རྒྱུད་འོང་ལ་ཉེ༔ འཇིག་རྟེན་འདི་ནས་གྲངས་མེད་ཕ་རོལ་
45

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ན༔ བདེ་བ་ཅན་ཞེས་བྱ་བའི་ཞིང་ཁམས་ཡོད༔ དེ་ན་སངས་རྒྱས་ཚེ་འོད་དཔག་མེད་ཅེས༔ 
དེ་ཡི་ཡུམ་མཆོག་ལྷ་མོ་གོས་དཀར་མོ༔ འཇིག་རྟེན་ཁམས་སུ་སྤྲུལ་པ་རྒྱུན་མི་འཆད༔ ད་ 
ལྟ་འཇིག་རྟེན་འདི་ཡི་འགྲོ་དོན་དུ༔ ཚངས་པའི་བུ་མོ་འདྲ་བ་ཁྱོད་ལས་འབྱུང་༔ དེ་ལས་ 
མི་རིང་སྲས་མཆོག་བཟང་པོའི་སྡེ༔ འཁོར་ལོས་སྒྱུར་བའི་རྒྱལ་པོ་འབྱུང་ལ་ཉེ༔ མ་འོངས་ 
དེ་བཞིན་གཤེགས་པ་ཤཱཀྱ་ཐུབ༔ དེ་ཡི་ཡབ་མཆོག་ཟས་གཙང་རྒྱལ་པོར་འགྱུར༔ ཁྱོད་ནི་ 
ལས་ཟད་མ་ཡིན་སྐལ་པར་ལྡན༔ བུ་མོ་དེ་ནི་ང་ཡི་རྗེས་སུ་འཇུག༔ བྱང་ཆུབ་སེམས་ཐོབ་ 
འཁོར་ཡང་དུ་མ་སྐྱོང་༔
ཞེས་པའི་ལུང་བསྟན་ཞབས་ལ་མགོ་བོས་བཏུད༔ རང་གནས་དེངས་ལ་བཙུན་མོར་ 
བཀའ་རྣམས་བསྒྲགས༔ རེ་ཞིག་རྒྱལ་པོ་བདེ་སྐྱོང་རྨི་ལམ་དུ༔ འོད་ནི་དམར་པོ་ཐིག་ལེ་ 
དམར་མཚན༔ རང་གི་སྤྱི་བོར་བབས་ནས་ཁོང་དུ་སོང་༔ བཙུན་མོར་མི་སྣང་འཇའ་ 
འོད་དམར་པོར་གྱུར༔ རང་གི་སྙིང་ལས་ཧྲི༔ ཡིག་འོད་དམར་འཕྲོས༔ བཙུན་མོར་ཐིམ་ 
པས་ལྷ་ཚོགས་མང་པོ་བྱོན༔ དེ་དག་རྣམས་ཀྱིས་ཕྱག་ན་ཚེ་བུམ་ཐོགས༔ ཡབ་ཡུམ་གཉིས་ 
ལ་དབང་བསྐུར་བྱས་པ་རྨིས༔ ནངས་པར་མནལ་སད་སེམས་བདེ་ལུས་ཀྱང་བདེ༔ བཙུན་ 
མོ་དམ་པར་རྨི་ལམ་བཤད་པ་ལ༔ བཙུན་མོས་ང་ཡི་རྨི་ལམ་བཟང་པོ་རྨིས༔ ཕོ་བྲང་དམར་ 
པོར་ཕྱིན་ནས་སློབ་དཔོན་བཞུགས༔ དེ་ལ་ཕྱག་འཚལ་མགོ་བོས་བཏུད་པ་ཡིས༔ དེ་ཡི་ 
གཡོན་དུ་ལྷ་མོ་དམར་སྐྱ་ཞིག༔ བཞུགས་པའི་ཐུགས་ལས་འོད་ཟེར་ཧྲཱིཿ དམར་མཚན༔ 
བདག་ལ་ཐིམ་ནས་མནལ་སད་སེམས་ཀྱང་བདེ༔ ཇི་ལྟར་སྟོན་པའི་བཀའ་བཞིན་འདུ ན་འབྱུང་
བར་ངེས༔ དེ་ལྟར་ཐག་ཆོད་རེ་ཞིག་ཡུམ་ལ་སྲས༔ ཡོད་པར་ཚོར་བས་གཙང་སྦྲ་ལེགས་ 
པར་བྱས༔ ཁོང་ནས་ཨ་མ་འཇིག་རྟེན་སྡུག་བསྔལ་བྲལ༔ ང་ནི་སངས་རྒྱས་ཡུམ་ཡིན་ 
འདི་གར་ཡོད༔ ཅེས་སོགས་ཚིགས་སུ་བཅད་པ་མང་པོ་སྨྲ༔ ཟླ་བ་བཅུ་ལོན་ཕོ་བྲང་རྩེ་
46

༄༅། །ཟབ་གཏེར་ཆོས་ཀྱི་མཛོད་ཁང་།
མོར་བཙས༔ དེ་ཚེ་ཡུམ་ལ་ན་ཚ་ཅི་ཡང་མེད༔ ནམ་མཁར་འཇའ་འོད་རོལ་མོའི་སྒྲ་ཡང་ 
གྲག༔ ས་གཞིར་སྔོན་མེད་མེ་ཏོག་གསར་དུ་བཞད༔ ཡུལ་ཁམས་ཐམས་ཅད་སྤོས་ཀྱི་དྲི་ 
ངད་བསྐུལ༔ འབངས་འཁོར་མངའ་འོག་རྒྱལ་སྲས་འཁྲུངས་ཞེས་གླེང་༔ བཙས་སྟོན་བྱས་ 
ཏེ་དགའ་བའི་གླུ་བྲོ་བྱས༔ བཙས་མ་ཐག་ནས་བུ་མོ་ཙོག་པུར་བཞུགས༔ ངག་ནས་ང་ནི་ 
དཔལ་གྱི་མཚོ་མོ་ཡིན༔ རྒྱལ་བའི་དྲུང་དུ་ཆོས་ཉན་འགྲོ་བ་སྐྱོང་༔ ཞེས་གསུངས་མཁའ་ལ་ 
གར་སྟབས་ཁྱུགས་ཁྱུག་མཛད༔ དེ་ནས་སྙན་པས་འཛམ་གླིང་མ་ལུས་ཁྱབ༔ ལྷ་ཡིས་ཁྲུས་ 
གསོལ་ཕོ་བྲང་ཉེ་བ་རུ༔ སྔར་མེད་མཚོ་འཁྱིལ་ཡ་མཚན་ཆེ་བར་བྱུང་༔ མིང་ཡང་དྷཱི་སཱ་ག་ 
ར་ཞེས་གྲགས༔ བཅུ་གཅིག་བཞེས་ཚེ་རྒྱལ་པོ་མང་པོས་བསླངས༔ གོང་དུ་མ་གནང་རྒྱལ་ 
བའི་སྤྱན་སྔར་འདོངས༔ བྱང་ཆུབ་སེམས་བསྐྱེད་ཚུལ་ཁྲིམས་ བདེན་པ་ཞུས༔ ཏིང་འཛིན་ 
བསྒོམས་པས་རང་དོན་མཐར་ཕྱིན་ནས༔ གཞན་དོན་མཛད་པའི་ཕྲིན་ལས་དཔག་ཏུ་མེད༔ 
ཡུལ་དེའི་བུད་མེད་འབུམ་ཕྲག་ཆོས་ལ་བཙུད༔ བདེན་བཞིའི་ལམ་བསྟན་ཀུན་ཀྱང་བཟོད་ 
པ་ཐོབ༔ ཐམས་ཅད་བྱང་ཆུབ་སེམས་བསྐྱེད་མངོན་བྱང་ཆུབ༔ ཡབ་ཡུམ་འཁོར་ཚོགས་ 
བྱིན་བརླབས་རྒྱལ་ཁམས་ཀུན༔ ཕར་ཕྱིན་ཆོས་ཀྱིས་ཚིམ་ནས་དགྲ་བཅོམ་ཐོབ༔ ཀུན་ཀྱང་ 
འཕགས་པའི་ལམ་དུ་གྲོལ་བར་མཛད༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ 
ར་ཝའི་རྣམ་ཐར་རིན་ཆེན་ཕྲེང་བ་ལས༔ རྒྱལ་རིགས་བྷི་སཱ་ག་རར་སྤྲུལ་ཏེ་འགྲོ་མང་ སྨིན་
གྲོལ་ལ་བཀོད་པའི་རིམ་པ་སྟེ་ལེའུ་བཅུ་པའོ༔ ༔ རྒྱ་རྒྱ་རྒྱ༔ 
ད་ལྟའི་སངས་རྒྱས་ཤཱཀྱ་ཐུབ་པ་ཡི༔ བསྟན་པ་འཤམཿ 2 ཤིང་འདི་རུ༔ 
སྤྲུལ་པའི་རོལ་པ་ཇི་ལྟར་བསྟན་པའི་ཚུལ༔ ཤཱཀྱའི་དྲུང་དུ་སྲིང་མོ་གངྒཱའི་ལྷ༔ བྷེ་ཏའི་ཡུལ་ 
དུ་བཟང་མོ་བཀྲ་ཤིས་དགེ༔ གཞོན་ནུ་དཔལ་གྱི་སྲས་མོ་འོད་འཆང་མ༔ ཤཱཀྱ་དྷེ་ཝའི་བུ་ 
མོ་སྐལ་བ་བཟང་༔ ཨོ་རྒྱན་སྲས་མོ་དཔལ་མོ་འོད་ཀྱིས་བརྒྱན༔ ཤཱཀྱའི་བུ་མོ་དགེ་མཚོ་ལྷ་
47

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མོ་ཡུམ༔ ཁ་ཆེའི་བུ་མོ་ཀུན་དགའ་བཟང་མོ་ཡུམ༔ བྲམ་ཟེ་མཆོག་སྲེད་བུ་མོ་ཚངས་བྱིན་ 
མ༔ རྒྱལ་པོའི་ཁབ་ཏུ་ཤྲཱི་ལྡན་པ་ཞེས༔ ལངྐའི་ཡུལ་དུ་ཉི་མའི་དཔལ་ལྡན་མ༔ ཐོ་གར་ཡུལ་ 
དུ་བི་ཏ་ན་ཧུ་ཏཱ༔ རུག་མའི་ཡུལ་དུ་སྨོན་ལམ་རིན་ཆེན་བཟང་༔ སྲིན་པོའི་ཡུལ་དུ་བདེ་མ་ 
མཆོག་གི་ལྷ༔ རྒྱ་ཡི་ཡུལ་དུ་གང་བཟང་ཨུ་ཡུམ་ཏི༔ ཨོ་རྒྱན་ནུབ་ཕྱོགས་རྒྱལ་རིགས་དགེ་ 
མ་དཔལ༔ རིགས་གསུམ་སྐྱེ་དགུའི་བདག་མོ་ཞེས་བྱ་བ༔ ཀོ་ཤའི་ཡུལ་དུ་དབང་ཆེན་པདྨ་ 
སྐྱིད༔ བདེ་བྱེད་བརྩེགས་སུ་རོ་ཏི་ཀེ་རི་མ༔ ཤམྦྷ་ལ་རུ་སྒྲོལ་མ་ཡེ་ཤེས་མ༔ ཀོ་ལིང་ཡུལ་ 
དུ་ཀརྨ་བྷ་ཏྲི་ཧ༔ ཧ་ཤའི་ཡུལ་དུ་རིག་བྱེད་ཚངས་གནས་མ༔ བྲུ་ཤར་རྒྱལ་པོའི་སྲས་མོ་པྲསྟི་ 
མ༔ རུག་མའི་ཡུལ་དུ་ཀརྐ་ཊ་མོ་ཧ༔ མ་ལ་ཡ་རུ་སྐལ་པ་བཟང་མོ་དང་༔ བྷིག་བྱེད་བརྟུལ་ 
ཤུགས་སྤྱོད་མ་དབང་མོ་ཆེ༔ སྤྲུལ་པ་ཉི་ཤུ་རྩ་ལྔའི་རོལ་པ་བྱུང་༔ སོ་སོས་འགྲོ་དོན་མཛད་ 
ཚུལ་རྒྱ་ཆེ་ཡང་༔ དོན་དུ་བསྡུས་ན་རྒྱལ་སྲས་སྤྱོད་པ་དང་༔ གསང་སྔགས་ལམ་སྦྱངས་ཕལ་ 
ཆེར་རིག་འཛིན་གྲུབ༔ རྒྱས་པར་སྣ་ནམ་པ་ལ་གནང་བ་ཡི༔ རྣམ་ཐར་མེ་ཏོག་མཛེས་ཕྲེང་ 
ལེའུ་བརྒྱ༔ གཙང་རོང་རྡོ་རྗེ་བྲག་ལ་སྦས་ནས་ཡོད༔ འདི་རུ་རྩ་བའི་སྙིང་པོར་བསྟན་པ་ 
ཡིན༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ 
ལས༔ སྤྲུལ་པ་ཉེར་ལྔའི་རོལ་གར་བསྒྱུར་བའི་མཚན་བསྡོམས་པ་སྟེ་ལེའུ་བཅུ་གཅིག་པའོ༔ ༔ 
རྒྱ་རྒྱ་རྒྱ༔ དེ་ནས་མཁའ་འགྲོ་ཆེན་མོ་མནྡྷ་ར༔ ཟ་ཧོར་ཡུལ་དུ་ཇི་ལྟར་འཁྲུངས་ཚུལ་ 
ནི༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ སངས་རྒྱས་འོད་དཔག་མེད་པའི་ཐུགས་ 
ཀ་ནས༔ པདྨ་གོང་དུ་འཁོར་ཚོགས་གྲངས་ལས་འདས༔ འཕགས་པ་སྤྱན་རས་གཟིགས་ 
ལས་འོད་ཟེར་སྤྲོས༔ འཕགས་པའི་ཐུགས་ལས་ཧྲི༔ ཡིག་གྲངས་མེད་ཆད༔ འཇིག་རྟེན་ 
ཞིང་ཁམས་གྲངས་མེད་གནས་སུ་སྤྲོས༔ པོ་ཏ་ལ་ནི་བྱེ་བ་ཕྲག་བརྒྱ་རུ༔ འཕགས་པའི་རྣམ་ 
སྤྲུལ་བྱེ་བ་ཕྲག་བརྒྱར་སྤྲུལ༔ རྒྱ་གར་ཡུལ་གླིང་བྱེ་བ་ཕྲག་བརྒྱ་རུ༔ ཤཱཀྱ་ཐུབ་པ་བྱེ་བ་ཕྲག་
48

༄༅། །ཟབ་གཏེར་ཆོས་ཀྱི་མཛོད་ཁང་།
བརྒྱར་སྤྲུལ༔ ལོངས་སྐུའི་རྣམ་འཕྲུལ་ཞིང་ཁམས་བྱེ་བ་བརྒྱར༔ གངས་ཅན་མགོན་པོ་བྱེ་བ་ 
ཕྲག་བརྒྱར་སྤྲུལ༔ སྤྲུལ་སྐུའི་ཞིང་ཁམས་བྱེ་བ་ཕྲག་བརྒྱ་རུ༔ གུ་རུ་པདྨ་བྱེ་བ་ཕྲག་བརྒྱར་ 
སྤྲུལ༔ ཡོན་ཏན་བཀོད་པ་བྱེ་བ་ཕྲག་བརྒྱ་རུ༔ འཇམ་པའི་དབྱངས་ནི་བྱེ་བ་ཕྲག་བརྒྱར་ 
སྤྲུལ༔ པདྨ་བཀོད་པ་བྱེ་བ་ཕྲག་བརྒྱ་རུ༔ པདྨ་གཙུག་ཏོར་བྱེ་བ་ཕྲག་བརྒྱར་སྤྲུལ༔ ལྷ་ 
གནས་དམ་ ཤ* ༡༡༡༦ པ་བྱེ་བ་ཕྲག་བརྒྱ་རུ༔ འཁོར་ལོས་སྒྱུར་རྒྱལ་བྱེ་བ་ཕྲག་ 
བརྒྱར་སྤྲུལ༔ གངས་ཅན་ཡུལ་ལྗོངས་བྱེ་བ་ཕྲག་བརྒྱ་ན༔ སྲོང་བཙན་སྒམ་པོ་བྱེ་བ་ཕྲག་ 
བརྒྱར་སྤྲུལ༔ ཀ་ལིངྒ་ནི་བྱེ་བ་ཕྲག་བརྒྱ་ན༔ དྲང་སྲོང་ཆེན་པོ་བྱེ་བ་ཕྲག་བརྒྱར་སྤྲུལ༔ དེ་ 
ལྟར་སྤྲུལ་པ་དཔག་ཏུ་མེད་པར་མཛད༔ ཞིང་ཁམས་དེ་དག་སོ་སོར་མདོ་སྔགས་ཀྱི༔ སྟོན་ 
པ་སོ་སོའི་བསྟན་པ་དེ་ལྟར་དར༔ འཁོར་ཡང་བསམ་མི་ཁྱབ་པར་ཆོས་འཁོར་བསྐོར༔ ཁྱད་ 
པར་མི་མཇེད་འཛམ་བུའི་གླིང་འདི་རུ༔ མདོ་ཡི་སྟོན་པ་ཤཱཀྱ་ཐུབ་པ་ནི༔ བསྐལ་པ་སྒྲོན་མེ་ 
ཚེ་ལོ་བརྒྱ་པའི་དུས༔ འཁོར་ཡང་ལྷ་ཀླུ་མི་དང་མིའམ་ཅི༔ ལྟོ་ཕྱེ་གྲུལ་བུམ་ལ་སོགས་ཉན་ 
ཐོས་དང་༔ བྱང་སེམས་རིག་འཛིན་དཔག་ཏུ་མེད་པ་ལ༔ ཆོས་འཁོར་ཆེན་པོ་རིམ་པ་ལྔ་རུ་ 
བསྐོར༔ ཐེག་པ་དགུ་ཡི་རྣམ་པར་ཕྱེས་ཏེ་བསྟན༔ དབང་པོ་ཐ་མའི་དོན་དུ་སྡེ་སྣོད་གསུམ༔ 
ཕྱི་ནང་ཆོས་ཀུན་མཚན་ཉིད་དབྱེ་བ་བསྟན༔ དབང་པོ་འབྲིང་ལ་ཕྱི་པ་ཐུབ་པའི་རྒྱུད༔ ཀྲི་ 
ཡོག་སྡེ་གསུམ་ཕྱི་རྒྱུད་སྔགས་ཀྱི་སྒོ༔ དབང་པོ་རབ་ལ་ནང་པ་ཐབས་ཀྱི་རྒྱུད༔ བླ་མེད་རྒྱུད་ 
དང་སྒྲུབ་སྡེའི་རིམ་པ་བསྟན༔ བསྟན་པ་ཕྲག་གསུམ་འབུམ་དང་ཉིས་སྟོང་གནས༔ མཐར་ 
ནི་མྱ་ངན་འདའ་བའི་ཚུལ་དུ་བསྟན༔ དེ་ཚེ་ཉན་ཐོས་དབང་པོ་འོད་སྲུང་ལ༔ བསྟན་པ་ 
གཏད་ཅིང་པདྨ་བདག་ཉིད་ནི༔ དྷ་ན་ཀོ་ཤར་འཁྲུངས་པར་ལུང་ཡང་བསྟན༔ དེ་ཚེ་རྒྱལ་བ་ 
འོད་དཔག་མེད་པ་ཡིས༔ ཐུགས་ཀའི་འོད་ཟེར་འཕགས་པའི་ཐུགས་ལ་ཕོག༔ སྤྱན་རས་ 
གཟིགས་ཀྱི་ཐུགས་ཀའི་འོད་ཟེར་གྱིས༔ རྒྱལ་བའི་ཞིང་ཁྱབ་སངས་རྒྱས་སྲས་བཅས་ཀྱི༔
49

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྐུ་གསུང་ཐུགས་ཡོན་ཕྲིན་ལས་བྱིན་རླབས་ཀུན༔ བསྡུས་ཏེ་འཕགས་པའི་ཐུགས་ཀར་ཐིམ་ 
པའི་མོད༔ པདྨ་བདག་ཉིད་ཧྲཱིཿ ཡིག་ཚུལ་དུ་སྤྲོས༔ བྱེ་བ་ཕྲག་བརྒྱའི་ཞིང་ཁམས་ཀུན་ཏུ་ 
ཁྱབ༔ དེ་ཉིད་དྷ་ན་ཀོ་ཤའི་མཚོ་ལ་ཐིམ༔ ཨུ་དུམ་ཝ་རའི་གེ་སར་རྒྱས་པའི་དབུས༔ སྤྲེལ་ 
ཟླའི་ཚེས་བཅུར་གུ་རུ་ང་ཉིད་འཁྲུངས༔ རྒྱལ་པོ་ཨིནྟ་བྷོ་དྷིའི་སྲས་ཚུལ་བཟུང་༔ སྐུ་སྤྲུལ་ 
འོད་འཆང་མ་ནི་ཁབ་ཏུ་བཞེས༔ རྡོ་རྗེ་སེམས་དཔས་བདག་ལ་ལུང་བསྟན་ནས༔ འཁོར་ 
བ་སྤངས་ནས་སྤྱོད་པར་གཤེགས་པར་བྱ༔ དེ་ཚེ་གསང་སྔགས་དྷཀཱིའི་དཀྱིལ་འཁོར་ལ༔ 
བརྟེན་ནས་འགྲོ་བའི་དོན་ལ་སྤྱོད་པའི་ཕྱིར༔ རྒྱལ་བ་མ་ལུས་དགོངས་པ་གཅིག་ཏུ་བགྲོས༔ 
བདེར་གཤེགས་རྣམས་ཀྱི་བརྡ་ཡིས་ལྷ་རྣམས་བསྐུལ༔ དེ་ཚེ་ཚེ་ཡི་ལྷ་མོ་གོས་དཀར་མོ༔ 
འགྲོ་བའི་དོན་དུ་བྱོན་པར་ཐུགས་རྒྱུད་བསྐུལ༔
དུས་དེར་གོས་ད དཀར་ལྷ་མོའི་གནས་ལྔ་ནས༔ འོད་ཟེར་དཔག་ཏུ་མེད་པ་ཞིང་ 
ཀུན་སྤྲོས༔ དཔྲལ་བའི་གནས་ནས་འོད་ཟེར་དཀར་པོ་འཕྲོས༔ ཤར་ཕྱོགས་མངོན་པར་ 
དགའ་བའི་ཞིང་དུ་སོང་༔ རྒྱལ་བ་མི་བསྐྱོད་པ་ནི་ཡུམ་མཆོག་ནི༔ ལྷ་མོ་སངས་རྒྱས་ 
སྤྱན་མའི་ཐུགས་ཀར་ཕོག༔ ཐུགས་ཀྱི་རྒྱུད་བསྐུལ་བྱིན་རླབས་ཨཾ་ཡིག་ཚུལ༔ དཔག་ 
མེད་བྱུང་སྟེ་གོས་དཀར་དཔྲལ་བར་ཐིམ༔ དེ་བཞིན་མགྲིན་པའི་གནས་ལས་འོད་དམར་ 
འཕྲོས༔ བཀོད་པ་དཔག་མེད་སྟུག་པོ་བཀོད་དུ་སོང་༔ རྒྱལ་བ་ཀུན་ཏུ་བཟང་པོའི་ཡུམ་ 
ལ་ཕོག༔ ཐུགས་བརྒྱུད་བསྐུལ་བས་བྱིན་རླབས་མུཾ་ཡིག་ཚུལ༔ དཔག་མེད་བྱུང་སྟེ་གོས་ 
དཀར་མགྲིན་པར་ཐིམ༔ ཐུགས་ཀའི་གནས་ནས་འོད་ཟེར་མཐིང་ཀ་འཕྲོས༔ དབུས་ 
ཕྱོགས་རྣམ་པར་སྣང་མཛད་ཞིང་དུ་སོང་༔ ཡུམ་མཆོག་དབྱིངས་ཕྱུག་མ་ཡི་ཐུགས་ཀར་ 
ཕོག༔ ཐུགས་རྒྱུད་བསྐུལ་བས་བྱིན་རླབས་མཾ་ཡིག་ཚུལ༔ དཔག་མེད་བྱུང་སྟེ་ཐུགས་ 
ཀའི་གནས་སུ་ཐིམ༔ ལྟེ་བའི་གནས་ལས་འོད་ཟེར་སེར་པོ་འཕྲོས༔ ལྷོ་ཕྱོགས་དཔལ་
50

༄༅། །ཟབ་གཏེར་ཆོས་ཀྱི་མཛོད་ཁང་།
དང་ལྡན་པའི་ཞིང་དུ་སོང་༔ རྒྱལ་བ་རིན་ཆེན་འོད་ཀྱི་ཡུམ་མཆོག་ནི༔ མཱ་མ་ཀི་ནི་ཐུགས་ 
ཀའི་གནས་སུ་ཕོག༔ ཐུགས་རྒྱུད་བསྐུལ་བས་བྱིན་རླབས་མཱཾ་ཡིག་ཚུལ༔ དཔག་མེད་ 
བྱུང་སྟེ་གོས་དཀར་ལྟེ་བར་ཐིམ༔ གསང་བའི་གནས་ལས་འོད་ཟེར་ལྗང་གུ་འཕྲོས༔ བྱང་ 
ཕྱོགས་ལས་རབ་རྫོགས་པའི་ཞིང་དུ་སོང་༔ རྒྱལ་བ་དོན་ཡོད་གྲུབ་པའི་ཡུམ་མཆོག་ནི༔ 
དམ་ཚིག་སྒྲོལ་མའི་ཐུགས་ཀའི་གནས་སུ་ཐིམ༔ཐུགས་རྒྱུད་བསྐུལ་བས་བྱིན་རླབས་
རཾ་ཡིག་ཚུལ༔ དཔག་མེད་བྱུང་སྟེ་གོས་དཀར་གསང་བར་ཐིམ༔ གོས་དཀར་སྤྱི་བོའི་ 
གཙུག་ནས་འོད་དམར་འཕྲོས༔ དབང་དྲག་རོལ་པའི་དཀྱིལ་འཁོར་གནས་སུ་སོང་༔ 
རྟ་མགྲིན་ཡུམ་མཆོག་ཕག་མོའི་ཐུགས་ཀར་ཕོག༔ ཐུགས་བརྒྱུད་བསྐུལ་བས་བྱིན་རླབས་ 
ཡིག་ཚུལ༔ དཔག་མེད་བྱུང་སྟེ་གོས་དཀར་སྤྱི་བོར་ཐིམ༔ གོས་དཀར་སྐུ་ལས་འོད་ 
ཟེར་སྣ་ལྔ་འཕྲོས༔ ཕྱོགས་བཅུའི་རྒྱལ་བའི་ཞིང་ཁམས་ཀུན་ཏུ་ཁྱབ༔ བདེར་གཤེགས་ 
རྒྱལ་བའི་ཡུམ་མཆོག་ཐམས་ཅད་བསྐུལ༔ སྐུ་གསུང་ཐུགས་ཡོན་ཕྲིན་ལས་བྱིན་རླབས་ 
བཅུད༔ འོད་ཟེར་རྣམ་པར་བསྡུས་ཏེ་སྐུ་ལ་ཐིམ༔ ཕྱག་མཐིལ་གཉིས་ལས་འོད་ཟེར་ལྗང་ 
གསལ་འཕྲོས༔ འོག་ཕྱོགས་ཞིང་ཁམས་དཔལ་ལྡན་གནས་སུ་སོང་༔ འཇམ་དབྱངས་ཡུམ་ 
མཆོག་དབྱངས་ཅན་ཐུགས་རྒྱུད་ལ༔ བྱིན་རླབས་ཨཱཿདཀར་རྣམ་པར་སྐུ་ལ་ཐིམ༔ དེ་ནས་ 
ཚེ་དཔག་ཡབ་ཡུམ་སྦྱོར་མཚམས་ནས༔ བདུད་རྩི་ཡི་གེ་ཧཱུྃ་ལཱྀ་ལཱྀ་ལཱྀ་ཏཱཾ ཨཿཡིག་རྣམ་པར་ 
བྱུང་ནས་ཡིག་འབྲུ་ཀུན༔ གཅིག་ལ་གཅིག་ཐིམ་ཧྲི༔ ཡིག་དཀར་པོ་གྱུར༔ ཧྲཱིཿལས་ཧྲཱིཿཡིག་ 
བྱེ་བ་ཕྲག་བརྒྱར་སྤྲུལ༔ འཇིག་རྟེན་ཀུན་ཏུ་ཆར་བབས་ཚུལ་དུ་བྱུང་༔ ཁྱད་པར་ཧྲཱིཿཡིག་ 
ཐིག་ལེ་དཀར་དམར་ཅན༔ ཟ་ཧོར་ཡུལ་དུ་སྐར་མདའ་ཆད་བཞིན་བབས༔ རྒྱལ་པོ་གཙུག་ 
ལག་འཛིན་གྱི་སྤྱི་བོར་བབས༔ བདེར་གཤེགས་སྲས་དང་བཅས་པས་བྱིན་གྱིས་བརླབས༔ 
ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔
51

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རྒྱལ་བ་རྣམས་ཀྱིས་བཀའ་བགྲོས་ཏེ་མཁའ་འགྲོ་རྣམས་ཀྱི་བྱིན་རླབས་བསྡུས་ནས་ཡ 
བྱིན་གྱིས་བརླབས་པ་དང་༔ འགྲོ་བའི་དོན་ལ་སྤྲུལ་ཚུལ་བསྟན་པ་སྟེ་ལེའུ་བཅུ་གཉིས་པའོ༔
༔གྱགྱརྒྱ༔
ཤ་མ ༡༡༡ དེ་ནས་དང་པོ་ལྷུམས་སུ་ཞུགས་ཚུལ་ནི༔ གཟིགས་པ་རྣམ་པ་ 
ལྔ་ཡི་ཚུལ་དུ་བསྟན༔ དང་པོ་འཛམ་གླིང་ཡུལ་གླིང་གོ་བཞི་ལས༔ དབུས་ཀྱི་གླིང་ཁམས་ 
སངས་རྒྱས་སྟོང་འབྱོན་གནས༔ རྒྱ་གར་རྡོ་རྗེ་གདན་གྱི་ཤར་གྱི་ཕྱོགས༔ ཟ་ཧོར་ཡུལ་ཞེས་ 
འཁོར་ས་དཔག་ཚད་སྟོང་༔ རྒྱ་ཆེ་ཉམས་དགའ་ལྷ་ཡི་ཡུལ་གླིང་འདྲ༔ དབྱིབས་ནི་ཟ་ 
འོག་ནོར་ཕྲེང་བྲེས་པ་འདྲ༔ དེ་ཡི་ཤར་ཕྱོགས་དཔག་ཚད་བཞི་བཅུ་ན༔ ཀ་མ་རུ་ཞེས་ཐང་ 
དབྱིབས་འཁོར་ལོ་འདྲ༔ ཐང་གི་དཀྱིལ་དུ་ཡན་ལག་བརྒྱད་ལྡན་མཚོ༔ ཁ་དོག་དཀར་པོ་ 
འོ་མའི་མདངས་འོད་འཚེར༔ དབྱིབས་ནི་ཟླུམ་པོ་གཏིང་ཟབ་ནོར་བུ་ཡོད༔ མིང་ནི་ཧ་ཤ་དྷ་ 
རི་མཚོ་ཞེས་བྱ༔ དེ་ཡི་མཐའ་སྐོར་དཔག་ཚད་རེ་རེ་ན༔ ཀུན་དགའ་ར་བ་རྫིང་བུ་མེ་ཏོག་ 
ཚལ༔ ཤིན་ཏུ་ཉམས་དགའ་ལྟད་མོ་བསམ་མི་ཁྱབ༔ ཆུ་བྱ་ངང་ངུར་མང་པོས་སྒྲ་དབྱངས་ 
སྒྲོགས༔ ཕྱོགས་སུ་བྱ་སྐྱིབས་གཡའ་རི་འོད་སྔོན་འཚེར༔ ཡུལ་དེར་གནས་ཚད་གཟུགས་ 
མཛེས་ཡིད་དུ་འོང་༔ ཤར་ལྷོ་དཔག་ཚད་བཞི་བཅུ་འདས་པ་ན༔ མ་ཎི་ཀ་ཞེས་ཡུལ་གླིང་ 
ལྗོངས་ཆེན་ཡོད༔ དེ་རུ་རི་བོ་ཐམས་ཅད་རྩེ་མོ་མཐོ༔ ས་གཞི་མེ་ཏོག་ལྗོན་བཟང་ཚང་ཚིང་ 
འཁྲིགས༔ དབུས་སུ་པདྨ་ཅན་གྱི་ཕོ་བྲང་ཡོད༔ དེ་རུ་གནས་ཚད་དཔའ་གཏུམ་ལང་ཚོ་ 
རྒྱས༔ ལྷོ་ཕྱོགས་དཔག་ཚད་བཞི་བཅུ་འདས་པ་ན༔ རོལ་པ་ཅན་གྱི་དུར་ཁྲོད་འཇིགས་ 
རུང་ཡོད༔ མཁའ་འགྲོ་འབུམ་གྱིས་བཞེངས་པའི་མཆོད་རྟེན་བཞུགས༔ མིང་ནི་ཀོ་ཏ་ལ་ 
ཡི་འབུམ་པ་ཟེར༔ ཉིན་མོར་མུན་གཏིབས་མཚན་མོར་མེ་འོད་འཁྲུགས༔ གཅན་སྤྱང་སྟག་ 
གཟིག་རོ་ལངས་དུར་བྱ་ལྡིང་༔ ཤིང་ནི་དྷ་རུ་པ་ཞེས་བྱ་བ་ནི༔ ལོ་མ་མི་ཡི་གོས་ཙམ་ལྗང་
52

༄༅། །ཟབ་གཏེར་ཆོས་ཀྱི་མཛོད་ཁང་།
ལ་འཐུག༔ འབྲས་བུ་དཔང་ཁྱུད་རོ་ནི་ཁ་བ་ཡོད༔ ཆུ་བོ་རྦ་རླབས་འཁྲུགས་ཤིང་རླུང་༥ 
བསིལ༔ བྱ་རྒོད་འདུ་ཞིང་མི་རོའི་བམ་བརྩེགས་ལ༔ དྲང་སྲོང་མེ་ནི་ཏཱ་ཞེས་བྱ་བ་ཡོད༔ 
དུར་ཁྲོད་བསིལ་བ་ཚལ་དང་གཉིས་མེད་པ༔ མགོན་པོ་གིང་བཙན་དམར་པོ་བཞུགས་པའི་ 
གནས༔ལྷོ་ནུབ་དཔག་ཚད་བཞི་བཅུ་འདས་པ་ན༔ ཧ་ཏི་ཟངས་མཁར་དམར་པོ་ཞེས་བྱའི་ 
ཡུལ༔ རི་བོ་དམར་པོ་ཐང་ཡང་དམར་པོ་ཡོད༔ དེ་དབུས་ཏི་ཏ་ན་ཞེས་ཆུ་རླུང་འབབས༔ 
ལྗོན་པའི་སྐྱེད་ཚལ་རྒྱས་ཤིང་ནོར་ཕྱུགས་མང་༔ བདེ་སྐྱིད་ཕུན་སུམ་ཚོགས་པའི་ས་གཞི་ 
ཡོད༔ ནུབ་ཕྱོགས་དཔག་ཚད་བཞི་བཅུ་འདས་པ་ན༔ དྷ་ཧི་ནཱ་ཞེས་ཡུལ་གླིང་ཆེན་པོ་ནཿ༔ 
གྲོང་ཁྱེར་ཨ་མྲྀ་ཚལ་ཞེས་བྱ་བ་ཡོད༔ ནོར་དང་ལོངས་སྤྱོད་མང་པོའི་ཚོགས་འདུས་ཡོད༔ 
ཕྱོགས་ཀྱི་མི་རྣམས་དེ་རུ་འདུས་ཤིང་སྤྲོ༔ ནུབ་བྱང་དཔག་ཚད་བཞི་བཅུ་འདས་པ་ན༔ ཅ་
ཏ་མ་ཞེས་ཡུལ་གླིང་དུ་མའི་དབུས༔ དེད་དཔོན་ཆེན་པོ་དབང་ལྡན་འཁོར་དང་བཅས༔ རྒྱ་
མཚོའི་གླིང་ནས་ནོར་བུ་ལོན་པ་ཡོད༔ དེད་དཔོན་ཚོང་ཕྲུག་ལྔ་བརྒྱ་དང་བཅས་པས༔ ནོ་
བུའི་ཚོང་དུས་འགྲིམས་པ་མང་པོ་འདུས༔ བྱང་ཕྱོགས་དཔག་ཚད་བཞི་བཅུ་འདས་པ་ན༔
ཏ་ལུ་མ་ཞེས་གྲོང་ཁྱེར་ཆེན་པོ་ཡོད༔ དེ་ན་གནས་པའི་སྲོག་ཆགས་སྐྱེ་འགྲོ་ཀུན༔ རྒྱན་
མཛེས་འདོད་སེམས་ནོར་ལ་ཆོག་ཤེས་པ༔ ཆགས་སྡང་མེད་ཅིང་མཐུན་ལ་ཡ་རབས་ཡོད༔
བྱང་ཤར་རིན་ཆེན་ཡོངས་འདུས་ཚལ་ཞེས་པ༔ མ་རྨོས་ལོ་ཏོག་འབྲུ་རིགས་སྣ་ཚོགས་རྒྱས༔ 
ལྗོན་བཟང་འཐུག་ཅིང་དར་ཟབ་བཟོ་ལས་འཚོགས༔ དེ་ལྟར་ཞིང་རེར་གྲོང་དང་གྲོང་ཁྱེར་ 
དང་༔ འཁོར་ས་རྒྱལ་ཕྲན་ཉི་ཤུ་ཉི་ཤུར་གནས༔ ཁྲིམས་སྲིད་བཟང་ཞིང་ཆོ་རིགས་བཟང་ 
བར་མཆིས༔ གྲོང་རྣམས་དབུས་སུ་ཤན་པ་གདོལ་པ་སོགས༔ ནམ་ཡང་བགྲོད་པའི་ཡུལ་ 
མེད་གཙང་སྦྲ་ལྡན༔ ཡུལ་གླིང་བརྒྱད་ཀྱི་ཕྱི་རོལ་ཡུལ་ཕྲན་ནི༔ ཀ་ལིངྐ་དང་བིལྦ་ནི་ཚལ་ 
དང་༔ རི་ཡ་ཧ་མ་སྤོད་བྱེད་ནཱ་ཧུ་ཏ༔ དེ་ཝ་ཏ་དང་གུ་མུཏ་བཞེད་པའི་ཚལ༔ ཀོ་ཏ་ཆུང་བ་
53

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གཡམ་པ་དི་ཧུ་པ༔ ཌོམྦྷིའི་ཡུལ་དང་རྔམ་པ་པདྨ་ཅན༔ ལྟ་ན་སྡུག་དང་གདོལ་པ་ཤན་ པའི་ 
གྲོང་༔ ཀུ་ལུ་ཏ་སོགས་ཡུལ་གླིང་བཅོ་བརྒྱད་ཡོད༔ དེ་དག་ཐམས་ཅད་ཁྲིམས་གནས་ཡ་ 
རབས་སྤྱོད༔ ཡུལ་ཆེན་ཡུལ་ཕྲན་ཀུན་གྱི་དབུས་སུ་ནི༔ བྷངྒ་ལ་ཞེས་ཡུལ་གླིང་ཆེ་བ་ནི༔ 
ཟ་ཧོར་རྒྱལ་ཁབ་ཆེན་པོ་དེ་ཉིད་ཡོད༔ འཁོར་ས་བདུན་དང་ཕོ་བྲང་རྩེ་མོ་དགུ༔ ཉམས་ 
དགའ་རྣམ་པར་རྒྱལ་བའི་ཁང་བཟང་འདྲ༔ ཕོ་བྲང་ཐོག་དགུ་ཉེ་བར་རྫིང་བུ་བཞི༔ སྐྱེད་ 
མོའི་ཚལ་བཟང་ཆུ་བྱའི་རིགས་རྣམས་འདུ༔ ནེ་ཙོ་རྒྱ་བྱ་མི་སྐད་སྨྲ་ཤེས་རིགས༔ ལྷ་བྱའི་ 
རིགས་ཀུན་དུ་མས་སྒྲ་སྐད་སྒྲོགས༔ ཕྱི་བློན་བརྒྱ་དང་ནང་བློན་ལྔ་བཅུ་ཡོད༔ སྡེ་འཁོར་ 
ཤོག་འཛིན་ལྔ་བརྒྱ་ཕྲག་གཅིག་ཡོད༔ རྒྱ་གར་ཡུལ་གླིང་ཀུན་ལས་ཁྱད་པར་འཕགས༔ དེ་ 
དག་གདུལ་བྱའི་འཁྲུངས་ཡུལ་ཁྱད་པར་འཕགས༔ དེ་ན་གཟིགས་ཏེ་ཡུལ་ཀུན་བྱིན་གྱིས་ 
བརླབས༔ སྔོན་མེད་མེ་ཏོག་ལྗོན་ཤིང་ས་ལ་སྐྱེས༔ བྱ་རིགས་རྣམས་ཀྱང་ཁྱད་འཕགས་ 
ཆོས་སྒྲ་ལྡིར༔ ཕོ་བྲང་སྟེང་དུ་འཇའ་སྤྲིན་སྣ་ཚོགས་འཁྲིགས༔ ཡུལ་མི་རྒྱལ་བློན་བཙུན་མོ་ 
འབངས་འཁོར་བཅས༔ བཟང་པོའི་རྨི་ལྟས་སྣ་ཚོགས་ལེགས་པར་འབྱུང་༔ ས་མ་ཡཱ༔ ཟ་ 
ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ འཁྲུངས་པའི་ 
ཡུལ་ལ་གཟིགས་ཏེ་རྒྱལ་ཁམས་བྱིན་གྱིས་བརླབས་པའི་ལེའུ་སྟེ་ ཤཨཿ ༡22༔ བཅུ་ 
གསུམ་པའོ༔ ༔ རྒྱརྒྱརྒྱ༔
དེ་ནས་སྐྱེ་བའི་རིགས་དང་ཡུམ་ལ་གཟིགས༔ རྒྱ་གར་ཡུལ་གླིང་ཉི་ཤུ་རྩ་ལྔ་ལས༔ རྡོ་ 
རྗེ་གདན་དང་ཨོ་རྒྱན་ལངྐའི་ཡུལ༔ ཟ་ཧོར་ཡུལ་གསུམ་ཀུན་ལས་ཁྱད་པར་འཕགས༔ རྒྱ་ 
ཁྱོན་ཉམས་དགའ་ཡུལ་ལས་ཁྱད་དུ་འཕགས༔ ལོངས་སྤྱོད་ནོར་གྱིས་ཕྱུག་པས་ཁྱད་པར་ 
འཕགས༔ ཁྲིམས་བཅས་དམ་བཅའ་སྐྱོང་བ་ཁྱད་དུ་འཕགས༔ ཀུན་སྤྱོད་རྒྱན་ཆ་ལེགས་ 
པས་ཁྱད་དུ་འཕགས༔ མི་རྣམས་གཟུགས་མཛེས་ལང་ཚོ་ཁྱད་དུ་འཕགས༔ མངའ་ཐང་
54

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱས་པའི་ཆབ་སྲིད་ཁྱད་དུ་འཕགས༔ ཁྱད་འཕགས་བདུན་ལྡན་ཟ་ཧོར་རྒྱལ་རིགས་ནི༔ 
སྔོན་ཚེ་དྲང་སྲོང་ཐུབ་འཛིན་ཞེས་བྱ་བ༔ སངས་རྒྱས་འོད་སྲུང་བསྟན་ལ་ལེགས་ཞུགས་ 
ནས༔ བྱང་ཆུབ་སེམས་བསྐྱེད་རྒྱལ་བས་ལུང་བསྟན་ཞིང་༔ དྲང་སྲོང་དགེ་བསྙེན་སྡོམ་པ་ 
གཅིག་ཞུས་ནས༔ སྣ་གཅིག་ཁས་བླངས་དཀའ་ཐུབ་ཉིད་ལ་ཞུགས༔ ཟ་ཧོར་ཡུལ་དབུས་ 
རི་བོ་ཏངྐར་བཞུགས༔ ཟག་མེད་ཏིང་ངེ་འཛིན་ལ་མངའ་བརྙེས་པས༔ སྟོན་པའི་སྤྱར་སྔར་ 
སོང་ནས་གདམས་པ་ཕོག༔ དབང་གིས་སྨིན་པས་གསང་སྔགས་ལམ་འཚོལ་ཕྱིར༔ སྟོན་ 
པའི་ཞལ་ནས་འདི་སྐད་ཅེས་ལུང་བསྟན༔ ཀྱེ༔ དྲང་སྲོང་བདེན་པ་གྲུབ་པའི་ཐུབ་འཛིན་ 
ཁྱོད༔ མི་རིང་སེར་སྐྱའི་གནས་སུ་མྱུར་བར་གཤེགས༔ སྔོན་ཚེ་བསྐལ་པ་སྣང་བྱེད་འོད་སྟོང་ 
དུས༔ ཡུལ་ནི་ཀོ་ཏ་མ་ཏིའི་ཞེས་བྱ་བར༔ སཱ་མ་པ་ཏྲ་ཞེས་བྱའི་ཕོ་བྲང་ན༔ རྒྱལ་པོ་གཙུག་ 
ཕུད་འཛིན་ཞེས་བྱ་བ་ལ༔ བཙུན་མོ་རིན་ཆེན་སྣང་བྱེད་སྒྲོན་མེ་འོད༔ སྲས་ཀྱི་མིང་ནི་སྣང་ 
བྱེད་དཔལ་ཞེས་བྱུང་༔ རྒྱལ་རྒྱུད་སྟོང་ཕྲག་ཐ་མར་རྒྱལ་པོ་ནི༔ དབང་ཕྱུག་ལྷ་ཞེས་ཚངས་ 
པའི་རྒྱལ་པོར་སྐྱེས༔ དེ་ཉིད་ཚེ་ཡི་དུས་བྱས་འདིར་འཕོས་པ༔ ད་ལྟ་དྲང་སྲོང་ཐུབ་འཛིན་ 
དབང་པོ་ཡིན༔ དེད་དཔོན་བུ་མོ་མཐའ་ཡས་རྒྱལ་པོའི་ཡུམ༔ ད་ལྟ་སེར་སྐྱའི་གྲོང་ཁྱེར་ཤར་ 
ཕྱོགས་ན༔ ཕ་ནི་རཏྣ་པཱ་ལ་ཞེས་བྱ་བ༔ མ་ནི་བཟང་སྐྱིད་ཅེས་བྱ་ཡབ་ཡུམ་གཉིས༔ རིགས་ 
ནི་བྲམ་ཟེ་རུས་ནི་ཤཱཀྱ་ཡིན༔ སྲས་མོ་མཛེས་སྡུག་པདྨ་དཔལ་གྱི་མཚོ༔ དེ་ལ་གསང་སྔགས་ 
དབང་གིས་སྨིན་གྱིས་ལ༔ ཁྱོད་ནི་རྒྱལ་རིགས་ཡིན་པས་སྲས་པོ་ཡིན༔ ཟླ་བའི་ཁྱེའུ་དྲི་མེད་ 
ཅེས་བྱར་འབྱུང་༔ རིམ་པར་བྱང་སེམས་མང་པོ་འབྱུང་བར་འགྱུར༔ ཞེས་ལུང་བསྟན་པས་ 
དྲང་སྲོང་ཐུབ་འཛིན་ནི༔ སེར་སྐྱའི་གྲོང་ཁྱེར་ཤར་ཕྱོགས་ཕྱིན་པ་ན༔ བུ་མོ་མཛེས་ཤིང་ལྟ་ན་ 
སྡུག་པ་ཞིག༔ རིན་ཆེན་རྒྱན་ཆ་མང་པོའི་ཕྲེང་བ་བཀོན༔ དཔོན་གཡོག་ལྔ་བཅས་སྐྱེད་མོའི་ 
ཚལ་དུ་ཕྱིན༔ བདག་ཉིད་མཐོང་བས་བུད་མེད་རྒྱན་ལྡན་དེས༔ བརྩེ་བའི་ཚུལ་གྱིས་འདི་
55

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྐད་ཚིགས་སུ་བཅད༔
ཀྱེ རིགས་ནི་རྒྱལ་རིགས་འདྲ་སྟེ་ཆེ་ཞིང་མཛེས༔ གོམ་སྟབས་ངང་པའི་འགྲོས་ 
ཀྱང་ཞི་ཞིང་དུལ༔ ཆ་ལུགས་དྲང་སྲོང་བྱད་གཟུགས་ལྟ་ན་སྡུག༔ མཛེས་ཁྱོད་ཕ་མ་རིགས་ 
རུས་ཇི་ལྟར་མཆི༔ བག་ཡོད་བསྟེན་པ་སྟོན་པའི་སློབ་མ་འདྲ༔ འདིར་བསྐྱོད་དོན་ནི་ཅི་ 
བདོག་བཀའ་སྩལ་ཞུ༔ དེ་སྐད་ཞུས་པས་དྲང་སྲོང་ཚིག་འདི་བསྒྲགས༔ ཀྱེ ང་ནི་སྟོན་ 
པའི་དགེ་བསྙེན་ཐུབ་འཛིན་ཡིན༔ ཡབ་ནི་རྒྱལ་རིགས་དྲ་མ་ཆེན་པོའི་རྒྱུད༔ ཡུམ་ནི་བྲམ་ 
ཟེ་པདྨ་ཡིད་འོང་སྐྱིད༔ ཡུཾལ་ནི་ཟ་ཧོར་སི་ཏ་ན་གླིང་ཡིན༔ ཁྱོད་ཀྱི་ཕ་མ་རིགས་རུས་མིང་ 
གང་ཡིན༔ དེ་སྐད་དྲིས་པས་བུ་མོས་འདི་སྐད་ཞུས༔ ཀྱེ ཡུལ་འདིར་རྒྱ་གར་སེར་སྐྱའི་ 
གྲོང་ཁྱེར་ཡིན༔ རིགས་ནི་བྲམ་ཟེ་རུས་ནི་ཤཱཀྱ་ཡིན༔ ཕ་ཡི་མིང་ནི་རཏྣ་པཱ་ལ་ཞེས༔ མ་ཡི་ 
མིང་ནི་བཟང་མོ་སྐྱིད་ཅེས་བྱ༔ བུ་མོ་ང་ནི་པདྨ་དཔལ་གྱི་མཚོ༔ གྲོགས་མོ་འདི་དག་ང་ཡི་ 
གཡོག་མོ་ཡིན༔ དེ་ཉིད་བསོད་སྙོམས་ནང་དུ་གཤེགས་པར་འཚལ༔ ཞེས་གསོལ་དྲང་སྲོང་ 
བུ་མོའི་ཁྱིམ་དུ་བྱོན༔ བསྙེན་བཀུར་སྲི་ཞུ་དཔག་ཏུ་མེད་པ་བྱས༔ རཏྣ་པཱ་ལ་བཟང་མོ་སྐྱིད་ 
གཉིས་ལ༔ ང་ནི་སྟོན་པའི་དགེ་བསྙེན་ཐུབ་འཛིན་ཡིན༔ སྲས་མོ་པདྨ་དཔལ་གྱི་མཚོ་མོ་ 
འདི༔ རྒྱལ་བའི་ལུང་བསྟན་བདག་ཕྱིར་གཤེགས་པར་འཚལ༔ ཞེས་གསུངས་བུ་མོ་ཕུལ་ཏེ་ 
དབང་བསྐུར་ཞིང་༔ ཟ་ཧོར་ཡུལ་དབུས་བྱོན་ནས་བཞུགས་པ་ལ༔ སྲས་ནི་ཟླ་བའི་ཁྱེའུ་དྲི་ 
མེད་འཁྲུངས༔ སྒྱུ་རྩལ་འགྲན་པས་སུས་ཀྱང་ལན་མ་ཐེབས༔ ཟ་ཧོར་ཡུལ་གྱི་རྒྱལ་པོ་ཉིད་ 
དུ་བསྐོས༔ དེ་ནས་རིམ་པར་རྒྱལ་རྒྱུད་སྟོང་རྩ་གཉིས༔ བྱོན་པའི་མཐའ་མར་རྒྱལ་པོ་དགེ་ 
བའི་སྲས༔ གཙུག་ལག་འཛིན་ཞེས་རྒྱལ་པོ་མངའ་ཐང་རྒྱས༔ མངའ་འོག་ཆབ་སྲིད་རྒྱས་ 
པར་མཆིས་པ་ལ༔ རྒྱལ་པོའི་ཁབ་ཀྱི་རྒྱལ་པོ་དགའ་བྱེད་ཀྱི༔ སྲས་མོ་བདེ་བྱེད་མ་ནི་ཁབ་ 
ཏུ་བཞེས༔ སྲས་ནི་དཔའ་བོའི་སྡེ་དང་ནོར་སྐྱོང་ལྷ༔ གཉིས་འཁྲུངས་སྔོན་ཚེ་རྒྱལ་བའི་ཡབ་
56

༄༅། །ཟབ་གཏེར་ཆོས་ཀྱི་མཛོད་ཁང༌།
གྱུར་པ༔ ཟས་གཙང་བ་ནི་གཙུག་ལག་འཛིན་པ་ནི༔ ལྷ་མོ་ཉེར་བཞིའི་གཙོ་མོ་རིན་ཆེན་ 
སྒྲོན༔ བཙུན་མོ་བདེ་བྱེད་མ་ཞེས་མཁའ་འགྲོའི་རིགས༔ དེ་གཉིས་ཐབས་དང་ཤེས་རབ་ 
འབྲེལ་བ་ལ༔ ཡབ་ཡུམ་རིགས་རུས་གདུལ་བྱར་གྱུར་པ་གཟིགས༔ ངོ་མཚར་བྱིན་གྱིས་ 
བརླབས་ནས་རབ་ཏུ་གནས༔ ས་མ་ཡཱ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ 
ཐར་རིན་ཆེན་ཕྲེང་བ་ལས༔ རིགས་ཀྱི་ཡབ་དང་ཡུམ་གཟིགས་ནས་བྱིན་གྱིས་བརླབས་ 
པའི་ ཤ༧ 22༡ རིམ་པ་སྟེ་ལེའུ་བཅུ་བཞི་པའོ༔ ༔ རྒྱ་རྒྱ་རྒྱ༔ 
དེ་ནས་རྟ་ཡི་ལོ་ནི་ཟླ་བ་ནི༔ བཅུ་ལ་རྒྱལ་པོ་ཡབ་ཡུམ་ཕོ་བྲང་རྩེར༔ ཉམས་དགའི་ 
གདན་ལ་སྐྱོ་སངས་བཞུགས་ནས་གཟིགས༔ ཕོ་བྲང་རྩ་བར་ཕྱི་བློན་ནང་བློན་དང་ 
འབངས་རྣམས་ཀུན་གྱིས་གླུ་དབྱངས་རོལ་མོ་བྱས༔ གར་དང་བྲོ་འཁྲབ་རྟ་རྒྱུག་སྒྱོགས་ 
འཕྲུལ་སྐོར༔ ལྟད་མོ་མི་འདྲ་བཅོ་བརྒྱད་རྩེ་བར་བྱེད༔ དེ་ཉིད་ནམ་མཁའི་ཁམས་ཀུན་ 
འཇའ་འོད ( ཐིག་ལེ། ) འཁྲིགསཿ༔ སྤྲིན་གྱི་གསེབ་ནས་རོལ་མོའི་སྒྲ་སྣ་ཚོགས༔ ཁོར་ཡུག་ 
སྒྲོགས་པས་འབངས་རྣམས་ངོ་མཚར་སྐྱེས༔ ཡབ་ཡུམ་སྟེང་དུ་འཇའ་ཚོན་སྣ་ལྔ་ཟུག༔ བར་ 
སྣང་ཨུཏྤལ་དམར་དང་ཙམ་པ་ཀ༔ གསེར་མདོག་ལྗང་གུ་ལ་སོགས་ཆར་ལྟར་བབས༔ 
ཐམས་ཅད་ལག་ཏུ་ལེན་དུ་ཆོག་པར་བྱུང་༔ འབངས་མི་བློན་པོ་རྣམས་ཀྱིས་དེ་སྔོན་དུ༔ 
སྲས་ཆེན་དཔའ་བོའི་སྡེ་དང་ནོར་སྐྱོང་ལྷ༔ འདི་གཉིས་འཁྲུངས་ཀྱང་ཡ་མཚན་འདི་འདྲ་ 
མེད༔ དེ་རིང་ཡར་ངོའི་ཚེས་བཅུར་ངོ་མཚར་འདི༔ རྒྱལ་པོ་ལ་ནི་སྲས་ཤིག་འཁྲུངས་པ༴ 
ངེས༔ ཡང་ན་རྫོགས་པའི་སངས་རྒྱས་འབྱོན་པའམ༔ ཡང་ན་འཁོར་ལོས་སྒྱུར་རྒྱལ་འབྱུང་ 
ངམ་གླེང་༔ དེ་ནུབ་ཕོ་བྲང་ཡབ་ཡུམ་མནལ་ལམ་དུ༔ ཡ་མཚན་ཆེ་བའི་ལྟས་ཀྱང་མང་པོ་ 
རྨིས༔ རྒྱལ་པོ་རང་ཉིད་སྤྱི་བོར་ཤེལ་དཀར་གྱི༔ མཆོད་རྟེན་སྐྱེས་པའི་རྩེ་མོར་མཁའ་ལ་ 
བསྙེགས༔ མཆོད་རྟེན་དེ་ཡི་བུམ་པར་མཁའ་འགྲོ་མ༔ དཔག་ཏུ་མེད་པས་བྲོ་གར་སྙན་གླུ་
57

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ལེན༔ བང་རིམ་རྣམས་སུ་དཔའ་བོ་དུ་མས་ཆོད༔ མཆོད་རྟེན་འོད་ཀྱིས་འཛམ་གླིང་ཁྱབ་ 
པར་གྱུར༔ རྩེ་མོར་ཉི་མ་ཟླ་བས་མཚན་པ་ལས༔ འོད་ཟེར་དབྱིབས་གཟུགས་ཁ་དོག་མི་ 
འདྲ་བ༔ སུམ་ཅུ་རྩ་བདུན་སྟོང་ཁམས་ཁྱབ་པར་རྨིས༔ ཡུམ་གྱི་རང་གི་སྤྱི་བོར་འཇའ་འོད་ 
ཟུག༔ དེ་ཡི་རྒྱུད་དུ་ཐིག་ལེ་ཐིག་ཕྲན་གང་༔ རེ་རེའི་ནང་དུ་མཁའ་འགྲོ་དཀར་མོ་ནི༔ ལོ་ 
བརྒྱད་རྣམ་པས་གར་སྟབས་ཁྱུགས་ཁྱུག་མཛད༔ དེ་དག་ཞལ་ནས་ཨོཾ་ཧཱུཾ་སྭཱ་ཨཱ༔ ཧཱ༔ཧཱུྃ་ལཾ་ 
མཾ་བཱཾ་ཏཾ་ཡིག་ཁ་དོག་ནི༔ ལྔ་ལྔར་གྱུར་པ་རང་སྒྲ་བཅས་པ་ནི༔ ཆར་བབས་བཞིན་དུ་རང་ 
གི་གནས་ལྔ་རུ༔ སིབ་ཀྱིས་ཐིམ་པས་རང་ལུས་བདེ་བ་རྒྱས༔ ལུས་ཀྱི་ནང་ཀུན་ཁ་དོག་སྣ་ 
ཚོགས་འཁྱིལ༔ སྒྲིབ་གསལ་ནང་གསལ་ཕྱི་གསལ་གྱུར་པ་ལ༔ མཁའ་འགྲོ་རྣམས་ཀྱང་ 
རང་གི་སྤྱི་བོར་ཐིམ༔ འོད་ཟེར་ལྔ་ནི་ཨཱཿདང་བཾཡིག་ནི༔ དཀར་སེར་དམར་ལྗང་མཐིང་ 
ཀའི་རྣམ་པར་གྱུར༔ རང་ལ་ཐིམ་པས་རང་ལུས་ཡིག་འབྲུ་ཡིས༔ མེར་གྱིས་གང་བས་འོད་ 
ཟེར་འབར་བར་རྨིས༔ ནངས་པར་ཐོ་རངས་ཡར་ལ་མནལ་སད་པས༔ ནམ་མཁར་དྲིལ་ 
བུའི་སྒྲ་སྐད་སིལ་སིལ་སྒྲོགས༔ ཡར་བལྟས་ནམ་མཁར་མཁའ་འགྲོ་དཀར་མོ་ནི༔ བཅུ་ 
དྲུག་ན་ཚོད་མཛེས་པ་དར་དཀར་དང་༔ རུས་པའི་རྒྱན་གསོལ་གར་སྟབས་ལྷང་ངེ་བ༔ བཅུ་ 
དྲུག་འཁོར་གྱིས་བསྐོར་བ་དངོས་སུ་མཇལ༔ ཐལ་སྦྱར་གསོལ་བཏབ་གུས་པ་ཆེན་པོར་
བྱས༔
དེ་ཚེ་གཙོ་མོའི་ཞལ་ནས་འདི་སྐད་གསུངས༔ ཀ་ཀི་ཏ་ན་ཧཾ་ཨེ༔ ཁྱབ་བྱེད་རླུང་ལ་ 
ཡོན་ཏན་ཀུན་བགྲོད་པ༔ མས་མིན་བུདྡྷའི་འཇུག་སྒོ་མཐའ་ཡས་ལས༔ གཡོ་བྱེད་རླུང་གི་ 
དཀྱིལ་འཁོར་དམ་ཚིག་སྒྲོལ༔ མ་མ་ཁྱོད་ཁམས་ཡིན་པར་ཤེས་ལགས་སམ༔ དྲོད་ཆེན་ 
མེ་ནི་ལྷ་མོ་གོས་དཀར་ཡུམ༔ མ་མ་ཁྱོད་ཁམས་ཡིན་པར་ཤེས་ལགས་སམ༔ དག་བྱེད་ཆུ་ 
ཡི་དཀྱིལ་འཁོར་མཱ་མ་ཀི༔ མ་མ་ཁྱོད་ཁམས་ཡིན་པར་ཤེས་ལགས་སམ༔ བརྟན་བྱེད་ས་
58

༄༅། །ཟབ་གཏེར་ཆོས་ཀྱི་མཛོད་ཁང་།
ཡི་དཀྱིལ་འཁོར་སངས་རྒྱས་སྤྱན༔ མ་མ་ཁྱོད་ཁམས་ཡིན་པར་ཤེས་ལགས་སམ༔ རྣམ་
ཤེས་ནམ་མཁའི་དཀྱིལ་འཁོར་ཡངས་པ་ནི༔དབྱིངས་ཕྱུག་མནྡྷ་ར་ཝ་ཤེས་ལགས་སམ༔ 
ཀུན་གཞི་དུས་གསུམ་རྒྱལ་བའི་ཡུམ་གཅིག་དེ༔ མ་མ་ཁྱོད་ལུས་གནས་པར་ཤེས་ལགས་ 
སམ༔ ཡེ་ཤེས་ལྔ་ཡི་རང་བཞིན་འོད་ཟེར་ལྔ༔ མ་མ་ཁྱོད་བྱིན་རླབས་པར་ཤེས་ལགས་ 
སམ༔ དབང་ལྔ་རིགས་ཀྱི་དཔའ་བོ་རོལ་པ་ལ༔ ཡུལ་ལྔའི་ཤེས་རབ་ཁྱོད་བཞུགས་ཤེས་ 
ལགས་སམ༔ ཚོགས་བརྒྱད་རྣམ་དག་ཡེ་ཤེས་བྱང་ཆུབ་སེམས༔ ཡུལ་བརྒྱད་གནས་སུ་ 
བཞུགས་པ་ཤེས་ལགས་སམ༔ མུ་བཞི་དག་པའི་མཁའ་ཀློང་ཡན་ལག་རྫོགས༔ ཚད་ 
མེད་མཁའ་འགྲོ་བཞུགས་པ་ཤེས་ལགས་སམ༔ དཔའ་བོ་ཡབ་ཉིད་དུས་གསུམ་སངས་ 
རྒྱས་ཏེ༔ མངོན་སུམ་བྱིན་རླབས་དགའ་བཞི་ཤེས་ལགས་སམ༔ འཁྲུལ་པ་མེད་པའི་ཉོན་ 
མོངས་རང་གྲོལ་ལ༔ བདེ་ཆེན་ཡེ་ཤེས་ཞུགས་པ་ཤེས་ལགས་སམ༔ སྐུ་གསུམ་རྒྱལ་བའི་ 
ཕོ་བྲང་མ་མ་ལ༔ སྐུ་ལྔ་ཡོངས་འདུས་བཞུགས་པ་ཤེས་ལགས་སམ༔ རྩ་ཁམས་དག་པའི་ 
གཞལ་ཡས་བདེ་སྐྱོང་ན༔ རླུང་ཁམས་རྣམ་པར་དྷཀཱི་ཤེས་ལགས་སམ༔ རླུང་བཅུད་དག་ 
པ་ཡེ་ཤེས་འོད་ལྔའི་ཀློང་༔ ཐིག་ལེ་དག་པའི་མཁའ་འགྲོ་ཤེས་ལགས་སམ༔ ཐིག་ལེ་བདེ་ 
ཆེན་ཆོས་འབྱུང་ཕོ་བྲང་ན༔ རྒྱལ་ཡུམ་ལྷ་མོ་བཞུགས་པ་ཤེས་ལགས་སམ༔ ཤེས་རབ་ 
རང་བཞིན་ཡེ་དག་མ་མ་ལ༔ དོན་དམ་བདེ་ཆེན་དཔའ་མོ་བཞུགས་པ་ཡིན༔ མཁའ་འགྲོ་ 
མང་པོས་དབང་བསྐུར་བྱེད་པ་ཡིན༔ བག་ཆགས་མེད་པར་གདམས་པས་སྨིན་པར་བྱེད༔ 
བསོད་ནམས་ཕུན་སུམ་ཚོགས་པའི་ཡབ་ཡུམ་ལ༔ སྐལ་པ་ཕུན་སུམ་ཚོགས་པའི་རྡོ་རྗེའི་ 
རིགས༔ ཤེས་རབ་ཕུན་སུམ་ཚོགས་པའི་རྒྱལ་ཡུམ་མོ༔ ཐབས་ཤེས་ཕུན་སུམ་ཚོགས་པའི་ 
མཚོ་སྐྱེས་རྗེ༔ འབྲལ་མེད་ཕུན་སུམ་ཚོགས་པའི་ཟླ་ཉིའི་འོད༔ ལོག་རྟོག་མུན་པའི་རྟོག་ 
ཚོགས་རྒྱངས་སུ་འདེད༔ འགྲོ་དོན་ཕུན་སུམ་ཚོགས་པའི་བཀྲ་ཤིས་ཤོག༔ ཅེས་པའི་ཚིགས་
59

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བཅད་མེ་ཏོག་འབྲུ་ཡི་ཆར༔ ལན་གསུམ་ཕབ་པའི་ལྟས་སྣང་གསལ་བར་བྱུང་༔ མཁའ་ 
འགྲོ་རྣམས་ཀྱང་མི་དམིགས་ནམ་མཁར་ཡལ༔ ཕྱིར་ནང་ཕོ་བྲང་སྟེང་འོག་བར་ཁྱམས་
ཀུན༔ མེ་ཏོག་མཐོང་མ་མྱོང་བ་དུ་མ་དང་༔ འབྲུ་སྣ་རེག་མ་མྱོང་བས་ཁྱབ་པར་གང་༔ 
བཙུན་མོ་སྣང་བ་དང་ཞིང་ལུས་བདེ་འབར༔ ལོ་རྒྱུས་རྒྱལ་པོ་ཉིད་ལ་གསོལ་བ་དང་༔ 
རྒྱལ་པོ་ཉིད་ཀྱིས་རྨིས་ལྟས་བཙུན་མོར་བཤད༔ གཉིས་ཀ་སྤྲོ་བའི་ཉམས་དང་བདེ་བ་ 
འབར༔ སྙོམས་པར་ཞུགས་པས་གཉིས་ཀའི་གཟིགས་སྣང་དུཿ༔ རིགས་ལྔ་ཡབ་ཡུམ་མདུན་ 
གྱི་ནམ་མཁར་བྱོན༔ སྦྱོར་མཚམས་ནས་བྱུང་ༀ་ཧཱུཾ་སྭཱ་ཨཱ་ཧཱ༔ མཱུ་ལཱྀ་མཱཾ་བཱཾ་ཏཱཾ་དང་དབྱངས་ 
གསལ་རྣམས༔ ཁ་དོག་དཀར་དམར་རྣམ་པར་ཤར་གྱིས་བྱུང་༔ གཉིས་ཀའི་སྤྱི་བོར་ཐིམ་ 
ནས་རིགས་ལྔ་མང་༔ རྟེན་འབྲེལ་སྙིང་པོའི་རང་བཞིན་གྱུར་ནས་ནི༔ ཡབ་ཡུམ་གཉིས་ཀྱི་ 
ལུས་ལ་ཐིམ་པར་སྣང་༔ དེ་ནས་ཟླ་བ་གཅིག་ནས་ཡུམ་ཉིད་ལ༔ དཔའ་བོ་མང་པོ་སྦྱོར་ 
བའི་སྣང་བ་དང་༔ ལུས་ལ་དྲི་བཟང་ཁྱད་པར་བྲོ་བ་དང་༔ སྔར་ནས་ལྟ་ན་སྡུག་པ་ཞིག་ 
ཏུ་གྱུར༔ ཀུན་གྱིས་རྒྱལ་པོའི་བཙུན་མོ་འདི་ལྟ་བུ༔ ལོ་ཟླ་རྒས་བཞིན་ལང་ཚོ་གཟི་འོད་ 
འབར༔ མཁའ་འགྲོ་མ་ཞིག་ཡིན་པར་མཐོང་སྣང་གླེང་༔ ས་མ་ཡཱ༔ ཟ་ཧོར་རྒྱལ་པོའི་སྲས་ 
མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ མངོན་བྱང་ལྔའི་རང་བཞིན་གྱིས་ 
ཡུམ་གྱི་ལྷུམས་སུ་ཞུགས་ཏེ༔ ཡེ་ཤེས་རིགས་ལྔའི་དབང་བསྐུར་བའི་རིམ་པ་སྟེ་ལེའུ་བཅོ་ལྔ་ 
པའོ༔ ༔ རྒྱ་རྒྱ་རྒྱ༔
ཤམ 22% དེ་ནས་ཟླ་བ་ལྔ་ནས་ཡུམ་ལ་ནི༔ སྔར་དང་མི་འདྲ་འོད་སྐོར་ 
ལུས་ལ་ཟུག༔ མཚན་མོ་འོད་ཀྱི་རང་བཞིན་སུས་ཀྱང་མཐོང་༔ དེ་དུས་རྒྱལ་པོས་བཙུན་ 
མོར་འདི་སྐད་གསུངས༔ ཁྱོད་ཀྱི་ལུས་ལ་འོད་ཀྱི་གུར་ཁང་འཁྱིལ༔ མཚན་མོ་མེ་འོད་ལྟ་ 
བུ་ལྷང་ངེར་འདུག༔ ལུས་ལ་སྲས་ཡོད་སྙམ་པ་ལྟས་གང་ཡིན༔ གདམས་ངག་ཟབ་མོ་
60

༄༅། །ཟབ་གཏེར་ཆོས་ཀྱི་མཛོད་ཁང་།
ཁྱོད་ཀྱིས་ཐོབ་བམ་ཅི༔ དེ་སྐད་བཀའ་བསྩལ་བཙུན་མོས་འདི་སྐད་སྨྲས༔ བདག་གི་ལུས་ 
འདི་ན་ཚ་ཅི་ཡང་མེད༔ བདེ་བར་འདུག་ཅིང་ནུ་མ་འཕྲོག་གྱུར་པས༔ ཀུན་སྤྱོད་རྩུབ་མོའི་ 
རླུང་འདི་གཡོ་བ་འདྲ༔ རྨི་ལྟས་བཟང་པོ་དག་ཀྱང་ཁོར་ཡུག་བྱུང་༔ གདམས་པ་གང་ཡང་ 
མ་ཐོས་ལྷ་ཡི་རྗེ༔ སྲས་གཅིག་ཡོད་པའི་སྔ་ལྟས་ཡིན་ནམ་ཅི༔ སྔར་དང་མི་འདྲ་ཁོང་ནས་ 
སྐབས་སྐབས་སུ༔ ཨཱ་ལི་ཀཱ་ལིའི་སྒྲ་ནི་ཚངས་པར་འབྱུང་༔ སྦྲུམ་མའི་རྟགས་ནི་མེད་པ་ཆ་ 
མ་འཚལ༔ ཞེས་གསོལ་གཙང་སྦྲ་དག་པར་བགྱིས་པའི་ཚེ༔ ཟླ་བ་རེ་ལ་སྒྲ་སྐད་ཇེ་གསལ་ 
སོང་༔ རྒྱལ་བློན་ནང་མ་ཐམས་ཅད་གླེང་བ་ལ༔ བཙུན་མོ་འདི་ལ་སྲས་ནི་ཡོད་པར་འདུག༔ 
ཁོང་ནས་ཨཱ་ལི་ཀཱ་ལི་གསལ་པོར་སྒྲོགས༔ ཉིན་མཚན་མེད་པར་འོད་ཀྱི་ཕུང་པོར་འདུག༔ 
འཁོར་ལོས་སྒྱུར་རྒྱལ་འདྲ་བ་འཁྲུངས་སམ་ཅི༔ དེ་སྐད་གླེང་ཞིང་རིམ་འགྲོ་སྣ་ཚོགས་ 
འབད༔ ཟླ་བ་དགུ་སོང་བཙས་རྟགས་གང་ཡང་མེད༔ ཐམས་ཅད་ཡིད་མ་ཆེས་པར་གྱུར་ 
ནས་སོང་༔ ཟླ་བ་བཅུ་རྫོགས་ཤིང་ཕོ་རྟ་ཡི་ཟླ༔ ཚེས་བཅུར་ཐོ་རེངས་ནམ་མཁའི་དབྱིངས་ 
ཐམས་ཅད༔ འཇའ་འོད་དཀར་པོ་དབྱིབས་ནི་ཟླུམ་པོ་དང་༔ སེར་པོ་གྲུ་བཞི་དམར་པོ་ཟླ་ 
གམ་དབྱིབས༔ ལྗང་གུ་གྲུ་གསུམ་མཐིང་འོད་སྣ་ཚོགས་འཁྲིགས༔ ཕྱོགས་རྣམས་རོལ་ 
མོའི་སྒྲ་ནི་སྣ་ཚོགས་པ༔ ཟ་ཧོར་རྒྱལ་ཁམས་ཐམས་ཅད་ཁྱབ་པར་སྒྲོགས༔ ཕོ་བྲང་རྩེ་མོར་ 
འཇའ་སྤྲིན་དཔག་མེད་དཀྲིས༔ ས་གཞིར་མེ་ཏོག་དཀར་དང་དམར་པོ་དང་༔ སེར་གསལ་ 
ཁ་དབུས་གསར་པ་སྣ་ཚོགས་འབྱུང་༔ མེ་ཏོག་ཁ་དོག་སྣ་ཚོགས་ཆར་བ་འབབ༔ རི་རྣམས་ 
ཐམས་ཅད་དུད་སྤྲིན་སྣ་ཚོགས་འཁྲིགས༔ ས་རྣམས་དྲུག་ཏུ་གཡོ་ཞིང་བྱ་རྣམས་ཀྱང་༔ 
སྐད་སྙན་ཡིད་དུ་འོང་བ་ཅི་ཡང་འདོན༔ ཕོ་བྲང་ཕྱི་ནང་ལོངས་སྤྱོད་སྣ་ཚོགས་དང་༔ རང་ 
བྱུང་ཉིད་དུ་དར་ཟབ་གོས་ཀྱི་རིགས༔ འབྲུ་དང་ཤིང་ཐོག་ཁ་ཟས་དཔག་མེད་སྤུངས༔ ལྟ་ 
མི་བཟོད་པའི་ཡ་མཚན་དཔག་མེད་འཁྲིགས༔ ཉི་ཤར་དང་སྦྲགས་ཡུམ་ལ་ནད་མེད་པར༔
61

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བདེ་བར་བཙས་པའི་སྐུ་ལ་ན་བཟའ་དང་༔ དབུ་སྐྲ་མཐོན་མཐིང་སིལ་མས་སྐུ་སྟོད་ཁེབ༔ 
ཞལ་རས་གཟི་འོད་འབར་ཞིང་འཛུམ་པ་བཅས༔ ཞལ་ནས་ཨོཾ་ཨཱཿ ཧཱུྃ་དང་དབྱངས་གསལ་ 
སྒྲོགས༔ བཞེངས་ནས་ཡབ་ཡུམ་གཉིས་ལ་ཕྱག་འཚལ་ནས༔ སྙན་པའི་གླུ་ཡི་ཕྲེང་བས་ 
ངོམས་པར་མཛད༔
ཨེ་མ་ཧོ༔ སྔོན་བསགས་རྒྱལ་པོ་ཨིནྡྲ་བྷུ་ཏི་ཞེས༔ ད་ལྟ་བདག་གི་ཡབ་གྱུར་ཟ་ 
ཧོར་རིགས༔ གཙུག་ལག་དགེ་བ་འཛིན་པ་ཁྱེད་ཕྱག་འཚལ༔ ལྷ་ཡི་དབང་མོ་རྒྱལ་རིགས་ 
བདག་གི་ཡུམ༔ མཁའ་ཀློང་བདེ་བའི་ཨ་མ་ཁྱོད་ཕྱག་འཚལ༔ བདག་གི་སྐྱེ་བ་ཟད་ཀྱང་སྐྱེ་ 
བའི་ཚུལ༔ དྲིན་ཆེན་ཕ་མ་གཉིས་ཀྱི་སྐལ་བར་འོངས༔ སྲིད་པའི་ལས་དབང་ལུས་བླངས་ 
མི་འཚལ་ཡང་༔ དཔལ་མོ་ང་ནི་སེམས་ཅན་དོན་དུ་འོངས༔ ཟ་ཧོར་རྒྱལ་ཁམས་བདེ་བར་ 
བཀོད་དེ་མཆི༔ མངལ་གྱི་དྲི་མས་བདག་ལ་གོས་པ་མེད༔ སྐྱེ་བའི་འཇིགས་པ་བདག་ལ་ 
ནམ་ཡང་མེད༔ ང་ནི་དུས་གསུམ་སངས་རྒྱས་མ་མ་ནི༔ གོས་དཀར་མ་ཞེས་བྱ་བའི་སྤྲུལ་པ་ 
ཡིན༔ ང་ལྟར་བྱང་ཆུབ་སེམས་མ་བྱེ་བ་ཕྲག༔ འཇིག་རྟེན་ཀུན་ཏུ་ཆར་བབས་ཚུལ་དུ་ཡོད༔ 
འཁོར་བར་མི་གནས་ཐར་པའི་ལམ་ལ་སྦྱངས༔ མིང་ནི་མནྡྷ་ར་ཝ་ཞེས་གྲགས་ཡོང་༔ 
ཞེས་པའི་ཚིག་བཤད་ཀུན་གྱི་ཡ་མཚན་གྱུར༔ དེ་ཚེ་ནམ་མཁའི་ལྷ་རྣམས་དངོས་སུ་བྱོན༔ 
བདུད་རྩིའི་ཆུ་ཡིས་སྐུ་ཁྲུས་ལན་གསུམ་གསོལ༔ ཀླུ་རྣམས་ནོར་བུའི་རིགས་གྱུར་དུ་མ་ནི༔
ཕོ་བྲང་མཐའ་སྐོར་ཀུན་ཏུ་སྤུངས་པ་དང་༔ རིན་ཆེན་གཏེར་ཁ་མང་པོ་རང་བརྡོལ་བྱུང་༔ དེ་
ཚེ་བཙུན་མོས་འདི་ལྟར་ཚིགས་སུ་བཅད༔ ཨེ་མ་ང་ནི་བསོད་ནམས་ལྡན་པ་མོ༔ ཡ་མཚན་
ཆེ་བ་ལྷ་ཡི་སྲས་མོ་འཁྲུངས༔ བདག་ཅག་ཡབ་ཡུམ་གཉིས་ལ་དྲིན་ཕྱག་མཛད༔ དཔལ་མོ་
མཛེས་པའི་ཡོན་ཏན་ཕུལ་བྱུང་མངའ༔ སྐྱེས་མ་ཐག་ནས་དབྱངས་ཀྱིས་ཚིམ་པར་མཛད༔ 
ང་ནི་མནྡྷ་ར་ཝ་ཞེས་གྲགས་གསུངས༔ ཁྱོད་ནི་ལུས་ལ་སྦྲུམ་ཚེ་བདག་ཉིད་བདེ༔ ངོ་མཚར་
62

༄༅། །ཟབ་གཏེར་ཆོས་ཀྱི་མཛོད་ཁང་།
ཡེ་ཤེས་མཁའ་འགྲོ་དངོས་དང་མཇལ༔ བལྟམས་པའི་ཚེ་ན་སྐྱེས་པའི་སྡུག་བསྔལ་བྲལ༔ 
མ་ཡི་ལུས་ནི་བདེ་བ་ཁྱད་པར་མྱོང་༔ ཕྱི་ནང་ལོངས་སྤྱོད་རིན་ཆེན་གཏེར་ཁ་བརྡོལ༔ འཇའ་ 
འོད་དྲི་བཟང་ཟ་ཧོར་ཡུལ་ཁམས་ཁེངས༔ ཡེ་ཤེས་ལྷ་ཡིས་སྐུ་ཁྲུས་ལན་གསུམ་གསོལ༔ བུ་ 
མོ་ཁྱོད་ཀྱིས་ཨ་མ་བདེ་བར་སྐྱོངས༔ དེ་སྐད་གསོལ་བས་ཞལ་ནི་འཛུམ་པ་བཅས༔ མ་ལ་ 
ཡོན་ཏན་ལྡན་པའི་མགུར་འདི་གསུངས༔ ཨེ་མ༔ མ་ང་ནི་ཡེ་ཤེས་དྷ་ཀཱི་མ༔ དོན་བདེ་ཆེན་ 
ཞིང་ན་གོས་དཀར་མོ༔ མཆོག་སྟོང་ཉིད་ཤེས་རབ་ངོ་བོ་ཉིད༔ ལྷ་ཚེ་དཔག་མེད་པའི་ཡུམ་ 
མཆོག་ཡིན༔ གཞི་ཡོན་ཏན་ལྡན་པའི་བུ་མོ་ལགས༔ རྗེ་སངས་རྒྱས་སྟོང་གི་ཡབ་གཅིག་པུ༔ 
མགོན་སྤྱན་རས་གཟིགས་ཀྱིས་བྱིན་བརླབས་ནས༔ ལས་མ་ཟད་འགྲོ་བ་མ་ལུས་པ༔ བུ་ 
བཞིན་དུ་བསྐྱངས་ནས་ཐར་ལམ་འདྲེན༔ ཞིང་རབ་འབྱམས་སྤྲུལ་པ་བསམ་མི་ཁྱབ༔ ཚུལ་ 
གང་ལ་གང་འདུལ་དེར་སྣང་སྟོན༔ ལམ་སྣ་ཚོགས་ལྡན་པའི་བུ་མོ་ལགས༔ 
གཞི་མ་བཅོས་ཀ་དག་ཀུན་ཏུ་བཟང་༔ ཡར་བདེར་གཤེགས་རྒྱལ་བ་སྲས་དང་ 
བཅས༔ མར་སེམས་ཅན་ཀུན་གྱི་ངོ་བོར་ཉིད༔ དོན་མཐོ་དམན་མེད་པར་ངོ་བོ་མཉམ༔ 
གདོད་ཆོས་སྐུ་བཟང་མོར་གཉིས་སུ་མེད༔ དེ་བུ་མོ་ང་ཡི་ཀུན་གཞི་ལགས༔ དབྱིངས་སྙིང་ 
རྗེས་ནམ་མཁའ་ཕྱོགས་མེད་བརྡལ༔ མ་འགྲོ་དྲུག་ཀུན་ལ་བྱམས་པས་བརྩེ༔ མཆོག་ 
དགའ་བའི་ཉི་མ་ཀུན་ལ་གསལ༔ བུ་མ་ཡིས་སྐྱོང་བཞིན་བཏང་སྙོམས་བྱས༔ དེ་བུ་མོ་ང་ 
ཡི་སེམས་བསྐྱེད་ལགས༔ གཞན་ཀུན་ལ་ནམ་ཡང་གནོད་པ་སྤངས༔ རྒྱུ་མི་དགེའི་སྡིག་ 
པ་རྟག་ཏུ་སྤངས༔ ལུས་དགེ་བའི་ལམ་ལ་ཁྱད་དུ་སྦྲན༔ ལས་རྟེན་འབྲེལ་དག་པ་ཁོང་ 
ནས་སད༔ དེ་བུ་མོ་ང་ཡི་སོ་ཐར་ལགས༔ རྗེ་བླ་མ་སྤྱི་བོར་འདུ་འབྲལ་མེད༔ དབང་བུམ་ 
གསང་ཤེར་ཡེ་ཚིག་དབང་ཐོབ༔ ཕྱི་ལུས་སྣང་གདོས་པོར་མ་འཛིན་པར༔ དོན་མངོན་ 
བྱང་ལྔ་ལྡན་ལྷ་རུ་བལྟས༔ དེ་བུ་མོ་ང་ཡི་བསྐྱེད་རིམ་ལགས༔ རྩ་ཉི་ཁྲི་ཆིག་སྟོང་དྲུག་
63

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བརྒྱ་ལ༔ རླུང་མཉམ་པ་ཕྲ་རགས་སྦུབས་སུ་བཙུད༔ འོད་གསལ་བྱེད་འབར་བའི་ཡེ་ 
ཤེས་མེ༔ ཐབས་ཟླ་ཉིས་ཕུང་ཁམས་བསྲེགས་གཏོར་སྦྱངས༔ དོན་བདེ་ཆེན་ལོངས་སྐུའི་ 
ངོ་བོར་རྫོགས༔ དེ་བུ་མོ་ང་ཡི་རྫོགས་རིམ་ལགས༔ དབྱིངས་དག་པ་སྟོང་གསལ་ལུ་གུ་ 
རྒྱུད༔ མདངས་ཡེ་ཤེས་ལྔ་ལྡན་འོད་ལྔ་འཁྱིལ༔ ཐབས་གནད་ཀྱི་སྒོ་ལ་ཤར་གྲོལ་རྫོགས༔ 
དོན་རང་སྣང་བཞི་པོ་ཆོས་སྐུར་ཟད༔ དེ་བུ་མོ་ང་ཡི་ལྟ་སྒོམ་ལགས༔ ཕྱི་ཟག་བཅས་ཕུང་ 
པོ་འོད་སྐུར་གྲོལ༔ ནང་སེམས་ཉིད་སྐུ་ལྔའི་ངོ་བོར་རྫོགས༔ གསང་ཆོས་ཉིད་བུམ་སྐུར་ 
འུབས་སུ་ཆུད༔ གཞི་ཉག་གཅིག་དབྱེར་མེད་གདེང་ཆེན་བརྙེས༔ དེ་བུ་མོ་ང་ཡི་འབྲས་བུ་ 
ལགས༔ ཡེ་གདོད་མ་བྱང་ཆུབ་མཆོག་བརྙེས་པས༔ གར་རབ་འབྱམས་བསྒྱུར་བའི་ཆོ་ 
འཕྲུལ་ལ༔ དབྱིངས་སྐུ་ལྔའི་རང་བཞིན་མ་རྫོགས་མེད༔ ཐབས་བདེ་ཆེན་སྟོང་ཉིད་ཡབ་ 
ཡུམ་ལ༔ སྲིད་སྤྲུལ་པའི་གཟུགས་ཀྱི་མཚན་དཔེ་ཤར༔ དེ་བུ་མོ་ང་ཡི་སྤྲུལ་ཚུལ་ལགས༔ 
རྒྱུད་བཟང་ངན་རིས་མེད་སེམས་ཅན་ལ༔ ལས་གང་འདུལ་དེར་སྟོན་འབྲེལ་བ་འདེབས༔ 
གཡང་ངན་སོང་གནས་ལས་རབ་རྫོགས་ཏེ༔ མཆོག་ཐར་པའི་ས་ལ་ཁ་ལོ་བསྒྱུར༔ ཕྱིར་ 
མི་ལྷུང་གཏན་བདེའི་ས་ལ་བཀོད༔ དེ་བུ་མོ་ང་ཡི་འགྲོ་དོན་ལགས༔ དབང་རྒྱལ་ཀུན་ 
བྱིན་རླབས་མ་མ་ལགས༔ གནད་དམ་ཚིག་དག་དང་འབྲལ་བ་མེད༔ ཞིང་གང་འདོད་ 
གནས་སུ་འགྲོ་བ་ལ༔ དོན་རང་སྣང་ཙམ་ལས་གཞན་མ་གྲུབ༔ ད་ཡལ་བར་མི་འདོར་ 
བཙུན་མོ་ལགས༔ བརྡ་ཐིམ༔ ཞེས་གསུངས་མངའ་འོག་རྒྱལ་ཁམས་ཐམས་ཅད་དང་༔ 
ཕྱོགས་ཀྱི་རྒྱལ་ཕྲན་མང་པོ་ཀུན་འདུས་ནས༔ ནོར་སྣ་རིན་ཆེན་མང་པོའི་བཙས་སྟོན་ནི༔ 
ཟླ་བ་གསུམ་དུ་བྱས་ནས་བུ་མོ་ཡི༔ ངོ་མཚར་སྙན་པས་རྒྱ་གར་ཡུལ་ཀུན་ཁེངས༔ ལྷ་ཀླུ་ 
མི་མིན་སྡེ་བརྒྱད་ཐམས་ཅད་ཀྱིས༔ མི་ལྟར་ཡ་མཚན་ཞེས་པའི་གྲགས་པ་སྒྲོག༔ བྲམ་ཟེ་ 
མཚན་མཁན་རྟེན་འབྲེལ་བརྟག་པ་བྱས༔ ཅིར་ཡང་སྨྲས་མ་ཐུབ་པར་ཡོད་པ་ལ༔ རྒྱལ་པོ་
64

༄༅། །ཟབ་གཏེར་ཆོས་ཀྱི་མཛོད་ཁང་།
ཆེན་པོས་བཀའ་བསྩལ་འདི་ལྟར་བགྱིད༔
ཀྱེ མངོན་ཤེས་མངའ་བའི་བྲམ་ཟེ་མཚན་མཁན་རྣམས༔ བདག་ཅག་གཉིས་ཀྱི་ 
སྲས་མོ་འདི༔བཟང་བའི་ཡོན་ཏན་རྟེན་འབྲེལ་ཅི་འདྲར་འདུག༔ ངན་པའི་ལ་ཡོག་ལས་ 
དབང་གང་ལྟར་ལགས༔ མ་གསང་སླ་བོའི་དྲང་པོར་བཀའ་གནང་འཚལ༔ དེ་སྐད་གསོལ་ 
བས་བྲམ་ཟེས་ལན་བཏབ་པ༔ ཨེ་མཿ ཡབ་ཅིག་རྒྱལ་པོ་ལྷ་ཡི་དབང་༔ ཡབ་ཡུམ་གཉིས་ 
ཀྱི་སྲས་མོ་མནྡྷ་ར༔ སྐུ་ཡི་མཚན་རྟགས་རྡོ་རྗེ་མཁའ་འགྲོའི་རིགས༔ གསུང་གི་མཚན་ 
རྟགས་པདྨ་ཅན་གྱི་ཡུལ༔ ཐུགས་ཀྱི་མཚན་རྟགས་ཡེ་ཤེས་ལྔ་ལྡན་མ༔ ཡོན་ཏན་དབང་ 
ཕྱུག་གར་གྱི་དབང་མོ་ཆེ༔ ཕྲིན་ལས་བསམ་མི་ཁྱབ་པར་འགྲོ་དོན་སྤྱོད༔ འཁོར་བར་མི་ 
གནས་རྒྱལ་སྲས་བརྫུས་སྐྱེས་ཡུམ༔ ཡ་མ་ཟུང་གི་བཀོད་པ་ཅིར་ཡང་སྟོན༔ ཐབས་ལ་
མཁས་ན་རྒྱལ་ཁྲིམས་མྱོང་བ་ལ༔ ཡབ་གཅིག་འགྱོད་པའི་དུས་ཤིག་འོང་ལས་ཆེ༔ ཐ་མ་
ཀུན་ཀྱང་ལམ་ལ་བཀོད་པའི་ལྟས༔ ངོ་མཚར་པདྨ་སྐྱེས་པའི་ཕྲིན་ལས་མངའ༔ ཡོན་ཏན་
བསྐལ་པ་མ་སྟོང་བར་དུ་སྒྲོགས༔ འཇིག་རྟེན་ཁམས་འདིར་སྐྱེས་པའི་ཁྲག་ཆགས་མངའ༔
ཡེ་ཤེས་མཁའ་འགྲོ་ཨུ་དུམ་ཝ་ར་འདྲ༔ སུས་ཀྱང་ཚད་བཟུང་ནུས་པ་ཡོངས་མ་མཆིས༔ དེ་ 
སྐད་གསོལ་བས་རྒྱལ་པོ་བཙུན་མོ་རྣམས༔ དགྱེས་ནས་ནོར་སྣ་ཚོགས་པའི་དགའ་སྟོན་ 
བྱས༔ བྲམ་ཟེ་རྣམས་ཀྱང་དགྱེས་པར་རང་གནས་གཤེགས༔ ས་མ་ཡཱཿ ཟ་ཧོར་རྒྱལ་པོའི་ 
སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ སྐུ་བལྟམས་ནས་ཡབ་ཡུམ་ 
ལ་དྲིན་ཕྱག་འཚལ་བའི་རིམ་པ་སྟེ་ལེའུ་ ཤ༧ ༡༡༡༔ བཅུ་དྲུག་པའོ༔ ༔ རྒྱ་རྒྱ་རྒྱ༔ 
དེ་ནས་རིམ་པར་དཀར་གསུམ་མངར་གསུམ་དྲངས༔ ལུས་ཀྱི་སྐྱེད་བསྲིངས་རྒྱལ་ 
ཁམས་བདེ་བར་བཞུགས༔ དགུང་ལོ་བརྒྱད་པའི་དུས་སུ་ཕོ་བྲང་རྩེར༔ བྱོན་ནས་ལྟད་མོ་ 
གཟིགས་པས་འབངས་ཀུན་གྱིས༔ རྩེད་མོའི་རིགས་བྱེད་མང་པོ་བརྩེ་བར་བྱེད༔ དེ་དུས་
65

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཤར་གྱི་རྩེད་མོར་གཟིགས་པའི་ཚེ༔ ཕག་མོ་གཅིག་ལ་ཕག་ཕྲུག་བདུན་ཙམ་སྐྱེས༔ སྐྱེ་བའི་ 
སྡུག་བསྔལ་འདི་འདྲ་སྡུག་བསྔལ་ན༔ ཁོ་མོ་འཁོར་བའི་སྐྱེ་སྲིད་འདི་དག་ལས༔ ཐར་བའི་ 
ཐབས་ཤིག་བྱའོ་སྙམ་པར་དགོངས༔ དེ་ནས་བུད་མེད་ཅིག་གིས་ཆོ་ངེ་འདེབས༔ འདི་ཡི་ཅི་ 
ཟེར་སྡུག་བསྔལ་ཇི་ལྟ་བུ༔ གཡོག་མོ་གཅིག་ལ་དྲིས་པས་བུ་སྐྱེས་ཟེར༔ བུད་མེད་འདི་ནི་ 
སྡུག་བསྔལ་འཁོར་བའི་གཞི༔ ལས་ལ་བསྐོས་པའི་བུ་དང་བུ་མོ་འདི༔ དྲིན་ལན་གསོབ་པ་ 
བརྒྱ་ནང་རེས་འགའ་ཙམ༔ སྐྱེས་པའི་མ་ཡི་སྡུག་བསྔལ་འདི་ཙམ་ལ༔ ད་རུང་ཞེན་པ་ཞེ་རེ་ 
ཅི་འདྲ་འཁྲུལ༔ དགོངས་ནས་སྨོན་ལམ་འདི་དག་བརྩེ་བས་བཏབ༔
༈ ན་མོ སངས་རྒྱས་ཆོས་དང་དགེ་འདུན་དཀོན་ཅོག་གསུམ༔ བླ་མ་ཡི་དམ་ 
མཁའ་འགྲོ་རྩ་བ་གསུམ༔ བདག་ལ་དགོངས་ནས་སྨོན་ལམ་འདི་འགྲུབ་མཛོད༔ བདག་ 
དང་བདག་འབྲེལ་འགྲོ་བ་ལས་ངན་རྣམས༔ ངན་སོང་འཁོར་བའི་གནས་སུ་འཁྲུལ་པ་ 
ཡི༔ སྐྱེ་བའི་སྡུག་བསྔལ་བཟོད་མེད་འདི་དག་ལ༔ མྱུར་དུ་ཐར་ནས་སྐྱེ་མེད་ས་ཐོབ་ཤོག༔ 
སྲིད་པའི་ལས་དབང་འདི་ལས་སྒྲོལ་དུ་གསོལ༔ ནམ་ཡང་དུཿ ཁ་མྱོང་བར་མ་གྱུར་ཅིག༔ 
དེ་སྐད་སྨོན་ལམ་མཛད་ནས་ལྷ་ཚོགས་གཟིགས༔ མི་རྒན་ཞིག་གིས་འཁར་བ་གཉིས་ 
བཙུགས་ནས༔ པུས་ནུད་བྱས་ནས་ཟག་པ་འདོར་དུ་ཕྱིན༔ ལན་རེ་བསྐྱོད་ནས་ཧུ་ཤུ་ལན་ 
རེ་བྱས༔ འདི་འདྲའི་སྡུག་བསྔལ་ཟེར་ནས་མཆི་མ་འདོན༔ གཞན་དག་བགད་ཅིང་དེ་ལ་ 
ལྟ་བར་བྱེད༔ དེ་ཚེ་སྙིང་རྗེ་བཟོད་བླག་མེད་པར་སྐྱེས༔ དཀོན་མཆོག་རྩ་གསུམ་ཐུགས་རྗེ་ 
ཆེན་པོས་དགོངས༔ བདག་དང་ཕ་མ་འགྲོ་དྲུག་སེམས་ཅན་རྣམས༔ རྒས་པའི་ལང་ཚོ་རྒུད་ 
ནས་ཐབས་འདི་སྡུག༔ གཡོག་མེད་ཡན་ལག་ཉམས་པའི་ལས་ངན་འདི༔ འདི་འདྲའི་སྡུག་ 
བསྔལ་ནམ་ཡང་མི་མྱོང་ཤོག༔
ཅེས་པའི་སྨོན་ལམ་རྩེ་གཅིག་འདེབས་པར་མཛད༔ དེ་ནས་ཕོ་བྲང་ནུབ་ཀྱི་ཕྱོགས་
66

༄༅། །ཟབ་གཏེར་ཆོས་ཀྱི་མཛོད་ཁང༌།
ན་གཟིགས༔ ཕོ་མོ་མང་པོ་ཙི་ཏི་ཛྭ་ལས་ཐེབས༔ མྱ་ངན་གདུང་བས་འོ་དོད་འབོད་པ་ 
ཐོས༔ ཕྱི་ཡི་པགས་པ་རྨ་དང་ཤུ་བས་གད༔ ནང་གི་དོན་སྣོད་ཁྲག་རྣམས་ཕྱི་རུ་ལུད༔ རྩ་ 
རྣམས་རྣག་ཏུ་གྱུར་པས་དྲི་ངན་ཁྱབ༔ མགོ་སྐྲ་མིག་སྤུ་བྱི་ནས་ཟངས་སྐྱོགས་འདྲ༔ རྐང་ 
ལག་ཐམས་ཅད་ཞ་གྲུམ་གུམ་སྟེ་མཆི༔ ད་རུང་འཆི་བར་མི་ཐུབ་སོས་ལ་རེ༔ ནད་འདི་འདྲ་ 
ལ་སྨན་ཅིག་འཚོལ་ལམ་སྨྲ༔ དེ་དག་གཟིགས་པས་སྨོན་ལམ་འདི་ལྟར་བཏབ༔ དཀོན་ 
མཆོག་རྩ་གསུམ་འཕགས་པའི་བྱིན་རླབས་ཀྱིས༔ ལས་ངན་འགྲོ་བའི་ནད་འདི་སེལ་བར་ 
མཛོད༔ ཐུགས་རྗེའི་སྨན་མཆོག་ཟབ་མོ་སྩལ་ཏུ་གསོལ༔ བདག་དང་ཕ་མ་འགྲོ་བ་ཐམས་ 
ཅད་ལ༔ སྐྱེ་བ་ཀུན་ཏུ་ནད་ཀྱིས་མི་འཇིགས་ཤིང་༔ ནད་མེད་ཐར་པའི་གནས་སུ་འགོད་ 
པར་ཤོག༔ ཅེས་བཏབ་དེ་ནས་ཕོ་བྲང་བྱང་དུ་གཟིགས༔ ཁང་པ་དུད་པ་ལྷང་ལྷང་ཐོན་པ་ 
ཞིག༔ དེ་ཡི་ཕྱི་ནང་ངུད་མོ་ལྡིར་ལྡིར་བྱེད༔ བར་ཁང་ནང་དེར་དོ་ལའི་ཁར་བཞག་པའི༔ མི་ 
ཞིག་མིག་ལྡོག་ཁྱེད་རྣམས་མ་ངུ་ཞེས༔ ལྡབ་ལྡིབ་ཙམ་ལས་སྨྲ་བ་མི་ཐུབ་པར༔ རིམ་པར་ 
དབུགས་སྡུད་རོ་རུ་གྱུར་པ་ན༔ ཀུན་ཀྱང་བྱེར་ཏེ་བདག་མེད་དེ་རུ་བསྐྱུར༔ དེ་ནས་དུར་ཁྲོད་ 
གནས་སུ་བསྐྱལ་བར་གཟིགས༔ ཀྱེ་མ་སྐྱེས་ནས་འཆི་བའི་སྡུག་བསྔལ་འདི༔ མེད་ཐབས་ 
མ་ཐོན་ལས་ངན་འཁོར་བའི་འབྲས༔ བདག་དང་ཕ་མ་མཁའ་མཉམ་འགྲོ་བ་རྣམས༔ འཆི་ 
བའི་ལས་མེད་འཆི་མེད་བཙན་ས་ཟིན༔ ཟག་མེད་བདེ་བའི་གོ་འཕང་མྱུར་ཐོབ་ཤོག༔ ཅེས་ 
བཏབ་དེ་ནས་ཐུགས་མི་བདེ་བའི་ངང་༔ ཕོ་བྲང་ནང་ཕེབས་མཆི་མ་འདོན་གྱིན་བཞུགས༔ 
བཙུན་མོས་སྙིང་འདྲའི་བུ་མོ་ཅི་ཉེས་སམ༔ ནའམ་གཡང་ལ་ལྷུང་ངམ་ལྟོགས་པའམ༔ 
ཅི་འདྲར་ཟེར་ནས་ཁ་གཏུགས་མཆི་མ་ཕྱིས༔ དེ་ཚེ་མཁའ་འགྲོས་སྐྱོ་བའི་མགུར་འདི་ 
གསུངས༔ ཀྱེ་མ་ཀྱེ་ཧུད་དྲིན་ཆེན་མ་མ་ལགས༔ བདག་ནི་ཕུང་ཁམས་མི་ན་སེམས་འདི་སྐྱོ༔ 
དེ་རིང་ཕོ་བྲང་རྩེ་མོར་ཕྱིན་པ་ན༔ འཇིག་རྟེན་སྡུག་བསྔལ་ལས་ངན་འགའ་རེ་མཐོང་༔
67

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རྒ་ན་འཆིའི་ལས་ལ་བཟོད་ཐབས་བྲལ༔ ཀྱེ་མ་ཀྱི་ཧུད་ཨ་ཙ་མ་ན་ཨང་༔ འཁོར་བའི་བུད་ 
མེད་སྡུག་བསྔལ་བཤལ་ཐག་ཅན༔ ལས་ལ་ཟད་མེད་ཆུ་བོའི་རྦ་རླབས་འདྲ༔ སྐྱེ་བའི་སྡུག་ 
བསྔལ་དེ་འདྲ་མྱོང་བ་ལ༔ ད་རུང་སྲེད་པ་སྙིང་མེད་བླུན་པོའི་ཁྱུ༔ ལས་ངན་དེ་འདྲའི་གོ་ 
སར་བདག་མི་སྡོད༔ ཇི་ལྟར་དཔྱད་ཀྱང་འཁོར་བར་ཐར་ན་བསམ༔ རྒས་པའི་ཚེ་ལ་བསྲིང་ 
བསྟུང་མ་མཆིས་པས༔ ལང་ཚོ་རྒུད་པས་བྱ་ཐབས་ཅི་ཡང་སྡུག༔ བྱ་ཆེན་སྒྲོ་བྲལ་ཐང་ལ་ 
ལྷུང་བ་འདྲ༔ གཡོག་མེད་བསོད་ནམས་དམན་ཅིང་ཡན་ལག་འཁུམས༔
ཇི་ལྟར་དཔྱད་ཀྱང་སྡུག་བསྔལ་བཟོད་ཐབས་བྲལ༔ དེ་ལས་ཅི་ཐར་བདག་གིས་ 
བྱེད་ན་བསམ༔ སྔོན་ལས་དབང་གིས་ན་ཚས་གཟིར་བ་ན༔ མདུང་བརྒྱས་བསྣུན་པ་འདྲ་ 
བའི་དུཿ༔ ཁས་མྱོང་༔ རྣམ་སྨིན་མྱོང་ལ་ཡིད་ཆེས་མི་བརྟན་པ༔ བར་ཆད་འབྱུང་པོ་གཞན་ 
ནས་འོང་བར་སེམས༔ དེ་འདྲའི་རྨོངས་ལས་བདག་ནི་ཐར་ན་བསམ༔ འཇིག་རྟེན་འདི་ 
ན་སྐྱེས་པའི་སྐྱེ་འགྲོ་ཀུན༔ ལོ་ཟླ་ཞག་རེ་སོང་བཞིན་ཚེ་ནི་ཟད༔ འཆི་བས་གཏུགས་ཚེ་ 
སུས་ཀྱང་བཤོལ་མི་ཐེབས༔ གཉེན་འདུན་མང་པོས་མཐའ་ནི་བསྐོར་གྱུར་ཀྱང་༔ མར་ 
གྱི་ནང་ནས་སྤུ་ཉག་བཏོན་པ་ལྟར༔ གཅིག་པུ་ཉིད་ལ་གཟེར་གྱིས་སྒྲིམ་པའི་ངང་༔ མར་ 
མེ་སྣུམ་ཟད་ལྟ་བུར་ཚེ་དུས་བྱེད༔ ཕ་དང་མ་དང་མཛའ་གྲོགས་སུ་ཡིན་ཀྱང་༔ སྐྱོབ་པར་ 
མི་ནུས་བར་དོའི་འཕྲང་ལ་འགྲིམ༔ ལས་མ་ཟད་པར་སྡུག་བསྔལ་བསམ་མི་ཁྱབ༔ དེ་ 
འདྲའི་དུས་ན་འགྱོད་པའི་དུས་འཕྱི་ཡང་༔ དབང་ཆེན་གཤིན་རྗེའི་མདུན་སར་ངོ་གནོང་ 
འགྱོད༔ དེ་འདྲའི་དུས་ཤིག་བདག་ལ་ནམ་འོང་བསམ༔ བཟོད་ཐབས་མེད་པའི་བུ་མོ་མཆི་ 
མས་བརྣངས༔ ལོངས་སྐབས་མ་མཆིས་ཚེ་ནི་རླུང་བཞིན་འགྲོ༔ བཤོལ་ཐབས་མེད་པའི་ 
དུས་ཤིག་ནམ་འོང་བསམ༔ མལ་དུ་མི་གནས་སྔངས་སྐྲག་ཚ་ཆུམ་འབར༔ མྱུར་བར་དམ་ 
པའི་ཆོས་ལ་འགྲོ་བསམ་པས༔ དྲིན་ཆེན་ཕ་མ་ཡབ་ཡུམ་གནང་བར་ཞུ༔ དེ་སྐད་གསུངས་
68

༄༅། །ཟབ་གཏེར་ཆོས་ཀྱི་མཛོད་ཁང་།
ནས་འཇིགས་སྐྲག་བཟོད་མེད་བསྔངས༔ བཙུན་མོས་ཁྱོད་ནི་བདག་གི་དབང་པོའི་མིག༔ 
ཁོང་པའི་སྙིང་འདྲ་གཞན་དུ་ཆོས་བཏང་དཀའ༔ ན་ཚོད་ཆུང་ཞིང་གཟུགས་མཛེས་ལྟ་ན་ 
སྡུག༔ མ་རུངས་སྐྱེ་བོས་ཆོས་ལམ་ཐོབ་དཀའ་བས༔ ཕོ་བྲང་བཞུགས་ལ་བསྒྲུབ་ལ་ཅིས་མི་
དགའ༔དེ་སྐད་ཞུས་པས་མ་མ་ཁྱོད་ཉོན་དང་༔ འཇིག་རྟེན་ཕལ་པའི་ཆོས་ལ་ང་མི་མགུ༔ 
དགེ་བའི་བཤེས་གཉེན་བསྟེན་ནས་གདམས་པ་ཡིན༔ གྲོལ་བར་བྱེད་ནས་བསྒྲུབ་ལ་དྲིལ་ 
ན་བསམ༔ རྒྱལ་སྲིད་སྐྱེ་བོའི་འདུ་འཛི་ཆེ་བ་ལ༔ མང་པོ་སྒྲུབ་ཀྱང་གནད་དུ་འགྲོ་བ་དཀའ༔ 
འཁོར་བའི་ཆོས་འདིའི་བདེ་བས་བསླུ་བསླུ་འདྲ༔ སྐྱིད་རུང་སྡུག་རུང་གཅིག་པུར་འགྲོ་ན་ 
སྙམ༔ ཡབ་ཡུམ་ཐུགས་རྗེས་གཟིགས་ནས་བློ་ཐོག་ཐོངས༔ དེ་སྐད་གསུངས་པས་བཙུན་མོ་ 
རྒྱལ་པོའི་དྲུང་༔ སོང་ནས་སྔ་ཕྱིའི་ཚིགས་བཅད་ཡབ་ལ་ཞུས༔ ཡབ་ཀྱིས་བུད་མེད་བློ་མང་ 
ཅི་ཡང་དྲན༔ ན་ཚོད་ཆུང་བས་ཆོས་ལ་གནས་པར་དཀའ༔ གཅིག་པུར་བཏང་བར་མི་ཕོད་ 
སྙིང་མི་བཟོད༔ འཁོར་གཡོག་མང་པོར་བསྟེན་པས་དོན་ཡང་དཀའ༔ ཇི་ལྟར་བྱས་རུང་ཕོ་ 
བྲང་ཆོས་བསྒྲུབ་བཅོལ༔ བུ་མོའི་གསར་བློ་ཕུགས་སུ་བརྟན་པ་དཀའ༔ ད་ལྟ་བློ་སྐྱེས་སྤྲིན་ 
བར་ཉི་ཞུར་འདྲ༔ བརྩོན་འགྲུས་ལྕང་ལོ་མགོ་མཇུག་མཚུངས་ཡོང་བས༔ དྲང་སྲོང་བདེན་ 
པའི་བཀའ་ལྟར་བགྱིད་འཚལ་ན༔ སློབ་དཔོན་བསྟེན་ནས་བསྒྲུབ་པའི་ཐབས་ལ་བཅུག༔ 
ཅེས་གསུངས་བཙུན་མོ་བུ་མོའི་རྩར་ཕྱིན་ནས༔ མ་ཡི་སྙིང་གཅིག་མནྡྷ་ར་ཝ་ཁྱོད༔ ཡབ་ཀྱི་ 
གསུང་ལ་ཉོན་དང་བདེ་བར་མཆི༔ ཕ་མས་མི་གཏོང་ས་རུ་གཏོང་མི་ཕོད༔ འགྱུར་མེད་བློ་ 
ལ་ཕྱི་བཏང་མ་བགྱིད་པར༔ ཕོ་བྲང་གང་དགར་རྩེ་གཅིག་ཆོས་ལ་འབུངས༔ བུ་མོའི་བཀའ་ 
གཡོག་མ་མ་བདག་གིས་བསྒྲུབ༔ དེ་སྐད་ཞུས་པས་ལུས་འདིར་ཕ་མ་གཉིས༔ དྲིན་ལ་བློ་ 
བརྟན་དེ་ལྟར་བགྱིའོ་གསུངས༔ ས་མ་ཡཱཿ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་ 
རྣམ་ཐར་རིན་ཆེན་ཕྲེང་བ་ལས༔ འཁོར་བའི་ལས་ལ་སྐྱོ་བ་སྐྱེས་ཏེ་ཡབ་ཡུམ་ལ་གནང་བ་
69

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཞུས་པའི་སྐོར་ཏེ་ལེའུ་བཅུ་བདུན་པའོ༔ ༔ རྒྱ་རྒྱ་རྒྱ༔
ཤཨཱཿཧྱ ༡༡༡% དེ་ནས་ཕོ་བྲང་རྩེ་མོར་བཞུགས་པར་བཅོལ༔ དྲང་སྲོང་བཙུན་ 
པ་ཀཱ་ལ་ལ་ཤྲཱི༔ བཀུག་སྟེ་ཡིག་རིགས་མ་ལུས་བསླབ་ཏུ་བཅུག༔ རྩ་བ་ལྔ་བཅུ་ཡན་ལག་ 
བརྒྱ་ཕྲག་དང་༔ ཡང་སྐོར་ཡང་ཡིག་ཐོགས་མེད་མཁྱེན་པར་གྱུར༔ དེ་ནས་རྒྱ་གར་ཤར་ 
ནུབ་ཨོ་རྒྱན་དང་༔ མ་རུ་ཏ་དང་བལ་སྐད་སྲིན་པོའི་སྐད༔ མཁའ་འགྲོའི་སྐད་དང་མཐའ་ 
འཁོབ་ཡིག་རིགས་དང་༔ སིངྒ་ལ་དང་ཡངས་ཅན་དབུས་པ་དང་༔ འགྲོ་ལྡིང་ཤམྦྷ་ལ་ཡི་ཡི་ 
གེ་སོགས༔ སྒྲ་སྐད་ཡིག་སྣ་ཀུན་ལ་ཚང་པར་སྦྱངས༔ པཎྚི་ཏ་ཡང་ཟིལ་གྱིས་གནོན་པར་ 
འགྱུར༔ དེ་ནས་མུ་སྟེགས་སྟོན་པ་ཨ་ཏ་ཤེ༔ ནང་པའི་བསྟན་ལ་ཞུགས་པའི་བཤེས་གཉེན་ 
གྱུར༔ དེ་ཉིད་བཀུག་ནས་སྡེབ་མ་སྙན་ངག་དང་༔ ཐར་སྐད་ལ་སོགས་མུ་སྟེགས་གཞུང་ 
བཅུ་བསླབས༔ མདོ་ཡི་དགོངས་དོན་ཏིང་འཛིན་རྒྱལ་པོ་སོགས༔ བཀའ་རྣམས་ཡོངས་ 
རྫོགས་ཐོས་དང་བསམ་པར་བྱས༔ དེ་ཡང་མདོ་དོན་ཉེར་ལྔའི་དགོངས་པ་ལོན༔ དབྱངས་ 
ཀྱི་རིགས་རྣམས་དཔག་མེད་བསླབ་སྦྱངས་བྱས༔ ཉིན་གཅིག་ཕོ་བྲང་སྐར་ཁུང་ནང་ནས་ 
གཟིགས༔ ལྷོ་ཕྱོགས་ར་བར་བུད་མེད་མང་པོ་འཚོགས༔ ཀུན་གྱིས་རྩེད་མོ་སྨྲ་ཞིང་དེ་དག་ 
ལ༔ བུད་མེད་མཛེས་གཅིག་ཨ་རུ་ར་ཐོགས་ནས༔ འདི་ལ་ཡོན་ཏན་དུ་མ་ཡོད་དོ་ཟེར༔ 
བུད་མེད་གཅིག་གིས་ཤིང་ཐོག་ཨ་རུ་ར༔ དེ་ལ་ཁ་དང་སྐྱུར་བ་མ་གཏོགས་པ༔ ཡོན་ཏན་ 
མང་པོ་ཅི་ཡང་ཡོད་པ་མེད༔ ཟེར་བས་བུད་མེད་མཛེས་མས་ལན་བཏབ་པ༔ ཨ་རུ་ར་འདི་ 
སྐྱེ་བའི་ས་བོན་ནི༔ རིན་ཆེན་གསེར་ལྡན་སངས་རྒྱས་བྱིན་བརླབས་པ༔ ཨ་ནི་བསྐྱེད་རིམ་ 
རང་བཞིན་རྣམ་པར་དག༔ རུ་ནི་འགག་མེད་འགྲོ་བའི་ནད་ཀུན་སེལ༔ ར་ནི་ཐུགས་རྗེའི་ 
འབྲས་བུ་སྨིན་པ་སྟེ༔ ཟུར་བརྒྱད་འཕགས་ལམ་ཡན་ལག་བརྒྱད་དང་ལྡན༔ གཤོང་བརྒྱད་ 
ཉོན་མོངས་མ་ལུས་འཁྲུད་པའི་བརྡ༔ རྩ་བ་ཕྲ་བས་སྲིད་པའི་ཆོས་ཀུན་སྐེམ༔ རྩེ་མོ་སྦོམ་
70

༄༅། །ཟབ་གཏེར་ཆོས་ཀྱི་མཛོད་ཁང་།
པ་ཡོན་ཏན་རྒྱས་པའི་རྟེན༔ ཕྱི་ཡི་ཤུན་པ་ཁ་བོའི་རོ་བཅུད་ལྡན༔ དུག་གི་རྣམ་པ་ཐཆ 
ཅད་གཞོམ་པར་བྱེད༔ བར་གྱི་ཤུན་པ་སྐྱུར་བའི་རོ་དང་ལྡན༔ ནད་ཀུན་སེལ་ཞིང་རྒྱལ་ 
ཀུན་མཉེས་པའི་རྫས༔ ནང་གི་སྙིང་པོ་སྲ་ཞིང་ཁོང་སྟོང་ལྡན༔ ཀུན་རྫོབ་ཆོས་ཀུན་དོན་ལ་ 
རྟོགས་པའི་བརྡ༔ སྡོང་པོ་སྦོམ་པ་ཤུན་པ་བརྩེགས་མར་གནས༔ འཁོར་བའི་ཆོས་ཀུན་རིམ་ 
པར་སྤང་བྱའི་བརྡ༔ ལོ་མ་འདབ་ཡངས་ཤེས་རབ་ཆོས་ཀུན་བརྡ༔ འདི་ལ་ཡོན་ཏན་དེ་ལྟར་ 
ལྡན་པ་ཡིན༔
གཞན་ཡང་སྨན་གྱི་རིགས་གྱུར་འགའ་རེ་ལ༔ ཡོན་ཏན་ཚངས་པའི་བསྔགས་བརྗོད་ 
མང་དུ་སྨྲས༔ འདི་རྣམས་ཉོ་བའི་རིན་རྩ་ཨི་ཡོད་སྨྲས༔ རིན་ཐང་ཚོང་ན་གསེར་ཡོད་གཞན་ 
དག་སྨྲས༔ རང་ལ་གསེར་འདོད་ནོར་ལ་མི་འཆང་བ༔ སྙིང་མེད་ཡིན་འདྲ་བུད་མེད་ཀླད་ 
ཆུང་༔ ཟེར་ནས་བགད་ཅིང་ཁྲེལ་བདས་ལྟ་བུར་བྱས༔ དེ་ནས་སྨན་ལ་བསླབ་དགོས་བརྡ་ 
རུ་གོ༔ དེ་ནས་སྨན་པ་འཚོ་བྱེད་རཏྣ་བཀུག༔ དང་པོར་རྒྱུད་ལ་ལེགས་པར་སྦྱངས་བྱས་ 
ནས༔ དུས་བཞི་ཁམས་ལྔའི་རྒྱུ་བ་བཅུ་གཉིས་དང་༔ རླུང་ནི་ཉི་ཁྲི་ཆིག་སྟོང་དྲུག་བརྒྱ་ལ༔ 
བརྟེན་ཏེ་རྟེན་འབྲེལ་རེག་པ་རྩ་རྒྱུད་བསྟན༔ མ་བུ་སྐོར་བཞི་ངོ་མཚར་རྩ་བདུན་སོགས༔ 
མདོར་བསྟན་རྒྱས་བཤད་བསྡུས་དང་འཚམས་པར་བསྟན༔ ཟེར་སྤྲིན་རླངས་པ་རྡུལ་དང་ 
ཁ་དོག་དང་༔ རླབས་ལ་བརྟེན་ནས་ཆུ་ལ་སྦྱངས་ཁྲིད་སྩལ༔ ནོར་སོ་རྣམ་བཞི་བསལ་བའི་ 
ལག་ལེན་དང་༔ བཅོ་བརྒྱད་ཁ་གྲངས་ཕྱི་མའི་རྒྱུད་དང་ནི༔ ལུས་ཀྱི་སྐྱེད་ཚུལ་རྫོགས་སྨིན་ 
རྒྱུ་དང་རྐྱེན༔ རིགས་ཀྱི་ཁྱད་སོགས་བཤད་པའི་རྒྱུད་རྣམས་བསླབས༔ ཀ་ཏེ་ཙ་སོགས་ 
དོན་སྣོད་ཡན་ལག་གི༔ རྩ་རྒྱུད་ལེགས་པར་ཕྱེས་པའི་ལེའུ་བརྒྱ༔ ལག་ལེན་གཉེན་པོར་ 
སྦྱོར་སོགས་མན་ངག་རྒྱུད༔ གཞན་ཡང་དྲང་སྲོང་ལེ་ལག་ལྔ་བརྒྱད་དང་༔ ཨ་ཛི་ཏ་ཡི་སྨན་ 
བཅད་བམ་པོ་བརྒྱ༔ སྤང་པ་ལྔ་བསྡུས་གྲངས་ཀྱི་མདོར་བསྟན་སོགས༔ གསོ་བ་རིག་པའི་
71

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གནས་ལ་མཁས་པར་སྦྱངས༔ དེ་ནས་སྔ་དྲོ་ཕོ་བྲང་རྩེ་མོར་བྱོན༔ ནུབ་ཕྱོགས་སྐྱེད་ཚལ་ 
མི་རིགས་མང་པོ་འདུས༔ དེ་རུ་དགེ་སྦྱོང་ཨརྣ་པ་ཡིན་ཟེར༔ གོས་ཧྲུལ་བེརྒ་ཐོགས་པ་ཞིག་ 
བྱུང་ནས༔ ཐམས་ཅད་དེ་ལ་འདྲི་བ་མང་པོ་བྱེད༔ ལ་ལས་ཅི་ཟེར་ལ་ལས་ཅི་བྱེད་དམ༔ 
དོན་ལ་བརྟག་པ་གང་ཡང་མ་མཆིས་པས༔ དེ་དག་ནང་ནས་བུད་མེད་གཞོན་ནུ་ཞིག༔ དགེ་ 
སྦྱོང་ཁྱེད་ཀྱིས་ཡོན་ཏན་ཅི་བསླབས་དྲིས༔ ང་ནི་ཀུན་ལ་མ་སྦྱངས་འགའ་ཡང་མེད༔ ཁྱད་ 
པར་ཅན་གྱི་འདི་ཡི་དོན་ལ་སྦྱངས༔ ཞེས་སྨྲས་རྩིས་ཀྱི་ཤོག་ཁྲ་མང་པོ་ཀློག༔ རིག་དྲུང་བློ་ 
གསལ་བུ་མོ་ཡིན་གྱུར་ན༔ འདི་འདྲ་བསླབ་པའང་དོན་ལ་ཅི་ཞིག་འདྲི༔ ཞེས་སྨྲས་བུ་མོས་ 
ང་ཡི་ཤེས་པ་ཡིན༔ དབྱར་སྟོན་དཔྱིད་དགུན་དུས་བཞི་ཡིན་པར་ཤེས༔ ཟླ་བ་བཅུ་གཉིས་ 
ཕོ་མོ་གཉིས་སུ་ཤེས༔ དུས་ཚོད་བཅུ་གཉིས་ཉིན་དང་མཚན་མོར་རྟོགས༔ ཆུ་ཚོད་ཐེག་རིམ་ 
འདས་དུས་ད་ལྟར་རྩི༔ སྲང་ཚད་ཉི་ཁྲི་ཆིག་སྟོང་དྲུག་བརྒྱར་རྫོགས༔ ཕ་ཡི་ཟླ་བ་གསུམ་ 
དཀར་གསུམ་ནག་འགྲོ༔ མོ་ཟླས་དབང་བསྒྱུར་ཆུ་ཚོད་ཉི་སྐར་ཕྲི༔ གཟའ་སྐར་གོ་ཡུལ་ 
བསྣོན་ཕྲིན་ལྷག་ཆད་འཛིན༔ དེ་སོགས་དཀར་ནག་རྩིས་ཀྱི་བཤད་པ་བཏང་༔ དགེ་སྦྱོང་ 
ཁྲོས་ཏེ་བུད་མེད་སྐྱ་ལྷག་པོ༔ དྲང་ཐིག་རྩིས་ལ་བྱས་ན་རང་རྒྱུད་དྲང༔ ཟེར་བ་མ་གོ་གྲོང་ 
སྨན་ཁ་ཚོ་ཅན༔ རིག་པ་དེ་འདྲས་གར་ཡང་མི་ཕྱིན་སྨྲས༔ བུ་མོ་ཁྱོད་ཉིད་དྲང་ཐིག་མཁྱེན་ 
པ་ན༔ རྩིས་ཀྱི་མན་ངག་ཡིད་བཞིན་གཏེར་མཛོད་འདྲ༔ གར་ཡང་མི་ཕྱིན་འགྲོ་བ་ཁྱེད་ 
ལགས་སམ༔ བུ་མོའི་ཤེས་རབ་དབྱངས་ཅན་རིག་གཞུང་ལ༔ མན་ངག་རྩིས་ཀྱིས་ཀུན་ 
རྫོབ་འབྲས་བུ་གསལ༔ འགྱུར་མེད་དོན་དམ་དུས་ཀྱི་འཁོར་ལོའི་གཞུང་༔ ལེགས་པར་སྨྲ་ 
བའི་པི་ཝཾ་སྦྲེང་བ་ཡིས༔ འགྱུར་ཁུགས་རི་མོའི་གར་འདི་བསྒྱུར་བ་ལ༔ ལེགས་ཉེས་གསལ་ 
བའི་ལེགས་བཤད་གྲགས་སྟོང་སྒྲ༔ སྐལ་ལྡན་དབང་པོའི་རྒྱན་ཆ་ཅིས་མི་འོང་༔ མི་ཕྱིན་ 
ཉོན་མོངས་གཅེར་བུ་མགོན་མེད་ལ༔ ལེགས་པའི་གཞུང་ལམ་དྲང་པོའི་གཞུང་གི་ནོར༔
72

༄༅། །ཟབ་གཏེར་ཆོས་ཀྱི་མཛོད་ཁང་།
རེག་པ་ཙམ་ནས་ཡེ་ཤེས་ཕ་རོལ་ཕྱིན༔ སྟོན་པའི་བསྟན་པ་གཙུག་ལག་འདི་མིན་ནམ༔ 
ཞེས་སྨྲས་དགེ་སྦྱོང་ཁྲོས་ནས་ཁྱོད་འདྲ་བའི༔ ལག་ཏུ་བསྟན་པ་གཏད་པ་སུ་ཞིག་ 
གོ༔ སྨྲས་ཏེ་མགྱོགས་པར་ལམ་དུ་ཕྱིན་ནས་སོང་༔ དེ་ནས་མནྡྷ་ར་ཝས་བཙུན་མོར་ཞུས༔ 
ཕོ་བྲང་ནུབ་ཕྱོགས་སྐྱེད་ཚལ་མི་མང་འདུས༔ དེ་ཡི་ནང་དུ་བུ་མོ་གཞོན་ནུ་ཞིག༔ འདུག་པ་ 
དེ་རྩར་བདག་ཉིད་བཏང་བར་ཞུས༔ བཙུན་མོས་གནང་ནས་བུ་མོའི་རྩར་བྱོན་ནས༔ ཁྱོད་ 
ནི་ཤེས་རབ་ལྡན་པའི་བུ་མོར་འདུག༔ ཕ་མ་རིགས་རུས་ཅི་ཟེར་འདིར་ནམ་འོང་༔ ཞེས་ 
དྲིས་ལྷ་ཡི་སྲས་མོ་མནྡྷ་ར༔ ང་ཡི་ཕ་ནི་རིག་བྱེད་ཟླ་བ་ཞེས༔ མ་ནི་ལྷ་མོ་གཡུ་སྐྱིད་ཅེས་བྱ་ 
བ༔ རིགས་ནི་མང་པོ་ཟླ་བ་ལྷ་ཞེས་བྱ༔ ད་ལྟ་བཅུ་གསུམ་ལོན་པའི་ན་ཚོད་ཡིན༔ སྲིང་མོ་ 
བདག་མིང་དཔལ་མོ་གཞོན་ནུ་ཟེར༔ བཅུ་བདུན་ན་ཚོད་གྱུར་པ་ཟ་ཧོར་ནུབ༔ གྲོང་ཁྱེར་ 
ཨམྲའི་ཚལ་གྱི་ཉེ་བར་ཡོད༔ དེ་སྐད་ཞུས་པས་ལྷ་ལྕམ་ཡང་འདྲི་མཛད༔ ཁྱོད་ཀྱིས་ཅི་ཤེས་ 
ང་ལ་སློབས་དང་གསུངས༔ བུ་མོས་བདག་གིས་ཁྱེད་ལ་ཅི་བསླབ་ཡོད༔ ང་ནི་ཆོས་སྦྱངས་ 
མང་པོ་མི་ཤེས་པ༔ གཙུག་ལག་རྩིས་ཀྱི་གཞུང་དོན་ཕ་ཡིས་བསླབས༔ མཐའ་ཆོད་ཙམ་ 
ལ་གཞན་ནི་ཅི་མི་ཤེས༔ ལྷ་མོ་ཁྱོད་ཀྱི་སློབ་དཔོན་བདག་མི་འོས༔ འོས་ན་བསླབ་པ་ཕུལ་ 
ཞེས་གུས་འདུད་བྱས༔ དེ་ནས་ལྷ་ལྕམ་བཙུན་མོའི་རྩ་རུ་བྱོན༔ བཙུན་མོས་སྙིང་སྡུག་ཁྱོད་ 
ནི་སུ་ལ་བབས༔ དྲིས་པས་ལྷ་ལྕམ་ཞལ་ནས་མ་མ་ལགས༔ རིག་བྱེད་ཟླ་བ་ལྷ་ཡི་བུ་མོར་ 
འདུག༔ སྔོན་གྱི་དགེ་སྦྱོང་ཤག་འདེབས་ལོ་རྒྱུས་དང་༔ བུ་མོ་དཔལ་མོ་གཞོན་ནུ་ཟེར་བ་ 
ལགས༔ ཡོན་ཏན་རྩིས་ལ་མ་རྨོངས་པ་གཅིག་འདུག༔ བདག་གིས་རྩིས་ཀྱི་སློབ་དཔོན་ 
བྱའོ་གསུངས༔ བཙུན་མོས་དམངས་ལས་བསླབ་ན་ཡབ་ཀྱང་སུན༔ དེས་ན་རྩིས་མཁན་ 
གཞན་ནས་གདན་འདྲེན་ཞུས༔ དེ་སྐད་སྨྲས་པས་ཕོ་སྐྱེ་ཁ་དྲག་བཙན༔ བསླབ་པ་སུན་ 
པས་སྨན་རོག་བུ་མོ་ལྷག༔ ཅེས་གསུངས་བཙུན་མོས་ཡབ་ལ་དྲིས་སོ་སྨྲས༔ ལྷ་ལྕམ་ཡབ་
73

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ལ་བཏུད་ནས་ལོ་རྒྱུས་ཞུས༔ བུ་མོ་རྩིས་ཀྱི་སློབ་དཔོན་བྱ་སྙམ་པས༔ ཡབ་ཆེན་རྒྱལ་པོའི་ 
དགོངས་པ་གནང་བར་འཚལ༔ དེ་སྐད་ཞུས་པས་བྲམ་ཟེར་འདྲིའོ་གསུངས༔ བྲམ་ཟེ་སྤྱན་ 
དྲངས་དོན་རྣམས་རྒྱལ་པོས་ཞུས༔ ལེགས་ཉེས་བརྟགས་ནས་བྲམ་ཟེའི་ཞལ་ན་རེ༔ རིག་
བྱེད་འཕགས་པ་ཟླ་བ་ལྷ་ཡི་སྲས༔ བུ་མོ་དེ་ནི་མཁའ་འགྲོའི་སྤྲུལ་པ་སྟེ༔ ལྷ་ལྕམ་འཁོར་དུ་
གཏན་བཞུགས་བྱ་བར་འོས༔ མཐར་ནི་མཁའ་འགྲོ་ཉིད་ཀྱི་གདུལ་བྱ་ཡིན༔ དེ་སྐད་ལུང་
བསྟན་དཔལ་མོ་གཞོན་ནུ་བཀུག༔ ལྷ་ལྕམ་འཁོར་དུ་བཞག་ནས་རྩིས་རྣམས་བསླབས༔
རེ་ཞིག་དཔལ་མོ་རབ་ཏུ་བྱུང་བ་དང་༔ ལྷ་ལྕམ་འཁོར་དུ་འདུས་ཤིང་བསླབ་པར་གནས༔
དེ་ནས་རྒྱ་གར་མུ་སྟེགས་དཔུང་ཆེ་བས༔ ཚད་མའི་གཞུང་ལ་སློབས་ཤིག་ཡབ་ཀྱིས་བསྐུལ༔
སྔར་གྱི་སློབ་དཔོན་ཨ་ཏ་ཤེ་དང་ནི༔ དཔའ་མོའི་སྡེ་གཉིས་བཀུག་སྟེ་ཚད་མ་བསླབས༔ ཕྱི་
ནང་སློབ་དཔོན་ལྔ་རིག་སྨྲ་བ་ཀུན༔ ཟིལ་གྱིས་གནོན་པའི་ཡོན་ཏན་རྩལ་ཆེན་བྱུང་༔ དེ་ 
ནས་བཟོ་གནས་སྒྱུ་འཕྲུལ་ལ་སོགས་པ༔ རྒྱ་གར་ཡུལ་དུ་བསླབ་འོས་ཀུན་སྦྱངས་ནས༔ 
སུས་ཀྱང་འགྲན་མེད་པཎྚི་ཏ་རུ་གྱུར༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ 
ཝའི་རྣམ་ཐར་རིན་ཆེན་ཕྲེང་བ་ལས༔ རིག་པའི་གནས་ལ་སྦྱངས་པ་མཐར་ཕྱིན་པའི་ལེའུ་ 
སྟེ་བཅོ་བརྒྱད་པའོ༔ ༔ རྒྱ་རྒྱ་རྒྱ༔
ཤམ ༡༡༡% དེ་ནས་རྒྱ་གར་གོ་ཏ་ལ་ཡི་ཡུལ༔ མུ་སྟེགས་སྟོན་པ་ཆས་ནས་ 
རྩོད་པ་བྱས༔ ནང་པའི་སློབ་དཔོན་སུས་ཀྱང་རྒོལ་མ་བཏུབ༔ རྒྱལ་པོ་ཆེན་པོ་འཆར་བྱེད་ 
མྱ་ངན་གདུང་༔ དེ་ཚེ་སློབ་དཔོན་དྲི་མེད་ཡེ་ཤེས་ལ༔ རྡོ་རྗེ་ཕག་མོས་ལུང་བསྟན་འདི་ཉིད་ 
གནང་༔ མུ་སྟེགས་སྟོན་པ་ཁྱབ་གསལ་ནག་པོ་འདི༔ སྔོན་སྨོན་ལོག་པ་བདུད་རྗེའི་སྤྲུལ་པ་ 
ཡིན༔ རིག་པའི་རྩོད་ཟླ་གཞན་གྱིས་ཐུབ་པ་ཡིན༔ རྫུ་འཕྲུལ་སྟོབས་ཀྱང་སུས་ཀྱང་འགྲན་ 
པར་དཀའ༔ འདི་ཡི་ཁ་གནོན་སྨོན་ལམ་བཏབ་པ་ནི༔ ད་ལྟ་ཤར་ཕྱོགས་བྷངྒ་ལ་ཡི་ཡུལ༔
74

༄༅། །ཟབ་གཏེར་ཆོས་ཀྱི་མཛོད་ཁང༌།
ཆོ་རིགས་བཙུན་པ་ཟ་ཧོར་རྒྱལ་པོའི་སྲས༔ ཡེ་ཤེས་མཁའ་འགྲོ་མནྡྷ་ར་ཝ་ཞེས༔ དགུང་ལོ་ 
བཅུ་གསུམ་ལོན་ནས་རིག་པ་སྦྱངས༔ མངལ་གྱིས་མ་གོས་རྫུ་འཕྲུལ་སྟོན་ནུས་པ༔ ང་ཡིས་ 
བྱིན་བརླབས་ཡོད་པས་དེར་བྲོས་ཤིག༔ཅེས་པའི་ལུང་བསྟན་སློབ་དཔོན་རྒྱལ་པོ་རྣམས༔ 
བགྲོས་ཏེ་གསེར་ཡིག་ཟ་ཧོར་རྒྱལ་པོར་ཕུལ༔ རྒྱལ་པོས་གཟིགས་པས་ཡིག་དོན་འདི་ 
ལྟར་འདུག༔ སྟོབས་འབྱོར་མངའ་ཐང་ཕྱུག་པ་ཟ་ཧོར་རྒྱལ༔ མུ་སྟེགས་ཁྱབ་གསལ་ནག་ 
པོས་དུག་གི་མེས༔ གོ་ཏ་ལ་ཡི་སློབ་དཔོན་རྣམ་ལྔའི་ཆོས༔ བསྲེགས་པའི་མེ་ཕུང་ཞི་བྱེད་ 
བདུད་རྩིའི་རླན༔ ཁྱོད་སྲས་མནྡྷ་ར་ཝ་མཁའ་འགྲོས་བསྟན༔ མྱུར་བ་མྱུར་བར་གཤེགས་པ་ 
བཀའ་དྲིན་གསོལ༔ ཞེས་འདུག་ཡབ་ཡུམ་རྒྱལ་བློན་འབངས་ཀུན་བསྡུས༔ ལྷ་ལྕམ་འབྱོན་ 
པའི་གྲོས་བཏབ་དྷ་ཀིར་ཞུས༔ མནྡྷ་ར་ཝས་བདག་ནི་འགྲོའོ་གསུངས༔ དཔུང་གི་ཚོགས་ 
བཅས་གོ་ཏའི་ཡུལ་དུ་བྱོན༔ ལྷ་ལྕམ་ཆས་སྤྲུགས་མཛད་ནས་རྩོད་གྲབས་མཛད༔ རྒྱལ་པོ་ 
འཆར་བྱེད་ཡོན་མཆོད་ཐམས་ཅད་ཀྱིས༔ བཀུར་སྟི་རྒྱ་ཆེན་མཛད་ནས་མུ་སྟེགས་ལ༔ ཆེད་ 
གཏམ་འདུས་ནས་སྟོན་པ་ལྔ་ལ་བརྩད༔ མུ་སྟེགས་ཕམ་ནས་ཚིག་གིས་རྒྱལ་པོ་གསུངས༔
དེ་ནས་ཁྱབ་གསལ་ནག་པོ་གདོང་དུ་ལངས༔ གཞུང་དྲུག་ལྟ་ལོག་ཁས་བླངས་རྩོད་པ་ལ༔ 
ཁྱབ་གསལ་ཕམ་ནས་བུ་མོ་ཆས་བཅོས་ཅན༔ ཁ་འཆལ་ཁྱོད་འདྲ་རྫུ་འཕྲུལ་འགྲན་ནོ་ཟེར༔ 
འགྲན་པར་ཞལ་བཞེས་མུ་སྟེགས་མཁའ་ལ་འཕུར༔ མནྡྷ་ར་ཝས་ཕྱག་གིས་སྡིག་མཛུབ་ 
མཛད༔ རྡོ་འཕངས་བཞིན་དུ་སྟོན་པ་ས་ལ་འགྱེལ༔ ད་ལྟ་མིན་ལ་ད་རུང་འགྲན་ནོ་ཟེར༔ 
ཐོག་སེར་ཕབ་པས་ཐོག་ཟོར་དགུ་ཙམ་བྱུང་༔ མཁའ་འགྲོའི་ཕྱག་རྒྱས་ཐོག་སེར་རང་ལོག་ 
སོང་༔ ད་རུང་འགྲན་ཟེར་གངྒའི་སྟེང་དུ་ནི༔ བྱ་ལྟར་ལྡིང་བས་མཁའ་འགྲོས་ཕྱག་བརྡབས་ 
པས༔ རྡིལ་བུ་ཆུ་བསྐྱུར་བཞིན་དུ་མེད་པར་སོང་༔ ཡང་གཅིག་ཆུ་ལས་དོན་ཏེ་འདི་ལྟར་ 
སྨྲས༔ དེ་ནི་རྫུ་འཕྲུལ་ཡ་མ་ཟུང་ཙམ་ཡིན༔ ད་རུང་འགྲན་ཞེས་མུ་སྟེགས་སྟོན་པ་དྲུག༔ སོ་
75

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སོ་ཉིད་དུ་སེངྒེ་བརྒྱད་དུ་བྱུང་༔ ཁ་ནས་མེ་འབར་སྣ་ནས་རླུང་དམར་ལྡིར༔ འཇིགས་པའི་ 
སྐད་ཅེས་འཕྲུལ་མོ་བརླག་ཅེས་ཟེར༔ མཆོང་སྟབས་མཁའ་འགྲོའི་གདོང་དུ་རྒོལ་ཏེ་བྱུང་༔ 
རྒྱལ་པོ་ཡོན་མཆོད་ཐུགས་སྐྲག་དངངས་བར་བྱུང་༔ དེ་ཚེ་མཁའ་འགྲོས་ཧྰུྃ 
སྒྲ་གཅིག་མཛད་པས༔ སེངྒེ་བརྒྱད་ཀྱང་ཁྱི་ལྤགས་ཁོ་ནར་གྱུར༔ སླར་ཡང་སྟོན་པ་ 
དྲུག་གིས་ནམ་མཁའ་ལ༔ དུག་ཆར་བསྡུས་ཏེ་རྒྱལ་པོ་ཡོན་མཆོད་སྟེང་༔ སེར་རྒོད་བཞིན་ 
དུ་བབས་པས་མཁའ་འགྲོ་ཡིས༔ རླུང་རོ་བསལ་བས་དུག་ཆར་རང་ལོག་སོང་༔ མུ་སྟེགས་ 
ཡུལ་གླིང་གསུམ་ཙམ་ལྷག་མེད་སོང་༔ ད་རུང་སྟོན་པས་བུ་མོ་མིག་འཕྲུལ་མ༔ ཁྱོད་ཉིད་ 
བསྡད་པས་མི་ཆོག་འཕུར་རྩལ་འགྲན༔ ཟེར་ནས་ཟུར་མདའ་ཁྱེར་ཏེ་འཕུར་དུ་བྱུང་༔ 
མདའ་ཆར་བཏང་བ་མཁའ་འགྲོས་ནམ་མཁའ་ལ༔ ཕྱག་གིས་བླངས་ཏེ་བྱིན་རླབས་སླར་ 
འཕངས་པས༔ གཤེགས་སུ་བབས་ཏེ་སྟོན་པ་དྲུག་པོར་ཕོག༔ འོ་དོད་དང་བཅས་མཁའ་ 
ནས་སྐད་ཅིག་ལྷུང་༔ ས་ལ་འགྱེལ་ཏེ་ཤི་བས་མུ་སྟེགས་ཕམ༔ འཁོར་ཚོགས་མུ་སྟེགས་ཀུན་ 
ཀྱང་ནང་པར་བཙུད༔ དེ་ནས་མུ་སྟེགས་འདུལ་མཛད་དཔའ་མོར་གྲགས༔ རྒྱལ་པོ་ཡོན་ 
མཆོད་མངའ་འབུལ་རྒྱ་ཆེར་མཛད༔ སློབ་དཔོན་དྲི་མེད་ཡེ་ཤེས་སྤྱན་སྔར་ལ༔ བདེན་པ་ 
བཞི་དང་བྱང་ཆུབ་སེམས་བསྐྱེད་ཞུས༔ རིམ་པར་ཟ་ཧོར་ཡུལ་དུ་ཕྱག་ཕེབས་ནས༔ སྔར་ 
བཞིན་ཡབ་ཡུམ་སྤྱན་སྔར་ཆོས་ལ་སྦྱངས༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་ 
མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ མུ་སྟེགས་ཁྱབ་གསལ་ནག་པོའི་རྒོལ་བ་ 
བཟློག་སྟེ་བསྒྲལ་བའི་རིམ་པ་སྟེ་ལེའུ་བཅུ་དགུ་པའོ༔ རྒྱ་རྒྱ་རྒྱ༔
ཤ73: 22༡༔ དེ་ནས་ཡབ་གཅིག་རྒྱལ་པོ་ཉིན་མ་རེར༔ ཕོ་བྲང་རྩེ་མོར་ལྟད་ 
མོ་ལན་རེ་འབྱོན༔ ལྟད་མོའི་རིགས་བྱེད་ཉི་མ་དུ་ཤར་དགོས༔ བཟང་ན་ཡོན་ཏན་བརྗོད་ 
ཅིང་ངན་པ་ཕབ༔ གླིང་དཔེ་འབངས་ཀུན་བཅའ་ཁྲིམས་དམ་པོར་ཡོད༔ དེ་དུས་བཙུན་མོ་
76

༄༅། །ཟབ་གཏེར་ཆོས་ཀྱི་མཛོད་ཁང་།
སྲས་བློན་ཐོ་ཕྱིར་བྱོན༔ མེ་ཏོག་རྒྱན་དང་ཁྲུས་གསོལ་ཆགས་མེད་མཛད༔ སྐབས་ཤིག་བུ་ 
མོ་མང་པོ་འདུས་པའི་ནང་༔ ལྷ་ལྕམ་ཉིད་ཀྱང་སྐྱོ་སངས་ཉིད་ལ་ཕེབས༔ བུ་མོ་ཁྱོད་རྣམས་ 
ང་ཕྱིར་འདོང་ངམ་གསུངས༔ འདོག་ཁྲུས་རིང་པོར་ལུང་པར་བྱོན་པ་ལ༔ ལྗོན་བཟང་ཚང་ 
ཚིང་འཁྲིགས་པའི་རི་ཐང་མཚམས༔ རྒྱ་མཚོ་དྭངས་པའི་ཁ་ལ་བྲོ་མཛད་ནས༔ འཁོར་གྱི་བུ་ 
མོ་རྣམས་ལ་བཀའ་བསྩལ་པ༔ ཁྱོད་ཅག་བུ་མོ་འཁོར་བཅས་ཚུར་ཉོན་དང་༔ འཇིག་རྟེན་
འདི་ན་དགའ་བའི་གནས་ག་རེ༔ ཅི་འདོད་སོམས་ལ་ང་ལ་ལེན་མོ་གྱིས༔ དེ་སྐད་གསུངས་
པས་འཁོར་རྣམས་ཞུས་པ་ནི༔ ཅི་འདོད་བྱས་ན་ལྷ་མོ་ཁྱོད་འདྲར་འདོད༔ རིགས་རུས་ཡོ་
བྱད་རྒྱལ་པོ་ལྟ་བུར་འདོད༔ ཟླ་གྲོགས་བྱས་ན་རྒྱལ་སྲིད་དམ་པར་འདོད༔ གནས་ཡུལ་
དགའ་བ་ཕོ་བྲང་རྩེ་དགུ་འདོད༔ ཅེས་པ་ཞུས་པས་བདག་ལ་ཉོན་ཅིག་གསུངས༔ ཁྱེད་
རྣམས་འདོད་པ་རང་རླག་བྱེད་པར་སྙོགས༔ ཀླད་མེད་བུ་མོ་རང་སེམས་ཚུར་ལ་ཁུགས༔
རང་ཅག་བུད་མེད་འཁོར་བའི་ས་བོན་ཡིན༔ ཇི་ལྟར་མཛེས་ཀྱང་སྒྱུ་མའི་ལང་ཚོ་འདྲ༔
རྐྱེན་དབང་ཅུང་ཟད་ཙམ་གྱིས་དམན་དུ་འགྲོ༔ བློ་མིག་རྡུལ་བས་ཆོས་ལ་སྙིང་མི་གཏད༔ 
གྲོགས་པོ་དམྱལ་བའི་སྣ་འདྲེན་རྗེས་སུ་འབྲངས༔ ལུས་སྲོག་ཟླ་གྲོགས་དོན་དུ་སྟོར་ནུས་ 
པ༔ ཡུན་ཙམ་སོང་རྗེས་ཁྲེལ་མེད་འཐབ་ཅིང་རྩོད༔ ལྷ་མིན་ཡུལ་འདྲའི་སྡུག་བསྔལ་ཆེས་ 
ཆེར་འབར༔ སྐྱེ་འཆིའི་སྡུག་བསྔལ་བསམ་གྱིས་མི་ཁྱབ་པ༔ ལས་དང་ལས་ཀྱི་རྣམ་པར་ 
སྨིན་ལ་ལྟོས༔ འཇིག་རྟེན་ཁམས་འདིར་ལོངས་སྤྱོད་ནོར་རྫས་ཀུན༔ སྒྱུ་མ་རྨི་ལམ་འདྲ་ 
སྟེ་བདེན་པ་མེད༔ བཀྲག་དང་ལོངས་སྤྱོད་ནམ་མཁའི་འཇའ་དང་འདྲ༔ སྐད་ཅིག་གསལ་ 
ཀྱང་ཡུད་ཙམ་རྟག་པ་མེད༔ ཕོ་བྲང་རིན་ཆེན་ལྔ་ལྡན་རྩེ་དགུ་ཡང་༔ སྒྱུ་མའི་ཁང་པ་འདྲ་ 
སྟེ་འཇིགས་པའི་རྒྱུ༔ ལང་ཚོ་རྒྱན་ཆ་དབྱར་གྱི་མེ་ཏོག་འདྲ༔ ཡུན་དུ་མི་གནས་རྒས་པའི་ 
བ་མོས་འཇོམས༔ དར་གོས་རིན་ཐང་ཆེ་ཡང་ཟིལ་བ་འདྲ༔ ད་ལྟ་ཡོད་ཀྱང་རླུང་ཕོག་ཙམ་
77

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ནས་རྙིང་༔ འཁོར་འབངས་མཛའ་བཤེས་ཚོང་འདུས་མགྲོན་པོ་འདྲ༔ སྐད་ཅིག་འཛོམས་ 
ཀྱང་སོ་སོར་འབྲལ་བར་འགྱུར༔ ཚེ་སྲོག་འདི་ནི་རླུང་གསེབ་མར་མེ་འདྲ༔ ནམ་འདའ་མི་ 
ཤེས་ལོང་མེད་བྱ་ར་ཐོངས༔ མངའ་ཐང་སྙན་གྲགས་ནམ་མཁའི་འབྲུག་སྟོང་ལྟར༔ ད་ལྟ་ 
སྙན་ཡང་རྗེས་མེད་བྲག་ཅར་མཚུངས༔ ཇི་ལྟར་དཔྱད་ཀྱང་སྙིང་པོ་ཏིལ་ཙམ་མེད༔ དོན་ 
མེད་འཁྲུལ་སྣང་རང་སེམས་བརླག་པའི་རྒྱུ༔ འཇིག་རྟེན་འདི་ན་སྐྱེས་པའི་སྡུག་བསྔལ་ནི༔
ལྕགས་ཀྱི་དྲ་བར་འཛུད་པས་མྱ་ངན་མྱོང་༔ རྣམ་པ་བཅོ་བརྒྱད་གྲངས་ཀྱིས་ཆར་མི་ཕོདཿ༔
རྒས་པའི་སྡུག་བསྔལ་བྱ་ཆེན་སྒྲོ་བྲལ་འདྲ༔ ལང་ཚོ་དབང་ཐང་སྟོབས་ཀྱང་རྒུད་པས་སྡུག༔
ན་བའི་སྡུག་བསྔལ་མེ་མུར་ལྷུང་བ་ལྟར༔ བདེ་བའི་སྐབས་མེད་ཤ་རུས་ཕྲལ་བ་འདྲ༔ འཆི་ 
བའི་སྡུག་བསྔལ་གནམ་ལྕགས་ཐོག་ལྷུང་ལྟར༔ སུས་ཀྱང་ཕན་མེད་བཤོལ་བའི་ཐབས་ 
དང་བྲལ༔ བར་དོའི་སྡུག་བསྔལ་དམག་ཆེན་བསྐོར་བ་ལྟར༔ དགེ་བ་མ་གཏོགས་ཅིས་ 
ཀྱང་འཐབ་ཟླ་བྲལ༔ ཀྱེ་མ་ཀྱི་ཧུད་བུ་མོ་ཁྱོད་ཅག་སོམས༔ གནས་ཁང་ལོངས་སྤྱོད་བདུད་ 
ཀྱི་བསླུ་བྲིད་ཡིན༔ མཛའ་གྲོགས་བཤེས་གཉེན་བདུད་ཀྱི་སུན་མ་ཡིན༔ ཞེན་ཆགས་འདི་ 
ནི་འཁོར་བའི་ལྕགས་སྒྲོགས་ཡིན༔ གནས་སྐབས་བདེ་འབྱོར་གཤེད་མའི་དགའ་སྟོན་ 
ཡིན༔ རང་ལུས་འདི་ཡང་མི་གཙང་རྐྱལ་བ་ཡིན༔ རྒྱལ་བ་མཆོད་ལ་བརྩོན་པ་མི་བྱེད་པར༔ 
མི་གཙང་ཆུ་ཡིས་བཀྲུ་བ་འཁྲུལ་པ་ཡིན༔ མི་གཙང་འཁྲུད་ཀྱང་མི་གཙང་ལས་གཞན་མེད༔ 
རང་ལུས་གཅེས་པར་འཛིན་པ་ང་བདག་ཡིན༔ བདག་པོ་བྱེད་པའི་ལུས་འདི་འཇིག་པར་ 
འགྱུར༔ གང་ལ་དཔྱད་ཀྱང་ཐམས་ཅད་བདེན་པ་མེད༔ ཇི་ལྟར་བྱས་ཀྱང་ཀུན་ཀྱང་འཁྲུལ་ 
པའི་རྒྱུ༔ དེ་ལ་བསམ་ན་དམ་པའི་ཆོས་ལ་གཤེགས༔ མ་འཁྲུལ་སྒོ་གསུམ་དོན་ལྡན་དགེ་ 
ལ་འབུངས༔ ཕྱི་མ་བསམ་ན་བུ་མོ་མནྡྷ་རའི༔ ཆོས་ལུགས་འདི་ལ་ལུགས་མཛོད་བུ་མོ་ 
རྣམས༔ ཞེས་གསུངས་གདམས་པ་བསྩལ་བས་བུ་མོ་རྣམས༔ གྲོལ་ནས་ཀུན་གྱིས་བྱང་
78

༄༅། །ཟབ་གཏེར་ཆོས་ཀྱི་མཛོད་ཁང་།
ཆུབ་སེམས་བསྐྱེད་ཞུས༔ ཐམས་ཅད་དགེ་ལ་འདུན་ཅེས་རྒྱལ་ཁབ་བསྐྱངས༔ དེ་ནས་རིམ་
པར་ཀུན་དགའ་ར་བ་བཞེངས༔ ཆོས་ལམ་ཞུགས་ཤིང་སྡེ་སྣོད་རྣམ་གསུམ་བཤད༔ ས་མ་
ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ རིགས་
ལྡན་བུ་མོ་སུམ་བརྒྱ་ཆོས་ལ་ཁྲིད་པའི་རིམ་པ་སྟེ་ལེའུ་ཉི་ཤུ་པའོ༔ ༔ རྒྱ་རྒྱ་རྒྱ༔
ཤཨཿ ༡༡༡% དེ་ནས་ལྷ་ལྕམ་མནྡྷ་ར་ཝ་ཉིད༔ གཞན་ཕན་བསྒྲུབ་པའི་ཐུགས་ 
བསྐྱེད་འབའ་ཞིག་ལ༔ བརྟེན་ནས་ཉམ་ཐག་འགྲོ་བ་ཐམས་ཅད་ལ༔ ཕན་སེམས་ཁོ་ནས་ 
མཁོ་བའི་ཡོ་བྱད་དང་༔ སྙན་པའི་ཚིག་གིས་བསུ་དང་མཐུན་པར་སྤྱོད་པ་དང་༔ ཁ་ན་མ་ 
ཐོའི་བྱ་བ་ཡོངས་མི་བྱེད༔ རྟག་ཏུ་བག་ཡོད་དུལ་ལ་ཞི་བ་དང་༔ དམན་པ་རྣམས་ལ་བརྩེ་ 
ཞིང་བྱམས་པ་དང་༔ སྡིག་བྱེད་པ་རྣམས་གཟིགས་པས་སྙིང་རྗེ་བསྒོམ༔ བླ་མ་དགེ་བའི་ 
བཤེས་ལ་འདུན་པ་དང་༔ དད་ཅིང་བསྙེན་བཀུར་ཕུ་དུད་རྒྱ་ཆེར་མཛད༔ ཡབ་དང་ཡུམ་ 
ལ་སྲི་ཞུ་གུས་འདུད་བྱེད༔ བསོད་ནམས་བཟང་པོའི་གནས་ལ་བསྟོད་པ་དང་༔ ཡོན་ཏན་ 
ཆུང་ངུ་ཙམ་ལ་ཐུགས་ཀྱིས་ཁུར༔ རིས་སུ་མ་ཆད་མཆོག་དང་དམན་པ་ལ༔ བཀའ་བློ་མི་ 
བདེ་བ་ནི་ནམ་ཡང་སྤངས༔ མཆོད་འོས་མཆོད་ལ་དམན་པར་སྦྱིན་པ་བཏང་༔ དཔལ་དང་
ཡོན་ཏན་འབྱོར་པས་ཕྱུག་པ་ལ༔ ནམ་ཡང་ཆགས་པའི་སེམས་ནི་རྣམ་པར་སྤངས༔ དགེ་
བའི་ཡོན་ཏན་ཕྲ་བ་ཙམ་ལ་ཡང་༔ བསྔགས་བརྗོད་རྗེས་སུ་ཡི་རང་རྒྱ་ཆེར་རྨད༔ དོན་བློ་
མངའ་ཞིང་སྐྱེ་བོར་མི་གནས་པ༔ ཡང་དག་ལམ་ལ་སློབ་པ་ཅི་ནུས་པར༔ བརྩོན་འགྲུས་
གཡེལ་བ་མེད་པར་ཉམས་སུ་ལེན༔ དེ་ལྟར་ཡོན་ཏན་བསམ་ལས་འདས་པར་བསྐྱོད༔
སུས་ཀྱང་འགྲན་ཟླ་བྲལ་བའི་ངང་ཚུལ་ལྡན༔ དེ་ནས་སྐབས་ཤིག་ཡབ་རྗེ་རྒྱལ་པོ་ལ༔ བུ་ 
མོས་གུས་བཏུད་སྙན་པའི་ཚིག་འདི་གསོལ༔ ཀྱེ་མ་ཡ་མཚན་མཆོག་གྱུར་དྲིན་ཆེན་ལགས༔ 
སྟོབས་ཀྱི་འཁོར་ལོས་སྒྱུར་བའི་རྒྱལ་པོ་ལགས༔ རྒྱལ་བའི་སྲས་ལ་ཞུགས་པའི་སྤྱོད་པ་
79

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ནི༔ སངས་རྒྱས་རྣམས་ཀྱིས་ལེགས་པར་བསྔགས་བརྗོད་གནང་༔ དེ་ལ་བསམས་ནས་དྲང་ 
སྲོང་སྐྱོད་པར་མོས༔ བདག་ནི་ནམ་ཡང་འཁོར་བར་མི་གནས་པར༔ ངུར་སྨྲིག་གོས་ཟླུམ་ 
བགོ་བའི་རྗེས་སུ་འབྲངས༔ ཀུན་སྤྱོད་བསྡམས་པའི་ཚུལ་ཁྲིམས་བསྲུང་བ་ཡི༔ ཆོས་སྒོར་ 
ཞུགས་ནས་ཀུན་དགའ་ར་བ་སྐྱོངས༔ དེ་སྐད་གསོལ་བས་རྒྱལ་པོས་མ་གནང་ངོ་༔ དེ་ནས་ 
ཉིན་མོ་མ་ཡི་བཀུར་སྟི་མཛད༔ ཅི་གསུངས་བཀའ་སྒྲུབ་གཡོག་གི་ཚུལ་དུ་མཛད༔ མཚན་ 
མོ་གཉིད་མེད་དམ་ཆོས་བསྒྲུབ་ལ་བརྩོན༔ དེ་ཚེ་ཡབ་གཅིག་སྲས་ཆེན་དཔའ་བོའི་སྡེ༔ ཚེ་
དུས་འདས་ནས་ཡབ་ཡུམ་སྡུག་བསྔལ་ཚེ༔ ཡབ་ཀྱིས་བུ་ཡི་རོ་ལ་མགོ་གཏུགས་ནས༔ ཀྱེ་
མ་ཀྱི་ཧུད་བུ་གཅིག་ཨ་ཙ་མ༔ ང་ནི་སྔོན་ཆད་རྒྱལ་པོ་བསོད་ནམས་ལྡན༔ ལོངས་སྤྱོད་
ནོར་མང་མངའ་འོག་ཆབ་སྲིད་རྒྱས༔ སྲས་པོ་རིགས་བཟང་སྤུན་དང་སྲས་མོ་གསུམ༔ ཕ་
མ་གཉིས་ཀྱི་ཁོང་པའི་སྙིང་དང་མིག༔ གཅེས་པའི་བུ་ལ་འདི་འདྲ་འོང་སྟེ་མཆི༔ སྲིད་པའི་
ལས་ལ་བསྐོས་ཐང་རེ་རེ་ཡོད༔ དེ་ཡི་ཕ་མ་གཉིས་ཀྱི་བསྐོས་ཐང་བབས༔ ཁོང་པའི་སྙིང་
དེ་ཐང་ལ་ལྷུང་ཕྱིན་ནས༔ བེམ་གོག་རྩིབ་མའི་དྲ་བས་ཅི་ཞིག་བྱེད༔ དབང་པོའི་དྭངས་མ་
མིག་འབྲས་ཐང་ལྷུང་ནས༔ ཡན་ལག་གཞན་ཀུན་ཚང་བས་ཅི་ཞིག་བྱེད༔ རྙོབ་བྱེད་ལག་
པ་རལ་གྲིས་བཅད་གྱུར་པས༔ གཟུགས་ཕུང་གཞན་ཡོད་པས་ནི་ཅི་ཞིག་བྱ༔ རྐང་གཉིས་ 
མེད་པའི་གཟུགས་ཀྱིས་ཅི་ཞིག་བྱ༔ ཕོ་བྲང་རྩེ་དགུ་གྱང་མཁར་བཀོད་མཛེས་ཀྱང་༔ ནང་ 
ན་མི་མེད་གྱང་སྟོང་འདིས་ཅི་བྱ༔ ནོར་རྫས་འབྱོར་པ་བཟང་དགུ་འཛོམས་ལགས་ཀྱང་༔ 
བདག་པོ་མེད་པའི་ལོངས་སྤྱོད་སུ་ལ་བལྟ༔ མངའ་རིའི་འབངས་འཁོར་ཆབ་སྲིད་རྒྱས་གྱུར་ 
ཀྱང་༔ སྐྱོང་མི་མེད་པའི་ཡུལ་སྡེས་ཅི་ཞིག་བྱ༔ སྙིང་དང་འདྲ་བའི་བུ་སྡུག་འཆི་བས་ཐེབས༔ 
བུད་མེད་ཕ་མ་གཉིས་པོ་ཙམ་རང་བྱ༔ ཀྱེ་མ་ཀྱི་ཧུད་ཨ་ཙ་མ་ན་ཨང་༔
ཞེས་པ་བརྗོད་ཅིང་མཆི་མ་ཕྱུང་བར་བྱེད༔ བཙུན་མོས་སྡུག་བསྔལ་ངག་ནས་འདི་སྐད་བྱེདཿ
80

༄༅། །ཟབ་གཏེར་ཆོས་ཀྱི་མཛོད་ཁང༌།
ཀྱེ་མ་ཀྱི་ཧུད་དྲིན་ཆེན་ཨ་ཙ་མ༔ ང་ཡི་ཁོང་པའི་སྙིང་ནི་གས་ལ་ཐུག༔ བསོད་ནམས་འདི་ 
འདྲ་ཅི་ཡིན་རྣམ་སྨིན་ལགས༔ སྲས་བུ་དེ་འདྲ་སྙིང་རྗེའི་གནས་སུ་ལྷུང་༔ བུ་སྡུག་འདི་ལྟར་ 
ཆོས་ཉིད་མྱོང་བ་འདི༔ ལས་ལ་ཡོད་དམ་འཕྲལ་རྐྱེན་གང་ཡིན་རུང་༔ མིག་འདྲའི་བུ་དེ་ 
ནམ་མཁའི་འཇའ་ལྟར་ཡལ༔ བྱིས་སྦའི་སེམས་འདྲ་མ་རྒན་ཤུལ་དུ་ལུས༔ སྙིང་གི་དྭངས་ 
མ་སྲས་བུ་སྔོན་དུ་ཡལ༔ རྩིབ་ཁོག་སྟོང་པའི་མ་རྒན་ཤུལ་དུ་ལུས༔ ཇི་ལྟར་བྱས་རུང་སྲོག་ 
འདི་མི་འཆད་དམ༔ ཞེས་པའི་སྨྲེ་ངག་བཏོན་ཞིང་བརྒྱལ་བར་གྱུར༔
དེ་ཚེ་མནྡྷ་ར་ཝས་བཙུན་མོ་ལ༔ ཞལ་ཕུས་བརྒྱལ་བསང་ཡབ་ཡུམ་གཉིས་ལ་ཞུས༔ 
གསོན་ཅིག་རྒྱལ་པོ་ཡབ་ཡུམ་བུ་མོར་གསོན༔ འཇིག་རྟེན་ཁམས་འདིར་སྐྱེས་ཀུན་རྟག་པ་ 
མེད༔ ཆགས་པའི་མཐའ་འཇིག་སྣོད་ཀྱི་བཀོད་པ་འཇིག༔ ནང་བཅུད་སྐྱེས་པའི་མཐའ་མ་ 
འཆི་བར་བྱེད༔ འདུས་མཐའ་འབྲལ་དང་བསོགས་པའི་མཐའ་མ་འཛད༔ དར་མཐའ་གུད་ 
དང་བརྩེགས་པའི་མཐའ་མ་ཞིག༔ སངས་རྒྱས་རྡོ་རྗེའི་སྐུ་ཡང་མྱང་འདས་སྟོན༔ རྒྱལ་པོ་ 
བསོད་ནམས་ཆེ་ཡང་གཅིག་པུར་ཤི༔ ལས་ཀྱི་འབྲས་བུ་སྨིན་ལ་ཡིད་ཆེས་མཛོད༔ ཐམས་ 
ཅད་དེ་འདྲའི་ཆོས་ལས་འདའ་མེད་པས༔ མྱ་ངན་གདུང་བས་ཕན་པ་མེད་ལ་ལྟོས༔ སྒྱུ་མའི་ 
ཆོས་ལ་སོམས་མཛོད་ཡབ་ཡུམ་གཉིས༔ མི་འཆི་སྡོད་སྐབས་མེད་པར་ཐག་ཆོད་འདུག༔ 
ཅིས་ཀྱང་སྡུག་བསྔལ་ཡུལ་ལས་འདས་པར་བཟོད༔ བུ་མོའི་ངག་ལ་གསོན་མཛོད་དྲིན་ 
ཆེན་གཉིས༔ ཞེས་གསུངས་ཡབ་ཡུམ་ཅུང་ཟད་བློ་ ༣༣ 222༔ རྙེད་དེ༔ ལྷ་ལྕམ་ 
ངག་ལ་བདེན་པར་འཐད་ཅེས་གསུངས༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ 
ར་ཝའི་རྣམ་ཐར་རིན་ཆེན་ཕྲེང་བ་ལས༔ སྲས་པོ་དཔལ་གྱི་སྡེ་མྱ་ངན་འདས་པ་ཡབ་ཡུམ་ 
སྡུག་བསྔལ་ཆོས་ཀྱིས་བསལ་བའི་ལེའུ་སྟེ་ཉེར་གཅིག་པའོ༔ རྒྱ་རྒྱ་རྒྱ༔ 
དེ་ནས་རྒྱལ་པོའི་ཁབ་དེར་ལོ་གཅིག་ཏུ༔ ཆུ་བོ་རྒྱས་ཤིང་གྲུ་ཟམ་མ་ཚུགས་ཤིང་༔
81

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཆུ་གནས་རྣམས་ཀྱང་གནས་པའི་དུས་མ་མཆིས༔ དེ་ཚེ་ཇ་ཆུ་བཟང་པོ་དྭངས་མེད་ཅིང་༔ 
བ་ཚྭ་ཅན་ཀུན་རི་བོ་ས་གཞིར་ཐིམ༔ ཡུལ་ཁམས་མི་བདེ་ཐོག་དང་སེར་བ་རྒོད༔ རིམས་ 
ཡམས་ནད་དང་དམག་གི་འཁྲུགས་པ་དར༔ དེ་ཚེ་བྷེ་ཏིའི་རྒྱལ་པོ་ཨངྒ་དང་༔ ཟ་ཧོར་ 
རྒྱལ་ཁབ་འཁྲུགས་པའི་གཞི་མར་གྱུར༔ ཀུན་གྱིས་དམག་གཡོས་ས་མཚམས་འཐབ་ར་ 
བཅའ༔ སྒྱོགས་དང་མཚོན་ཆའི་བྱེ་བྲག་ཐམས་ཅད་ཐོགས༔ ལ་ལུང་མེད་པར་དམག་གི་ 
བུ་ཡུག་འཚུབས༔ དེ་ཚེ་གཅིག་ལ་གཅིག་གི་ཞེ་སྡང་རྔམ༔ གསོད་ལ་རྔམ་ཞིང་གཤེ་བའི་ཀུ་ 
ཅོ་འདེབས༔ དུས་དེར་ལྷ་ལྕམ་མནྡྷ་ར་ཝ་ཡིས༔ ཡབ་ཀྱི་རྒྱལ་པོ་མཆོག་ལ་འདི་སྐད་ཞུས༔ 
ཀྱེ མངའ་ཐང་ལོངས་སྤྱོད་རྒྱས་པའི་རྒྱལ་པོ་ལགས༔ ཁྱེད་ཉིད་ཆོས་རྒྱལ་སྲིད་པ་སྐྱོང་ལ་ 
མཁས༔ མ་རབས་འདི་འདྲའི་འཁྲུག་པ་བྱེད་པ་འདི༔ ཁྱེད་ཀྱི་བཀའ་ཡི་བློན་པོ་ཤེས་ཡིན་ 
ནམ༔ ཚབས་ཆེན་ལས་འདི་སུ་ཡིས་ཕོད་པ་ལགས༔ སྲོག་གཅོད་རྣམ་སྨིན་སུ་ཡིས་བཟོད་ 
མིན་ལགས༔ མཚམས་མེད་ལས་ལ་སྤྱོད་འདི་ཨེ་རེ་འཁྲུལ༔ ཡང་ཡང་སྐྱེ་ཤིའི་ལས་ལ་ 
བསམ་གཞིག་ཐོངས༔ ལས་འདི་བཟློག་པའི་ཐབས་ཤིག་རྒྱལ་པོས་མཛོད༔ བཀའ་གཡོག་ 
བུ་མོ་བདག་གིས་བགྱིད་པ་ལགས༔ ཞེས་ཞུས་རྒྱལ་པོས་བྷེ་ཏིའི་རྒྱལ་པོ་ལ༔ སླ་བོ་ཐེངས་ 
པའི་ཐབས་འདྲ་གྱིས་དང་གསུངས༔ དེ་ལྟར་བགྱིས་ཞུས་གསེར་ཡིག་ལྷ་ལྕམ་བྲིས༔ རྒྱལ་ 
པོའི་ཁབ་ཀྱི་རྒྱལ་པོར་ཕྲིན་ཡིག་བཏང་༔ ཞུ་དོན་རིན་ཆེན་རྒྱན་དང་བཅས་ཏེ་ཕུལ༔ དེ་ཚེ་ 
རྒྱལ་པོས་ཡི་གེ་ལ་གཟིགས་ནས༔ ཕུན་ཚོགས་ས་འཛིན་རྒྱལ་པོ་ཆེན་པོ་ལགས༔ བྷེ་ཏིའི་ 
རྒྱལ་པོ་ཟ་ཧོར་རྒྱལ་ཁམས་གཉིས༔ འཁྲུགས་པའི་ལ་ཡོག་ངན་སོང་ལྟ་བུར་གྱུར༔ ཟླུམ་ 
པའི་ཕྲིན་ལས་རིན་ཆེན་འོད་དཀར་གྱིས༔ ཞེ་སྡང་མུན་པའི་ཚོགས་འདི་མྱུར་བསལ་མཛོད༔ 
དེ་སྐད་འདུག་པས་རྒྱལ་པོས་གསེར་ཡིག་དང་༔ བློན་པོ་ཀཱ་རི་དཔོན་གཡོག་དང་བཅས་ 
བརྫ་ངས༔ གསེར་ཡིག་གཉིས་པོ་སོ་སོར་དམག་ལ་གཏད༔ སོ་སོའི་གསེར་ཡིག་རྣམས་
82

༄༅། །ཟབ་གཏེར་ཆོས་ཀྱི་མཛོད་ཁང་།
ལ་འདི་ལྟར་འདུག༔ ཟ་ཧོར་རྒྱལ་བློན་དམག་སྡེ་བཅས་པ་ཀུན༔ བྱམས་པའི་ཚུལ་གྱིས་ 
གཡུལ་ངོ་ལྡོག་པ་དང་༔ ཆོས་ཀྱིས་རེ་བ་སྐོང་བའི་དགའ་སྟོན་སྦྱིན༔ སྟོབས་ཆེན་མཚོ་ཁར་ 
བསྡུས་ལ་རང་གནས་གཤེགས༔ དྲི་མེད་བློ་ལ་རང་གཞན་མཉམ་པའི་དར༔ ཕྱར་བའི་ 
བདེ་བ་ཡིན་ནོ་རྒྱལ་པོའི་བཀའ༔ ཞེས་པའི་འཕྲིན་འདུག་ཀུན་གྱིས་འཐད་པར་སེམས༔ 
བྷེ་ཏིའི་རྒྱལ་བློན་རྣམས་ཀྱིས་གསེར་ཡིག་བཀླག༔ གསེར་ཅན་ལྟོ་བ་ཡངས་པ་བྷེ་ཏིའི་
རྒྱལ༔ འབངས་འཁོར་དབང་ཕྱུག་བདག་པོ་སྲེད་མེད་བུ༔ གཡུལ་གྱི་བཀོད་པ་དྲང་པོའི་བློ་ 
ལ་བསྐྱུར༔ རབ་ཆེན་བློ་ཡངས་ཆོས་ཉིད་དཀར་པོའི་ཟེར༔ རིག་རལ་མཚོན་ཆ་བསྡུས་ལ་ 
བདེ་བའི་ཉམས༔ ཀུན་ལ་ཁྱབ་པར་མཛོད་ཀྱིན་རྒྱལ་པོའི་བཀའ༔ ཞེས་འདུག་བདེན་ཞེས་ 
ཀུན་གྱིས་སྤྱི་བོར་ཁུར༔ དམག་རྣམས་རང་ཞི་བདེ་བའི་ངང་དུ་བསྡམས༔ བདེན་དོན་དྲང་ 
པོའི་ལམ་ལ་ཕན་ཚུན་གནས༔ དེ་ལྟར་མཐུན་པའི་ཚིག་བཙུན་ལྷ་ལྕམ་མ༔ ཞུས་པས་བདེ་ 
བའི་གོ་སྐབས་ཡོད་དོ་གསུངས༔ དེ་ནས་ཉིན་བཞིན་སྲོག་བཅད་ལྡོག་པ་དང་༔ དེ་བཞིན་ 
དགེ་བ་བཅུ་ཡི་ལས་ལམ་ལ༔ ཐམས་ཅད་འགོད་པའི་མཛད་པ་གྲངས་མེད་བསྐྱངས༔ ཉིན་ 
གཅིག་ལྷ་ལྕམ་འཁོར་ཚོགས་དགེ་མ་བཅས༔ སྐྱེད་མོའི་ཚལ་བྱོན་དེ་རུ་བཞུགས་པ་ལ༔ ལྷ་ 
མོའི་གཟུགས་ཅན་ཡིད་དུ་འོང་བ་གཅིག༔ བྱོན་ནས་བུ་མོ་ཁྱེད་ཅག་སུ་ཡིན་འདྲི༔ དེ་ཚེ་ 
མནྡྷ་ར་ཝས་འདི་སྐད་ཞུས༔
ཀྱེ ལྷ་ཡི་བུ་མོ་མཛེས་འཛུམ་འོད་དུ་འཚེར༔ རིན་ཆེན་རྒྱན་སྤྲས་འོད་ཟེར་འབར་ 
བར་བཞུགས༔ པདྨ་ལྟ་བུར་མདངས་འོད་དཀར་དམར་ཆགས༔ ཉི་ཟླ་ལྟ་བུའི་སྤྱན་ཟུང་ 
ཟིམ་བུར་གཡོ༔ བཅུ་དྲུག་ལོན་པའི་ན་ཚོད་ནུ་མ་འབུར༔ ཕྱག་མཐིལ་ཨུཏྤལ་འདབ་མ་ 
ལྟ་བུར་འཇམ༔ སྐུ་རྐེད་ཕྲ་ལ་སྒེག་པའི་ཉམས་དང་ལྡན༔ ཞབས་མཐིལ་པདྨའི་འདབ་ 
ལྟར་མཉེན་ལ་འཁྱུག༔ དྲི་མེད་རང་བྱུང་མཚན་དཔེའི་དཀྱིལ་འཁོར་བཞད༔ ངོ་མཚར་
83

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྐུ་ཡི་དཀྱིལ་འཁོར་འཁོར་ལྷག་ན༔ ཡབ་དང་ཡུམ་དང་རིགས་རུས་ཡུལ་གང་ཡིན༔ འདི་ 
རུ་འབྱོན་པའི་དོན་ནི་ཅི་ཞིག་འཚལ༔ བཀའ་གསུང་བདུད་རྩིའི་ཆར་ཆེན་ཡོངས་འབབ་ 
པས༔ བདག་ཅག་རེ་བ་གཉེན་པོ་བསྐང་དུ་གསོལ༔ ཞེས་གསོལ་ལན་ལ་མཁའ་འགྲོས་ 
ལན་བཏབ་པ༔ ཨེ་མ་ཧོ༔ མཁའ་འགྲོ་ཆེན་མོ་ཟ་ཧོར་རྒྱལ་པོའི་སྲས༔ རིགས་ཀྱི་མཆོག་ 
གྱུར་མནྡྷ་ར་ཝ་གསོན༔ ང་ནི་ཡབ་མེད་པདྨ་ཀུན་ཏུ་འཆང་༔ ཡུམ་ནི་བདེ་བའི་བདག་ 
པོ་དབྱིངས་ཕྱུག་མ༔ བུ་མོ་ང་ནི་ཡུམ་ཆེན་གོས་དཀར་མོ༔ ཡུལ་ནི་ནུབ་ཕྱོགས་བདེ་བ་ 
ཅན་གྱི་ཞིང་༔ རིགས་ནི་པདྨ་མཁའ་འགྲོའི་ངོ་བོ་སྟེ༔ རུས་ནི་སོ་སོར་རྟོགས་པའི་ཡེ་ཤེས་ 
ཡིན༔ བུ་མོ་ཁྱོད་ལ་གདམས་པ་བཤད་དུ་གསོལ༔ ལུང་བསྟན་གསལ་བའི་ལྡེ་མིག་བསྟན་ 
དུ་འོང་༔ ང་ནི་ཁྱོད་ཀྱི་སྤྲུལ་གཞི་ཌཀཱི་ཡིན༔ དོན་གྱི་ཆ་ནས་གཤེགས་བཞུད་མཚན་མ་ 
བྲལ༔ ཞེས་གསུངས་མནྡྷ་ར་ཝས་ཕྱག་འཚལ་ནས༔ གུས་པའི་དབྱངས་ཀྱིས་གསོལ་བ་ 
འདི་ལྟར་བཏབ༔ ཀྱེ་མ་ཧོཿ ཡེ་ཤེས་མཁའ་འགྲོ་བདག་ལ་དགོངས་སུ་གསོལ༔ བདག་ནི་ 
ཁྲག་ཆགས་མངལ་གྱི་གནས་སུ་སྐྱེས༔ བསོད་ནམས་ཡེ་ཤེས་གང་ལ་བལྟས་ཀྱང་བཟང་༔ 
རིགས་ནི་རྒྱལ་རིགས་ཟ་ཧོར་ལྷ་ཡི་རྗེ༔ ཡུལ་ནི་བྷངྒ་ལ་ཡི་གནས་སུ་སྐྱེས༔ སྐྱེ་བ་དམན་ 
པས་བུད་མེད་ལུས་སུ་གྱུར༔ དབང་མེད་འཁོར་བའི་གཤེད་མས་འདེད་འདེད་འདྲ༔ ཉོན་ 
མོངས་འཁྲུལ་པའི་དབང་དུ་ཤོར་ཤོར་འདྲ༔ ཆོས་མེད་ལག་སྟོང་འཕྱན་པར་འགྲོ་འགྲོ་འདྲ༔ 
དུག་གསུམ་རྣམ་སྨིན་མང་པོ་ཉོ་ཉོ་འདྲ༔ ཡེ་ཤེས་མཁའ་འགྲོའི་ཐུགས་རྗེས་རྗེས་བཟུང་ 
ནས༔ མགོན་མེད་མནྡྷ་ར་ཝ་བསྐྱབ་ཏུ་གསོལ༔ གསུང་གི་གདམས་པ་ལུང་བསྟན་བདག་ 
ལ་སྩོལ༔ ལམ་ལོག་གཡང་ལས་ལྡོག་པར་མཛད་དུ་གསོལ༔ འཁོར་བ་བརྒལ་དཀའི་ 
འདམ་ལས་མྱུར་ཐར་མཛོད༔ ཉོན་མོངས་གཤེད་མའི་དབང་དུ་མ་གྱུར་ཅིག༔ རྒྱལ་བ་སྲས་ 
བཅས་རྗེས་སུ་དྲོངས་ཤིག་ལྷ༔ སྐྱོབ་དང་དཔུང་གཉེན་གཞན་དུ་མ་མཆིས་པས༔ མནྡྷ་ར་
84

༄༅། །ཟབ་གཏེར་ཆོས་ཀྱི་མཛོད་ཁང་།
ཝའི་བློ་སྣ་ཆོས་ལ་བསྒྱུར༔ ཕྱི་ནང་གསང་བའི་བར་ཆད་མ་ལུས་སོལ༔ མ་ཅིག་དམ་པའི་ 
ཐུགས་རྗེས་རྟག་བཟུང་འཚལ༔ ཞེས་པའི་གསོལ་བཏབ་བུ་མོ་གཞན་དག་གིས༔ སྨྲ་བའི་ 
གྲོགས་དན་བྱས་ནས་གུས་པས་བཏུད༔ མཁའ་འགྲོའི་ཞལ་ནས་གདམས་པའི་ཚངས་ 
དབྱངས་སྒྲོགས༔
ཀྱེ་མ་ཧོཿ མི་ཡི་བུ་མོ་སྐལ་ལྡན་མནྡྷ་ར༔ བདག་གིས་ཁྱོད་ཀྱི་སྒོ་གསུམ་བྱིན་ 
བརླབས་པས༔ བློ་སྣ་དམ་ཆོས་ཡང་དག་བརྩོན་པར་གྱུར༔ ཕྱོགས་བཞི་མཚམས་བརྒྱད་ 
རྒྱལ་པོས་གཉེན་བསྐུལ་ཡང་༔ རང་ལ་བཟོད་པའི་གོ་ཆ་བརྟན་པོར་གྱིས༔ ཕ་དང་མ་ཡིས་ 
སྐུལ་ལྕགས་འདེད་ན་ཡང་༔ འཁོར་བའི་ལས་ཀྱི་རང་མཚང་ཤོད་ལ་གཞིག༔ ལས་འབྲས་ 
བཤད་པས་དྲིན་གྱིས་ཚོར་བར་འོངས༔ མིང་པོ་གྲོགས་ཀྱི་བུ་མོ་འདི་དག་རྣམས༔ བདེན་ 
པའི་ཆོས་ཀྱི་གྲོལ་ལམ་ས་རུ་སྙོགས༔ སངས་རྒྱས་གཉིས་པ་ཡེ་ཤེས་ཆོ་འཕྲུལ་ཆེ༔ རྗེས་
སུ་བཟུང་བ་སྔོན་སྨོན་མཐུ་ལ་ལྟོས༔ ལས་ངན་ལོག་ལྟའི་རླུང་དམར་གཡོ་བའི་ཚེ༔ རྒྱལ་
བའི་སྐུ་ལ་དད་མོས་རྩེ་གཅིག་རེམ༔ བར་ཆད་བདུད་ཀྱི་གཡུལ་ངོ་སྐད་ཅིག་བཟློག༔ འཆི་ 
མེད་དབང་ཐོབ་སྐྱེ་འཆིའི་འཇིགས་ལས་གྲོལ༔ རྒྱལ་ཁམས་བདུན་ཕྲག་འབྲེལ་པ་བཟང་ 
པོས་ཐེབས༔ སངས་རྒྱས་སྲས་བཅས་ཡོན་ཏན་ཐམས་ཅད་ཐོབ༔ ལས་དབང་ཟད་པས་ 
སྤྲུལ་པས་ཞིང་ཀུན་འདྲེན༔ མཐར་ཐུག་མ་ཡི་དབྱིངས་དང་གཉིས་མེད་འདྲེས༔ ས་མ་ 
ཡཱ༔ ཞེས་གསུངས་ལྷ་མོ་ནམ་མཁའི་འཇའ་ལྟར་ཡལ༔ མནྡྷ་ར་ཝའི་ཐུགས་ཀྱི་དགོངས་ 
པ་ལ༔ བདག་ནི་བསོད་ནམས་ལྡན་པའི་དྷཀཱིར་མཇལ༔ དབང་པོ་དག་པས་ལུང་གི་ 
གདམས་པ་ཐོབ༔ བདུད་ཀྱི་བར་ཆད་ཉོན་མོངས་གཤེད་མ་ཡིན༔ གདུངས་ཀྱང་ནམ་ཡང་ 
མི་བྱེད་ཐུགས་དམ་བཅའ༔ སངས་རྒྱས་དངོས་ཤིག་མཇལ་གྱུར་དགའ་བ་སྙམ༔ ཚེ་གཅིག་ 
སངས་རྒྱས་འགྲུབ་ན་དགོངས་པ་བྱུང་༔ བུད་མེད་རྣམས་ལ་དམ་ཆོས་འདི་ཉིད་བསྩལ༔
85

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཀྱེ གྲོགས་མོ་ཁྱོད་རྣམས་མ་ཡེངས་དགེ་ལ་འབུངས༔ འཇིག་རྟེན་ཁམས་འདིར་བདེ་བའི་ 
གནས་སྐབས་དབེན༔ འཁོར་བའི་ལས་སྤྱོད་སྦྲང་རྩི་འདྲ་བ་ལ༔ ཞེན་ཆགས་སྦྲང་བུས་ 
བཟུང་བས་སྲོག་རྩ་ཕུང་༔ འཁོར་བའི་འདོད་ཡོན་དུག་གི་རྒྱ་མཚོ་འདི༔ བསམ་མེད་ལོངས་ 
སྤྱོད་རང་གིས་རང་ཉིད་ཕུང་༔ འཁོར་བའི་ལས་ངན་མེ་འོབས་དོང་ཆེན་འདི༔ བྱིས་སྦས་མ་ 
མཐོང་འཇུག་པས་ལུང་ཕུང་འཐོར༔ འཁོར་བའི་གཡང་ས་མུན་ཁང་རྒྱ་མཐོང་ལྟར༔ ཀླད་ 
མེད་བརྒྱུགས་པས་ཐར་མེད་ནང་དུ་ལྷུང་༔ འཁོར་བའི་ལོངས་སྤྱོད་ངོམས་མེད་རྒྱ་མཚོ་ལ༔
ལས་ངན་དབང་གིས་འཇུག་པས་རྦ་ལ་གཡེངས༔
འཁོར་བའི་བྱ་བ་སྤུ་གྲིའི་ཚལ་ཆེན་འདི༔ མིག་མེད་མཆོངས་ པས་ལུས་ཕུང་སྐད་ 
ཅིག་རློག༔ འཁོར་བའི་རྒྱུན་ཐག་ལྕགས་ཀྱི་གོང་ར་འདིར༔ སྙིང་མེད་སྨྱོན་པའི་ལད་མོས་ 
རང་མགོ་འཁོར༔ འཁོར་བའི་སྲེད་པ་མཚོན་ཆའི་འཁོར་ལོ་འདི༔ མགོ་མེད་མདོ་ཤོར་ཀླད་ 
ནས་མིག་བྲལ་སྡུག༔ དེ་འདྲའི་ལས་ལ་མངོན་སུམ་རྒྱུག་པ་འདི༔ མིག་མེད་དབང་པོ་དོད་ 
ཀྱང་ཅི་ཞིག་བྱ༔ འདི་ལས་ཅི་ཐར་མཛོད་དང་བསམ་དོན་འགྲུབ༔ མཁའ་འགྲོའི་ལུང་ 
བསྟན་གཞན་ལ་མ་འཆད་ཅིག༔ འཆད་ན་བཀའ་ཡི་ཆད་པས་གཟིར་བར་ངེས༔ ཀླད་མེད་ 
གྱོང་པོའི་ཕྱི་རྗེས་མ་འབྲངས་བར༔ རང་དོན་གྱིས་ལ་དམ་ཆོས་ཁོ་ན་གྱིས༔ མཐར་ཐུག་ 
བདེ་བ་འཐོབ་བོ་གྲོགས་མོ་རྣམས༔ ཞེས་གསུངས་བུ་མོ་དེ་རྣམས་རྗེས་ཡི་རངས༔ ཆོས་ལ་ 
གནས་པར་ཁས་བླངས་བསྒྲུབ་ལ་བཞུད༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ 
ར་ཝའི་རྣམ་ཐར་རིན་ཆེན་ཕྲེང་བ་ལས༔ གཡུལ་ ཤ* ༡༡༡ གྱི་རྩོད་པ་བསྡུམས་ 
ནས་མཁའ་འགྲོས་ལུང་བསྟན་པ་དང་༔ བུད་མེད་ལྔ་བརྒྱ་ཆོས་ལ་བཀོད་པའི་ལེའུ་སྟེ་ཉེར་ 
གཉིས་པའོ༔ ༔
རྒྱ་རྒྱ་རྒྱ༔ དེ་ནས་མནྡྷ་ར་ཝའི་སྙན་པ་ནི༔ ཕྱོགས་བཞིའི་རྒྱལ་ཁམས་མ་ལུས་ཡོངས་
86

༄༅། །ཟབ་གཏེར་ཆོས་ཀྱི་མཛོད་ཁང་།
སུ་ཁེངས༔ ཐམས་ཅད་དེ་ལ་སྨོན་ཅིང་འདུན་པར་སེམས༔ དེ་ཚེ་ཡབ་གཅིག་གཙུག་ལག་ 
འཛིན་པ་ཡིས༔ ཉིན་གཅིག་བུ་མོ་ལ་ནི་འདི་སྐད་ཞུས༔ ཀྱེ༔ ཡ་མཚན་མཆོག་གྱུར་མནྡྷ་ར་ 
ཝ་འདི༔ བདག་ཉིད་ཕ་མར་ཤིན་ཏུ་བརྩེ་བ་ལ༔ འདི་འདྲའི་མཚན་ལེགས་གཟུགས་བྱད་ 
མཛེས་པ་ནི༔ ལྟ་བས་མི་ངོམས་པ་ཞིག་ཡོད་པ་ལ༔ ཕྱོགས་བཅུའི་རྒྱལ་ཁབ་མང་པོས་སྙན་
པ་གོ༔ སློང་ན་མ་སྟེར་རྒྱལ་ཁབ་གནོད་པར་དོགས༔ སྟེར་ན་བུ་མོའི་ཆོས་ཀྱི་བར་ཆད་འགྲོ༔ 
ཇི་ལྟར་བྱས་རུང་ཐབས་ནི་རྡུགས་གྱུར་པས༔ བུ་མོ་བསྙེན་པར་རྫོགས་ན་ཅི་གཏོལ་ཨང་༔ 
ཞེས་གསུངས་བཙུན་མོས་བཀའ་ཡིས་ལན་བཏབ་པ༔ ཀྱེ༔ ལྷ་ཅིག་རྒྱལ་པོ་ཆེན་པོ་དེ་ལྟར་ 
ལགས༔ བུ་མོའི་རྒྱུད་འདི་ཆོས་ལས་གཞན་མ་སེམས༔ བསམ་པ་བཟང་པོས་འགྲོར་ཕན་ 
ལྷུར་བགྱིད་པ༔ ཐར་པའི་ལམ་ལ་སྙེགས་འདོད་གཡེལ་བ་མེད༔ ངས་ནི་བུ་མོའི་བཀའ་ 
བཞིན་ཁས་བླངས་སོང་༔ ཕ་མའི་དྲུང་དུ་ཉེ་བར་འཁོད་ན་དགའ༔ ཞེས་སྨྲས་ཙམ་ལ་རྟག་ 
ཏུ་བདེན་པར་གནས༔ ཅི་ལྟ་ན་ཡང་གཞན་གཏོང་ཡིད་ཀྱང་སྡུག༔ ཇི་ལྟར་དཔྱད་ཀྱང་ཆོས་ 
ལ་གནས་པར་གྱུར༔ ཕྱོགས་ཀྱི་རྒྱལ་པོས་སློང་ན་ནོར་གྱིས་བསླུ༔ ངོ་མཉམ་གྱུར་ན་བུ་མོ་ 
རང་དབང་ཆེ༔ མི་བཏང་ཆོག་འདུག་ཨེ་ལགས་རྒྱལ་པོས་དགོངས༔ ཞེས་ཞུས་རྒྱལ་པོས་ 
བདེན་ནོ་བཙུན་མོ་བདེན༔ དེ་ལྟ་ན་ཡང་ཆོས་ལ་གནས་མིན་ན༔ ལ་ཡོག་རང་ཅག་ཕ་མ་ 
གཉིས་ལ་འོང་༔ རང་དགར་བསྐྱུར་ན་གཞན་དག་ཡིད་ཆེས་འགྱུར༔ ཞེས་གསུངས་དེ་གར་ 
ཐག་བཅད་བློ་བདེར་གནས༔ ཉིན་གཅིག་རྒྱལ་པོའི་དྲོ་ཚོད་ཤ་ཆད་པས༔ དེ་ལོ་ཆུ་ཆེན་ཉ་ 
ཤ་དཀོན་ཏེ་མཆིས༔ ཚོང་འདུས་རྣམས་སུ་འགྲིམས་ཀྱང་མང་པོ་མེད༔ བཙུན་མོས་མནྡྷ་ར་ 
ཝ་ཤ་ཉོར་བཏང་༔ མནྡྷ་ར་ཝ་ཚོང་དུས་འགྲིམས་ནས་ཀྱང་༔ ཤ་ནི་མ་རྙེད་ཚུར་ལམ་སྒང་ 
ཞིག་ཏུ༔ མི་རོ་ཆར་པས་དག་ནས་སྐྱ་སྒང་ཞིག༔ འདུག་པ་མཐོང་བས་ཡན་ལག་བཅད་ལ་ 
ར༔ བཙུན་མོས་ཤ་རྙེད་ཟེར་ནས་དགའ་སེམས་བསྐྱེད༔ ཚོས་ཁུ་མང་པོ་དོར་ནས་ཚོས་
87

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པར་བཙོས༔ སྤོད་ཀྱི་རིགས་བཏབ་རྒྱལ་པོར་དྲངས་པ་ལ༔ གསོལ་བས་ལྟོར་ཞུགས་ཙམ་ 
ནས་སྐུ་ལུས་ལ༔ བདེ་བ་རྒྱས་ནས་ནམ་མཁར་འཕགས་སུ་བྱུང་༔ དེ་ཚེ་རྒྱལ་པོས་བཙུན་ 
མོ་འདིར་ཤོག་གསུངས༔ བཙུན་མོ་རྒྱལ་པོའི་སྤྱན་སྔར་སོང་བ་ལ༔ རྒྱལ་པོ་ཁྲོས་ཏེ་བཙུན་ 
མོའི་ཐོང་ཀར་བཟུང་༔ རྩེ་ཆུང་གྲི་གུ་ཚད་པས་བཙུན་མོ་བསྔངས༔ ཤ་འདི་གང་ཉོས་དྲང་ 
པོར་གཏམ་ཚུལ་གྱིས༔ དུག་རིགས་བཏབ་བམ་ང་ལ་ངན་སྦྱོར་བྱས༔ བདག་ནི་གཞན་ 
དང་མི་འདྲ་ལུས་འདི་འཕྱོ༔ བདེན་པར་མི་བཤད་ན་ནི་དམངས་པོར་སྦྱོར༔ དེ་སྐད་བཀའ་ 
བསྩལ་བཙུན་མོས་འདི་སྐད་སྨྲས༔ ཤ་ཆད་གྱུར་པས་བུ་མོ་ཤ་ཉོར་བཏང་༔ ཇི་འདྲ་ཡིན་ 
ནམ་ང་ཡིས་ཤེས་པ་མིན༔ བུ་མོས་ཤེས་ཟེར་བུ་མོ་ཁྲིད་ཤོག་གསུངས༔ མནྡྷ་ར་ཝ་རྒྱལ་ 
པོའི་སྤྱན་སྔར་ཁྲིད༔ རྒྱལ་པོས་བུ་མོ་ཁྱོད་ཀྱིས་དུག་སྦྱོར་བྱས༔ ཡང་ན་ཤ་དེ་མི་གཙང་བ་ 
ཞིག་འདུག༔ ང་ཡི་ལུས་འདི་མི་བདེ་བ་ཞིག་བྱུང་༔ ལེགས་པར་བཤད་དམ་ཟེར་ནས་བུ་ 
མོ་བཟུང་༔ གྲི་གུ་བཏོན་ནས་བསྡིགས་པས་མནྡྷ་རས༔ དུག་སྦྱོར་མ་ཡིན་ཨ་མས་བདག་ 
བཏང་ནས༔ ཚོང་འདུས་མང་ས་ཉོས་པའི་རིན་ཁུར་སོང་༔ ཆུ་བོ་ཆེས་པས་ཉ་ཤ་མི་རྙེད་ 
འདུག༔ ཚུར་འོང་ལམ་ནས་ས་སྒང་མི་རོ་ནི༔ ཆར་བས་དག་པ་སྐྱ་སྒང་བ་ཞིག་རྙེད༔ ཡན་ 
ལག་བཅད་ནས་ཚོད་པས་ཁུ་བ་བླངས༔ སྤོད་ཀྱི་རིགས་བཏབ་རྒྱལ་པོར་དྲངས་པ་ཡིན༔ 
ཅི་བསྙུངས་བུ་མོ་ངས་ཕོད་ཟེར་ནས་ངུ་༔ དེ་ཚེ་རྒྱལ་པོས་སྐྱེ་བདུན་ངོ་ཤེས་ནས༔ ལྷག་མ་ 
ཅི་འདུག་ད་ལྟ་ཁུར་ཤོག་གསུངས༔ ཤ7 2༡26 མནྡྷ་ར་ཝ་སྐད་ཅིག་བྱོན་ནས་ནི༔ 
ཕུང་པོ་མ་ལུས་ནང་རོལ་བཅས་པ་བླངས༔ དར་རྩིའི་ནང་དུ་ཁུར་ནས་བྱོན་པ་ལ༔ གཞན་ 
དག་འགའ་ཡིས་ལྷ་ལྕམ་ལ་སྨྲས་པ༔ ལྷ་ཡི་སྲས་མོ་འོ་བརྒྱལ་ཅི་མཛད་ཟེར༔ མནྡྷ་ར་ཝས་ 
ཡབ་ཀྱི་དྲོ་ཚོད་ཡིན༔ ཚོང་དུས་ཉོ་བར་ཕྱིན་པ་ཡིན་ཅེས་གསུངས༔ དེ་ནས་རྒྱལ་པོའི་སྤྱན་ 
སྔར་ཚང་མ་ཕུལ༔ བུ་མོ་མ་ཉེས་འདི་ནི་ངོ་མཚར་ལ༔ བྲམ་ཟེ་སྐྱེ་བ་བདུན་པའི་ཤ་ཡིན་
88

༄༅། །ཟབ་གཏེར་ཆོས་ཀྱི་མཛོད་ཁང་།
འདུག༔ ཞིབ་པར་བསྐམས་ལ་དྲི་བཟང་སྤོས་ཆུས་བྱུགས༔ ཞེས་གསུངས་བུ་མོས་གཙང་ 
མར་ཞིབ་པར་བརྡུངས༔ སྐམ་པར་དྲི་བཟང་ཆུ་ཡིས་སྦྲན་པ་དང་༔ རིན་ཆེན་བུམ་པར་ 
བླུགས་ནས་མངའ་ཡང་གསོལ༔ ས་མ་ཡཱ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་ 
རྣམ་ཐར་རིན་ཆེན་ཕྲེང་བ་ལས༔ བྲམ་ཟེ་སྐྱེ་བ་བདུན་པའི་སྐུ་ཤ་རྙེད་ནས་མཆོད་པའི་རྟེན་ 
དུ་བཞག་པའི་རིམ་པ་སྟེ་ལེའུ་ཉེར་གསུམ་པའོ༔ ༔ རྒྱ་རྒྱ་རྒྱ༔
དེ་ནས་ཟ་ཧོར་སྲས་མོ་འཚོལ་ཕྱིར་དུ༔ ཨོ་རྒྱན་ཡུལ་གྱི་རྒྱལ་པོ་དྷི་ཏོ་ཋ༔ ཁ་ཆེའི་ 
རྒྱལ་པོ་ཏྲིག་ན་ཏྲིག་ཧ་ཏ༔ བྷེ་ཏིའི་རྒྱལ་པོ་ཤངྒ་ཀོ་ཏ་ལཱྀ༔ མུ་རུཾ་རྒྱལ་པོ་དྷརྨ་ཨ་བ་ཏ༔ འཆར་ 
བྱེད་རྒྱལ་པོ་སདྷ་སུ་ཏིཥྛ༔ ཀུ་ལུ་ཏ་ཡི་རྒྱལ་པོ་ཨིནྡྲ་དེ༔ ཡངས་པ་ཅན་གྱི་རྒྱལ་པོ་སུ་ཁ་ཧི༔ 
མངྒ་དྷ་ཡི་རྒྱལ་པོ་ཧ་ས་བིད༔ ཤམ་བྷ་ལ་ཡི་རྒྱལ་པོ་ཨུ་དུཀྴི༔ ཐོ་གར་ཡུལ་གྱི་རྒྱལ་པོ་ག་ 
ག་ན༔ རྔ་ཐུག་རྒྱལ་པོ་མུ་ཏྲ་བུདྡྷ་ནི༔ སྲིན་པོའི་རྒྱལ་པོ་བྷ་ཧི་མུ་ནེ་དང་༔ བལ་པོའི་རྒྱལ་པོ་ 
པར་པ་སུམ་ཏི་བྷ༔ ཞང་ཞུང་ཡུལ་གྱི་རྒྱལ་པོ་བྷ་ཏ་ཐེ༔ སྟག་གཟིག་རྒྱལ་པོ་ཐཱཿ ལི་ཧང་ 
ཏི་དང་༔ གེ་སར་ཡུལ་གྱི་རྒྱལ་པོ་འཕྲུ་ཞང་ལྡན༔ རྒྱ་ནག་ཡུལ་གྱི་རྒྱལ་པོ་ཀྱའུ་ཆིངས༔ རྒྱ་ 
གར་རྒྱལ་པོ་དྷརྨ་གོ་པ་ལཱི༔ བོད་ཀྱི་རྒྱལ་པོ་ཞང་བཙན་རྨ་ཡེ་སོགས༔ རྒྱལ་ཁམས་སོ་སོའི་ 
བློན་པོའི་དཔུང་ཚོགས་རྣམས༔ ནོར་སྣ་ཚོགས་པ་ཁྱེར་ནས་ཟ་ཧོར་འདུས༔ ཡུལ་རྣམས་ 
ལུགས་ཀྱིས་ཆས་གོས་རྒྱན་གྱིས་མཛེས༔ ལྟ་བས་མི་ངོམས་ཁྲོམ་ཆེན་ཡུལ་ཁམས་ཁེངས༔ 
ཐམས་ཅད་ལྷ་ལྕམ་མནྡྷ་ར་ཝ་འདྲི༔ གསེར་ཡིག་རེ་རེ་རྒྱལ་པོའི་ཕྱག་ཏུ་ཕུལ༔ བུ་མོ་སློང་ 
བའི་རིན་གྱི་ནོར་སྣ་མང་༔ དེ་དུས་རྒྱལ་པོས་བཙུན་མོ་བློན་འཁོར་བསྡུས༔ ང་ཡི་སྲས་མོ་ 
མནྡྷ་ར་ཝ་འདི༔ ཆོས་བྱེད་ཀུན་གྱི་ནང་ནས་ཡང་རྩེ་ཡིན༔ འཇིག་རྟེན་བུད་མེད་ཀུན་གྱི་ 
རྒྱན་མཆོག་ཡིན༔ རྩལ་དང་ནུས་པ་སུས་ཀྱང་འགྲན་ཟླ་བྲལ༔ ན་ཚོད་ཆུང་ཡང་མཁས་ 
པའི་དེ་ཉིད་ཤེས༔ སྐྱེ་བའི་དུས་སུ་ངོ་མཚར་བརྗོད་ལས་འདས༔ ཕལ་པ་སུས་ཀྱང་དོ་ཟླ་མ་
89

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཆིས་མོད༔ ཕ་མ་བཀུར་ཞིང་གཞན་དོན་སྐྱོ་བ་མེད༔ མཁའ་འགྲོ་འདྲ་བའི་ལང་ཚོ་རིགས་ 
ཀྱང་བཟང་༔ འདི་ཡི་སྙན་པ་ཕྱོགས་བཅུ་ཀུན་ཏུ་ཁྱབ༔ ཐ་ན་སྤྲང་ལོང་ཡན་ཆད་ལྷ་ལྕམ་ 
འདྲི༔ དེ་སྔོན་དཀར་པོར་གནས་པས་སྐྱོན་མ་གོས༔ རྒྱལ་པོས་གཅེས་པའི་བུ་མོ་བཏང་ན་ 
ཕམ༔ བཙུན་མོའི་དབང་པོའི་མིག་འདྲ་བཏང་བར་ཕང་༔ རྒྱལ་སྲིད་མང་པོ་འདི་དག་ཁྲོམ་ 
དུ་འཁྱིལ༔ གཅིག་ལ་བཏང་ཡང་ཀུན་ལ་མི་དགའ་འོང་༔ གསོབ་པོར་བཏང་བའི་བུད་མེད་ 
གཞན་ཡང་དཀོན༔ ཇི་ལྟར་བྱས་རུང་ང་ནི་བློ་མ་བདེ༔ ཅི་དྲག་སེམས་ལ་གྱ་ཡང་ཐབས་ 
འདི་སྡུག༔ མདུན་གྲོས་ལན་གསུམ་བློ་ཡི་སྒོ་ཕྱེས་དང་༔ ཁྱེད་རྣམས་བསམ་པའི་ལ་ཡོག་ 
ཅི་སྟེ་མཆི༔ ཞེས་གསུངས་བཙུན་མོས་ཡབ་གཅིག་རྒྱལ་པོ་ལགས༔ གྲོས་མང་བཏབ་ན་བློ་ 
སྣ་ཚིག་གིས་བསྐྱལ༔ མང་པོ་བསམ་པས་དོན་མཐའ་རྨོངས་པར་འགྱུར༔ སྡུག་བརྩིར་ཚིག་ 
གིས་གྲོས་བསྡུར་ཁོད་མི་སྙོམས༔ ཁ་མང་མིག་མང་བློ་མང་རི་ལ་ཡིབ༔ དམངས་པོའི་གྲོས་ 
འདྲར་རྩིས་པས་ཡེ་མི་ཐིག༔ དེས་ན་རྒྱལ་པོ་གཞན་ལ་གྲོས་འདི་གྱིས༔ མང་པོས་རིན་ལ་ 
ཐེམ་པ་བུན་གཏོང་མེད༔ རྒྱལ་ཁམས་ལ་ཤག་བགྱིས་པའི་སོ་མི་ལེན༔ དམ་པོ་ཁྲིམས་ཀྱིས་ 
བྱས་ན་སྐྱོན་རྣམས་སེལ༔ ཀུན་སྙོམས་ཡོན་ཏན་ཅན་ཚོས་རང་ཚོད་འཛིན༔ ཁས་བླངས་ 
དམངས་ཀྱིས་མ་བྱེད་ལ་ཡོག་འོང་༔ དེ་ལྟར་གྱིས་ལ་དྲང་པོས་གཏམ་ཤག་ཐོབ༔ རིགས་ 
བཟང་བུ་མོར་གྲོས་ཀྱི་འདུན་མ་བྱེད༔ འཁོར་བ་བྱེད་ན་མོ་རང་གང་དགར་བཏང་༔ དམ་ 
ཆོས་བྱེད་ན་བཙུན་མའི་ཆོས་སུ་ཞུགས༔ ཡང་ན་གྲོས་ཕུགས་ལྷ་ལ་བདེན་པར་འདྲི༔ དྲང་ 
སྲོང་བཀའ་ལས་གང་བྱུང་དེ་ལྟར་བགྱིད༔
ཅེས་གསུངས་བློན་པོ་ཏྲིག་ན་འཛིན་པ་ཡིས༔ རྒྱལ་ཁབ་གཞན་ལ་སླ་བོ་སྨྲས་པར་ 
བྱེད༔ དེ་དག་དེ་ལྟར་བགྲོས་ནས་སོ་སོ་ཡིས༔ ཞུ་དོན་སྙིང་པོར་བསྡུས་ཏེ་ཕུལ་བ་ནི༔ ཨོ་ 
རྒྱན་ཡུལ་གྱི་བློན་པོ་པྲཛྙ་ཧས༔ བདག་ནི་རྒྱལ་པོའི་བཀའ་བཞིན་འདི་གར་བསྐྱོད༔ ལྷ་
90

༄༅། །ཟབ་གཏེར་ཆོས་ཀྱི་མཛོད་ཁང་།
ཡི་སྲས་མོའི་རིན་དུ་ནོར་མང་བསྡུས༔ རིན་ཆེན་མང་པོའི་སྐྱེལ་ཕྱག་ཡིག་དོན་འབྱོར༔ ཅི་ 
དགོས་རྒྱལ་པོ་བློན་པོའི་ཐུགས་ཀྱིས་དཔྱོད༔ ངེས་པར་བྱས་ན་སློང་སྟེ་ཀུན་ལ་མཆིས༔ ཡ་ 
ག་མང་པོ་ཤག་འདེབས་ཁས་མི་ལེན༔ ཟ་ཧོར་རྒྱལ་བློན་བློ་ཡིས་དཔང་ནས་དགའ༔ ཞེས་ 
སྨྲས་དེ་ནས་རྒྱ་ནག་བློན་པོ་ཡིས༔ མང་པོ་སྨྲས་དོན་དགོས་པ་རླུང་ལ་སྐུར༔ ཅི་བྱེད་རྒྱལ་ 
པོའི་ཡོན་ཏན་བརྗོད་མི་ལང་༔ བུ་མོ་མནྡྷ་ར་ཝ་སློང་སྟེར་ལ༔ ཕམ་པར་མི་བྱ་ཁྲིམས་འཛིན་ 
ཁྱོད་ཅག་རག༔ ལར་ནི་འཛམ་གླིང་རྒྱལ་པོར་ཞུ་འོས་མཛོད༔ ཅེས་སྨྲས་བྷེ་ཏིའི་བློན་པོ་ 
ཀརྴ་རས༔ ཆོས་ལ་དཀར་ན་ཁྱོད་རང་རྒྱལ་པོ་ཟབ༔ སྲིད་པའི་གོས་གྱོན་རྒྱལ་སྲིད་རང་ 
ལུགས་ལ༔ དཔང་པོར་བཞག་ལས་གཞན་ཟློས་རྗེས་མི་རང་༔ མནྡྷ་ར་ཝ་ཆོས་ཀྱི་བདེན་ 
པ་ཡིན༔ ཞེས་སྨྲས་དེ་ནས་གེ་སར་རྒྱལ་པོ་ཡི༔ བློན་པོ་ཕ་ལ་སིདྷས་འདི་སྐད་སྨྲས༔ ཟ་ 
ཧོར་རྒྱལ་མོ་མནྡྷ་ར་ཝ་ལ༔ སྲིད་དུ་གནས་པའི་ཐ་སྙད་འགའ་རེ་འདུག༔ ནོར་སྣ་ཪིན་ཐང་ 
བྲལ་བ་རིན་དུ་བརྫངས༔ དགོས་ཆེད་ཟ་ཧོར་རྒྱལ་པོའི་ངོ་སྲུང་མཆི༔ ཅི་སྟེ་བདག་ལ་སྟེར་ 
འོས་ག་ལ་མིན༔ ཞེས་ཟེར་ཁ་ཆེའི་བློན་པོ་བཱི་ཛུ་ཡིས༔ སྐུ་མཚན་བཟང་པོ་མཆིས་པའི་ 
རྒྱལ་པོ་ལ༔ བུ་མོ་རྒྱལ་སྲིད་བདག་པོར་བསྐོ་བ་ལ༔ རིན་དུ་བོར་བའི་ནོར་བཟང་ལན་ 
མེད་དུ༔ བཏང་བར་འདོད་ན་མང་པོ་བརྗོད་ལན་ཆུང་༔ ཞེས་སྨྲས་ཏ་གཟིག་བློན་པོ་ཀརྚ་ 
རིས༔ མཐུན་འདོད་རྒྱལ་པོ་ཡིན་པར་བློ་ཡིས་དཔྱོད༔ མི་མཐུན་དཔྱོད་འགྲོས་དཔུང་གིས་ 
གོ་ཤོམས་ཤིག༔ རིགས་བཟང་ལོངས་སྤྱོད་འབྱོར་པ་ཕྱུག་པའི་རྒྱལ༔ སྟག་གཟིག་ཡུལ་ལ་ 
སྟོང་ལོག་བདག་མི་བྱེད༔
ཅེས་སྨྲས་མ་རུའི་བློན་པོ་སིདྷ་ཡིས༔ དཔྱོད་བློ་མ་ཡིས་བྱས་ན་འདུན་མ་འཁྲུལ༔ 
ཤེས་བློ་རྒྱལ་པོས་བཏོན་ན་ཡེ་ཐུབ་ཡིན༔ ཅལ་ཀ་བུ་མོས་སྨྲས་ན་རང་འདོད་འགྲོ༔ ཡིད་ 
དཔྱོད་དམངས་པོས་བྱས་ན་ཆུས་ཕྱུ་འཇིགས༔ བཀའ་བློ་བདེ་བར་གྲོས་ཀྱིས་སློང་སྟེར་
91

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དགའ༔ ཞེས་སྨྲས་བོད་ཀྱི་བློན་པོ་ཡ་གན་ཐཱ༔ སྲིད་བློ་བུ་མོས་དབང་གྱུར་ཟ་ཧོར་ལ༔ མང་ 
པོ་ཤོམ་པའི་ལ་ཡོག་རྒྱལ་སར་འོང་༔ གདོང་དམར་རྒྱལ་པོ་བཙན་པོའི་ཆུས་སྲིད་ཆེ༔ སྐྱོང་
བའི་ཡོན་ཏན་བུ་མོས་ཅི་འདོད་ལ༔མི་བཏང་སྲོག་འཛིན་ཅི་བྱེད་ཁྱོད་རྣམས་ཤེས༔ ཞེས་ 
ཟེར་ཡངས་པ་ཅན་གྱི་བློན་པོ་ཡིས༔ རང་རྐང་འཁོར་གྱི་མ་འདྲེན་གྲོས་ཕུགས་རྗེ་ལ་གཏོད༔ 
བསམ་བློ་གཞན་གྱིས་མ་བྱེད་བུ་མོ་ཉིད་གདམས་ཆུག༔ བློན་པོ་ཁྱོད་ཀྱང་ཤེས་རབ་ལྡན་ན་ 
གྲོས་བསྡུར་གྱིས༔ གཞན་ལ་དྲི་ལན་སྡུག་ན་བཙུན་མོས་དྲིས་བསྡུར་ཟབ༔ དེ་སོགས་རྒྱལ་ 
ཁབ་སོ་སོས་ཅི་ཡང་སྨྲ༔ དེ་དག་བློན་པོས་རྒྱལ་པོ་བཙུན་མོར་ཞུས༔
དེ་ཚེ་ཡབ་ཡུམ་བློན་པོ་ཀུན་དང་ནི༔ ཡུལ་གྱི་མི་ཆེན་ཀུན་གྱིས་བཀའ་གྲོས་མཛད༔ རྒྱལ་ 
པོའི་ཞལ་ནས་བཙུན་མོ་ཁྱོད་སོང་ལ༔ བུ་མོ་ཁྲིད་ཤོག་མོ་རང་ཉིད་ལ་དྲི༔ གང་ལ་མོས་པ་ 
གཅིག་ལ་སྦྱིན་པར་བགྱིས༔ ཞེས་ཟེར་དེ་ཉིད་ཀུན་གྱིས་འཐད་པར་འཆམས༔ དེ་ནས་བུ་ 
མོ་མདུན་དུ་བོས་ནས་ཀྱང་༔ དེ་གང་ལོ་རྒྱུས་ཞིབ་ཏུ་བཤད་པའི་རྗེས༔ བུ་མོ་ཁྱོད་རང་གང་ 
དགའ་གཅིག་ལ་སྦྱིན༔ ནོར་དང་གྲོགས་ནི་གང་འདོད་ང་ཡིས་རྫོ་ང་༔ རྒྱ་གར་ཆོས་ཡོད་རྒྱ་ 
ནག་ཅི་དགའ་ཡོད༔ གེ་སར་གྲོགས་བཟང་ཨོ་རྒྱན་གདུང་རྒྱུད་བཟང་༔ ཤམྦྷ་ལ་ནི་ནོར་ 
ཕྱུག་དམ་ཆོས་དར༔ བྷེ་ཏི་བཙན་ཕྱུག་སྟག་གཟིག་ནོར་གྱིས་ཕྱུག༔ བོད་ཡུལ་འཕེན་བཟང་ 
ཁ་ཆེ་གཟུགས་མཛེས་ཆེ༔ གང་དུ་འདོད་ན་ད་ལྟ་ཚིག་མ་ཐུང་༔ ཞེས་གསུངས་བུ་མོས་རེ་ 
ཞིག་བསམ་བློ་བཏང་༔ ཁྱིམ་དུ་བྱས་ན་ཕྱི་མ་མི་འདུག་པས༔ ད་ལྟ་འདི་ཡང་སྔོན་གྱི་ལས་ 
ལས་བྱུང་༔ ད་ནི་སྲོག་ལ་བབས་ཀྱང་ཆོས་བྱེད་བསམ༔ མཁའ་འགྲོའི་ལུང་བསྟན་དེ་ལ་ 
ཡིད་ཀྱང་བརྟེན༔ ཡབ་ལ་མི་ཕོད་ཡུས་ཀྱིས་འདི་སྐད་ཞུས༔ ཀྱེ་མ་མི་དབང་ཡབ་གཅིག་ 
རྒྱལ་པོ་གསོན༔ ང་ནི་རྒྱལ་པོ་གང་དང་གང་འདུག་ཀྱང་༔ གར་ཡང་མི་འགྲོ་དམ་པའི་ཆོས་ 
ཤིག་བྱེད༔ བྱེད་དབང་མ་བྱུང་ལུས་འདི་སྤངས་ནས་སུ༔ ཆོས་བྱེད་ཡོད་པའི་ས་རུ་སྨོན་
92

༄༅། །ཟབ་གཏེར་ཆོས་ཀྱི་མཛོད་ཁང་།
ལམ་འདེབས༔ ཞེས་ཞུས་རྒྱལ་པོའི་ཞལ་ནས་འདི་སྐད་གསུངས༔ ཕྱོགས་ཀྱི་ཉེ་བས་སྒོ་ 
ཁྱིམ་གང་ནས་འདུག༔ བུ་མོ་མི་འགྲོ་བ་ཡི་གནས་མེད་དེ༔ ཞག་གསུམ་བསམ་བློ་ཐོང་ལ་ 
ལན་སྨྲོས་གསུངས༔ རྒྱལ་པོའི་བཀའ་ལ་ཞེད་ཀྱང་འདི་སྐད་ཞུས༔ ཇི་ལྟར་བསམས་ཀྱང་ 
ཆོས་ལས་གཞན་མི་དྲན༔ ཚེ་སྔོན་བསོད་ནམས་རྒྱལ་པོ་ཁྱེད་སྲས་གྱུར༔ དབང་ཡོད་ད་ལྟ་ 
དམ་ཆོས་མ་འགྲུབ་ན༔ འཁོར་བ་ཡང་བྲན་ཉིད་དུ་སྐྱེས་ན་འགྱོད༔ རྒྱ་གར་ཆོས་དར་ན་ 
ཡང་ཡོངས་སྐབས་དབེན༔ རིགས་རྒྱུད་ཟླ་གྲོགས་གཤེད་མ་ངོས་མི་ཟིན༔ ཅིས་ཀྱང་ཁྱིམ་ 
གནས་ངན་སོང་རྒྱུ་ཁོ་ན༔ རི་དྭགས་རྨས་མ་བཞིན་དུ་འཆི་སྙིང་འདོད༔ ཡབ་ལ་དེ་ཀ་རང་ 
ཞུས་ནན་མཛད་པས༔ ནན་དུ་ཞུས་ཀྱང་ནན་དུ་བཀག་པ་དང་༔ ཕྱི་རུ་བྲོས་པར་བརྩམས་ 
ཀྱང་མ་བཏང་ནས༔ ཁོལ་མོ་རྣམས་ལ་གདམས་པའི་ངག་ཀྱང་བཅུག༔ དེ་ནས་རེ་ཞིག་དུ་ 
དུ་ལྷ་ལྕམ་གྱི༔ མཁའ་ལ་རྡོ་རྗེ་སེམས་དཔའ་དངོས་བྱོན་ནས༔ ཀྱེ་མ་བུ་མོ་སྐྱོན་གྱིས་མ་ 
གོས་མནྡྷ་ར༔ འཁོར་བར་མ་ཆགས་མ་འཁོར་སྙིང་རུས་བསྐྱེད༔ དོན་ཆེན་གཉིས་འགྲུབ་ 
བུ་མོ་ཡོན་ཏན་མཚོ༔ ཞེས་ཐོས་དམ་ཆོས་སྙིང་ནས་དྲན་པར་གྱུར༔ ས་མ་ཡཱ༔ ཟ་ཧོར་རྒྱལ་ 
པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ ཕྱོགས་ཀྱི་རྒྱལ་ཁབ་ཀྱི་ 
ཉེ་བ་གཏམས་ནས་འཁོར་བར་མི་ཆགས་ཤིང་རྡོ་རྗེ་སེམས་དཔའི་ཞལ་མཇལ་ནས་དྲན་ 
སྐུལ་གྱི་ལེའུ་སྟེ་ཉེར་བཞི་པའོ༔ ༔
ཤ* ༡༡༡* རྒྱ་རྒྱ་རྒྱ༔ དེ་ནས་སྐབས་ཤིག་ཕོ་བྲང་ཕྱི་རོལ་ཏུ༔ བྲོས་ནས་ཕོ་ 
ཚོས་ཚལ་དུ་སོང་ནས་བཞུགས༔ ཁོལ་མོའི་སེམས་གཤོང་མ་ཞེས་རྗེས་སླེབས་སོ༔ གཞན་ 
རྣམས་ཕྱོགས་ཕྱོགས་ཀུན་ཏུ་ཉུལ་མ་མཛད༔ དེ་ནས་ལྷ་ལྕམ་མནྡྷ་ར་ཝ་ནི༔ རྒྱན་རྣམས་ 
བཀྲོལ་ནས་ཐེ་ཚོམ་མེད་པར་གཏོར༔ དར་ཟབ་གྲིས་གཏུབས་དམོད་པའི་སྨོན་ལམ་ 
བཏབ༔ དེ་ནས་སེམས་གཤོང་རྒྱལ་པོའི་དྲུང་དུ་ལོག༔ ལོ་རྒྱུས་ཞུས་པས་རྒྱལ་པོ་མ་དགྱེས་
93

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཏེ༔ བུ་མོ་འདི་ཡིས་ང་ཡི་རྒྱལ་ཁྲིམས་ལ༔ གནོད་པ་འོངས་ནས་ཆོས་མགོ་ག་ལ་ཐོན༔ ཞེས་ 
གསུངས་ཕྱོགས་ཀྱི་མཉེ་བོ་ཐམས་ཅད་ལ༔ ནོར་གྱི་ནོམ་པས་ཚིམ་པར་བཏང་ནས་སུ༔ བུ་ 
མོས་ཆོས་བྱེད་དམ་བཅས་སོ་སོར་བྱེར༔ བུ་མོ་ནང་མོ་བོ་དྷི་ས་ཏྭ་ལ༔ རྩེ་གཅིག་དད་པས་ 
གསོལ་བ་འདི་ལྟར་བཏབ༔ ཨེ་མ་རྒྱལ་བའི་རྒྱལ་ཚབ་བྱང་ཆུབ་སེམས༔ བདག་ནི་འཁོར་ 
བར་མ་ཆགས་ཆོས་ལ་དད༔ ཕྱོགས་ཕྱོགས་རྒྱལ་ཁབ་མཉེ་བོ་མང་ཕྱིན་པས༔ ནོར་གྱིས་ 
བསླུས་པས་ཡབ་ཅིག་རྒྱལ་པོ་ཡིས༔ ཆོས་ལ་མ་གནང་ཐབས་ཀྱིས་ཕྱིར་བྲོས་བརྒྱབ༔ ཕོ་ 
ཚོས་ཚལ་དུ་རྒྱན་ཆ་གོས་རྣམས་དོར༔ ཁོལ་མོས་མཐོང་བས་ཕྱིར་ལོག་རྒྱལ་པོར་ཞུས༔ 
ཕྱོགས་ཀྱི་མཉེ་བོ་ནོར་གྱིས་ཚིམ་ཞེས་ཐོས༔ བདག་མོ་རབ་ཏུ་བྱུང་བར་མཛད་པར་ཞུ༔ དེ་ 
སྐད་གསོལ་བཏབ་བོ་དྷི་ས་ཏྭ་ཡིས༔ ལེགས་སོ་རྒྱལ་པོའི་སྲས་མོ་མནྡྷ་ར༔ བསམ་པ་ 
བཟང་པོ་སྔོན་ལས་སད་པ་ཡིན༔ ཐུབ་པའི་དྲུང་དུ་ཁྱོད་ཀྱིས་དམ་ཆོས་ཉན༔ མིང་ནི་སྲིང་ 
མོ་གངྒའི་ལྷ་མོ་ཡིན༔ དེ་ཚེ་ང་ནི་ཉན་ཐོས་ཉེ་བར་འཁོར༔ ཁྱོད་ནི་སོ་བདུན་ལོ་ནི་མཐའ་ 
རུ་ཕྱིན༔ ད་ལྟ་ཟ་ཧོར་རྒྱལ་པོའི་སྲས་མོར་གྱུར༔ འཁོར་བར་མ་ཆགས་ཆོས་ལ་འདོང་བ་ 
ལེགས༔ ཚུར་ཤོག་བདག་གིས་ཁྱོད་ཉིད་རབ་ཏུ་བྱུང་༔ སོ་ཐར་བྱང་སེམས་སྡོམ་པ་ཡང་ 
དག་ལོན༔ ཉེ་བར་སངས་རྒྱས་གཉིས་པའི་རྗེས་སུ་ཞུགས༔ ཁྱོད་ནི་བསོད་ནམས་འགྲོ་ 
བའི་མགོན་གཅིག་ཡིན༔
ཞེས་ལུང་བསྟན་ནས་རབ་ཏུ་བྱུང་བ་ལ༔ མིང་ཡང་བྱང་སེམས་ཡེ་ཤེས་བཟང་མོར་ 
བཏགས༔ དེ་ཚེ་ཡབ་གཅིག་རྒྱལ་པོས་བློན་པོ་ལ༔ བུ་མོས་ཅི་བྱེད་གར་འདུག་ཚོལ་ཅིག་ 
གསུངས༔ དེ་བཞིན་བགྱིས་པས་རབ་ཏུ་བྱུང་བར་མཐོང་༔ མགྱོགས་པར་རྒྱལ་པོའི་སྤྱན་ 
སྔཪ་བློན་པོ་ཡོང་༔ སྲས་མོ་མཁན་པོའི་སྤྱན་སྔར་རབ་བྱུང་ཞུས༔ ཞེས་གསོལ་རྒྱལ་པོས་མོ་ 
རང་མཐར་སོན་དཀའ༔ གྲོགས་མང་ཡོད་ན་བསྲུང་བས་ཆོག་པ་ལ༔ ཁོལ་མོ་ལྔ་བརྒྱ་རབ་
94

༄༄༅། །ཟབ་གཏེར་ཆོས་ཀྱི་མཛོད་ཁང༌།
ཏུ་བྱུང་དགོས་པས༔ ཀུན་ལ་དེ་ལྟར་ཤོད་ཀྱི་མྱུར་དུ་ཆོག༔ དེ་སྐད་བཀའ་བསྩལ་བློན་པོས་ 
ཁོལ་མོ་རྣམས༔ བསྡུས་ཏེ་མཁན་པོར་སོང་ལ་རབ་ཏུ་བྱུང་༔ ཉེས་པར་གྱུར་ན་རྒྱལ་ཁྲིམས་ 
འབེབས་པར་ངེས༔ མནྡྷ་ར་ཝའི་ཁོལ་མོར་འཚོགས་ཤིག་བསྒོས༔ ཁོལ་མོ་ལྔ་བརྒྱ་མཁན་ 
པོའི་དྲུང་དུ་སོང་༔ མགྲིན་གཅིག་དབྱངས་ཀྱིས་གསོལ་བ་འདི་ལྟར་བཏབ༔ ཨེ་མ་སངས་ 
རྒྱས་གཉིས་པ་མཁན་ཆེན་ལགས༔ བདག་ཅག་མནྡྷ་ར་ཝའི་ཁོལ་མོ་ཡིན༔ རྒྱལ་པོའི་ 
བཀའ་ཡིས་རབ་ཏུ་བྱུང་བསྐུལ་བས༔ དམ་པ་ཁྱེད་ཀྱིས་རྗེས་སུ་བཟུང་དུ་གསོལ༔ ཞེས་ 
ཞུས་ཁོལ་མོ་ལྔ་བརྒྱ་རབ་ཏུ་བྱུང་༔ ཀུན་ལ་ཆོས་ཀྱི་མིང་བཏགས་རྒྱལ་ཁབ་སོང་༔ དེ་ནས་ 
རྒྱལ་པོའི་ཕོ་བྲང་དཔག་ཚད་སར༔ ལྷ་ལྕམ་བཞུགས་པའི་ཀུན་དགའ་ར་བ་ནི༔ ཉམས་ 
དགའ་བརྩེགས་ནས་སངས་རྒྱས་སྐུ་ཡང་བཞེངས༔ བོ་དྷི་སཏྭས་རབ་གནས་ལན་གསུམ་ 
མཛད༔ ཕོ་བྲང་དེ་ཡང་ཕྱི་ནང་མུ་ཁྱུད་ལྔ༔ རེ་རེའི་ནང་དུ་ཁོལ་མོ་བརྒྱ་ཕྲག་བཞག༔ ཤར་ 
ལྷོ་གཉིས་ལ་སྒོ་གཏོད་ཁྲིམས་ཀྱིས་བསྡམས༔ ཕྱི་མི་ནང་དུ་བགྲོད་པར་མི་ཆོག་ཅིང་༔ ནང་ 
མི་ཕྱིར་འགྲོ་མེད་པར་སྲོལ་ཡང་བཙུགས༔ སྒོ་སྲུང་ཁོལ་མོ་ཉི་ཤུ་རེ་ཡང་བསྐོས༔ དེ་ནས་ 
མནྡྷ་ར་ཝ་འཁོར་བཅས་ཀྱིས༔ ཉིན་རེ་བཞིན་དུ་རྒྱུན་ཆགས་སོ་ཐར་བཀླགས༔ ཆོས་ཀྱི་ 
རྒྱུན་བཙུགས་དགུན་གསུམ་ངག་མཚམས་བཅད༔ དཔྱིད་གསུམ་མདོ་ཡི་དོན་བསྒོམ་ 
བཤད་རྒྱུན་བཙུགས༔ དབྱར་གསུམ་གནས་ཏེ་ཏིང་འཛིན་མཉམ་པར་བཞག༔ སྟོན་གསུམ་ 
བྱང་ཆུབ་སེམས་བསྐྱེད་ཆོ་ག་བཙུགས༔ ཉིན་མཚན་མེད་པར་དམ་ཆོས་ཁོ་ནར་བརྩོན༔ ས་ 
མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ ཆོས་ 
ལ་བྲོས་ཏེ་རབ་ཏུ་བྱུང་ནས་མདོ་ཆོས་ལ་སྦྱང་པ་མཛད་པའི་རིམ་པ་སྟེ་ལེའུ་ཉེར་པ་ལྔའོ༔ རྒྱ་
གྱ རྒྱ༔
༥༣ ༢༩༡ དེ་ཚེ་སློབ་དཔོན་པདྨའི་དགོངས་པ་ལ༔ ལྷ་ལྕམ་མནྡྷ་ར་ཝ་འཁོར་
95

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དང་བཅས༔ ཟ་ཧོར་ཡུལ་གྱི་རྒྱལ་ཁམས་གདུལ་བྱར་གཟིགས༔ ཐུགས་ཀའི་འོད་ཀྱིས་ 
ལྷ་ལྕམ་འཁོར་བཅས་ཀྱི༔ སྒོ་གསུམ་བྱིན་གྱིས་བརླབས་ནས་བསྐུལ་བ་ལ༔ མནྡྷ་ར་ཝའི་ 
མནལ་ལམ་འདི་ལྟར་བྱུང་༔ མདུན་གྱི་ནམ་མཁར་འོད་ཟེར་སྣ་ལྔའི་ནང་༔ མེ་ཏོག་གསར་ 
པ་ཟེའུ་འབྲུ་དམར་པོའི་སྟེང་༔ སངས་རྒྱས་སྤྲུལ་པའི་སྐུ་ཞིག་བཞུགས་པ་ལ༔ ཕྱག་འཚལ་ 
གསོལ་བ་བཏབ་པས་འདི་སྐད་གསུངས༔བུ་མོ་ཡོན་ཏན་ཀུན་ལྡན་མནྡྷ་ར༔ ང་ནི་སྤྱན་ 
རས་གཟིགས་ཀྱི་སྤྲུལ་པ་ཡིན༔ སང་ཉིན་སྤྲེལ་ཟླ་ར་བའི་ཚེས་བཅུ་ལ༔ སྤང་རི་ཉམས་ 
དགའ་ང་དང་མཇལ་ལ་བྱོན༔ ཚེ་གཅིག་སངས་རྒྱས་གདམས་ངག་ཞུ་བར་འདོངས༔ ཞེས་ 
གསུངས་ནམ་མཁར་ཐིམ་པས་མནལ་སད་པས༔ སེམས་དགའ་སྤྲུལ་སྐུ་དེ་འདྲ་མཇལ་ལ་ 
མོས༔ ཕྱི་ནང་ཉི་ཤར་སྐབས་སུ་ཆོས་རྒྱུན་ལ༔ ཁོལ་མོ་ལྔ་བརྒྱ་འདུས་ལ་བཀའ་བསྩལ་པ༔ 
ཨེ་མ་ཡ་མཚན་ཅན་གྱི་མནལ་ལམ་བྱུང་༔ ཚོས་ཀྱི་གྲོགས་མོ་ལྔ་བརྒྱ་ངེད་ཅག་རྣམས༔ དེ་ 
རིང་སྐྱོ་སངས་ཤིག་ཏུ་འགྲོ་བར་འོས༔ ཚེ་གཅིག་སངས་རྒྱས་གདམས་པ་རྙེད་ལས་མཆི༔ 
ཞེས་གསུངས་ལྷ་ལྕམ་དཔོན་གཡོག་འཁོར་དང་བཅས༔ སྤང་རི་མེ་ཏོག་སྤོས་ཀྱིས་བརྒྱན་ 
པའི་སར༔ སྐྱོ་སངས་བྱོན་ནས་ཡོད་པའི་ས་དེ་རུ༔ སློབ་དཔོན་ཆེན་པོ་པདྨ་འབྱུང་གནས་ 
ནི༔ ནམ་མཁའི་ཁམས་ནས་འཇའ་ཚོན་དང་བཅས་བྱོན༔ ལྷ་ལྕམ་དཔོན་གཡོག་འཁོར་ 
དང་བཅས་པ་ནི༔ སློབ་དཔོན་མཐོང་བ་ཙམ་གྱིས་མི་ཕྱེད་ཐོབ༔ དེ་ནས་ལྷ་ལྕམ་མ་ཡིས་ 
འདི་སྐད་ཞུས༔ ཨེ་མ་ཧོཿ དུས་གསུམ་སངས་རྒྱས་ཐུགས་སྲས་གཙུག་གི་ནོར༔ རང་དོན་ 
རྫོགས་ཏེ་སངས་རྒྱས་གཞན་དོན་དུ༔ ཐུགས་རྗེའི་ལྕགས་ཀྱུས་འགྲོ་བ་ཡོངས་ལ་འཛིན༔ 
བྱམས་པའི་གསོ་དཔྱད་སེམས་ཅན་ཡོངས་ལ་མཛད༔ དགའ་བའི་ཚུལ་དུ་མདངས་ནི་ 
བདག་ལ་སྟོན༔ བཏང་སྙོམས་གྲུ་ལས་བདག་གཞན་གཉིས་ཀ་སྒྲོལ༔ དམུས་ལོང་སེམས་ 
ཅན་ཀུན་གྱི་གཏད་ས་ཁྱོད༔ ཕོ་བྲང་ནང་གཤེགས་ཆོས་གསུངས་བཞུགས་པར་ཞུ༔
96

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་ཞུས་གུ་རུས་འབྱོན་པར་ཞལ་གྱིས་བཞེས༔ ལྷ་ལྕམ་དཔོན་གཡོག་ལ་ལས 
དོར་བྱས༔ ལ་ལས་གདན་བཤམས་ལ་ལས་བྱན་གཡོ་ཞིང་༔ ལ་ལས་སྤོས་དྲངས་དེ་ནས་ 
ཕོ་བྲང་བྱོན༔ སྒོ་རྣམས་བསྡམས་ཏེ་སློབ་དཔོན་གདན་ལ་བཞུགས༔ རིན་ཆེན་ལྔ་སོགས་
སྙེམས་ཆས་སྣ་ཚོགས་དང་༔འབྲས་ཆང་རྒུན་ཆང་ལ་སོགས་སྐྱེམས་དང་བཅས༔ སྤྱན་ 
གཟིགས་མང་དྲངས་ལྷ་ལྕམ་མས་གསོལ་པ༔ཨེ་མ་དུས་གསུམ་སངས་རྒྱས་ཞལ་དངོས་ 
ཁྱེད་ལྟ་བུ༔ འཁྲུངས་ཡུལ་གང་ལགས་མཚན་ནི་ཇི་ལྟ་བུ༔ རིགས་ནི་གང་ལགས་ཡབ་ཡུམ་ 
ཅི་ལྟ་བུ༔ བཀའ་མཆིད་དམ་པ་བདུད་རྩི་སྩལ་དུ་གསོལ༔ ཞེས་ཞུས་གུ་རུའི་ཞལ་ནས་འདི་ 
སྐད་གསུངས༔ ཨེ་མ་མཚར་སྡུག་ཡིད་ཆགས་བུ་མོ་མནྡྷ་ར༔ ང་ལ་སྐྱེ་བའི་ཡབ་མེད་ཆོས་ 
ཉིད་སྟོང་པ་ཡིན༔ བལྟམས་པའི་ཡུམ་མེད་ཤེས་རབ་སྟོང་པ་ཡིན༔ དྷ་ནའི་མཚོ་ལས་མེ་ 
ཏོག་ནང་ནས་འཁྲུངས༔ མི་ལ་མཆོག་སྩོལ་སྲིད་ཞི་སྒྲོལ་བའི་རིགས༔ ང་ནི་རང་བྱུང་བདེ་ 
བའི་དངོས་གྲུབ་ཡིན༔ སེམས་ཅན་འདུལ་ཞིང་ཁྱད་པར་འཕགས་པ་རུ༔ འགྲོ་རེའི་མདུན་ 
དུ་སངས་རྒྱས་སྟོན་པ་རེ༔ སྔོན་ཚེ་སྣང་བ་མཐའ་ཡས་འོད་དཔག་མེད༔ རི་བོར་ཏཱ་ལར་ 
འཕགས་པ་སྤྱན་རས་གཟིགས༔ དྷ་ན་ཀོ་ཤར་པདྨ་འབྱུང་གནས་སྐུ༔ མཚོན་ཚུལ་ཙམ་ལས་ 
དུས་གསུམ་སྣང་གྱུར་ཀྱང་༔ དོན་ལ་དབྱེར་མེད་སོ་སོར་ཐ་མི་དད༔ ཆོས་དབྱིངས་གནས་ 
སུ་ཀུན་ཏུ་བཟང་པོ་དང་༔ སྟུག་པོ་བཀོད་དུ་རྡོ་རྗེ་འཆང་ཆེན་སྟེ༔ རྡོ་རྗེ་གདན་དུ་ཐུབ་པ་ 
ཆེན་པོ་རུ༔ དབྱེར་མེད་པདྨ་ང་རུ་ལྷུན་གྱིས་གྲུབ༔ འགྲོ་བའི་དོན་དུ་བྱིན་རླབས་རྨད་པོ་ཆེ༔ 
བསྐྱེད་པའི་ཡབ་བརྒྱད་བལྟམས་པའི་ཡུམ་བརྒྱད་དང་༔ བྱོན་པའི་ཡུལ་བརྒྱད་བཞུགས་ 
པའི་གནས་མཆོག་བརྒྱད༔ དེ་བཞིན་སྒྲུབ་པ་མཛད་པའི་དུར་ཁྲོད་བརྒྱད༔ གུ་རུ་མཚན་ 
བརྒྱད་རྣམ་ཤེས་ཚོགས་བརྒྱད་དེ༔ རྡོ་རྗེ་སློབ་དཔོན་ཆས་བརྒྱད་སྤྲུལ་པ་བརྒྱད༔ དཔལ་གྱི་ 
ཆས་བརྒྱད་སྒྲུབ་པ་བཀའ་བརྒྱད་དོ༔ སྦྱོར་སྒྲོལ་ཚད་དུ་ཕྱིན་པའི་གྲུབ་ཆེན་བརྒྱད༔ བསྙེན་
97

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པའི་རྒྱུད་བརྒྱད་མཛད་པའི་ཕྲིན་ལས་བརྒྱད༔ འདས་དང་མ་འོངས་ད་ལྟའི་མཚན་བརྒྱད་ 
དེ༔ ཚོགས་གཉིས་མཐར་ཕྱིན་ཡོན་ཏན་རབ་རྫོགས་སོ༔ སྲས་ཀྱི་མཆོག་གྱུར་སྤྲུལ་པ་ 
བསམ་མི་ཁྱབ༔ འདས་དང་མ་འོངས་ད་ལྟ་ཐམས་ཅད་དུ༔ བསྟན་པའི་རྒྱལ་མཚན་ཕྱོགས་ 
བཅུར་རབ་ཏུ་འཛུགས༔ ཞེས་གསུངས་ལྷ་ལྕམ་དཔོན་གཡོག་རབ་ཏུ་དགའ༔ གསང་
སྔགས་ཆོས་ལ་ཉིན་མཚན་མེད་པར་སྦྱངས༔ ཕྱི་རྒྱུད་ཀྲི་ཡ་སྤྱོད་རྒྱུད་རྣལ་འབྱོར་རྒྱུད༔ བླ་ 
མེད་ཕ་རྒྱུད་མ་རྒྱུད་གཉིས་མེད་རྒྱུད༔ དེ་ལས་གྱེས་པའི་གསང་སྔགས་རྒྱུད་སྡེ་བརྒྱ༔ ནང་
རྒྱུད་ལ་བརྟེན་མཚན་བཅས་བསྐྱེད་པའི་རིམ༔ རྩ་རླུང་ཐིག་ལེའི་རྒྱུད་ཆེན་སྟོང་ཕྲག་སོགས༔
གསང་སྔགས་ལམ་རིམ་རྩ་བ་དཔག་མེད་གནང་༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་
ལྷ་ལྕམ་མནྫ་ར་ཝའི་རྣམ་ཐར་རིན་ཆེན་ཕྲེང་བ་ལས༔ སློབ་དཔོན་པདྨས་ལུང་བསྟན་ནས་ 
དངོས་སུ་མཇལ་ནས་ཆོས་ཀྱི་གདམས་པ་ཐོབ་པའི་རིམ་པ་སྟེ་ལེའུ་ཉེར་དྲུག་པའོ༔ ༔ རྒྱ་རྒྱ་
རྒྱ༔
ཤ* 22 དེ་ནས་སློབ་དཔོན་ལྷ་ལྕམ་འཁོར་བཅས་ཀྱིས༔ ཆོས་གསུངས་རྩེ་ 
དགུའི་བྲོད་པ་མཛད་པའི་ཚེ༔ མཚན་ངན་བ་གླང་རྫི་་བོ་དེ་ཡིས་རིག༔ དེ་ཉིད་ཁྱིམ་དུ་ལོག་ 
པའི་ལམ་ཁ་རུ༔ ཟ་ཧོར་ཡུལ་གྱི་ཕོ་མོ་ཐམས་ཅད་ཀྱིས༔ མནྡྷ་ར་ཝ་འཁོར་བཅས་བསྟོད་ 
བསྔགས་བརྗོད༔ དེ་ཚེ་བ་གླང་རྫི་བོ་དེ་ཡིས་ནི༔ ཁྱིམ་པོ་ཆེ་ཡི་སྒོ་དྲུང་ཀུན་འཚོགས་སར༔ 
དེ་གང་ལོ་རྒྱུས་སྐུར་འདེབས་སྣ་ཚོགས་བྱས༔ གཅིག་གིས་གཅིག་གསན་གཙོ་བོ་རྣམས་ 
ཀྱིས་ཚོར༔ གཙོ་བོས་ཕྱི་བློན་དེ་ནས་རིམ་བཞིན་དུ༔ ནང་བློན་དེད་པས་བཙུན་མོ་དག་ལ་ 
བཤད༔ བཙུན་མོ་ཆུང་བ་སོང་ནས་རྒྱལ་པོར་གསོལ༔ ཁྱེད་ཀྱི་སྲས་མོ་མནྡྷ་ར་ཝ་ཡིས༔ 
མཐའ་མི་མགོ་ཟླུམ་བ་ཞིག་བཀོལ་འདུག་ཟེར༔ དེ་སྐད་ཞུས་པས་རྒྱལ་པོས་ཐུགས་ཚིག་ 
ནས༔ བཙུན་མོ་དེ་ལ་བཀའ་ཡིས་བཀྱོན་ནས་སུ༔ བུ་མོ་ཁྱོད་ཀྱིས་ཅི་ཟེར་སྨྱོ་འམ་གླན༔
98

༄༅། །ཟབ་གཏེར་ཆོས་ཀྱི་མཛོད་ཁང་།
བུད་མེད་ཁ་ནི་མི་དགེའི་བང་མཛོད་ཡིན༔ ཤབ་ཤུབ་མང་པོ་བུད་མེད་འདྲེ་དང་མཚུངས༔ 
ང་ཡི་བུ་མོ་མཁན་པོར་རབ་ཏུ་བྱུང་༔ རྒྱལ་ཁབ་རྣམས་ལ་ཆགས་པ་མི་བགྱིད་ན༔ མཐའ་མི་ 
ཞིག་དང་བསྡོངས་པའི་བསམ་སྤྱོད་མེད༔ གར་སྲིད་ཡོད་ཀྱང་འཁོར་པ་མུ་ཁྱུད་ལྔ༔ ཁོལ་
མོ་ལྔ་བརྒྱ་བརྒལ་ནས་སུ་ཞིག་འགྲོ༔ གཅིག་གསང་གྱུར་ཀྱང་མང་པོ་ཁ་མི་མཐུན༔ དང་པོ་
གཏམ་དེ་སུས་ཟེར་ཁྲིད་ལ་ཤོག༔ ཅེས་གསུངས་བཙུན་མོས་ནང་བློན་མདུན་དུ་ཁྲིད༔ དེ་
བཞིན་ནང་བློན་ཕྱི་བློན་རིམ་པ་རུ༔ གཙོ་བོ་རྣམས་ལས་རྩ་བ་རྩད་མ་ཆོད༔ གཙོ་བོ་བཟུང་
ནས་རྒྱལ་པོའི་མདུན་དུ་གཏུགས༔ རྒྱལ་པོས་གཙོ་བོ་རྣམས་ལ་བཀའ་བཀྱོན་པ༔ གཙོ་བོ་
ཁྱེད་རྣམས་དྲན་ཚད་སྨྲ་རྒྱུ་མིན༔ གཏམ་དེ་ཁག་ཆེ་བུ་མོ་འདོད་མཁན་མང་༔ རྒྱལ་པོ་རྣམས་
དང་ལབ་དགོས་སོ་མི་གསོད༔ དམ་པར་གྱིས་ལ་ཁྲི་མུན་ནང་དུ་ཆུག༔ ཅེས་གསུངས་གཙོ་
བོ་རྣམས་ནི་ཁྲི་མུན་བཅུག༔ རྒྱལ་པོས་ཁོངས་རྣམས་བཅད་ཀྱང་མ་ཆོད་པས༔ ནོར་རྣམས་
སྤུངས་ཏེ་ཟ་ཧོར་ཡུལ་རྣམས་བསྡུས༔ ཁྲོམ་ཆེན་དབུས་སུ་བློན་པོས་འདི་སྐད་སྨྲས༔ ཀྱེ་
ཧོ་ཉོན་དང་ཟ་ཧོར་ཁྲོམ་པ་རྣམས༔ ལྷ་ལྕམ་ཁྱིམ་སྤངས་ལྷ་ཆོས་བྱེད་པ་ལ༔ གྲོགས་པོ་
དགེ་སྦྱོང་གཞོན་ནུ་གཅིག་འདུག་ཟེར༔ སུས་མཐོང་སྨྲོས་དང་སྤུངས་པའི་ནོར་འདི་སྦྱིན༔
ཞེས་སྨྲས་བོས་ཀྱང་མཐོང་མཁན་སུ་མ་བྱུང་༔ དེ་དུས་ཕྱོགས་ལ་གཏམ་དེ་ཐོས་པར་གྱུར༔
གཉེན་ཡ་ཀུན་གྱིས་ལྟ་ཉུལ་མང་པོ་བཏང་༔ དེ་དག་ཀུན་གྱིས་མནྡྷ་ར་ཝ་དྲིས༔ དེ་ནས་རང་ 
རང་གནས་སུ་ལོག་པར་གྱུར༔ དེ་ནས་གཙོ་བོའི་ཆུང་མ་ཀུན་འདུས་ནས༔ བ་གླང་རྫི་་བོ་ 
བོས་ནས་ཟས་ནོར་བྱིན༔ རྫི་ཚབ་ངེད་ཚོས་བཏང་གིས་ཁྱོད་སོང་ལ༔ མཐོང་མཁན་ང་ཡིན་ 
གྱིས་ལ་སྐད་གདངས་བོས༔ ཞེས་ཟེར་བ་གླང་རྫི་བོ་ཁྲོམ་དེར་སོང་༔ མི་སྡུག་དགུ་ཡིས་ 
བརྒྱན་ཏེ་ལངས་ནས་བོས༔ ཀྱེ་ཚོགས་པའི་ཁྲོམ་རྣམས་མ་ལུས་ང་ལ་ཉོན༔ སྤུངས་པའི་ 
ནོར་རྣམས་ང་ལ་སྟེར་བ་ན༔ ལྷ་ལྕམ་ཁྱོ་པོ་མཐོང་མཁན་ང་ཡིན་ནོ༔ བདེན་རྫུན་ལེགས་
99

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པར་ལྟོས་དང་གསལ་བར་ཡོད༔ ཅེས་ཟེར་སྤུངས་པའི་ནོར་རྣམས་དེ་ཡིས་བསྡུས༔ དེ་ནས་
རྒྱལ་པོས་བློན་པོ་བལྟར་སོང་གསུངས༔ཡུམ་གྱིས་ང་འགྲོ་གསུངས་ནས་ཆས་པ་དང་༔
ནང་དུ་མ་བཏང་ཡུམ་ནི་དྲན་མེད་འགྱེལ༔
རྒྱལ་པོའི་སྙན་དུ་དེ་གང་ལོ་རྒྱུས་ཞུས༔ རྒྱལ་པོས་ཞལ་ནས་བཙུན་མོ་ཚུར་བསུས་ 
ལ༔ མནྡྷའི་སྒོ་གསེས་ཁྱོ་དེ་འདིར་ཁྲིད་ཤོག༔ཅེས་གསུངས་བློན་པོ་ཐམས་ཅད་དེ་རུ་
སོང་༔ དགེ་སྦྱོང་དེ་ནི་རིན་ཆེན་ཁྲི་ལ་བཞུགས༔ སྐུ་ཟིལ་དང་བཅས་གཟི་བརྗིད་འོད་དུ་ 
འབར༔ ལྷ་ལྕམ་འཁོར་བཅས་ཐལ་སྦྱར་མདུན་དུ་འཁོད༔ དེ་ཚེ་ཆོས་བློན་རྣམས་ཀྱིས་ 
འཇུ་མ་སྤོབས༔ སླར་ལོག་རྒྱལ་པོའི་དྲུང་དུ་འདི་སྐད་ཞུས༔ ཀྱེ་མ་མཐའ་མི་དགེ་སྦྱོང་དེ་ 
ནི་ཡ་མཚན་ཆེ༔ རྣམ་ཐོས་བུའམ་ཚངས་པའི་བུ་གཅིག་ཡིན༔ ཡང་ན་སངས་རྒྱས་མི་ཡུལ་ 
བྱོན་པ་སྟེ༔ ལྷ་ལྕམ་བླ་མ་ཡིན་འདྲ་འཇུ་མ་སྤོབས༔ ད་རུང་རྟོག་ཞིབ་མཛོད་ལ་བརྟག་པ་ 
གཅེས༔ འདི་ཕྱི་བཤགས་རྒྱུ་མེད་པའི་སྡིག་ལས་འགལ༔ ཞེས་ཞུས་རྒྱལ་པོ་གདན་ལས་ 
འཕགས་ཏེ་ཁྲོས༔ ཁྱེད་ཚོས་འདི་འདྲ་བྱེད་པ་ཁྲིམས་དྲང་དགོས༔ མཐའ་མིས་ང་ཡི་བུ་མོ་ 
ལུས་སྨ་ཕབ༔ རིགས་ཉམས་དགེ་སྦྱོང་དེ་ནི་དམ་པོར་ཆིངས༔ ཏ་ལའི་ཏིལ་བསྡུས་གསོན་ 
བསྲེགས་གྱིས་ལ་ཤོག༔ ལྷ་ལྕམ་ཁྱིམ་ལ་བཏང་དུས་མི་འགྲོ་བར༔ ད་ནི་མཐའ་མི་འཁྱམ་ 
པོ་གཅིག་དང་བསྡེབས༔ ས་ལ་དོང་བྲུས་ཚེར་མའི་གདན་ཐོངས་ལ༔ མི་ལོ་ཉི་ཤུ་རྩ་ལྔའི་ 
བར་དུ་ཞོག༔ ཐོག་ཕུབ་ནམ་མཁའ་མིག་གིས་མི་མཐོང་གྱིས༔ གཡོག་གཉིས་ཉི་མའི་ཟེར་ 
གྱིས་མི་མཐོང་གྱིས༔ ཁོལ་མོ་ལྔ་བརྒྱ་ཐེམ་པའི་ཕྱིར་ལ་བཏང་༔ སྐྱེས་པའི་སྐད་མི་ཐོས་ 
པའི་ས་རུ་ཆུག༔ ཅེས་གསུངས་སྔོན་གྱི་གཙོ་བོ་ཀུན་བཏོན་ནས༔ ཡུལ་གྱི་དམག་བསྡུས་ 
ལྷ་ལྕམ་ཚང་ལ་བརྒྱབ༔ སློབ་དཔོན་ཁྲི་ལས་ཕབ་སྟེ་དྲུད་པ་དང་༔ མི་རེས་སློབ་དཔོན་རེ་ 
རེ་དྲུད་རྒྱུ་རྙེད༔ དམ་དུ་བཀྱིག་པ་ཐམས་ཅད་དེ་དང་མཚུངས༔ ཀུན་གྱིས་ཡིད་མ་ཆེས་ཏེ་
100

༄༅། །ཟབ་གཏེར་ཆོས་ཀྱི་མཛོད་ཁང་།
མེ་ལ་བསྲེགས༔ ལྷ་ལྕམ་རྒྱལ་པོའི་བཀའ་བསྒྲགས་དོང་དུ་བཅུག༔ གཡོག་མོ་ཁོལ་མོ་དེ་ 
བཞིན་གསུངས་ལྟར་བྱས༔ དེ་ཚེ་ལྷ་ལྕམ་ཁོལ་མོ་བཅས་པ་ཀུན༔ རང་ལུས་ལྟོས་མེད་བླ་ 
མ་ཟེར་ནས་འབོད༔ བདུད་རྒྱལ་བློན་པོ་སྡིག་པའི་ལས་འདི་ཙམ༔ ཕོད་པ་ལ་ཡོག་དམྱལ་ 
བ་བཟོད་ཡོད་དམ༔ ཞེས་པ་ལ་སོགས་ཆོ་ངེ་ལྷང་ལྷང་སོང་༔ དེ་ཚེ་སློབ་དཔོན་རྫུ་འཕྲུལ་ 
བསྟན་པ་ནི༔ ནམ་མཁའི་ལྷ་རྣམས་ཀུན་གྱིས་ཆར་ཡང་ཕབ༔ མེ་ནི་མེ་ཏོག་ཏིལ་མར་མཚོ་ 
རུ་བསྒྱུར༔ རབ་ནི་ལོ་འདབས་མེ་སྟག་མེ་ཏོག་ནི༔ ཕྲའུ་དཔག་མེད་དུད་པ་འཇའ་དང་ 
སྤྲིན༔ རྒྱལ་བློན་ཡུལ་མིའི་དམོད་པ་ངན་བཏབ་ཀུན༔ བཀྲ་ཤིས་སེང་ཁྲོལ་ནམ་མཁའ་གང་ 
བར་བྱུང་༔ པད་སྡོང་དབུས་སུ་སློབ་དཔོན་པདྨ་ནི༔ ལོ་བརྒྱད་ལོན་ཚུལ་ལོངས་སྤྱོད་རྫོགས་ 
སྐུར་བཞུགས༔ མཚོ་ཡི་ཕྱི་རོལ་མེ་རི་ར་བས་བསྐོར༔ མེ་ཡི་སྙིང་པོ་པདྨའི་སྡོང་པོ་ཡིན༔ དེ་ 
ཚེ་གཞན་བསྲེགས་ཞག་བདུན་དུད་པ་ཆད༔ འདི་ནི་ད་རུང་དུད་པ་མ་ཆད་ནས༔ འཇའ་ 
དང་རོལ་མོ་དྲི་བཟང་ནམ་མཁར་ཁེངས༔ དགེ་སྦྱོང་དེ་ནི་སྤྲུལ་སྐུ་ཡིན་ལས་ཆེ༔ རྒྱལ་པོས་ 
བློན་པོ་རྣམས་ལ་ངག་ཀྱང་བཅུག༔ བློན་པོ་ཆོས་འཛིན་གཙུག་ན་འོད་ལྡན་དེས༔ ལྟ་རུ་སོང་
བས་ས་ཕྱོགས་མཚོ་རུ་གྱུར༔ མཚོ་ཡི་མཐའ་ལ་མེ་འོབས་དག་གིས་བསྐོར༔ མཚོ་དབུས་ 
པད་སྡོང་དབུས་སུ་སློབ་དཔོན་ནི༔ ངོ་མཚར་མཆོག་ལྡན་འོད་དཔག་མེད་ལྟར་བཞུགས༔
མནྡྷ་ར་ཝ་འདྲ་བའི་བུ་མོ་ལྔས༔ མཆོད་པ་རྣམ་ལྔ་ཕུལ་ནས་བསྐོར་བ་མཐོང་༔ ངོ་མཚར་ 
དད་ནས་གནོང་འགྱོད་བྱས་ནས་ལོག༔ རྒྱལ་པོ་དག་ལ་ལོ་རྒྱུས་ཞིབ་ཏུ་ཞུས༔ ཆོས་བློན་
ཀུན་གྱིས་རྒྱལ་པོར་ལེ་ཡ་བསྡུས༔ རྒྱལ་པོ་འཁོར་བཅས་དེ་རུ་མྱུར་དུ་ཕྱིན༔ ཕྱོགས་བཞི་
ཀུན་ནས་བལྟས་པས་དེ་ཀར་འདུག༔ རྒྱལ་པོས་དགོངས་པར་ཅི་འདྲ་ཡིན་ནམ་སྙམ༔ 
ཁྱེའུའི་ཞལ་ནས་རྒྱལ་པོ་ལ་གསུངས་པ༔ དུས་གསུམ་སངས་རྒྱས་ངོ་བོ་བླ་མ་ལ༔ གསོན་ 
བསྲེགས་བྱེད་པའི་སྡིག་རྒྱལ་བྱོན་ལགས་སམ༔ འཇིག་རྟེན་བསླུ་བྱེད་ཆོས་ལ་རབ་ཆགས་
101

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ནས༔ དོན་མེད་ཁྲི་མུན་འཇུག་མཁན་བྱོན་ལགས་སམ༔ རང་ཉིད་ཆེ་བའི་ང་རྒྱལ་ཆེར་ 
ཁེངས་ནས༔ བུ་མོ་གསོད་པའི་དམེ་རྒྱལ་བྱོན་ལགས་སམ༔ མ་རིག་རྩ་བ་ཉོན་མོངས་དུག་ 
ལྔ་ལ༔ འཕྲལ་ཕུགས་གནས་པའི་སྡིག་རྒྱལ་བྱོན་ལགས་སམ༔ འདུན་མའི་རྩ་བ་སེམས་ 
ཅན་མགུ་བྱེད་ལ༔ མི་དགེ་བྱས་པའི་རྒྱལ་བློན་བྱོན་ལགས་སམ༔
ཞེས་གསུངས་རྒྱལ་པོ་གནོང་ནས་ས་ལ་འགྱེལ༔ བདག་གིས་འདི་འདྲའི་ལས་བྱེད་ 
དྲན་ན་ཨང་༔ སངས་རྒྱས་སྤྲུལ་སྐུ་བུ་མོས་རྙེད་མོད་ཀྱང་༔ ལོག་པར་མཐོང་ནས་ངན་པ་ 
འདི་འདྲ་དྲན༔ ཀྱེ་མ་ཀྱི་ཧུད་ཟེར་ཞིང་ཕྱག་གཉིས་ཀྱིས༔ སྐྲ་འབལ་གདོང་བྲད་བྲང་བརྡུང་ 
འོ་དོད་བྱེད༔ ཞབས་གཉིས་ས་ལ་སྲེག་སྲེག་ཤད་ཤད་འདྲེས༔ གཙོ་བོ་རྣམས་ཀྱིས་འགྱོད་ 
བགྲངས་སྣ་ཚོགས་བྱས༔ ཆོས་བློན་རྣམས་ཀྱིས་རྒྱལ་པོ་ལ་གསོལ་པ༔ ཀྱེ་མ་རྒྱལ་པོ་ 
གསོན་ཅིག་མི་ཡི་རྗེ༔ ངེད་ཚོས་བརྟགས་ནས་རིམ་གྱིས་བྱའོ་ཞུས༔ དེ་ཚེ་མ་ཕན་ད་ནི་ཅི་ 
ལ་ཕན༔ བཤགས་པ་བྱ་ཞིང་མཆོད་གནས་གསོལ་བ་ཐོབ༔ ཅེས་སྨྲས་རྒྱལ་པོས་དེ་སྐད་ 
བདེན་གསུངས་ནས༔ ཟ་ཧོར་ཡུལ་པ་ཐམས་ཅད་ངག་ཏུ་བཅུག༔ རྒས་གཞོན་མེད་པ་ 
ཐམས་ཅད་དེ་རུ་བྱུང་༔ དཔག་ཚད་མང་པོའི་ས་ནས་མཇལ་དུ་བྱུང་༔ རྒྱལ་པོ་ལངས་ནས་ 
བརྐྱང་ཕྱག་གྲངས་མེད་འཚལ༔ འགྱོད་པའི་ངག་གིས་འདི་སྐད་གསོལ་བ་བཏབ༔ ཀྱེ་མ་ 
དུས་གསུམ་སངས་རྒྱས་ང་ལ་གསོན༔ མི་འཚམས་བྱས་པས་འགྱོད་པ་རྟས་མ་སླེབས༔ 
རབ་ཏུ་ཚ་བའི་མེ་ཡིས་མི་ཚུགས་པར༔ མེ་འོབས་དཀྱིལ་ནས་ཏིལ་མར་རྒྱ་མཚོ་འཁྱིལ༔ རྒྱ་ 
མཚོའི་དཀྱིལ་ན་པདྨའི་སྡོང་པོ་སྐྱེས༔ པད་སྡོང་དབུས་སུ་དུས་གསུམ་སངས་རྒྱས་བཞུགས༔ 
སྐྱོན་གྱིས་མ་གོས་འགྱུར་བ་མི་མངའ་བ༔ འཆི་མེད་པདྨ་འབྱུང་གནས་ཁྱེད་ལ་བསྟོད༔ 
བདག་གིས་བློ་ངན་སྐུ་ལ་བརྙས་བགྱིས་པ༔ མི་འཆབ་མི་སྦེད་མཐོལ་བཤགས་བཞེས་སུ་ 
གསོལ༔ རྒྱལ་པོའི་ཆབ་སྲིད་ཕངས་མེད་འབུལ་གྱིས་བཞེས༔ རྒྱལ་པོའི་དབང་པོ་གཙུག་
102

༄༅། །ཟབ་གཏེར་ཆོས་ཀྱི་མཛོད་ཁང༌།
ལག་འཛིན་ང་ནི༔ ཁྱེད་ཀྱི་རྗེས་སུ་འཇུག་པའི་རྒྱལ་པོ་ལགས༔ སེམས་ཅན་མ་རིག་ཁམ་ 
ཆེན་དགོངས་པར་མཛོད༔ རྗེ་ཉིད་ཕོ་བྲང་ནང་དུ་གཤེགས་པར་ཞུ༔ ཞེས་གསོལ་ལྷ་ཀླུ་ 
ཀུན་དང་མཁའ་འགྲོ་དང་༔ པདྨ་གར་དབང་སྲིད་ཐུབ་འཛིན་རྣམས་ནི༔ འཇའ་སྤྲིན་གསེབ་ 
ནས་ཀུན་གྱིས་མཐོང་བར་བྱས༔ པི་ཝཾ་སྒྲ་བཅུག་སྙན་པའི་དབྱངས་ཀྱིས་བསྟོད༔ ཧྲཱིཿ མ་ 
ཆགས་སྐྱོན་གྱིས་མ་གོས་པའི༔ པདྨ་འབྱུང་གནས་སྐུ་ལ་བསྟོད༔ ཅེས་པ་ལ་སོགས་བསྟོད་ 
དབྱངས་དུ་མར་བསྟོད༔ ཐམས་ཅད་མཁའ་ལ་ཐིམ་པས་དེར་འདུས་ཀྱི༔ ཁྲོམ་རྣམས་ 
ཐམས་ཅད་ངོ་མཚར་དད་པར་གྱུར༔ དེ་ནས་སློབ་དཔོན་ཞལ་ནས་འདི་སྐད་གསུངས༔ 
ཨེ་མ་ཧོཿ རྒྱལ་པོ་ཆེན་པོ་མ་ཡེངས་ང་ལ་ཉོན༔ ང་ནི་དུས་གསུམ་སངས་རྒྱས་ངོ་ 
བོ་སྟེ༔ མངལ་གྱིས་མ་གོས་པདྨ་འབྱུང་གནས་ཏེ༔ ང་ཡི་བཀོད་པ་ནམ་མཁའི་རང་བཞིན་ 
ལ༔ དགའ་དང་མི་དགའི་ཟུག་རྔུ་མ་མཆིས་སོ༔ ཟག་མེད་སྐུ་ལ་འབྱུང་བ་མེས་མི་ཚུགས༔ 
དགའ་དང་མི་དགའི་འདུ་ཤེས་ཅུང་ཙམ་མེད༔ སེམས་ཅན་ཡིན་པས་ནོར་འཁྲུལ་འོང་ལས་ 
ཆེ༔ རྒྱལ་པོ་ཡོན་ཏན་ཀུན་ལྡན་རི་རབ་འདྲ༔ སངས་རྒྱས་ལམ་ལ་སྐྱེ་དགུ་རབ་འཛུད་ཕྱིར༔ 
རྒྱལ་པོའི་ཞལ་ངོ་མི་སྐྱུངས་བདག་འགྲོའོ༔ ཞེས་གསུངས་རྒྱལ་པོ་དགའ་བ་ཚད་མེད་སྐྱེས༔ 
རྒྱལ་པོས་བློན་པོ་རྣམས་ལ་བཀའ་སྩལ་པ༔ བློན་པོ་ཁྱེད་རྣམས་མགྱོགས་པར་ཕོ་བྲང་ 
སོང་༔ ཟ་འོག་གསར་པའི་བེར་མཛོད་སྒོ་ཕྱེས་ལ༔ ང་ཡི་ཞྭ་གོས་གསར་པ་ཁྱེར་ལ་ཤོག༔ 
ཤིང་རྟ་བདུན་དང་རྒྱལ་མཚན་ཕྱར་དར་རྣམས༔ མྱུར་དུ་ཁྱེར་ཤོག་གསུངས་པས་བློན་པོ་ 
རྣམས༔ རྒྱལ་པོས་གསུངས་བཞིན་ཐམས་ཅད་ཁྱེར་ནས་སོང་༔ དེ་ནས་ཤིང་རྟའི་སྟེང་དུ་ཟ་ 
འོག་གདན་བརྩེགས་ཏེ༔ སློབ་དཔོན་བཞུགས་གསོལ་དར་ཕྱར་རྒྱལ་མཚན་སྦྲེང་༔ པདྨའི་ 
སྐུ་ལ་ཟ་འོག་རིམ་བཞིན་གསོལ༔ དབུ་ལ་ཞྭ་གསོལ་ཞབས་ལ་ལྷམ་གསོལ་ནས༔ ཤིང་ 
རྟའི་ཐག་པ་རྒྱལ་པོ་ཉིད་ཀྱིས་འཐེན༔ ཁྲོམ་རྣམས་སྔོན་རྒྱབ་གཡས་གཡོན་ས་གང་བསྐོར༔
103

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཕྱག་འཚལ་གསོལ་བཏབ་དད་མོས་བྱས་ནས་དེངས༔ དེ་ནས་ཕོ་བྲང་ནང་དུ་ཕྱག་ཕེབས་ 
ཏེ༔ རིན་ཆེན་སྣ་བདུན་ཁྲི་ལ་སློབ་དཔོན་བཞུགས༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ 
ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ སློབ་དཔོན་པདྨ་དང་མཇལ་ནས་དམ་
ཆོས་ཞུས་པ་ལ༔ མི་ཡིས་ཁེངས་ལོག་བསྟན་པས་རྫུ་འཕྲུལ་གྱིས་རྒྱལ་པོ་བརྟུལ་བའི་རིམ་ 
པ་སྟེ་ལེའུ་ཉེར་དྲུག་པའོ༔ ༔
ཤ* ༡༡2༔ རྒྱ་རྒྱ་རྒྱ༔ དེ་ནས་རྒྱལ་པོས་ལྷ་ལྕམ་ཁྲིད་ཤོག་གསུངས༔ བློན་ 
པོ་སོང་ནས་དོང་བཤུས་ལྷ་ལྕམ་ལ༔ སྔོན་གྱི་སློབ་དཔོན་ལོ་རྒྱུས་འགའ་བཤད་ནས༔ ཡབ་ 
ཀྱིས་ཤོག་ཟེར་ལྷ་ལྕམ་ཕོ་བྲང་འབྱོན༔ ཡང་ཡང་ཞུས་ཀྱང་ལན་མེད་བཞུགས་པ་དང་༔ 
བློན་པོ་ལོག་ནས་རྒྱལ་པོར་ལོ་རྒྱུས་ཞུས༔ རྒྱལ་པོས་ཡུམ་སོང་ལྷ་ལྕམ་ཁྲིད་ཤོག་གསུངས༔ 
ཡུམ་གྱིས་གོས་ཁྱེར་བུ་མོའི་རྩ་བར་བྱོན༔ ལྷ་ལྕམ་གོས་གྱོན་ཕོ་བྲང་ནང་དུ་འདོངས༔ སྨྲས་ 
པས་ལྷ་ལྕམ་མ་ཡིས་ལན་སྨྲས་པཿ༔ ང་ནི་མི་ལོ་ཉེར་ལྔའི་བར་དུ་ནི༔ ཇི་ལྟར་བྱུང་རུང་གར་ 
ཡང་མི་འགྲོ་བར༔ ཡབ་ཀྱི་བཀའ་ནི་ནམ་ཡང་མི་ལྕོགས་ལགས༔ འོན་ཀྱང་ཡབ་ཡུམ་ཁྱེད་ 
གཉིས་གཅིག་པུ་ལ༔ བུ་མོ་གཅིག་པུ་ང་ལས་མེད་པ་ལ༔ འདི་འདྲ་ཕོད་དམ་ང་ཡི་བླ་མ་ནི༔ 
དུས་གསུམ་སངས་རྒྱས་དངོས་ལ་དེ་འདྲ་བྱས༔ ཞེས་ཟེར་ངུས་པས་ཡུམ་ངུས་དེ་བཞིན་དུ༔ 
ཟ་ཧོར་ཡུལ་གྱི་བུད་མེད་འཚོགས་ཚད་ངུས༔ རྒྱལ་པོ་བྲེད་དེ་བུ་མོ་ཤི་བར་དགོངས༔ མྱུར་ 
དུ་གཟིགས་བྱོན་བུ་མོ་མཐོང་བ་དང་༔ རྒྱལ་པོ་བཤུམས་ནས་འདི་སྐད་སྨྲས་པའོ༔ བུ་མོའི་ 
ཆོས་གེགས་བྱེད་པ་ང་ཡིན་མོད༔ འགྱོད་པ་ཅན་གྱི་ཕ་ལ་བུ་མོས་སོམས༔ ང་ཡིས་མཐོ་མཐོ་ 
བྱས་པས་དམའ་དམའ་བྱུང་༔ དོན་མེད་བྱས་པས་སྙིང་ལ་གཅོང་ནད་ཟིན༔ ཞེས་གསུངས་ 
བུ་མོའི་ལག་པ་ནས་བཟུང་སྟེ༔ རྒྱལ་པོས་ཁ་གཏུགས་ན་བཟའ་ཡུམ་གྱིས་གསོལ༔ ཡབ་ 
ཡུམ་གཉིས་ཀྱིས་ངུས་པས་བུ་མོ་ཡིས༔ བཟོད་དེ་ཕོ་བྲང་ནང་དུ་གཤེགས་པར་མཛད༔
104

༄༅། །ཟབ་གཏེར་ཆོས་ཀྱི་མཛོད་ཁང་།
སློབ་དཔོན་མཇལ་ནས་ཕྱག་འཚལ་མཆི་མ་ཕྱིས༔ དད་པའི་དབྱངས་ཀྱིས་ཚིགས་བཅད་ 
འདི་ཡིས་བསྟོད༔ མི་དགེའི་གླིང་དུ་སངས་རྒྱས་སྤྲུལ་པ་བྱོན༔ མི་འཇིགས་སྟོབས་ལྡན་རེ་ 
དོགས་མེད་པར་འཕྱོ༔ ཕྱག་ཞབས་རྫུ་འཕྲུལ་ཉམ་ང་མེད་པའི་སྐུ༔ རྫུ་འཕྲུལ་ཅིར་ཡང་ 
གསལ་བའི་བཀྲ་ཤིས་ཤོག༔ པད་སྡོང་ལས་འཁྲུངས་སྐུ་མདོག་དཀར་དམར་མདངས༔ 
བཟང་པོའི་མཚན་གྱིས་སྐུ་ལ་བརྒྱན་པ་ནི༔ ལེགས་པའི་མཚན་བཟང་དཔེ་བྱད་བཤད་པ་
ལསཿ༔
དང་པོ་མཚན་བཟང་སུམ་ཅུ་སོ་གཉིས་ནི༔ དུས་གསུམ་པད་འབྱུང་ཡོན་ཏན་བསམ་ 
མཐའ་ཡས༔ པད་འབྱུང་སྐུ་ལ་ཐ་དད་མོས་པས་འདུལ༔ མཚན་དང་དཔེ་བྱད་ལོངས་སྤྱོད་ 
རྫོགས་པའི་སྐུ༔ རི་རབ་ལྟ་བུའི་སྐུ་ནི་ལྷུན་ལ་མཐོ༔ རི་རྒྱལ་བུམ་པ་ལྟ་བུར་དབུ་ནི་ཟླུམ༔ 
བུང་བ་ཨུཏྤལ་ལྟ་བུར་དབུ་སྐྲ་མཛེས༔ ཤངས་ནི་ལེགས་ཤིང་ལྟ་ན་སྡུག་པའི་ཤངས༔ ཡ་ 
མཆུ་མ་མཆུ་པདྨའི་ཟེའུ་འདྲ༔ ལྗགས་རིང་ཆེ་ཞིང་པདྨའི་མདོག་ལྟར་དམར༔ ཚེམས་དཀར་ 
ཐགས་བཟང་དུང་དང་གངས་རི་འདྲ༔ ཚེམས་ནི་ལྔ་བཅུ་རྩ་བརྒྱད་ཞལ་ལ་མཛེས༔ ཞི་བའི་
ཞལ་མཐོང་ལྐོག་མ་ལྷང་ངེ་བ༔ ཀཱ་ལ་པིངྐ་ལྟ་བུའི་ཚངས་པའི་དབྱངས༔ ཞལ་ཚོམ་དོམ་
ནག་དཀྱུས་པ་ལྟ་བུ་རིང་༔ སྐུ་མདོག་དུང་ལ་ཕོ་ཚོས་བྱུགས་པ་འདྲ༔ མགུལ་ནི་བུམ་པའི་
མགྲིན་པ་ལྟ་བུར་ལེགས༔ འདི་ཡི་སྐུ་སྟོད་སེང་གེ་འགྱིང་བ་འདྲ༔ དཔུང་པའི་མགོ་ཟླུམ་ 
ཕྲག་པ་རྒྱས་པ་དང་༔ ཕྱག་ཞབས་སོར་རིང་དྲ་བས་འབྲེལ་བ་དང་༔ སེན་མོའི་མདོག་ནི་ 
ཟངས་དམར་ཤེལ་མདོག་ལྟར༔ པདྨའི་སྦུ་གུ་ལྟ་བུ་ལྟེ་བ་མཛེས༔ ལྦ་བ་སྦུབས་སུ་རྟ་གླང་ 
ལྟ་བུ་མཛེས༔ བྱིན་པ་ཨེ་ན་ཡ་འདྲའི་ཞབས་པད་འབུར༔ མཁའ་ལ་འཇའ་འཁྱུག་ལྟ་བུར་ 
འཕུར་རྩལ་འགྲོ༔ གཞོན་ནུའི་རྩལ་འདྲ་སྐུ་ལུས་ཡན་ལག་རྒྱས༔ འཛུམ་ཞིང་ཤིན་ཏུ་མཛེས་ 
པའི་དྲི་མེད་ཞལ༔ ལྟ་བས་མི་ངོམས་སྐྱེ་བོས་ལྟ་ན་སྡུག༔ འོད་ཟེར་དུ་མ་འབར་བས་འོད་
105

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཁྱིམ་འདྲ༔ རོ་མཆོག་འཇམ་ཞིང་སོ་སོར་ཆ་མེད་འབྱུང་༔ མི་རྟོག་རྡོ་རྗེ་ལྟ་བུར་ཟག་པ་མེད༔ 
འདྲ་བ་འདི་དག་པད་འབྱུང་མཚན་བཟང་པོ༔ སུམ་ཅུ་རྩ་གཉིས་རྒྱལ་སྲས་སྐུ་ལ་བསྟོད༔ 
ཅེས་བསྟོད་གུས་པ་ཆེན་པོས་ཕྱག་འཚལ་བས༔ སློབ་དཔོན་དགྱེས་པར་མཛད་ 
ནས་འདི་སྐད་གསུངས༔ ཨེ་མ་གཉེན་བྱམས་ད་ལྟའི་གཉེན་ལ་མི་ཟེར་ཏེ༔ གཉེན་བྱམས་ 
མཚན་ལྡན་བླ་མ་དམ་པ་ཡིན༔ ཕན་པའི་ལམ་སྟོན་གནོད་པའི་ལམ་ལས་ལྡོག༔ ད་ལྟའི་ 
གཉེན་བྱམས་ཤ་ཆང་བཞིན་དུ་བྱ༔ ཆོས་བཤོལ་གདུག་པ་གང་ཡིན་ཐམས་ཅད་སློབ༔ དཔེ་
ངན་མང་པོ་བགྲངས་ཤིང་འཁོར་བ་ཡིན༔ མེད་པ་བཙལ་གྱིས་མི་རྙེད་སྡུག་བསྔལ་དེ༔ ནོར་
དང་ལོངས་སྤྱོད་ཀུན་ལ་མི་ཟེར་ཏེ༔ ད་ལྟའི་ནོར་དང་ལོངས་སྤྱོད་བཙལ་ཀྱང་རྙེད༔ བཙལ་
བས་མི་རྙེད་འཕགས་པའི་ནོར་བདུན་ཡིན༔ ཡོད་པ་སྐྱོང་གིས་མི་ཐུབ་སྡུག་བསྔལ་ཏེ༔ ད་
ལྟའི་འཁོར་འབངས་ནོར་ལ་ཟེར་བ་མིན༔ སངས་རྒྱས་རང་ལ་ཡོད་པ་ཡན་པར་ཤོར༔ ངོ་
མ་འཕྲད་པས་ཡོད་ཀྱང་མ་བསྐྱངས་ཡིན༔ རྐྱེན་ངན་དངོས་གྲུབ་ཤེས་པ་དང་དུ་ལོངས༔
བར་ཆད་ཡོན་ཏན་དང་བཅས་ནང་དུ་སུབ༔ ཅེས་གསུངས་ལྷ་ལྕམ་མ་ནི་རང་གྲོལ་གྱུར༔
དེ་ནས་རྒྱལ་པོ་གཙུག་ལག་འཛིན་གྱིས་ནི༔ བུ་མོ་བྲམ་ཟེའི་ཤ་དང་ནོར་བུ་དང་༔ རྒྱལ་
སྲིད་དཀོར་ནོར་བཅས་ཏེ་མ་ལུས་ཕུལ༔ ཇི་སྲིད་རྒྱལ་པོ་མ་འདས་བར་དུ་ནི༔ དེ་སྲིད་སློབ་ 
དཔོན་བཞུགས་པར་གསོལ་བ་བཏབ༔ སློབ་དཔོན་ཟ་ཧོར་སྨིན་གྲོལ་མ་བྱུང་ན༔ བཞུགས་ 
པར་ཞལ་བཞེས་བཀའ་འདུས་ཆོས་རྒྱ་མཚོ༔ དཀྱིལ་འཁོར་ཞལ་ཕྱེས་ལོ་གསུམ་བར་དུ་ 
ནི༔ མི་གཡོ་ཆོས་ཀྱི་འཁོར་ལོ་བསྐོར་ནས་བཞུགས༔ དེ་ཚེ་ཕྱོགས་ཀྱི་རྒྱལ་པོ་མ་ལུས་ཀྱིས༔ 
ལྷ་ལྕམ་སློབ་དཔོན་ཕུལ་བའི་ལོ་རྒྱུས་ནི༔ ཞིབ་ཏུ་ཐོས་པས་ཐམས་ཅད་དམག་ཆས་ནས༔ 
མཐའ་བཞིའི་དམག་རྣམས་ཟ་ཧོར་ཡུལ་དུ་གཡོས༔ དགྲ་དཔོན་མ་ཧཱ་ཕ་ལ་ཞེས་བཅས་ཏེ༔ 
ཟ་ཧོར་ཡུལ་གྱི་འཕྲང་དང་གཅན་བསྡམས་ཤིང་༔ འོབས་དང་རྫོ་ངས་སར་མང་པོ་བཅོས་པ་
106

༄༅། །ཟབ་གཏེར་ཆོས་ཀྱི་མཛོད་ཁང་།
དང་༔ སློབ་དཔོན་རྫུ་འཕྲུལ་བསྟན་ནས་དམག་རྣམས་བཟློག༔ ཁྱད་པར་བཀའ་བརྒྱད་ 
དཀྱིལ་འཁོར་ཞལ་ཕྱེས་ནས༔ བཟློག་པས་དམག་རྣམས་མ་ལུས་རང་སར་དེངས༔ ཐམས་
ཅད་བདེ་ནས་སློབ་དཔོན་ཆེན་པོ་ཡིས༔རྒྱལ་པོའི་འབངས་ནི་སུམ་སྟོང་དྲུག་བརྒྱ་དང་༔ ལྷ་ 
ལྕམ་ཁོལ་མོ་ལྔ་བརྒྱ་བཙུན་མོ་ལྔ༔ སློབ་དཔོན་ཉིད་ནས་བན་སར་བརྒྱ་རྩ་བརྒྱད༔ དེ་དག་ 
ཀུན་ལ་ཆོས་འཁོར་བསྐོར་བ་ནི༔ བཀའ་སྐྱོང་དམ་པའི་ཆོས་ཚན་བམ་པོ་བརྒྱད༔ རྫོགས་ 
ཆེན་བཀའ་འདུས་རྒྱུད་ལྔ་སྙིང་ཐིག་བཞི༔ མཚན་ལྔ་རྒྱུད་ནི་ཉི་ཤུ་མན་ངག་ཞེ་གཉིས་ 
གདམས༔ ཐམས་ཅད་སྨིན་གྲོལ་གྲུབ་ཆེན་བཅུ་གཉིས་བྱུང་༔ མཁའ་སྤྱོད་སུམ་ཅུ་ས་སྤྱོད་ 
བདུན་བྱུང་ངོ་༔ ཆུ་བྲག་མི་བྱིང་ལྔ་བཅུ་རྩ་གཉིས་ཏེ༔ འོད་དུ་ཡལ་བའི་མི་ནི་ཉེར་ལྔའོ༔ 
ཕྱིར་མི་ལྡོག་པའི་ས་ལ་ཐམས་ཅད་བཀོད༔ ཟ་ཧོར་ཡུལ་དུ་ཐུགས་རྗེ་ཆེན་པོ་དང་༔ ཟ་ཧོར་ 
རྒྱལ་ཁམས་མ་ལུས་སྨིན་ཅིང་ཤཨཱཿ ༡༡༡གྲོལ༔ རྒྱལ་པོ་ཉིད་ཀྱང་མི་རྟག་སུན་ཕྱུང་ 
ནས༔ སྲས་ནི་རྒྱལ་སར་འགོད་ཅིང་རྒྱལ་སྲིད་གཏད༔ ས་མ་ཡཱ༔ ཟ་ཧོར་རྒྱལ་པོའི་སྲས་ 
མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ ལྷ་ལྕམ་བཙོན་ལས་ཐར་ཏེ་སློབ་
དཔོན་གྱིས་ཆོས་འཁོར་བསྐོར་ནས་ཟ་ཧོར་ཡུལ་ཁམས་ཆོས་ལ་བཀོད་ནས་གྲུབ་པ་ཐོབ་ 
པའི༌རིམ༌པ༌སྟེ༌ལེའུ་ཉེར་བདུན་པའོ༔ ༔
རྒྱ་རྒྱ་རྒྱ༔ དེ་ནས་སློབ་དཔོན་མཱ་ར་ཏི་ཀ་རུ༔ ཚེ་ཡི་བསྒྲུབ་པར་གཤེགས་པར་ 
གྲབས་པ་དང་༔ གཞན་གྱིས་ཇི་ལྟར་བཤོལ་ཀྱང་བཤོལ་མ་ཐེབས༔ ལྷ་ལྕམ་མ་ལ་རྡོ་རྗེའི་ 
མགུར་འདི་གསུངས༔ ཨེ་མ་ཧོ༔ ཡ་མཚན་བུ་མོ་མཚར་སྡུག་འོད་ཟེར་འབར༔ མཉེན་ལྕུག་ 
འཁྲིལ་ལྡེམ་གཞོན་ནུ་མཛེས་པའི་སྐུ༔ སྐྱོན་གྱིས་མ་གོས་མཛེས་མ་འཛུམ་མདངས་ཅན༔ 
པདྨའི་མདངས་ལྡན་རྡོ་རྗེ་ལྟ་བུའི་སྐུ སེང་ངེ་ཡེ་རེ་དལ་ལུས་གཞོན་ཚུལ་ཅན༔ མཚན་ལྡན་ 
བུ་མོ་མཐོང་བས་ཡིད་འཕྲོག་མ༔ དར་ཅིག་གསོན་དང་མེ་ཏོག་མནྡྷ་ར༔ མ་ཡེངས་དགོངས་
107

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དང་ལྷ་ལྕམ་མཚན་ལྡན་མ༔ སྲིད་པའི་རྒྱ་མཚོའི་སྡུག་བསྔལ་མཐའ་མེད་འདི༔ འཁོར་བ་ 
འཁྱམས་པའི་སྔ་མ་དེ་ཙམ་ཡིན༔ ད་ནི་གཏན་གྱི་འདུན་མ་བསྒྲུབ་རེ་རན༔ ལྷ་ཆོས་མཛོད་ 
དང་ལྷ་ལྕམ་གཞོན་ནུ་མ༔ འཇིག་རྟེན་བྱ་བའི་ལས་ལ་ཟིན་པ་མེད༔ བྲེལ་བ་དོན་མེད་སྔ་མ་ 
དེ་ཙམ་ཡིན༔ ད་ནི་བྱ་བྲལ་དགོངས་པ་སྤྱོད་རེ་རན༔ རང་སེམས་ལྟོས་ཤིག་ལྷ་ལྕམ་གཞོན་
ནུ་མཿ༔
ཞེ་སྡང་དབང་གིས་ཕ་རོལ་དགྲ་ལ་རྒོལ༔ རང་གཞན་གཉིས་ཕུང་སྔ་མ་དེ་ཙམ་ཡིན༔ 
ད་ནི་རང་གི་ཉོན་མོངས་འདུལ་རེ་རན༔ ང་བདག་ཐུལ་ཅིག་ལྷ་ལྕམ་གཞོན་ནུ་མ༔ གཏི་ 
མུག་དབང་གིས་ཐ་མ་འཁོར་བར་ལུས༔ ཁྲེལ་མེད་རོ་ཉལ་སྔ་མ་དེ་ཙམ་ཡིན༔ ད་ནི་ཡེངས་ 
མེད་དགེ་སྦྱོར་བྱེད་རེ་རན༔ ཤེས་རབ་བསྐྱེད་དང་ལྷ་ལྕམ་གཞོན་ནུ་མ༔ ང་རྒྱལ་དབང་ 
གིས་དཔོན་མོའི་ཚུལ་བཟུང་ནས༔ གཞན་ལ་བསླབ་བྱ་སྔ་མ་དེ་ཙམ་ཡིན༔ ད་ནི་རང་གྲོས་ 
རང་ལ་འདེབས་རེ་རན༔ རང་སྐྱོན་རང་གིས་ཟུངས་ཤིག་གཞོན་ནུ་མ༔ ཕྲག་དོག་དབང་ 
གིས་གཞན་ལ་ཁྱད་གསོད་བྱེད༔ འགྲན་ཟླ་བྱེད་པ་སྔ་མ་དེ་ཙམ་ཡིན༔ ད་ནི་རྒྱལ་བའི་རྗེས་ 
སུ་འཇུག་རེ་རན༔ དག་སྣང་སྦྱོངས་དང་ལྷ་ལྕམ་གཞོན་ནུ་མ༔ ལས་ངན་བསགས་པའི་ 
འཁོར་བའི་རྒྱ་མཚོར་འཁྱིལ༔ ལུས་ངན་ལེན་པ་སྔ་མ་དེ་ཙམ་ཡིན༔ ད་ནི་གསལ་སྟོང་ལྷ་ 
རུ་བསྒོམ་རེ་རན༔ བསྐྱེད་རིམ་མཛོད་ཅིག་ལྷ་ལྕམ་གཞོན་ནུ་མ༔ འཁྲུལ་པའི་ལོང་གཏམ་ 
ཟག་པ་འཕེལ་བའི་རྒྱུ༔ ཟད་མེད་འཆལ་གཏམ་སྔ་མ་དེ་ཙམ་ཡིན༔ ད་ནི་གྲགས་སྟོང་ 
སྙིང་པོ་བཟླ་རེ་རན༔ ཡི་དམ་སྒྲུབས་ཤིག་ལྷ་ལྕམ་གཞོན་ནུ་མ༔ རྣམ་རྟོག་མང་པོས་ཉོན་ 
མོངས་སྣ་ཚོགས་འཆར༔ འཁྲུལ་པའི་བསམ་བློ་སྔ་མ་དེ་ཙམ་ཡིན༔ ད་ནི་བདེ་སྟོང་བཙན་ 
ས་བཟུང་རེ་རན༔ བསྐྱེད་རྫོགས་སྒོམས་དང་ལྷ་ལྕམ་གཞོན་ནུ་མ༔ ཟབ་མོའི་ཐབས་ལམ་ 
རིག་འཛིན་གསེང་ལམ་ཡིན༔ ཚེ་འདིར་ཞུགས་པའི་སྐལ་པ་ཡོད་དམ་ཅི༔ ད་ནི་དག་སྣང་
108

༄༅། །ཟབ་གཏེར་ཆོས་ཀྱི་མཛོད་ཁང་།
ཁྱབ་བརྡལ་བསྒོམ་རེ་རན༔ དད་པ་སྐྱེད་ཅིག་ལྷ་ལྕམ་གཞོན་ནུ་མ༔ ཞེས་གསུངས་ལྷ་ལྕམ་ 
ངུས་ནས་ཡང་ཞུས་པ༔ ཨེ་མ་ཧོཿ མཚར་སྡུག་ཡིད་འོང་ཁྱེའུ་གཞོན་ནུའི་སྐུ༔ གསལ་འཚེར་ 
ལྷུན་ཆགས་གཟི་བརྗིད་འབར་བའི་སྐུ༔ མཚན་དང་དཔེ་བྱད་ལྡན་པའི་སྐུ་མཆོག་ལ༔ གང་ 
ནས་བལྟས་ཀྱང་ངོམས་པའི་དུས་མ་མཆིས༔ ཚངས་པའི་གསུང་སྙན་རྡོ་རྗེའི་གླུ་དབྱངས་ 
ལ༔ ཇི་ལྟར་ཉན་ཀྱང་ཚིམ་པའི་དུས་མ་མཆིས༔ ཐུགས་རྗེ་རྒྱུན་ཆད་མེད་པའི་སྤྱན་སྔ་རུ༔ 
ཇི་ལྟར་བསྡད་ཀྱང་འབྲལ་བའི་སེམས་མི་ཕོད༔ འདི་ནས་བཟུང་སྟེ་ཚེ་རབས་ཐམས་ཅད་ 
དུ༔ རིགས་མཆོག་ཁྱེད་ཀྱི་ཐུགས་རྗེས་བཟུང་དུ་གསོལ༔
སུ་རབ་སུ་རིང་ཕ་ཡུལ་བཟང་ན་ཡང་༔ དར་ཙམ་ཡུད་ཙམ་དྲི་ཟའི་གྲོང་ཁྱེར་འདྲ༔ 
བུ་མོ་ཤི་བའི་ནངས་པར་ཕ་ཡུལ་མེད༔ གཏན་གྱི་ཕ་ཡུལ་ས་ཕྱོགས་གང་དུ་བཙལ༔ རིན་ 
ཆེན་གཞལ་ཡས་ཁང་ཆེན་བཟང་ན་ཡང་༔ གཏན་དུ་མི་སྡོད་ཆུ་ཡི་ལྦུ་བ་འདྲ༔ བུ་མོ་ཤི་བའི་ 
ཉིན་པར་ཁང་པ་མེད༔ གཏན་གྱི་ཁང་པ་ས་ཕྱོགས་གང་དུ་བཙལ༔ ཟ་ཧོར་རྒྱལ་པོ་ཕ་རུས་ 
བཟང་ན་ཡང་༔ གཏན་དུ་མི་སྡོད་ནམ་མཁའི་སྤྲིན་དང་འདྲ༔ བུ་མོ་ཤི་བའི་ནང་པར་ཕ་མིང་ 
མེད༔ གཏན་གྱི་ཕ་མིང་ས་ཕྱོགས་གང་དུ་བཙལ༔ རྒྱལ་པོའི་བཙུན་མོ་མ་རུ་བཟང་ན་ཡང་༔ 
གཏན་དུ་མི་སྡོད་ངལ་གསོའི་སྟེགས་དང་འདྲ༔ བུ་མོ་ཤི་བའི་ནངས་པར་སྐྱོ་རོགས་མེད༔ 
གཏན་གྱི་སྐྱོ་རོགས་ས་ཕྱོགས་གང་དུ་བཙལ༔ ཡིད་བཞིན་ནོར་བུ་ནོར་དུ་བཟང་ན་ཡང་༔ 
གཏན་དུ་མི་འདུག་རྩྭ་ཁའི་ཟིལ་པ་འདྲ༔ བུ་མོ་ཤི་བའི་ནངས་པར་ཁྱེར་རྒྱུ་མེད༔ གཏན་གྱི་ 
ནོར་སྐལ་ས་ཕྱོགས་གང་དུ་བཙལ༔ འཁོར་བའི་གནས་འདིར་འཇིག་རྟེན་བྱ་བས་གཡེངས༔ 
ཆགས་སྡང་དུག་ལྔའི་འདམ་དུ་བྱིང་གྱུར་ཅིང་༔ ལུས་ངན་བླངས་ནས་གཉེན་ལ་སྲེད་ཞེན་ 
ཆེ༔ རྫུན་ཕྲ་ངག་འཆལ་བརྗོད་ཅིང་ཆོས་མི་དྲན༔ ལས་ངན་བདག་ལ་ཐུགས་རྗེས་བཟུང་ 
དུ་གསོལ༔ རྒྱུན་དུ་འབྲལ་མེད་ཕྱག་ཕྱིར་ཁྲིད་ནས་ཀྱང་༔ རིག་འཛིན་གསེང་ལམ་ད་ལྟ་
109

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བསྟན་དུ་གསོལ༔ ཞེས་ཞུས་སློབ་དཔོན་ཞལ་ནས་ཡང་གསུངས་པ༔ བུ་མོ་ཁྱོད་ནི་སྐལ་ 
པ་ཅན་ཡིན་ཀྱང་༔ རིག་འཛིན་གསེང་ལམ་ཞུ་བའི་དག་སྣང་དང་༔ སྙིང་རུས་སྲོག་ལ་བབ་ 
ཀྱང་མི་བཏང་དགོས༔ ཕྱི་མའི་འདུན་མ་ད་ལྟ་སྒྲུབ་པ་ལ༔ ཤ་ཁྲག་ལུས་འདི་གཅེས་སྤྲས་ 
དོར་བར་དགོས༔ ཞེས་གསུངས་བུ་མོས་སླར་ཡང་འདི་སྐད་ཞུས༔ བདག་ནི་དད་པ་དག་ 
སྣང་མོས་གུས་ནི༔ རྒྱུན་ཆད་མེད་པར་ཡོད་པ་ཁྲིད་པར་ཞུ༔ ཟས་ནི་ས་རྡོ་ཟོས་ཀྱང་ངས་ནི་ 
ཐུབ༔ ཅེས་ཞུས་དེ་ནས་སློབ་དཔོན་ཞལ་ནས་ཀྱང་༔ འོ ང་ནི་འདི་ནས་ཤར་ཕྱོགས་འགྲོ་ 
བ་ལ༔ བུ་མོ་རང་གིས་ཤར་ཕྱོགས་ཁ་སྟོན་ལ༔ ད་ལྟའི་འཇག་ལུང་ནང་ནས་ང་དང་ནི༔ མ་ 
འཕྲད་བར་དུ་འཇིགས་སྔངས་ཅི་བྱུང་ཡང་༔ མ་ཞེད་དག་སྣང་སྙིང་རུས་གྱིས་ལ་ཤོག༔ 
ཅེས་གསུངས་སློབ་དཔོན་མཁའ་ལ་བཏེགས་ནས་བྱོན༔ མཁའ་སྤྱོད་དྷཱཀཱི་རྣམས་ 
ཀྱིས་བསུས་ནས་བྱོན༔ ཟ་ཧོར་རྒྱལ་ཁམས་རྗེ་འབངས་འཁོར་བཅས་ཀྱིས༔ གསོལ་ 
འདེབས་ཆོ་ངེས་འུར་ཏིང་ཁེངས་པར་གྱུར༔ རྒྱལ་པོ་འཁོར་བཅས་མྱ་ངན་དག་གིས་ནོན༔ 
དེ་ནས་ཕྱིར་ནང་སྐྱ་རེངས་ཤར་བ་དང་༔ འཁོར་འབངས་ལོངས་སྤྱོད་ཀུན་ལ་མ་ཆགས་ 
པར༔ མནྡྷ་ར་ཝ་ཀུན་གྱིས་མ་མཐོང་མཛད༔ འཇག་ལུང་ནང་ནས་ཞུགས་ཏེ་ཤད་ཀྱིས་ 
བྱོན༔ ཨོ་རྒྱན་གུ་རུ་པདྨ་འབྱུང་གནས་ཀྱིས༔ ཐུགས་རྗེའི་འོད་ཀྱིས་བསྲུང་བའི་དྲ་བར་ 
བཙུད༔ ལྷ་ལྕམ་ལུང་པ་གཅིག་བརྒལ་གཉིས་བརྒལ་སོང་༔ མི་མེད་ལུང་སྟོང་འཇིགས་ 
ལ་ཡ་ང་བ༔ ཡུལ་ཞིག་ཆུ་རོང་བྲག་ཟབ་ནགས་ཚལ་སྲིབ༔ ཞག་གསུམ་ལམ་ལུས་ལྟོ་ 
ལྟོགས་རྒྱབ་ཀྱང་གྲང་༔ གཅན་གཟན་སྣ་ཚོགས་བྱ་རིགས་མྱ་ངན་སྐད༔ ལ་ཆེ་ལུང་དོག་ཡ་ 
ངའི་གནས་སུ་ཕྱིན༔ དེ་ཚེ་སྡུག་བསྔལ་ཁོང་སྟོང་སྙིང་རླུང་ལངས༔ སྐྱོ་ཤས་མོས་གུས་རང་ 
ཤུགས་མེད་པ་གཅིག༔ བྱུང་བས་ངུས་ཤིང་སྨྲེ་ངག་འདི་སྐད་བཏོན༔ ཀྱེ་མ་ཀྱི་ཧུད་ཨོ་རྒྱན་ 
ཆོས་ཀྱི་རྗེ༔ གུ་རུ་ཐར་པའི་ལམ་སྟོན་ལྕགས་ཀྱུ་ཅན༔ མཁྱེན་པས་གཟིགས་ཤིག་བདག་ལ་
110

༄༅། །ཟབ་གཏེར་ཆོས་ཀྱི་མཛོད་ཁང་།
དགོངས་སུ་གསོལ༔ ལུང་པ་བྱང་བལྟས་འདྲེ་ཡུལ་འདི་དང་གཅིག༔ གཅན་གཟན་རྒྱུ་བའི་ 
ནགས་གསེབ་འདི་དང་གཉིས༔ བྲག་དང་ཆུ་འཐབ་འུར་སྒྲ་འདི་དང་གསུམ༔ འདྲེ་དང་སྲིན་ 
པོའི་རྒྱལ་ཁམས་མ་ལགས་སམ༔ ཁྱེའུ་ཆུང་མཛེས་པའི་སྐུ་དེ་ག་ན་བཞུགས༔ དུས་འདིར་ 
མི་མཇལ་ཤེས་པ་ཕྱ་མ་ཕྱོ༔ ཐང་སྟོང་འཇག་མའི་བཤུད་གླུ་འདི་དང་གཅིག༔ བྱ་རོག་ནག་ 
མོའི་སྟོང་སྐད་འདི་དང་གཉིས༔ དགོང་མོ་ཉི་མའི་གྲིབ་སོ་འདི་དང་གསུམ༔ ཕ་རོལ་བརྒལ་ 
བའི་བར་དོ་མ་ལགས་སམ༔ སྨྲ་མཁས་ཚངས་པའི་དབྱངས་དེ་གང་ན་བཞུགས༔ དུས་ 
འདིར་མི་གཟིགས་སེམས་ནི་འཕྱོ་ཞིང་གྲང་༔ མི་མེད་ཡུལ་ཞིག་སྟོང་པ་འདི་དང་གཅིག༔ 
དུར་ཁྲོད་ལྟ་བུའི་གནས་ངན་འདི་དང་གཉིས༔ གཅན་གཟན་གདུག་པའི་ངར་སྐད་འདི་དང་ 
གསུམ༔ འཆི་བདག་བདུད་ཀྱི་གྲོང་ཁྱེར་མ་ལགས་སམ༔ ཐུགས་རྗེའི་མྱུར་མགྱོགས་སྤྱན་ 
གྱིས་མྱུར་དུ་གཟིགས༔ སྙིང་ནས་ཟུངས་ཤིག་མཚན་ལྡན་ཆོས་ཀྱི་རྗེ༔
ཞེས་སྨྲས་ངུས་པས་ས་ཚུགས་མེད་པར་བསྡད༔ པདྨས་མཁྱེན་ནས་བསུ་རུ་བྱོན་པ་ 
དང་༔ བུ་མོས་མཇལ་ཏེ་དགའ་བའི་ཡུས་ཀྱིས་ངུས༔ ངོམས་ཤིང་ཚིམ་མེད་དམ་དུ་འཇུས་ 
པ་དང་༔ གུ་རུའི་ཞལ་ནས་ཁྱོད་ལ་སྙིང་རུས་དང་༔ དག་སྣང་མེད་བྱས་ཡོད་ན་འདི་ཙམ་ 
གྱིས༔ ཡ་ང་འཇིགས་པ་ཅི་དང་ཅི་ལ་འོངས༔ ཡ་ང་བག་ཚ་རྣལ་འབྱོར་པ་ཡི་གྲོགས༔ རྐྱེན་ 
ངན་བྱུར་སྣ་རྣལ་འབྱོར་མ་རྙེད་ནོར༔ འདི་འདྲའི་གནས་མཆོག་དམ་ཆོས་གང་གིས་ཟབ༔ 
འཇིགས་པ་ཡ་ང་རྣམ་རྟོག་གཅོད་པའི་གྲི༔ དུར་ཁྲོད་གནས་ངན་རྟག་ལྟའི་རྫུན་ཁུང་རྡིབས༔ 
ལུང་སྟོང་ཡ་ང་སྒྱུ་མའི་དམ་ཆོས་ཡིན༔ གཅན་གཟན་གདུག་པ་བར་དོ་ངོ་སྤྲོད་ཡིན༔ སྐྱོ་ 
ཤས་སྙིང་རླུང་བདེན་རྫུན་གཉིས་ཀ་ཡིན༔ ནུས་མེད་མོས་གུས་བླ་མའི་རྣལ་འབྱོར་ཡིན༔ 
འདི་ལས་འཇིགས་པ་བར་དོའི་གནས་སུ་ཡོད༔ འཇིགས་པའི་སྒྲ་སྐད་འབྲུག་སྟོང་ལྡིར་བ་ 
འདྲ༔ གཤིན་རྗེའི་ལས་མཁན་ལག་དམར་ཤན་པ་འདྲ༔ མུན་ནག་ཚོགས་ནི་བསྐལ་པར་
111

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གསལ་ཁུང་བྲལ༔ མཚོན་ཆ་རལ་གྲི་ནགས་ཚལ་གཟེངས་པ་འདྲ༔ འཇིགས་པའི་ཚོགས་ 
བཞི་ཡ་ངའི་འཕྲང་བརྒྱད་སོགས༔ སྡུག་བསྔལ་བསམ་ལས་འདས་པ་བཟོད་མེད་ཡོད༔ 
ཅེས་གསུངས་ལྷ་ལྕམ་སྡིག་སྒྲིབ་སྐད་ཅིག་བྱང་༔ ལམ་གྱི་ཡོན་ཏན་ཐམས་ཅད་རྒྱུད་ལ་ 
སྐྱེས༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ 
ལས༔ སློབ་དཔོན་གདམས་པས་གྲོལ་ནས་འཁོར་བ་སྤངས་པའི་བརྡ་ཆོས་མཐོང་བའི་རིམ་ 
པ་སྟེ༔ ལེའུ་ཉེར་བརྒྱད་པའོ༔ རྒྱ་རྒྱ་རྒྱ༔
ཤྭ་* 22༡༔ དེ་ནས་བྲག་ཕུག་མཱ་ར་ཏི་ཀར་བྱོན༔ ཕྱི་ནང་གསང་བའི་ 
དཀྱིལ་འཁོར་ཚངས་པའི་གནས༔ ཡོན་ཏན་ཀུན་ལྡན་ཡིད་བཞིན་ནོར་བུ་ལྟར༔ རྒྱ་གར་ 
ཡུལ་ནས་ཁྱད་འཕགས་སྒྲུབ་གནས་དེར༔ ཡབ་ཡུམ་གཉིས་ཀྱིས་ཚེ་ལྷའི་དཀྱིལ་འཁོར་ 
བཞེངས༔ ལྷ་ལྕམ་ལ་ནི་སློབ་དཔོན་བཀའ་སྩལ་པ༔ རིག་འཛིན་གསེང་ལམ་རྡོ་རྗེའི་ 
དཀྱིལ་འཁོར་དུ༔ ཞུགས་པའི་སྐལ་ལྡན་ལུས་ཀྱི་མཎྜལ་ཕུལ༔ ཞེས་གསུངས་ལྷ་ལྕམ་ལུས་ 
ཀྱིས་མཎྜལ་བཀོད༔ གསོལ་བ་བཏབ་པའི་དབྱངས་ནི་འདི་སྐད་བརྗོད༔ ཀྱེ༔ རིག་འཛིན་ 
ཆེན་པོ་པདྨ་འབྱུང་གནས་ལགས༔ རིག་འཛིན་གསེང་ལམ་ཚེ་ཡི་དབང་བསྐུར་ནི༔ ཕྱི་ནང་ 
གསང་བའི་དབང་གིས་སྨིན་པ་ཞིག༔ བཀའ་དྲིན་ཆེན་པོས་ཉེ་བར་བཟུང་དུ་གསོལ༔ ཞེས་ 
གསོལ་བཏབ་པས་སློབ་དཔོན་ཆེན་པོ་ཡིས༔ རྩ་བ་ལྟ་བུར་དཔྲལ་བར་བུམ་དབང་བསྐུར༔ 
ཡོན་ཏན་བསྐྱེད་པ་གསང་བའི་ངག་དབང་བསྐུར༔ ཐིག་ལེ་བསྐྱེད་པ་ཤེར་དབང་ཡིད་ལ་ 
བསྐུར༔ དེ་བཞིན་ཉིད་སྟོན་ཚིག་དབང་སེམས་ལ་བསྐུར༔ ལུས་རྩ་དག་པ་བདེ་བ་ཆེན་པོའི་ 
དབང་༔ རླུང་བཅུད་དག་པ་བདུད་རྩི་སྟོང་སྦྱར་དབང་༔ ཕོ་ཉའི་ལམ་དབང་རྡོ་རྗེའི་དཀྱིལ་ 
འཁོར་དབང་༔ ཁ་སྦྱོར་དག་པ་གསང་བ་ཆེན་པོའི་དབང་༔ ཉོན་མོངས་ཀུན་གྲོལ་ཡེ་ཤེས་ 
ལྔ་ཡི་དབང་༔ མཐར་ཕྱིན་རིག་འཛིན་རྡོ་རྗེ་སློབ་དཔོན་དབང་༔ བསྐུར་ཐབས་བསྟན་པ་
112

༄༅། །ཟབ་གཏེར་ཆོས་ཀྱི་མཛོད་ཁང་།
དག་པའི་ལམ་དབང་བསྐུར༔ རྒྱུད་ཀུན་སྨིན་ནས་བསྐྱེད་རྫོགས་ཡོན་ཏན་ཐོབ༔ ཟླ་བ་
གསུམ་དུ་བསྒྲུབས་པས་ཚེ་དཔག་མེད༔ དངོས་སུ་ཞལ་མཇལ་ཚེ་ཡི་རིག་འཛིན་གྲུབ༔ བུ་ 
མོ་ཁྱོད་ནི་རིགས་ཅན་ཡིན་ནོ་གསུངས༔ངེད་ཅག་གཉིས་པོའི་བར་ཆད་ཐམས་ཅད་ཀུན༔
བཟློག་པའི་ཕྱིར་དུ་རྟ་མགྲིན་སྒྲུབ་པ་གཅེས༔
ཞེས་གསུངས་རྟ་མགྲིན་མེ་ཆར་བསྒྲུབ་པ་དང་༔ པདྨ་ཡང་སྙིང་རོལ་པ་ཆེན་པོའི་ 
རྒྱུད༔ མན་ངག་སྟོན་མཛོད་རྟ་ཕག་ཟུང་འཇུག་སྐོར༔ བསྒྲུབས་པས་རྟ་མགྲིན་དངོས་སུ་ 
མཇལ་བ་ལ༔ ཧཱུྃ་གི་སྒྲ་བསྒྲགས་རྟ་སྐད་ཐེངས་གསུམ་བཏོན༔ གདོན་བགེགས་རྣམས་ 
ཀྱི་གཡུལ་ལས་རྒྱལ་བར་གྱུར༔ ཚེ་ཡི་སྒྲུབ་ཐབས་རྒྱས་བསྡུས་སྟོང་ཕྲག་ལྷག༔ མན་ 
ངག་མ་ལུས་ལྷ་ལྕམ་བསྡུ་བ་མཛད༔ བསྐལ་པ་ཆགས་ནས་མ་སྟོང་བར་དུ་ནི༔ སྐྱེ་ 
འཆི་བསྒྲེས་རྒུད་བྲལ་བའི་དངོས་གྲུབ་བརྙེས༔ ཡབ་ཡུམ་ལོངས་སྤྱོད་རྫོགས་པའི་སྐུ་ 
རུ་བཞེངས༔ དེ་ནས་གསང་བ་ཁ་སྦྱོར་བསྒྲུབ་པ་མཛད༔ སློབ་དཔོན་བུདྡྷ་ཐོད་ཕྲེང་ 
སྐུ་རུ་བཞེངས༔ ལྷ་ལྕམ་བདག་ཉིད་རྗེས་སུ་བཟུང་བར་མཛད༔ ཡེ་ཤེས་ཡོངས་དག་ 
དཀྱིལ་འཁོར་གཞུག་པ་ཡིས༔ ཟག་པ་མེད་པའི་རྫུ་འཕྲུལ་ཡུམ་ལ་བརྙེས༔ འབྱུང་བ་ 
ལྔ་ལས་ཐོགས་མེད་བསྒྲོད་པར་ནུས༔ རྫུ་འཕྲུལ་ཕྱག་ཞབས་འཇའ་འོད་འབྲེལ་བ་ 
དང་༔ སྐུ་ལ་འཁྲིལ་སྦྱོར་ལྷ་ཡི་མེ་ཏོག་ཕབ༔ དེ་ཚེ་པདྨ་གསུང་གི་བཀའ་སྲུང་མ་ལུས་ 
བཀུག༔ དབང་བསྐུར་དམ་བཏགས་བདུད་རྩིའི་ཡལ་གམ་བླངས༔ ཚེ་སྒྲུབ་གསང་ 
བའི་གཉེར་དུ་གཏད་པར་མཛད༔ དུས་དེར་ལྷ་ཀླུ་མི་ཡི་འགྲོ་བ་ཡི༔ ལྷ་འདྲེ་མ་ལུས་ 
འདུས་ཏེ་སྲོག་སྙིང་ཕུལ༔ མཚན་ཡང་འཆི་མེད་པདྨ་འབྱུང་གནས་གྲགས༔ ཚེ་ཡི་རིག་ 
འཛིན་མནྡྷ་ར་ཝ་ལ༔ དུང་སྨན་དཀར་མོ་ཞེས་གྲགས་འཆི་མེད་བརྙེས༔ ས་མ་ཡཱ༔ 
ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ བྲག་ཕུག་
113

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཱ་ར་ཏི་ཀར་ཚེའི་གདམས་པ་ཞུས་ཏེ་འཆི་མེད་རིག་འཛིན་བརྙེས་པའི་རིམ་པ་སྟེ་ལེའུ་ཉེར་ 
དགུ་ཤཨཿ 222 པའོ༔ ༔ རྒྱ་རྒྱ་རྒྱ༔
དེ་ནས་ཀོ་ཏ་ལ་ཡི་ཡུལ་ཁམས་སུ༔ གདུལ་བྱར་གཟིགས་ནས་བྱོན་པས་རྒྱལ་པོ་ 
ནི༔ རཏྣ་ཤྲི་ཞེས་པའི་ཁབ་ཏུ་བྱོན༔ དེ་ཚེ་རྒྱལ་པོ་དཔོན་གཡོག་ལྔ་ཙམ་ནི༔ ཕོ་བྲང་ཉེ་ 
བར་སྐྱེད་མོའི་ཚལ་ཆེན་དུ༔ སྐུ་འཆགས་ཕྱིན་ཅིང་རྩེད་མོ་བརྩེ་བར་བྱེད༔ སློབ་དཔོན་ 
ཆེན་པོས་ལྷ་ལྕམ་གླུ་གྱིས་གསུངས༔ དེ་ནས་མནྡྷ་ར་ཝས་མགུར་འདི་བྱས༔ ཨེ་མ་ཀོ་ཏ་ 
ལ་ཡི་དབུས་ཚལ་དུ༔ བསོད་ནམས་ལྡན་པའི་རྒྱལ་བློན་དཔོན་གཡོག་ལྔ༔ ལེགས་པར་ 
ཉོན་དང་ཁོ་མོས་གླུ་ཞིག་ལེན༔ སྔོན་བསགས་ལེགས་བྱས་དགེ་བས་རྒྱལ་པོར་སྐྱེས༔ 
ལོངས་སྤྱོད་ནོར་མང་ཕྱུག་པས་འབྱོར་པ་ལྡན༔ དབུལ་ཕོངས་ཉམ་ཐག་འཚོ་སྐྱོང་ཇི་འདྲ་ 
མཛད༔ བཀའ་ཁྲིམས་བཙན་པོ་མངའ་ཐང་ཆེ་ལགས་པས༔ ལེགས་ཉེས་ཕྱེས་པའི་དྲང་ 
ཐིག་ཅི་ལྟར་འདོགས༔ མངའ་འབངས་འཁོར་པ་རྒྱ་ཆེར་ལྡན་ལགས་པས༔ ཆོས་ལ་ 
གནས་པའི་དགེ་བཅུ་ཅི་འདྲ་དར༔ དགའ་བའི་རོལ་རྩེད་ལྟད་མོར་གཟིགས་ལགས་ཀྱང་༔ 
ལས་འབྲས་ཤེས་པའི་བློ་རྒྱ་ཇི་ལྟར་ཡོད༔ ཉམས་དགའི་ཕོ་བྲང་རྩེ་མོ་མཐོ་ལགས་པས༔ 
མཆོད་གནས་བླ་མ་སློབ་དཔོན་སུ་འདྲ་བཞུགས༔ ཆབ་སྲིད་ཆུ་བོ་ཆེ་ལྟར་རྒྱས་ལགས་པས༔ 
སངས་རྒྱས་བསྟན་པའི་བསྙེན་བསྐུར་ཇི་ལྟར་དར༔ སངས་རྒྱས་གཉིས་པ་ཡུལ་འདིར་ 
ཕེབས་པ་ལགས༔ རྒྱལ་བློན་དད་པའི་བསོད་ནམས་བསགས་ལགས་སམ༔ ཞེས་བླངས་ 
རྒྱལ་པོ་འཁོར་བཅས་མཐོང་བ་ལ༔ སྔགས་པ་འདྲ་བ་འདུག་ཅེས་གླེང་བ་ལ༔ དེ་ཡི་ནང་ 
ནས་བློན་པོ་ཆུང་བ་ཞིག༔ རྒྱངས་སུ་ཆས་ཏེ་ཚིགས་སུ་བཅད་དེ་སྨྲས༔ ཀྱེ་མ་ཧོཿ སྤྲུལ་པའི་ 
སྐུ་ཡི་ཡོན་ཏན་ཆས་ཀྱིས་བརྒྱན༔ གཟི་འོད་རབ་འབར་སྐུ་བྱད་ཤིན་ཏུ་མཛེས༔ སྔར་མ་ 
མཐོང་བའི་བུད་མེད་ཆོས་འཆད་མཁན༔ ཁྱེད་ཉིད་ཡུལ་ཁམས་གང་ནས་འོང་བ་ལགས༔
114

༄༅། །ཟབ་གཏེར་ཆོས་ཀྱི་མཛོད་ཁང་།
ད་ཡང་ཡུལ་ཁམས་གང་དུ་གཤེགས་པ་ཡིན༔ རྒྱལ་ཁམས་འདི་རུ་བྱ་བ་ཅི་ལྟར་བདོག༔ 
ཨེ་ དྲང་པོས་གཏམ་ལ་སྐད་གསང་ཤོད་པར་གྱིས༔ ཞེས་ཟེར་དེ་ལ་ལྷ་ལྕམ་ལན་བཏབ་པ༔ 
མ་ཧོཿབླ་མ་ཆེན་པོ་དྷ་ནའི་མཚོ་ལས་འཁྲུངས༔ ངོ་མཚར་ཡོན་ཏན་ཀུན་ལྡན་སངས་རྒྱས་ 
ཏེ༔ མཚན་ནི་པདྨ་འབྱུང་གནས་ཞེས་བྱ་བ༔ དུས་གསུམ་སངས་རྒྱས་ཀུན་གྱི་ངོ་བོ་ཉིད༔ 
བདག་ནི་ཟ་ཧོར་བུ་མོ་མནྡྷ་ར༔ ད་ལྟ་མཱ་ར་ཏི་ཀའི་གནས་ནས་བྱོནཿ༔ ད་ནི་གཡའ་རི་གངས་ 
ཕུག་འབྱོན་པ་ལགས༔ ཞེས་སྨྲས་རྒྱལ་པོ་དཔོན་གཡོག་མགྱོགས་པར་སོང་༔ ཁྱིམ་ལ་བོས་ 
ནས་འདི་སྐད་སྨྲ་བར་བྱེད༔
ཀྱེ དེ་ཉིན་ཟ་ཧོར་ཡུལ་དུ་བྱོན་པའི་བཤེས༔ སློབ་དཔོན་ཆེན་པོ་པདྨ་འབྱུང་གནས་ 
ཞེས༔ འབྱུང་བ་བཞི་ཡིས་མ་ཚུགས་ཡོད་ཐོས་པ༔ དེ་རིང་རྒྱལ་ཁབ་འདི་རུ་ཕེབས་ནས་ 
འདུག༔ ལྷ་ལྕམ་མནྡྷ་ར་ཝ་ལྷན་དུ་འདུག༔ གཡའ་རི་གངས་ཕུག་འབྱོན་པར་ཡིན་ནོ་སྐད༔ 
ད་ལྟ་གདན་དང་ཕོ་བྲང་ཡོ་བྱད་ཤོམ༔ དར་གདུགས་རོལ་མོ་ནམ་མཁའ་གང་བར་བརྒྱན༔ 
སྤོས་དང་རོལ་མོས་བསུ་བ་ལེགས་པར་བྱོས༔ དེ་སྐད་སྨྲས་པས་ཕྱི་ནང་བློན་འཁོར་བཅས༔
ཀུན་གྱིས་དེ་ལྟར་བགྱིས་ནས་བསུ་བར་ཕྱིན༔ དེ་ཚེ་རྒྱལ་པོའི་ཕོ་བྲང་གདན་དྲངས་ནས༔
སློབ་དཔོན་སེངྒེའི་ཁྲི་ལ་བཞུགས་སུ་གསོལ༔ ལྷ་ལྕམ་དར་གྱི་གདན་ལ་བཞུགས་སུ་ 
གསོལ༔ དེ་ནས་རྒྱལ་པོའི་མཆོད་གནས་བྲམ་ཟེ་ནི༔ ཀརྨ་དྷ་ནིས་ཨོ་རྒྱན་ལ་ཞུས་པ༔ ཀྱེ་ 
ཨོ་རྒྱན་མཁས་པ་པདྨ་འབྱུང་གནས་ཞེས༔ འབྱུང་བ་མེ་ཡིས་མ་ཚུགས་སྤྲུལ་པའི་སྐུ༔ ཁྱེད་ 
ནི་ཆགས་བྲལ་སྤྲུལ་པའི་སྐུ་ཞེས་ཐོས༔ ལྷ་ལྕམ་གཡོག་མོར་འཁྲིད་པ་མི་འོས་པས༔ འདི་ནི་ 
རྒྱལ་ཁབ་མང་པོས་སློང་བ་ལ༔ སུ་ལའང་མི་འགྲོ་ཆོས་ལ་དམ་བཅའ་ཟེར༔ ཁྱེད་ཀྱི་སྐུ་ལ་ 
སེམས་པ་ཇི་ལྟར་ལགས༔ ད་ལྟ་རྒྱལ་ཁབ་འདི་རུ་གནང་ན་འཐད༔ དེ་མིན་མོ་རང་གཅིག་ 
པུར་སོང་ན་དགའ༔ སྤྲུལ་སྐུ་ཁྱེད་ལ་ཐེ་ཚོམ་གཞི་གྱུར་བས༔ ཅིས་ཀྱང་སྤྲུལ་སྐུ་རྒྱལ་པོའི་
115

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཆོད་གནས་མཛོད༔ བུ་མོ་བདག་ཡུལ་བསྐྱལ་ནས་འཐད་ཅེས་ཞུས༔ དེ་སྐད་ཞུས་པས་ 
གུ་རུས་བཀའ་བསྩལ་པ༔ ཀྱེ་མ་བྲམ་ཟེའི་དགེ་སྦྱོང་ཀརྨ་དྷ༔ བདག་ནི་དུས་གསུམ་སངས་ 
རྒྱས་ངོ་བོ་ལ༔ ནམ་མཁའི་བཀོད་པ་ཅིར་ཡང་བསྒྱུར་བ་ལ༔ ཚད་གཟུང་བྱེད་པ་བྱིས་སྦའི་ 
བློས་མི་ཐེགས༔ ལྷ་ལྕམ་རྡོ་རྗེའི་རིགས་གྱུར་ཚེ་ཡི་བདག༔ རྒྱལ་ཁབ་ཇི་ལྟར་བཟང་ཡང་ 
འཁོར་བའི་ཁྱིམ༔ དེ་ལ་ནམ་ཡང་མི་གནས་ཆོས་ལ་བྲོས༔ རྒྱལ་ཁམས་ཀུན་ཉུལ་གདུལ་ 
བྱ་སྐྱོང་བ་ལ༔ འདི་ཞེས་སྒྲོ་སྐུར་བྱེད་པའི་གླེན་པ་འཁྲུལ༔ པདྨ་འབྱུང་གནས་སེངྒེ་ལྟ་བུ་ 
ལ༔ གངས་རིའི་རྩེ་ལ་གནས་པ་མཚན་ཉིད་ལ༔ ནམ་ཡང་འཆག་པའི་དགྲ་ལ་ཉམ་མི་ང་༔ 
པདྨ་འབྱུང་གནས་རྨ་བྱ་ལྟ་བུ་ལ༔ ལྟོ་བ་དུག་གིས་གསོས་པས་བཀྲག་མདངས་འཚེར༔ 
དུག་རིགས་ལྟོ་ལ་གནོད་པས་ཉམ་མི་ང་༔ པདྨ་འབྱུང་གནས་གཡུ་འབྲུག་ལྟ་བུ་ལ༔ འབྱུང་ 
བཞིར་དབང་ཐོབ་ནམ་མཁར་གནས་པ་ལ༔ སྒྲ་ཆེན་ལྡིར་བས་མཐར་ལྷུང་ཉམ་མི་ང་༔ 
པདྨ་འབྱུང་གནས་རྒྱ་མཚོ་ལྟ་བུ་ལ༔ གཙང་དང་མི་གཙང་ཅི་འབྱུང་བཟོད་པ་ལ༔ སྒྲོ་སྐུར་ 
བྲག་ཆ་ཙམ་ལ་ཉམ་མི་ང་༔ པདྨ་འབྱུང་གནས་ས་གཞི་ལྟ་བུ་ལ༔ བཟང་ངན་རིས་མེད་ཀུན་ 
གྱི་ཐེགས་པ་ལ༔ རྟོག་ཚོགས་དགྲར་སྡང་ཙམ་ལ་ཉམ་མི་ང་༔ པདྨ་འབྱུང་གནས་ཁྱུང་ཆེན་ 
ལྟ་བུ་ལ༔ རྩལ་དྲུག་ཡེ་ནས་རྫོགས་པའི་རང་བཞིན་ལ༔ འདབ་ཆགས་གཤོག་རྩལ་འགྲན་ 
ཡང་ཉམ་མི་ང་༔ པདྨ་འབྱུང་གནས་ནམ་མཁའི་རླུང་གི་ཁམས༔ བར་སྣང་ཁམས་ནས་ཀུན་ 
ཏུ་གཡོ་བ་ལ༔ བློ་ཆུང་བཀག་འགོག་ཙམ་ལ་ཉམ་མི་ང་༔ པདྨ་འབྱུང་གནས་གསང་སྔགས་ 
བདག་པོ་ལ༔ ཐབས་དང་ཤེས་རབ་འབྲེལ་བ་ཟུང་འཇུག་ལམ༔ ཐེག་དམན་བཀག་འགོག་ 
ཙམ་ལ་ཉམ་མི་ང་༔ བུ་མོ་མནྡྷ་ར་ཝ་ཡེ་ཤེས་ཡུམ༔ སྐུ་ཡི་བཀོད་པ་གར་ཡང་བསྒྱུར་བ་ལ༔ 
ལོག་རྟོག་སྨྲ་བ་ཙམ་ལ་ཉམ་མི་ང་༔ ཁྱོད་ཀྱི་ལོག་རྟོག་འཁྲུལ་པའི་ངག་འཁྱལ་ལ༔ པད་ 
འབྱུང་མནྡྷ་ར་ཝ་མཚར་ཡང་མཚར༔ ཞེས་གསུངས་ཀརྨ་དྷ་ན་ཁོ་ཁྲོས་ཏེ༔ སླར་ལོག་རྒྱལ་
116

༄༅། །ཟབ་གཏེར་ཆོས་ཀྱི་མཛོད་ཁང༌།
པོ་བློན་པོའི་ཚོགས་ཀུན་ལ༔
ཀྱེ་མ་རྒྱལ་བློན་ཐུགས་བློ་ཉེས་སོ་འཚལ༔ པདྨ་འབྱུང་གནས་ཞེས་བྱ་མིག་འཕྲུལ་ 
མཁན༔ སེམས་ཅན་མགོ་བོ་བསྐོར་བའི་གཡོ་སྒྱུ་ཅན༔ འདི་ལ་ཡོན་ཏན་མེད་ཟེར་ཟ་ཧོར་ 
གྱི༔ བུ་མོ་ཆོས་ལ་ཕེབས་ཏེ་ཟླ་བོར་ཁྲིད༔ འདི་ལ་རྒྱལ་སྲིད་བསྐྱབས་ན་བདག་མི་མཐུན༔ 
རང་གནས་ཡུལ་ལ་བཞུད་དོ་དགོངས་པར་གསོལ༔ དེ་སྐད་སྨྲས་པས་རྒྱལ་བློན་ཀུན་ 
འགྱུར་ནས༔ ཐོ་ཅོ་མཁན་འདི་རྒྱལ་ཁམས་གཞན་དུ་བསྐྱལ༔ བྲམ་ཟེ་ཐུགས་སུན་གྱུར་ 
ཀྱང་ད་བཟོད་གསོལ༔ ཡོན་མཆོད་མི་འབྲལ་སྔར་ལྟར་བཞུགས་པར་ཞུ༔ དེ་སྐད་བགྲོས་ 
ཏེ་བྲམ་ཟེ་ཉིད་ལ་སྨྲས༔ དེ་ཚེ་སློབ་དཔོན་ཞལ་ནས་འདི་སྐད་གསུངས༔ མནྡྷ་ར་ཝ་སྤྲུལ་ 
བསྒྱུར་དུས་ལ་བབ༔ བྲམ་ཟེའི་ཁེངས་པས་བདག་གཉིས་མཐར་སྤྱུག་འདྲ༔ གཡའ་རིའི་ 
ཕུག་པར་མྱུར་བར་བསྐྱོད་པ་ན༔ དེ་ནས་ཆེ་བའི་རྫུ་འཕྲུལ་སྣ་ཚོགས་ཀྱིས༔ རྒྱལ་ཁབ་ 
བརྟུལ་ནས་ཆོས་ལ་འཛུད་པར་བྱེད༔ ཅེས་གསུངས་བྲོས་ཚུལ་རྐང་མགྱོགས་ཅུང་ཟད་ 
ཀྱིས༔ གཡའ་རིའི་གངས་ཕུག་བྱོན་ནས་བཞུགས་པར་མཛད༔ དེ་ཚེ་རྒྱལ་བློན་ཕོ་བྲང་སོང་ 
བ་ལ༔ སློབ་དཔོན་ཡབ་ཡུམ་གར་ཡང་མ་བཞུགས་མཐོང་༔ དེ་ཚེ་ཕྱི་ནང་ཡུལ་མི་ཀུན་ལ་ 
དྲིས༔ ཀུན་གྱིས་ཁ་འཆམས་གཡའ་རི་གངས་སོང་ཟེར༔ དེ་ཚེ་རྒྱལ་བློན་བྲམ་ཟེ་བཅས་ 
པ་བགྲོས༔ ད་ནི་རྒྱལ་ཁམས་འདི་ཡི་དབུས་ཀྱི་ས༔ གཡའ་རི་གངས་ཕུག་རི་ཡི་གཙོ་བོ་ 
ཡིན༔ དེ་རུ་མཐའ་མི་གནས་པར་མི་རུང་བས༔ དམག་དཔུང་བསྡུས་ཏེ་དཔའ་བཀོང་སོང་ 
ཞིག་བཟླ༔ ད་རུང་མི་འགྲོ་རྒྱལ་ཁྲིམས་ཕབ་པར་འཐད༔ དེ་སྐད་ཀུན་གྱིས་འཐད་ནས་ 
དམག་དཔུང་བསྡུས༔ གཡའ་རི་གོང་དུ་ཉེ་བར་ཕྱིན་པ་ན༔ ལྷ་ལྕམ་སློབ་དཔོན་ཆེན་པོར་ 
དམག་འདུག་ཞུས༔ དེ་ཚེ་བུ་མོས་རྫུ་འཕྲུལ་གཅིག་གྱིས་གསུངས༔ མནྡྷ་ར་ཝ་མ་མོ་མགོ་ 
དགུར་སྤྲུལ༔ ཕྱག་ན་མཚོན་ཆ་མེ་ཡི་ཞགས་པ་བསྣམས༔ ཞབས་གཉིས་གཡས་གཡོན་
117

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རི་ཡི་རྩེ་ལ་བརྫིས༔ མེ་ཞགས་ལུང་པའི་ནང་ཀུན་འུར་འུར་བསྐྱོད༔ ཞལ་ནས་སངས་རྒྱས་ 
སྐུ་ཡི་དགྲ་བོ་རྣམས༔ མནྡྷ་ར་ཝ་བདག་གིས་ཟ་འོ་གསུངས༔ དེ་ཚེ་དམག་དཔུང་ཐམས་
ཅད་བསྔངས་ནས་བྲོས༔ རྒྱལ་བློན་རྣམས་ལ་ལོ་རྒྱུས་ཞུས་པ་ལ༔ རྒྱལ་པོ་ཁྲོས་ཏེ་དམག་ 
ཆེན་ཞིབ་པར་བསྡུས༔ མུ་སྟེགས་དཔའ་བོས་ཐོག་སེར་དྲག་པོ་ཕོབ༔ སྒྱོགས་ཀྱིས་གཏོར་ 
ལ་ཐལ་བར་རློག་ཅིག་ཟེར༔ དེ་བཞིན་དམག་བསྡུས་མུ་སྟེགས་ཀོ་ཏ་ཤི༔ དཔོན་གཡོག་ 
དགུ་དྲངས་ཐོག་སྒྲུབ་ཐོག་སེར་ཕབ༔ དམག་དཔུང་དང་བཅས་ཉེ་བར་ སྒྱོགས་བཅས་ 
པས༔ སློབ་དཔོན་སེངྒེ་སྒྲ་སྒྲོགས་སྐུ་རུ་བཞེངས༔ མནྡྷ་ར་ཝ་སེང་གདོང་དྲག་མོར་སྤྲུལ༔ 
མུ་སྟེགས་ཐོག་སེར་ཕབས་པ་ཕྱག་ཏུ་བསྒྲིལ༔ མཁའ་འགྲོས་སེང་གེའི་སྒྲ་སྐད་བཏོན་པ་ 
ཡིས༔ སྒྱོགས་རྣམས་སོ་སོར་འཐོར་ཞིང་དམག་རྣམས་བརྒྱལ༔ དེ་ཚེ་མུ་སྟེགས་རྣམས་ཀྱིས་ 
ངན་སྔགས་བཏབ༔ སྐར་མདའ་ཕབ་པས་མཁའ་འགྲོས་མེ་ཏོག་བསྒྱུར༔ ཅིར་ཡང་མ་ཐུབ་ 
བྲམ་ཟེ་མུ་སྟེགས་བཅས༔ སློབ་དཔོན་ཉེ་བར་སོང་སྟེ་འདི་སྐད་སྨྲས༔ ངན་སྔགས་བདག་ 
པོ་མུ་སྟེགས་མཐུ་ཆེན་ལ༔ རྩལ་ཆུང་འགྲན་པའི་ཕོ་མོ་ཁྱོད་ཉིད་འཁྲུལ༔ ད་ནི་ལེགས་པར་ 
འགྲན་ལ་རྒྱལ་སྲིད་བཀུག༔ སུས་རྒྱལ་པ་ལ་མཆོད་གནས་འོས་པར་མཆི༔
དེ་སྐད་ཟེར་ནས་རྒྱལ་བློན་ཁས་དེ་བླངས༔ དེ་ཚེ་བྲམ་ཟེས་དམོད་བོར་མུ་སྟེགས་ 
ཀྱིས༔ ཐོག་ཟོར་དགུ་ཕབ་རི་བོ་གཡས་གཡོན་བསྙིལ༔ དེ་ཚེ་སློབ་དཔོན་སྡིག་མཛུབ་ 
གཏད་པ་ཡིས༔ ཐོག་ཟོར་རྣམས་ལོག་མུ་སྟེགས་ལུས་ཕོག་ཤི༔ བྲམ་ཟེ་ཁྲག་བསྐྱུགས་གུམ་ 
དུ་ཉེ་བ་ན༔ འོ་དོད་བོས་ནས་རྒྱལ་བློན་དབང་ཆེན་རྣམས༔ ང་ཡི་སྲོག་འཚོ་ཐབས་ཤིག་ཅི་ 
དྲག་སྨྲས༔ མཁའ་འགྲོས་རི་རྣམས་སྔར་ལྟར་བརྟན་པར་མཛད༔ དེ་ཚེ་རྒྱལ་བློན་རྣམས་ 
ཀྱིས་གྲོས་བཏབ་པས༔ བློན་པོ་ཆེན་པོ་ཨ་ཛི་བི་ཛཱ་ཡིས༔ སློབ་དཔོན་ཆེན་པོ་པདྨ་འབྱུང་ 
གནས་ཞེས༔ འབྱུང་བཞིས་མ་ཚུགས་རྒྱལ་ཁམས་དུ་མ་ལ༔ དམ་པ་ཆོས་ཀྱི་སྒྲོན་མེ་སྦར་
118

༄༅། །ཟབ་གཏེར་ཆོས་ཀྱི་མཛོད་ཁང་།
བར་མཛད༔ དེ་ལ་འགྲན་དགོས་མ་ཡིན་དེ་སྔོན་ནས༔ རྒྱལ་ཁམས་ཕེབས་ཚེ་དད་གུས་ 
བཏུད་སྙམ་པ༔ བྲམ་ཟེ་ཉིད་ཀྱིས་འདི་ཟློ་བགྱིད་འོས་ཞེས༔ རྒྱལ་ཁབ་ཧྲོལ་མེད་མུ་སྟེགས་
མིང་མེད་གྱུར༔ད་ཡང་འགྲན་འོས་སུ་འཚལ་སྐྱབས་བརྟེན་འོས༔ བྲམ་ཟེས་འོ་དོད་འབོད་
པ་འཕྱི་མོད་ཀྱང་༔ སངས་རྒྱས་གཉིས་པའི་ཐུགས་རྗེས་མ་བཏང་ན༔ མ་ཤི་ཙམ་འོང་ཆ་ 
མཆིས་དམ་ཚིག་གཉེན༔ གང་སོང་ཆ་མེད་རྒྱལ་སྲིད་སྐྱོབ་པར་འདུག༔ ཅེས་སྨྲས་རྒྱལ་ 
བློན་ཐམས་ཅད་སེམས་ལ་འཐད༔ དེ་ཚེ་བློན་པོ་ཨ་ཛི་བི་ཛྭ་ལ༔ རྒྱལ་པོས་ཁྱེད་སོང་སློབ་ 
དཔོན་ཡབ་ཡུམ་ལ༔ བཤགས་པ་ཕུལ་ལ་རྒྱལ་ཁམས་བསྐྱབ་ཏུ་གསོལ༔ བྲམ་ཟེ་སྲོག་ 
ཐར་གནང་བ་གུས་ཞུས་ཕུལ༔ དེ་སྐད་སྨྲས་པས་བློན་པོས་གུས་པས་བཏུད༔ ཀྱེ་མ་ཧོ༔ རྫུ་ 
འཕྲུལ་མངའ་བའི་སློབ་དཔོན་ཡབ་ཡུམ་གཉིས༔ མ་རིག་སེམས་ཅན་རྒྱལ་བློན་ཐུགས་ 
རྗེས་ཟུངས༔ སྐྱབས་སུ་མཆིའོ་ལས་ངན་བཟོད་པར་གསོལ༔ དམ་ཆོས་རིན་ཆེན་བཀའ་ 
མཆིད་སྩོལ་བར་ནོད༔ མཆོད་གནས་བྲམ་ཟེ་ཚེ་ཡིས་མཐུད་ལ་འཚལ༔ ཞེས་ཞུས་སློབ་ 
དཔོན་ཞལ་ནས་འདི་སྐད་གསུངསཿ༔
ཀྱེ༔ ཉེས་མེད་པད་འབྱུང་ཡབ་ཡུམ་ལ༔ ཉེས་པར་བཙུད་པའི་རྒྱལ་བློན་རྣམས༔ ཅི་ 
བྱས་འཁྲུལ་སྣང་ལས་ལ་འཁོར༔ བྲམ་ཟེ་དམ་མེད་སྡིག་ཅན་གྱིས༔ རྒྱལ་བློན་བསླུས་ནས་ 
བདག་ལ་བདོས༔ ང་ཡི་ཉེས་ཆད་མ་ཕོག་ཀྱང་༔ ཁོ་ཡིས་དམོད་བྱས་ཁོ་ལ་བསྡིགས༔ སྲོག་ 
མཐུད་ཤེས་ཙམ་ཁོ་རང་དངོས༔ བདག་གིས་རྒྱལ་ཁམས་ཆོས་ལ་བཀོད༔ སྡིག་བཤགས་ 
རྒྱལ་བློན་རེམ་ལ་གྱིས༔ རྨོངས་པ་འཁྲུལ་པ་སྙིང་རེ་རྗེ༔ ཞེས་གསུངས་བློན་པོ་དགའ་ཞིང་ 
སླར་ལོག་པས༔ བྲམ་ཟེ་ཚེ་དུས་བྱས་ནས་འདུག་པ་ལ༔ རྒྱལ་པོའི་སྙན་དུ་བློན་པོས་བཀའ་ 
རྣམས་ལབ༔ ཐམས་ཅད་འདུས་ནས་སློབ་དཔོན་སྤྱན་སྔར་བཏུད༔ དེ་ཚེ་རྒྱུ་འབྲས་མཚན་ 
ཉིད་ཆོས་རྣམས་ཀུན༔ མནྡྷ་ར་ཝས་གསུངས་ཤིང་རྒྱལ་བློན་གྲོལ༔ རྒྱལ་ཁབ་མོ་སྐྱེས་སྟོང་
119

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཕྲག་རབ་ཏུ་བྱུང་༔ ཚོགས་དཔོན་མནྡྷ་ར་ཝ་ཉིད་ཀྱིས་མཛད༔ བུ་མོ་སྟོང་ཕྲག་ཉིན་མཚན་ 
ཆོས་ལ་བརྩོན༔ རྒྱལ་བློན་རྣམས་ལ་སློབ་དཔོན་གསང་སྔགས་བཤད༔ སྲས་མོ་རིན་ཆེན་ 
དཔལ་ཞེས་ལྷ་ལྕམ་མཛད༔ པདྨ་དབང་གི་དཀྱིལ་འཁོར་སློབ་ལ་བཅུག༔ ལོ་གསུམ་བར་ 
དུ་ཆོས་ཀྱི་འཁོར་ལོ་བསྐོར༔ རྒྱལ་ཁམས་སངས་རྒྱས་ཐོབ་པ་བརྒྱ་ལྷག་ཙམ༔ གྲུབ་ཐོབ་ 
ཕོ་མོ་སྟོང་ཕྲག་གསུམ་ཙམ་བྱུང་༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་ 
རྣམ་ཐར་རིན་ཆེན་ཕྲེང་བ་ལས༔ ཀོ་ཏ་ལ་ཡི་ཡུལ་ཁམས་ཆོས་ལ་བཀོད་ནས་མུ་སྟེགས་ 
སྟོན་པ་བཏུལ་བའི་རིམ་པ་སྟེ་ལེའུ་སུམ་ཅུ་པའོ༔ རྒྱརྒྱརྒྱ༔
དེ་ནས་དུར་ཁྲོད་ཀ་ལིང་ཀ་པ་དང་༔ སེང་གེ་ཚལ་དུ་ཡབ་ཡུམ་ལྷན་ཅིག་བྱོན༔ མ་མོ་ཤྲི་ག་ 
ནི་དང་པྲེ་ཏ་མ༔ སུ་ཀ་མ་སོགས་ལྔ་བརྒྱ་ཕྲག་གཅིག་བསྡུཤཨཿདུཿ 222s་ཅན་གྱི་ཤིང་ 
གྲིབ་བཞུགས༔ དུར་ཁྲོད་འདྲེ་མོ་རྣམས་ལ་སྦྱོར་བ་མཛད༔ མཚན་མོ་མེ་འབར་ཚལ་དུ་ 
བཞུགས་ནས་ནི༔ མ་མོ་རྣམས་ལ་ཆོས་ཀྱི་འཁོར་ལོ་བསྐོར༔ དེ་ཚེ་མནྡྷ་ར་ཝས་དུར་ཁྲོད་ 
བྱང་༔ ཡོངས་འདུའི་ཚལ་ཞེས་འབྱུང་པོ་རྔམ་སྒྲ་ཅན༔ བགེགས་ཆེན་འཁོར་ཚོགས་མང་པོ་ 
འདུ་བའི་སར༔ བཞུགས་པས་འབྱུང་པོ་མང་པོས་ཆོ་འཕྲུལ་བསྟན༔ ལ་ལས་ཀི་འདེབས་ 
ལ་ལས་བསྭོ་སྒྲ་སྒྲོགས༔ ལ་ལས་རོ་ཁུར་ལ་ལས་ལྤགས་པ་རྡེབ༔ ལ་ལ་ངུ་ཞིང་ལ་ལས་ 
སྙན་སྒྲ་སྒྲོགས༔ ལ་ལས་མཚོན་ཐོགས་ལ་ལས་སོད་སོད་ལྡིར༔ ལ་ལས་རི་བསྙིལ་ལ་ལས་ 
རྒྱ་མཚོ་འདྲེན༔ ལ་ལས་མེ་སྦར་ལ་ལས་ཤིང་རྣམས་གཅོད༔ ལ་ལས་དབབ་བསྙིལ་ལ་ལས་ 
སྐུ་ལ་རྒོལ༔ དེ་ལ་སོགས་པའི་ཆོ་འཕྲུལ་དུ་མ་བསྟན༔ དེ་ཚེ་མཁའ་འགྲོས་སློབ་དཔོན་ཉིད་ 
ལ་བོས༔ གསོལ་བ་བཏབ་ནས་སློབ་དཔོན་སྐད་ཅིག་བྱོན༔ འབྱུང་པོ་འདི་ཀུན་ཁྱོད་ཀྱི་ 
གདུལ་བྱ་ཡིན༔ སྔོན་ཚེ་ཌཱ་མ་རུ་ཡི་རྒྱལ་ཁམས་སུ༔ རྒྱལ་བློན་མ་དད་པ་ནི་མང་གྱུར་པས༔ 
དེ་ཚེ་ཁྱོད་ཉིད་པདྨ་སྐྱེས་སུ་སྤྲུལ༔ རྒྱལ་སྲས་གྲོགས་མོར་བགྱིས་ཏེ་དབང་དུ་བསྡུས༔ དེ་ཚེ་
120

༄༅། །ཟབ་གཏེར་ཆོས་ཀྱི་མཛོད་ཁང་།
བདུད་བློན་འཁོར་ཚོགས་དུ་མ་ཡིས༔ སྨོན་ལམ་ལོག་པས་ད་ལྟ་འབྱུང་པོར་གྱུར༔ འདུལ་ 
བའི་སྨོན་ལམ་བཏབ་པ་མཁའ་འགྲོ་ཉིད༔ ཡིན་པས་བྱམས་པས་སྦྱོར་སྒྲོལ་ཐབས་ཀྱིས་ 
ཐུལ༔ལོ་ལྔའི་བར་དུ་དམ་ཆོས་སྟོན་པར་གྱིས༔ བདག་གིས་དྷ་ཧི་བུ་སོགས་དབང་བསྡུས་ 
ཏེ༔ གསང་སྔགས་སྨིན་གྲོལ་ལམ་ལ་བཀོད་པར་བགྱི༔ ཞེས་ལུང་བསྟན་ནས་སློབ་དཔོན་ 
རང་གནས་བྱོན༔
དེ་ཚེ་མནྡྷ་ར་ཝའི་དགོངས་པ་ལ༔ ད་ནི་འབྱུང་པོ་འདི་ཀུན་ཆོས་ལ་བཙུད༔ བྱང་ཆུབ་ 
ཐོབ་པའི་བྱ་བ་མཛད་དགོངས་ནས༔ ཧེ་མ་ཚལ་གྱི་བྲག་ཕུག་དེ་རུ་བྱོན༔ དེ་ཚེ་སྔར་ལས་ 
ཆོ་འཕྲུལ་ཆེ་བར་བྱུང་༔ འབྱུང་པོ་རྣམས་ལ་མཁའ་འགྲོས་མགུར་འདི་མཛད༔ ཀྱེ་ཉོན་དང་ 
འདིར་ཚོགས་འབྱུང་པོ་ཀུན༔ སྲིད་པའི་རྒྱ་མཚོ་ཆེན་པོ་ལས༔ བརྒལ་བའི་གྲུ་བོ་རབ་བརྟེན་ 
ནས༔ ཕ་རོལ་ཕྱིན་པའི་བུ་མོ་ངས༔ ཁྱོད་འབྱུང་པོ་ཡོངས་ལ་དེ་བཞིན་སྟོན༔ ཉོན་མོངས་ 
འཁྲུལ་པའི་ཐང་ཆེན་ལས༔ བརྒལ་བའི་བརྩོན་འགྲུས་རྟར་ཞོན་ནས༔ འཁྲུལ་མེད་སར་ 
སླེབས་བུ་མོ་ངས༔ ཁྱོད་འབྱུང་པོ་ཡོངས་ལ་དེ་བཞིན་སྟོན༔ བག་ཆགས་འདམ་རྫ་བ་ཟད་ 
མེད་ལས༔ བརྒལ་བའི་ཞེན་མེད་ཟམ་བཙུགས་ནས༔ ཆགས་མེད་བདེ་ཆེན་བུ་མོ་ངས༔ 
ཁྱོད་འབྱུང་པོ་ཡོངས་ལ་དེ་བཞིན་སྟོན༔ སྐྱེ་བའི་སྡུག་བསྔལ་གཅོང་རོང་ལས༔ བརྒལ་ 
བའི་སྐྱེ་མེད་གྲོགས་དང་བཅས༔ སྤྲུལ་སྐུ་ཐོབ་པའི་བུ་མོ་ངས༔ ཁྱོད་འབྱུང་པོ་ཡོངས་ལ་ 
དེ་བཞིན་སྟོན༔ འཆི་བའི་སྡུག་བསྔལ་བཙོན་དོང་ལས༔ བརྒལ་ཕྱིར་མྱང་འདས་ཐབས་ 
བརྟེན་ནས༔ འཆི་མེད་གྲུབ་པའི་བུ་མོ་ངས༔ ཁྱེད་འབྱུང་པོ་ཡོངས་ལ་དེ་བཞིན་སྟོན༔ 
འཁོར་བའི་གནས་ངན་མེ་འོབས་ལས༔ བརྒལ་བའི་འདས་པའི་རྗེས་སུ་སློབ༔ སངས་རྒྱས་ 
གྲུབ་པའི་བུ་མོ་ངས༔ འབྱུང་པོའི་འཁྲུལ་གཟུགས་སྙིང་རྗེའི་གནས༔ རྒོལ་བ་བརྩམས་པས་ 
བྱམས་པའི་ཡུལ༔ ཅིས་ཀྱང་ད་རུང་ཆོ་འཕྲུལ་སྟོན༔ ངོ་མཚར་བུ་མོའི་རྒྱན་དུ་བྱེད༔ ཅེས་
121

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གསུངས་འབྱུང་པོ་ཐམས་ཅད་འུར་འུར་ཁེངས༔ སྔར་ལས་ཆོ་འཕྲུལ་ཆེ་རུ་སྟོན་པར་བྱེད༔ 
དེ་ཚེ་འབྱུང་པོའི་གཙོ་བོ་དུ་མ་ཡིས༔ མཁའ་འགྲོའི་སྐུ་ལ་ལ་ལས་དྲུད་པ་དང་༔ ལ་ལས་ 
བརྡུང་བརྡེག་ལ་ལས་སྦྱོར་བ་བརྩིས༔ ལ་ལས་བྷ་ག་མཉེ་ཞིང་ལ་ལས་བཤའ༔ ལ་ལས་མེ་ 
སྦར་ལ་ལས་ཆུ་ལ་བསྐྱར༔ དེ་ལ་སོགས་པའི་ཆོ་འཕྲུལ་དཔག་མེད་བསྟན༔ དེ་ཚེ་སྙིང་རྗེའི་ 
ཏིང་འཛིན་ཁོ་ན་ལས༔ གཡོ་བ་མེད་པར་བཞུགས་ནས་བསྟན་པ་ལ༔ སླར་ཡང་འབྱུང་པོ་
ཡོངས་ཀྱིས་ཐོག་ཕབ་པས༔དེ་ཚེ་མཁའ་འགྲོ་ཁྲོས་པའི་ཏིང་འཛིན་གྱིས༔ དྲག་མོ་གཏུམ་ 
དྲག་འབར་མའི་སྐུ་རུ་བཞེངས༔ ཐོག་སེར་ཐམས་ཅད་སོལ་དུམ་རེར་གྱུར་པས༔ ཞལ་ནས་ 
ཧཱུྃ་དང་བྷྱོཿ སྒྲས་བཀའ་འདི་བསྒྲགས༔ ཧཱུཾ་བྷྱོཿ ང་ནི་དུས་གསུམ་སངས་རྒྱས་ཀུན་གྱི་ཡུམཿ༔ 
འཁོར་འདས་མ་ལུས་བདག་གི་བྲན་དུ་བཀོལ༔ དྲག་མོ་གཏུམ་དྲག་འབར་མ་ ་འབྱུང་པོའི་ 
གཤེད༔ བྱམས་པས་མི་ཐུལ་འབྱུང་པོ་མ་ལུས་ཀུན༔ སྲོག་སྙིང་རླག་པར་བྱེད་དམ་དམ་ལ་ 
སྡོད༔ ཅེས་གསུངས་འབྱུང་པོ་ཐམས་ཅད་བྲེད་ཅིང་བསྔངས༔ བརྒྱལ་འབོགས་གྱུར་ནས་ 
ཅི་གསུངས་མི་འདའ་བའི༔ བྲོ་བོར་གྱུར་པས་མཁའ་འགྲོའི་འོད་ཟེར་གྱིས༔ འབྱུང་པོ་ཀུན་ 
ཀྱང་བརྒྱལ་སད་དཀར་ཕྱོགས་གྱུར༔ དེ་ཚེ་ཀུན་ལ་གསང་བའི་དབང་བསྐུར་ནས༔ གསང་ 
མཚན་ཀཱ་ལ་རཀྴ་བདུད་འདུལ་སོགས༔ རེ་རེར་མིང་བཏགས་ངག་ཏུ་དམ་ཆུ་བྱིན༔ མཁའ་ 
འགྲོ་ཉིད་ཀྱིས་སྤྲུལ་པ་དུ་མར་མཛད༔ ཐམས་ཅད་བྷ་གར་བཅུག་ནས་གསང་སྔགས་ཆོས༔ 
བསྟན་ནས་ས་བརྒྱད་ཐོབ་པ་ཤ་སྟག་གྱུར༔ གསང་བའི་གཉེར་གཏད་བདུད་འདུལ་གཏུམ་ 
དྲག་མའི༔ སྒྲུབ་སྐོར་ངན་སྔགས་བརྒྱན་པ་ལག་ཏུ་གཏད༔ མ་འོངས་བོད་ཡུལ་སྤྲུལ་པར་ 
གཏོད་ཅིག་བརྩམས༔ འབྱུང་པོ་ཐམས་ཅད་སངས་རྒྱས་ལུང་དུ་བསྟན༔ ལོ་ལྔའི་བར་དུ་ 
གསང་སྔགས་ཐེག་པ་བསྟན༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་ 
རྣམ་ཐར་རིན་ཆེན་ཕྲེང་བ་ལས༔ དུར་ཁྲོད་ཡོངས་འདུའི་ཚལ་དུ་སློབ་དཔོན་ལུང་བསྟན་
122

༄༄༅། །ཟབ་གཏེར་ཆོས་ཀྱི་མཛོད་ཁང༌།
པ་ལྟར་འབྱུང་པོ་བརྒྱད་བརྒྱ་ཕྲག་བདུན་ལ་ཆོས་ཀྱི་འཁོར་ལོ་བསྐོར་ནས་གཏེར་སྲུང་ལ་ 
བཀོལ་བའི་རིམ་པ་སྟེ་ལེའུ་སོ་གཅིག་པའོ༔ རྒྱ་རྒྱ་རྒྱ༔
ཤཨཿ ༡༡ དེ་ནས་སློབ་དཔོན་ཆེན་པོས་བཀའ་བསྩལ་པ༔ ཀྱེ་ཉོན་དང་ 
ལྷ་ལྕམ་མནྡྷ་ར༔ ཟངས་གླིང་ཉེ་བར་ཀོའུ་མཱ་རི་ཡུལ༔ ད་ལྟ་སྲིན་པོ་མི་ཟན་མང་པོ་ཡོད༔ དེ་ 
ཡི་རྒྱལ་པོ་ཟ་ཁ་ཧ་ལིང་ཞེས༔ རྒྱལ་པོ་དྷུ་མ་ཧིང་ཞེས་བྱ་བ་ཡོད༔ དེ་ཉིད་ཁྱོད་ཀྱིས་འདུལ་ 
བའི་དུས་ལ་བབ༔ རྐང་མགྱོགས་གྱིས་ལ་རྒྱལ་ཁམས་དེ་ཡི་དབུས༔ ཕོ་བྲང་ཧ་ཏ་ཀིན་ཞེས་ 
བྱ་བའི་རྩར༔ སོང་ལ་བཙུན་མོའི་ཁོང་དུ་མིད་ནས་འགྲོ༔ དེ་ཚེ་བཙུན་མོའི་རྣམ་ཤེས་སྤོར་ 
གྱིས་ལ༔ ལུས་དོར་སྒྱུ་མའི་གཟུགས་སྟོན་རྒྱལ་པོ་ཉིད༔ དབང་དུ་བསྡུས་ལ་འཁོར་རྣམས་ 
ཆོས་ལ་ཚུད༔ ལོ་གསུམ་བར་དུ་གསང་སྔགས་ཆོས་འཁོར་བསྐོར༔ དེ་ནས་པདྨ་བདག་ཉིད་ 
རྒྱལ་ཁབ་གཞན༔ ཆོས་འཁོར་བསྐོར་ནས་ངེད་ཅག་ལྷན་ཅིག་ཏུ༔ ཨོ་རྒྱན་ཡུལ་ཁམས་ 
ཆོས་ལ་བཀོད་དུ་འགྲོ༔ ཞེས་ལུང་བསྟན་པས་མཁའ་འགྲོས་རྐང་མགྱོགས་བསྒྲུབས༔ ཟླ་ 
བ་གསུམ་ནས་ཀོའུ་མཱ་རིར་སླེབས༔ རྒྱལ་ཁབ་ཕོ་བྲང་རྩ་བར་བྱོན་ནས་བཞུགས༔ དེ་ཚེ་ 
བཙུན་མོ་དྷུ་མ་ཧིང་ཞེས་པ༔ བུད་མེད་དམར་མོ་རལ་པ་དམར་སེར་བ༔ མཆེ་བ་ནུ་མའི་རྩེ་ 
རུ་སླེབས་པ་ལ༔ མི་ལྤགས་གོས་གྱོན་ཡ་ཐོད་གཉེར་མས་གང་༔ ངག་ནས་བཤུག་སྒྲ་འབྱིན་ 
པ་ཞིག་གིས་མཐོང་༔ སྐད་ཅིག་དེར་བསྐྱོད་མཁའ་འགྲོ་ཁོང་དུ་མིད༔ དེ་ཚེ་མཁའ་འགྲོས་ 
ཕཊ༔ སྒྲས་སྤར་བའི་ཚེ༔ ས་ལ་ལུས་འགྱེལ་ཕུང་པོ་ཁྲོལ་གྱིས་གས༔ ཁོག་པ་ཤགས་ཀྱིས་ 
རལ་ལས་ལྷ་ལྕམ་ཐོན༔ དེ་རུ་སྲིན་པོ་ཕོ་མོ་ཐམས་ཅད་འདུས༔ བཙུན་མོ་འགྱེལ་བའི་སྐད་ 
ངན་དེ་འདྲ་ཟེར༔ ཕུང་པོ་དམར་མཆོད་བུ་མོ་འདི་འདྲ་བ༔ བཙུན་མོ་མེད་ཀྱང་བུ་མོ་འདི་ 
རང་ཟེར༔ དེ་ཚེ་རྒྱལ་པོ་ཟ་ཁ་ཧ་ལིང་གིས༔ བུ་མོ་བདག་ལ་མ་རིག་གཞན་འདྲ་བ༔ བདག་ 
གིས་བཙུན་མོར་བྱ་ཞེས་ཕོ་བྲང་ཁྲིད༔ དེ་ཚེ་རྒྱལ་པོ་གཟིམ་སར་མནལ་ལོག་ཚེ༔ རྣམ་ཤེས་
123

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྤར་ཏེ་དག་པའི་ས་ལ་དྲངས༔ ལས་ཀྱི་དཔའ་བོ་མི་བསྐྱོད་རྡོ་རྗེ་ཡི༔ སྤྲུལ་པར་བསྟིམས་ 
ནས་རྒྱལ་པོའི་གསོབ་ཏུ་ཞུགས༔ དེ་ནས་རྒྱལ་ཁམས་ཐམས་ཅད་དབང་བསྡུས་ནས༔ 
ཀུན་ཀྱང་ཆོས་ལ་བསླབ་ཅེས་བརྡ་སྦྱར་བས༔ སུ་ལ་མི་འཐད་བཙུན་མོ་འདི་གནོད་ཅེས༔ 
ཐམས་ཅད་གསོད་ཅེས་མཚོན་ཆ་ཆས་ཏེ་ཤོར༔ དེ་ཚེ་མནྡྷ་ར་ཝ་དྲག་མོ་ནི༔ སེང་གདོང་ 
སྤྲུལ་ཞིང་མི་བསྐྱོད་ཡང་དག་སྤྲུལ༔ ཧཱུཾ་སྒྲས་སྲིན་པོ་ཐམས་ཅད་བསྔངས་ཤིང་བརྒྱལ༔ བྲེད་ 
ཤ་ཐོན་ནས་སྨྲ་བ་མེད་པར་ལྐུགས༔ ལག་གིས་ཐལ་སྦྱར་གྱུར་ནས་རིམ་པར་སད༔ ཅི་ 
གསུངས་སྒྲུབ་པའི་ཁས་བླངས་རིམ་པར་བསླབས༔ དཀར་པོར་གནས་ཀུན་གསང་སྔགས་ 
གྲལ་དུ་བཅུག༔ ནག་པོར་གྱུར་ཀུན་རྒྱལ་ཁྲིམས་དྲག་པོས་བསྒྲལ༔ སྨིན་བྱེད་དབང་གི་ 
ཆུ་བོ་མཁའ་འགྲོས་བསྐུར༔ གྲོལ་བྱེད་གདམས་པའི་སློབ་དཔོན་རྒྱལ་པོས་མཛད༔ ཉིན་ 
མཚན་མེད་པར་དམ་པའི་ཆོས་ལ་སྦྱངས༔ ཀུན་ཀྱང་རྟོགས་གྲོལ་དུས་མཉམ་ཁོ་ནར་བྱུང་༔ 
ལོ་གསུམ་བར་དུ་ཆོས་ཀྱི་འཁོར་ལོ་བསྐོར༔ ཀུན་ཀྱང་ལྷག་མེད་འོད་སྐུར་འགྲུབ་པར་ 
བྱས༔ ཀོའུ་མཱ་རིའི་ཡུལ་གླིང་སྟོངས་པར་བསྒྱུར༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ 
ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ ཀོའུ་མཱ་རིའི་སྲིན་པོ་ཕོ་མོ་ཆོས་ལ་བསྒྱུར་
ཞིང་འཇའ་ལུས་གྲུབ་སྟེ་ཡུལ་ཁམས་སྟོངས་པར་བསྒྱུར་བའི་རིམ་པ་སྟེ་ལེའུ་སོ་གཉིས་ 
ཤ ༡22 པའོ༔ ༔རྒྱརྒྱརྒྱ༔
དེ་ནས་དུར་ཁྲོད་རྔམ་པ་ཚལ་ཆེན་དང་༔ ཀཱི་ལ་སྒྲོགས་སོགས་ཆེ་ཆུང་བརྒྱད་རྣམས་ 
ལ༔ ཨོ་རྒྱན་ཡབ་ཡུམ་ལྷན་ཅིག་བཞུགས་པའི་ཚེ༔ སློབ་དཔོན་ཆེན་པོས་མ་མོ་མཁའ་འགྲོ་ 
དང་༔ ལྷ་སྲིན་རྣམས་ལ་ཆོས་འཁོར་བསྐོར་ནས་བཞུགས༔ དེ་ཚེ་ལྷ་ལྕམ་མནྡྷ་ར་ཝ་ཡིས༔ 
སྐུ་ཡིས་རྫུ་འཕྲུལ་ཆེ་བརྒྱད་བསྟན་པ་ནི༔ དང་པོ་དུར་ཁྲོད་རྔམ་པ་སྒྲ་སྒྲོགས་སུ༔ ཨ་མྲའི་ 
ཚལ་དུ་བཞུགས་པའི་དུས་ཀྱི་ཚེ༔ མ་མོ་བརྒྱད་ཀྱིས་ཆོ་འཕྲུལ་བསྟན་པ་ལ༔ མནྡྷ་ར་ཝ་སྐུ་
124

༄༅། །ཟབ་གཏེར་ཆོས་ཀྱི་མཛོད་ཁང་།
ལྔར་སྤྲུལ་ནས་ནི༔ ནམ་མཁའི་ཁམས་སུ་སྐྱིལ་ཀྲུང་བཅས་ནས་བཞུགས༔ ཕྱག་མཐིལ་
རྣམས་ལས་བདུད་རྩིའི་རྒྱུན་ཕབ་པས༔ རྒྱ་མཚོ་ཆེན་པོ་བརྒྱད་ཀྱང་ཕྱོགས་ཕྱོགས་བསྐྱིལ༔ 
རྒྱ་མཚོའི་དབུས་སུ་པད་སྡོང་རེ་རེ་སྐྱེས༔ པད་སྡོང་དབུས་སུ་ལྷ་ལྕམ་རེ་རེ་བཞུགས༔ ལྷ་ 
ལྕམ་རེ་རེར་རང་འདྲ་དུ་མས་བསྐོར༔ དེ་དག་རྣམས་ཀྱིས་ལ་ལས་མཆོད་པ་འབུལ༔ ལ་ 
ལས་བསྐོར་བ་ལ་ལས་པི་ཝང་སྒྲོགས༔ ལ་ལས་ཕྱག་འཚལ་ལ་ལས་བསྟོད་པ་བྱ༔ ལ་ 
ལས་གླུ་ལེན་ལ་ལས་མེ་ཏོག་འཐོར༔ དེ་ཚེ་མ་མོ་ཐམས་ཅད་དད་ཅིང་བཏུད༔ ཀྱེ་མ་མི་ཡི་
སྲས་མོ་མནྡྷ་ར༔ ངོ་མཚར་ཡོན་ཏན་ལྡན་པའི་ལྷ་ལྕམ་ཁྱེད༔ སངས་རྒྱས་གཉིས་པའི་ཡུམ་ 
མཆོག་མཁའ་འགྲོའི་གཙོ༔ ཁྱེད་ནི་དམིགས་མེད་ཏིང་འཛིན་དགོངས་པ་ཐོབ༔ རྫུ་འཕྲུལ་ 
སྐུ་ཡི་སྤྲུལ་པ་ལྔ་ལྔ་མཛད༔ ངོ་མཚར་པདྨ་སྟོང་ལྡན་བདུད་རྩི་བལྟམས༔ དྲི་མེད་ཡོན་ཏན་ 
ལྔ་ཡི་མཁའ་འགྲོ་མ༔ རང་བྱུང་ཆོ་འཕྲུལ་བསམ་ལས་འདས་པར་སྤྲུལ༔ ངེད་ཅག་དུར་ 
ཁྲོད་འདིར་གནས་མཁའ་འགྲོའི་འཁོར༔ མ་མོ་རྣམས་ལ་ཆོས་ཀྱིས་ཚིམ་པར་མཛད༔ ཅེས་ 
ཞུས་ལྷ་ལྕམ་རྡོ་རྗེའི་གླུར་བཞེངས་པ༔
ན་མོ་གུ་རུ་པྲ་ཝ་ཀཱ་ར་ཡེ༔ གདོད་མའི་དབྱིངས་ལ་ཆོས་སྐུའི་ཁ་དོག་བཞད༔ ལོངས་ 
སྐུའི་འཇའ་སྤྲིན་ཕྱོགས་ཀུན་ཁྱབ་པར་དཀྲིགས༔ གང་འདུལ་སྤྲུལ་སྐུའི་ཆར་ཆེན་ཡོངས་ལ་ 
འབེབས༔ སྐྱེ་མེད་ས་འཛིན་འགག་མེད་གདུལ་བྱའི་ཚལ༔ གནས་མེད་འཁྲུལ་པ་ཀུན་ཟད་ 
ཡེ་ཤེས་ལྔ༔ དྲི་མེད་ལོ་ཐོག་ཐེག་པའི་བཅུད་ཀྱིས་སྨིན༔ འབྲས་བུ་མཁའ་ཁྱབ་བདེ་ཆེན་ 
འདུས་མ་བྱས༔ དུས་གསུམ་ཀུན་ན་ཟླ་བྲལ་མཚུངས་མེད་རྗེ༔ ཨོ་རྒྱན་པདྨ་འབྱུང་གནས་ 
བྱིན་རླབས་ལས༔ ཁོ་མོ་བདག་ལ་ཟག་མེད་སྐུ་མཆོག་ཐོབ༔ ཉོན་དང་སྣང་སྲིད་ལུགས་ 
འབྱུང་རྟེན་འབྲེལ་ལས༔ ལུགས་ལྡོག་དག་པའི་སྣང་སྲིད་མཁའ་འགྲོ་ལ༔ མ་དག་འཇིག་ 
རྟེན་དྲེགས་ཚུལ་མ་མོ་སྲིད༔ ཁྱོད་ཅག་ཡེ་ནས་མ་འཁྲུལ་ཀ་དག་ལ༔ གློ་བུར་འཁྲུལ་པའི་དྲི་
125

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མས་ནོངས་པ་ལ༔ ད་ལྟ་དྲེགས་པའི་ངར་འཛིན་གདུག་པས་མནར༔ དེ་ཕྱིར་སྡུག་བསྔལ་ 
བསྐྱེད་འདི་རང་འཁྲུལ་ལེན༔ ད་ནི་མ་འཁྲུལ་རང་སེམས་སངས་རྒྱས་ལ༔ འཁྲུལ་པའི་སྒྲོ་ 
སྐུར་མ་འདེབས་མ་མོ་རྣམས༔ སྣ་ཚོགས་སྣང་བ་སྒྱུ་མའི་རོལ་པ་ལ༔ ཆེད་འཛིན་ཞེན་པས་ 
མ་བཅིངས་མ་མོ་རྣམས༔ བློ་ཡི་ཡུལ་ལ་སྣང་བའི་ཞེན་པ་ཀུན༔ དེར་འཛིན་ཡིད་དཔྱོད་ 
མ་བྱེད་མ་མོ་རྣམས༔ ཉོན་མོངས་གཟུགས་འཛིན་བག་ཆགས་འཁྲུལ་འཁོར་ལ༔ གཅེས་ 
པར་མ་བྱེད་ཤིག་དང་མ་མོ་རྣམས༔ རང་བྱུང་རིག་པའི་ཡེ་ཤེས་རང་དག་ལ༔ ལྔ་ལྡན་ཐིག་ 
ལེ་མཛོད་ཅིག་མ་མོ་རྣམས༔ འཁོར་བ་སྲིད་པའི་རྒྱ་མཚོ་ཟད་མེད་ལས༔ ཅི་ཐར་གཉེན་པོ་ 
ཐོངས་ཤིག་མ་མོ་རྣམས༔ ཡེ་གདོད་སངས་རྒྱས་ཡིན་ལ་ཡིན་བཞིན་དུ༔ རང་སེམས་རང་
ངོ་ལྟོས་ཤིག་མ་མོ་རྣམས༔ རང་ཞལ་མཐོང་མེད་ཆོས་སྐུ་རྗེན་པར་བུད༔ དོན་དམ་སྐུ་བཞི་
འགྲུབ་བོ་མ་མོ་རྣམས༔ ཞེས་གསུངས་མ་མོ་ཐམས་ཅད་གྲོལ་བར་གྱུར༔ དེ་ནས་སྤྲུལ་པ་ 
ཐམས་ཅད་ཐུགས་ཀར་བསྡུས༔ མ་མོ་ཐམས་ཅད་བྲན་དུ་བཀོལ་བྱས་ཏེ༔ གསང་བའི་སྙན་ 
རྒྱུད་བརྒྱ་རྩ་བརྒྱད་རྣམས་བསྡུས༔ གསང་བའི་བརྡ་རུ་བསྡུས་ཏེ་གཏེར་ཁ་བྱས༔ དེ་ཚེ་མ་ 
མོས་རཀྴའི་བསེ་སྒྲོམ་ཕུལ༔ གནོད་སྦྱིན་རྣམས་ཀྱིས་ཀྵ་ཡི་སྒྲོམ་བུ་ཕུལ༔ དྲེགས་པ་རྣམས་ 
ཀྱིས་རྡོ་ཡི་སྒྲོམ་བུ་ཕུལ༔ དེ་དག་ནང་ནས་ཤོག་དྲིལ་དུམ་བུ་བཅུག༔ ཁ་རྣམས་ཐམས་ཅད་ 
ཕྱག་ཐམ་རེ་རེ་བཏབ༔ མ་མོ་རྣམས་ལ་གཉེར་གཏད་མཆོད་རྟེན་ནི༔ བིམ་པ་ཀ་ཡི་མཆོད་ 
རྟེན་བུམ་པའི་ནང་དུ་སྦས༔ དེ་ནས་དུར་ཁྲོད་སེང་གེའི་ཚལ་གྱི་དབུས༔ ཏཱ་ལའི་ཤིང་གི་ 
གྲིབ་བསིལ་ནང་དུ་བཞུགས༔ དེ་ཚེ་དྲེགས་པ་བདུན་ཅུ་རྩ་གཉིས་ཀྱིས༔ ཉམས་ཉུལ་ཚུལ་ 
དུ་ཆོ་འཕྲུལ་རྣམ་པ་མང་༔ དེ་ཚེ་མནྡྷ་ར་ཝའི་ཕྱག་སོར་ལས༔ འོད་ཟེར་ཁ་དོག་དཀར་སེར་ 
དམར་ལྗང་བཞི༔ ཕྱོགས་བཅུར་སྤྲོས་པས་ཁྲོ་མོ་བཅུ་གདན་དྲངས༔ ཐམས་ཅད་མནྡྷ་ར་ 
ཝའི་སྐུ་ལ་ཐིམ༔ སྐུ་ལས་ཁྲོ་བཅུ་ཕྱག་བརྙན་མང་སྤྲོས་ནས༔ དྲེགས་པ་ཐམས་ཅད་དམ་
126

༄༅། །ཟབ་གཏེར་ཆོས་ཀྱི་མཛོད་ཁང་།
ལ་གནས་པར་དུ༔ འོད་ཟེར་རྔམ་པའི་ཆོ་འཕྲུལ་དཔག་མེད་ཀྱིས༔ ཐམས་ཅད་བསྔངས་ 
འཇིགས་སྲོག་གི་སྙིང་པོ་ཕུལ༔ དེ་ཚེ་དཔལ་མོ་རྣམས་ཀྱི་མན་ངག་མཛད༔ རིན་ཆེན་སྒྲོམ་ 
བུ་ཀ་ལ་རཀྴས་ཕུལ༔ དེ་ནང་བཅུག་ནས་ནམ་མཁའི་མཁའ་ལ་སྦས༔ 
དེ་ནས་དཔལ་མོ་རྣམས་ལ་གདམས་པ་གནང་༔ ཀུན་ཀྱང་བསྟན་སྲུང་དྲེགས་པའི་ 
གྲལ་དུ་བཞག༔ དེ་ནས་ཨོ་རྒྱན་མཇལ་བས་མནྡྷ་རས༔ ལོ་རྒྱུས་ཞུས་པས་ལེགས་པའི་ 
གསུང་བཟང་བྱུང་༔ ད་ནི་མི་རིང་ཀོ་ཏ་བི་ར་རུ༔ བགེགས་ཆེན་རྡོ་རྗེ་ལ་སོགས་དམ་ལ་ 
བཏགས༔ ཡོན་ཏན་ཀུན་གྱི་མཚན་ཉིད་ངོམ་རན་གསུངས༔ དེ་བཞིན་ཀོ་ཏ་བི་རར་ལྷ་ལྕམ་ 
བྱོན༔ ཤིང་ནི་ཀཱ་མ་རུ་པའི་རྩ་བར་བྱོན༔ དེ་ཚེ་རྡོ་རྗེ་དབྱིངས་ཀྱི་དཀྱིལ་འཁོར་བཞེངས༔ 
ཕྱི་རིམ་དཀྱིལ་འཁོར་ཐེག་པ་རིམ་དགུས་མཚན༔ ནང་དབྱིངས་རྒྱུད་སྡེ་བཞི་དྲུག་བཀོད་པ་ 
མཛད༔ གསང་བ་བདེ་ཆེན་དབྱིངས་ཀྱི་ཕོ་བྲང་བཞེངས༔ ཟླ་བ་བཅུ་བདུན་བསྒྲུབས་པས་ 
ལྷ་ཚོགས་ཀུན༔ བཀྲ་གསལ་ལམ་མེར་ཞལ་མཇལ་གདམས་པ་སྩལ༔ དེ་ཚེ་བགེགས་ཆེན་ 
རྡོ་རྗེ་བི་ན་ཀས༔ གཙོ་བྱས་བགེགས་དཔུང་སྟོང་ཕྲག་བརྒྱད་ཅུ་ཡིས༔ ཐོ་འཚམ་སྒྲུབ་ལ་ 
བར་ཆད་བརྩམས་པ་ན༔ ས་རྡོ་གསེག་མའི་ཆར་པ་སེར་ལྟར་འབེབས༔ ངུ་འབོད་མི་རུང་ 
སྐད་ངན་སྣ་ཚོགས་བསྒྲགས༔ རླུང་དམར་གནམ་ས་གཡོ་བ་ཉིན་མཚན་འཚུབས༔ ཐོག་ 
སེར་གློག་ཞགས་འབྲུག་སྒྲ་ཆེམ་ཆེམ་སྒྲོགས༔ མཚན་མོ་མེ་ལྕེ་རི་བྲག་དམར་འུད་འབར༔ 
ཉིན་མོ་དུད་སྤྲིན་ཉི་ཟླ་སྒྲིབ་པར་འཁྲིགས༔ སོད་སོད་རྒྱོབ་རྒྱོབ་གཤིན་རྗེའི་སྒྲ་ལྟར་གྲགས༔ 
གཟུགས་ནི་རྣམ་པ་སྣ་ཚོགས་མང་པོ་སྟོན༔ ལ་ལ་མཛེས་པའི་བུ་དང་བུ་མོར་སྟོན༔ ལ་ལ་
ཤན་པའི་གཟུགས་ཅན་མཚོན་ཆར་འབེབས༔ ལ་ལ་རྒས་ཚུལ་ལ་ལ་ཁྲོ་བོའི་ཚུལ༔ མགོ་
བརྙན་མི་འདྲ་མི་སྙན་སྐད་ངན་འདོན༔ སྟག་གཟིག་གཅན་སྤྱང་དྲེད་དང་དོམ་སྤྲེལ་ཞོནཿ༔
དེ་དག་ཐམས་ཅད་ཁ་སྣར་མེ་དུད་འཕྲོ༔ གནམ་ས་རི་ལུང་ཐམས་ཅད་ཉིལ་ཉིལ་འཁྲུགས༔
127

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མི་འཇིགས་པ་ཡི་སྒྲ་སྐད་སྣ་ཚོགས་འདོན༔ དེ་ཚེ་མནྡྷ་ར་ཝར་མཁའ་འགྲོ་ཡིས༔ ད་ནི་ 
རྫུ་འཕྲུལ་ཤུགས་ཀྱིས་བསྐུལ་བ་ཡིས༔ གདོན་བགེགས་འབྱུང་པོ་དམ་ལ་ཐོགས་ཤིག་ 
གསུངས༔ དེ་ལྟར་ལུང་བསྟན་མནྡྷ་ར་ཝ་ཉིད༔མངོན་རྫོགས་རྒྱལ་མོ་དབུ་བརྒྱ་ཕྱག་སྟོང་ 
མ༔ བ་སྤུ་མེ་འབར་ཕྱག་མཚན་མཚོན་ཆ་བསྣམས༔ དབུ་སྐྲ་ལྷ་གནས་གཡོ་ཞིང་དུར་ཁྲོད་ 
བརྒྱན༔ ཞབས་བརྒྱ་བརྡབས་པས་འཇིག་རྟེན་གཡོ་བར་བྱེད༔ ཡེ་ཤེས་མེ་ཡི་དཀྱིལ་འཁོར་ 
འབར་བར་བཞེངས༔ འཇིགས་མེད་བྩོ་ཡི་གླུ་དབྱངས་འདི་ལྟར་བླངས༔ ཧཱུཾ་ཧཱུཾ་བྷྱོཿ་བྷྱོཿ༔ སྲིད་ 
པ་གསུམ་ན་འབར་བ་མཁའ་འགྲོ་ངས༔ གནོད་བྱེད་འབྱུང་པོ་སྟོབས་ཆེན་ཐམས་ཅད་ 
ཀུན༔ རྡོ་རྗེ་འབར་བའི་མཚོན་གྱིས་དུམ་བུར་གཏུབས༔ འཇིག་རྟེན་འདི་ན་དབང་བྱེད་ 
ནམ་མཁའ་འདྲ༔ གོས་སྔོན་རྒྱ་མཚོ་འབར་བའི་གོམ་སྟབས་བསྐྱོད༔ འཁོར་འདས་ཞི་བའི་ 
ཚོགས་རྣམས་དབང་དུ་བྱེད༔ འཇིག་རྟེན་གསུམ་ཡང་ཐལ་མོའི་བར་དུ་བཙིར༔ གདོན་ 
བགེགས་གླགས་ལྟར་གྱུར་ཀུན་ད་ལྟ་བརླག༔ རུ་ལུ་རུ་ལུ་ཧཱུཾ་བྷྱོཿ་བྷྱོཿ་བྷྱོཿ་བྷྱོཿ༔ 
ཞེས་གསུངས་རི་ཆེན་རི་ཕྲན་ཐམས་ཅད་ཀུན༔ ཞབས་ཀྱི་མཐེ་བོང་རྩེར་བླངས་ཉིལ་ 
ཉིལ་འཁྲུགས༔ དེ་ཚེ་བགེགས་ཚོགས་ཐམས་ཅད་བརྒྱལ་བསྔངས་སྐྲག༔ དཔའ་ཞུམ་ངག་ 
ནས་སྲོག་གི་སྙིང་པོ་ཕུལ༔ ཀྱེ་མ་ཡེ་ཤེས་མཁའ་འགྲོ་དགོངས་སུ་གསོལ༔ བདག་ཅག་ཐོག་ 
མེད་དུས་ནས་ད་ལྟའི་བར༔ མ་རིག་ཉོན་མོངས་ལས་ཀྱིས་མནར་བའི་མཐུས༔ སེམས་ 
ཅན་ཀུན་ལ་གནོད་ཅིང་འཚེ་བྱེད་པའི༔ རྒྱལ་བའི་ཡུམ་མཆོག་ཁྱོད་ལ་ཐོ་འཚམ་པ༔ ད་ལྟ་ 
ཏིང་འཛིན་དག་པའི་སྐུར་བཞེངས་ཏེ༔ སྙིང་རྗེས་ཁྲོས་པའི་སྐུ་ཡི་ཆོ་འཕྲུལ་གྱིས༔ བདག་ 
ཅག་ལུས་སྲོག་དབང་པོ་འཇིགས་ལ་ཐུག༔ ཅི་གསུངས་བཀའ་འཚལ་སྲོག་གི་སྙིང་པོ་ཕུལ༔ 
ཏྲི་ཏྲི་ཡོ་ན་མཱ་ར་ཀ་དུ་ན༔ ཞེས་པ་ལུས་ལས་དྲངས་པའི་སྲོག་སྙིང་གོ༔ ྣར་ཡ་མ་བི་ན་ཡ་ 
ཀ་དུན་ཛ༔ ཞེས་པ་ངག་ལས་དྲངས་པའི་སྲོག་སྔགས་ཡིན༔ ཏྲི་མུ་ཏ་ཡ་གུ་ཡི་ཧེ་དུན་ནིག༔
128

༄༅། །ཟབ་གཏེར་ཆོས་ཀྱི་མཛོད་ཁང་།
ཅེས་པ་ཡིད་ལས་དྲངས་པའི་ཐ་ཚིག་གོ༔ དེ་སྐད་ཕུལ་ནས་དམ་བཞག་གཉེར་དུ་གཏད༔
སེམས་ཅན་གཞན་གྱི་རང་རྒྱུད་མ་དག་ན༔ གནོད་འཚེ་བདག་ཅག་བྱས་དང་མ་བྱས་འདྲ༔ 
དེ་མིན་གང་དུའང་གནོད་སེམས་སྤང་བར་བྱ༔ ཞེས་པའི་དམ་བཅའ་ཕུལ་ནས་བྱང་སེམས་ 
བསྒོམ༔ དེ་ཚེ་མཁའ་འགྲོས་སྤྲུལ་པ་ཞི་བར་མཛད༔ དམ་པའི་ཆོས་ཀྱི་སྦྱིན་པ་རླབས་ཆེན་ 
དང་༔ བགེགས་འདུལ་མན་ངག་བརྒྱ་ཕྲག་བདུན་ཙམ་མཛད༔ དེ་དག་བརྡ་རུ་བསྡུས་ཏེ་ 
དྲག་མོ་ལ༔ གཉེར་གཏད་བྱས་ནས་བསེ་ཡི་སྒྲོམ་བུར་བཅུག༔ དེ་ནས་མནྡྷ་ར་ཝས་ཨོ་ 
རྒྱན་མཇལ༔ ལོ་རྒྱུས་ཞུས་པས་ཡང་ལན་མན་ངག་བརྒྱ༔ གནང་ནས་རི་བོ་གངས་ཅན་ 
སྦོས་ཤིག་གསུངས༔ མནྡྷ་ར་ཝས་རྐང་མགྱོགས་ཞག་བདུན་གྱི༔ བོད་ཡུལ་ཏི་སེ་གངས་ལ་ 
ཕེབས་པར་མཛད༔ དེ་ཚེ་ཀླུ་དང་མི་མིན་འབྱུང་པོ་ཡིས༔ ཆོ་འཕྲུལ་དཔག་ཏུ་མེད་པ་བསྟན་ 
ནས་བྱུང་༔ དེ་ཚེ་མཁའ་འགྲོ་ཨུ་མ་དེ་ཝིར་སྤྲུལ༔ གངས་རིའི་བདག་པོ་ལྷ་ཆེན་སྦྱོར་བ་ 
མཛད༔ གསང་བའི་དབུ་མར་དེ་ལ་བཞག་ནས་སུ༔ གཏེར་ཁ་བརྒྱ་རྩ་བརྒྱད་ཀྱི་གཉེར་ཁ་ 
གཏད༔ དེ་ནས་རིམ་པར་བལ་པོའི་ཡུལ་དུ་བྱོན༔ ཨ་སུ་ར་ཡི་བྲག་ཕུག་ཆེན་པོ་ན༔ ཞག་ 
བདུན་བཞུགས་པར་བལ་པོ་བརྒྱད་དང་འཕྲད༔ དེ་ཡི་ནང་ནས་བལ་མོ་ཆུང་ཆུང་ཞིག༔ 
རིན་ཆེན་སྣ་ཚོགས་རྒྱན་གྱིས་སྤྲས་པ་ཞིག༔ མཁའ་འགྲོར་གུས་བཏུད་སྔོན་མ་མཇལ་བ་ 
ཡིས༔ དྷཱཀཱི་ཁྱོད་ཉིད་གང་ནས་བྱོན་པ་ལགས༔ མཁའ་འགྲོ་ཡབ་ཡུམ་མིང་པོ་གང་ལྟར་ 
ལགས༔ བསྟེན་པའི་སློབ་དཔོན་སུ་ལྟར་བྱ་བ་ལགས༔ ཡུལ་དང་རིགས་རུས་ཆོ་འབྲངས་ 
ཅི་འདྲ་ཡོད༔ མ་ཁྱོད་འདི་ན་འབྱོན་པའི་དོན་ཅི་མཆི༔ བདག་ལ་དགྱེས་པའི་བཀའ་སྩལ་ 
གནང་བར་རིགས༔
དེ་སྐད་ཞུས་པས་མཁའ་འགྲོའི་དགོངས་པ་ལ༔ འདི་ནི་སྔོན་ནས་ཚོགས་ཆེན་ 
བསགས་པ་ཞིག༔ པདྨ་རིགས་ཆགས་ལྷ་ཡི་ལྕམ་དང་འདྲ༔ ད་ལྟ་ཚེ་ཡི་འཕེན་པ་རྫོགས་
129

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གྱུར་ཀྱང་༔ མ་འོངས་མཁའ་འགྲོས་འགྲོ་དོན་བྱེད་དགོངས་ནས༔ ཚངས་པའི་དབྱངས་ 
ཀྱིས་མགྲིན་གླུ་འདི་ལྟར་བླངས༔ ཀྱེ བལ་པོའི་ཡུལ་གྱི་བུ་མོ་ལོ་རྒན་མ༔ བདག་གི་རུས་ 
ནི་ཟ་ཧོར་རྒྱལ་པོའི་རིགས༔ ཡབ་ནི་རྒྱལ་པོ་གཙུག་ལག་འཛིན་ཞེས་བྱ༔ ཡུམ་ནི་དབང་ 
མོ་འོད་ནི་དགེ་མ་ཞེས༔ བུ་མོ་ང་ནི་ལྷ་ལྕམ་མནྡྷ་ར༔ བསྟེན་པའི་སློབ་དཔོན་ཨོ་རྒྱན་པདྨ་ 
འབྱུང་༔ གདམས་པའི་ཆོས་ནི་ཐེག་པ་རིམ་དགུའི་ལམ༔ ཡུལ་ནི་ངེས་མེད་གནས་ཡུལ་ 
དུར་ཁྲོད་ཡིན༔ ཁྱོ་པོ་ཉོན་མོངས་གྲོགས་པོ་མི་འདོད་པས༔ ཡེ་ཤེས་བདེ་བ་ཆེན་པོའི་སྲས་ 
པོ་ཡོད༔ གཡོག་དང་རྗེས་འབྲང་སྒྱུ་མའི་ལུས་ཅན་མེད༔ འཇིག་རྟེན་མ་མོ་མཁའ་འགྲོ་ཆོས་ 
སྐྱོང་ཡོད༔ འདི་རུ་འོང་བའི་དོན་ནི་འདི་ལྟར་ལགས༔ གསང་སྔགས་གདམས་པའི་སློབ་ 
དཔོན་མན་ངག་རྣམས༔ བརྡ་གསང་རིན་ཆེན་གཏེར་དུ་སྦས་ཏེ་སོང་༔ ད་ལྟ་གནས་འདིར་ 
མཆོད་ཕྱིར་སླེབས་པ་ཡིན༔ བུ་མོ་ཁྱོད་ནི་ལོ་གསུམ་ཚེ་དུས་བྱེད༔ དེ་ཚེ་བལ་པོའི་རྒྱལ་པོའི་ 
སྲས་མོ་ནི༔ ཤཱཀྱ་དེ་ཝ་ཞེས་བྱར་སྐྱེ་བ་ལེན༔ སློབ་དཔོན་པདྨ་འབྱུང་གནས་མཇལ་ནས་ནི༔ 
གསང་སྔགས་རྡོ་རྗེ་ཐེག་པའི་སྣོད་ལྡན་འགྱུར༔ ཟབ་མོའི་གཏེར་ཁ་མང་པོ་དེ་དུས་སྦས༔ 
གདོང་དམར་ཡུལ་དུ་འགྲོ་བའི་དོན་ཆེན་བྱེད༔ ཅེས་ལུང་བསྟན་ནས་བུ་མོ་བལ་མོ་དང་༔
བསྡེབས་ཏེ་སོང་བས་ལྷ་ལྕམ་ལོ་རྒྱུས་བསྙད༔ དེ་ཚེ་བལ་ཡུལ་གྲོང་པའི་མི་ཀུན་འདུས༔
མཁའ་འགྲོའི་ཞལ་མཇལ་ཀུན་གྱིས་ཉམས་ཚད་བྱས༔ དེ་ཚེ་ཨ་ཙ་ར་ནི་རྒན་པ་ཞིག༔ བུ་
མོ་ཁྱོད་འདྲ་སློབ་དཔོན་བསྟེན་པ་ན༔ ཟབ་པའི་གདམས་པ་ཇི་ལྟར་ཞུས་པ་ཡིན༔ གདམས་ 
པ་ཉམས་སུ་ལེན་པའི་གྲུབ་པ་ནི༔ ཐོབ་པའི་དྲོད་རྟགས་ཇི་ལྟར་སྟོན་པར་ཡོད༔ འདི་རུ་ 
འོང་ལ་ཁྱོ་པོ་རྙེད་དགོས་སམ༔ ཞེས་འདྲི་ཁོ་ནི་མིག་བགྲད་ཁྲོས་ཚུལ་བྱེད༔ དེ་ལ་མཁའ་ 
འགྲོས་ལན་ནི་འདི་ལྟར་བཏབ༔ ཀྱེ ཉོན་དང་བདག་ནི་རིག་འཛིན་མ༔ རིགས་རུས་སྐྱེས་ 
པ་སློབ་དཔོན་དུ་མས་འཕགས༔ ཁྱོད་ལ་འགྲན་བསམ་འདི་རུ་འོང་མིན་ཡང་༔ ལོག་རྟོག་
130

༄༅། །ཟབ་གཏེར་ཆོས་ཀྱི་མཛོད་ཁང་།
འདུལ་ཕྱིར་ང་ཡི་བཀོད་པ་སྟོན༔ ཞེས་གསུངས་ལྷ་ལྕམ་མཁའ་ལ་རྒྱངས་ཀྱིས་འཕགས༔
སྐུ་ཡི་འོད་ཟེར་ཉི་མ་ལྟ་བུར་འབར༔ཞལ་གྱིས་དམ་པའི་ཆོས་ཀྱི་སྒྲ་སྐད་འདོན༔
ཧཱུཾ་ཧྲཱིཿ མ་ཆགས་སྐྱོན་མེད་མཚོ་སྐྱེས་དྲིན་ཆེན་རྗེ༔ དུས་གསུམ་སངས་རྒྱས་གདུང་ 
འཚོབ་པདྨ་འབྱུང་༔ ད་ལྟ་བུ་མོ་མནྡྷ་ར་ལ་གཟིགས༔ འཇིག་རྟེན་ལོག་རྟོག་སོལ་ལ་ཐུགས་ 
རྗེས་ཟུངས༔ ང་ནི་ཐུགས་མཆོག་ཡེ་ཤེས་ཀ་དག་ལ༔ ཀུན་ཏུ་བཟང་མོའི་དགོངས་པ་མཁའ་ 
ལྟར་ཡངས༔ དུས་གསུམ་ཀུན་ན་སྐྱེ་འཆིའི་འཇིགས་དང་བྲལ༔ བདེ་ཆེན་ལོངས་སྐུའི་གོ་ 
འཕང་བརྙེས་ཟིན་པས༔ ཆགས་པས་མ་གོས་འཁོར་བར་གནས་པ་མེད༔ མ་འགགས་ 
འགྲོ་བའི་དོན་ལ་ང་རང་འོང་༔ ཞེན་མེད་གང་འདུལ་ཆོས་ཀྱི་སྒོ་མོ་ཕྱེ༔ འཇིག་རྟེན་འདི་ 
ན་ཆགས་འཛིན་འཁོར་བའི་འགྲོ༔ ཐར་འདོད་ཡོད་ན་རྗེས་སུ་སློབས་ཤིག་དང་༔ གཏན་ 
བདེའི་གསང་སྔགས་རབ་འབྱམས་བདག་མོ་ཡིན༔ ཞེས་གསུངས་ཕྱག་གིས་སེ་གོལ་ 
བརྡབས་པ་ཡིས༔ ཨ་ཙ་ར་ནི་གྱང་འགྱེལ་བཞིན་དུ་སོང་༔ དེ་ཚེ་བལ་པོའི་མི་ཀུན་དད་ཕྱག་ 
འཚལ༔ གུས་པས་བཏུད་ནས་དམ་ཆོས་ཞུས་པ་ལ༔ བུ་མོས་འཁོར་བ་ཞེན་གཅོད་མགུར་ 
འདི་གསུངས༔ ཀྱེ་ཉོན་དང་བལ་པོ་ཕོ་མོ་ཀུན༔ འཇིག་རྟེན་སྲིད་པའི་སྡུག་བསྔལ་ཟད་ 
མེད་ལ༔ བདེ་བར་མཐོང་ན་སྦྲང་བུའི་སྦྲང་རྩི་འདྲ༔ འཁོར་བར་ཞེན་པ་དུག་གི་རང་བཞིན་ 
ལ༔ མ་ཤེས་བཙན་དུག་ཟོས་པས་རང་ཉིད་ཕུང་༔ ལས་ཀྱི་བག་ཆགས་བཙོན་དོང་རིང་པོ་ 
ལ༔ མིག་མེད་དོང་ལྷུང་བསྐལ་པར་ཐར་ཐབས་བྲལ༔ གནས་སྐབས་བདེ་འབྱོར་སྒྱུ་མའི་ 
བསླུ་བྲིད་ལ༔ ཞེན་ན་སྐད་ཅིག་བྲལ་ཏེ་སྡུག་བསྔལ་མྱོང་༔ འཁོར་བའི་གྲོགས་པོ་གཤེད་ 
མས་མགོ་བསྐོར་འདྲ༔ མཐར་ཐུག་ངན་སོང་ལམ་ལ་འཁྲིད་པར་བྱེད༔ ལོངས་སྤྱོད་ནོར་ 
རྫས་ཡི་དྭགས་གཏེར་སྲུང་འདྲ༔ མྱོང་ན་རང་ཉིད་སྲོག་དང་འབྲལ་བར་བྱེད༔ འཇིག་རྟེན་ 
བྱ་བ་འདུས་བྱས་བརྩོན་པ་ལ༔ དལ་བ་མེད་པས་རང་ཉིད་ལྕགས་སུ་བཅུག༔ ཁྱོད་རྣམས་
131

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
འཁོར་བར་ཆགས་ན་འཆི་བའི་རྒྱུ༔ རང་གིས་རང་མགོ་གཡོགས་པ་ཨ་རེ་སྡུག༔ དེས་ན་ 
ལམ་མཆོག་དཀོན་མཆོག་སྐྱབས་སུ་བརྟེན༔ དམ་པའི་ཆོས་ལ་གནས་ན་འདི་ཕྱི་སྐྱིད༔ ལྷ་
ལྕམ་ང་ཡིས་དེ་ལྟར་ཉམས་སུ་བླངས༔ སྐལ་ལྡན་ཡིན་ན་དེ་ལྟར་བརྩོན་པར་གྱིས༔ ཞེས་
གསུངས་ཐམས་ཅད་རྗེས་སུ་ཡི་རང་གྱུར༔ དེ་ནས་ལྷ་ལྕམ་མགྱོགས་པར་བྱོན་པ་ན༔ ཚང་
ཚིང་དུར་ཁྲོད་འཇིགས་དང་ཉེ་བར་ཕུག༔ བྷྲ་མ་རི་ཡི་ནགས་ཚལ་ཞག་བདུན་བཞུགས༔ དེ་
ཚེ་དུར་ཁྲོད་གནས་པའི་འབྱུང་པོ་ཀུན༔ གཟུགས་མི་སྡུག་པ་མང་པོར་སྤྲུལ་ནས་ནི༔ དྲོད་
ཚད་ཉུལ་བའི་ཆོ་འཕྲུལ་མང་དུ་བསྟན༔ དེ་ཚེ་མཁའ་འགྲོ་དྲག་མོ་སེང་གདོང་སྤྲུལ༔ བདུད་ 
དང་འབྱུང་པོ་མ་ལུས་དམ་ལ་བཞག༔ དེ་ནས་བྷནྡྷའི་ཡུལ་དུ་བྱོན་པ་ན༔ པདྨའི་ཚལ་ཞེས་ 
བྱ་བར་སླེབས་པ་ལ༔ ཤན་པའི་གྲོང་ཁྱེར་ཀུཾ་ཏི་བྱ་བ་ན༔ སྲོག་ཆགས་ཁྲི་ཕྲག་མང་པོ་
བསད་ནས་ཟ༔
དེ་ཚེ་མཁའ་འགྲོས་ཤན་པ་རྣམས་ཀྱི་ལམ༔ སྲང་མདོ་ཞིག་ཏུ་སྤྲང་ཚུལ་མཛད་ནས་ 
བཞུགས༔ དེ་ཚེ་ཤན་པ་མང་པོ་དེར་འདུས་ནས༔ སྤྲང་མོ་མཛེས་མ་གཅིག་འདུག་གྲོགས་ 
འོས་ཟེར༔ དུས་དེར་ལྷ་ལྕམ་ཞལ་ནས་འདི་སྐད་གསུངས༔ ང་ནི་འཇིག་རྟེན་འཁོར་མོ་མི་ 
འདོད་ཅིང་༔ ཤན་པའི་གྲོང་འདིར་བསྡད་པས་ང་རེ་འཇིགས༔ འཇིག་རྟེན་འདི་ན་གཅེས་ 
པ་སྲོག་འདི་ཡིན༔ སྲོག་གཅོད་བྱེད་པའི་བདུད་ཀྱི་གླིང་འདི་ན༔ ཤ་ཟན་གདུག་པ་ཁྱོད་ 
འདྲའི་གྲོགས་མོ་བས༔ དུར་ཁྲོད་གནས་པའི་འབྱུང་པོའི་གྲོགས་དགའོ༔ ཞེས་གསུངས་ཚེ་ 
ན་ཤ་ཟའི་མི་མང་གིས༔ བུ་མོ་སྡུག་ལེན་བཏབ་པ་གསོད་ན་ཟེར༔ ཅི་ཟེར་ཅང་ཟེར་ཀུན་ 
གྱིས་གྲོས་བཏབ་པས༔ བུ་མོ་ཁ་གླེན་མ་ལ་འདོད་འཇུག་བྱེད༔ ཅིས་ཀྱང་མ་ཉན་རྐང་ལག་ 
བྲེག་དོ་ཟེར༔ དེ་སྐད་སྨྲས་ནས་ཐམས་ཅད་ལྷ་ལྕམ་བཟུང་༔ དེ་ཚེ་ལྷ་ལྕམ་དྲག་བྱེད་མཁའ་ 
འགྲོར་སྤྲུལ༔ དབུ་ནི་ནམ་མཁར་སླེབས་ཙམ་བྱས་པ་ཡིས༔ སྐུ་ལས་མཁའ་འགྲོ་དྲུག་སྤྲུལ་
132

༄༅། །ཟབ་གཏེར་ཆོས་ཀྱི་མཛོད་ཁང་།
བསྭོ་སྒྲ་ལྡིར༔ ཤན་པ་འདི་དག་བསྒྲལ་བར་བྱའོ་གསུངས༔ དེ་ཚེ་ཡུལ་དེའི་མི་མིན་ཐམས་ 
ཅད་འདུས༔ ཀུན་གྱིས་བཏུད་ནས་ཤན་པའི་གྲོང་ཁྱེར་དེར༔ གནས་པའི་ཕོ་མོ་མ་ལུས་ 
མཁའ་འགྲོར་འདུད༔ ཁྱོད་ཀྱིས་ཅི་གསུངས་བྱ་ཞེས་ཁས་སུ་བླངས༔ དེ་ཚེ་སྲོག་གཅོད་ 
སྤང་དགོས་གསུངས་པ་ན༔ ཐམས་ཅད་སྡིག་སྤང་ཆོས་ལ་བསྐུལ་བ་ལ༔ མཁའ་འགྲོས་ཟླ་ 
གསུམ་བར་དུ་ཆོས་འཁོར་བསྐོར༔ ཐམས་ཅད་གྲོལ་ནས་སངས་རྒྱས་ལམ་རྙེད་གྱུར༔ དེ་ 
ནས་ཀ་ལིང་ཀ་ཡི་ཡུལ་དུ་བྱོན༔ སློབ་དཔོན་མཇལ་ནས་ཡང་གསང་ལྡེའུ་མིག་ཞུས༔ སློབ་ 
དཔོན་ཆེན་པོས་མནྡྷ་ར་ཝ་ཁྱོད༔ འདི་ནས་ཤར་ཕྱོགས་ཟ་ཧོར་ཡུལ་དུ་བྱོན༔ ད་རུང་སྔར་ 
མ་གྲོལ་བའི་སེམས་ཅན་ལ༔ དམ་པའི་ཆོས་ཀྱིས་ཚིམ་པར་བྱོས་ཤིག་གསུངས༔ དེ་ཚེ་མནྡྷ་ 
ར་ཝ་བྷརྒ་ལར༔ བྱོན་པའི་ལམ་དུ་རྒྱལ་ཁབ་ཉེ་བ་ན༔ གྲོང་ཁྱེར་སི་ཏ་ན་ཞེས་བྱ་བར་བྱོན༔ 
དེ་རུ་བཟོ་བོ་རྒན་འཁོག་གཉིས་སར་བཞུགས༔ དེ་ལ་བུ་ནི་ཀུན་བྱེད་ཅེས་པ་དང་༔ བུ་ 
མོ་འོད་སྲེད་མ་ཞེས་བྱ་བར་འདུག༔ དེ་གཉིས་ལྷ་ལྕམ་ལ་ནི་ཡུན་དུ་བལྟས༔ རེ་ཞིག་ཁོང་ 
གཉིས་ལྷ་ལྕམ་ཞབས་ལ་གཏུགས༔ དེ་ཚེ་ཁོང་གཉིས་དེ་སྔོན་ཁྱེད་མ་མཇལ༔ ལས་བཟང་ 
ད་རེས་མཇལ་བས་རྗེས་གཟུང་འཚལ༔ དེ་སྐད་ཞུས་པས་ལྷ་ལྕམ་འདི་སྐད་གསུངས༔ 
ཀུན་བྱེད་བུ་ཁྱོད་ཉོན་ཅིག་འདི་ལྟར་ཡིན༔ ང་ནི་སྔོན་ཚེ་ཌཱ་མ་རུ་ཞེས་པར༔ བཙུན་མོ་པདྨ་ 
སྐྱེས་ཞེས་གྱུར་པའི་ཚེ༔ ཁྱོད་ནི་ཡཀྴ་བདེ་སྐྱོང་ཡབ་གྱུར་པ༔ ཤཱནྟི་བུདྡྷ་ཞེས་བྱའི་རྒྱལ་པོར་ 
གྱུར༔ དེ་ཚེ་སྲིན་པོ་མང་པོ་བསད་ཅིང་གཏུབས༔ དེ་ཡི་ལས་ཀྱིས་ལུས་ངན་འགའ་བླངས་ 
ནས༔ ཟངས་མདོག་ཤར་ནས་ད་ལྟ་འདི་རུ་འཕོས༔ སྲིང་མོ་འོད་སྲེད་མ་ཞེས་བྱ་བ་ཁྱོད༔ 
ཌཱ་མ་རུ་ཡི་རྒྱལ་པོའི་བཙུན་མོ་ནི༔ ཀཱ་ལི་ཞེས་བྱར་གྱུར་པ་ཁྱོད་ཉིད་ཡིན༔ དེ་ཕྱིར་བདག་ 
ལ་མོས་པ་དེ་ལྟར་ཡིན༔ ད་ནི་ཁྱོད་གཉིས་གསང་སྔགས་སྟོན་ནོ་གསུངས༔ གསང་སྔགས་ 
ཆོས་དང་དབང་བསྐུར་ཐོབ་པས་གྲོལ༔ ཟླ་བ་གསུམ་ནས་འཇའ་སྐུར་འགྲུབ་ནས་སོང་༔
133

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དེ་ནས་ཡབ་ཡུམ་མིང་པོ་མཇལ་དུ་བྱོན༔ དེ་རུ་ཕྱི་ནང་བློན་འཁོར་བཅས་པ་རྣམས༔ སྒོམ་ 
ལ་ཞུགས་པས་སུས་ཀྱང་མ་ཚོར་བར༔ རེ་ཞིག་བཟོ་བའི་བུ་མོ་གཞོན་ནུར་འཕྲད༔ ལྷ་ལྕམ་ 
བྱོན་ཞེས་ཞབས་ལ་འཇུས་ནས་སུ༔ བསྐལ་པ་བཟང་ཟེར་ཀུན་ལ་བོས་པས་ན༔ གཅིག་ 
འདུས་གཉིས་འདུས་རྒྱལ་ཁམས་མི་ཀུན་འདུས༔ ཡབ་ཡུམ་མིང་པོ་བློན་པོའི་ཚོགས་ཀུན་ 
འདུས༔ཐམས་ཅད་དགའ་ནས་བཙུན་མོ་ཡབ་གཉིས་ཀྱིས༔ མནྡྷ་ར་ཝའི་དྲུང་དུ་བྱོན་པ་ 
ན༔ ལྷ་ལྕམ་ཕྱག་མཛད་ཡབ་ཡུམ་གཉིས་ཕྱག་འཚལ༔ དེ་ཚེ་མཁའ་འགྲོས་རྫུ་འཕྲུལ་འདི་ 
ལྟར་བསྟན༔ ཐུགས་ཀྱི་དཀྱིལ་འཁོར་ལེགས་པ་ཕྱག་གིས་ཕྱེས༔ འཆི་མེད་ཚེ་ཡི་ལྷ་ཚོགས་ 
གསལ་བར་བསྟན༔ དེ་ཚེ་ཀུན་གྱིས་ངོ་མཚར་གུས་པས་བཏུད༔ ལོ་གཅིག་ཆོས་ཀྱི་འཁོར་ 
ལོ་དུ་མར་བསྐོར༔ དུས་དེར་རྒྱལ་པོ་ཡབ་ཡུམ་འཇའ་སྐུར་གྲོལ༔ བློན་པོ་གཙུག་པ་རྒྱལ་ 
པོའི་ཐུགས་ཀར་ཐིམ༔ དེ་ནས་ཟ་ཧོར་རྒྱལ་ཁམས་མ་ལུས་གྲོལ༔ ས་མ་ཡཱ༔ ཟ་ཧོར་རྒྱལ་ 
པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ གང་འདུལ་ཡུལ་ཁམས་ 
བརྒྱད་དུ་རྫུ་འཕྲུལ་ཆེ་བརྒྱད་བསྟན་ནས་མི་དང་མི་མིན་ཆོས་ལ་བཀོད་པའི་རིམ་པ་སྟེ་ལེའུ་
སོ་གསུམ་པའོ༔ ༔
ཤ༧ ༡༡༡6 རྒྱརྒྱརྒྱ༔ དེ་ནས་ལྷ་ལྕམ་རིམ་པར་བྱོན་པ་ལས༔ མཆོད་རྟེན་ 
ཆེན་པོ་བདེ་བྱེད་བརྩེགས་པའི་དྲུང་༔ སློབ་དཔོན་ཆེན་པོ་པདྨ་བཞུགས་དང་མཇལ༔ དེ་ 
རུ་འཆི་མེད་ཚེ་ཡི་དཀྱིལ་འཁོར་བཞེངས༔ སློབ་དཔོན་ཆེན་པོ་བརྒྱད་ལ་དབང་བསྐུར་ 
འབོགས༔ དེ་ནས་སློབ་དཔོན་ཡབ་ཡུམ་ལྷན་གཅིག་ཏུ༔ ཨོ་རྒྱན་ཡུལ་དུ་རིམ་པར་བྱོན་པ་ 
ལ༔ ལྷ་ལྕམ་བྱི་ལའི་གདོང་ཅན་ཞིག་ཏུ་སྤྲུལ༔ དེ་ཚེ་ཨོ་རྒྱན་ཡུལ་ཁམས་མི་རྣམས་ཀྱིས༔ 
རྒྱལ་སྲས་བྱོན་ཅེས་ལ་ལས་དད་ཅིང་བཀུར༔ ལ་ལས་སྐུར་འདེབས་དེ་ཚེ་སློབ་དཔོན་ 
ནི༔ པྲ་ཀ་ར་ཡིས་དཔུང་བསྡུས་རྒོལ་དུ་བྱུང་༔ རྒྱལ་པོ་ཡབ་ཡུམ་མ་ཚོར་གསོན་བསྲེགས་
134

༄༅། །ཟབ་གཏེར་ཆོས་ཀྱི་མཛོད་ཁང༌།
བྱས༔ དེ་ཚེ་འོད་འཆང་མ་ཡི་རུ་ང་ཡིས༔ སྔོན་ཆད་བདག་པོར་མཐའ་ཡི་སྤྲང་མོ་ཞིག༔ རྙེད་ 
པ་འདིར་སླེབས་སློབ་དཔོན་བསྲེགས་ཚར་ཞེས༔ རྒྱལ་པོ་ཡབ་ཡུམ་གཉིས་ལ་ཞུས་པ་ལ༔ 
རྒྱལ་པོ་ཡབ་ཡུམ་མ་བཟོད་རྒྱལ་སྲས་ལ༔ ལྟ་རུ་བྱོན་ནས་མཇལ་བས་མེས་མ་ཚིག༔ མེ་ 
དཔུང་མཚོ་རུ་བསྒྱུར་བའི་རྫུ་འཕྲུལ་བསྟན༔ དེ་ཚེ་ཡབ་ཡུམ་འོད་འཆང་མ་དང་ནི༔ ཡུལ་
ཁམས་ཐམས་ཅད་འདུས་ནས་དད་ཕྱག་འཚལ༔ དུས་དེར་ཡབ་ཅིག་ཨིནྡྲ་བྷུ་ཏི་ཡིས༔ གུས་
པས་བཏུད་ནས་བསྟོད་པ་འདི་ལྟར་བྱས༔ ཧྲཱིཿ༔ མ་བཅོས་སྤྲོས་བྲལ་བླ་མ་ཆོས་ཀྱི་སྐུ༔ བདེ་
ཆེན་ལོངས་སྤྱོད་བླ་མ་ཆོས་ཀྱི་རྗེ༔ པད་སྡོང་ལས་འཁྲུངས་བླ་མ་སྤྲུལ་པའི་སྐུ༔ སྐུ་གསུམ་ 
རྡོ་རྗེ་འཆང་ལ་ཕྱག་འཚལ་བསྟོད༔ ཅེས་པ་ལ་སོགས་བསྟོད་ནས་རྒྱལ་པོ་ཡིས༔ སྤོས་ཀྱིས་ 
སྣ་དྲངས་ཐོར་ཅོག་དགུ་ལྡན་ཕེབས༔ ལྷ་ལྕམ་མ་ལ་རྒྱལ་པོ་ཡབ་ཡུམ་གྱིས༔ ཕྱག་འཚལ་ 
ཁྲི་ལ་བཞུགས་སུ་གསོལ་བར་མཛད༔ དེ་ཚེ་གུ་རུས་བཀའ་བསྩལ་འདི་སྐད་གསུངས༔ 
ཀྱེ༔ དྲིན་ཆེན་རྒྱལ་པོ་ཨིནྡྲ་བྷུ་ཏི་ཁྱོད༔ ད་ལྟ་དྲིན་ལན་གསོབ་ཕྱིར་ཆོས་སྐྱེལ་བྱ༔ བཙུན་མོ་ 
འོད་འཆང་མ་ནི་སྡུག་བསྔལ་བསལ༔ མཁའ་འགྲོ་མནྡྷ་ར་ཝས་ཆོས་ཀྱིས་སྐྱོངས༔ བདག་ 
ནི་དུར་ཁྲོད་བརྒྱད་དུ་སྒྲུབ་པ་བྱས༔ རྒྱལ་ཁམས་མང་པོར་དམ་པའི་ཆོས་ཀྱིས་འདུལ༔ ཚེ་ 
ལམ་མཁའ་འགྲོར་ལྷན་ཅིག་ཚེ་བསྒྲུབས་བྱས༔ མཱ་ར་ཏི་ཀར་ཚེ་ཡི་རིག་འཛིན་འགྲུབ༔ དེ་ 
ནས་ཀོ་ཏ་ལ་སོགས་རིམ་པར་འདུལ༔ ཉིས་སྟོང་བར་དུ་འགྲོ་དོན་ཁོ་ན་བསྐྱངས༔ ད་ལྟ་ཨོ་ 
རྒྱན་ཡུལ་འདིར་གདུལ་བྱ་མང་༔ ཅིས་ཀྱང་གསང་སྔགས་ཆོས་ཀྱིས་གྲོལ་བར་བྱ༔ དེ་སྐད་ 
གསུངས་ནས་རྒྱལ་པོ་ཡབ་ཡུམ་སོགས༔ འཁོར་འབངས་ཀུན་ལ་གསང་སྔགས་ཟབ་རྒྱས་ 
ཤརྨ:222བསྟན༔ དེ་ཚེ་འོད་འཆང་མ་ནི་ལྷ་ལྕམ་མཛད༔ ཟུང་འཇུག་གསང་
བ་མཆོག་གི་དབང་མཆོག་བསྐུར༔ མནྡྷ་ར་ཝས་མོ་རིགས་ཀུན་བསྡུས་ཏེ༔ རྒྱུད་སྡེ་རྣམ་པ་ 
དྲུག་བསྟན་ཉིན་མཚན་ཀུན༔ ཆོས་ཀྱི་ཁྲིམས་བསྡམས་ཐམས་ཅད་གྲོལ་བར་གྱུར༔ ཨིནྡྲ་
135

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བོ་དྷི་ལ་སོགས་འཁོར་ལྔ་བརྒྱ༔འཇའ་ལུས་ལྷག་མེད་གྱུར་ནས་མངོན་སངས་རྒྱས༔ རིམ་
པར་རྒྱལ་ཁམས་ཐམས་ཅད་འཇའ་སྐུར་གྲོལ༔ ཨོ་རྒྱན་ཡུལ་ཁམས་མ་ལུས་སྟོངས་པར་ 
བསྒྱུར༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ 
ལས༔ ཨོ་རྒྱན་ཡུལ་དུ་ཆོས་འཁོར་བསྐོར་ནས་ཡུལ་ཁམས་དོང་ནས་སྤྲུགས་པའི་རིམ་པ་སྟེ་ 
ལེའུ་སོ་བཞི་པའོ༔ ༔ གྱརྒྱརྒྱ༔
ཤམ༔ ‧༡༡༔ དེ་ནས་རིམ་པར་བདེ་བྱེད་ཡུལ་དུ་བྱོན༔ དེ་ཚེ་ལྷ་ལྕམ་མནྡྷ་ར་ 
ཝ་ཡིས༔ ཨོ་རྒྱན་རྗེ་ལ་གུས་པས་འདི་སྐད་གསོལ༔ ཧྲི༔ དྲི་མེད་པདྨ་ལས་འཁྲུངས་སྤྲུལ་ 
པའི་སྐུ༔ སངས་རྒྱས་ཆོས་སྐུའི་དབྱིངས་དང་དབྱེར་མེད་པ༔ ལོངས་སྤྱོད་རྫོགས་སྐུའི་རང་ 
བཞིན་གཟུགས་ཀྱི་སྐུ༔ དྲིན་ཆེན་སློབ་དཔོན་ཆེན་པོའི་ཞབས་ལ་འདུད༔ བདག་ནི་རིགས་ 
ཀྱི་མཆོག་གྱུར་ཟ་ཧོར་རིགས༔ སྔོན་ལས་བཟང་བས་འཁོར་པའི་འཇིགས་དང་བྲལ༔ ལས་ 
འཕྲོ་བཙན་པས་དམ་པའི་ཆོས་དང་འཕྲད༔ སྨོན་ལམ་མཐུ་བཙན་བླ་མ་སྤྱི་བོར་བཀུར༔ 
སྐལ་པ་བཟང་བས་ཨོ་རྒྱན་རྗེ་དང་མཇལ༔ སྣོད་དང་ལྡན་པས་གསང་སྔགས་ཟབ་དགུ་ 
ཐོབ༔ ཉམས་ལེན་བརྩོན་པས་གྲུབ་པ་རྣམ་གཉིས་ཐོབ༔ ད་ལྟ་ཟག་བཅས་བྲལ་ནས་སྤྲུལ་ 
སྒྱུར་ནུས༔ ད་ནི་བལ་བོད་པད་འབྱུང་འདུལ་རན་ཉེ༔ བདག་ནི་ཟག་མེད་ཆོས་དབྱིངས་ 
ཐིམ་ལ་ཉེ༔ གསང་སྔགས་སྤྱོད་ཕྱིར་སྤྲུལ་པ་འགྱེད་རེ་རན༔ ཅིས་ཀྱང་འོད་སྐུར་ཐིམ་པའི་ 
དུས་ཡིན་འདྲ༔ དེ་སྐད་ཞུས་པས་གུ་རུས་བཀའ་སྩལ་པ༔ ཀྱེ་གསོན་དང་ཡེ་ཤེས་མཁའ་ 
འགྲོ་མནྡྷ་ར༔ བདེ་བ་ཅན་ན་ཡུམ་ཆེན་གོས་དཀར་མོ༔ པོ་ཏ་ལ་རུ་རིགས་མཆོག་གར་ 
དབང་མོ༔ རྔ་ཡབ་གླིང་དུ་དུང་སྨན་དཀར་མོར་གྲགས༔ རྒྱ་གར་ཡུལ་དུ་ལྷ་མོ་དཔལ་ཕྲེང་ 
མ༔ ཟ་ཧོར་ཡུལ་དུ་ལྷ་ལྕམ་མནྡྷ་ར༔ ཁྱོད་འདྲའི་བྱང་ཆུབ་སེམས་མ་ཤིན་ཏུ་དཀོན༔ ད་ 
རུང་ལན་གཅིག་འགྲོ་དོན་མ་རྫོགས་པས༔ ཤམྦྷ་ལ་ཡི་གདུལ་བྱ་འདུལ་དགོས་པས༔ མཐུ་
136

༄༄༅། །ཟབ་གཏེར་ཆོས་ཀྱི་མཛོད་ཁང་།
སྟོབས་བསྐྱེད་ལ་བྱོན་ནས་རྫུ་འཕྲུལ་མཛོད༔ བཅོ་ལྔ་བར་དུ་ཆོས་ཀྱི་འཁོར་ལོ་བསྐོར༔ 
ཞེས་གསུངས་ལྷ་ལྕམ་ཤམྦྷ་ལ་རུ་བྱོན༔ དེ་ཚེ་ཡུལ་དེར་གླིང་ཆེན་ཉེར་ལྔ་ཡོད༔ ཤར་ཕྱོགས་ 
གླིང་ཁམས་བྷ་ཏ་ན་ཞེས་པར༔ རྒྱལ་པོ་བྷུ་ཏི་ན་ར་ཞེས་བྱ་བ༔ འཁོར་འབངས་བརྒྱ་ཕྲག་ 
དང་བཅས་ལྟད་མོར་འབྱོན༔ དེ་ཚེ་མཁའ་འགྲོ་ཆུ་བོ་དྷི་ཏུ་སར༔ ཤིན་ཏུ་བརྒལ་བར་དཀའ་ 
བའི་ཆུ་སྟེང་དུ༔ བྱ་བཞིན་མཁའ་ལ་ལྡིང་ནས་བྱོན་པ་མཐོང་༔ ཉེ་བར་རྒྱལ་པོ་འཁོར་ 
བཅས་འདི་སྐད་སྨྲས༔
ཀྱེ་ལྷ་ཡི་སྲས་མོ་འདྲ་བའི་བུ་མོ་ཁྱེད༔ རྫུ་འཕྲུལ་ཐོགས་མེད་ཆུ་ལ་བྱ་ལྟར་ལྡིང་༔ 
མཛེས་གཟུགས་ལྟ་བས་མི་ངོམས་མཚན་བཟང་ལྡན༔ ཡབ་ཡུམ་རིགས་རུས་བྱོན་ཚུལ་ཇི་ 
ལྟར་ཡོད༔ མ་གསང་དྲང་པོས་བཀའ་མཆིད་གནང་བར་འཚལ༔ ཞེས་ཞུས་མཁའ་འགྲོས་ 
ལན་ནི་འདི་སྐད་བཏབ༔ ཀྱེ་གསོན་དང་རྒྱལ་པོ་འཁོར་བཅས་ལེགས་པར་གསོན༔ ང་ནི་ 
ཡུལ་མཆོག་བྷརྒ་ལ་ཡི་ཡུལ༔ རིགས་ནི་པདྨ་མཁའ་འགྲོའི་ངོ་བོ་ཉིད༔ རུས་ནི་ཟ་ཧོར་རྒྱལ་ 
པོའི་སྲས་མོ་ཡིན༔ མིང་ནི་ལྷ་ལྕམ་མནྡྷ་ར་ཝ་ཡིན༔ ཨོ་རྒྱན་པདྨ་འབྱུང་གནས་ལྕམ་ཅིག་ 
ཡིན༔ འདི་རུ་གདུལ་བྱའི་དོན་དུ་འོང་བ་ཡིན༔ དད་པ་ལྡན་པའི་རྒྱལ་པོ་ཡིན་ལགས་སམ༔ 
སྣོད་དང་ལྡན་ན་དམ་ཆོས་བཤད་ལ་སྤྲོ༔ ཞེས་གསུངས་རྒྱལ་པོ་འཁོར་བཅས་དད་པ་སྐྱེས༔ 
གུས་པས་ཕྱག་འཚལ་གསོལ་བ་འདི་ལྟར་བཏབ༔ ཀྱེ་མཁའ་འགྲོ་ཆེན་མོ་བདག་ཅག་ 
དགོངས་སུ་གསོལ༔ བདག་ཅག་སྲིད་པའི་ཆོས་ལ་ཞེན་ཅིང་ཆགས༔ འཇིག་རྟེན་འཁྲུལ་ 
པའི་ལས་ལ་མི་ཚེ་ཟད༔ ཕྱི་མར་ཕན་པའི་དམ་ཆོས་དབེན་ལགས་པས༔ སྣོད་ལྡན་ཡིན་ 
ནམ་མ་ཅིག་རྗེས་དགོངས་མ༔ དམ་པའི་ཆོས་ཀྱི་བདུད་རྩིས་ཚིམ་མཛད་གསོལ༔ དེ་སྐད་ 
ཞུས་ནས་ཕོ་བྲང་ནང་དུ་བྱོན༔ རྒྱལ་ཁམས་ཀུན་ལ་ཆོས་ཁྲིམས་དམ་པར་བཅས༔ ཕོ་བྲང་ 
རིན་ཆེན་དགུ་བརྩེགས་བཞེངས་པར་མཛད༔ དེ་རུ་གསང་སྔགས་ཆོས་ཀྱི་འཁོར་ལོ་བསྐོར༔
137

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རྒྱལ་བློན་འབངས་འཁོར་བཅས་པ་ལྷག་མེད་གྲོལ༔ དེ་ནས་རིམ་པར་ཤར་ལྷོའི་གླིང་དུ་ 
བྱོན༔ གྲོང་ཁྱེར་མནྡྷ་ན་ཡི་སྒོ་དྲུང་བཞུགས༔ དེ་རུ་ཉེས་ཅན་མང་པོར་ཆད་པས་མནར༔ 
ཐམས་ཅད་བསྒྲལ་བའི་ལས་ལ་སྦྱོར་རན་འདུག༔ དེ་ཚེ་མཁའ་འགྲོས་མི་རོ་གཅིག་བླངས་ 
ནས༔ ནམ་མཁར་འཕུར་ནས་རོ་མདངས་ཇེ་བཀྲག་སོང་༔ རིམ་པར་དབུགས་ཐོན་དེ་ནས་ 
གསོན་པོར་གྱུར༔ དེ་ཚེ་ཐམས་ཅད་ངོ་མཚར་སྐྱེས་ནས་འདུད༔ གཅིག་ནས་གཅིག་གླེང་ 
རྒྱལ་ཁམས་ཐམས་ཅད་ཁྱབ༔ ཀུན་འདུས་དེ་དག་ཐམས་ཅད་ཆོས་ལ་བཀོད༔ དེ་ནས་རིམ་ 
པར་ལྷོ་གླིང་རྒྱལ་ཁབ་བྱོན༔ དེ་རུ་དམག་འཁྲུགས་མང་པོ་བྱེད་པ་ན༔ ལྷ་ལྕམ་ཞལ་ནས་ 
ཧཱུྃ་ཕཊཿ༔ གླུ་བླངས་པས༔ བསད་པ་ཀུན་ཀྱང་ཕུང་པོ་འཇའ་འོད་བསྒྱུར༔ མཚོན་ཆ་ཐམས་ 
ཅད་མེ་ཏོག་ཚལ་དུ་གྱུར༔ ཐམས་ཅད་དད་ནས་འཁྲུགས་པ་རང་སར་ཞི༔ ལོ་གསུམ་བར་ 
དུ་ཆོས་ཀྱི་འཁོར་ལོ་བསྐོར༔ དེ་ནས་རིམ་པར་ལྷོ་ནུབ་གླིང་དུ་བྱོན༔ གོ་དྷི་ས་ཞེས་གྲོང་ཁྱེར་ 
ཆེན་པོ་ཡོད༔ དེ་རུ་མི་རྣམས་ཙི་ཏ་ཛཱ་ལས་ཟིན༔ སྡུག་བསྔལ་བསམ་གྱིས་མི་ཁྱབ་མནར་བ་ 
ལ༔ ལྷ་ལྕམ་ཀུན་ལ་གསང་ཆབ་ཁྲུས་བགྱིས་པས༔ དེ་མ་ཐག་ཏུ་ནད་ལས་གྲོལ་བར་གྱུར༔ 
དེ་ཚེ་ཐམས་ཅད་དད་ནས་རྒྱལ་ཁམས་ཀུན༔ ན་བ་ཐམས་ཅད་སྐད་ཅིག་ཉིད་ལ་ཞི༔ ནད་ 
གྲོལ་མཁའ་འགྲོ་ཞེས་སུ་གྲགས་པ་བྱུང་༔ དེ་དག་རྣམས་ལ་ཆོས་ཀྱིས་ཚིམ་པར་མཛད༔ དེ་ 
ནས་རིམ་པར་ནུབ་ཀྱི་གླིང་ཆེན་ནི༔ ཀ་ཏ་ན་ཞེས་རྒྱལ་ཁབ་དེ་རུ་བྱོན༔ ཀུན་གྱིས་མཁའ་ 
འགྲོ་ལ་ནི་བསྙད་ཚོལ་ནས༔ བུད་མེད་ན་སོ་གཞོན་ནུ་འདི་འདྲ་ལ༔ ཁྱོ་ཕོ་དགོས་ཟེར་ 
ཀུན་གྱིས་བསྐོར་བ་ལ༔ ལྷ་ལྕམ་སྐུ་ལས་མང་པོ་སྤྲུལ་པ་མཛད༔ དེར་ཡོད་ཀུན་ལ་སྦྱོར་བ་ 
མཛད་ཙམ་གྱིས༔ གསང་བའི་དབང་བསྐུར་ཐམས་ཅད་འཇའ་སྐུར་གྲོལ༔
དེ་ནས་རྒྱལ་པོ་སྲས་དང་ཕོ་སྐྱེས་ཀུན༔ སྦྱོར་བ་ཁོ་ནས་གྲོལ་བའི་ལམ་ལ་བཀོད༔ 
མོ་རིགས་ཀུན་ཀྱང་ཆོས་ཀྱི་ལམ་ལ་དྲངས༔ དེ་ནས་ནུབ་བྱང་གླིང་དུ་རིམ་པར་བྱོན༔ གྲོང་
138

༄༅། །ཟབ་གཏེར་ཆོས་ཀྱི་མཛོད་ཁང་།
ཁྱེར་ཁེ་བ་ལཱྀ་ཞེས་རྒྱལ་ཁབ་ཏུ༔ ཉེ་བར་བྱོན་ཚེ་ཀུན་གྱིས་མཐོང་ཙ་ན༔ ལྷ་ལྕམ་ནམ་ 
མཁར་འཕུར་ནས་མགུར་འདི་གསུངས༔ ཨེ་མ༔ ང་འཇིག་རྟེན་ཁམས་འདིར་སྐུ་སྤྲུལ་ 
པ༔ རིགས་མཆོག་གྱུར་ཉི་མ་ལྟ་བུ་ལ༔ ཡུམ་ཟླ་བ་འདྲ་བའི་བུ་མོ་ལགས༔ མཁའ་བགྲོད་ 
པའི་གཡང་ལ་ཉམ་ང་མེད༔ ང་སངས་རྒྱས་སྤྲུལ་པའི་ལྷ་ལྕམ་ལ༔ ཡབ་བདེ་ཆེན་དཔའ་ 
བོ་དགྱེས་པའི་སྐུར༔ ཡུམ་ཙནྜའི་དཔའ་མོས་གར་གྱིས་འཁྱུད༔ བདུད་ཉོན་མོངས་ཆགས་ 
པར་ཉམ་ང་མེད༔ ལྷ་དུས་གསུམ་ཡུམ་གཅིག་མནྡྷ་ར༔ དབྱིངས་གདོད་མའི་ཆོས་སྐུའི་རང་ 
བཞིན་ལ༔ རྩལ་སྣ་ཚོགས་སྣང་བའི་རྫུ་འཕྲུལ་མངའ༔ དད་ཆོས་འཁོར་བསྐོར་ལ་ཉམ་ང་ 
མེད༔ བྱང་ཤམྦྷ་ལ་ཡི་ཡུལ་གླིང་དུ༔ དབང་ཆེ་བའི་རྒྱལ་བློན་ཁས་དྲག་ལ༔ ངས་རྟོགས་ 
གྲོལ་དུས་མཉམ་ཆོས་འཁོར་བསྐོར༔ སེམས་ལོག་ལྟས་གཟེར་ཡང་ཉམ་ང་མེད༔ ཅེས་ 
གསུངས་ཐམས་ཅད་དད་གུས་ཆོས་འཁོར་བསྐོར༔ དེ་ནས་རིམ་པར་བྱང་ཕྱོགས་གླིང་དུ་ 
བྱོན༔ ལྷ་ལྕམ་བྱོན་པ་རྒྱལ་པོས་མཐོང་ནས་སུ༔ བློན་པོ་རྣམས་ལ་རྒྱལ་པོས་བཀའ་འདི་ 
སྩལ༔ ཀྱེ༔ བློན་པོ་ཁྱོད་རྣམས་མྱུར་སོང་ཕོ་བྲང་རྩར༔ སྔར་མ་མཐོང་བའི་བུ་མོ་གཅིག་ 
སླེབས་འདུག༔ རྒྱལ་སྲིད་ཕོག་པའི་བཙུན་མོར་འོས་འདྲ་བས༔ ཕྱི་ནང་མཚན་ཉིད་ལྟོས་ལ་ 
ཁྲིད་ཤོག་གསུངས༔ དེ་ཚེ་བློན་པོ་ལྔ་ཙམ་ལྷ་ལྕམ་རྩར༔ སོང་ནས་ལྷ་ལྕམ་ལ་ནི་འདི་སྐད་ 
སྨྲ༔ བུ་མོ་ཁྱོད་ནི་གར་འོང་ཅི་བྱེད་དགོས༔ རྒྱལ་པོའི་བཙུན་མོར་བྱེད་པ་ཆོག་པར་ཡོད༔ 
ཅེས་སྨྲས་ལྷ་ལྕམ་ལན་ནི་འདི་ལྟར་བཏབ༔ ང་ནི་སྲིད་ལ་གནས་པའི་བུ་མོ་མིན༔ 
རྒྱལ་པོ་བཟང་ཡང་འཁོར་བའི་སྡིག་གསོག་མཁན༔ བློན་པོ་བཟང་ཡང་གཤིན་རྗེའི་ལས་ 
མཁན་འདྲ༔ འབངས་འཁོར་མང་ཡང་བདུད་ཀྱི་འཁོར་ཚོགས་ཡིན༔ ལོངས་སྤྱོད་ཆེ་ཡང་ 
ཡི་དྭགས་གཏེར་སྲུང་འདྲ༔ བཙུན་མོ་བྱེད་པར་མི་ཁོམ་ཆོས་ལ་འགྲོ༔ ཞེས་གསུངས་བློན་ 
པོས་རྒྱལ་པོར་ལོ་རྒྱུས་ཞུས༔ རྒྱལ་པོ་ཁྲོས་ཏེ་ང་ལ་ངན་སྨྲས་བཏབ༔ བློན་པོ་ཁྱོད་རྨ་ཕབ་
139

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ནས་འབངས་རྣམས་སྨད༔ སྤྲང་མོ་དེ་ལ་གསོན་བསྲེག་སྤྱོད་སྦྱོར་གྱིས༔ ཞེས་གསུངས་ 
བློན་པོས་ལྷ་ལྕམ་བཟུང་ནས་ནི༔ སྲོ་མ་ར་ཙའི་ཐག་པས་སྐུ་ལ་བཅིངས༔ ཙན་དན་མེ་དང་ 
ཏིལ་མར་མེ་ལ་བསྲེགས༔ དེ་ཚེ་ལྷ་ཡིས་ནམ་མཁར་ཁྲུས་ཆར་ཕབ༔ ལྷ་སྲིན་སྡེ་བརྒྱད་མེ་ 
རྣམས་མཐའ་ལ་སྤུངས༔ མེ་ཡི་དཀྱིལ་དུ་བདུད་རྩིའི་མཚོ་ཆེན་བསྐྱིལ༔ མཚོ་ཡི་དབུས་སུ་ 
པདྨའི་སྡོང་པོ་འཁྲུངས༔ པདྨའི་དཀྱིལ་དུ་ལྷ་ལྕམ་འོད་ཟེར་འབར༔ སྲོ་ཐག་རིན་པོ་ཆེ་ཡི་ 
ཕྲེང་བར་གྱུར༔ དུད་སྤྲིན་ཐམས་ཅད་འཇའ་འོད་དྲི་བཟང་འཐུལ༔ ནམ་མཁའི་སྤྲིན་གསེབ་ 
ལྷ་ཡི་རོལ་མོ་ལྡིར༔ ཤམྦྷ་ལ་ཡི་རྒྱལ་ཁམས་ཀུན་གྱིས་ཐོས༔ དེ་ཚེ་བློན་པོ་འཁོར་བཅས་
ལྟད་མོར་ཕྱིན༔ ཡ་མཚན་མཐོང་བས་སྐྱེངས་ཏེ་བྲོས་ནས་སོང་༔ རྒྱལ་པོར་ཞུས་པས་རྒྱལ་ 
བློན་དེར་ཕྱིན་པས༔ ལྷ་ལྕམ་ལ་ནི་ལྷ་ཀླུས་མཆོད་པ་འབུལ༔ དེ་ཚེ་རྒྱལ་པོ་བློན་འཁོར་ 
འགྱོད་པ་སྐྱེས༔ དེ་ཚེ་ཀླུ་རྒྱལ་དགའ་བོས་འདི་ལྟར་བསྟོད༔ ཧྲཱིཿ༔ བདེ་བ་ཅན་ནས་ཡུམ་ 
ཆེན་གོས་དཀར་མོ༔ འཇིག་རྟེན་རྒྱལ་པོའི་སྲས་མོར་སྤྲུལ་པ་མོ༔ མནྡྷ་ར་ཝ་ཨོ་རྒྱན་རྗེ་ཡི་ 
ལྕམ༔ བྱང་ཆུབ་སེམས་མའི་སྐུ་ལ་རབ་ཏུ་བསྟོད༔ ཅེས་བསྟོད་གྱུར་ནས་རྒྱལ་བློན་སྡིག་ 
བཤགས་ཕུལ༔ དེ་ཚེ་མཁའ་འགྲོའི་སྐུ་ལ་ཤམྦྷ་ལའི༔ རྒྱལ་ཁབ་བཅུ་གསུམ་ཙམ་འདུས་ 
ངོ་མཚར་སྐྱེས༔ ཐམས་ཅད་དད་ནས་གསོལ་བ་དུང་དུང་འདེབས༔ དེ་ནས་རྒྱལ་པོའི་ཕོ་ 
བྲང་གདན་དྲངས་ནས༔ བསྙེན་བཀུར་ཕུལ་ནས་གསོལ་བ་འདི་ལྟར་བཏབ༔ ཀྱེ༔ ཡ་ 
མཚན་ཡེ་ཤེས་མཁའ་འགྲོ་མ༔ སངས་རྒྱས་ཡུམ་གཅིག་བྱང་ཆུབ་སེམས༔ བདག་ཅག་མ་ 
རིག་འདོད་པས་བསྒྲིབས༔ མ་ཚོར་བ་ཡིས་ལས་ངན་བསགས༔ ཁྱེད་ཀྱི་སྐུ་ལ་དོ་བརྡོས་ 
ནས༔ མེ་ལ་བསྲེགས་ནས་མ་ཚུགས་ཤིང་༔ ཡེ་ཤེས་མཁའ་འགྲོས་རྫུ་འཕྲུལ་བསྟན༔ རྒྱ་ 
མཚོར་པདྨའི་དབུས་སུ་བཞུགས༔ ལྷ་ཀླུ་སྡེ་བརྒྱད་བསྟོད་པར་བྱས༔ ནོངས་པ་བཤགས་ 
སོ་ཚངས་པར་སྩོལ༔ བདག་ཅག་འགྲོ་བ་འདི་དག་ལ༔ དམ་ཆོས་ཟབ་མོ་སྩལ་ཏུ་གསོལ༔
140

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་གསོལ་ལྷ་ལྕམ་བཟོད་གསོལ་བཞེས་པ་ཡི༔ དབུགས་དབྱུང་བསྩལ་ཅིང་རྒྱལ་ཁམས་ 
ཐམས་ཅད་འདུས༔ དེ་དག་ཀུན་ལ་ཆོས་ཀྱི་འཁོར་ལོ་བསྐོར༔ ལོ་ལྔའི་བར་དུ་ཐམས་ཅད་ 
སྒྲུབ་ལ་བརྩོན༔ འབུམ་ཕྲག་བདུན་ཙམ་ལྷག་མེད་འཇའ་སྐུར་གྲོལ༔ དེ་ནས་ལྷ་ལྕམ་རིམ་ 
པར་བྱོན་ནས་ནི༔ སངྒ་ལ་ཡུལ་ཨོ་རྒྱན་བཞུགས་པར་མཇལ༔ ས་མ་ཡཱཿ ཟ་ཧོར་རྒྱལ་པོའི་ 
སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ ཤམྦྷ་ལ་ཡི་ཡུལ་ཁམས་ཆེ་ 
ཆུང་ཉེར་གཅིག་ཏུ་ཆོས་འཁོར་བསྐོར་ནས་སྐལ་ལྡན་འབུམ་ཕྲག་བཅུ་གསུམ་འཇའ་སྐུར་ 
ཤཨཿ ༡22 གྲོལ་བའི་རིམ་པ་སྟེ་ལེའུ་སོ་ལྔ་པའོ༔
རྒྱ་རྒྱ་རྒྱ༔ དེ་ནས་ལྷ་ལྕམ་མནྡྷ་ར་ཝ་ཡིས༔ གུས་པས་ཕྱག་འཚལ་ཨོ་རྒྱན་རྗེར་ཞུས་ 
པ༔ ཀྱེ བཀའ་དྲིན་མཚུངས་མེད་དུས་གསུམ་རྒྱལ་བའི་སྐུ༔ མངལ་གྱིས་མ་གོས་རང་བྱུང་ 
མཚོ་སྐྱེས་རྗེ༔ མཛད་པ་དཔག་མེད་ནམ་མཁའི་མཐའ་དང་མཉམ༔ པདྨ་འབྱུང་གནས་ཁྱེད་ 
ཀྱིས་ཐུགས་རྗེས་ཟུངས༔ སྐྱེ་དང་ཚེ་རབས་མི་འབྲལ་འགྲོགས་པར་ཤོག༔ ད་ནི་བདག་ 
གིས་ཟག་མེད་ཆོས་སྐུར་ཐིམ༔ སྐུ་གསུམ་ངོ་བོར་འཆང་ཆེན་རྒྱལ་བ་ལ༔ མགོན་པོས་སྔོན་ 
བསུ་རྒྱབ་སྐྱོར་མཛད་པར་ཞུ༔ ང་ནི་སྐྱེ་འཆིའི་སྡུག་བསྔལ་མི་འདུག་པས༔ སྐྱེ་བ་ཟད་པས་ 
ལས་དབང་མི་འགྲོ་སྟེ༔ གདུལ་བྱའི་དོན་དུ་སྐྱེ་བའི་ཆོ་འཕྲུལ་སྟོན༔ སྨོན་ལམ་དབང་གིས་ 
གང་འདུལ་ཕྲིན་ལས་མཛད༔ འཆི་བའི་གནད་གཅོད་མེད་པར་འོད་གསལ་གྲོལ༔ བར་ 
དོ་མེད་པར་ཞིང་ཁམས་མཆོག་ཏུ་བགྲོད༔ ཅིས་ཀྱང་སངས་རྒྱས་མཛད་པ་མ་སྟོངས་པར༔ 
དེ་སྲིད་བདག་གིས་འགྲོ་དོན་རྒྱུན་མི་འཆད༔ ཅེས་གསུངས་གུ་རུ་པདྨས་བཀའ་བསྩལ་པ༔ 
ཀྱེ མ་གཅིག་ཡེ་ཤེས་མཁའ་འགྲོ་མནྡྷ་ར༔ འཇིག་རྟེན་མིག་གཅིག་དྷཀྐིའི་གཙོ་མོ་ལགས༔ 
ཞིང་ཁམས་ལྔ་ཡི་རང་བཞིན་ཐུགས་ལ་རྫོགས༔ ཐུགས་མཆོག་ཆོས་ཀྱི་སྐུ་ལ་འདས་གྲོང་ 
མེད༔ ནམ་མཁའ་ལྟ་བུའི་ངོ་བོ་དྷཱཀི་ལ༔ འགྲོ་འོང་མེད་པ་མཐའ་དང་བྲལ་བ་ལ༔ སྐྱེལ་
141

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བསུའི་ཐ་སྙད་གང་ཡང་བརྗོད་པ་བྲལ༔ གསུང་དབྱངས་དྲུག་ཅུ་ལོངས་སྐུའི་རང་བཞིན་ལ༔ 
རྩོལ་མེད་བདེ་ཆེན་ཀློང་དུ་ཐིམ་པའི་གཟུགས༔ སྐྱེ་འགགས་གནས་གསུམ་བྲལ་བའི་དྷཱཀི་ 
མ༔ སྐྱེ་འཆི་ནམ་ཡང་མེད་པ་སྤྲིན་དེངས་ལྟར༔ སྐུ་མཆོག་ཆུ་ཟླའི་ངོ་བོར་གར་བསྒྱུར་བའི༔ 
གཤེགས་བཞུད་འདས་པའི་མཚན་མ་མེད་པ་ལ༔ དུས་གསུམ་ཀུན་ཏུ་གང་འདུལ་འཕྲོ་བ་ 
ལ༔ གནས་འཇིག་ཐ་སྙད་བྲལ་བ་སྤྲུལ་པའི་མ༔ རྒྱལ་བ་ཚེ་འོད་མཐའ་ཡས་ཡུམ་གཅིག་ 
མ༔ འགྲོ་ཁམས་དབང་པོར་འཚམས་པའི་གར་མཛད་མ༔ ཡོན་ཏན་དཔག་མེད་ཕྲིན་ལས་ 
སྟོན་མཛད་མ༔ ཁྱེད་ཀྱི་གཟུགས་སྐུའི་བཀོད་པ་གཞི་དབྱིངས་སུ༔ ཐིམ་པར་སྣང་ཚུལ་ 
གདུལ་བྱའི་མཐུན་སྣང་ཙམ༔ སོ་སོར་སྤྲུལ་སྐྱུར་བྱེ་ཕྲག་ཅིར་ཡང་སྟོན༔ ཚད་བཟུང་སུས་ 
ཀྱང་ནུས་པར་མི་འགྱུར་བ༔ བསྐལ་པ་མཐའ་ཡས་རྒྱུན་ཆད་མི་མངའ་བའི༔ མ་ཅིག་ཁྱོད་ 
དང་འབྲལ་མེད་སྐྱོང་བར་མཛོད༔ ཅེས་གསུངས་འབྲུག་གི་ཟླ་བའི་ཚེས་བཅུའི་ཉིན༔ རྒྱ་ 
གར་བྷེད་བྱེད་གཡའ་རིའི་རྩེ་མོར་བྱོན༔ ཕྱོགས་དེར་གནས་པའི་སློབ་ཚོགས་གྲངས་མེད་ 
འདུས༔ དེ་དག་རྣམས་ལ་ཆོས་ཀྱི་གདམས་པ་བསྩལ༔ ལྷ་ལྕམ་ཞལ་ནས་འཁོར་ལ་བཀའ་ 
བསྩལ་པ༔ ཀྱེ་གྲོགས་དག་འཇིག་རྟེན་སྒྱུ་མའི་རང་བཞིན་ལ༔ རྟག་པར་གནས་པ་སུ་ 
ཡང་མི་འཚལ་བས༔ ཁྱེད་ཅག་ཐེ་ཚོམ་འདྲི་བ་ཅི་མངའ་འམ༔ བདག་གི་འགྲོ་དོན་གནས་ 
སྐབས་རྫོགས་ལ་ཉེ༔ ཞེས་གསུངས་འཁོར་རྣམས་སོ་སོར་ཐེ་ཚོམ་འདྲི༔ དེ་དག་རྣམས་ལ་ 
གདམས་པའི་མཐའ་རྫོགས་མཛད༔ དེ་ཡི་ཚེ་ན་ཟ་ཧོར་བུ་མོ་ནི༔ གཞོན་ནུ་མ་ཉིད་གུས་ 
པས་བཏུད་དེ་ཞུས༔
ཨེ་མཿ ལྷ་ཡི་སྲས་མོ་འགྲོ་བ་འདྲེན་པ་མོ༔ གདུལ་བྱའི་མགོན་དུ་ད་ལྟ་མི་བཞུགས་ 
ན༔ ཆོས་དབྱིངས་འབྱོན་པའི་དགོངས་པ་ཇི་ལྟར་བཞེད༔ བདག་ཅག་མགོན་མེད་གནས་ 
སུ་བསྐྱུར་ཕོད་དམ༔ སྙིང་དང་འདྲ་བའི་ཡེ་ཤེས་དྷཱཀི་མ༔ བློན་འབངས་དམ་ཆོས་བཅོལ་
142

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱིར་མི་བཞུགས་ནས༔ མྱང་འདས་ས་ལ་འབྱོན་བཞེད་ཇི་ལྟར་ལགས༔ སྙིང་མེད་ལས་ངན་ 
ཐུགས་རྗེས་འདོར་ཕོད་དམ༔ མིག་གཅིག་མཁའ་འགྲོ་མནྡྷ་ར་ཝ་ཁྱེད༔ འགྲོ་བའི་ལམ་ 
མཁན་ད་ལྟ་མ་བཞུགས་ནས༔ བདེ་ཆེན་གནས་སུ་འབྱོན་བཞེད་ཇི་ལྟར་ལགས༔ དམུས་ 
ལོང་བདག་ཅག་མིག་བྲལ་འདོར་ཕོད་དམ༔ བདག་སོགས་གུ་རུ་ཨ་མ་གཅིག་པུ་ཉིད༔ བུ་ 
འབངས་འདུས་པའི་མགོན་དུ་མི་བཞུགས་ནས༔ གཞི་དབྱིངས་ཀློང་དུ་ཐིམ་བཞེད་ཇི་ལྟར་ 
ལགས༔ མ་མེད་བུ་འབངས་ཉམ་ངར་བསྐྱུར་ཕོད་དམ༔ བསྟན་པའི་སྒྲོན་མེ་ལྷ་ལྕམ་དྷཱཀི་ 
མ༔ བཤད་སྒྲུབ་བསྟན་པའི་ཕྲིན་ལས་མི་སྐྱོང་ནས༔ དག་པའི་དབྱིངས་སུ་གཤེགས་བཞུད་ 
ཇི་ལྟར་ལགས༔ མུན་གླིང་སེམས་ཅན་ལམ་སྣ་སུ་ཡིས་བྱེད༔ ཀྱེ་མ་ཀྱེ་ཧུད་ཨ་མ་བཞུགས་ 
པར་ཞུ༔ ཞེས་ཞུས་ཀུན་ཀྱང་ཆོ་ངེས་འདེབས་པར་བྱས༔ དེ་ཚེ་མཁའ་འགྲོའི་ཞལ་ནས་འདི་ 
སྐད་གསུངས༔ ཉོན་དང་དད་ཅན་འཁོར་འབངས་ཐམས་ཅད་ཀུན༔ འཇིག་རྟེན་ཁམས་ 
འདིར་སུ་ཡང་རྟག་པ་མེད༔ ནམ་མཁའི་ཁམས་ན་འཇའ་ཚོན་བཀྲག་པ་ཡང་༔ སྐད་ཅིག་ 
ཙམ་ལས་ཡུན་དུ་གནས་མི་འགྱུར༔ བུ་མོ་བདག་ཀྱང་ལང་ཚོ་རྒྱས་འདྲ་ཡང་༔ ད་ནི་སྡོད་ 
པའི་དབང་མེད་གཞན་དོན་འགྲོ༔ དབྱར་གྱི་མེ་ཏོག་མདངས་བཀྲག་འཚེར་ན་ཡང་༔ ནམ་ 
ཟླའི་མཐར་ཐུག་སྐད་ཅིག་ཡལ་ནས་འགྲོ༔ ཟ་ཧོར་བུ་མོ་མདངས་བཀྲག་རྒྱས་ན་ཡང་༔ 
ད་ནི་སྡོད་པའི་དབང་མེད་གཞན་དོན་འགྲོ༔ འཇིག་རྟེན་རྒྱལ་པོ་མངའ་ཐང་ཆེ་ན་ཡང་༔ 
གནས་སྐབས་ཙམ་ལས་ཡུན་དུ་རྟག་པ་མེད༔ ཟ་ཧོར་མནྡྷ་ར་ཝ་རིགས་མཐོ་ཡང་༔ གནས་ 
སྐབས་འགྲོ་དོན་ཙམ་ལས་ཞིང་གཞན་འགྲོ༔ རྫོགས་པའི་སངས་རྒྱས་མཚན་དཔེ་རྡོ་རྗེའི་ 
སྐུ༔ གདུལ་བྱའི་མགོན་དུ་བཞུགས་ཀྱང་མྱང་འདས་གཤེགས༔ ལྷ་ལྕམ་རྒྱལ་མོ་འགྲོ་དོན་ 
མང་པོ་བྱས༔ ད་ནི་མི་སྡོད་རྒྱལ་ཁམས་གཞན་དོན་འགྲོ༔ ཁྱེད་ཅག་སོམས་དང་གདམས་ 
པའི་ངག་ལ་ཉོན༔ ཞེས་གསུངས་ལྷ་ལྕམ་སྐུ་ནི་འོད་ཟེར་འཁྲུགས༔ ནམ་མཁའ་ཐམས་
143

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཅད་འཇའ་འོད་ཆེམ་ཆེམ་གཡོ༔ ས་གཞི་རྣམ་པ་དྲུག་ཏུ་གཡོ་བར་བྱེད༔ སྤྲིན་གྱི་གསེབ་
ནས་རོལ་མོ་མང་པོ་སྒྲོགས༔མེ་ཏོག་ཁ་དོག་སྣ་ཚོགས་ཆར་པ་འབབས༔ ལྷ་སྲིན་སྡེ་བརྒྱད་ 
ཀུན་ཀྱང་ཕྱག་འཚལ་ནས༔ སོ་སོའི་ཚིག་གིས་ཞུ་ལན་གྲངས་མང་བཏབ༔ དེ་ནས་སྐུ་ཡང་ 
མདའ་རྒྱང་མཁའ་ལ་འཕགསཿ༔
གསུང་གིས་གདམས་པ་འདི་ལྟར་གནང་བར་བྱས༔ ཉོན་དང་བདག་ལ་མོས་པའི་ 
སློབ་འབངས་ཀུན༔ མ་ཡིས་ཞལ་ཆེམས་བསྩལ་ལོ་ཡིད་ལ་ཟུངས༔ དལ་འབྱོར་རིན་ཆེན་ 
ཆུད་ཟོས་མ་བཏང་བར༔ བྱི་དོར་ཆོས་ཀྱིས་གྱིས་དང་དགོས་འདོད་འབྱུང་༔ ལེ་ལོ་སྙོམས་ 
ལས་རྟག་འཛིན་མ་ཆེ་བར༔ ལོང་མེད་རྒྱུད་ལ་ཆོངས་དང་དམ་ཆོས་འགྲུབ༔ ནམ་ཡང་ 
བླང་དོར་དགེ་སྡིག་མ་ནོར་བར༔ འདུན་སྦྱོར་ཆོས་ལ་བརྩོན་དང་གཏན་དུ་བདེ༔ མེ་འོབས་ 
བཙོན་དོང་ལྟ་བུའི་འཁོར་བ་ལས༔ རྟག་ཏུ་ཅི་ཐར་མཛོད་དང་ཐར་པ་ཐོབ༔ བསླུ་མེད་ 
དཀོན་མཆོག་རིན་ཆེན་རྣམ་པ་གསུམ༔ བསླུ་མེད་སྐྱབས་སུ་ཟུང་དང་དོན་ཆེན་འགྲུབ༔ 
ཐོག་མེད་སྡིག་ལྟུང་དྲི་མ་ཅི་མཆིས་པ༔ བཤགས་སྡོམ་ཚུལ་བཞིན་མཛོད་དང་ལས་ངན་ 
ཟད༔ ཚོགས་བསགས་རིན་ཆེན་དམ་པའི་གཞི་བཟུང་དང་༔ སངས་རྒྱས་ཡོན་ཏན་མྱུར་དུ་ 
རྫོགས་པར་བྱེད༔ བཀའ་དྲིན་ཅན་གྱི་བླ་མ་སློབ་དཔོན་ཉིད༔ ཡི་དམ་ཟུངས་དང་མཆོག་ 
ཐུན་ཚད་མེད་བརྙེས༔ འོད་གསལ་རང་བཞིན་ཁྲེགས་ཆོད་ངོ་བོ་སྐྱོངས༔ སྣང་སེམས་སྒྱུ་ 
མར་རྟོགས་ནས་ས་ལམ་རྫོགས༔ སྟོང་ཉིད་སྙིང་རྗེ་རྒྱུན་ཆད་མེད་པར་སྒོམས༔ གཞན་དོན་ 
ཕུན་སུམ་ཚོགས་པའི་དོན་ཆེན་འགྲུབ༔ ནམ་བཞག་གཏན་གྱི་འདུན་མ་མ་ནོར་ན༔ སངས་ 
རྒྱས་ས་ལ་དཀའ་ཚེགས་མེད་པར་བགྲོད༔ མ་ཡི་གདམས་ངག་སྙིང་གི་ནོར་དུ་ཆོངས༔ དོན་ 
གཉིས་ལྷུན་གྱིས་འགྲུབ་པར་ཐེ་ཚོམ་མེད༔ ཟ་ཧོར་རྒྱལ་མོ་མནྡྷ་ར་ཝ་ལ༔ སྐྱེ་འཆི་མེད་པ་ 
ཟག་མེད་སྐུར་བརྙེས་པས༔ འཆི་བའི་སྡུག་བསྔལ་ཕྲ་བ་ཙམ་མི་མྱོང་༔ ཡེ་གདོད་སྟོང་ཆེན་
144

༄༅། །ཟབ་གཏེར་ཆོས་ཀྱི་མཛོད་ཁང༌།
ནམ་མཁའི་ཀློང་ཡངས་སུ༔ ལྷ་ལྕམ་སེམས་ཉིད་གདམས་པའི་རང་སར་སྙོགས༔ སྐྱེ་མེད་ 
ཆོས་སྐུ་ཀ་དག་གཞི་དབྱིངས་སུ༔ ལྷ་ལྕམ་དམིགས་མེད་ཟང་ཐལ་རྗེན་པར་ཐིམ༔ གདོད་ 
མའི་མགོན་པོ་ཀུན་བཟང་ཁ་སྦྱོར་དབུས༔ ལྷ་ལྕམ་དགའ་བའི་བདེ་ཆེན་ཀློང་དུ་ཐིམ༔ ང་
ཡི་བཀོད་པ་ནམ་མཁའི་རང་བཞིན་ལ༔ འགྲོ་འོང་རྟག་ཆད་སྐྱེ་འཆི་ཡེ་ནས་འདས༔ ཇི་ 
སྙེད་འཇིག་རྟེན་འཁོར་བ་མ་སྟོངས་བར༔ དེ་སྲིད་སྤྲུལ་པའི་ཕྲིན་ལས་བསམ་ལས་འདས༔ 
འགྲོ་ཀུན་སེམས་ཉིད་གསལ་སྟོང་རང་བཞིན་ཏེ༔ འབྲལ་མེད་ལྷ་ལྕམ་སྟོང་པའི་ངང་དུ་ 
གནས༔ དག་པ་ཡེ་ཤེས་ལྔ་ཡི་སེམས་ཉིད་ལ༔ ཟུང་འཇུག་བདེ་ཆེན་ལྷ་ལྕམ་འདུ་འབྲལ་ 
མེད༔ མོས་གུས་ལྡན་པའི་སྣང་སྲིད་སྣང་བའི་ངོར༔ འགག་མེད་ལྷ་ལྕམ་བླ་མའི་ངོ་བོར་ 
བཞུགས༔ སྐུ་གསུམ་འགྱུར་མེད་ཐབས་ཀྱི་རོལ་པ་ལ༔ ལྷ་ལྕམ་ཤེས་རབ་འབྲལ་མེད་རྟག་ 
བཞུགས་ཡིན༔ ཁྱེད་རྣམས་བཞུགས་པའི་ཏིང་འཛིན་རང་ངོ་ལ༔ ལྷ་ལྕམ་དཔེ་དང་བརྡ་ཡི་ 
ཚུལ་དུ་འོང་༔ གསོལ་བ་ཐོབ་དང་རང་ཞལ་མཇལ་བ་མཆི༔ ཞེས་གསུངས་ཐུགས་ལས་ 
ཨུཏྤལ་དཀར་དམར་གཉིས༔ བལ་བོད་གཉིས་སུ་འོད་ཀྱི་རྣམ་པར་སོང་༔ དེ་ནས་རིམ་པར་ 
སྐུ་ནི་མི་དམིགས་པར༔ ནམ་མཁའི་ཁམས་སུ་ཐིག་ལེ་ཁྲ་ཤིག་གང་༔ འོག་མིན་པདྨོ་བཀོད་ 
དུ་རབ་གཤེགས་ནས༔ ཡུམ་མཆོག་གསང་བ་ཡེ་ཤེས་སྐུ་རུ་གྱུར༔ དེ་ཚེ་སློབ་འབངས་རིག་ 
འཛིན་དགུ་བརྒྱ་ནི༔ ལྷན་ཅིག་ལྷག་མེད་འཇའ་སྐུར་ཐིམ་པར་གྱུར༔ ས་མ་ཡཱ༔ ཟ་ཧོར་ 
རྒྱལ་པོའི་སྲས་མོ་ལྷ་ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ འགྲོ་དོན་རྫོགས་ 
ནས་ལྷག་མེད་འཇའ་སྐུར་གྲོལ་ཤཨཱཿ --22 ནས་བདེ་བ་ཅན་དུ་གསང་བ་ཡེ་ 
ཤེས་ཀྱི་སྐུར་བཞེངས་པའི་རིམ་པ་ལེའུ་སོ་དྲུག་པའོ༔
རྒྱརྒྱརྒྱ༔ དེ་ནས་མཁའ་འགྲོ་ཡེ་ཤེས་མཚོ་རྒྱལ་གྱིས༔ གུས་པའི་ཕྱག་དང་མཎྜལ་ 
དཔག་མེད་ཕུལ༔ དེ་ཚེ་ཨོ་རྒྱན་རྗེ་ལ་འདི་སྐད་གསོལ༔ ཀྱེ༔ ཨོ་རྒྱན་ཡུལ་དུ་རྒྱལ་སྲས་
145

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པདྨ་འབྱུང་༔ བསིལ་བ་ཚལ་སོགས་དུར་ཁྲོད་ཆེན་པོ་བརྒྱད༔ སྤྲུལ་པ་གུ་རུ་མཚན་བརྒྱད་ 
བཀོད་པ་བསྟན༔ བོད་ཡུལ་དབུས་སུ་ད་ལྟ་ཆོས་འཁོར་བསྐོར༔ ཁྱད་པར་གསང་སྔགས་ 
ཆོས་ཕུང་གྲངས་མེད་གསུངས༔མཁའ་འགྲོའི་གཙོ་མཆོག་ཨོ་རྒྱན་རྗེ་ལ་འདུད༔ དྷཀིའི་ 
གཙོ་མོ་མནྡྷ་ར་ཝ་ཡི༔ རྣམ་པར་ཐར་པ་ལེགས་གསུངས་བཀའ་དྲིན་ཆེ༔ ད་རུང་རྣམ་ཐར་ 
དོན་བསྡུས་གསོལ་འདེབས་ཤིག༔ བདག་ཅག་འདིར་འདུས་མ་འོངས་སེམས་ཅན་རྣམས༔ 
བཀླགས་པ་ཙམ་གྱིས་ངེས་ཤེས་སྐྱེད་པ་དང་༔ སྒྲིབ་ཀུན་འབྱང་ནས་བྱིན་རླབས་དངོས་ 
གྲུབ་ཐོབ༔ ཚིག་ཉུང་དོན་བསྡུས་ཟབ་དོན་དྲིལ་བ་ཞིག༔ བཀའ་དྲིན་ཆེན་པོས་གསུང་བར་ 
མཛད་དུ་གསོལ༔ དེ་སྐད་ཞུས་པས་གུ་རུས་དགྱེས་མདངས་ཕྱུང་༔ ཁྱོད་ཀྱིས་ཉོན་དང་ 
བདག་གིས་ལེགས་པར་བསྟན༔ ས་མ་ཡ༔ ཐོ་རངས་ཙོག་པུར་འཁོད་ལ་ཐལ་མོ་སྦྱར༔ 
དད་མོས་གདུང་བ་དྲག་པོའི་དབྱངས་ཀྱིས་འབོད༔
ཨེ་མ་ཧོ༔ སྔོན་ཚེ་བསྐལ་པ་སྣང་བྱེད་རྒྱལ་པོ་ནི༔ དབང་ཕྱུག་ལྷ་ཡི་སྲས་མོ་གོས་ 
དཀར་མོ༔ ལམ་སྦྱངས་འཁོར་བ་སྤངས་ནས་མངོན་སངས་རྒྱས༔ མནྡྷ་ར་ཝའི་ཞབས་ལ་ 
གསོལ་བ་འདེབས༔ དེ་འོག་བསྐལ་པ་རིན་ཆེན་བརྡལ་པ་ན༔ བྲམ་ཟེ་རྒྱལ་རིགས་སྲས་ 
མོ་གར་དབང་སྤྲུལ༔ ཉི་མའི་སྙིང་པོའི་རྒྱལ་སྲིད་ཆོས་ལ་བཀོད༔ མནྡྷ་ར་ཝའི་ཞབས་ལ་ 
གསོལ་བ་འདེབས༔ བསྐལ་པ་སྒྲོན་མེར་གསེར་ཐུབ་བསྟན་པ་ལ༔ དུས་གསུམ་རྒྱལ་བ་ 
རྣམས་ཀྱིས་བྱིན་བརླབས་ནས༔ སྐུ་ལྔའི་རང་བཞིན་གདུལ་བྱའི་གླིང་ལྔར་སྤྲོས༔ མནྡྷ་ར་ 
ཝའི་ཞབས་ལ་གསོལ་བ་འདེབས༔ དབང་ཆེན་ཡབ་ཡུམ་སྲས་མོར་སྐུ་འཁྲུངས་ནས༔ འོད་ 
ཟེར་སྣང་རྒྱན་ཞེས་གྱུར་རྒྱ་གར་གྱི༔ ཀ་ཎི་ཀ་ཡི་ཡུལ་ཁམས་ཆོས་ལ་བཀོད༔ མནྡྷ་ར་ཝའི་ 
ཞབས་ལ་གསོལ་བ་འདེབས༔ འཕགས་པས་བྱིན་བརླབས་མུན་གླིང་ཌཱ་མ་རུར༔ པདྨ་སྐྱེས་ 
སྤྲུལ་རྟ་མགྲིན་གྲོགས་སུ་བཀུག༔ ཞི་དང་དྲག་པོས་རྒྱལ་ཁམས་དཀར་པོར་བསྒྱུར༔ མནྡྷ་
146

༄༅། །ཟབ་གཏེར་ཆོས་ཀྱི་མཛོད་ཁང་།
ར་ཝའི་ཞབས་ལ་གསོལ་བ་འདེབས༔ ལྷ་ཡུལ་བརྒྱ་བྱིན་གནས་སུ་ཀཾ་ཀ་རི༔ དམ་པ་ཏོག་ 
དཀར་མར་གྱུར་ལྷ་མིན་དཔུང་ཚོགས་བསྐུལ༔ གཡུལ་འཇོམས་ཞེས་གྲགས་ལྷ་ཁམས་ 
སངས་རྒྱས་བསྒྱུར༔ མནྡྷ་ར་ཝའི་ཞབས་ལ་གསོལ་བ་འདེབས༔ འོག་ཕྱོགས་རི་བོའི་ནོར་ 
བུའི་རྩེ་མོ་རུ༔ ཀླུ་མོར་སྤྲུལ་ཏེ་ཀླུ་ཡི་ནད་ཀུན་བསལ༔ དྷརྨེནྟྲ་ཞེས་ཀླུ་རྣམས་བྱང་ཆུབ་ 
བཀོད༔ མནྡྷ་ར་ཝའི་ཞབས་ལ་གསོལ་བ་འདེབས༔ ལྷ་མིན་སྲས་མོར་སྤྲུལ་པའི་དཔུང་ 
ཚོགས་ཀུན༔ གདུག་པའི་ཕྲག་དོག་ཐུལ་བས་ཀུན་བཟང་མར༔ གྲགས་ཏེ་ལྷ་མིན་དཔུང་ 
ཚོགས་སྨིན་གྲོལ་བཀོད༔ མནྡྷ་ར་ཝའི་ཞབས་ལ་གསོལ་བ་འདེབས༔ འོད་སྲུང་དྲུང་དུ་ 
བྱང་ཆུབ་མཆོག་བརྙེས་པ༔ རྒྱལ་པོ་བདེ་སྐྱོང་སྲས་མོ་དཔལ་མཚོར་སྤྲུལ༔ དགེ་སློང་མ་ 
ནི་འབུམ་ཕྲག་རྫོགས་བྱང་ཐོབ༔ མནྡྷ་ར་ཝའི་ཞབས་ལ་གསོལ་བ་འདེབས༔ ཤཱཀ་ཐུབ་ 
བསྟན་པར་སྤྲུལ་པ་ཉི་ཤུ་ལྔ༔ དེ་ལས་ཡང་སྤྲུལ་བསམ་མི་ཁྱབ་པར་མཛད༔ གསང་སྔགས་ 
ཐེག་པའི་གྲོལ་ལམ་སྒོ་ཀུན་ཕྱེས༔ མནྡྷ་ར་ཝའི་ཞབས་ལ་གསོལ་བ་འདེབས༔ དེ་ནས་ 
ནུབ་ཕྱོགས་བདེ་ཆེན་ཞིང་ཁམས་ནས༔ གསང་སྔགས་སྟོན་པ་བྱེ་བ་ཕྲག་འབུམ་སྦྲུལ༔ དེ་ 
དང་མཉམ་པའི་མཁའ་འགྲོའི་སྐུ་རེ་སྤྲུལ༔ མནྡྷ་ར་ཝའི་ཞབས་ལ་གསོལ་བ་འདེབས༔ ཚེ་ 
དཔག་ཡུམ་མཆོག་གོས་དཀར་གནས་ལྔའི་འོད༔ ཞིང་ཁམས་ཀུན་སྤྲོས་དབྱིངས་ཕྱུག་ 
རིགས་ལྔའི་སྤྲུལ༔ བྱིན་བརླབས་ཧྲཱིཿ ཡིག་ཟ་ཧོར་ཡུལ་དུ་འཕྲོས༔ མནྡྷ་ར་ཝའི་ཞབས་ 
ལ་གསོལ་བ་འདེབས༔ ཡབ་ཡུམ་གཟིགས་སྣང་རྨི་ལམ་ངོ་མཚར་ལྟས༔ བསམ་མི་ཁྱབ་ 
པར་ཤིང་ཕོ་རྟ་ཟླ་ཡི༔ ཚེས་བཅུར་སྐུ་འཁྲུངས་ཞལ་ནས་དབྱངས་གསལ་སྒྲོགས༔ མནྡྷ་ 
ར་ཝའི་ཞབས་ལ་གསོལ་བ་འདེབས༔ འཁྲུངས་མ་ཐག་ནས་ཡབ་ཡུམ་དྲིན་ཕྱག་འཚལ༔ 
སྙན་པའི་གླུ་ཡིས་འཁོར་ཀུན་དགྱེས་པ་སྐྱེད༔ ལྷ་ཡིས་ཁྲུས་གསོལ་སྙན་པས་འཇིག་རྟེན་ 
ཁྱབ༔ མནྡྷ་ར་ཝའི་ཞབས་ལ་གསོལ་བ་འདེབས༔ སྐྱེ་རྒ་ན་འཆིའི་སྡུག་བསྔལ་གཟིགས་
147

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པ་ཡིས༔ སྐྱོ་ཤས་དྲག་པོས་འཁོར་བར་བློ་ལྡོག་སྟེ༔ དམ་ཆོས་རིག་པའི་གནས་ལྔར་མཁས་ 
པར་སྤྱངས༔ མནྡྷ་ར་ཝའི་ཞབས་ལ་གསོལ་བ་འདེབས༔ སློབ་དཔོན་དྲི་མེད་ཕག་མོས་ 
ལུང་བསྟན་བཞིན༔ གོ་ཏ་མ་ཡི་མུ་སྟེགས་ཁྱབ་གསལ་དུ༔ རྩོད་པས་འགྲན་པས་མུ་སྟེགས་ 
རྒོལ་བ་བཅོམ༔ མནྡྷ་ར་ཝའི་ཞབས་ལ་གསོལ་བ་འདེབས༔ ཟ་ཧོར་བུ་མོ་སུམ་བརྒྱ་ཆོས་ 
ལ་བསྐུལ༔ དཔལ་སྡེའི་ཚེ་འདས་ཡབ་ཡུམ་སྡུག་བསྔལ་བསལ༔ བྲམ་ཟེའི་ཤ་རྙེད་རྟེན་ 
གྱི་གཙོ་བོར་བཟུང་༔ མནྡྷ་ར་ཝའི་ཞབས་ལ་གསོལ་བ་འདེབས༔ བྷེ་ཏ་ཟ་ཧོར་འཁྲུགས་ 
པ་ཐབས་ཀྱིས་བསྡུམས༔ གོས་དཀར་ལུང་བསྟན་འཁོར་གཡོག་ཆོས་ལ་བཙུད༔ འཁོར་ 
བར་སྐྱོ་བའི་ཐུགས་བསྐྱེད་སྨོན་ལམ་བཏབ༔ མནྡྷ་ར་ཝའི་ཞབས་ལ་གསོལ་བ་འདེབས༔ 
ཕྱོགས་ཀྱི་མཉེ་བོས་བསླངས་ཏེ་ཡབ་དང་བགྲོས༔ འཁོར་བར་མི་ཆགས་རྡོར་སེམས་ལུང་ 
བསྟན་ཐོབ༔ ཐབས་ཀྱིས་བྲོས་ཏེ་མཁན་པོར་རབ་ཏུ་བྱུང་༔ མནྡྷ་ར་ཝའི་ཞབས་ལ་གསོལ་ 
བ་འདེབས༔ མདོ་ཆོས་ཀུན་སྦྱངས་ཁོལ་མོ་ལྔ་བརྒྱར་བཅས༔ ཀུན་དགའ་ར་བར་སྡེ་སྣོད་ 
འཆད་སྤེལ་མཛད༔ པད་འབྱུང་སྤྲུལ་པས་བྱིན་བརླབས་ལུང་བསྟན་ཐོབ༔ མནྡྷ་ར་ཝའི་ 
ཞབས་ལ་གསོལ་བ་འདེབས༔ སྐྱོ་སངས་བྱོན་པས་ཨོ་རྒྱན་དངོས་དང་མཇལ༔ གདན་ 
དྲངས་ཆོས་ཞུས་ཚེ་ན་བ་རྫིས་མཐོང་༔ སྐུར་འདེབས་ལ་ཡོག་རྒྱལ་པོའི་ཆད་པ་ཕོག༔ མནྡྷ་ 
ར་ཝའི་ཞབས་ལ་གསོལ་བ་འདེབས༔ པད་འབྱུང་གསོན་བསྲེགས་ཞུས་ཀྱང་རྫུ་འཕྲུལ་ 
བསྟན༔ རྒྱལ་བློན་གནོང་འགྱོད་ཡབ་ཡུམ་ལྷན་ཅིག་བཞུགས༔ ཡབ་ཀྱིས་ཨོ་རྒྱན་ལྷ་ 
ལྕམ་ཕུལ་བར་མཛད༔ མནྡྷ་ར་ཝའི་ཞབས་ལ་གསོལ་བ་འདེབས༔ ཟ་ཧོར་རྒྱལ་ཁམས་ 
ཕོ་རྣམས་ཨོ་རྒྱན་བསྐོར༔ མོ་རྣམས་ལྷ་ལྕམ་ཆོས་བསྟན་ཐམས་ཅད་གྲོལ༔ སློབ་དཔོན་ 
གདམས་པས་ལྷ་ལྕམ་རབ་ཏུ་སྨིན༔ མནྡྷ་ར་ཝའི་ཞབས་ལ་གསོལ་བ་འདེབས༔ ཆོས་བྲོས་ 
བརྡ་ཆོས་མཐོང་ནས་པད་འབྱུང་དང་༔ ལྷན་ཅིག་བྲག་ཕུག་མཱ་ར་ཏི་ཀར་བྱོན༔ འཆི་མེད་ཚེ་
148

༄༅། །ཟབ་གཏེར་ཆོས་ཀྱི་མཛོད་ཁང་།
ཡི་རིག་འཛིན་མངོན་དུ་གྲུབ༔ མནྡྷ་ར་ཝའི་ཞབས་ལ་གསོལ་བ་འདེབས༔ ཀོ་ཏ་ལ་ཡུལ་ 
རྫུ་འཕྲུལ་ཐབས་ཀྱིས་བཏུལ༔ མུ་སྟེགས་སྟོན་པའི་མཐུ་ལས་རབ་ཏུ་རྒྱལ༔ ཡོངས་འདུའི་ 
ཚལ་དུ་བགེགས་ཚོགས་དམ་ལ་བཞག༔ མནྡྷ་ར་ཝའི་ཞབས་ལ་གསོལ་བ་འདེབས༔ པད་ 
འབྱུང་ལུང་བསྟན་ཀོའུ་མཱ་རིར་བྱོན༔ སྲིན་པོ་ཕོ་མོ་ཐམས་ཅད་ཆོས་ལ་བཀོད༔ འཇའ་ལུས་
གྲུབ་སྟེ་ཡུལ་ཁམས་སྟོངས་པར་བསྒྱུར༔ མནྡྷ་ར་ཝའི་ཞབས་ལ་གསོལ་བ་འདེབས༔ རྔམ་ 
པ་ཚལ་ཆེན་ལ་སོགས་ཡུལ་ཆེན་བརྒྱད༔ ཀཱི་ལ་སྒྲོགས་སོགས་ཡུལ་ཆུང་བརྒྱད་རྣམས་ 
སུ༔ སྐུ་ཡི་རྫུ་འཕྲུལ་ཆེ་བརྒྱད་ཆུང་བརྒྱད་བསྟན༔ མནྡྷ་ར་ཝའི་ཞབས་ལ་གསོལ་བ་ 
འདེབས༔ དེ་ནས་པད་འབྱུང་ཡབ་ཡུམ་ལྷན་ཅིག་ཏུ༔ ཨོ་རྒྱན་ཡུལ་ཕྱོགས་ལོག་ལྟ་ཐབས་ 
ཀྱིས་བསྣུབས༔ ཆོས་འཁོར་བསྐོར་བས་ལྷག་མེད་འཇའ་སྐུར་གྲོལ༔ མནྡྷ་ར་ཝའི་ཞབས་ 
ལ་གསོལ་བ་འདེབས༔ གུ་རུས་ལུང་བསྟན་ཤམྦྷ་ལ་རུ་བྱོན༔ གླིང་ཆེན་ཉེར་ལྔ་རྫུ་འཕྲུལ་ 
ཁོ་ནས་བཏུལ༔ སྐལ་ལྡན་འབུམ་ཕྲག་བཅུ་གསུམ་འཇའ་སྐུར་གྲོལ༔ མནྡྷ་ར་ཝའི་ཞབས་ 
ལ་གསོལ་བ་འདེབས༔ དེ་ནས་བྷེད་བྱེད་གཡའ་རིའི་རྩེ་མོར་བྱོན༔ གདམས་པ་ལྷག་མ་ 
མ་ལུས་རྫོགས་པར་གནང་༔ སྤྲུལ་པའི་ཨུཏྤལ་དཀར་དམར་བལ་བོད་སྤྲོས༔ མནྡྷ་ར་ཝའི་ 
ཞབས་ལ་གསོལ་བ་འདེབས༔ ལྷག་མེད་འཇའ་སྐུར་ནམ་མཁའི་ཀློང་དུ་ཡལ༔ འོག་མིན་ 
པདྨོ་བཀོད་དུ་རབ་གཤེགས་ནས༔ ཡུམ་མཆོག་གསང་བ་ཡེ་ཤེས་སྐུ་རུ་གྱུར༔ མནྡྷ་ར་ཝའི་
ཞབས་ལ་གསོལ་བ་འདེབས༔ སློབ་འབངས་རིག་འཛིན་དགུ་བརྒྱ་ལྷན་ཅིག་ཏུ༔ འཇའ་
སྐུར་ཐིམ་ནས་སྤྲུལ་པས་དོན་བྱེད་གྱུར༔ གང་འདུལ་མཁའ་འགྲོའི་སྤྲུལ་པ་རྒྱུན་མི་འཆད༔ 
མནྡྷ་ར་ཝའི་ཞབས་ལ་གསོལ་བ་འདེབས༔ བདེ་བ་ཅན་དུ་གོས་དཀར་གསང་ཡེ་ཡུམ༔ 
མཁའ་སྤྱོད་གནས་སུ་གར་གྱི་དབང་མོར་གྲགས༔ ཟ་ཧོར་ཡུལ་དུ་དུང་སྨན་དཀར་མོ་ཞེས༔ 
མནྡྷ་ར་ཝའི་ཞབས་ལ་གསོལ་བ་འདེབས༔ བདག་སོགས་སྐྱེ་དང་ཚེ་རབས་ཐམས་ཅད་
149

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དུ༔ ཡུམ་མཆོག་དྷཱཀི་ཁྱེད་དང་མི་འབྲལ་ཞིང་༔ གནས་སྐབས་མཐར་ཐུག་འཇིགས་པ་ 
ཀུན་གྲོལ་ཏེ༔ རྣམ་ཐར་གྲུབ་ནས་མངོན་སངས་རྒྱས་པར་མཛོད༔ མི་མཐུན་ཀུན་ཞི་བར་ 
ཆད་མ་ལུས་ཞི༔ བསམ་དོན་མྱུར་འགྲུབ་གཞན་དོན་མཐར་ཕྱིན་ནས༔ འཁོར་བའི་གནས་ 
སྟོངས་རྒྱལ་ཡུམ་གོ་འཕང་ལ༔ འགོད་པའི་མཐུ་ནུས་འགྲུབ་པར་བྱིན་གྱིས་རློབས༔ དེ་སྐད་ 
མ་ཡེངས་རྩེ་གཅིག་འབད་པ་ན༔ ཚེ་རབས་བསགས་པའི་སྡིག་ལྟུང་ལྷག་མེད་འབྱང༔ ས་ 
ལམ་ཡོན་ཏན་ཀུན་རྫོགས་མཁའ་འགྲོ་མཇལ༔ མཆོག་དང་ཐུན་མོང་དངོས་གྲུབ་མྱུར་དུ་ 
ཐོབ༔ སྔོན་ལས་ནད་གདོན་བར་ཆད་མ་ལུས་ཟློག༔ ཚེ་རིང་ནད་བྲལ་ལོངས་སྤྱོད་འབྱོར་ 
པས་ཕྱུག༔གང་བསམ་ལྷུན་གྲུབ་ཕྱི་མ་མ་ཡིས་འདྲེན༔ བདེ་བ་ཅན་དུ་སྐྱེ་བར་གདོན་མི་ཟ༔ 
དེ་ཕྱིར་མ་འོངས་སེམས་ཅན་བོད་འབངས་ཀུན༔ རྣམ་ཐར་འདི་ཉིད་འབྲི་དང་ཀློག་པ་དང་༔ 
ཕྱག་མཆོད་དད་གུས་གསོལ་བ་གང་བཏབ་པ༔ དེ་ཡི་བསམ་པ་ཐམས་ཅད་ལྷུན་གྱིས་གྲུབ༔ 
ནད་ཡམས་འཁྲུགས་རྩོད་ལོ་ཉེས་ཆར་དཀོན་ན༔ རྣམ་ཐར་འདི་ཉིད་དག་པར་ཀློག་འདོན་ 
ན༔ ནད་ཡམས་རྒྱུན་ཆད་འཁྲུགས་ཞི་ལོ་ཏོག་ལེགས༔ བྱད་ཁ་རྦོད་གཏོང་དམོད་པ་བྱུང་ 
གྱུར་ན༔ འདི་ཉིད་བཞེངས་དང་བཀླགས་པས་རང་སར་ཞི༔ དུས་མིན་འཆི་བས་གཙེས་ 
པར་གྱུར་པ་ལ༔ འདི་ཉིད་བརྒྱ་བཀླགས་ཚེ་ཡི་བར་ཆད་སོལ༔ དབུལ་ཕོངས་ཉམ་ཐག་ 
རྐང་བཞི་གོད་བྱུང་ན༔ འདི་བཀླགས་གོད་ཞི་ལོངས་སྤྱོད་དཔལ་འབྱོར་ཕྱུག༔ བུ་ཚ་འདོད་ 
ན་འདི་བཀླགས་རིགས་རྒྱུད་འཕེལ༔ གཞན་ཡང་རྣམ་ཐར་འདི་ཉིད་སུས་འཆང་བ༔ དེ་ 
ཡི་བསམ་དོན་ཐམས་ཅད་འབད་མེད་འགྲུབ༔ དགོན་པ་ཡུལ་འཁོར་གྲོང་དང་གྲོང་ཁྱེར་ 
སོགས༔ གང་གི་ཁྱིམ་དུ་རྣམ་ཐར་འདི་བཞུགས་ན༔ འདྲེ་གདོན་འབྱུང་པོ་དཔག་ཚད་ཉེ་མི་ 
ནུས༔ འབྲེལ་ཐོགས་ཚེ་འདས་དོན་དུ་བརྒྱ་ཚར་བཀླགས༔ ངན་སོང་ལས་ཐར་མཐོ་རིས་ 
མཁའ་སྤྱོད་བགྲོད༔ འདི་ཡི་ཕན་ཡོན་བསམ་འདས་བརྗོད་མི་ལངས༔ ལུས་ལ་འཆང་བས་
150

༄༅། །ཟབ་གཏེར་ཆོས་ཀྱི་མཛོད་ཁང་།
གྲིབ་མ་ཕོག་ཀུན་གྲོལ༔ མཚོན་གྱིས་མི་འཇིགས་དུག་གིས་གནོད་མི་ནུས༔ ཤུ་བ་གཡེམ་ 
པ་མཛེ་དང་ཕོལ་མིག་ཞི༔ ནད་གདོན་བགེགས་རིགས་ཉེ་བར་གནོད་མི་ནུས༔ ལམ་དུ་ 
ཞུགས་ཀར་འདི་ཉིད་བཀླགས་གྱུར་ན༔ དགྲ་ཇག་འཕྲང་དང་བར་ཆད་གནོད་པ་ཞི༔ རྟག་ 
ཏུ་འདི་ལ་ཕྱག་བསྐོར་མཆོད་བྱེད་པ༔ དེ་ནི་བདེ་བ་ཅན་དུ་ངེས་པར་འགྲོ༔ འདི་ལ་བརྩོན་ 
ཅིག་མ་འོངས་འགྲོ་བ་རྣམས༔ ཞེས་གསུངས་སོ༔ ས་མ་ཡཱ༔ ཟ་ཧོར་རྒྱལ་པོའི་སྲས་མོ་ལྷ་ 
ལྕམ་མནྡྷ་ར་ཝའི་རྣམ་ཐར་རིན་ཆེན་ཕྲེང་བ་ལས༔ རྣམ་ཐར་གསོལ་འདེབས་ཀྱི་ལེའུ་སྟེ་ 
ཤ7༔ ༡༡༦ སོ་བདུན་པའོ༔ རྒྱ་རྒྱ་རྒྱ༔
ཡང་མཚོ་རྒྱལ་བདག་གིས་ཞུས་པ༔ ཀྱེ་མ་གུ་རུ་ཨོ་རྒྱན་པདྨ་འབྱུང་༔ འདི་ལྟ་བུ་ 
ཡི་རྣམ་པར་ཐར་པ་འདི༔ བཀའ་མ་དར་རྒྱས་བྱེད་དམ་གཏེར་དུ་སྦ༔ འགྲོ་དོན་ནམ་འོང་ 
སྤེལ་བའི་དུས་གང་ལགས༔ བཀའ་དྲིན་ཆེན་པོས་གནང་བ་སྩལ་དུ་གསོལ༔ དེ་སྐད་ཞུས་ 
པས་གུ་རུས་བཀའ་བསྩལ་པ༔ ཉོན་ཅིག་ཇོ་མོ་ཡེ་ཤེས་མཚོ་རྒྱལ་ལགས༔ སྔོན་ཆད་མ་ 
གྲགས་དྷུཀྐིའི་རྣམ་ཐར་འདི༔ དཔེ་གསུམ་བྲིས་ལ་ཟབ་མོའི་གཏེར་རྒྱས་ཐོབ༔ གཙང་ 
རོང་མེ་འབར་བྲག་དང་ཚ་རོང་བྲག༔ གོ་བོ་དབང་རིར་ང་ཡི་སྒྲུབ་ཕུག་ཡོད༔ དེ་གསུམ་ 
གནས་སུ་བསེ་སྒྲོམ་ཆུག་ལ་སྦོས༔ གཏེར་བདག་བདུད་བཙན་ཀླུ་ལ་གཉེར་དུ་གཏོད༔ གོ་
བོ་དབང་རིར་སྦས་པའི་རྣམ་ཐར་འདི༔ མ་འོངས་ཚེ་ལོ་སུམ་ཅུའི་མར་གཤམ་དང་༔ཉི་
ཤུའི་ཁ་དལ་ཉེ་བར་འགྲོ་དོན་འོངས༔ གཙང་རོང་སྦས་པའི་རྣམ་ཐར་འདོན་པའི་དུས༔
བཞི་བཅུའི་ཁ་དལ་སྐྱེས་བུ་ཀརྨའི་མིང་༔ ཡང་ན་རྡོ་རྗེའི་མིང་ཅན་ཞིག་གིས་འབྱིན༔ རྟེན་ 
འབྲེལ་འཛོལ་ནས་ཤོག་སེར་མི་མངོན་ཡལ༔ ཚ་རོང་བྲག་ལ་སྦས་པའི་རྣམ་ཐར་འདི༔ 
ཉི་ཤུའི་སྙིགས་མར་རཏྣའི་མིང་ཅན་གྱིས༔ གཏེར་འབྱིན་མདོ་ཁམས་ཀུན་ལ་སྤེལ་ནས་ 
འོང་༔ རྒྱས་པ་གཙང་རོང་འབྲིང་པོ་གོ་བོ་རི༔ བསྡུས་པ་ཚ་རོང་བྲག་སྟེ་གསུམ་དུ་སྦ༔
151

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
འབྲིང་པོ་འདི་ནི་སྐྱེས་བུ་བསམ་གཏན་མིང་༔ གླིང་པའི་མཐའ་ཅན་ལྕགས་ཁམས་ལུག་གི་ 
ལོ༔ ངང་རྒྱུད་རིང་ཞིང་ཕྱོགས་མེད་དག་སྣང་ཅན༔ ཤེས་རབ་ཆེ་ཞིང་འགྲོ་བ་འགྲས་ཅན་ 
གཤེ༔ ཡེ་ཤེས་གཟིགས་པས་ཆགས་ཐོགས་བྲལ་བའི་བུ༔ སྙིང་ཁར་ནུས་པའི་རྟགས་ལྡན་ 
ཡི་གེ་ཧཱུཾ༔ མགྲིན་པར་བྷུ་དང་ཕྲག་པར་གཡུང་དྲུང་བཀྲ༔ བརླ་ལ་རུས་རྒྱན་རི་མོ་ལྟེ་བར་ཏྲཾ༔ 
ཡོན་ཏན་ཀུན་ལྡན་བདུད་འཇོམས་སྐྱེ་བའི་མཐའ༔ སྦས་ཚུལ་ཐབས་ཀྱིས་ཟབ་མོའི་གཏེར་ 
ལ་སྤྱོད༔ ང་ཡི་གསུང་གིས་བྱིན་བརླབས་འགྲོ་བ་འདྲེན༔ འབྲེལ་ཚད་ཕྱིར་མི་ལྡོག་པའི་ས་ 
ལ་བཀོད༔ དེ་ཡིས་འདོན་ཅིང་ལོ་ནི་ཉི་ཤུའི་བར༔ གསང་རྒྱས་བསྡམས་ནས་རིགས་ལྡན་ 
དེ་ཝ་དང་༔ བསོད་ནམས་སམ་ནི་སྒྲོལ་མའི་མིང་ཅན་དང་༔ དྷརྨའི་མིང་ཅན་གསུམ་གྱིས་ 
གྲོགས་བྱེད་ནས༔ གཏན་ལ་འབེབས་པའི་ཆོས་བདག་འཕྲོད་པའི་ཚེ༔ རྟེན་འབྲེལ་མ་ 
ལྔ་ཡན་ལག་དྲུག་ལྡན་གྱིས༔ རིམ་པར་སྤེལ་ནས་འགྲོ་དོན་མཐའ་རྒྱས་འོང་༔ ད་ལྟའི་སྣ་ 
ནམ་རྣམ་ཐར་སྒོ་བརྒྱད་ནི༔ གཟེ་རྒྱལ་ཉེ་བར་མཁའ་འགྲོ་གསང་ཕུག་སྦས༔ རྟེན་འབྲེལ་ 
གྲོགས་ནི་མཚོ་འམ་ཆོས་ཀྱི་མིང་༔ དེར་འཕྲད་ཐེ་ཚོམ་མེད་པར་རྙེད་དེ་འོང་༔ དེ་ནས་ཆོས་ 
བདག་ལུང་བྱང་བཞིན་དུ་སྤྲོད༔ བོད་འབངས་བདེ་སྐྱིད་འཕེལ་བའི་ཆོས་གཏེར་ནི༔ བཅུ་ 
གསུམ་འབྱིན་ནས་ཟབ་དོན་ལྡེའུ་མིག་སྟེར༔ དེ་བས་ཕྱི་རབས་ཐེ་ཚོམ་སྤང་བར་རིགས༔ 
ས་མ་ཡཱ༔ རྒྱ་རྒྱ་རྒྱ༔
ཞེས་གསུངས་བཞིན་ཁོ་མོས་ཚར་གསུམ་བརྡ་རིས་གྲོ་ཤུན་ལ་བཏབ་སྟེ༔ གཙང་རོང་ 
མེ་འབར་བྲག་ལ་པདྨ་སྤུངས་པའི་རྒྱུད་དང་མན་ངག་བཅས་སྦས༔ གོ་བོ་དབང་རིར་ཐུགས་ 
དམ་ལྔ་ཚན་དང་༔ ཡང་བྱང་ཆེན་པོ་བཅས་སྦས༔ ཚ་རོང་བྲག་ནག་ལ་ཕུར་པ་མི་ཏྲའི་རྒྱུད་ 
དང་ཁ་ཚར་བཅས་སྦས་ནས་གཏེར་བདག་ལ་གཉེར་དུ་གཏད༔ བཀྲ་ཤིས་སྨོན་ལམ་རབ་ 
ཏུ་གནས་པར་བྱས་སོ༔ ས་མ་ཡཱ༔ རྒྱ་རྒྱ་རྒྱ༔ སྐུ་རྒྱ༔ གསུང་རྒྱ༔ ཐུགས་རྒྱ༔ བརྡ་ཐིམ༔
152

༄༅། །ཟབ་གཏེར་ཆོས་ཀྱི་མཛོད་ཁང་།
1རྨརྫོlདྷྭ$་གྲངརྐ་1ཤྩ ། བ་ཧྲཱིཿཞེས་ཁོ་བོ་དུས་མཐའི་སྔགས་པ་དཔལ་ཁྲག་འཐུང་ནག་པོ་ཨོ་ 
རྒྱན་འཇིགས་མེད་མི་འགྱུར་བསམ་གཏན་གླིང་པ་ཕྲིན་ལས་འགྲོ་འདུལ་ལས་རབ་བདེ་བ་རྩལ་ཞེས་འབོད་པས། རང་ལོ་
བཅུ་བཞི་ཤིང་ཕོ་སྤྲེལ་གྱི་ལོར། གོ་བོ་དབང་རི་པདྨའི་སྒྲུབ་ཕུག་ནས་མཚོ་རྒྱལ་ཐུགས་དམ་ལྔ་ཚན་སྐོར་ཡོངས་རྫོགས་རྣམ་ 
ཐར་དང་བཅས་པ་སྤྱན་དྲངས་ནས། རང་ལོ་སོ་གསུམ་བར་དུ་གསང་རྒྱས་བཏབ། སླད་ནས་ལུང་བཞིན་ལང་ལབ་རྒྱལ་བ་ 
བྱང་ཆུབ་ཀྱི་རྣམ་པར་འཕྲུལ་པ། རྡོར་ཤུལ་ཚེ་དབང་བསྟན་འཛིན་པདྨ་ཕྲིན་ལས་དང་མཇལ་ཞིང་། རྟེན་འབྲེལ་རྣམ་པ་བདུན་ 
ཤུགས་འབྱུང་དུ་འགྲིགས་ཤིང་། འབེབས་གཞི་སོགས་ཀྱིས་མཐུན་སྦྱོར་མཛད་པའི་ཚེ། གཟེ་རྒྱལ་མ་ཡོ་གངས་ཀྱི་འདབས་ 
རོལ་སྒོ་ཆེན་རྒྱལ་བའི་རི་ཁྲོད་བདུད་འདུལ་སྔགས་གླིང་ནས་དབུ་བཙུགས་ནས། མ་ཡོ་གཏེར་སྒོ་ཨོ་རྒྱན་སྒྲུབ་ཁང་དང་། 
གངས་གཞུང་གཡང་འཁྱིལ་སྒར་དུ་རྫོགས་པར་གྲུབ་པར་གཏན་ལ་ཕབས་པའི་ཤོག་སེར་གྲོ་ཤུན་རྒྱར་སོར་དོ། དཀྱུས་སུ་སོར་
གསུམ་ཡོད་པ་ལས་དག་པར་ཞལ་བཤུས་སོ། །དགེ་བས་སངས་རྒྱས་བསྟན་པ་དར་ཞིང་རྒྱས་ལ་བསྟན་འཛིན་སྐྱེས་བུ་དམ་པ་ 
རྣམས་ཀྱི་ཞབས་པད་བསྐལ་པ་རྒྱ་མཚོར་བརྟན་ཅིང་། བོད་འབངས་འགྲོ་བ་ཡོངས་ལ་བདེ་སྐྱིད་ཕུན་སུམ་ཚོགས་པའི་རྒྱུ་རུ་ 
གྱུར་ཅིག སརྦ་མངྒ་ལཾ། དགེའོ། །
153

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཁའ་འགྲོ་མའི་བཀའ་ཆེན་གྱི་ཐིམ་ཡིག་དང་མཁའ་འགྲོ་མཚོ་རྒྱལ་གྱི་སྐྱེས་
རབས་ལེའུ་བདུན་པ་བཞུགས་སོ༔
ལེགས་སོ༔
ལྷུན་གྲུབ་མཁའ་འགྲོ་མ་ལ་ཕྱག་འཚལ་ལོ༔ མཁའ་འགྲོ་བཀའ་ཆེན་གྱི་ཐིམ་ཡིག་ 
འདི་ལ༔ སྐབས་གསུམ་གྱིས་སྟོན་ཏེ༔ དང་པོ་ལོ་རྒྱུས་བསྟན་ཆེན་ནག་པོ་དང་ལྔ༔ མཁའ་ 
རི་ལྕམ་སྲིང་གྱི་སྲོག་སྒྲུབ་ནག་པོ་དང་དྲུག་གོ༔ འདི་ལས་མང་ཉུང་ལྷག་ཆད་ཡོད་པས་སྤང་ 
བར་བྱ༔ གསུམ་པ་ལུང་བསྟན་གཏད་རྒྱ་བསྟན་པ་ནི༔ དུས་ཀྱི་སྙིགས་མ་ལྔའི་ཚེ༔ ཆོས་ 
དར་ལ་མ་སྨིན་པས་ཆོས་དཔོན་ལོག་པའི་འཁྲུག་དཔོན་འབྱུང་༔ ཕ་སྤུན་དམེ་འཁྲུག་དར་ 
བས་སད་དང་སེར་བ་མུ་གེ་འབྱུང་༔ ཟོག་པོས་གྲོང་ཡུལ་ཁེངས་པས་ཁྱི་སྨྱོན་མི་སྨྱོན་ 
འབྱུང་༔ བདུད་སྤྲུལ་ནག་པོ་མང་བས་རེ་ཆོས་བྱེད་ཡི་མུག་སྐྱེས༔ དེ་འདྲའི་དུས་སུ་འགྲོ་ལ་ 
སྐྱབས་མགོན་མེད༔ པདྨ་བདག་གིས་མ་ཕོད་ཐེབ་ཅིག་བཞག༔ སྒྱུ་རུ་སྒྲ་ཞེས་ཁང་དམར་ 
སྐྱ་བོའི་སར༔ སྐྱེད་མང་འཛོམས་བཀྲ་ཤིས་ཞེས་པའི་ཕ་མ་དེ་ཡང་སླར་ཨུ་རྒྱན་གྱི་ཐུགས་ 
ཀར་རྫོགས་ནས་ལྷག་མེད་དུ་གྲོལ་ལོ༔ གཞན་ཡང་ལྷག་མེད་དུ་རྫོགས་པ་བདུན་བརྒྱ་ཙམ་
བྱུང་༔ དེ་ནས་ཨུ་རྒྱན་སྲིན་པོ་འདུལ་བ་ལ་ལྷོ་ནུབ་རྔ་ཡབ་གླིང་དུ་བྱོན་ཁར་ཡི་གེར་བཏབ་ 
ནས་གཏེར་དུ་སྦས༔ སངས་རྒྱས་ཡེ་ཤེས་ཀྱི་མཚན་སྨོན་ཏེ༔ ཆོས་བདག་ཏུ་སྨོན་ལམ་ 
བཏབ༔ མིང་སྲིང་ལྕམ་སྲིང་ལ་གཉེར་ནས་རྒྱ་གསུམ་གྱིས་གདབ་བོ༔
ཎྞག༽ཤཿ༈ གཉིས་པ་ཐིམ་ཡིག་བསྟན་པ་ནི༔ བཀའ་ཆེན་ཐིམ་ཡིག་
154

༄༅། །ཟབ་གཏེར་ཆོས་ཀྱི་མཛོད་ཁང་།
དང་གཅིག༔ དབང་ཆོག་སྨིན་གྲོལ་དང་གཉིས༔ གསང་སྒྲུབ་ཡང་ཁོལ་དང་གསུམ༔ ལས་ 
བྱང་གཏེར་བུམ་དང་བཞི༔ གསང་ཁྲིད་ཡང་ཐིག་ཀློང་ལ་མོས་སྣང་ཙམ་དུ་དྲི་མེད་ཀུན་ 
དགའ་ཞེས༔ སྔགས་འཆང་སངས་རྒྱས་ཡེ་ཤེས་མཆོག་སྤྲུལ་འཁྲུངས༔ དེས་ནི་འབྲེལ་ 
ཚད་མཁའ་སྤྱོད་གནས་སུ་ཁྲིད༔ ཆོས་བདག་ཆེན་པོ་བླ་མེད་དོན་གྱི་སྤྱོདཿ༔ ཁྱུ་མཆོག་དེ་ 
དྲུང་ཆོས་འདི་འཁོལ་བའི་དབུས༔ འཁོར་གྱི་དྭངས་མ་རིགས་ལྡན་ལྔ་ཙམ་འབྱུང་༔ བདུད་
སྤྲུལ་རྟགས་རའི་ཤ་མཚན་ཅན༔ ལོག་པའི་གཅེས་དེའི་བསྐྲད་ཐབས་གཅེས༔ ཤར་ཕྱོགས་
གནས་སུ་བདུད་སྤྲུལ་ཁ་ནོན་ལ༔ མཚན་ལྡན་རིག་མ་དབང་པོ་ཤ་མཚན་ཅན༔ འབྲེལ་
ཚད་ཐམས་ཅད་ཟག་མེད་དགོད་པ་འབྱུང་༔ དེའི་བྱིན་རླབས་ཆོས་འདི་དར་ཆ་ཡང་༔ ཤར་
ཕྱོགས་ཨུ་རྒྱན་གྱི་མཐིལ་དུ་འབྱུང་བའོ༔ གཞན་དང་མི་འདྲ་ཁྱད་པར་ཟབ་ཆོས་འདི༔ ཡང་
དག་ལས་ཅན་དེ་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཨུ་རྒྱན་དྲི་མེད་ཀུན་དགའི་
གཏེར་མའོ༔
བདེ་ཆེན་ཀུན་ཏུ་བཟང་མོ་ལ་ཕྱག་འཚལ་ལོ༔ གཡུ་རུ་སྒྲགས་ཀྱི་གྲོང་མོ་ཆེ་ཞེས་
བྱ་བ༔ རྒྱ་གར་གྱི་བྷེ་ཏ་དང་མཉམ་པ༔ ཡོན་ཏན་དུ་མས་བརྒྱན་པའི་གནས༔ ཕུན་སུམ་ 
ཚོགས་པའི་གྲོང་ཁྱེར་དེའི་བྱང་ཕྱོགས་ནས༔ ཤིང་ཙན་དན་དཀར་དམར༔ ཨ་ཀ་རུའི་ 
ནགས་ཀྱིས་བསྐོར་བའི་ར་བ་ན༔ རྩྭ་བྱང་ཆུབ་མྱུ་གུ་སྐྱེས་པའི་སྐྱེད་མོས་ཚལ༔ མེ་ཏོག་ 
ཀུ་མུ་ཏ་དང་༔ པུན་དྷ་རི་ཀ་ལ་སོགས་པའི་ལྗོངས་ཀྱི་དབུས་ན༔ ཡིད་འོང་དུ་མས་སྤྲས་ 
པའི་ཕོ་བྲང་ལྗོངས་ཀྱི་མཚལ་ལུ་སྐོར་ཞེས་བྱ་བ་གཅིག་ཡོད་དོ༔ ༈ དེ་ནས་ལོངས་སྤྱོད་ 
ནི་སུམ་ཅུ་རྩ་གསུམ་གྱི་གནས་དང་མཉམ་པ༔ འདུ་འཚོགས་མའི་འཁོར་གཡོག་ནི་མཐའ་ 
ལས་འདས་པ་ཞིག་འདུག་ནས༔ དེ་རྣམས་ཀྱི་རྒྱལ་པོ་ནི་བཙད་པོ་རྡོ་རྗེ་གདན་པ་ཞེས་བྱ་ 
བ༔ བཙུན་མོ་ནི་གསལ་གྱི་དོན་འགྲུབ་ལྕམ་མེ་ཞེས་བྱ་བ༔ རིགས་བཙུན་ཞིང་མངའ་ཐང་
155

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དང་ལྡན་པར་བཞུགས་སོ༔ རྒྱལ་པོ་ཡབ་ཡུམ་རྣམ་གཉིས་དེ་ལ་སྲས་རྒྱལ་བུ་གཉིས་དང་༔ 
ལྷ་ལྕམ་དང་གསུམ་ཡོད་པ་ལས༔ཀུན་གྱིས་ཆུང་ངུ་ལྕམ་པདྨ་ལྕམ་ཞེས་བྱ་བ༔ ངང་རིང་ 
ཞིང་རྒྱུད་དུལ་བ༔ སྤྱོད་པ་ལྷུན་ཞིང་ངག་སྙན་པ༔ ལྟ་ན་སྡུག་ཅིང་ཡིད་དུ་འོང་བ༔ སྐུ་གཟི་ 
མདངས་དང་ལྡན་པ༔ གསུང་སྙན་ངག་ཏུ་སྨྲ་བ༔ ཐུགས་སྙིང་རྗེའི་ངང་རྒྱུད་དང་ལྡན་པ༔ 
མཚན་དང་དཔེ་བྱད་དུ་མས་སྤྲས་པ་གཅིག་ཡོད་དོ༔ ལྷ་ལྕམ་དེ་ནི་མཚན་དང་ལྡན་པའི་བུ་ 
མོ་ཞིག་ཡོད་པ༔ ཕྱི་ལྟར་དུ་གཟུགས་སྤྲུལ་མཆོག་གི་མཁའ་འགྲོ༔ ནང་ལྟར་དུ་རྡོ་རྗེ་ཕག་ 
མོའི་མཁའ་འགྲོ༔ གསང་བ་ལྟར་དུ་ཀུན་ཏུ་བཟང་མོ་རོལ་པའི་མཁའ་འགྲོ༔ ལྷུན་གྲུབ་སྐུ་ 
གསུང་ཐུགས་དང་ལྡན་པའི་མཚན་ལྡན་གཞོན་ནུ་དེ༔ དགོངས་པ་ཆོས་ཉིད་ཀྱི་དབྱིངས་ 
ན་བཞུགས་ནས་ཀྱང་༔ གཟུགས་སྐུ་རྣམ་གཉིས་ཀྱིས་འགྲོ་བའི་དོན་མཛད་པ༔ རྒྱལ་ 
བའི་ཐུགས་རྗེ་སྐུལ་བ་དང་༔ ཐུགས་བསྐྱེད་སྨོན་ལམ་གྱི་དབང་གིས༔ ཡུམ་གྱི་བདེ་བའི་ 
ལྷུམས་སུ་ཞུགས་ཏེ༔ ས་ཕོ་བྱི་བའི་ལོའི་དཔྱིད་ཟླ་ར་བའི་ཚེས་བཅུའི་སྔ་དྲོར་སྐུ་བལྟམས་ 
ནས༔ མཛད་པའི་ཡོན་ཏན་གྱི་རྟགས་མང་དུ་གྲུབ་པས༔ ཐེ་ཚོམ་དང་བྲལ་ཏེ་མཚན་ཉིད་ 
དང་ལྡན་པར་ཡིད་ཆེས་སོ༔ མཛད་པའི་རྣམ་ཐར་དུ་མས་མངོན་པར་དགའ་བ་འདི་ལྟ་བུ་ 
ཉིད་དོ༔ ཡུམ་གྱི་ལྷུམས་སུ་ཞུགས་ནས་ཟླ་བ་གཅིག་གི་ངོ་ལོན་པའི་ཚེ་ན༔ ཡུམ་གྱི་སྣང་བ་ 
ལ་ཉམས་སམ་དངོས་སུ་བུད་མེད་དཀར་མོའི་ཚོགས་མང་པོས་ཁྲུས་གསོལ་བ་དང་༔ སྔོན་
མོའི་ཚོགས་མང་པོས་མེ་ཏོག་འཐོར་བ་དང་༔ སེར་མོའི་ཚོགས་མང་པོས་བདུད་རྩི་འདྲེན་པ་ 
དང་༔ དམར་མོའི་ཚོགས་མང་པོས་རྒྱན་འདོགས་པ་དང་༔ ལྗང་མོའི་ཚོགས་མང་པོས་ 
སྐོར་བ་བྱེད་པ་དང་༔ གཞོན་ནུ་བཅུ་དྲུག་མ་ལང་ཚོ་རྒྱས་པས་ནུབ་སྲོད་ཀྱི་དུས་སུ༔ ཐུན་ 
མི་བཅག་པར་གསོལ་འདེབས་ཀྱི་སྒྲ་སྒྲོགས་པ་བྱུང་ངོ༔ སྐུ་བཙས་ནས་ཟླ་བ་གཅིག་ལོན་ 
པའི་ངོས་ན་སྐུ་ལ་འོད་འདོམ་གང་བ༔ གསུང་ལ་ཆོས་ཀྱི་རང་སྒྲ༔ ཐུགས་ཀྱང་འོད་གསལ་
156

༄༅། །ཟབ་གཏེར་ཆོས་ཀྱི་མཛོད་ཁང་།
མཉམ་བཞག་དང་ལྡན༔ སྐུ་བཙས་ནས་ཟླ་བ་བརྒྱད་ལོན་པ་ན༔ ཉིན་གྱི་དུས་སུ་འཇའ་ 
དང་འོད་ཀྱི་གུར་ནང་དུ་བཞུགས་པ་དང་༔ ནུབ་ཀྱི་དུས་སུ་མཁའ་འགྲོ་མ་གཞོན་ནུའི་སྐུ་ 
ཚོགས་མང་པོ་དང་རོལ་རྩེད་མཛད་དོ༔ ལོ་གཅིག་བཞེངས་པའི་དུས་ན༔ གཞོན་ནུ་ཕོ་མོ་ 
འཁོར་མང་པོ་བསྡུས་ནས་འོག་མིན་གྱི་བཀོད་པ་ལ་སོགས་པ་དབང་བདེ་ཆེན་རོལ་པའི་ 
སྤྱོད་པ་སྐྱོང་བར་མཛད་དོ༔ དགུང་ལོ་བརྒྱད་བཞེས་པའི་དུས་ན༔ མངོན་པར་ཤེས་པ་དང་ 
རྫུ་འཕྲུལ་གྱི་རྟག་ཏུ་མ་ངེས་པས་དོན་སྟོན་པར་མཛད་དོ༔ དགུང་ལོ་བཅུ་གཅིག་བཞེས་ 
པའི་དུས་ན༔ རྒྱུད་སྡེ་བླ་ན་མེད་པའི་ཆོས་མང་དུ་གསུང་བ་དང་༔ ཡིད་སྤྱོད་བདེ་བའི་སྤྱོད་ 
པ་མང་པོས་ཡུལ་གྱི་སྐྱེ་བོ་མང་པོ་དབང་དུ་བསྡུས་སོ༔ དགུང་ལོ་བཅུ་དྲུག་བཞེས་པའི་དུས་ 
སུ༔ རྒྱ་གར་བྷི་རྱའི་རྒྱལ་བུས་བཙུན་མོ་བླང་དུ་བཏང་བའི་མི་བྱུང་སྟེ༔ དེ་ནས་ཡབ་རྒྱལ་པོ་ 
བཙད་པོ་རྗེ་འབངས་རྣམས་ཚོགས་ནས༔ གྲོས་ཀྱི་སྣ་བསྟུན་པ་ལ་ཡབ་རྒྱལ་པོ་བཙད་པོའི་
ཞལ་ནས༔
༈ ཀྱཻ་ལྷ་ལྕམ་པདྨ་ལྕམ་མ་འདི༔ ཡོན་ཏན་ལྡན་པའི་བུ་མོ་ཡིན༔ རྒྱལ་བུ་མིན་པས་ 
བཞག་དབང་མེད ༔ དེ་བས་རྒྱ་གར་ཡུལ་ཕྱོགས་དེར༔ བྷི་རྱའི་རྒྱལ་བུ་ལ༔ བཙུན་མོར་ 
གཏང་ཞིག་བློས་ལོན་པས༔ རྫོངས་དང་བཅས་ནས་ཐོངས་ཤིག་གསུངས༔ ཕྱི་བློན་རྣམས་ 
ཀྱིས་ཞལ་ན་རེ༔ བུ་མོ་དགའ་ཡང་ཕ་ཡུལ་བཟུང་བ་མེད༔ རྒྱ་གར་ཡུལ་ན་མི་ས་ཤིན་ཏུ་ 
བཟང་༔ ད་ལྟར་བློན་པོའི་ཚོགས་ཀྱིས་སྐྱེལ་ཐུང་བྱས་ནས་བཏང་༔ རྒྱ་གར་ཡུལ་ན་ཕྱོགས་ 
སྐྱོང་ཡུལ་ཁམས་སྲུང་བ་ལེགས༔ གལ་ཏེ་བཏང་སར་མི་འགྲོ་བུ་མོ་སྤྱུག་པར་འཐད༔ བློན་ 
པོ་ཐམས་ཅད་ཁ་འདྲིལ་ཕྱོགས་གཅིག་མཐུན༔ ཞེས་ཟེར་རོ༔ ནང་བློན་རྣམས་ཀྱིས་ཞལ་ 
ན་རེ༔ འདི་འདྲའི་ལྷ་ལྕམ་ངོ་མཚར་རྨད་བྱུང་མ༔ ཐག་རིང་སྤྱུག་པའི་སེམས་ཀྱིས་ཕོད་པ་ 
ན༔ གལ་ཏེ་སྤྱུགས་ན་ཡུལ་གྱི་བཅུད་རྣམས་ཉམས༔ ཐག་རིང་བསྙེན་པས་གྲོང་པའི་ཆོམ་
157

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རྐུན་དགའ༔ ཐག་རིང་མི་གཏང་རང་ཡུལ་བོད་དུ་བཟུང་༔ ནང་བློན་དག་ལ་རྒྱལ་པོའི་ 
བཀའ་གནང་ཞུས༔ ཞུས་ལ་མི་གསན་ཕྱི་བློན་གྲོས་བསྟུན་ནས༔ ལྷ་ལྕམ་མི་བཞུགས་རྒྱ་ 
གར་བཏང་བ་ན༔ ནང་བློན་མི་སྡོད་འཁོར་དང་བཅས་པ་ཀུན༔ ཡུལ་ཁམས་བཏེག་ནས་ལྷ་ 
ལྕམ་རྗེས་ཕྱིར་འབྲང་༔ མིང་པོ་ཀུན་དང་ཡུམ་ལ་གྲོས་བསྒྲོས་ནས༔ བོད་འབངས་ཀུན་གྱི་ 
ལྷ་ལྕམ་ཨེ་བཞུགས་ལྟ༔ མི་བཞུགས་པ་ན་ནང་བློན་གྲོས་སྣ་ཟད༔ ཅེས་ཕྱོགས་གཅིག་ཏུ་ 
ཁ་མཐུན་ནོ༔ དེ་ནས་ཡུམ་དང་མིང་པོ་ལ་ཞུས་པས༔ ཡུམ་བཙུན་མོའི་ཞལ་ནས༔ བདག་ 
གི་ལྷ་ལྕམ་ཡོན་ཏན་ཀུན་ལྡན་འདི༔ འབྲལ་བར་མི་ཕོད་རྒྱ་གར་ཡུལ་མི་བཏང་༔ རང་ཡུལ་ 
ཡིན་པས་བོད་ཀྱི་ཤིང་ཡུལ་བཟུང་༔ རྒྱལ་བུ་བས་ཀྱང་རིགས་ལྡན་བུ་མོ་ལྷག༔ ཆོམ་རྐུན་ 
འཇིགས་པའི་ཡུལ་དུ་མི་བཏང་ནས༔ ཕོ་བྲང་ནང་དུ་ལོ་ཤས་བཞུགས་སུ་ཆུག༔ གསོལ་བ་ 
ཐོབ་དང་དགོས་འདོད་འབྱུང་བར་ངེས༔ ཞེས་གསུངས་སོ༔ མིང་པོ་སྐུ་མཆེད་རྒྱལ་བུ་རྣམ་ 
གཉིས་ཀྱི་ཞལ་ནས༔ བདག་གི་སྲིང་མོ་ལྷ་ལྕམ་ཡིད་འོང་འདི༔ ཀུན་དང་མི་འདྲ་ངོ་མཚར་ 
རྨད་བྱུང་ཡང་༔ ཕ་ཡུལ་མི་ཟིན་གཉེན་ཡུལ་བཙལ་བར་འཐད༔ བོད་འབངས་ཡུལ་འདི་ 
ས་ཞིང་བྱེ་མའི་ཁམས༔ ཡོན་ཏན་མི་མཐུན་རིགས་ངན་དབུལ་པོའི་གནས༔ དེ་བས་ཞིང་ 
མཆོག་རྒྱ་གར་ཡུལ་ན་བཟང་༔ སྐྱིད་པའི་འབྱུང་གནས་བང་མཛོད་ཁྲིམས་ལྡན་ཚོགས༔ 
ལོངས་སྤྱོད་ལྔ་ལྡན་འདོད་ཡོན་དགུ་དང་ལྡན༔ ངྷི་རྱའི་རྒྱལ་བུ་ཤཱཀྱའི་གདུང་ལས་ཆད༔ 
དེ་ཡི་གྲོགས་ལ་ལྷ་ལྕམ་འདི་བཟང་ན༔ མྱུར་པོར་བསྐུལ་ལ་བློན་པོས་སྐྱེལ་ཐུང་གྱིས༔ 
རྫོངས་དང་བཅས་ནས་གཉེན་པོའི་ལག་ཏུ་སྤྲོད༔ ཅེས་གསུངས་སོ༔ གྲོང་ཡུལ་ཕོ་བྲང་གི་ 
མི་རྣམས་ནི༔ ངུ་ཞིང་སྨྲེ་སྔགས་ཀྱི་སྡུག་བསྔལ་ཕྱོགས་གཅིག་ཏུ་བྱེད་དོ༔ རང་རེའི་ལྷ་ལྕམ་ 
ཡོན་ཏན་ཀུན་གྱི་འབྱུང་གནས༔ དགོས་འདོད་འབྱུང་བའི་ནོར་བུ་འདི༔ བོད་དུ་མི་བཞུགས་ 
རྒྱ་གར་བཏང་བ་ན༔ ཡུལ་ཁམས་ཀུན་གྱི་བཅུད་རྣམས་ཉམས་པར་འགྱུར༔ རྗེ་འབངས་
158

༄༅། །ཟབ་གཏེར་ཆོས་ཀྱི་མཛོད་ཁང་།
ཀུན་ཀྱང་བཀྲེས་ནས་འཆི་བར་འགྱུར༔ བསོད་ནམས་ཐམས་ཅད་མཐའ་འཁོབ་ཕྱོགས་སུ་ 
འབོ༔ ཡོན་ཏན་ཉམས་ནས་རྒྱལ་སྲིད་ག་ལ་ཟིན༔ དེ་བས་མགྲིན་གཅིག་གསོལ་བ་བཏབ་ 
ལ་བཟུང་༔ ཅིས་ཀྱང་མི་གསན་རྒྱ་གར་བཏང་བ་ན༔ རྨོངས་པའི་འབངས་རྣམས་ཡུལ་ 
ཕྱོགས་དེ་རུ་འགྲོ༔ བློ་ཕྱོགས་གཅིག་ཏུ་ཐམས་ཅད་མགྲིན་པར་མཐུན༔ ཞེས་ཟེར་ནས་བློ་ 
ཕྱོགས་གཅིག་ཏུ་མཐུན་ཀྱང་༔
༈ ཡུམ་དང་ནང་བློན་འབངས་འཁོར་རྣམས་ནི་དབང་ཆུང་བས༔ ལྷ་ལྕམ་བོད་ཀྱི་ 
ཡུལ་ཁམས་བཟུང་བའི་དབང་མ་ཐོབ༔ ཡབ་བཙད་པོ་དང་སྲས་རྒྱལ་བུ་སྐུ་མཆེད་གཉིས་ 
དང་ཕྱི་བློན་རྣམས་དབང་ཆེ་བའི་སྟོབས་ཀྱིས༔ ལྷ་ལྕམ་རྒྱ་གར་དུ་བརྫང་བར་དམ་བཅས༔ 
རྒྱ་གར་བྷི་རྱའི་རྒྱལ་བུ་མངགས་པའི་སྙེའོ་རྟ་པ་བརྒྱ་ཙམ་གྱིས༔ གསེར་གྱི་དུང་ཙེ་ལྔ་བརྒྱ་ 
ཙམ་བསྣམས་ཏེ༔ ལྷ་ལྕམ་གྱི་རིན་དུ་ཕུལ༔ ལྷ་ལྕམ་གྱིས་རྫོང་བསླངས་ནས་གླང་པོ་ཆེ་ལྔ་ 
བརྒྱ་ལ་བཟའ་བ་དང་བཏུང་བའི་ཡོ་བྱད་རྣམས་བཀལ༔ གླང་པོ་ཆེ་ལྔ་བརྒྱ་ལ་གོས་དང་
རྒྱན་རྣམས་བཀལ༔ གླང་པོ་ཆེ་ལྔ་བརྒྱ་ལ་རིན་པོ་ཆེ་ནོར་གྱི་དབྱིག་དང་མཆོད་གནས་ཀྱི་ 
རྟེན་མཐའ་ཡས་པ་བཀལ་ནས་བརྫ་ངས༔ གཞན་ཡང་རྒྱན་འདོགས་པའི་བུ་མོ་ལྔ་བརྒྱ༔ 
ཁྲུས་གསོལ་བའི་བུ་མོ་ལྔ་བརྒྱ༔ ཟས་གཡོ་བའི་བུ་མོ་ལྔ་བརྒྱ༔ སྐོམ་སྤྱད་ནོར་ལ་དབང་ 
བའི་བུ་མོ་ལྔ་བརྒྱ༔ སྡོང་གྲོགས་ཀྱི་ཁྱེའུ་ལྔ་བརྒྱ་ཕྲག་གསུམ་དང་བཅས་ནས༔ ནེའུ་སིང་ 
ནགས་མའི་ལྗོངས་ལ༔ ཤིང་མོ་ཡོས་ཀྱི་ལོ་དཔྱིད་ཟླ་ར་བའི་ཚེས་བཅོ་ལྔའི་ཉིན་པར་བརྫང་ 
ངེས་པར་དམ་བཅས་པ་ལ༔ རྒྱ་གར་ནུབ་ཕྱོགས་ནས་སྤྲུལ་པའི་སློབ་དཔོན་སྤོར་ཐང་རྩིས་ 
ལ་མཁས་པ་ཞིག་བྱུང་བ་ལ༔ དེ་ལ་སྙེ་བོས་ཁྱེའུ་ལྔ་བརྒྱའི་དུས་དང་༔ སྐར་མའི་རྟེན་འབྲེལ་ 
རྩིས་པས༔ ཞིང་ཁམས་དང་འབྱུང་བ་འཁྲུགས་པས༔ རྒྱ་གར་དུ་འགྲོ་བའི་དུས་མ་བྱུང་ 
བས༔ ལོ་ཤས་ཀྱི་དུས་སུ་འཐེན་པར་དམ་བཅས༔
159

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
༈ དེ་ནས་བཙད་པོའི་ཕོ་བྲང་ནས་ཤར་ཕྱོགས་སུ་ཉེ་བ་ན༔ ཆུ་འཕྲང་ཟུང་མོ་མཁར་ 
ཞེས་བྱ་བ༔ ཤིང་ཡུལ་བྱེ་མའི་ཐང་ཆེན་པོ་དེ་ན༔ རྒྱལ་པོ་ཟླ་བ་འོད་འཛོམ་ཞེས་བྱ་བ་ལ༔ 
རྒྱལ་བུ་ནོར་བུ་དཀར་གསལ་ཞེས་བྱ་བ་གཅིག་ཡོད་དོ༔ དེས་ལྷ་ལྕམ་གྱི་སྐུ་ཆེ་བའི་ཡོན་ 
ཏན་དང་༔ སྙན་པ་ཐོས་ནས་འབངས་ཀྱི་བློན་པོ་ལྔ་བརྒྱ་ལ༔ ནོར་བུ་རིན་པོ་ཆེའི་བང་ 
མཛོད་ལྔ་བརྒྱ་ཕྲག་གཉིས་བསྐུར་ནས༔ ལྷ་ལྕམ་གྱི་དྲུང་དུ་འཚམས་ཀྱི་གཉེ་བོ་དང་བཅས་ 
པ༔ བློ་བཟང་བ་དང་ཤེས་རབ་ཆེ་བ་རྣམས་མངགས་ཏེ་བཏང་བ་དང་༔ དེ་རྣམས་ཀྱིས་རྒྱལ་ 
བུའི་བཀའ་བཞིན་སྒྲུབ་པར་དམ་བཅས་ནས་ལྷ་ལྕམ་གྱི་དྲུང་དུ་འདུག་པ་ལ༔ ལྷ་ལྕམ་གྱིས་ 
གསུངས་ནས༔ ཀྱེ་རྒྱལ་བུའི་བཀའ་བྱོན་རིན་ཆེན་བང་མཛོད་འདི༔ ཁོ་མོ་བདག་ལ་རིན་དུ་ 
མི་འོས་ཀྱང་༔ སྔོན་གྱི་ལས་ཀྱིས་སྨོན་ལམ་མཚམས་སྦྱར་ནས༔ རྣམ་དག་བསམ་པ་གཉེ་ 
བོ་བཏང་བ་ལེགས༔ རྒྱལ་བུ་ཁྱེད་ལ་ལོག་སྣང་མི་མངའ་ཡང་༔ ལྷ་ལྕམ་བདག་ནི་དམ་ 
ཆོས་ཡིད་ལ་སྨོན༔ སོ་སོའི་རང་ནོར་བང་མཛོད་ནང་དུ་ཟློག༔ གཉེ་བོ་ཐམས་ཅད་ཁ་དམ་ 
ལྟོ་འགྲང་པའི༔ བཟའ་བཏུང་ལོངས་སྤྱོད་རྨོངས་པ་མེད་པར་སྐྱོངས༔ འོག་མིན་གནས་ 
སུ་ཞལ་མཇལ་སྨོན་ལམ་འཚལ༔ ཞེས་པའི་བཀའ་ཤོག་སྒྲོམ་བུ་མངགས་ནས༔ གཉེ་བོ་ 
རྣམས་རང་ཡུལ་དུ་བཟློག་གོ༔
༈ གཞན་ཡང་རྒྱ་གར་བྷི་རྱའི་རྒྱལ་བུས་མངགས་པའི་གཉེན་པོ་རྣམས་ཀྱི་ནང་ 
ནས་ཤེས་རབ་ཆེ་ཞིང་བློ་རྣོ་བ་རྣམས༔ ལྷ་ལྕམ་གྱི་ལོགས་སུ་བཏུད་ནས༔ འདོད་པའི་ 
ནོར་རྫས་ཀྱིས་ཁེངས་པར་བྱིན་ཏེ༔ རྒྱལ་བུ་ལ་བཀའ་ཤོག་གི་སྒྲོམ་བུ་འདི་ལྟར་མངགས་ 
ནས༔ བློན་པོ་རྣམས་རང་ཡུལ་དུ་བཟློག་གོ༔ ཀྱེ་རྒྱལ་བུ་ཆོས་ལྡན་ཤཱཀྱའི་གདུང་ལས་ཆད༔ 
བསོད་ནམས་གངས་རིར་བདུད་རྩིའི་འོ་རྒྱུན་འབབ༔ དཔེ་བྱད་སྐུ་དང་བལྟ་བས་ཆོག་མི་ 
ཤེས༔ སྙན་པའི་བ་དན་ཞིང་ཁམས་མང་ཡུལ་ཁྱབ༔ གཞོན་ནུའི་གར་གྱིས་བཙུན་མོ་རོལ་
160

༄༅། །ཟབ་གཏེར་ཆོས་ཀྱི་མཛོད་ཁང༌།
བར་བྱེད༔ འཛུམ་པའི་འོད་ཀྱིས་འཁོར་འབངས་བདེ་བར་བཀོད༔ སེམས་དཔའ་ཁྱེད་ནི་ 
གྲོགས་སུ་དགེ་ནའང་༔ དགའ་བའི་སེམས་ཀྱིས་འབྲལ་བར་མི་འོས་ཀྱང་༔ ལྷ་ལྕམ་བདག་ 
ནི་དམ་ཆོས་ཡིད་ལ་སྨོན༔ གཅིག་པུར་མི་མེད་ལུང་སྟོང་བསམ་གཏན་སྒྲུབ༔ དམན་པའི་ས་ 
བཟུང་ཧྲུལ་པོའི་གོས་གོན་ནས༔ བཅུད་མེད་ཟས་སུ་བསམ་གཏན་འཚོ་བ་བཟང་༔ བཟའ་ 
བཏུང་འཚོ་བ་ཡིད་ཀྱིས་སྨོན་རྒྱུ་མེད༔ བསམ་གཏན་མཁར་པོར་ཉམས་དྲོད་བདེ་བ་སྒྲུབ༔ 
ཕོ་བྲང་རྗེ་འབངས་རྨི་ལམ་སྒྱུ་མ་འདྲ༔ ངེས་པར་མི་རྟག་སྣང་བའི་དཔེ་ཆ་ཙམ༔ ཚེ་འདིར་ 
གྲོགས་ཀྱི་ཚུལ་ལ་འབྲལ་མི་བྱ༔ ཕྱི་མའི་དུས་ན་འོག་མིན་ཞལ་མཇལ་སྨོན༔ ཞེས་བཀའ་ 
ཤོག་སྒྲོམ་བུ་དང་བཅས་པས་ངོམས་པར་བྱས་སོ༔
༈ ཡུལ་ཕྱོགས་ཀྱི་འདོད་མི་རྣམས་ལ༔ ཕ་མིང་རྒྱལ་བློན་དང་བཅས་པས་སྟེར་བར་ 
ཁས་བླངས་དམ་བཅས༔ རྫོངས་ཀྱི་ནོར་བུ་བང་མཛོད་དང་བཅས་པ་བྱིན་ཀྱང་༔ ལྷ་ལྕམ་ 
དམ་ཆོས་ཡིད་ལ་སྨོན་ནས༔ ཅིས་ཀྱང་རྒྱལ་པོའི་ཁབ་ཏུ་མི་འགྲོ་བར་ཡིད་ཐག་བཅད་དེ༔ 
བཙུན་མོ་བྱེད་པར་ཁས་མི་ལེན༔ ཕྱོགས་ཀྱི་གཉེ་བོ་རྣམས་ལྷ་ལྕམ་མ་ཐོབ་པར་ངོ་གནོང་
ཞིང་ཡིད་ཕམ་པར་བྱེད༔ ཕ་མིང་རྒྱལ་བློན་རྗེ་འབངས་དང་བཅས་པ་ཀུན་ཀྱང་༔ ཕྱོགས་ 
གཅིག་ཏུ་ཡིད་མི་བདེ་སྟེ༔ གལ་ཏེ་ལྷ་ལྕམ་གཏོང་སར་མི་འགྲོ་ན་བཏང་བར་ཁས་ནི་བླངས༔ 
མངགས་པའི་རིན་ནོར་རྫས་ནི་ཟོས༔ སོ་སོའི་ཡུལ་ན་གཉའ་པོ་ནི་མངགས༔ རང་རང་ཡུལ་ 
དང་བཅས་པ་འདུག་ངེས༔ ད་ནི་རྗེ་འབངས་ཡུལ་འཁོར་དང་བཅས་པ་གཉེན་པོའི་དམག་ 
གིས་འཇོམས༔ བཅུད་ཆེ་བའི་ནོར་རྫས་ཀུན་ཀྱང་འཕྲོག༔ སྣང་དག་པའི་ཕོ་བྲང་ཀུན་ 
ཀྱང་འཇིག༔ བློ་ཡོད་པའི་བློན་འབངས་རྣམས་ཀྱང་གསོད༔ རྒྱལ་པོ་སྲས་དང་བཅས་པ་ 
ཡང་ཡུལ་ཕུད༔ ལྷ་ལྕམ་ཉིད་ཀྱང་དབང་མེད་དུ་ཕྲོགས་ཏེ་ཁྱེར་ནས་འགྲོ༔ དེའི་ཚེ་ཐམས་ 
ཅད་གནོང་ཞིང་འགྱོད་པར་འགྱུར་བས༔ ད་རུང་ལྷ་ལྕམ་ལ་གྲོས་བཏབ་པར་རིགས་ཞེས་
161

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཟེར་ནས༔ ཕྱོགས་གཅིག་ཏུ་བཀའ་གྲོས་པ་ལས༔ དེ་ནི་ཅིས་ཀྱང་འཐད་ངེས་སོ་ཟེར་ནས༔ 
རྒྱལ་པོ་དང་ཕྱི་བློན་རྣམས་གྲོས་བསྟུན་པ་ལ༔ ཡབ་རྒྱལ་པོས་གསུངས་ནས༔ ཀྱེ་བློན་པོ་ 
རྣམས་ཀྱིས་སྔོན་སྤྱོད་སྟབས་མ་གཟོབ༔ མཆུ་ཟུང་ཚིག་སྦོམ་ཕྲ་མ་སྐྱོར་ལ་མཁས༔ རྩུབ་ 
མོའི་ཚིག་གིས་ལྷ་ལྕམ་ཐུགས་དཀྲུགས་ནས༔ མི་འདོད་གཏམ་ཁ་བཅུད་ལོག་ངེས་མེད་ 
སྟོན༔ བཏང་སར་མི་འགྲོ་ཕོ་བྲང་འཁྲས་ནས་སྡོད༔ ལེགས་ཉེས་བློན་ལ་ཐུག་པའི་གྲོས་ 
ཐོབ་ཅིག༔ ཅེས་ཕྱི་བློན་རྣམས་ལ་བསྒོའོ༔ ཕྱི་བློན་རྣམས་ཀྱི་ཞལ་ནས༔
༈ ཀྱེ་རྒྱལ་པོ་ཡབ་སྲས་ནོར་ལ་གནག་པ་ཡིན༔ རྫོངས་ཀྱིས་མ་བརྔན་ནོར་རྫས་ 
ངན་པས་ལན༔ ནོར་གྱིས་མ་གསོས་རྐང་མགྱོགས་འགྲོས་ལ་ངན༔ འདོད་རྫས་མ་སྦྱིན་བུ་ 
ཡང་མགུ་མི་འགྱུར༔ སྐལ་བ་ཕམ་ན་གྲོགས་ཀྱང་འཁང་བར་བྱེད༔ ཟས་ནོར་མེད་ན་ལྷ་ 
ལྕམ་ག་ལ་འགྲོ༔ འདོད་ཚད་སྦྱིན་ལ་རྒྱལ་པོ་གྲོས་ཐོབ་ཅིག༔ ཅེས་གསོལ་ཏོ༔ དེའི་སྐབས་ 
སུ་ལྷ་ལྕམ་གྱི་ཐུགས་དགོངས་ལ༔ སྐད་ཅིག་དྲན་པའི་དུས་སུ་དམ་ཆོས་མ་བྱས་ན༔ ལེ་ལོའི་ 
ངང་ལ་མི་ཚེ་སྟོང་ཟད་འགྲོ༔ དེ་བས་དཀའ་བ་ཆོས་ཕྱིར་སྤྱད་ན་འཐད༔ ཐབས་དང་གཡོ་ 
ལ་མཁས་པ་བསྟེན་ནས་བསྒྲུབ༔ བདག་གིས་བདག་ཏུ་ཕ་མ་བཟང་བས་ན༔ ཅིས་ཀྱང་ཞུ་ 
བ་ནན་ཆེར་བགྱིད་བསམས་ཏེ༔ ཡབ་ཡུམ་དྲུང་དུ་ནན་ཆེར་འདི་སྐད་ཞུས༔ ཀྱེ་འཁོར་མེད་ 
དྲིན་གྱིས་གཟོ་བ་བཀའ་དྲིན་ཅན༔ གདུང་བའི་སེམས་སྲོག་འཚོ་བའི་ཡོན་ཏན་རྒྱལ༔ དམ་ 
ཆོས་རྗེས་ཕྱིར་གྲོགས་མཛད་མཆོག་གི་དྲིན༔ དགོངས་པ་འགལ་མེད་བདག་གིས་ངེས་ 
སྒྲུབ་ན༔ དེ་ཚེ་ཡབ་ཡུམ་ཀུན་ཀྱང་སྣང་སེམས་བདེ༔ དམ་ཆོས་བགྱིད་ལ་མི་དགག་བཀའ་ 
གནང་ཞུ༔ བདག་གིས་བསམ་གཏན་གནས་ལུགས་སྐྱོང་བ་ན༔ རྗེ་འབངས་ཀུན་ཀྱང་ 
བཀྲ་ཤིས་བདེ་བ་འབྱུང་༔ མི་མེད་ལུང་སྟོང་དཀའ་བ་སྤྱད་པར་ཞུ༔ ཞེས་ཞུས་པས༔ རྒྱལ་ 
བློན་རྗེ་འབངས་ཐམས་ཅད་ཕྱོགས་གཅིག་ཏུ་བསྟུན་ནས༔ ཁྲོས་པའི་ངོས་བསྟན་ང་རྒྱལ་གྱི་
162

༄༅། །ཟབ་གཏེར་ཆོས་ཀྱི་མཛོད་ཁང་།
ལག་ངར་བསྒྲངས་ཏེ༔ འཁང་པའི་ཚིག་རྩུབ་མོའི་རིམ་གྱིས་འདི་སྐད་བསྒོ༔ ཡབ་རྒྱལ་པོའི་ 
ཞལ་ནས༔
༈ ཀྱེ་རྨད་བྱུང་རིགས་ལྡན་ཡིད་འོང་ལྷ་ལྕམ་ཁྱོད༔ གཞོན་ནུའི་ལུས་ལ་དགའ་བས་ 
གཅེས་པར་གསོས༔ ལང་ཚོ་དར་རྒྱས་སྤྱོད་པ་བདེ་བའི་ཚེ༔ རང་དབང་ཐོབ་ཚེ་ཡབ་ཀྱི་ 
བཀའ་བཅག་ནས༔ བཏང་སར་མི་འགྲོ་བཞག་སར་ཁྱོད་མི་སྡོད༔ རྒྱ་གར་ཡུལ་ནི་མཛེས་ 
པའི་གྲོང་ཁྱེར་ལ༔ ཡོན་ཏན་མི་མཐོང་ལྷ་ལྕམ་ཡི་རེ་མུག༔ རྒྱལ་བུ་རྗེ་འབངས་ནོར་བུའི་ 
བང་མཛོད་ལ༔ ངེས་ཤེས་མི་སྐྱེ་ལྷ་ལྕམ་དྲན་པ་བརྟུལ༔ གཉེ་བོ་རྗེ་འབངས་དགའ་བ་སྤྱོད་ 
ཚད་ལ༔ བསམ་བློ་མི་འཁྱུད་འགྲོས་ཀྱིས་མཐའ་རེ་རྡུགས༔ ལྷ་ལྕམ་ཁྱོད་ལ་ཕ་དྲིན་ཅི་ཡོད་ 
ཀྱང་༔ བཟང་གིས་མི་འཇལ་ངན་ལན་ཡི་རེ་མུག༔ བསམ་བློ་ཡོད་ན་ཡབ་ཀྱི་བཀའ་མ་ 
བཅག༔ སྐྱིད་པའི་འབྱུང་གནས་རྒྱ་གར་ཡུལ་དུ་སོང་༔ ཞེས་གསུངས་སོ༔ ཡུམ་བཙུན་མོའི་ 
ཞལ་ནས༔ ཀྱེ་ཤ་ལས་ཆད་པའི་ལྷ་ལྕམ་ཡིད་འོང་ཁྱོད༔ གྲོས་ལ་མ་ཆུང་ཡུམ་གྱི་བཀའ་མ་ 
བཅག༔ བཏང་སར་མི་འགྲོ་ཚིག་རྗེས་དོན་ལ་གསོབ༔ རྒྱ་གར་ཡུལ་དུ་ས་ཐག་རིང་ནའང་༔ 
ཟུང་མོ་མཁར་ནི་བདེ་སྐྱིད་འབྱུང་གནས་ཡིན༔ ཕོ་བྲང་ཡུལ་དེར་ནོར་བུའི་བང་མཛོད་ཡིན༔ 
སྐལ་བ་མི་ཕམ་ཁྱོད་ཀྱི་གྲོགས་སུ་བཟང་༔ ཡུམ་གྱིས་བང་མཛོད་ནོར་སྐལ་ཁྱོད་ལ་སྦྱིནཿ༔ 
ཕོ་བྲང་བཟུང་ན་བདེ་སྐྱིད་ཕུན་ཚོགས་འབྱུང་༔ དམ་ཆོས་ཕལ་ཆེར་ཟིལ་གྱིས་ནོན་པར་ 
བྱེད༔ དེ་བས་རྒྱལ་སྲིད་ཆོས་ཀྱི་འཁོར་ལོ་ཡིན༔ བསམ་པས་མ་ཕམ་ཡུམ་གྱི་བཀའ་ལ་ 
ཉོན༔ ཞེས་གསུངས་སོ༔
རྒྱལ་བུ་དང་ཕྱི་བློན་རྣམས་ཀྱི་ཞལ་ནས༔ ཀྱེ་མ་རང་རྒྱལ་ལྟ་བ་མཐོ་བ་ཡི༔ 
རྨོངས་པར་གྱུར་པའི་ལྷ་ལྕམ་ཁྱོད་ཉོན་ཅིག༔ བཏང་སར་མི་འགྲོ་བསླབ་པའི་ཚིག་མི་ 
ཉན༔ ཁྲེལ་མེད་རྗེ་འབངས་དགྲ་ཡི་ལག་ཏུ་གཏོད༔ དེ་བས་རྒྱལ་སྲིད་དང་དུ་མི་ལེན་པའི༔
163

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
འཁྲུལ་རྟོག་དོན་མེད་ལུང་སྟོང་འགྲིམ་སྐད་སྨྲ༔ གཅེས་ཁ་མ་ཆེ་རྒྱ་གར་ཡུལ་དུ་སོང་༔ ཅིས་ 
ཀྱང་མི་འགྲོ་ནག་གི་ཁྲིམས་ལ་གཏུག༔ བསམ་བློ་ཡོད་ན་རང་གྲོས་གཞིག་པ་ཐོང་༔ བུ་མོ་ 
མི་ཉན་ཕ་མིང་དུར་ས་ཡིན༔ གལ་ཏེ་ལྷ་ལྕམ་རྒྱ་གར་མི་འགྲོ་ན༔ ཕ་མིང་ཀུན་ཀྱང་གཉེ་ 
བོའི་དམག་གིས་འཇོམས༔ ཡུལ་ཁམས་ཀུན་ཀྱང་མི་རིང་ཇག་པས་འཇོམས༔ གྲོགས་ 
ཀྱི་གཉེན་ཡང་དགྲ་ཟླའི་རྒྱལ་པོར་འགྱུར༔ བསླབ་ཀྱིས་མི་ཉན་རྒྱལ་སྲིད་འཕུང་བའི་ 
འདྲེ༔ བསམ་བློ་ཡོད་ན་ཟས་ནོར་ཕངས་མེད་སྟེར༔ རྒྱལ་བློན་ཀུན་ཀྱང་ཁྱོད་ཀྱི་གྲོགས་ 
སུ་བརྩོན༔ མཐུན་འབྲེལ་སྒྲུབ་པ་ལྷ་ལྕམ་མཛངས་མ་ཡིན༔ བསླབ་ལ་ཉན་ན་ཁྱོད་ཀྱིས་ 
ཅི་དགའ་སྒྲུབ༔ ཅེས་གསུངས་སོ༔ ༈ དེ་ནས་ལྷ་ལྕམ་གྱི་ཐུགས་དགོངས་ལ༔ རྒྱལ་བློན་ 
འབངས་དང་བཅས་པ་འདི་རྣམས་ཆོས་ལ་གནག་ཅིང་གདུག་སེམས་ཆེ་བས༔ རྩུབ་མོའི་ 
ཚིག་སྨྲས་ན་ནི་མི་སྐྲག༔ ཞི་བའི་ངང་གིས་ཞུས་ན་ནི་མི་གསན༔ འདོད་པའི་ནོར་གྱི་སྒྱུ་ལུས་ 
ཀྱི་རྒྱན་ཆ་རྣམས་བཀྲོལ་ནས༔ རྒྱལ་བློན་རྗེ་འབངས་རྣམས་ལ་སོ་སོར་བགོས་ནས་ཕུལ་ 
ཏེ༔ ཐབས་མཁས་ཤིང་གཡོ་ཆེ་བའི་སྒོ་ནས༔ འཇམ་པའི་ཚིག་གིས་ནན་ཏན་ཡང་དང་ཡང་ 
དུ་ཞུས་ནས༔ ལྷ་ལྕམ་ང་ཆོས་བྱེད་དུ་སྟེར་རམ༔ ཅིས་ཀྱང་མི་ལུས་རིན་པོ་ཆེ་ ་ཐོབ་པ་
ལ༔ ཆོས་བྱེད་པའི་སྐལ་བ་མ་བྱུང་ན་ཕོ་བྲང་གི་མཆོད་གནས་དྲུང་དུ་ལུས་སྲོག་ཕུལ་ནས༔ 
སྐྱེ་བ་འདིའི་འོག་རོལ་ཏུ་བྱང་ཆུབ་ཆོས་སྤྱོད་དབང་ཐོབ་པར་སྨོན་ལམ་འདེབས་སུ་རིགསཿ༔ 
གལ་ཆེན་སྒྲུབ་ན་ངང་ཆེན་བསྲིང་བ་ཆེ་བའི་བློན་པོ་ཡིན་པས༔ ནན་ཆེར་ཞུ་བ་བགྱིད་དོ་ 
བསམས་ནས༔ གསེར་གཡུའི་ལན་ཚར་དང་༔ རྣ་ཆ་ནོར་བུའི་མཆོང་གཡུ་དང་༔ མགུལ་ 
རྒྱན་ནོར་བུ་མུ་ཏིག་ཕྲེང་གཡུ་དང་༔ གཙུག་ཕུད་ནོར་བུ་འོད་འབར་དང་བཅས་པ་རྒྱལ་པོ་ 
ལ་ཕུལ་ནས༔ ལག་སོར་གདུབ་བུ་དང་༔ དངུལ་དཀར་གྱི་མེ་ལོང་དང་བཅས་པ་སྲས་རྒྱལ་ 
བུ་རྣམ་གཉིས་ལ་ཕུལ༔ ན་བཟའ་གོས་ཀྱི་འཇམ་ཕྲུག་མུ་ཏིག་གིས་སྤྲས་པ་དང་༔ ཟབ་དར་
164

༄༅། །ཟབ་གཏེར་ཆོས་ཀྱི་མཛོད་ཁང་།
སྲུབ་མེད་གཡུ་འབྲས་བརྒྱན་པ་དང་༔ སྐེ་རགས་མུ་ཏིག་གི་ལན་ཐག་ཅན་དང་༔ ཕྱི་རས་ཉ་ 
ཕྱིས་ཀྱི་མཐོན་མཐིང་ཅན་དང་༔ སྐེ་རགས་གཡུ་ཕྲའི་རྒྱ་མདུད་ཅན་དང་༔ གསེར་གྱི་དྲི་དང་ 
ཐུར་མང་ནོར་བུའི་ཡུ་བ་ཅན་དང་༔ ཞབས་ཀྱི་ལྷམ་བུ་ཆུང་གཡུ་ཕྲའི་འཛུམ་ཁྲིལ་མུ་ཁྱུད་
ཅན་ཡུམ་བཙུན་མོ་ལ་ཕུལ༔ ནོར་བུའི་བང་མཛོད་གསེར་གཡུའི་ཐེམ་སྐས་ཅན་བདུན་ཡོད་ 
པ་ཕྱི་བློན་རྣམས་ལ་ཕུལ༔ གསེར་གཡུའི་བང་མཛོད་མུ་ཏིག་གི་དྲ་བ་ཅན་བདུན་ཡོད་པ་ 
ནང་བློན་དང་འབངས་རྣམས་ལ་ཕུལ༔ ཕྲན་ཚགས་ཀྱི་སྐོར་མཛོད་མང་དུ་ཡོད་པ་རྣམས༔
སྒོ་ཕྱི་ནས་ངན་སྤྲང་རིགས་ངན་གྱི་ཚོགས་བཀྲེས་ཤིང་སྐོམ་པ་དང་༔ རིད་ཅིང་རྨོངས་པ་
རྣམས་ལ་སོ་སོར་སྐལ་བ་མ་ཕམ་པ་བྱིན༔ བཟའ་བ་དང་བཏུང་བའི་ལོངས་སྤྱོད་ཀྱིས་བྱ་
དང་ཁྱི་ལ་སོགས་པའི་དུད་འགྲོ་རྣམས་ཀྱང་ཚིམ་པར་བྱས༔ རྒྱལ་པོ་ཡབ་ཡུམ་དང་༔ རྒྱལ་
བུ་ཕྱི་བློན་དང་༔ ནང་བློན་འབངས་འཁོར་དང་བཅས་པ་ཕྱོགས་གཅིག་ཏུ༔ བླ་ཤིང་པདྨ་ 
ཟླུམ་པོ་འདྲ་གླ་བ་རྐང་གཅིག་གི་དྲུང་དུ་ཆེ་བར་འདུས་ནས་ཞུ་བ་རིམ་གྱིས་གསལ་བར་
ནན་ཆེར་ཡིད་ཕམ་པའི་སྨྲེ་སྔགས་དང་བཅས་ཏེ༔ མིག་ནས་མཆི་མ་ཁྲག་ཏུ་འཐིབ་ཅིང་བྱང་ 
ཁོག་དབུགས་ཀྱིས་བརྒྱང་ནས་དྲན་མེད་དུ་བརྒྱལ་ཞིང་ཞུ་བ་མཛད༔
༈ དང་པོ་ཡབ་རྒྱལ་པོ་ལ་ཞུས་པ༔ ཨེ་མ་ཡབ་རྒྱལ་པོས་གསུངས་པའི་བཀའ་ལ་མི་ 
རྫི་ཡང་༔ སེམས་འདོད་པས་མ་ཚིམ༔ རང་གནོང་ཞིང་ཡིད་ཀྱི་ལས༔ བཀའ་དམ་ཆོས་མེད་ 
ན་མི་ཚེ་སྟོང་ཟད་ཡིན༔ ལས་འཁྲུལ་པའི་རྒྱུ་ནི་རང་སེམས་སྡུག་རེ་བསྔལ༔ ལུས་ངལ་དུབ་ 
ཡིད་ཀྱི་འཁོར་བར་སྣང་བ་སྐྱོ༔ ལས་བྱ་བ་བྱེད་པ་ཆུ་གཉེར་རླབས་དང་འདྲ༔ ཚེ་འདི་ཕྱི་ 
གཉིས་ལ་དགོས་པ་དམ་ཆོས་ཡིན༔ ལུས་སྐྱེ་བ་དམན་པའི་ལྷ་ལྕམ་གཞོན་ནུ་ང་༔ ཡིད་སྣང་ 
བའི་འགྲོ་ཕྱོགས་ཆོས་ཕྱིར་སྨོན་པ་ལ༔ སེམས་གདུང་བའི་ཤུགས་ཀྱིས་དཀའ་བ་ཆོས་ཕྱིར་ 
སྤྱོད༔ འཁོར་ལོངས་སྤྱོད་ཆེ་ཡང་སྡུག་བསྔལ་དྲ་བའི་རྒྱུ༔ གྲོགས་རྒྱལ་བུ་མཛེས་ཀྱང་སྣང་
165

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བའི་བྲིད་ཕྱོགས་ཙམ༔ སྙན་གྲགས་པ་ཆེ་ཡང་མི་ཁའི་གཡབ་ཤིང་ཡིན༔ ལས་འཁོར་བའི་ 
ཆོས་ལ་སྤྲོ་བ་མ་བྱུང་བས༔ ཡབ་རྒྱལ་པོས་གསན་ནས་རྒྱ་གར་མི་གཏོང་འཚལ༔ བདག་ 
ཆོས་ཀྱིས་སྨིན་ན་ཡབ་ཀྱི་དྲིན་ལན་འཇལ༔ ཁྱོད་ཅིས་ཀྱང་བཀའ་ལ་ཆོས་ཕྱིར་མ་གནང་ན༔ 
བདག་སྲོག་ལ་མི་ཕངས་ཕྱི་མར་ཞལ་མཇལ་སྨོན༔ ཞེས་གསུངས་སོ༔
༈ ཡུམ་བཙུན་མོ་ལ་སྨྲས་པ༔ ཨེ་མ་ཤ་དྲིན་གྱིས་གསོས་པའི་འབྲེལ་བ་ཅན༔ ལས་ 
དབང་གིས་ཐོབ་པའི་ཨ་མ་ཁྱོད༔ སེམས་བརྩེ་བའི་ཤུགས་ཀྱིས་ཡུས་ཆེ་ཡང་༔ བདག་ལྷ་ 
ལྕམ་ང་ལ་ཕོད་མ་ཆེ༔ ཆོས་གྲོགས་སུ་མི་འགྲོ་ཕ་མ་ཡང་༔ ཁོ་མོའི་བདུད་གྲོགས་ཡིན་པར་ 
རྒྱལ་བས་གསུངས༔ དོན་དེ་ཕྱིར་ཡུམ་གྱི་བཀའ་བཙན་ཡང་༔ བདག་ཆོས་ལ་ཡིད་སྨོན་ 
བཀའ་གནང་ཞུ༔ རྫོང་ནོར་རྫ་ས་ནམ་མཁའི་སྨིག་རྒྱུ་འདྲ༔ རྒྱན་གཡུ་གོས་སྦྲང་མའི་སྦྲང་རྩི་ 
ཆོས་
འདྲ༔ སུ་གང་ལ་ཆགས་པ་འཁྲུལ་པའི་རྒྱུ༔ ཞེན་ཆགས་གཟུང་འཛིན་སྤངས་ནས་དམ་ཚོ 
བྱེད༔ ཡུམ་གྱིས་བདག་ལ་ཅིས་ཀྱང་མི་གནང་ན༔ ཚེ་འདི་ལ་འགྲོག་པའི་སྐབས་མེད་དེ༔ 
དུས་ཕྱི་མར་འོག་མིན་ཞལ་མཇལ་སྨོན༔ ཞེས་གསུངས་སོ༔ སྲས་རྒྱལ་བུ་གཉིས་དང་ཕྱི་ 
བློན་རྣམས་ལ་སྨྲས་པ༔ ཨེ་མ་ལས་ཀྱི་དབང་གིས་མཚམས་སྦྱར་བའི༔ གདུང་སེམས་ཡིད་ 
ཀྱིས་འབྲེལ་པའི་ཡུལ༔ རྒྱལ་བུ་བློན་ཆེན་བཀའ་བཀྱོན་ཀྱང་༔ ལྷ་ལྕམ་བདག་ལ་གནོང་ 
འགྱོད་མེད༔ བསམ་མནོ་རང་སྣང་མི་གཅིག་པས༔ སོ་སོའི་མཐོང་སྣང་ལས་སུ་སྤྱོད༔ རྒྱ་ 
གར་ཡུལ་ནི་ས་ཐག་རིང་༔ བྷི་རྱའི་རྒྱལ་བུ་ང་རོ་ཆེ༔ འབངས་ཀྱི་འཁོར་གཡོག་འཁང་རྐྱེན་ 
རགས༔ བང་མཛོད་ནོར་བུ་འཚོ་སྐྱོང་དཀའ༔ ཁྱིམ་མཚེས་འབངས་འཁོར་མགུ་ཁོངས་ 
ཆོས་འཛོམས༔ བློན་འབངས་ཕྱི་ནང་སྡུག་ཡུས་ཆེ༔ དགྲ་ཟླའི་རྒྱལ་བློན་འདུལ་བ་དཀའ༔ 
ཀྱི་བསྟན་པ་དེ་ནས་ནུབ༔ སྡུག་བསྔལ་འཚོ་སྐྱོང་རྒྱལ་པོ་འདྲ༔ རྟ་བདུན་ཉི་ཟླའི་རྒྱལ་པོ་ 
ཟླུམ༔ མུན་རུམ་འཁྲུལ་པའི་རྒྱལ་པོ་ཆེས༔ ཡུལ་ཕྱོགས་དེ་ན་མི་མཐུན་འཛོམས༔ དེ་འདྲའི་
166

༄༅། །ཟབ་གཏེར་ཆོས་ཀྱི་མཛོད་ཁང་།
གནས་སུ་བདག་མི་འགྲོ༔ ལྷ་ལྕམ་མེ་ཏོག་སྐུ་འདྲ་འདི༔ བྱང་ཕྱོགས་དུད་འགྲོའི་ཡུལ་ 
ཁམས་དེར༔ རིག་པའི་འོད་གསལ་ཐམས་ཅད་ཉམས༔ ཡབ་ཡུམ་བློན་དང་མི་འཕྲད་ནས༔ 
ཐག་རིང་ཡུལ་ན་སྣང་སེམས་སྐྱོ༔ སྐད་རིགས་མི་གཅིག་དུད་འགྲོའི་གྲོགས༔ ཉིན་བཞིན་ 
མཚན་བསམ་ཕོ་བྲང་དྲན༔ དེ་ཚེ་སྡིག་བློན་སྡིག་པོ་ཆེ༔ ལྷ་ལྕམ་ཡིད་གནོང་སེམས་རེ་ཕམ༔ 
དེ་བས་རྒྱལ་བུ་བློན་དང་བཅས༔ དམ་ཆོས་བགྱིད་ལ་བཀའ་གནང་ཞུ༔ ཅིས་ཀྱང་ཆོས་ལ་ 
བཏང་མི་སྟེར༔ ཆོས་བྱས་བདག་ལ་ཁྲིམས་གཅོད་ན༔ ལྷ་ལྕམ་སྲོག་ལ་མི་ཕང་ཕྱིར༔ ལུས་ 
ཀྱིས་བློན་འབངས་ངོམས་པར་བྱེད༔ སེམས་ཀྱིས་འོག་མིན་གནས་སུ་སྨོན༔ ཚེ་འདིར་ 
འགྲོག་དབང་མ་མཆིས་པའི༔ ཕྱི་མ་སྐབས་ཀྱི་རྟེན་འབྲེལ་ལ༔ དུས་འཛོམས་ཐབས་ཀྱིས་ 
ཞལ་མཇལ་སྨོན༔ ཞེས་གསུངས་སོ༔ རྒྱལ་པོ་ཡབ་ཡུམ་དང་༔ སྲས་རྒྱལ་བུ་དང་༔ གྲོས་ 
ལ་དབང་བའི་བློན་ཆེ་བ་རྣམས་ཀྱིས་ཕྱོགས་གཅིག་ཏུ་འདུག་ནས༔ བཀའ་གྲོས་མཛད་པ་ 
ལ༔ ལྷ་ལྕམ་རྒྱ་གར་གྱི་ཡུལ་དུ་ཅིས་ཀྱང་འགྲོ་བར་མི་མོས་ནས༔ ཟུང་མོ་མཁར་ཤིང་ཡུལ་ 
གྱི་རྒྱལ་བུ་ལ་བཙུན་མོར་གཏོང་དགོས༔ དེ་རུ་རྫོངས་ཀྱི་ནོར་རྫས་ལ་མ་ཕམ་པར་བྱིན་ 
ན་འགྲོ་ངེས༔ དེར་ཡང་མི་འགྲོ་ན་ཁྲིམས་ལ་གཏུག་ངེས༔ མགོ་དང་རྐང་ལག་བྲེག་པར་ 
རིགས་ཏེ༔ ངོ་གྲགས་ཤིང་ཡིད་མཐུན་པ་རྣམས་ཀྱིས༔ ནན་ཆེར་བསླབ་བྱ་བྱེད་པར་འཐད་ 
ཅེས་པས་བསམ་གྲོགས་ཕྱོགས་གཅིག་ཏུ་མཐུན་ནས༔ ལྷ་ལྕམ་དང་ཡིད་མཐུན་པའི་བུ་མོ་ 
ལྔ་བརྒྱ་ལ་འཕྲིན་ངག་བཏང་སྟེ་ལྷ་ལྕམ་ལ་སྨྲས་པ༔
༈ ཀྱེ་འབྲས་ལེགས་ཡིད་གཙང་དངས་པས་གཞན་པ་གསོ༔ གདུང་རིགས་རྒྱུད་ 
ནི་གཙང་བས་གཞན་ཡིད་འཕྲོག༔ བསམ་ཤེས་བློ་ལྡན་གཞོན་ནུ་དཔེ་བྱད་ཅན༔ རིག་པ་ 
ཡོད་པ་རྒྱལ་བུ་འབངས་ལ་གསོན༔ ལྷ་ལྕམ་དགའ་ཡང་རྒྱལ་པོའི་བཀའ་མི་ཆོག༔ བཀའ་ 
ལ་གནག་པའི་བློན་པོའི་ནག་ཁྲིམས་ཕོག༔ དེ་བས་བདག་གི་གྲོས་ལ་ཅིས་མི་གསན༔ རྒྱ་
167

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གར་ཡུལ་དུ་ཅི་སྟེ་མི་བྱོན་ཀྱང་༔ ཟུང་མོ་མཁར་དུ་མི་བྱོན་ཀ་ཐབས་མེད༔ དེ་བས་བདག་ 
ལ་ཞུས་ལེན་གསལ་བར་སྐུར༔ ཞེས་སྨྲས་པ་ལས༔ གྲོས་གདབ་ཀྱི་བུ་མོ་ལྔ་བརྒྱ་ལ་ལྷ་ 
ལྕམ་གྱིས་སྨྲས་པ༔ ཀྱི་ཧུད་ཡིད་འོང་གྲོགས་ཀྱི་བུ་མོ་ལྔ་བརྒྱ་ཁྱོད༔ གདུང་བའི་སེམས་ཀྱིས་ 
བདག་དྲུང་འདུག་ནས་ནི༔ ཕན་པའི་བསླབ་བྱ་མང་དུ་སྨྲ་ནའང་༔ བདག་གི་སེམས་ལ་ཅུང་ 
ཟད་འགལ་བའི་ཚེ༔ གྲོགས་སུ་མི་འགྱུར་དངོས་གྲུབ་བསླུ་བའི་བདུད༔ རྒྱལ་རྒྱུད་ཁྱིམ་ 
ལ་ཡིད་ཀྱིས་མི་སྨོན་པར༔ རྒྱལ་བུ་ཕོ་བྲང་སྣང་བ་ཅི་བདེར་མཛོད༔ ཁོ་མོ་ལྷ་ལྕམ་གངས་ 
ཀྱི་སྟོད་ཁྲོད་འགྲིམ༔ དམ་ཆོས་མེད་པས་ནག་གི་ཁྲིམས་གཏུག་འོས༔ ཡིད་ཀྱིས་ཐག་ཆོད་ 
སེམས་ཀྱི་ཐེ་ཚོམ་མེད༔ རྒྱལ་བློན་འབངས་ལ་འཕྲིན་གྱི་མངགས་པ་མཛོད༔ ཅེས་གསུངས་ 
སོ༔ དེ་ནས་གྲོས་འདེབས་ཀྱི་བུ་མོ་ལྔ་བརྒྱ༔ ལྷ་ལྕམ་གྱིས་སྨྲས་པའི་ཚིག་རྣམས་ལ་ལྷག་ 
ཆད་མེད་པར༔ རྒྱལ་པོ་ཡབ་ཡུམ་བློན་འབངས་དང་བཅས་པ་རྣམས་ལ་སྨྲས་པས༔ ཐམས་ 
ཅད་ངོ་ནག་ཅིང་ཧལ་བར་གྱུར་ཏོ༔ ཕྱི་བློན་ཆོས་ལ་གནག་པ་རྣམས་ཀྱི་ཞལ་ནས༔ རྒྱལ་ 
པོའི་ཁྲིམས་ཀྱིས་ཡུལ་རྣམས་འཚོ་བ་ལ༔ བརྙས་ན་མཆན་གྱི་བུ་ཡང་གསོད་པར་འོས༔ ལྷ་ 
ལྕམ་གཅེས་པར་གསོས་ནས་བཏང་སར་མི་འགྲོ་ན༔ མགོ་བྲེག་ལྤགས་པ་བཤུ༔ ཡན་ལག་ 
གཏུབ་པར་རིགས་པས༔ ཁྲིམས་གཅོད་ཟེར་ནས་རྒྱལ་པོ་ལ་ཞུས་པས༔ རྒྱལ་པོས་ཀྱང་ 
བཀའ་གནང་ངོ༔ དེ་ནས་བློན་པོ་གདུག་པ་ཅན་རྣམས་ཚོགས་ནས་ལྷ་ལྕམ་བཟུང་སྟེ༔ ལྷ་ 
ལྕམ་ལག་པ་ཕྱིར་རྒྱབ་ཏུ་བཀྱིག༔ གཅེར་བུར་སྐེ་ནས་ཐག་པས་དྲུད་དེ༔ ཚེར་མང་ཅན་གྱི་ 
ལྕགས་ཀྱིས་བྲབ་ཅིང་ཕོ་བྲང་གི་ཕྱི་མཐའ་བསྐོར་བས༔ ཡུལ་འཁོར་གྱི་མི་རྣམས་ནི་ལྷ་ལྕམ་ 
ལ་ལྟ་ཞིང་ངུ་བ་དང་སྨྲེ་སྔགས་ཀྱི་སྐད་ཆེན་པོ་འདོན་ནོ༔ དེ་འདྲའི་རྣམ་ཐར་མཐོང་བ་དང་༔ 
ནང་བློན་རྣམས་ཀྱི་ནང་ནས་ཆོས་ལ་དཀར་བ་བློ་རྣོ་ཞིང་བསམ་པ་དཀར་བ༔ བློན་པོ་བྲེ་སྣ་ 
ཀར་བྱ་བ་གཅིག་ཕོ་བྲང་གི་ནང་དུ་རྒྱལ་པོའི་དྲུང་དུ་ལྷགས་ནས་འདི་སྐད་ཞུས་པ༔ ཨེ་མ་
168

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱལ་པོ་ཁྱེད་ ལ་ཐུགས་དགོངས་ཅི་མངའ་ན༔ ཤ་ལས་ཆད་པའི་ལྷ་ལྕམ་མི་ཕངས་ན༔ མ་ 
དག་བློན་གྱིས་ཕྲ་མ་སྒྱུར་ཁ་སྐྱེན༔ ཐུགས་ཚོར་མེད་པས་ལྷ་ལྕམ་དགྲ་ལ་གཏད༔ ཤ་མི་ཚ་ 
བའི་ལྷ་ལྕམ་གཅེར་བུར་བཀྱིག༔ ལོག་རྟོག་བློན་གྱིས་ཕངས་མེད་ཚེར་མང་བྲབ༔ མཐོང་ 
ན་མི་བཟོད་ཡིད་ཀྱི་ཞེན་པ་སྐྱུང་༔ ཡུལ་མི་ཀུན་གྱིས་ལྷ་ལྕམ་ལྟ་ཞིང་ངུ༔ འདི་འདྲའི་ཁྲིམས་ 
ཚབ་བདག་གིས་ཁུར་རོ་སྨྲས༔ བློ་ཡོད་ཐམས་ཅད་དྲན་མེད་བརྒྱལ་ནས་འབོགས༔ བྱ་ 
དང་རི་དྭགས་གཅན་གཟན་ཀུན་ཀྱང་ངུ༔ གཟུགས་མེད་ཡུལ་ལ་ལྷ་འདྲེའི་སྐད་ངན་འདོན༔ 
འབྱུང་བའི་ཁམས་འཁྲུག་རླུང་དམར་ལུང་སྟོང་འཕྱོ༔ས་གཡོས་འབྲུག་དང་ནམ་མཁའི་
མེ་ཏོག་འཐུལ༔ འདི་འདྲའི་ལས་ནི་སུ་ཡིས་བཅོས་དྲན་ན༔ རྒྱལ་པོ་ཡབ་ཡུམ་ཐུགས་ལ་ 
ཅི་བསམས་ཀྱང་༔ ཡུལ་འབངས་མི་རྣམས་དྲན་མེད་སྙིང་རླུང་འཕྱོ༔ དགྲ་ཟླ་ཡིན་ཀྱང་ 
ཅུང་ཟད་དྲག་པ་ཙམ༔ ལྷ་ལྕམ་ལོད་ཀྱང་ཤ་ལས་ཆད་པའི་སྲས༔ འདི་འདྲ་མཐོང་ན་བློན་ 
འབངས་བློ་མི་འཁེལ༔ ཐུགས་དགོངས་ཨེ་ཡོད་རྒྱལ་པོ་ངག་ལན་ཞུ༔ ཅིས་ཀྱང་ཡིན་ན་ 
མཐའ་ཡུལ་སྤྱུག་པ་འཐད༔ ཅེས་ཞུས༔ རྒྱལ་པོས་གསུངས་པ༔
༈ ཀྱི་ཧུད་ནང་བློན་ཁྱེད་ཀྱིས་སྨྲས་པ་བདེན་ནམ་ཅི༔ རྫུན་དུ་མ་སྨྲ་ངེས་པར་རྟོག་ལ་ 
ཤོད༔ ཐོས་པའི་གཏམ་ལ་ཕྱེད་བདེན་ཕྱེད་མི་བདེན༔ ཕོ་བྲང་ནང་དུ་ལྷ་ལྕམ་ཁྲིད་ལ་ཤོག༔ 
ཡིན་མིན་དྲིའོ་ཡིན་ན་ལྷ་ལྕམ་ཡུས༔ ནང་བློན་ཁྱོད་ཀྱི་ངོ་ལ་ཁྲིམས་ལས་སྤང་༔ ལོ་ཤས་ 
གཅིག་ཏུ་ཤིང་རོང་ནག་པོར་སྤྱུགས༔ ཅེས་གསུངས་ནས་ནང་བློན་ལ་མངགས་པ་མཛད་ 
བཀའ་བསྒོས་སོ༔ དེ་ནས་ནང་བློན་དེས་ཕོ་བྲང་གི་ཕྱིར་དུ་བལྟས་ཏེ༔ ཁྲིམས་ལ་དབང་ 
བའི་ཕྱི་བློན་རྣམས་དང་ལྷ་ལྕམ་ལ་སྨྲས་པ༔ ཀྱེ་རྣམ་དག་འཛུམ་ལྔ་སྤྲས་པའི་ལྷ་ལྕམ་ཁྱོད༔ 
ཡིད་འོང་གཞོན་ཤའི་ལུས་ལ་འོད་འཕྲོ་བ༔ ཨུཏ྄ལ་མཐོན་མཐིང་མདོག་ལྟར་རབ་ཏུ་མཛེས༔ 
བིམ་པ་ལྟར་ན་དཀར་དམར་འོད་ཀྱི་འཁྱིལ༔ ཀུ་མུ་ཏ་བཞིན་ངད་པའི་དྲི་ཡང་འཐུལ༔ ཟེ་
169

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
འབྲུའི་མདོག་ལྟར་རྩི་འཇམ་ཐིག་ལེའི་འཛུམ༔ པུནྜ་རི་ཀའི་འཛུམ་འདྲའི་ཕྱག་ཞབས་ལ༔ 
གཞོན་ནུ་ངང་པ་མཚོ་བྱའི་སྐད་སྨྲ་ཞིང་༔ སེམས་དཔའ་ཐུགས་ཀྱིས་འཚོ་བ་སྤངས་ནས་ 
ཀྱང་༔རྣམ་དག་ནོར་བུའི་འཛུམ་གྱི་འོད་འདྲ་ཁྱོད༔ སྔན་ཆད་ཕན་ལ་མཐོང་ཡང་ཡིད་སྨོན་ 
ཙམ༔མཉེན་འཇམ་སྐུ་ལ་རེག་པར་མི་ནུས་ན༔ ད་ལྟའི་དུས་སུ་གདུབ་པ་བློན་ལག་ཚུད༔ 
མི་ཕངས་ཕོད་པས་ཐག་པས་མདུད་ཅིང་སྡོམ༔ རྩུབ་མོའི་ཚེར་མང་ལུས་ལ་བྲབ་པ་མཐོང་༔ 
བསམས་ཤིང་སྐྱོ་ནས་བྱང་ཁོག་དབུགས་ཀྱིས་བརྒྱང་༔ མཐུན་འཇུག་མ་ངེས་བློན་གྱིས་ཞེན་ 
པ་དཀྲུགས༔ སྔོན་གྱི་ལས་དང་འཕྲལ་གྱི་རྐྱེན་ཡིན་ན༔ བློན་པོ་རྣམས་ཀྱིས་དགོངས་པ་ 
སོ་སོར་ཐོང་༔ འབངས་ཀྱི་རྗེ་བས་གདུང་གི་རུས་པས་ལྷག༔ ལྷ་ལྕམ་འདི་ལ་གནག་པའི་ 
སེམས་མ་བྱེད༔ བཀྱིག་པ་ཁྲོལ་ལ་རྒྱན་དང་ན་བཟའ་གསོལ༔ རྒྱལ་པོའི་བཀའི་ཕོ་བྲང་ 
ནང་དུ་གཤེགས༔ ཞེས་སྨྲས་པ་དང་༔ ལྷ་ལྕམ་སྡིག་བློན་དང་བཅས་པ་ཕོ་བྲང་གི་ནང་དུ་ 
བྱོན་ཏེ༔ ཡབ་རྒྱལ་པོའི་དྲུང་དུ་འདུག་པས༔ ཕོ་བྲང་གི་ཕྱི་ན་གནས་པའི་ཡིད་མཛའ་བ་དང་༔ 
གྲོགས་ཀྱི་བུ་མོ་ལྔ་བརྒྱ་དང་༔ ཡུལ་འཁོར་འབངས་ཀྱི་མི་རྣམས་ནི༔ ལྷ་ལྕམ་ཕོ་བྲང་གི་ 
ནང་དུ་ཁྲིད་ནས་གསོད་ཀྱིས་དོགས་པས༔ སེམས་སྡུག་བསྔལ་གྱིས་བརྒྱལ་ཞིང་འབོགསཿ༔ 
ལུས་རྡེབ་ཅིང་འགྱེལ༔ ངག་ངུ་འབོད་ཀྱི་ཆོ་ངེ་ཆེན་པོ་འདེབས་ཤིང་ཕོ་བྲང་ལ་སྐོར་བ་བསྐོར་ 
ཏེ༔ རྒྱལ་པོ་ཡབ་ཡུམ་སྟངས་ཞན་ནོ༔ ལྷ་ལྕམ་འདི་འདྲ་བ་ལ་གནག་པའི་སེམས་ཕོད་པ་རེ་ 
འཇིགས་ན་ཞེས་ཕྱོགས་གཅིག་ཏུ་སྨྲས་སོ༔ རྒྱལ་པོས་ལྷ་ལྕམ་ལ་སྨྲས་པ༔
༈ ཀྱི་ཧུད་ཡིད་འོང་ལྷ་ལྕམ་ཡུས་རེ་ཆེ༔ བཀྱིག་བཏག་བརྡུང་བཙོག་ཡིད་ཕམ་ཡང་༔ 
བཏང་སར་མ་ཕྱིན་རང་གིས་ལན༔ བསད་པར་འོས་ཀྱང་ད་མི་གསོད༔ ཤ་ལས་ཆད་པའི་ 
ལྷ་ལྕམ་ཁྱོད༔ རྒྱལ་པོའི་ཁྲིམས་ལ་སྤང་ཐབས་མེད༔ ལོ་ཤས་མི་མེད་ཡུལ་དུ་སྤྱུག༔ དེ་ 
ནས་ལོ་འགའ་སོང་ནས་འཕྲད༔ ཁྲིམས་བློན་ཀུན་གྱིས་སྐྱེལ་ཐུང་གྱིས༔ ཞེས་བསྒོའོ༔ ལྷ་
170

༄༅། །ཟབ་གཏེར་ཆོས་ཀྱི་མཛོད་ཁང༌།
ལྕམ་གྱིས་ཡབ་རྒྱལ་པོ་ལ་ཞུས་པ༔ ཀྱེ་རྒྱལ་པོ་ཆེན་པོས་བཀའ་བྱོན་ནས༔ འབངས་ཀྱིས་ 
བློན་ལ་རང་དབང་མེད༔ རྒྱལ་པོ་ཡབ་ཡུམ་ཁྲེལ་ཆུང་བས༔ ཕངས་མེད་ལྷ་ལྕམ་ཁྲིམས་ 
ལ་གཏུག༔ སྡིག་བློན་མ་རུང་ལག་ཏུ་གཏད༔ ཤ་མི་ཚ་བས་བཀྱིག་ཅིང་རྡུང་༔ མི་བཟོད་ 
སེམས་ལ་སྔངས་ཤིང་སྐྲག༔ ལུས་ལས་རྣག་ཁྲག་ཆུ་སེར་འབབ༔ མི་རྣམས་བདག་ལ་ལྟ་ 
ཞིང་ངུ༔ བསམས་ཤིང་ཡིད་ཀྱི་ཡུལ་ནས་སྐྱོ༔ ཡབ་ཡུམ་རྒྱལ་པོས་ཕོད་པ་ལ༔ ལྷ་ལྕམ་ 
བདག་གིས་ཅི་མི་བཟོད༔ དམ་ཆོས་བྱེད་དུ་མི་སྟེར་ན༔ ཤི་གསོན་ལས་ལ་གནོང་རྒྱུ་མེད༔ 
མི་མེད་ལུང་སྟོང་སྤྱུགས་ཀྱང་རུང་༔ ཡབ་ཡུམ་རྒྱལ་པོའི་བཀའ་མི་གཅག༔ བདག་ནི་ལས་ 
ངན་སྡིག་སྒྲིབ་ཆེ༔ མི་མེད་འདྲེ་ཡུལ་སྡོད་པའི་ཚེ༔ བཟའ་བཏུང་གོས་ཀྱི་སྐལ་བ་གང་༔ 
སྟེར་ན་རྫོང་ཞིག་མི་སྟེར་སྲན༔ ཚེ་འདིར་འཕྲད་པའི་སྐལ་བ་མེད༔ ཕྱི་མ་དོན་ཡོད་གནས་ 
སུ་མཇལ༔ ཞེས་ཞུས༔ ཕྱི་བློན་རྣམས་ཀྱིས་སྨྲས་པ༔ ཀྱེ་རྒྱལ་པོ་ཁྱེད་ལ་བསམ་བློ་མེད༔ 
བཏང་སར་མི་འགྲོ་བསླབ་མི་ཉན༔ དགོས་པ་ཅི་ཡོད་ལྷ་ལྕམ་འདི༔ གསོད་པར་རིགས་ 
ཀྱང་གསོད་མི་ནུས༔ སྨྱུག་པར་མི་ཚད་ཁྲིམས་ཐོབ་སྟེ༔ ཅིས་ཀྱང་ཤིང་རོང་སྤྱུག་པ་ན༔ 
རྒྱལ་པོའི་བཀའ་ལ་བཅག་ཐབས་མེད༔ ཡུན་དུ་མི་འཇོག་མྱུར་དུ་རྫོངས༔ སྡུག་ཡུན་རིང་ 
ན་སེམས་ཀྱང་ཚིམ༔ ཞེས་སྨྲས་སོ༔ དེ་ནས་ལྷ་ལྕམ་གླང་པོ་ཆེ་ལ་བསྐྱོན་ཏེ༔ ཕོ་བྲང་གི་ 
བྱང་ཕྱོགས་སུ་ཉེ་བ་ན༔ བདུད་ལུང་ཤིང་རོང་མུན་པ་ཅན་ཞེས་བྱ་བ་རུ་སྤྱུགས་སོ༔ གླང་པོ་ 
ཆེ་ལྔ་བརྒྱ་ལ་བཟའ་བཏུང་གི་ལོངས་སྤྱོད་མང་དུ་བཀལ་ནས་བརྫངས༔ ཁྱེའུ་ཕོ་མོ་ལྔ་བརྒྱ་ 
ཙམ་གྱིས་སྐྱེལ་ཐུང་ཉིན་ཞག་བཅུའི་བར་དུ་བྱས༔ སྐྱེ་ཤིང་བྲ་མ་ཅན་ཞེས་བྱ་བའི་ལུང་མདོ་ 
ནས་སྐྱེལ་མི་རྣམས་ལོག་སྟེ༔ ཕོ་བྲང་དུ་ཁ་བལྟས་པ་ལ་ལྷ་ལྕམ་དང་འབྲལ་མ་ཕོད་ནས༔ 
ཕྱིར་མིག་རང་སར་ལྟ་ཞིང་༔ ཡིད་འོང་ཁྱེད་ལྟ་བུའི་ལྷ་ལྕམ་དང་བྲལ་དགོས་པ་སྔོན་གྱི་སྨོན་ 
ལམ་རེ་ངན་ན་ཞེས་ཟེར་ཞིང་༔ སྨྲེ་སྔགས་ཀྱི་ངུ་འབོད་ཀྱི་ཆོ་ངེར་རང་རང་དུ་ལོག་གོ༔ སྐྱེལ་
171

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མི་རྣམས་ཀྱི་ནང་ནས༔ ཤེས་རབ་ཆེ་ཞིང་རིག་པ་རྣོ་བའི་ཁྱེའུ་གར་རྣ་ཆ་ཤེས་ཕོད་ཅན་ཞེས་ 
བྱ་བ་གཅིག་ཡོད་པ་དེ༔ སྔོན་གཞོན་ནུའི་དུས་ན་ལྷ་ལྕམ་དང་ཡིད་མཛའ་བ་ལས༔ བྲལ་མ་ 
ཕོད་ནས་ལྷ་ལྕམ་གྱི་ན་བཟའ་ལ་འཇུ་ཞིང་སྨྲས་པ༔ བདེ་བའི་ལུས་ལ་སྙན་པའི་ངག་སྨྲས་ 
པ༔ ཡིད་ཀྱི་སྤྱོད་ཡུལ་ཀུན་ལ་ཕན་སེམས་ཆེ༔ མཛའ་བའི་གྲོགས་ལ་བརྩེ་བས་སེམས་བྱེད་ 
པ༔ གཞོན་ནུས་ལུས་ལ་བཅུ་དྲུག་ལང་ཚོ་རྒྱས༔ པུནྜ་རི་ཀའི་མེ་ཏོག་དང་འདྲའི་མདོག༔ 
དཀར་རྩི་དམར་ལྗང་པདྨའི་དྲི་བྲོ་བ༔ དབུ་སྐྲ་མཐོན་མཐིང་ལྕུག་མའི་ལོ་འབྲས་འདྲ༔ སྤྱན་ 
གཉིས་ཨུཏྤལ་དུང་མོའི་མདོག་བཞིན་ལྟ༔ སྨིན་མ་རབ་རིབ་ནམ་མཁའི་སྨིག་རྒྱུ་འདྲ༔ སྙན་ 
གཉིས་མེ་ཏོག་སེ་བ་སྟོང་ལྡན་མདོག༔ ཤངས་ཀྱི་རྩེ་ཟླུམ་ནོར་བུའི་རིས་ཁ་མདོག༔ ཞལ་
གྱི་འོད་ཟེར་པདྨ་འཛུམ་འདྲའི་བཞད༔ ཚེམས་ཀྱི་ངང་མདོག་སྲིན་མེད་དུང་འདྲའི་མདོག༔ 
ལྗགས་ནི་མཉེན་འབོལ་པདྨའི་ལོ་འདབ་སྤྱོད༔ སྐུ་ཡི་རེག་བྱ་དཀར་འཇམ་འབོལ་ལས་ 
སྣུམ༔ མགུལ་གྱི་མགྲིན་པ་དར་དཔྱངས་རྒྱལ་མཚན་འཛིན༔ སྐུ་སྐེད་མཉེན་ཕྲ་མི་ཡི་སྐང་ 
འདྲ་འགུལ༔ ཞབས་ནི་ངང་སོར་གཞོན་ནུ་དལ་གྱིས་འགྲོ༔ འཁོར་ལོ་སྟོང་ལྡན་པདྨ་ཁྱུད་ 
ཀྱིས་མཛེས༔ ནུབ་ནི་ཉལ་ཕྱི་ནངས་པར་ལང་བ་སྔ༔ སྤྱོད་ལམ་དལ་ལ་ངང་རྒྱུད་འགྲོག་པ་ 
བདེ༔ ཞལ་གྱི་འཛུམ་མདངས་སྤྱན་གྱི་ཟུར་མིག་མཛེས༔ གང་ན་བཞུགས་ཀྱང་ཞལ་འོད་ 
འདོམ་གང་འཁྱིལ༔ བལྟ་ན་སྡུག་ཅིང་ཡིད་འོང་མཛེས་འཛུམ་ཅན༔ པིངྐ་འཛུམ་འདྲ་པདྨའི་ 
རྐང་ཟླུམ་འདྲ༔ ཡིད་འོང་མཛེས་མ་ལྷ་ལྕམ་གཞོན་ནུ་ཁྱོད༔ མཐོང་བས་ཡིད་འཕྲོག་དྲན་ 
པས་སྣང་བ་གཡོ༔ གྲོགས་སུ་ཡོད་ན་སེམས་ཀྱི་ཞེན་པ་ཚིམས༔ སྔོན་ཆད་ཕན་དུ་སྨོན་ལམ་ 
དབང་གིས་འབྲེལ༔ མཐོང་དུ་ཡོད་ཀྱང་འགྲོག་པའི་དབང་མ་ཐོབ༔ ཡིད་ཀྱིས་སྨོན་ནས་ 
གྲོགས་སུ་བདེ་འམ་རེ༔ ད་ལྟའི་དུས་ན་བར་ཆད་རྐྱེན་གྱིས་བསྐུལ༔ སྡུག་སེམས་ཅན་གྱི་ 
རྒྱལ་བློན་སྡིག་པ་ཅན༔ ཤ་ལས་ཆད་ཀྱང་ལྷ་ལྕམ་ཕངས་མེད་སྤྱུགས༔ མི་མེད་ཡུལ་དེར་
172

༄༅། །ཟབ་གཏེར་ཆོས་ཀྱི་མཛོད་ཁང༌།
ལྷ་འདྲེ་གདུག་རྩུབ་ཆེ༔ཤིང་རོང་ནགས་ཀྱི་ལུང་བ་ཁ་དོག་ནག༔ སྣ་ཚོགས་བྱ་དེ་སྐད་ངན་
སེམས་ལ་གཟན༔ རི་དྭགས་ཕོ་མོ་གྲོགས་སུ་བརྟེན་པ་སྐྱོ༔ དེ་འདྲའི་གནས་སུ་ལྷ་ལྕམ་ 
གཏོང་མི་ཕོད༔ ཕོ་བྲང་འདི་མིན་ཞིང་ཁམས་གཞན་ནའང་༔ དེ་འདྲའི་གནས་སུ་བྱོན་པར 
འོས་ལགས་པ༔ རྒྱལ་བློན་མི་ཐོས་སྣང་སེམས་གཞན་ན་བདེ༔ བདག་གིས་གྲོགས་བགྱིད་ 
ལྷན་དུ་མི་འཚལ་ལམ༔ ཞེས་གསུངས་སོ༔
༈ ལྷ་ལྕམ་གྱིས་ཁྱེའུ་ལ་སྨྲས་པ༔ གཞོན་ནུ་ཁྱེའུ་ལང་ཚོ་དར་ལ་བབ༔ པདྨ་རྒྱས་ 
འདྲ་ཟླུམ་པའི་ཞལ་རས་ཅན༔ རྣམ་སྣང་མཚན་དཔེ་སྤྲས་པའི་སྐུ་མངའ་བ༔ དོན་ཡོད་ 
ཞགས་པ་ལྟ་བུ་དང་བའི་མདོག༔ རིན་ཆེན་ནོར་བུའི་དབྱིབས་མཛེས་དཔེ་བྱད་ཅན༔ གང་ 
ན་ལྟ་ཞིང་མེ་ཏོག་ཟླུམ་པའི་དབྱིབས༔ སྨན་གྱི་དྲི་བྲོ་པདྨའི་སྡོང་པོ་འདྲ༔ ངག་གི་སྨྲ་མཁས་
འཇམ་པའི་དོན་རྣམས་སྟོན༔ ངང་རིང་རྒྱུད་དུལ་སྤྱོད་ལམ་དལ་གྱིས་འགྲོས༔ ཨུ་དུམ་བ་
འདྲ་ཀ་བིང་གཟུགས་ཀྱི་མདོག༔ འཛུམ་པའི་འོད་ཀྱིས་དང་བའི་ཡིད་འཕྲོག་པ༔ དཔེ་བྱད་
རབ་མངའ་མཚུངས་མེད་ཁྱེའུ་ཁྱོད༔ གདུང་བའི་སེམས་ཀྱིས་ཕན་པར་སྨྲ་ནའང་༔ ཡབ་ཀྱི་ 
བཀའ་ཡིན་བདག་གིས་འགལ་མི་ནུས༔ སྔོན་གྱི་ལས་ཡིན་འཕྲལ་གྱིས་དག་མི་ནུས༔ མི་ 
མེད་ལུང་སྟོང་འདྲེ་ཡུལ་ནག་པོ་དེར༔ དཀའ་བ་ཅི་སྤྱོད་ཕྱི་མའི་དོན་དུ་བསྔོ༔ བྱ་བ་བྱས་པ་ 
སེམས་ཀྱི་བློས་ལོང་ནས༔ མི་མེད་ཡུལ་དུ་སྤྱུགས་ཀྱང་གནོང་འགྱོད་ཆུང་༔ ལོ་ཤས་བར་དུ་ 
བདུད་ལུང་གནས་དེར་འགྲོ༔ དེ་བར་ཁྱེའུ་སྐུ་ཁམས་ཅི་བདེ་མཛོད༔ མྱུར་དུ་ཞལ་མཇལ་ 
ཡིད་ཀྱིས་སྨོན་ལམ་འཚལ༔ ཞེས་སྨྲས་པ༔ ཡང་ཁྱེའུས་ལྷ་ལྕམ་ལ་སྨྲས་པ༔ ལས་ཀྱིས་ 
འབྲེལ་ཞིང་ཡིད་ལ་མཛའ་བ་ཡི༔ གཞོན་ནུ་མཛེས་མའི་ལྷ་ལྕམ་མཛེས་མ་ཁྱེད༔ བདག་ 
གིས་སྨྲས་པའི་ཚིག་ལ་མི་གསན་ཅིང་༔ བདེ་སྐྱིད་ཞིང་ཁམས་ལོགས་སུ་མི་འགྲོ་བར༔ མི་ 
མེད་འདྲེ་ཡུལ་ཤིང་རོང་འགྲིམ་ཞེས་སྨྲ༔ དེ་འདྲ་ཡིན་ན་བདག་ཀྱང་ཁྱེད་ཕྱིར་འགྲོ༔ ལྷ་ལྕམ་
173

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མ་མཐོང་བདག་གི་གློ་སྙིང་སྟོང་༔ ཁྱེད་དང་བྲལ་ནས་བདག་གི་དྲན་པ་ཉམས༔ དུས་དང་ 
འབྲལ་མེད་གཏན་དུ་སྨོན་ལམ་འཚལ༔ འཛུམ་མ་ཁྱོད་དང་ནམ་ཞིག་འབྲལ་སྲིད་ན༔ ཁྱེའུ་ 
བདག་ནི་དྲན་མེད་སྣང་བ་སྐྱོ༔ བུ་གཅིག་ཤི་བའི་མ་ནི་སྡུག་བསྔལ་ལྟར༔ ཆ་ཆོད་སེམས་ 
ཀྱིས་སྣང་བ་ལུང་སྟོང་འགྲིམ༔ སྐྱེད་མོས་ཚལ་ན་ལྡུམ་རའི་བསིལ་ཡབ་རྒྱས༔ ཨུ་དུམ་བ་ 
འདྲ་པདྨའི་མྱུ་གུ་འཁྲུངས༔ ལོ་འདབ་སྙིང་པོ་མེ་ཏོག་རྩི་ཏོག་དང་༔ རྐང་དྲུག་བུང་བས་དར་ 
དིར་ངང་གིས་སྨྲ༔ དཔག་བསམ་ཡལ་ག་ལོ་འདབ་རླུང་གིས་སྐྱོད༔ ལྗོན་པའི་ཤིང་དེ་རྩི་ 
མངར་དྲི་དང་ལྡན༔ ལྷ་ཡི་བུ་མོས་མེ་ཏོག་བདུད་རྩི་འཐུལ༔ དེ་འདྲའི་གནས་དེ་དལ་ངང་ 
ཡིད་སྤྲོ་ཡང་༔ ལྷ་ལྕམ་མེད་ན་མེ་ཏོག་སད་ཁྱེར་འདྲ༔ དེ་བས་མི་མེད་འདྲེ་ཡུལ་ཡིན་ཡང་ 
རུང་༔ ལྷ་ལྕམ་གར་གནས་དེ་ན་བདག་ཀྱང་དེ་ན་གནས༔ འབྲལ་མེད་བརྩེ་བས་གདུང་ 
སེམས་བདག་ལ་འཚལ༔ ཞེས་སྨྲས་སོ༔ ཡང་ལྷ་ལྕམ་གྱིས་ཁྱེའུ་ལ་སྨྲས་པ༔ གཞོན་ནུ་ཁྱོད་ 
ཀྱིས་བདེན་པར་སྨྲ་ནའང་༔ གཅིག་ཕྱིར་སྡུག་བསྔལ་གཉིས་ཀྱིས་བྱེད་དོན་མེད༔ ལྷ་ལྕམ་ 
བདག་ནི་སྔོན་གྱི་ལས་ཡིན་པས༔ ཡབ་ཀྱིས་བཀའ་བྱོན་བློན་གྱིས་ཁྲིམས་ལ་གཏུགས༔ 
བྱོལ་ཐལ་མ་མཆིས་རང་གནོང་སེམས་ཀྱིས་ཁུར༔ མི་མེད་ཡུལ་དུ་ཁྱེའུ་ཅི་ལ་བྱོན༔ བདེ་ 
བའི་འབྱུང་གནས་ཕོ་བྲང་ནང་དུ་གཤེགས༔ གསེར་གྱི་བང་མཛོད་ལོངས་སྤྱོད་ལྔ་དང་ལྡན༔ 
མཛའ་བའི་གྲོགས་ཀྱིས་ཡིད་འོང་བཀུར་སྟི་བྱེད༔ རྗེ་འབངས་འཁོར་དང་བསོད་ནམས་དེ་ 
ན་འདུས༔ ཁྱེའུ་འཁོར་བཅས་དེ་ན་སྣང་སེམས་བདེ༔ བདག་ལ་སེམས་ཀྱིས་དང་བས་ཡིད་ 
སྤྲོ་ན༔ འབྲལ་བར་མི་ཕོད་མཛའ་བའི་སེམས་ཡོད་ན༔ བདག་གི་སོར་གདུབ་ནོར་བུའི་ཕྲ་ 
ཅན་འདི༔ མཛའ་བའི་སེམས་ཀྱིས་ཁྱེའུ་ཁྱེད་ལ་འབུལ༔ གླང་ཆེན་རྒྱབ་ཁལ་རྫས་ཀྱི་བང་ 
མཛོད་འདི༔ ཁྱེད་ཀྱི་འཁོར་ལ་འབུལ་བས་སེམས་དང་ཕྲོལ༔ བདག་ནི་ཆགས་ཞེན་གང་ 
དང་སུ་ལའང་མེད༔ ཆོས་མཐུན་སེམས་ནི་སྐྱིད་པའི་ལོངས་སྤྱོད་ཆེ༔ འཛིན་མེད་མ་ཆགས་
174

༄༅། །ཟབ་གཏེར་ཆོས་ཀྱི་མཛོད་ཁང་།
ཆོས་དབྱིངས་ཞལ་མཇལ་འཚལ༔
༈ ཞེས་གསུངས་པས༔ ཁྱེའུ་འཁོར་བཅས་ལ་ལྷ་ལྕམ་གྱིས་རྫོངས་སུ་བཏགས་ 
པའི༔ གླང་པོ་ཆེ་རྒྱབ་ཁལ་དང་བཅས་པ་ཐམས་ཅད་སོ་སོར་བགོས་ཤིང་༔ ཕངས་པ་མེད་ 
པར་བྱིན་ནས་ཚིག་གིས་བརྡ་བཀྲོལ་ཏེ་ཕོ་བྲང་གི་གནས་སུ་ལོག་གོ༔ ལྷ་ལྕམ་ནི་སྐུ་ལ་ 
ཤིང་ལོ་དཀྲིས་ནས་བདུད་ལུང་ཤིང་རོང་ནག་པོར་བྱོན་ཏེ༔ གླ་བ་ཤིང་རོང་ནག་པོ་བྱ་བའི་ 
གནས་སུ༔ ཤིང་སེ་བའི་འབྲས་བུ་བཏུས་ཤིང་ཟས་སུ་གསོལ༔ ཤིང་སེ་བའི་ལོ་མ་སྟན་དུ་ 
བཏིང་ཞིང་གོས་སུ་གོན༔ ཤིང་སེ་བའི་ལོ་མ་མེ་ཏོག་ཚོད་མར་བཙོས་ནས་ཁུ་བ་སྐོམ་དུ་ 
འཐུང་༔ རི་དྭགས་ཕོ་མོ་དང་ནགས་གསེབ་ཀྱི་སྤྲེའུ་བྲག་སྲིན་ལ་སོགས༔ གཅན་གཟན་ཕོ་ 
མོ་རྣམས་ཀྱང་གྲོགས་སུ་འགྲོགས་ཤིང་༔ རྩེད་འཇོ་དང་སྤྲོ་དགའི་བཞིན་མཛེས་པར་སྟོན་
ཏེ༔ ཤིང་ཐོག་ལ་ལོངས་སྤྱོད་ཆེན་པོ་སྐྱོང་ཞིང་མ་དང་བུའི་རྣམ་པར་འཁོར་ཞིང་བསྡད་དོ༔
ཤིང་གཉེན་གྱི་སྟེང་ན་བྱ་སྐད་སྙན་མཛེས་པ་ཀུན་ཀྱང་༔ སྙན་པའི་སྒྲ་སྒྲོགས་ཤིང་ལྷ་ལྕམ་ 
ལ་དགའ་བའི་རྣམ་འགྱུར་སྟོན་ཏོ༔ ལྗོན་ཤིང་གི་ཡལ་ག་དང་ལོ་འདབ་རྣམས་ཀྱང་༔ ལྷ་ 
ལྕམ་གི་ཕྱོགས་སུ་ཡོ་བར་བྱེད་དོ༔ ལུང་ཕྲན་གྱི་ཆུ་ཕྲན་རྣམས་ཀྱང་༔ ལྷ་ལྕམ་གྱི་ཕྱོགས་སུ་ 
འཁྱིལ་ལོ༔ ནེའུ་སིང་མའི་ལྗོངས་རྣམས་ལ་འང་༔ སྔར་མེད་པའི་མེ་ཏོག་ཁ་དོག་མཛེས་ཤིང་ 
དྲི་ཞིམ་པ་མང་དུ་སྐྱེས་སོ༔ ནམ་མཁའི་མཐོངས་ནས་གཟུགས་མེད་པའི་སྒྲ་མང་པོ་སྙན་ 
པར་སྒྲོགས་སོ༔ མི་མ་ཡིན་གྱི་ལྷ་འདྲེ་རྣམས་ཀྱང་མང་དུ་འཚོགས་ནས༔ ཕྱག་དང་སྐོར་བ་ 
བྱེད་དོ༔ མེ་ཏོག་སྣ་ཚོགས་པའི་ཆར་ཆེན་པོ་ཡང་རྒྱུན་དུ་འབེབས་སོ༔ ལྷ་ལྕམ་གྱི་བདུད་ 
ལུང་ནག་པོ་དེ་རུ་སླེབས་ནས་ཟླ་བ་འགའ་ཡར་ལོན་པ་ནས༔ ཟུང་མོ་མཁར་གྱི་རྒྱལ་བུས་ 
ལྷ་ལྕམ་བདུད་ལུང་ནག་པོ་དེ་རུ་སྤྱུགས་འདུག་གོ་ཟེར་བ་ཐོས་པས༔ རྒྱལ་བུ་ཐུགས་སྐྱོ་བར་
གྱུར་ནས༔ གྲོགས་ཡོང་བའི་བློན་པོ་བཅུ་དྲུག་བཏུས་ནས་རྒྱན་དང་ཆ་ལུགས་མཛེས་པར་
175

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བཀོད་དེ༔ ལོངས་སྤྱོད་ཀྱི་སྟོན་མོ་ཆེན་པོ་བཤམས་ནས༔ རྒྱལ་བུས་གྲོས་དྲིས་པ༔ བློན་ 
པོ་ཆེན་པོ་ཁྱེད་རྣམས་བློ་ཆེ་བ་དང་གྲོས་ལ་མཁས་པ་ཡིན་པས༔ བསམ་མནོ་ཐོངས་ཤིག༔ 
ལྗོངས་ཀྱི་ཡུལ་གྱི་བྱེ་མ་ཅན་གྱིས་རྒྱལ་པོའི་ལྷ་ལྕམ་དེ༔ བདུད་ལུང་ནག་པོ་ཤིང་རོང་ཅན་དུ་ 
སྤྱུགས་པ་ཡོད་པར་འདུག་གོ༔ དེ་ཐབས་མཁས་པའི་སྒོ་ནས་རྒྱལ་པོ་བློན་པོ་དང་བཅས་པ་ 
ལ་སློང་བ་འཐད་དམ༔ དམག་གི་དཔུང་ཆེན་པོ་བསྐྱེད་དེ་འཕྲོག་པར་འཐད་དམ༔ ལྷ་ལྕམ་ 
རང་ལ་རྒྱན་དང་ཆས་ལ་སོགས་མང་དུ་བྱིན་ནས་མགོ་བསྐོར་ཞིང་བྲིད་མཁས་པ་བྱས་ཏེ་ཕོ་
བྲང་དུ་བཀུག་པར་འཐད་དམ༔ འདི་རྣམས་གང་ལ་དོན་གྲུབ་ན་བསྒྲུབ་སྟེ་འོང་ན་གྲོས་གྱིས་ 
ཤིག༔ ཅེས་སྨྲས་པ༔
དེ་ན་བློན་པོ་རྣམས་ཀྱིས་གྲོས་བགྱིས་པ་ལ༔ ལྷ་ལྕམ་འདི་སྔོན་ཡང་རྒྱ་གར་བྷི་ 
རྱའི་རྒྱལ་བུས་བླངས་པ་ལ༔ ཡབ་རྒྱལ་བློན་གྱིས་ཁས་བླངས་ཀྱང་ལྷ་ལྕམ་མ་ཉན༔ དེའི་ 
དོན་ལ་ལྷ་ལྕམ་བདུད་ལུང་དུ་སྤྱུགས་པ་ཡིན༔ ད་རུང་ཡང་རྒྱལ་པོ་ཡབ་ཡུམ་གྱིས་བཀའ་ 
གནང་ཡང་༔ ལྷ་ལྕམ་ཉན་དུ་མི་འདོད་ནས༔ རྩོད་པའི་གཞི་ཆེན་པོ་འོང་བས༔ རྒྱལ་བུ་ 
རང་གི་འཁོར་དང་ལོངས་སྤྱོད་མང་དུ་བྱས་ནས༔ ལྷ་ལྕམ་གར་འདུག་སར་བྱོན་ཏེ༔ གྲོས་ 
ནན་ཆེར་བཏབ་ན་ཉན་དེ་འོང་༔ ཞེས་པས་བློན་པོ་རྣམས་གྲོས་མཐུན་པར་གྱུར་ཏེ༔ རྒྱལ་ 
བུ་ལ་ལོ་རྒྱུས་རྣམས་ཞིབ་ཏུ་ཞུས་སོ༔ དེ་ནས་རྒྱལ་བུས་བློན་པོ་བཅུ་དྲུག་ལ༔ ནོར་བུའི་ 
བང་མཛོད་མང་དུ་བསྐུར་ནས༔ ལྷ་ལྕམ་ཡབ་ཡུམ་རྒྱལ་པོ་བཙུན་མོ་དང་༔ བློན་འབངས་ 
རྣམས་ལ་ལྷ་ལྕམ་སློང་དུ་བཏང་ནས༔ རྒྱལ་པོ་བློན་པོ་དང་བཅས་པའི་ཞལ་ནས༔ ལྷ་ལྕམ་
འདི་ནི་ཡིད་འོང་རབ་ཏུ་མཛེས༔ ཁྱེད་ཀྱི་རྒྱལ་བུའི་བཙུན་མོར་ཤིན་ཏུ་འོས༔ ངེད་ལ་མི་
ཕངས་རྒྱལ་བུའི་བཙུན་མོར་སྟེར༔ ངེད་ཀྱིས་བསླབས་ཀྱང་ལྷ་ལྕམ་མི་ཉན་པས༔ རྒྱལ་ 
བུས་གྲོས་བཏབ་ལྷ་ལྕམ་ཅིས་མི་ཉན༔ སྟེར་བས་ཁས་ལེན་ཕོ་བྲང་ནང་དུ་ཁྲིད༔ ཅེས་པའི་
176

༄༅། །ཟབ་གཏེར་ཆོས་ཀྱི་མཛོད་ཁང༌།
ལན་གསལ་བར་བྱུང་ངོ༔ དེ་ནས་རྒྱལ་བུས་ཁྱེའུ་ལྔ་བརྒྱའི་འཁོར་དང་བཅས༔ གླང་པོ་ 
ཆེ་ལྔ་བརྒྱ་ལ་བཟའ་བ་དང་བཏུང་བའི་ལོངས་སྤྱོད་བཀལ་ནས༔ བདུད་ལུང་ནག་པོ་ཤིང་ 
རོང་ཅན་དུ་ཉེ་བར་མྱུར་དུ་བསྒྲོད་ནས་ཕྱིན་པ་ལ༔ བདུད་ལུང་གི་སྟག་དང་དོམ་དྲེད་གཅན་ 
གཟན་རྣམས་ཁྲོས་ཏེ༔ ངར་ཞིང་ཟུག་ནས་ལམ་བཀག་ནས་མ་བཏང་ངོ༔ ཁ་ཆར་དང་རླུང་ 
དམར་ཀྱང་འཚུབ་སྟེ༔ ནགས་ཀྱི་ཁྲོད་ཐམས་ཅད་འགག་གོ༔ དེ་ནས་འཁོར་དང་ལོངས་ 
སྤྱོད་ཚན་ཆེ་བ་རྣམས༔ ནགས་གསེབ་ན་ཤིང་གི་ར་བས་བསྐོར་ནས༔ ཡལ་ག་དང་ལོ་མའི་ 
ཐོག་ཕུབ་ནས་བསྡད༔ རྒྱལ་བུ་འཁོར་དང་བཅས་པ་ཐབས་ཀྱིས་ཕྱིན་པས་བསྒྲོད༔ ཤིང་ 
རོང་གི་ལྗོངས་སུ་སླེབས་པའི་ཚེ༔ ལྷ་ལྕམ་གར་བཞུགས་མ་རྙེད་ནས༔ སེམས་སྡུག་བསྔལ་ 
དང་ལྡན་ནོ༔ ཉིན་གཅིག་ཉི་མ་རྩེ་ཤར་ལ་སྤྲེའུ་དང་བྲག་སྲིན་མང་པོས་ཤིང་ཐོག་ཁུར་ནས་
དགའ་བའི་འཛུམ་དང་ལྡན་ཏེ་ལུང་པའི་ཕུ་ལ་བལྟས་ནས་སོང་ངོ༔ དེའི་རྗེས་བཅད་ནས་ 
རྒྱལ་བུ་འཁོར་བཅས་དེར་ཕྱིན་པས༔ པདྨའི་ནགས་ཀྱི་ར་བས་བསྐོར་བ༔ རྩྭ་དང་མེ་ཏོག་ 
གི་ལྗོངས་ཆེན་པོ༔ ཤིང་སེ་བའི་སིལ་ཡབ་ལོ་འདབ་རླུང་གིས་བསྐྱོད་པ༔ ཆུ་སྒྲ་ཕྲ་བུའི་སྒྲ་ 
སྒྲོགས་ཤིང་༔ ལྗོན་ཤིང་གི་ཡལ་ག་རྣམས་ལ་མཛེས་པའི་བྱ་སྣ་ཚོགས་ཀྱིས་སྐད་ལྷང་ལྷང་ 
སྒྲོགས་པ༔ ས་ཞག་དང་༔ སྔོ་ཞག་དང་༔ དྲི་མངར་བ་དང་བཟང་པོ་འཁྱིལ་པའི་ལུང་བ་ 
ཆེན་པོ་གཅིག་འདུག་གོ༔ དེ་ནས་ཤིང་སེ་བ་ལྗོན་ཤིང་རྐང་ཟླུམ་གྱི་དྲུང་ན༔ ཡལ་ག་དང་ལོ་ 
འདབ་ཀྱི་བསིལ་གྲིབ་ལ༔ ལྷ་ལྕམ་ནི་ལྟ་ན་སྡུག་ཅིང་ཡིད་དུ་འོང་བར་པུཎྜ་རི་ཀའི་མདོག་ 
བཞིན་དུ༔ ངང་ལ་དཀར་བའི་མདངས་དང་ལྡན་པར་བཞུགས༔ དེའི་དྲུང་དུ་སྤྲེའུ་དང་བྲག་ 
སྲིན་བྱ་དང་རི་དྭགས་གཞོན་ནུ་ཕོ་མོ་མང་པོ་འཁོར་ནས༔ སྤྲོ་བའི་དགའ་འཛུམ་དང་བཅས་ 
ཏེ་རྩེ་འཇོ་སྣ་ཚོགས་ཀྱི་སྤྱོད་པ་སྐྱོང་ངོ༔
༈ རྒྱལ་བུ་ལྷ་ལྕམ་གྱི་དྲུང་དུ་ཉེ་བར་འདུག་སྟེ༔ མིག་གིས་མཐོང་བ་ཙམ་ན་དྲང་
177

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པོར་ལྟ་ཞིང་སྨྲས་པ༔ མཐོང་བས་ཡིད་འཕྲོག་གཞོན་ནུ་དགའ་འཛུམ་མ༔ ཁྱེད་ལ་བལྟ་ཞིང་
བདག་ནི་སྣང་བ་འགུལ༔ ཐོས་པའི་ཚིག་གིས་ངེས་འབྱུང་དྲན་པ་སྐུལ༔ ནམ་ཡང་བསམ་ 
ཞིང་ཁྱོད་དྲན་སྣང་བ་སྐྱོ༔ མི་བརྗེད་ཡིད་ཀྱི་ཡུལ་ནས་ཡང་ཡིད་གསལ༔ དང་བའི་སེམས་ 
ཀྱིས་ལྟོ་དང་གོས་མི་དྲན༔ གཞོན་ནུ་མ་ཁྱོད་སེམས་ཤིང་དྲན་པ་གཡོ༔ ལུས་ཀྱི་དགའ་བདེ་ 
རྩ་དང་རླུང་ཐིག་འབར༔ དྲན་པའི་ཚེ་ན་བག་ཆགས་ཡིད་ལ་གཅག༔ ཐོས་པའི་ཚེ་ན་རྨི་ 
ལམ་སྒྱུ་མ་འདྲ༔ མཐོང་བའི་ཚེ་ན་ཡིད་ཀྱི་བག་ཆགས་ངོམས༔ སེམས་ཀྱི་བློ་ཐག་འདོད་ 
པའི་ཞེ་བློ་ཚིམ༔ ཁྱོད་དང་ཞལ་མཇལ་གཏམ་གྱི་གླེང་མོ་འཚལ༔ ཞེས་སྨྲས་སོ༔ ལྷ་ལྕམ་ 
གྱིས་རྒྱལ་བུ་ལ་བལྟ་ཞིང་སྨྲས་པ༔ མཛེས་པའི་གཞོན་ནུ་པདྨ་མྱུ་གུ་འདྲ༔ སྐད་སྙན་ཚིག་ 
གཙང་དུང་སོའི་མདངས་ལྡན་པ༔ བལྟ་ན་མཛེས་པའི་ཉེ་བར་སྨྲ་ནའང་༔ མི་མེད་ལུང་སྟོང་ 
འདྲེའི་ཡུལ་འདི་རུ༔ གཞོན་ནུ་ཁྱོད་འདྲ་མི་ཡི་བུ་མ་ཡིན༔ ལྷ་འདྲེའི་ཆོ་འཕྲུལ་མགོ་སྐོར་ 
ཐབས་ལ་མཁས༔ བདག་ནི་རིགས་ངན་མི་མེད་ལུང་སྟོང་འགྲིམས༔ ཞལ་མཇལ་གཏམ་ 
གྱི་ཚིག་ལ་དོན་མི་ཤེས༔ གཞོན་ནུ་ཅི་ཟེར་རང་ཡུལ་གནས་སུ་བྱོན༔ འདྲེ་ཡུལ་འདི་ན་མི་ 
བུ་དོན་མ་མཆིས༔ དབུལ་མོ་བདག་ནི་བྲག་སྲིན་བྱ་དང་འགྲོགས༔ རི་དྭགས་བུ་འདྲ་མི་ 
གཙང་གྲོགས་ལ་འཛེམ༔ བདག་དང་གཞོན་ནུ་ཕར་ཚུར་སོ་སོར་འཚལ༔ ཞེས་སྨྲས༔ རྒྱལ་ 
བུས་ལྷ་ལྕམ་ལ་སྨྲས་པ༔ གཞོན་ནུ་ཡིད་འོང་དགའ་བའི་ལུས་འཛུམ་ཅན༔ ངང་དཀར་སྣུམ་ 
འབོལ་མེ་ཏོག་གཟུགས་འདྲ་མ༔ མངར་བའི་དྲི་བྲོ་དལ་བའི་སྤྱོད་ལམ་ཅན༔ སྙན་པའི་སྐད་ 
འབྱིན་ཕ་རོལ་ཡིད་འཕྲོག་མ༔ ལྷ་ལྕམ་ཁྱོད་ནི་མི་བརྗེད་དྲན་པ་བསྐུལ༔ གཞོན་ནུ་བདག་ 
ནི་ལྷ་ལྕམ་ཡིད་ལ་བཅག༔ ཟུང་མོ་མཁར་ན་མྱུར་དུ་འགྲོ་གྱིས་བྱོན༔ མཛའ་བ་སེམས་ཀྱིས་ 
རིང་པོའི་ལམ་ལ་བསྒྲོད༔ སྲོག་ལ་མི་ཕངས་གཅན་གཟན་ཚོགས་ལ་ལྟོས༔ ལ་དང་ལུང་ 
བསྒྲོད་ལྷ་ལྕམ་དྲུང་དུ་འོང་༔ མིའི་བུ་ཡིན་འདྲེའི་ཆོ་འཕྲུལ་མིན༔ མི་གཙང་སྐྱོན་བྲལ་སྨན་
178

༄༅། །ཟབ་གཏེར་ཆོས་ཀྱི་མཛོད་ཁང༌།
གྱི་དྲི་དང་འགྲོགས༔ སྐྱེད་མོས་ཚལ་གྱི་མེ་ཏོག་རྩི་འདྲ་ན༔ ལྷ་ལྕམ་ཁྱོད་དང་བདག་ནི་ཅི་ 
མི་འགྲོག༔ ཡིད་ལ་བཅག་པས་དགའ་བའི་གཏམ་གླེང་སྨྲ༔ མཛའ་བའི་ཡིད་ཀྱིས་ཞལ་ 
མཇལ་མྱུར་དུ་འཚལ༔ པདྨའི་འཛུམ་འདྲ་བཞད་པའི་འཛུམ་མདངས་ཅན༔ གཞོན་ནུ་མ་ 
ཁྱོད་བདག་གི་གྲོགས་སུ་གཅག༔ མི་མེད་ལུང་སྟོང་འདི་འདྲའི་གནས་སྤངས་ནས༔ ལོངས་ 
སྤྱོད་ལྡན་པའི་ཕོ་བྲང་ནང་དུ་གཤེགས༔གཞོན་ནུ་བདག་དང་སྣང་བ་ཅི་དགའ་སྤྱོད༔ ཅེས་
སྨྲས་པས༔
༈ ཡང་ལྷ་ལྕམ་གྱིས་རྒྱལ་བུ་ལ་སྨྲས་པ༔ གཞོན་ནུ་ཁྱོད་ཀྱིས་ཕན་པར་སྨྲ་ནའང་༔ 
ལྷ་ལྕམ་བདག་ནི་འདི་ནས་གཞན་མི་འགྲོ༔ མི་གོ་མ་ཆོད་ཕོ་བྲང་ནང་ནས་སྤྱུགས༔ སེམས་
ལ་མི་གཅེས་མི་མེད་ཡུལ་དུ་བརྫ་ངས༔ ཁྱོད་ནི་རིགས་གཙང་རྒྱལ་པོའི་སྲས་ཡིན་ཀྱང་༔
སེམས་ཀྱི་འདུན་པ་རི་དྭགས་གྲོགས་ལ་སྤྲོ༔ ཕོ་བྲང་གནས་དེར་ལོངས་སྤྱོད་ཅི་ཆེ་ཡང་༔ 
བསམ་གཏན་གནས་དེ་མི་མེད་ལུང་སྟོང་དབེན༔ འཁོར་དང་འབངས་གཡོག་བྱ་བ་ཅི་ 
མཐོང་ཡང་༔ གནས་ལུགས་གྲོགས་དེ་སྤྲེའུ་བྲག་སྲིན་བཟང་༔ རྒྱན་དང་ཆ་ལུགས་གསེར་ 
གཡུ་མདོག་བཙུན་ཡང་༔ ཤིང་གི་ལོ་འདབ་སྡིག་པའི་རྣམ་སྨིན་ཆུང་༔ ཤ་ཆང་ཟས་དང་ཁ་ 
མངར་འཛོམས་ན་ཡང་༔ ཤིང་གི་འབྲས་བུ་བདེ་དྲོད་ལུས་ལ་སྨན༔ རྐང་བཞི་རྟ་དེ་འགྲོས་ 
ལ་མགྱོགས་ན་ཡང་༔ རླུང་གི་འདྲེན་ཁུག་བདེ་བའི་ས་ལ་སྙེགས༔ རུས་ཀྱི་ཆེ་བ་ཕ་མིང་ 
གྲགས་ན་ཡང་༔ དངོས་གྲུབ་གྲོགས་སུ་རྣལ་འབྱོར་ཆོས་བྱེད་བཟང་༔ རིགས་ཀྱི་བཙུན་ 
པ་རྒྱལ་སྲིད་མཐོ་ན་ཡང་༔ དམའ་བའི་ས་ནི་རང་སེམས་གནས་ལུགས་བདེ༔ འཁོར་བའི་ 
ཆོས་ལ་ཡིད་ཀྱི་སྤྲོ་བ་མེད༔ གཞོན་ནུ་ཁྱོད་ཀྱང་དམ་ཆོས་ལོངས་སྤྱོད་གྱིས༔ ཞེས་སྨྲས་ 
སོ༔ རྒྱལ་བུས་ལྷ་ལྕམ་ལ་སྨྲས་པ༔ ཡིད་འོང་མཛེས་པའི་ལྷ་ལྕམ་གཞོན་ནུ་ཁྱོད༔ བདག་ 
གིས་སྨྲས་པའི་ཚིག་ལ་མཛའ་བས་ཉོན༔ ཅིས་ཀྱང་ཆོས་ལ་ལྷ་ལྕམ་ཡིད་སྨོན་ན༔ ཕོ་བྲང་
179

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ནང་དུ་ཆོས་ལ་འགལ་མི་འགྱུར༔ རྒྱལ་སྲིད་རྗེ་ལ་མོས་གུས་སྐུ་རེ་འཚལ༔ འབངས་གཡོག་ 
འཁོར་ལ་སྐྱོང་བྲན་མཉམ་ཉིད་འཚལ༔ ལག་གིས་ལྕོག་ན་བཟའ་བཏུང་སྦྱིན་པར་འཚལ༔ 
ལུས་ཀྱིས་ལྕོག་ན་མཆོད་གནས་སྐོར་བར་འཚལ༔ ངག་གིས་ལྕོག་ན་མཐུན་རྐྱེན་བསླབ་ 
བྱ་འཚལ༔ སེམས་ཀྱིས་ལྕོག་ན་སྙིང་རྗེ་ཕན་སེམས་འཚལ༔ ཤེས་པར་གྱུར་ན་དམ་ཆོས་ 
ཅི་མཛད་ཡོད༔ བདག་གིས་སྨྲ་ལ་ཕན་སེམས་བདེ་བ་ཡོད༔ ཡིད་འོང་མ་ཁྱོད་ཕོ་བྲང་མི་ 
གཤེགས་ན༔ དགེ་རྩ་བས་ཀྱང་སྡིག་པའི་ས་བོན་ཆེ༔ མཛའ་བའི་སེམས་ཀྱིས་བདག་ལ་ 
ཅི་གསན་འཚལ༔ ཞེས་སྨྲས་སོ༔ ཡང་ལྷ་ལྕམ་གྱིས་རྒྱལ་བུ་ལ་སྨྲས་པ༔ གཞོན་ནུ་ཁྱོད་ཀྱི་ 
སྨྲ་བ་ལེགས་ན་ཡང་༔ ཕོ་བྲང་ཆོས་དེ་བཟང་ཡང་བདག་མི་བྱེད༔ གཞོན་ནུ་ཁྱོད་ལ་བདག་ 
གིས་སྨྲ་ཡི་ཉོན༔ རྒྱ་མཚོའི་འགྲམ་ན་དྭངས་ཤིང་སྤྲོ་བའི་གནས༔ ཆགས་མེད་སྐྱོན་བྲལ་ 
རིན་ཆེན་ཆགས་པའི་གླིང་༔ ནེའུ་སིང་ལྗོངས་མ་མེ་ཏོག་སྨན་གྱི་ཚལ༔ ཁ་མངར་བདུད་རྩི་ 
དང་བཅུད་དྲི་མངར་ལྡན༔ བུང་བའི་ཚོགས་ཀྱི་རྐང་དྲུག་བདེ་བའི་འགྲོས་༔ དཪ་ཤོག་ལྷབ་ 
ལྷུབ་རླུང་གིས་བསྐྱོད་ཅིང་གཡབ༔ སྙན་པའི་སྒྲ་འབྱིན་དར་དིར་མཁའ་ལ་ལྡིང་༔ དྭངས་ 
ཤིང་རྙོགས་མེད་ཆབ་ཀྱི་ཟིལ་བ་འབབ༔ ཟིལ་མོའི་སྦྲང་ཆར་མེ་ཏོག་མཁའ་ལ་འཐུལ༔ 
སྐྱེད་མོས་གནས་དེ་ཨ་མོ་ལྗོན་པའི་གནས༔ ལྷུན་པོའི་ར་བ་ཡིད་འོང་གནས་དེ་རུ༔ གཞོན་ 
ནུ་ཁྱོད་དང་ལྷན་ཅིག་འགྲོག་ནའང་༔ དགའ་བའི་སེམས་ཀྱི་འདོད་པ་ཚིམ་ཚིམ་འདྲ༔ འོན་ 
ཀྱང་སེམས་ཀྱི་ལྟད་མོ་མ་མཐོང་ན༔ བདེ་བ་མི་ཐོབ་སྡུག་བསྔལ་རྒྱུ་ཡིན་པས༔ མི་ཆགས་ 
མི་ཞན་མི་མེད་ལུང་སྟོང་འགྲིམ༔ ལྷ་ལྕམ་བདག་ལ་གཞོན་ནུ་ཁྱེད་མ་འཁང་༔ མྱུར་དུ་ཞལ་ 
མཇལ་ཕོ་བྲང་ནང་དུ་གཤེགས༔ རིགས་ངན་བདག་དང་ལྷན་གཅིག་འགྲོག་མི་བདེ༔ རྒྱལ་
པོ་རྒྱུ་ནི་་རང་སར་བཙུན་པ་ཡིན༔ ཕོ་བྲང་བརྟེན་ནས་འབངས་འཁོར་འདོད་པ་ཚིམ༔ ཆོས་ 
མཐུན་དད་པས་རྒྱལ་སྲིད་ཆོས་ཀྱིས་སྐྱོངས༔ བདག་གི་ཚིག་འདི་ཁྱེད་ཀྱིས་ཅིས་མི་གསན༔
180

༄༅། །ཟབ་གཏེར་ཆོས་ཀྱི་མཛོད་ཁང་།
སྙིང་གཏམ་གྲོས་ཚིག་ཤ་ཚའི་ཕན་པ་ཡོད༔ ཅེས་སྨྲས༔ ཡང་རྒྱལ་བུས་ལྷ་ལྕམ་ལ་སྨྲས་པ༔ 
མཛེས་མ་ཁྱོད་ཀྱིས་སྨྲས་པ་ཤ་རེ་ཚ༔ གཞོན་ནུ་བདག་ནི་སེམས་ལ་རབ་ཏུ་བཅག༔ བདེ་ 
བའི་སེམས་ཀྱི་རང་འདོད་མ་ཚིམ་ན༔ མཁས་པའི་གཟོ་ནི་མི་ཤེས་བླུན་པོ་འདྲ༔ གཞོན་ནུ་ 
མ་ཁྱོད་གྲོགས་སུ་མི་འོས་ན༔ བདག་གིས་ཅི་སྨྲ་བྲག་ཁའི་ཆུ་དང་འདྲ༔ ད་རུང་གསོན་དང་ 
མཛེས་མ་སེམས་ལ་ཞོགས༔ ལུང་པ་ཚལ་ནས་གངས་ཀྱི་སྟོད་ཁྲོད་ཆགས༔ རྫ་དང་གཡའ་ 
མ་བྲག་ཆ་སྣང་བ་སྐྱོ༔ ཚང་ཚིང་ནགས་ཀྱི་མཐོང་ཁུང་ར་བ་རུ༔ ལྗོན་པའི་ཤིང་ནི་ཡལ་ག་ལོ་ 
འདབ་རྒྱས༔ སྙིང་པོ་མེ་ཏོག་ཁ་མངར་དྲི་དང་ལྡན༔ ཁ་དོག་རྩི་ནི་རྐང་དྲུག་བུང་བས་ལེན༔ 
བསིལ་གཡབ་སྐྱིབས་ན་འཇོལ་ཆུང་རང་སྐད་སྒྲོག༔ ཀ་ལ་པིངྐ་ཅ་ཅོ་སྙན་པའི་སྒྲ༔ ཁུ་བྱུག་ 
ནེ་ཙོ་འབྲས་བུ་གཟན་མང་འཐུ༔ ལྗང་ལྡིང་ཆུ་མིག་དྭངས་ལ་རྙོགས་མེད་འཁྱིལ༔ ཙན་དན་ 
སེ་བ་རྐང་ཟླུམ་དྲུང་ནས་ནི༔ སྤྲེའུ་བྲག་སྲིན་རི་དྭགས་གཞོན་ནུའི་བྱ༔ སྐྱོ་ཞིང་སྣང་བ་མི་ 
མེད་ལུང་སྟོང་འདི༔ བསམ་གཏན་སྒོམ་པའི་རིགས་ངན་གནས་པའི་ས༔ མཛེས་མ་ཁྱོད་ཀྱི་ 
གནས་པའི་ས་འདི་མིན༔ ཡིད་འོང་མ་ཁྱོད་ཕོ་བྲང་ནང་ནས་བཙུན༔ ཞི་དལ་སྨྲ་བའི་ཚིག་ 
ལ་བསམ་བློ་ཡོད༔ བདག་ལ་མི་ཕོད་བརྩེ་བའི་སེམས་ཀྱིས་སྤྱོད༔ ལྷན་ཅིག་ཏུ་ནི་ཕོ་བྲང་ 
ནང་དུ་གཤེགས༔ ཕོད་པ་མ་ཆེ་ཨུ་ཚུགས་གཏམ་མ་སྨྲ༔ གཞོན་ནུ་མ་ཁྱོད་ཕོ་བྲང་མེ་ཏོག་ 
འདྲ༔ བདག་ཀྱང་མངར་རྩི་བསིལ་ཡབ་དྭངས་མ་འདྲ༔ ལྷན་གཅིག་ཏུ་ཡང་འབྲལ་མེད་ 
ཅིས་མི་འགྲོག༔ དགེ་བའི་ལས་ལ་བདག་གིས་གེགས་མི་བྱེད༔ ཅི་ན་ཡང་ནི་མྱུར་དུ་བསྒྲོད་ 
ལ་གཤེགས༔ ཞེས་སྨྲ་ཞིང་༔ ལྷ་ལྕམ་ལ་དྲང་བར་བལྟས་ནས༔ མིག་མཆི་མས་གང་ཆགས་ 
པ་ལྡན་པར་བྱེད༔ དབུགས་སྟོད་ན་བརྒྱང་ཞིང་བདེ་བའི་སྐད་འབྱིན་ནོ༔
༈ རྒྱལ་བུའི་འཁོར་བློན་པོ་གཉིས་ཀྱིས༔ རྒྱལ་བུ་དང་ལྷ་ལྕམ་གཉིས་ལ་བལྟས་ 
པས༔ སེམས་སྐྱོ་བར་བྱུང་ནས་གྲོས་བསྟུན་པས༔ ལྷ་ལྕམ་ཕོ་བྲང་དུ་མི་གཤེགས་ན་རྒྱལ་
181

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བུ་ངོ་གནོང་པར་གྱུར་ཏེ༔ ཚེའི་དུས་བྱེད་པར་ངེས༔ དེ་བས་ད་ལྟ་ལྷ་ལྕམ་ཨུ་ཚུགས་སུ་ 
ཁྲིད་པས་འཐད་བསམས་ནས༔ བློན་པོ་གཉིས་ཀྱིས་ལྷ་ལྕམ་གྱི་ཕྱག་གཡས་གཡོན་ལ་ 
འཇུས་ཏེ་སྨྲས་པ༔ སྨོན་ལམ་ཤུགས་ཀྱིས་མཚམས་སྦྱར་ནས༔ ལྷན་གཅིག་ཏུའང་འདུག་ 
ཅེས་པ༔ མེ་ཏོག་རྩི་དང་ལྡན་པ་བཞིན༔ རྒྱལ་བུ་དང་ནི་ལྷ་ལྕམ་གཉིས༔ འདུ་འབྲལ་ 
མེད་པ་གྲོགས་ཀྱི་མཆོག༔ ཅི་བདེ་བར་དུ་ལྷན་གཅིག་ཏུ༔ ཕོ་བྲང་ནང་དུ་གཤེགས་ 
པར་འཚལ༔ ཞེས་སྨྲ་ཞིང་ལུང་པའི་མདོ་ལ་དྲུད་དེ་མྱུར་དུ་ཕྱིན་པས༔ གནས་དེའི་སྤྲེའུ་ 
དང་བྲག་སྲིན་བྱ་དང་རི་དྭགས་ལ་སོགས་པས༔ གཞི་བདག་གི་སེམས་ཅན་རྣམས་མ་ 
དགའ་ནས༔ ངུ་བའི་སྐད་ཆེན་པོ་འདོན༔ ལ་ལ་ནི་བརྒྱལ་ཞིང་རེངས༔ ལ་ལ་ནི་ངུ་ཞིང་ 
འགྱེལ༔ ལ་ལ་ནི་ཕྱི་ལ་འབྲང་༔ གནས་ཀྱི་མེ་ཏོག་རྣམས་ཀྱང་ཁ་ཟླུམ༔ ལྗོན་ཤིང་གི་ 
ཡལ་ག་རྣམས་ཀྱང་ཆག༔ ལུང་པའི་སྔོ་ཞགས་རྣམས་ཀྱང་ཡལ་ལོ༔ དེ་ནས་ལྷ་ལྕམ་གྱིས་ 
བློན་པོ་གཉིས་ལ་སྨྲས་པ༔ ལས་ཀྱིས་བསྐོས་པའི་བློན་ཆེན་གཉིས༔ མི་རྒོད་བཞིན་དུ་ 
ཤུགས་དང་ལྡན༔ ཆོམ་རྐུན་བཞིན་དུ་གནོད་སེམས་ཆེ༔ ཕན་གྲོགས་ཆོས་ལ་མི་བྱེད་ 
པར༔ རིགས་ངན་བློན་པོ་སྡིག་པོ་ཆེ༔ གཞན་ལ་གནོད་འཚེ་རང་ལ་སྨིན༔ དེ་ཕྱིར་སྡུག་ 
བསྔལ་ལས་ཀྱི་རྒྱུ༔ དེ་བས་བདག་ལ་གནོད་མ་བྱེད༔ མི་མེད་ཡུལ་དུ་གནས་པར་འཚལ༔ 
ཞེས་སྨྲ་ཞིང་ལག་པ་ལྗོན་ཤིང་ལ་འཕྱང་༔ རྐང་པ་བྲག་རྡོ་ལ་གཏད༔ མཆི་མས་ 
མཚུབ་ཁུང་ཞིང་བདེ་བའི་སྐད་སྙན་པོར་འབྱིན་ནོ༔ དེ་ནས་བློན་པོ་གཉིས་ཀྱིས་ཤིང་ཚེར་ 
མང་ཅན་གྱི་ལྕག་ཚན་ལྷ་ལྕམ་ལ་བྲབ་ཅིང་སྨྲས་པ༔ ཡིད་དུ་འོང་བའི་མཛེས་མ་ཁྱོད༔ ལྷ་ 
ལྕམ་ཡིན་པས་བཀའ་གཉན་ཡང་༔ རྒྱལ་བུ་ལ་ཡང་མི་གསན་ཅིང་༔ ཕོ་བྲང་ནང་དུ་མི་ 
གཤེགས་པར༔ ཁ་སྤྱང་མཁས་པས་ཚིག་གིས་བསླད༔ མྱུར་དུ་འང་ནི་བསྒྲོད་པར་བྱ༔ 
ཞེས་སྨྲ་ཞིང་༔ ལ་དང་ལུང་རྣམས་ལ་མགྱོགས་པར་ཁྲིད་ནས༔ ལམ་ཁར་ལུས་པའི་བློན་
182

༄༅། །ཟབ་གཏེར་ཆོས་ཀྱི་མཛོད་ཁང་།
པོ་ཀུན་གྱིས་ཀྱང་བསུ་བ་བགྱིད་པ་ལ༔ ལྷ་ལྕམ་དང་ཞལ་མཇལ་བའི་ཚེ༔ བློན་པོ་རྣམས་ 
ཀྱིས་བློ་ཕྱོགས་གཅིག་ཏུ་ལྷ་ལྕམ་ལ་བསྟོད་པ༔ ཡིད་འོང་རབ་སྤྲས་འཛུམ་པའི་མདངས༔ 
གཞོན་ནུའི་སྐུ་ལ་ལང་ཚོ་རྒྱས༔ ངང་ལ་སྣུམ་པ་དཀར་བའི་མདོག༔ ལུས་ཀྱི་དྲི་དང་ངག་ 
གི་གདངས༔ དལ་བུའི་སྤྱོད་ལམ་ངོ་རེ་མཚར༔ བིམ་པ་ལྟ་བུའི་མེ་ཏོག་བཞིན༔ ཆགས་ 
མེད་སྐྱོན་དང་བྲལ་འདྲ་མ༔ མཐོང་བས་དབུལ་ཕོངས་སྡུག་བསྔལ་སེལ༔ མཐོང་བས་ 
སེམས་ལ་བདེ་བ་འབྱིན༔ དྲན་ནས་སྣང་བ་ངོམས་ཤིང་ཚིམ༔ རིགས་ངན་བདག་ཅག་བློན་ 
འབངས་ལ༔ རྒྱལ་བུ་བཙུན་མོ་དྲིན་རེ་ཆེ༔ ཕོ་བྲང་བྱོན་པ་ངོ་རེ་མཚར༔ ཞེས་སྨྲ་ཞིང་༔ 
རྒྱན་འདོགས་པ་དང་ན་བཟའ་མང་དུ་གསོལ་ལོ༔
༈ དེ་ནས་ལྷ་ལྕམ་གྱིས་ཡན་ལག་བཞི་ལྕགས་སྒྲོག་གིས་བཅིངས༔ གླང་པོ་ཆེའི་ 
ཁལ་ལ་བསྐྱོན༔ རྒྱལ་བུ་དང་བློན་འབངས་རྣམས་ཀྱང་ཅང་ཤེས་རྟ་ལ་བཞོན་ཏེ་ལྷ་ལྕམ་ 
ལ་བསྐོར་ནས་མྱུར་དུ་ལ་དང་ལུང་ལ་བསྒྲོད༔ ཕོ་བྲང་གི་ཕྱོགས་སུ་འོང་ངོ༔ ཟུང་མོ་མཁར་ 
གྱི་ཕོ་བྲང་དུ་ཉིན་གཅིག་སླེབ་པའི་སར༔ ནུབ་གཅིག་ཤིང་གི་ར་བས་བསྐོར་ཏེ་བསྡད་དེ༔
དེ་རུ་བསུ་བའི་བློན་འབངས་ཁྱེའུ་ཕོ་མོ་རྒྱན་དང་ཆ་ལུགས་རྣམ་པ་མང་པོ་ཡང་སླེབས༔ 
འཁོར་འབངས་རྣམས་ཀྱིས་ལྷ་ལྕམ་འདི་འདྲ་བ་རྒྱལ་བུའི་བཙུན་མོར་གདན་འདྲོང་བ་རེ་ 
དགའ་བསམས་ནས༔ ཤ་ཆང་ལ་ལོངས་སྤྱོད་ཅིང་བློ་བདེ་བར་སོ་སོར་ནས་ཉལ་ལོ༔ ལྷ་ 
ལྕམ་གདན་འདྲེན་ལ་མངགས་པའི་བློན་པོ་ཁྱེའུ་རྣམས་ཀྱང་ཐག་རིང་གི་ས་ནས་ལྷ་ལྕམ་ནི་
ཁུགས༔ བློན་འབངས་བསུ་བས་སླེབས༔ ད་ནི་བསམ་པའི་དོན་གྲུབ་སེམས་བདེ་བསམས་ 
ནས༔ ཟས་སུ་ཤ་ཟ་ཞིང་སྐོམ་དུ་ཆང་འཐུངས་ཏེ༔ སོ་སོར་ར་རོ་ཞིང་བློ་ཕེབས་པར་ཉལ་ 
ལོ༔ རྒྱལ་བུ་ནི་རིང་པོའི་ས་ནས༔ ལྷ་ལྕམ་ནི་གདན་དྲོངས༔ བློན་འབངས་རྣམས་ནི་མོས་ 
ཤིང་ཚིམ༔ ཉེ་བར་ཕོ་བྲང་དུ་སླེབས་པ་འདི་ངོ་རེ་མཚར༔ ལྷ་ལྕམ་ཡིད་འོང་འདི་འདྲ་བ་དང་
183

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ལྷན་གཅིག་ཏུ་འགྲོག་དབང་ཡོད་པས༔ བདག་གི་བསམ་པའི་དོན་གྲུབ་བསམས་ནས༔ ཟ་ 
འོག་གི་གུར་ཆེན་ནང་ན་བློ་ཕེབས་ནས་ཉལ་ལོ༔ དེའི་ནུབ་མོ་ནམ་ཐོ་རངས་ཁར་སླེབས་ 
པའི་དུས་ན༔ ལྷ་ལྕམ་ནི་ཤིན་ཏུ་དྲན་པ་གསལ་བར་བྱུང་སྟེ༔ རང་གིས་རང་ལ་ལྟ་ཞིང་ 
བསམས་ནས༔ ལས་ངན་པའི་ལུས་འདི་འདྲ་བ་སྐྱེ་བ་དམན་ལ་དབང་པོ་རྟུལ་བ་ཤེས་རབ་ 
ཆུང་བ་རྐྱེན་མང་བ༔ ཆོས་དྲན་ཀྱང་བྱེད་དབང་མེད་པ་འདི་འདྲ་བ༔ ལྷ་ལྕམ་བདག་ལ་འོང་ 
དགོས་པ་སེམས་རེ་ཕམ་བསམས་ནས༔ བླ་མ་མཁའ་འགྲོ་ལ་ཐུགས་རྗེ་ཡོད་ན༔ བདག་ནི་ 
བསམ་པ་འདི་ལ་ཡོན་ཏན་གྱི་འབྲས་བུ་གཅིག་འོང་རེ་ཐང་བ་ལ་བསམས་ནས༔ སྨྲེ་སྔགས་ 
དང་བཅས་པའི་སྐད་འབྱིན་ཅིང་གསོལ་བ་འདི་ལྟར་བཏབ་པས༔ ཧྲཱིཿ༔ གདོད་མའི་རྒྱལ་བ་ 
ཐུགས་རྗེ་ཅན༔ བྱམས་མགོན་སྤྱན་གྱིས་གཟིགས་མི་གཟིགས༔ མ་རིག་ལས་ངན་བདག་ 
འདྲ་མ༔ མུན་རུབ་འཁོར་བའི་གནས་ན་འཁྱམས༔ དུག་གསུམ་གཅོང་ནད་ཟིན་མི་ཟིན༔ 
འཇིགས་པའི་འཕྲང་ལ་འགྲོ་མི་འགྲོ༔ གྲོགས་ངན་རྐྱེན་དང་འཕྲད་མི་འཕྲད༔ སྐྱབས་མེད་ 
མ་ལ་བསྐྱབ་ཏུ་གསོལ༔ བྱམས་མགོན་ཐུགས་རྗེ་མ་ཆུང་ཞིག༔ མ་རིག་འཁོར་བའི་གནས་ 
ནས་དྲོངས༔ མྱུར་དུ་བདེ་བའི་མཆོག་ལ་ཁོད༔ ཅེས་གསུངས་སོ༔ གསོལ་བ་སྙན་པའི་ 
ངག་གིས་འདེབས་ཤིང་༔ གདུང་བའི་སེམས་དང་ལྡན་པའི་ཚེ༔ ཁྱེའུ་དཀར་པོ་ཤེལ་གྱི་ཐོར་ 
ཚུགས་ཅན༔ གཡུའི་བུམ་པ་བསྣམས་པ་གཅིག་བྱུང་ནས་འདི་སྐད་སྨྲས༔
༈ སྔོན་གྱི་ལས་བསགས་སྐལ་ལྡན་མཿ༔ དགེ་སེམས་དད་པའི་མཆོག་གྱུར་མ༔ དྲན་ 
དང་བྱེད་པ་དད་བའི་གཞི༔ ལམ་དུ་སྐྱོལ་བ་དད་པའི་གྲོགས༔ སྟོང་ཉིད་སྙིང་རྗེ་ཟུང་དུ་ 
འབྲེལ༔ སྣང་བ་སྒྱུ་མ་རྨི་ལམ་འདྲ༔ སེམས་ཉིད་དངོས་མེད་ནམ་མཁར་ཐིམ༔ མ་ཕམ་ 
དངོས་གྲུབ་སྐལ་བ་ཡོད༔ རྐྱེན་ངན་གྲོགས་སུ་ཤར་བར་སྒོམས༔ ཞེས་གསུངས༔ ལྷ་ལྕམ་ 
གྱི་བསམ་པ་ལ༔ འདི་འདྲའི་ཁྱེའུ་མིའི་བུ་མ་ཡིན་རྒྱལ་བའི་རྣམ་འཕྲུལ་གཅིག་ཡིན་ནམཿ༔
184

༄༅། །ཟབ་གཏེར་ཆོས་ཀྱི་མཛོད་ཁང་།
ངོ་མཚར་བསམས་ནས་འདི་སྐད་སྨྲས་པ༔ ཁྱེད་ལྟ་བུའི་ཁྱེའུ་སྔོན་དུ་མ་མཐོང་བ་ལ༔ འདི་ 
མིའི་བུ་ནི་མ་ཡིན༔ ཞིང་ཁམས་གང་ནས་འོང་༔ རིགས་ནི་གང་དུ་གཏོགས༔ མིང་ཅི་ཟེར༔ 
འདིར་ཅི་བྱེད་པ་ལ་འོང་༔ ཞེས་དྲིས་པས༔ ཁྱེའུ་དེའི་ཞལ་ནས༔ བདག་ཨོ་རྒྱན་གྱི་ཡུལ་ 
མཁའ་འགྲོ་རྒྱ་མཚོའི་གླིང་ཞེས་བྱ་བ་ནས་འོངས༔ རིགས་ནི་ཀུན་ཏུ་བཟང་པོའི་རིགས་སུ་ 
གཏོགས༔ མིང་ནི་པདྨ་འབྱུང་གནས་ཞེས་སུ་གྲགས༔ གདུལ་བྱ་ནི་རྒྱ་གར་ནུབ་ཀྱི་ཡུལ་ 
ན་དར༔ བདག་གི་འདོད་པའི་དོན་ལྷ་ལྕམ་ཁྱོད་ཀྱི་གྲོགས་བྱེད་དུ་འོངས༔ བོད་འབངས་ 
ཀྱི་ཡུལ་བསམ་ཡས་འཆིང་ཕུ་ཞེས་བྱ་བ་རུ༔ བདག་ནི་སླེབས་ནས་ལོ་གསུམ་སོང་༔ ཁྱོད་ 
ཀྱིས་མ་ཐོས་སམ་ཟེར༔ ལྷ་ལྕམ་གྱིས་ཞུས་པ༔ ཁྱོད་ཨོ་རྒྱན་གྱི་རྒྱལ་པོ་པདྨ་འབྱུང་གནས་ 
ཡིན་ན་ནི༔ ལྷ་ལྕམ་ཁོ་མོ་བདག་ཆོས་བགྱིད་པའི་གྲོགས་སུ་ཐུགས་རྗེས་བཟུང་ན་ཅི་མ་ 
རུང་ཨཾ༔ ལྷ་ལྕམ་ལྕགས་སྒྲོག་བཙོན་དོང་འདི་ལས་ཐར་པའི་ཐབས་ཤིག་ཞུ་ཞུས་པས༔ ཨོ་ 
རྒྱན་གྱི་ཞལ་ནས༔ ལྷ་ལྕམ་ཁྱོད་ཀྱིས་ཆོས་བྱེད་ན་བདག་གིས་གྲོགས་བགྱིད༔ རིན་པོ་ 
ཆེའི་སོར་གདུབ་འདི་ལག་པ་གཡོན་པའི་སྲིན་མཐེབ་ལ་གོན་ལ༔ རྣལ་འབྱོར་པ་བདག་སྤྱི་ 
བོར་སྒོམས་ཤིག༔ བདག་གར་འགྲོ་བའི་རྗེས་སུ་ཐེ་མ་ཚོམ་པར་ཤོག་ཅིག༔ ཅེས་གསུངས༔ 
རྒྱལ་བུ་འཁོར་འབངས་དང་བཅས་པས་མཐོང་བར་མི་རིག་ཅེས་གསུངས༔ ལྷ་ལྕམ་གྱིས་
སོར་གདུབ་གོན་པ་དང་༔ ཡན་ལག་བཞི་བཅིངས་པའི་ལྕགས་སྒྲོག་རང་སར་གྲོལ་ལོ༔ 
ལུས་ཀྱང་ཡང་རྩལ་དང་ལྡན་པར་གྱུར་ནས༔ ཨུ་རྒྱན་གྱི་རྗེས་སུ་འབྲངས་པས་བསམ་ཡས་ 
འཆིང་ཕུ་ཞེས་པར་སྐད་ཅིག་ལ་སླེབས་སོ༔ ལྷ་ལྕམ་དང་ཨུ་རྒྱན་བསམ་ཡས་འཆིང་ཕུར་ 
བྱོན་པའི་དུས་ན༔ རྒྱལ་བུ་ནི་ནམ་ལངས་ནས་ལྷ་ལྕམ་ལ་བལྟས་པས་མ་རྙེད༔ ནམ་མཁའི་ 
མཐོངས་ལ་མཁའ་འགྲོ་ཕོ་མོ་གཉིས་རྒྱ་གར་གྱི་ཕྱོགས་སུ་སོང་བར་མཐོང་༔ མ་དག་པའི་ 
བློན་པོ་རྣམས་ཀྱིས་རྒྱ་ཁྲས་བྱ་ནག་གི་ཕུག་རོན་སྨུག་ཆུང་གཅིག་ཁ་རུ་ཐོགས་ནས་ནམ་
185

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཁའི་མཐོངས་ལ་འཕུར་ཏེ་རྒྱ་གར་ཕྱོགས་སུ་སོང་བར་མཐོང་༔ བསུ་བ་ལ་འོངས་པའི་ 
འཁོར་འབངས་རྣམས་ཀྱིས་རྡོ་རྗེ་དང་དྲིལ་བུ་ཟུང་གཅིག་བསམ་ཡས་ཀྱི་ལུང་པར་བབས་ 
པར་མཐོང་༔ རྒྱལ་བུ་འཁོར་བཅས་ཀུན་གྱིས་ལྷ་ལྕམ་ཤིང་གི་ར་བ་རྣམས་སུ་བཙལ་ཀྱང་མ་ 
རྙེད་ནས༔ རྒྱལ་བུ་ནི་ངོ་གནག་ཅིང་སེམས་ཕམ་པར་གྱུར༔ བློན་པོ་རྣམས་ནི་རྒྱལ་བུ་ལ་ལྟ་ 
ཞིང་ངུ་འབོད་ཆེན་པོ་འདོན༔ འཁོར་འབངས་རྣམས་ནི་བརྒྱལ་ཞིང་འགྱེལ་ལོ༔ ཐམས་ཅད་ 
དྲན་པ་སོས་ནས་ཕྱོགས་གཅིག་ཏུ་འདི་སྐད་སྨྲས་སོ༔
༈ དཀའ་ལས་བྱས་པའི་ལྷ་ལྕམ་དེ་ཡང་ན་ཕ་མའི་སར་བྲོས༔ ཡང་ན་རྒྱ་གར་བྷི་ 
རྱའི་རྒྱལ་བུས་ཕྲོགས༔ ད་ནི་སྔོན་གྱི་ལས་ཡིན་པས་ཐམས་ཅད་ཕོ་བྲང་དུ་འབྱོན་པར་ 
འཐད་ཟེར་ནས་རང་རང་གི་ས་རུ་ལོག་གོ༔ སྒྲག་འཚལ་ལུ་སྐོར་གྱི་ཕོ་བྲང་ན༔ རྒྱལ་བློན་
རྗེ་འབངས་འཁོར་དང་བཅས་པ་རྣམས་ཀྱིས་གཏམ་ཕར་གླེང་ཚུར་གླེང་གླེང་མོ་ཐོས་པ་ལ༔ 
ཟུང་མོ་མཁར་གྱི་ཕོ་བྲང་དུ་ལྷ་ལྕམ་རྒྱལ་བུས་ཁྲིད་ནས་སོང་ཟེར་བ་ཐོས་པས༔ སེམས་ 
དགའ་ཞིང་སྤྲོ་ནས༔ ཟུང་མོ་མཁར་གྱི་ཕོ་བྲང་དུ་བྱོན་པ་དང་༔ ཟུང་མོ་མཁར་གྱི་རྒྱལ་ 
བུས་ནི་ལྷ་ལྕམ་ཕ་མིང་གིས་ཕྲོགས་པ་ཡིན་སྙམ་ནས་སྔོན་དུ་རིན་ཟོས་པས་རྒྱལ་པོ་བློན་ 
འབངས་ཞེ་རེ་ཁྲེལ༔ ད་ཡིན་ན་དེ་རིང་གི་ལྷ་ལྕམ་བཏང་དགོས་ཟེར་བས་ཕྲིན་ཐོགས་པའི་
རྐང་མགྱོགས་པ་མངགས་པའི་རྟ་པ་ལྔ་བརྒྱ་ཙམ༔ མཚལ་ལུ་སྐོར་གྱི་ཕོ་བྲང་དུ་བཏང་བ་ 
གཉིས་ལམ་ཁར་འཕྲད་དེ༔ ལྷ་ལྕམ་བྲོས་ནས་མ་རྙེད་པའི་གཏམ་རྒྱུད་གླེང་བས༔ གཅིག་ 
གིས་གཅིག་ལ་འཁོན་པའི་ཚིག་སྨྲ་ཞིང་ཁྲོས་པའི་ཚུལ་ངོ་གནག་པར་བསྟན་ཏེ༔ རང་རང་ 
གི་ས་རུ་ལོག་གོ༔ ཟུང་མོ་མཁར་གྱི་རྒྱལ་བུས་དམག་མང་དུ་བསགས་ཏེ༔ ཞེ་སྡང་གི་ང་ 
རོ་ཆེན་པོ་བགྱིད་ཅིང་༔ མཚོ་ལུང་སྐོར་གྱི་ཕོ་བྲང་རྒྱལ་བློན་དང་བཅས་པ་འབངས་འཁོར་ 
རྣམས་ཐམས་ཅད་རླག་པར་བྱེད་དོ༔ ཞེས་སྨྲ༔ མཚོ་ལུང་སྐོར་གྱི་རྒྱལ་བློན་རྣམས་ཀྱིས་
186

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱང་དམག་མང་དུ་བསགས་ཏེ༔ ཞེ་སྡང་གི་ང་རོ་བྱེད་ཅིང་༔ ཟུང་མོ་མཁར་གྱི་ཕོ་བྲང་རྒྱལ་ 
བློན་འབངས་དང་བཅས་པ་རླག་པར་བྱེད་དོ༔ ཞེས་སྨྲས༔ དེའི་སྐབས་སུ་སེམས་ཅན་གྱི་ 
སྲོག་གཅོད་ཅིང་མི་དགེ་བའི་ལས་བྱེད་པར་ཨོ་རྒྱན་གྱིས་མཁྱེན་ནས༔ སྙིང་རྗེ་ཆེན་པོས་ 
གཟིགས་ཏེ༔ མཚན་ཉིད་དང་ལྡན་པའི་ལྷ་ལྕམ་གཉིས་སུ་སྤྲུལ་ནས༔ གཅིག་ནི་མཚོ་ལུང་ 
སྐོར་གྱི་ཕོ་བྲང་དུ་སྤྲུལ་པས༔ རྒྱལ་བློན་ཐམས་ཅད་དགྱེས་པར་བྱེད༔ ས་ཕྱོགས་དེར་བཀྲ་ 
ཤིས་པ་དང་ཆོས་བྱེད་པ་བྱུང་ངོ༔ གཅིག་ནི་ཟུང་མོ་མཁར་གྱི་ཕོ་བྲང་དུ་སྤྲུལ་ནས་རྒྱལ་བུ་ 
འབངས་དང་བཅས་པ་དགྱེས་པར་བྱས༔ ས་ཕྱོགས་དེར་བཀྲ་ཤིས་པ་དང་ཆོས་འབྱུང་བ་ 
ཡུན་རིང་དུ་གནས་སོ༔ དེ་ནས་ལྷ་ལྕམ་དང་ཨུ་རྒྱན་གཉིས་ནི་བསམ་ཡས་འཆིངས་ཕུ་ཞེས་ 
བྱ་བ༔ རྒྱ་གར་གྱི་དུར་ཁྲོད་བསིལ་བའི་ཚལ་དང་མཉམ་པ་དེ་རུ༔ འདུ་འབྲལ་སྐད་ཅིག་ 
ཀྱང་མེད་པར་སྤྱོད་པ་ལ་བཞུགས་སོ༔ ལྷ་ལྕམ་གྱི་སྐུ་འཁྲུངས་ཚུལ་བསྟན་པའི་ལེའུ་སྟེ་དང་ 
པོའོ༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔
༈ དེ་ནས་ཨོ་རྒྱན་གྱི་དྲུང་དུ༔ ལྷ་ལྕམ་གྱིས་དངུལ་དཀར་གྱི་མེ་ལོང་གི་སྟེང་དུ༔
གཙུག་གཡུ་ནོར་བུ་འོད་འབར་བ་ཞེས་བྱ་བ་ཚོམ་བུར་བཀོད་དེ་ཕུལ་ནས་ཞུས་པ༔ སློབ་ 
དཔོན་ཆེན་པོ་ལགས༔ བདག་འདྲ་བའི་བུད་མེད་སྐྱེ་བ་དམན་ལ་རང་འདོད་ཆེ་བ༔ ཚོགས་ 
བསགས་ལ་མ་བསགས་པ༔ ཚོགས་བསགས་པ་ཡིན་བྱས་ན༔ རྒྱལ་པོ་སྡིག་སེམས་དང་ 
ལྡན་པའི་བུ་མོར་སྐྱེས༔ ཚོགས་མ་བསགས་པ་ཡིན་བྱས་ན༔ བླ་མ་དུས་གསུམ་སངས་རྒྱས་ 
ཁྱེད་དང་འདྲ་བ་དང་མཇལ༔ ལར་ནི་བདག་ཅག་བུད་མེད་ཀྱི་རིགས་འདྲ་བ་ཤེས་རབ་ཆུང་ 
ཞིང་རྒྱུད་ལ་ངན་པས་དད་པ་དང་སྙིང་རུས་མེད་པའི་ལས་ངན་མ་བདག་ལ་ཚེགས་ཆུང་ 
ལ་དོན་ཆེ་བ་མྱུར་དུ་སངས་རྒྱ་བའི་གདམས་ངག་ཅིག་ཞུ་ཞུས་པས༔ ཨོ་རྒྱན་པདྨའི་ཞལ་ 
ནས༔ ལྷ་ལྕམ་ཡིད་འོང་བུ་མོ་ཁྱོད་ཉོན་ཅིག༔ ཁྱོད་བུད་མེད་ཀྱི་ལུས་འདི་ཐོབ་པས་ཚོགས་
187

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མ་བསགས་པ་ཡིན་པས༔ མྱུར་དུ་སངས་རྒྱས་པ་དཀའོ༔ མཛེ་ཕོའི་སྐྱེ་འབྲས་དང་༔ བུད་ 
མེད་ཀྱི་སྙིང་རུས་གཉིས་ལ་ལེགས་བྱས་ཀྱང་སྐྱོན་ཅིག་ཡོད༔ འོན་ཀྱང་དད་པ་དང་བརྩོན་ 
འགྲུས་ཡོད་ན་སྐྱེ་བ་དམན་ཡང་སངས་རྒྱས་སྒྲུབ་པའི་སྐལ་བ་ཡོད་པས༔ ལྷ་ལྕམ་ཁྱོད་ཀྱང་
ཚེ་འདི་བློས་ཐོང་ལ༔ ལུས་སྲོག་ལ་ཕངས་པ་མེད་པར་དོན་དམ་པའི་གདམས་ངག་ཉམས་ 
སུ་ལོངས་ཤིག༔ བསམ་ཡས་འཆིང་ཕུའི་དུར་ཁྲོད་འདི༔ མ་དང་མཁའ་འགྲོ་དངོས་སུ་ 
འདུས་པའི་གནས་ཡིན་པས༔ ས་འདི་རུ་མི་ལོ་བཅུ་གཉིས་ཀྱི་བར་དུ་གདམས་པ་འདི་ལ་ 
སྒྲུབ་པ་གྱིས་ཤིག༔ ཁོ་བོ་རྒྱ་གར་གྱི་ཡུལ་དུ་ཐེངས་ཤིག་འགྲོ༔ རིགས་ངན་བོད་དུ་མྱུར་དུ་ 
སླེབས་ནས་འོང་༔ དེའི་དུས་སུ་ལྷ་ལྕམ་ཁྱོད་ཀྱིས་སྒྲུབ་པ་ཐོབ་པ་གཅིག་གྱིས་ཨང་གསུངས་ 
ནས༔ རྫོགས་པ་ཆེན་པོ་ཟག་མེད་ཀྱི་སྐོར་གནང་ནས༔ ཨོ་རྒྱན་རྒྱ་གར་གྱི་ཡུལ་དུ་འཁོར་ 
མཁའ་འགྲོ་མ་བཞི་དང་བཅས་ནས་ནམ་མཁའ་ལ་བཞུད་དོ༔ ལྷ་ལྕམ་བདག་ནི་འཆིང་ 
ཕུའི་དུར་ཁྲོད་གསང་བ་ཡེ་ཤེས་ཀྱི་བྲག་ཕུག་ཏུ༔ དུར་ཁྲོད་ཀྱི་རྩྭ་ཟླུམ་པ་རྣམས་གདན་དུ་
བཏིང་ཞིང་༔ ཤིང་ཐོག་བཅུད་དང་ལྡན་པ་རྣམས་བསྡུས་ནས་བསམ་གཏན་གྱི་འཚོ་བ་བྱས་ 
ཤིང་སྐོམ་དུ་ཆུ་འཐུང་༔ ལུས་སྲོག་ལ་ཕངས་པ་མེད་པར་སྒྲུབ་པ་བགྱིད་དེ༔ ཕྱིར་མི་ལོག་ 
པར་དམ་བཅས་ནས་བསྡད་དོ༔ ཟླ་བ་གཅིག་ཙམ་སོང་བའི་དུས་ན༔ ཉི་མ་སྔ་དྲོ་གཅིག་ 
ལ་བྲག་ཕུག་གི་སྒོ་མདུན་དུ་བུད་མེད་དཀར་མོ་གཅིག་བྱུང་ནས༔ ཤེལ་གྱི་འཁར་བས་སྒོ་ 
རྡུང་ཞིང་ལྷ་ལྕམ་སྒོ་འདི་ཕྱེས་དང་ཟེར༔ སྒོ་ཕྱེས་ནས་བལྟས་པས༔ བུད་མེད་དེས་གསུངས་ 
ནས༔ ལྷ་ལྕམ་ཁྱོད་འདི་ན་ཅི་བྱེད་ཅིང་ཡོད་ཟེར་ནས༔ བདག་ཏིང་ངེ་འཛིན་སྒྲུབ་ཅིང་ཡོད་ 
ཞུས་པས༔ ཁྱོད་ལ་ཏིང་ངེ་འཛིན་སྒྲུབ་པའི་དད་པ་ཡོད་དམ་གསུངས༔ དད་པ་ཡོད་ཞུས་ 
པས༔ ཁྱོད་ཀྱིས་དད་པ་དེ་ཡང་དག་པའི་དད་པ་མ་ཡིན༔ དད་པ་ཡང་དག་པ་ཟེར་བ་དེ་ 
ངེད་ཀྱི་ཡུལ་ན་ཡོད་པ་ཡིན་གསུངས༔ ལྷ་ལྕམ་གྱི་ཐུགས་དགོངས་ལ༔ ཨོ་རྒྱན་ལ་སངས་
188

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱས་དངོས་སུ་མཐོང་བའི་དད་པ་འདི་བས་ལྷག་པའི་དད་པ་ཡོད་ཐབས་མེད་བསམས་ 
ནས་ལོག་ལྟ་ཆེན་པོ་སྐྱེས་པས༔ དེ་ནི་བུད་མེད་དེའི་ཐུགས་ཀྱིས་མཁྱེན་ནས༔ ལྷ་ལྕམ་ཁྱེད་
བདག་གི་རྗེས་སུ་འདོང་ངོ་དད་པའི་མཚན་ཉིད་བསྟན་ནོ་གསུངས་ནས༔ལྷ་ལྕམ་གྱི་ཕྱག་
ནས་ཁྲིད་དེ་ལུང་པ་གཅིག་ན་ཕྱིན་ནས༔ ཡུལ་ཁ་དོག་དཀར་བ་གཅིག་ན་རིན་པོ་ཆེའི་ཕ་ 
གུ་བརྩིགས་པ༔ གསེར་གཡུ་དང་མུ་ཏིག་གི་ཕྲས་བརྒྱན་པ༔ ཅོད་པན་དར་གྱི་ལྷབ་ལྷུབ་ 
འཕུར་བ༔ མཛེས་ཤིང་ཡིད་དུ་འོང་བའི་གདུགས་ཀྱི་ཏོག་ལ་ནོར་བུ་གཡེར་ཁའི་དྲ་བ་འཕྱང་ 
བ༔ འཇའ་དང་འོད་ཀྱི་གུར་ཕུབ་པའི་ཕོ་བྲང་ཡོད་པ༔ དེའི་མཐའ་མ་ལ༔ ལོངས་སྤྱོད་དང་ 
ལྡན་པའི་གྲོང་ཁྱེར་མང་པོས་བསྐོར་བ༔ པདྨ་དང་ཙན་དན་གྱི་ལྗོན་ཤིང་དྲི་དང་འབྲས་བུ་ཁ་ 
མངར་དང་ལྡན་པ་མང་དུ་སྐྱེས༔ མེ་ཏོག་དང་སྨན་གྱི་ལྗོངས་ཆེན་པོ་དངས་པའི་སྐྱེད་མོས་ 
ཚལ་དང་ལྡན་པ༔ དེ་ལྟ་བུའི་ཡུལ་ཡ་མཚན་པ་གཅིག་ཏུ་སླེབས་སོ༔ 
དེ་ནས་ཉིན་གཅིག་སྟོན་མོ་ཆེན་པོ་བྱས་པ་ལ༔ མིའི་ཁྲོམ་མཐའ་ཡས་པ་མང་
པོ་ཚོགས་ཏེ༔ དེའི་དཀྱིལ་ན་གསེར་གྱི་ཁྲི་ཆེན་པོའི་སྟེང་དུ་གཡུའི་ཀ་བ་དང་ཐོག་ཕུབ་ 
པ༔ པདྨའི་གདན་བཏིང་ཞིང་༔ ཉི་མ་དང་ཟླ་བའི་གཅལ་བཀྲམ་པ༔ དེ་ལྟ་བུའི་ཁྲི་སྟེང་ 
དེ་ན་རྒྱལ་པོ་ཆེན་པོ་མདོག་དཀར་ཞིང་ཡིད་དུ་འོང་བ༔ ན་སོ་གཞོན་ཞིང་ལུས་ཀྱི་རྒྱན་ 
དང་ལྡན་པ་གཅིག་བཞུགས་ནས༔ ཁྲོམ་དུ་འཚོགས་པའི་མི་རྣམས་ཀྱང་༔ རྒྱལ་པོ་ལ་ 
ལྟ་ཞིང་གུས་པས་ལུས་ས་ལ་རྡབ་ཅིང་ཕྱག་འཚལ༔ ལུས་ཀྱི་རྒྱན་རྣམས་བཀྲོལ་ཞིང་ 
རྒྱལ་པོ་ལ་ཕུལ༔ ཕ་མ་རྣམས་ཀྱིས་བུ་ཕོ་མོ་རྣམས་བཟུང་ཞིང་རྒྱལ་པོ་ལ་ཕུལ༔ བུ་ཕོ་མོ་ 
རྣམས་ཀྱིས་ཕ་མ་རྣམས་བཟུང་ནས་རྒྱལ་པོ་ལ་ཕུལ༔ བཀུར་སྟིའི་བྱ་བ་ལ་མཁས་ཤིང་ 
དབུལ་བས་ནོར་རྫས་ལ་ཕངས་པ་མེད་པར་ཕུལ་བར་འདུག་གོ༔ ལྷ་ལྕམ་གྱི་ཐུགས་ 
དགོངས་ལ༔ རྒྱལ་པོ་འདི་ལ་ཆོས་ནི་མེད༔ དོན་མེད་དུ་མོས་གུས་དང་བཅས་པ་འདིར་
189

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གོལ་ནས་ནོར་རྫས་ཕངས་པ་མེད་པར་འབུལ་བ་འདི་བསོད་ནམས་ནི་མི་ཐོབ༔ མི་འདི་
རྣམས་ནི་ཅི་བྱེད་པ་ཡིན་བསམས་ནས༔ ལྷ་ལྕམ་རང་དང་འགྲོགས་པའི་བུད་མེད་དེ་ལ་ 
དྲིས་པ༔ ཡུལ་ཁམས་འདི་ལ་ཅི་ཟེར༔ ཕོ་བྲང་འདིའི་མིང་གང་ཡིན༔ རྒྱལ་པོ་འདི་ལ་ 
མིང་ཅི་སྐད་སྨྲ༔ གྲོང་ཁྱེར་འདིའི་མི་རྣམས་ཀྱིས་ཅི་བྱེད་པ་ཡིན༔ ཞེས་དྲིས་པས༔ བུད་ 
མེད་དེའི་ཞལ་ནས༔ ལྷ་ལྕམ་རང་ཉོན་ཅིག༔ ཡུལ་ཁམས་འདི་ལ་པདྨ་བཀོད་པ་ཟེར་བ་ 
ཡིན༔ ཕོ་བྲང་འདི་ལ་བདེ་ཆེན་འཁྱིལ་བ་ཡིན་ཟེར༔ རྒྱལ་པོ་འདི་ལ་རིག་འཛིན་གཞོན་ 
ནུ་ཟེར་བ་ཡིན༔ གྲོང་ཁྱེར་གྱི་མི་འདི་རྣམས་ནི་རྒྱལ་པོ་འདི་ལ་དད་གུས་དང་ལྡན་པས་
མཉེས་པར་བྱ་བའི་ཆེད་དུ་མཆོད་པ་འབུལ་བ་ཡིན་གསུངས༔ ལྷ་ལྕམ་གྱིས་བུད་མེད་ 
དེ་ལ་ཞུས་པ༔ རྒྱལ་པོ་འདི་ལ་ཆོས་ཡོད་པ་ལགས་སམ༔ མཆོད་པ་འབུལ་བར་བསོད་ 
ནམས་ཅི་ཡོད༔ རྒྱལ་པོ་འདི་མིའི་རྒྱལ་པོ་ཡིན་ནམ༔ ཞེ་སྡང་གི་དབང་ཆེན་པོ་དང་ལྡན་ 
པས༔ ནོར་རྫས་རྣམས་སྡུད་པ་མ་ཡིན་ནམ་ཞུས༔ བུད་མེད་དེའི་ཞལ་ནས༔ ལྷ་ལྕམ་ 
ཁྱོད་ལ་དད་པ་མི་འདུག༔ རྒྱལ་པོ་འདི་ལ་ཆོས་ལོས་ཡོད༔ གྲོང་ཁྱེར་གྱི་མི་རྣམས་ལ་ 
དད་པ་ཡོད་པས་ཆོས་ཀྱི་རྒྱལ་པོར་མཐོང་བ་ཡིན༔ རྒྱལ་པོ་མཉེས་པར་གྱུར་ན་གྲོང་ཁྱེར་ 
གྱི་མི་རྣམས་ནི་སྲོག་ལ་ཡང་ཕངས་པ་མེད༔ རང་གི་བསམ་པ་རྣམ་པར་དག་ན༔ རྒྱལ་ 
པོའི་ཐུགས་རྗེ་ལ་ཕྱོགས་རིས་མེད་དོ༔ ཡང་ཉིན་གཅིག་གྲོང་ཁྱེར་གྱི་མི་རྣམས་ཁྲོམ་ 
དུ་འཚོགས་ཏེ༔ རྒྱལ་པོས་མི་མང་པོ་བསད་ཅིང་ཤ་ཟ་བ་དང་༔ ཁྲག་འཐུང་བ་དང་༔ 
རུས་པ་མུར་བ་དང་༔ ལྤགས་པ་གོན་པར་བྱེད་དོ༔ གྲོང་ཁྱེར་གྱི་མི་རྣམས་རྒྱལ་པོ་ལ་ལྟ་ 
ཞིང་མོས་གུས་དང་ལྡན་པར་གསོལ་བ་འདེབས་སོ༔
ལྷ་ལྕམ་གྱིས་བུད་མེད་དེ་ལ་ཞུས་པ༔ གྲོང་ཁྱེར་གྱི་མི་འདི་རྣམས་རྒྱལ་པོས་མི་ 
བསད་པ་དང་དད་གུས་བྱེད་པ་འདི་ཅི་ལགས་ཞུས་པས༔ བུད་མེད་དེའི་ཞལ་ནས༔ རྒྱལ་
190

༄༅། །ཟབ་གཏེར་ཆོས་ཀྱི་མཛོད་ཁང༌།
པོས་ཅི་མཛད་ཐམས་ཅད་གྲོང་ཁྱེར་གྱི་མི་རྣམས་ཀྱིས་ལེགས་པར་མཐོང་བ་ཡིན་གསུངས༔
ཡང་ཉིན་གཅིག་གྲོང་ཁྱེར་གྱི་མི་རྣམས་ཁྲོམ་དུ་འཚོགས་ཏེ༔ རྒྱལ་པོས་རྡོ་ཐམས་ཅད་ཟས་ 
ཡིན་ནོ་ཟེར་ནས་སྒྲ་ཆེན་པོ་བསྒྲགས་སོ༔ གྲོང་ཁྱེར་གྱི་མི་རྣམས་ཀྱང་ཁ་ནང་གི་སོ་ཐམས་ 
ཅད་གྲུམ་ཡང་སྙིང་རུས་དང་བཅས་ནས༔ རྡོ་ཟ་བ་ལ་ནན་ཆགས་བྱེད་དོ༔ ལྷ་ལྕམ་གྱིས་ 
བུད་མེད་དེ་ལ་ཞུས་པ༔ གྲོང་ཁྱེར་གྱི་མི་རྣམས་ཀྱིས་སོ་ཆག་ཆག་རྡོ་ཟ་བ་ཅི་ལགས༔ རྒྱལ་ 
པོ་ལ་དབང་མ་བྱུང་བ་ཡིན་ནམ་ཞུས་པས༔ བུད་མེད་དེའི་ཞལ་ནས༔ ལྷ་ལྕམ་ལ་དད་པ་ 
འདུག༔ གྲོང་ཁྱེར་གྱི་མི་རྣམས་ནི་རྒྱལ་པོས་ཅི་གསུངས་ཐམས་ཅད་བདེན་པར་གོ་བ་ཡིན་ 
གསུངས༔ ཡང་ཉིན་གཅིག་གྲོང་ཁྱེར་གྱི་མི་རྣམས་ཁྲོམ་དུ་འཚོགས་ཏེ༔ རྒྱལ་པོས་དུག་ཆུ་ 
བྲེ་རེ་རེ་མི་རྣམས་ལ་བྱིན་ནས༔ འདི་མྱུར་དུ་འཐུངས་ཤིག་ཟེར་རོ༔ གྲོང་ཁྱེར་གྱི་མི་རྣམས་ 
ནི་ལུས་གས་ཤིང་འགྱེལ་ཀྱང་༔ སྙིང་རུས་པ་དང་བཅས་ནས་དུག་འཐུང་ངོ༔ ལྷ་ལྕམ་གྱིས་ 
བུད་མེད་དེ་ལ་ཞུས་པ༔ གྲོང་ཁྱེར་གྱི་མི་རྣམས་ནི་བརྒྱལ་ཞིང་འགྱེལ་ཀྱང་དུག་ཆུ་འཐུང་བ་ 
ཅི་ལགས་ཞུས་པས༔ བུད་མེད་དེའི་ཞལ་ནས༔ ལྷ་ལྕམ་ཁྱོད་ཉོན་དང་༔ གྲོང་ཁྱེར་གྱི་མི་ 
རྣམས་ནི་རྒྱལ་པོས་ཅི་བྱིན་ཐམས་ཅད་ཟ་ནུས་པ་ཡིན་གསུངས༔ ཡང་ཉིན་གཅིག་གྲོང་ཁྱེར་ 
གྱི་མི་རྣམས་ནི་ཁྲོམ་དུ་འཚོགས་ཏེ༔ རྒྱལ་པོ་དེའི་ཞལ་ནས༔ མེ་མ་མུར་གྱི་ཐལ་བ་ལ་ལག་ 
པ་ཁྲུས་དང་༔ རྒྱ་མཚོའི་གཏིང་ནས་རྡོ་སྨུག་ཆུང་ཁུར་ལ་ཤོག་ཅིག་གསུངས༔ གྲོང་ཁྱེར་གྱི་ 
མི་རྣམས་ནི་ལུས་ལ་ཆུ་བུར་རམ་རམ་རྡོལ་ཀྱང་༔ མེ་མ་མུར་གྱི་ཐལ་བ་ལ་བྱད་དང་ཡན་ 
ལག་བཞི་ལ་ཁྲུས་བྱེད་དོ༔ རྒྱ་མཚོའི་གཏིང་དུ་མཆོངས་ཤིང་སྲོག་ལ་ཕངས་པ་མི་བྱེད་པར་ 
རྡོ་སྨུག་ཆུང་ཅི་ལོན་བྱེད་དོ༔
ལྷ་ལྕམ་གྱིས་བུད་མེད་དེ་ལ་ཞུས་པ༔ གྲོང་ཁྱེར་གྱི་མི་རྣམས་ནི་སྲོག་ལ་མི་ཕངས་ 
པར་མེ་མ་མུར་ལ་ཡན་ལག་བཀྲུས་པ༔ རྒྱ་མཚོའི་གཏིང་དུ་མཆོངས་ཤིང་རྡོ་བ་སྨུག་ཆུང་ཅི་
191

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ལོན་བྱེད་པ་ཅི་ལགས་ཞུས་པས༔ བུད་མེད་དེའི་ཞལ་ནས༔ ལྷ་ལྕམ་ཁྱོད་ཉོན་དང་༔ གྲོང་ 
ཁྱེར་གྱི་མི་རྣམས་ནི་རྒྱལ་པོས་ཅི་བཅོལ་བ་ཐམས་ཅད་བྱེད་ནུས་པ་ཡིན༔ ཡང་གྲོང་ཁྱེར་གྱི་ 
མི་རྣམས་ནི་ཁྲོམ་དུ་འཚོགས་ཏེ༔ རྒྱལ་པོ་དེའི་ཞལ་ནས༔ དེ་རིང་ཉི་མ་སྔ་དྲོ་འདི་ལ་ལོངས་ 
སྤྱོད་ཀྱི་ཚོགས་འདུ་བ་ཆེན་པོ་ནམ་མཁའ་ནས་མེ་ཏོག་གི་ཆར་བཞིན་བབས་ནས་དགའ་ 
བ་ལ་ཟེར༔ གྲོང་ཁྱེར་གྱི་མི་རྣམས་ནི་ལོངས་སྤྱོད་ཡོད་པ་རྣམས་ཀྱིས་གསེར་གྱི་རྟ་ཕོ་ལ་ 
གཡུའི་ཕྲ་བཀོད་པ༔ ནོར་བུ་རིན་པོ་ཆེའི་བང་མཛོད་རྐང་པ་བཞི་དང་ལྡན་པ༔ གཡུའི་གླང་ 
པོ་ཆེ་ལ་བདུད་རྩི་མངར་བཅུད་དང་ལྡན་པ་བཀལ་ནས༔ རང་རང་ཕ་མ་བུ་ཚ་དང་བཅས་ 
པས་ལུས་ཀྱི་རྒྱན་བཀོད་དེ༔ ལུས་ངག་ཡིད་གསུམ་རྒྱལ་པོ་ལ་ཕུལ་ལོ༔ ལོངས་སྤྱོད་ཆུང་ 
བ་རྣམས་ནི་ལུས་གཅེར་བུ་ལ་དུར་ཁྲོད་ཀྱི་རས་དཀྲིས་ནས༔ དེ་ལ་ཙན་དན་གྱི་ནགས་ལ་ 
བཙུགས་ཏེ༔ མེ་སྦར་ནས་རྒྱལ་པོ་ལ་འབུལ་ལོ༔ ལྷ་ལྕམ་གྱིས་བུད་མེད་དེ་ལ་ཞུས་པ༔
གྲོང་ཁྱེར་གྱི་མི་རྣམས་ནི་རང་རང་གི་སྲོག་དང་ནོར་རྫས་མི་ཕངས་པར་ཐམས་ཅད་རྒྱལ་པོ་ 
ལ་ཅི་ཡོད་འབུལ་ནུས་པ་ཅི་ཡིན་ཞུས་པས༔ བུད་མེད་དེའི་ཞལ་ནས༔ ལྷ་ལྕམ་ཉོན་ཅིག 
གྲོང་ཁྱེར་གྱི་མི་རྣམས་ནི་རྒྱལ་པོ་ལ་ཅི་ཡོད་འབུལ་ནུས་པ་ཡིན་གསུངས༔ བུད་མེད་དེས་
ལྷ་ལྕམ་གྱི་ཕྱག་ནས་འཇུས་ཏེ་རྒྱལ་པོའི་དྲུང་དུ་ཁྲིད་ནས༔ རྒྱལ་པོ་ཆེན་པོ་ལགས༔ ལྷ་
ལྕམ་འདི་མྱུར་དུ་ངན་སོང་ནས་ཐར་པའི་བྱིན་རླབས་ཤིག་ཞུ་ཞུས་པས༔ རྒྱལ་པོ་དེའི་ཞལ་ 
ནས༔ ལྷ་ལྕམ་ལ་དད་པ་མཚན་ཉིད་དང་ལྡན་པ་ཡོད་དམ༔ དད་པ་ཡོད་ན་བདག་གིས་ 
བྱིན་རླབས་བྱེད་པར་ནུས་གསུངས་སོ༔ ལྷ་ལྕམ་གྱིས་བདག་ལ་དད་པ་མཚན་ཉིད་དང་ 
ལྡན་པ་ཡོད་ཞུས་པས༔ རྒྱལ་པོ་དེས་གསུངས་ནས༔ ལྷ་ལྕམ་ཁྱོད་ཀྱི་སེམས་ལ་ཅི་ཡོད་ངས་ 
ཤེས༔ ཁྱོད་ཀྱི་དད་པ་དེ་མཚན་ཉིད་དང་ལྡན་པ་མ་ཡིན༔ བླ་མ་དང་རྒྱལ་པོའི་རྣམ་ཐར་ལ་ 
ཕྱོགས་རིས་འདུག་པས༔ དད་པ་མཚན་ཉིད་དང་ལྡན་པ་དེ་ཅི་མཛད་ཐམས་ཅད་ལེགས་
192

༄༅། །ཟབ་གཏེར་ཆོས་ཀྱི་མཛོད་ཁང་།
པར་མཐོང་བ༔ ཅི་གསུངས་ཐམས་ཅད་བདེན་པར་གོ་བ༔ ཅི་སྦྱིན་ཐམས་ཅད་ཟ་ནུས་པ༔ 
ཅི་བཅོལ་ཐམས་ཅད་བྱེད་ནུས་པ༔ ཅི་ཡོད་ཐམས་ཅད་འབུལ་ནུས་པ༔ གྲོང་ཁྱེར་གྱི་མི་ 
འདི་རྣམས་འདྲ་བ་གཅིག་དགོས་པ་ཡིན་གསུངས༔ ལྷ་ལྕམ་གྱི་ཐུགས་དགོངས་ལ༔ རང་ 
གི་དད་པ་སྐྱེ་སྒྲིབ་ཅན་འདི་ལ་ཞེ་རེ་ཁྲེལ༔ གྲོང་ཁྱེར་འདི་ན་མི་ཆེ་ཆུང་མེད་པ་ཀུན་ལ༔ དད་ 
པ་མཚན་ཉིད་དང་ལྡན་པ་འདི་འདྲ་ཡོད་པ་ངོ་རེ་མཚར་བསམས་སོ༔རྒྱལ་པོ་འདི་རིགས་
ལྡན་གྱི་རྒྱལ་པོ་གཅིག་ཡིན་པར་ངེས༔ འདི་ལ་མྱུར་དུ་སངས་རྒྱ་བའི་གདམས་ངག་གཅིག་ 
ཞུ་དགོས་བསམས་ནས༔ ཕྱག་གསུམ་འཚལ་བ་དང་༔ རྒྱལ་པོ་འཁོར་བཅས་ཕོ་བྲང་གི་ 
ནང་དུ་ནམ་མཁའི་མཐོངས་ལ་འོད་ཟེར་ལྔའི་རྟ་ལ་བཅིབས་ནས་བཞུད༔ ལྷ་ལྕམ་དང་ 
འགྲོགས་པའི་བུད་མེད་དེའི་ཞལ་ནས༔ ལྷ་ལྕམ་ཉོན་དང་༔ ཁྱོད་ཀྱི་དད་པ་ཚོད་དུ་མ་སློང་ 
བས༔ རྒྱལ་པོ་དང་ཞལ་མཇལ་དུ་མེད་པ་འདི་ལ་ལྟོས་དང་གསུངས༔ 
དེ་ནས་འདི་བས་ཀྱང་ཡ་མཚན་པ་ལུང་པ་ཕ་གིའི་ནང་ན་ཡོད་གསུངས་ནས༔ ལུང་ 
པ་སེར་སྟོང་ངེ་བ་གཅིག་ཏུ་ལྷ་ལྕམ་གྱི་ལག་པ་ནས་བུད་མེད་དེས་འཇུས་ནས་ཕྱིན་ཏོ༔ ལུང་ 
པ་དེའི་དཀྱིལ་ནས༔ གསེར་གྱི་ཕ་གུ་བརྩིགས་པའི་ཕོ་བྲང་གཡུའི་གདུགས་ཕུབ་པ༔ མུ་ 
ཏིག་དང་ནོར་བུའི་གཡེར་ཁའི་དྲ་བ་འཕྱང་བ༔ ཡིད་དུ་འོང་ཞིང་ལྟ་ན་སྡུག་པ༔ གྲོང་ཁྱེར་ 
དང་ལྕག་རི་མུ་ཁྱུད་མང་པོས་བསྐོར་བ་གཅིག་འདུག་གོ༔ ཕོ་བྲང་དེའི་ལྷོ་ཕྱོགས་ན་ཁྲུས་ 
ཀྱི་རྫི་ང་བུ་འོད་ཟེར་ལྔའི་ཁ་དོག་དང་ལྡན་པ༔ དྭངས་ཤིང་མེ་ཏོག་གིས་མཐའ་བསྐོར་བ༔ 
མངར་ཁའི་དྲི་བྲོ་བ༔ དེ་ལྟ་བུའི་རྫིང་བུའི་འགྲམ་ན༔ མཛེས་པའི་བུ་མོ་གཞོན་ནུ་མང་པོ་ 
དང་༔ ཁྱེའུ་གཞོན་ནུའི་ཚོགས་མང་པོ་འདུས་ནས་མགོ་དང་ཡན་ལག་བཞི་ཁྲུས་བྱེད་ཅིང་༔
བཟའ་བཏུང་གི་ལོངས་སྤྱོད་ཆེན་པོ་བྱེད་དོ༔ དེ་རྣམས་ཀྱི་གསེབ་ནས་ཀུན་ལས་ལྷག་པའི་ 
བུ་མོ་ལང་ཚོ་དར་ལ་བབ་པ་གཅིག་འདུག་གོ༔ དེའི་ལག་པས་ཆད་པ་མེད་པར་སྦྱིན་པ་
193

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གཏོང་༔ ངག་ཡེང་བ་མེད་པར་རིག་འཛིན་བླ་མ་ལ་གསོལ་བ་ཐོབ་ཅིག་ཟེར༔ མིག་གིས་ 
དབུལ་ཕོངས་གི་རིགས་ངན་ལ་ལྟ་ཞིང་མཆི་མ་ཁྲག་ཏུ་བབ༔ རྐང་པ་གཉིས་ཀྱིས་མ་དལ་ 
བར་རྫིང་བུའི་མཐར་སྐོར་བ་བསྐོར་ཞིང་ལུས་ལ་གོས་མེད་པར་གཅེར་བུར་འགྲོ་བ་གཅིག་
མཐོང་༔ ལྷ་ལྕམ་གྱིས་བུད་མེད་དེ་ལ་ཞུས་པས་༔ གྲོང་ཁྱེར་འདིའི་ནང་ན་འདུས་པའི་ཁྱེའུ་ 
ཕོ་མོ་འདི་རྣམས་རྫིང་བུ་འདིའི་འགྲམ་ན་འཚོགས་ནས་ཅི་བྱེད༔ ཁྱད་པར་དུ་འདི་རྣམས་ 
ཀྱི་ནང་ནས་བུ་མོ་གཅེར་བུར་རྒྱུག་པ་འདི་སྤྱོད་ལམ་དལ་དུ་མི་བྱེད་པ་ཅི་ཡིན་ཞུས་པས༔ 
བུད་མེད་དེའི་ཞལ་ནས༔ ལྷ་ལྕམ་ཁྱོད་དྲན་པ་གསོས་དང་༔ ཁྱེའུ་ཕོ་མོ་འདི་རྣམས་རྫིང་བུ་ 
འདིའི་འགྲམ་དུ༔ གཙང་མའི་ཁྲུས་བྱས་པས་ལུས་ངག་ཡིད་གསུམ་གྱི་སྒྲིབ་པ་འདག་པར་ 
ཤེས་པ་ཡིན༔ བུ་མོ་གཅེར་བུར་རྒྱུག་པ་འདི༔ འཆི་བ་དྲན་པས༔ ལག་གིས་སྦྱིན་པ་མྱུར་ 
དུ་མ་བཏང་ན༔ སྦྱིན་པ་ལ་གཏོང་ལོང་མི་བྱུང་གིས་དོགས་པས་བྲེད་པ་ཡིན༔ ངག་ནས་ 
གསོལ་བ་ཡེང་མེད་བཏབ་པ་ནི༔ ངན་སོང་གསུམ་གྱི་སྐྱབས་གནས་མཚན་ཉིད་དང་ལྡན་ 
པའི་བླ་མ་ཡིན་པས༔ དེ་ལ་གསོལ་བ་འདེབས་ལོང་མ་བྱུང་གིས་དོགས་ནས་བྱེད་པ་ཡིན༔ 
མིག་གིས་རིགས་ངན་ལ་ལྟ་ཞིང་མཆི་མ་ཁྲག་ཏུ་འབབ་པ་འདི་ཁོ་རང་ཡང་རིགས་ངན་འདི་
འདྲ་སྐྱེས་ཀྱིས་དོགས་ནས་བྱེད་པ་ཡིན༔ རྐང་པ་གཉིས་ཀྱིས་མི་དལ་བར་སྐོར་བ་བསྐོར་
བ་འདི༔ རྫིང་བུའི་འོད་ཟེར་དང་བཅས་པ་ཡོན་ཏན་ཆེན་པོ་འབྱུང་བའི་གནས་ཡིན་པས༔ 
དངོས་གྲུབ་མྱུར་དུ་མི་ལོན་གྱིས་དོགས་པས་སྐོར་བར་བསྐོར་བ་ཡིན༔ གཅེར་བུར་བུད་
ནས་རྒྱུག་པ་འདི༔ བསོད་ནམས་ཀྱི་ཚོགས་བསག་པ་ལ་ལུས་ལ་གོས་གོན་ནས་བསྡད་ན་ 
ཤི་བས་སླེབ་སྟེ༔ ཚོགས་གསོག་ལོང་མ་བྱུང་གི་དོགས་པས་བྲེད་པ་ཡིན་གསུངས༔ 
ལྷ་ལྕམ་གྱིས་བུད་མེད་དེ་ལ་ཞུས་པ༔ ཕོ་བྲང་འདིའི་ནང་ན་ཅི་ཡོད་ཞུས་པས༔ བུད་ 
མེད་དེས་གསུངས་ནས༔ ཕོ་བྲང་འདིའི་ནང་ན་ཡ་མཚན་ཆེ་བའི་རྣམ་པར་ཐར་པ་མང་དུ་
194

༄༅། །ཟབ་གཏེར་ཆོས་ཀྱི་མཛོད་ཁང་།
ཡོད༔ ལྟ་བ་ལ་འདོང་ངོ་གསུངས༔ ཕོ་བྲང་ནང་དུ་ཕྱིན་པས་ཁྱམས་ཆེན་པོའི་དབུས་སུ་ 
གསེར་དང་གཡུའི་ཕོ་བྲང་ཆེན་པོ་འདུག་པ་ལ༔ དེའི་འགྲམ་ན་ཁྱེའུ་མཛེས་ཤིང་ཡིད་དུ་འོང་ 
བ་གཅིག་རིན་པོ་ཆེ་བརྩེགས་པའི་ཁྲི་ལ་བཞུགས་ནས༔ འཁོར་དུ་ལུས་ཆེ་ཞིང་མགྲིན་པ་ 
ཕྲ་བ༔ རིད་ཅིང་རྨོངས་པ་སྣ་ཚོགས་ཀྱིས་བསྐོར་བར་མཐོང་༔ རྒྱལ་པོ་ཁྱེའུའི་ཆ་ལུགས་ 
ཅན་དེས་རྐང་པ་གཡས་གཡོན་ནས་བཞོག་ཅིང་རིགས་ངན་རྣམས་ལ་སྟེར༔ རེ་འགའ་ 
ནི་གཡུའི་ཕུང་པོ་བཅད་ཅིང་རིགས་ངན་རྣམས་ལ་སྟེར༔ རེ་འགའ་ནི་ལྟ་སྟངས་ངང་ལ་ 
བཞུགས་ནས་མཉམ་པར་བཞག་གོ༔ མིག་གིས་ལྷ་ལྕམ་དང་བུད་མེད་གཉིས་ལ་ལྟ་ཞིང་ 
ངག་ནས་འདི་སྨྲས༔ ཁྱེད་གཉིས་འདིར་ཅི་བྱེད་པ་ལ་འོང་༔ ཚེ་ལ་ལོང་ཡོད་དམ༔ མིའི་ 
བུ་མ་ཡིན་ནམ༔ སྐྱེ་བ་དང་འཆི་བ་མི་འབྱུང་ངམ་ཟེར༔ ལྷ་ལྕམ་གྱིས་རྒྱལ་པོ་དེ་ལ་ལན་ 
བཏབ་པ༔ བདག་ནི་མིའི་བུ་ཡིན༔ སྐྱེ་དང་འཆི་བ་ཡང་ཡོད༔ ཚེ་ལ་ལོང་མེད་པར་ཡང་ 
ཤེས༔ ཕོ་བྲང་འདིར་རྒྱལ་པོ་ཁྱེད་ལ་ལྟ་བ་ལ་འོང་བ་ཡིན་སྨྲས་པས༔ རྒྱལ་པོ་དེས་ལྷ་ལྕམ་ 
དང་བུད་མེད་གཉིས་ལ་འདི་སྐད་ཟེར༔ ཁྱེད་གཉིས་ཚེ་ལ་ལོང་མེད་པར་ཤེས་ན༔ འདིར་ 
ངེད་ལ་ལྟ་ཞིང་ཕོ་བྲང་དུ་འོང་ལོང་ཡོད་པ་ཞེ་རེ་ཁྲེལ༔ ངེད་ལ་བལྟ་རྒྱུ་ཅི་ཡོད༔ འཆི་བ་ 
འདིར་འོང་བ་མི་ཤེས་སམ༔ ངེད་ལ་འཆི་བ་ནམ་འོང་མི་ཤེས་པས་བྲེད་པ་ཡིན༔ བཟའ་ 
བ་བཏུང་བ་མ་ཁོམ་ནས་ཡུན་རིང་དུ་སོང་༔ ནོར་གྱི་བང་མཛོད་སྦྱིན་པ་ལ་གཏོང་ལུང་མ་ 
བྱུང་གི་དོགས་པས༔ ལུས་ཀྱི་ཤ་རྣམས་བཞོག་ཅིང་སྟེར་དགོས་པ་བྱུང་༔ ལུས་ཀྱི་ཤ་ཡང་ 
སྟེར་བའི་ལོང་མ་བྱུང་གི་དོགས་པས༔ སེམས་ལ་ལྟ་ཞིང་མཉམ་པར་བཞག་ནས་འཆི་བའི་ 
གྲབས་བྱེད་དགོས་བྱུང་༔ ལར་ནི་ཁྱེད་གཉིས་ལ་གཏམ་བྱེད་ལོང་མེད་པས་ངེད་ནམ་འཆི་ 
མི་ཤེས་པས༔ བར་ཆོད་མ་བྱེད་ཕོ་བྲང་གི་ཕྱིར་སོང་ཟེར༔ བུད་མེད་དེའི་ཞལ་ནས༔ ལྷ་ 
ལྕམ་ཁྱོད་ཀྱི་རྣམ་ཐར་འདི་མི་འོང་༔ རྫིང་བུའི་འགྲམ་གྱི་བུ་མོ་དང་༔ ཕོ་བྲང་གི་རྒྱལ་པོ་ལ་
195

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ལྟོས་དང་༔ ཁྱོད་ཀྱི་མི་ཚེ་འདི་ལེ་ལོའི་ངང་དུ་སངས་རྒྱས་པ་མི་འོང་གསུངས༔ ལྷ་ལྕམ་ནི་ 
རང་གི་བརྩོན་འགྲུས་ལ་སྐྱོ་ཞིང་སེམས་ཕམ་པར་གྱུར་ནས་བརྒྱལ་ཞིང་འགྱེལ་ལོ༔ བརྒྱལ་ 
སངས་ནས་དྲན་པ་རྙེད་དེ་རྒྱལ་པོ་ལ་བལྟས་པས༔ རྒྱལ་པོ་ལུས་འོད་ཕུང་དུ་ཞུ་ནས༔ 
མངོན་པར་སངས་རྒྱས་པར་མཐོང་ངོ༔ ཕོ་བྲང་གི་ཕྱིར་ཐོན་ནས་རྫིང་བུའི་འགྲམ་དུ་ཕྱིན་ 
ནས༔ གཅེར་བུར་རྒྱུག་པའི་བུ་མོ་དེ་ཡང་༔ རྡོ་རྗེ་དྲིལ་བུ་ཕྱག་ཏུ་བསྣམས་ནས་འོད་ཟེར་ 
གྱི་སྟེང་ན་བཞུགས་ཏེ༔ ནམ་མཁའི་མཐོངས་ལ་བྱོན་པར་མཐོང་ངོ༔ དེ་ནས་ལྷ་ལྕམ་ལ་ 
བུད་མེད་དེས་འདི་ལ་འདོང་དང་གསུངས་ནས༔ ལུང་པ་སྔོ་ལྗང་ངེ་བ་གཅིག་གི་ནང་དུ་ཕྱིན་
པས༔ ལུང་པ་དེའི་མདའ་ན་རྒྱ་མཚོའི་འགྲམ་ན་པདྨ་དང་མེ་ཏོག་གི་གླིང་ལ་མཚལ་ཆགས་ 
པ་གཅིག་འདུག༔ རི་དེའི་མཐའ་རྣམས་ནི་གྲོང་ཁྱེར་གྱིས་བསྐོར་བ༔ ཕྱོགས་བཞི་ན་ཆུ་བོ་ 
ཆེན་པོ་བཞི་འབབ་པ༔ མཚམས་བཞི་ན་དྲི་དང་རོ་མཆོག་བརྒྱད་དང་ལྡན་པའི་འབྲུ་མང་པོ་ 
སྐྱེས་པ༔ རྩེ་མོ་ན་ནོར་བུ་རིན་པོ་ཆེའི་ཕུང་པོ་སྤུངས་པ༔ གང་ནས་བལྟས་ཀྱང་ཡིད་དུ་འོང་ 
བ༔ མདངས་ཆགས་པའི་གནས་གཅིག་འདུག༔ རི་བོ་དེའི་ལྷོ་ཕྱོགས་ན་གྲོང་ཁྱེར་གཅིག་ 
སྣང་༔ གྲོང་ཁྱེར་དེ་ནི་མདོག་སྔོ་ཞིང་ཕ་གུ་བརྩིགས་ནས༔ གསེར་གྱི་མུ་ཁྱུད་གཏམས་པ་ 
དེའི་དབུས་ན༔ གཡུའི་གདུགས་ཕུབ་པའི་ཕོ་བྲང་མཐོ་བ་དཔག་ཚད་གཅིག༔ ཞེང་དུ་རྒྱང་ 
གྲགས་གཅིག་ཡོད་པ་ཞིག་འདུག༔ ཕོ་བྲང་དེའི་དྲུང་དུ་ཕྱིན་པས༔ བུད་མེད་ཆེན་མོ་གཉིས་ 
ཀྱིས་སྒོ་བཅད་ནས༔ བཏང་དུ་མ་ཉན་ཁྱེད་གཉིས་གར་འགྲོ་ཅི་བྱེད་ཟེར་བས༔ ལྕགས་ 
ཀྱི་བུམ་པ་ཆེན་པོ་རེ་རེ་ཁུར་ནས༔ པང་དུ་མི་རོ་རེ་རེ་ཐོགས་ཏེ༔ ཨམ་གཙིགས་བཞིན་ 
གཉེར་ཞིང་༔ མིག་འབུར་ཚུགས་སུ་ལྟའོ༔ ལྷ་ལྕམ་གྱིས་སྨྲས་པ༔ ངེད་ནི་འཆིང་ཕུ་དུར་ 
ཁྲོད་ཅེས་པ་ནས་འོངས་པ་ཡིན༔ ཕོ་བྲང་ལ་ལྟད་མོ་ལྟ་བ་ལ་འགྲོ༔ ལམ་མ་བཀག་པར་ 
བདེ་མོར་གཏོང་འཚལ་སྨྲས་པས༔ བུད་མེད་དེ་གཉིས་ཀྱིས་ན་རེ༔ ཁྱེད་གཉིས་ཕོ་བྲང་དུ་
196

༄༄༅། །ཟབ་གཏེར་ཆོས་ཀྱི་མཛོད་ཁང༌།
འགྲོ་ན༔ ཁུར་འདི་ཐེག་གམ༔ སྤྱོད་ལམ་འདི་ལ་ཞུགས་སམ་ཟེར་ནས༔ ལྕགས་ཀྱི་བུམ་ 
པ་ཆེན་པོ་མི་རོ་བརྒྱས་བཀང་བ་གཅིག་རྒྱབ་ཏུ་གཏད་ནས་བྱུང་ངོ༔ ལྷ་ལྕམ་གྱིས་སྨྲས་ 
པ༔ འདི་འདྲ་ངེད་ཀྱིས་མི་ཐེག༔ ཁུར་འདི་མ་ཁུར་ན་ཕོ་བྲང་ནང་དུ་འགྲོ་བའི་ཐབས་མེད་ 
དམ༔ འདི་ཁུར་ནས་ཅི་བྱེད་སྨྲས་པས༔ བུད་མེད་དེ་གཉིས་ཀྱིས་ན་རེ་འདི་སྐད་ཟེར༔ ཁུར་ 
འདི་མ་ཁུར་ན་ཕོ་བྲང་ནང་དུ་འགྲོ་བའི་ཐབས་མེད༔ ལྕགས་ཀྱི་བུམ་པ་འདི་ལ་དངོས་གྲུབ་ 
མཛད་པའི་སྣོད་བྱེད་པ་ཡིན༔ ནང་གི་མི་རོ་འདི་ལ་དངོས་གྲུབ་ཞུ་བའི་ཚོགས་འཁོར་བྱེད་ 
པ་ཡིན༔ ཟེར་ནས་བུད་མེད་དེ་གཉིས་ཕོ་བྲང་གི་ནང་དུ་སོང་༔ སྒོ་ལ་གསེར་གྱི་ལུ་གུ་རྒྱུད་ 
དམ་པར་སྒྲོགས་ཏེ༔ སུ་ཡང་མི་ཐར་བར་བཅད་དོ༔ ལྷ་ལྕམ་གྱིས་གྲོགས་ཀྱི་བུད་མེད་ 
དེ་ལ་ཞུས་པ༔ ངེད་རང་གཉིས་ཕོ་བྲང་གི་ནང་དུ་སོང་ནས་ཐར་པའི་ཐབས་ཁྱེད་ལ་ཡོད་ 
དམ་ཞུས་པས༔ བུད་མེད་དེས་གསུངས་ནས༔ ཕོ་བྲང་ནང་དུ་ཐར་པའི་ཐབས་མི་འོང་༔ 
ཚོང་དུས་སུ་ལྟད་མོ་ལ་འདོང་ངོ་གསུངས༔ དེ་ནས་ཚོང་དུས་སུ་ལྟད་མོ་ལྟ་རུ་ཕྱིན་པས༔ མི་ 
མང་པོས་གསེར་གྱི་ཕ་བོང་རང་ལུས་དང་མཉམ་པ་ཁུར་ནས༔ འགུལ་ཞིང་མགྱོགས་པའི་ 
ཡན་ལག་བཞི་དང་༔ རུས་པའི་ཚིགས་ཐམས་ཅད་གྲུམ་ནས༔ སྐད་ངན་ལྷང་ལྷང་འདོན་ 
ཞིང་འདུག་པ་ལ༔ ལྷ་ལྕམ་གྱིས་སྨྲས་པ༔ ཁྱེད་རྣམས་ཀྱིས་རུས་པ་གྲུམ་ཡང་༔ གསེར་གྱི་ 
ཕ་བོང་འདི་འདྲ་ཁུར་ནས་ཅི་བྱེད་སྨྲས་པས༔ མི་དེ་རྣམས་ཀྱིས་འདི་སྐད་ཟེར༔ ངེད་ཕོ་བྲང་ 
དུ་རྒྱལ་པོ་ཡབ་ཡུམ་ལ་འབུལ་བ་བྱས་ནས་དངོས་གྲུབ་འདོད་པ་ལ་འགྲོ་ཟེར༔ དངོས་གྲུབ་ 
ཅི་འདོད་བྱས་པས༔ དེ་རིང་གི་དྲོ་འདོད་པ་ཡིན༔ དེ་རིང་དྲོ་གཅིག་པོ་ལ་གསེར་གྱི་ཕ་འོང་ 
འདི་འདྲ་ཙམ་ཁུར་ནས་འགྲོ་དགོས་སམ་བྱས་པས༔ འདི་ཙམ་མ་ཁུར་ན་རྒྱལ་པོ་ཡབ་ཡུམ་ 
གྱིས་ཐུགས་ཁྲེལ་ནས༔ དེ་རིང་འདོད་པའི་དངོས་གྲུབ་སྟེར་མི་ཉན་ཟེར༔ 
ལྷ་ལྕམ་གྱི་ཐུགས་དགོངས་ལ༔ མི་འདི་ཀུན་གྱིས་ཉིན་རེའི་ལྟོ་གོས་ཀྱི་ཕྱོགས་སུ་
197

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྙིང་རུས་འདི་ཙམ་ནུས་པར་འདུག༔ བདག་གིས་ཆོས་བྱེད་པའི་སྙིང་རུས་འདི་སེམས་ 
རེ་སྐྱོ་བསམ་པ་བྱུང་ངོ༔ དེ་ནས་བུད་མེད་དེ་དང་འགྲོགས་ནས༔ ཕོ་བྲང་གི་སྒོ་དྲུང་དུ་ 
སླར་ལོག་ནས་ཕྱིན་པས༔ བུད་མེད་དེའི་ཞལ་ནས༔ རྣལ་འབྱོར་མ་ཆེན་མོ་འདི་སྒོ་ 
ཕྱེས་དང་གསུངས༔ སྔོན་གྱི་བུད་མེད་དེ་མ་ཡིན་པའི་བུད་མེད་ཆེན་མོ་གཟུགས་རིང་ 
བ༔ མདོག་སྔོ་བ༔ མིག་དམར་བ༔ སྐྲ་གཟེངས་པ༔ གཅེར་བུ་གཟི་བརྗིད་དང་ལྡན་པ་ 
གཅིག་བྱུང་ནས་སྒོ་ཕྱེས་ཏེ༔ ཕོ་བྲང་གི་ནང་དུ་ཕྱིན་ནས༔ ཐོག་འོག་མའི་སྟེང་ནས་བུད་ 
མེད་ཀྱི་ཚོགས་མང་པོ་འདུས་ནས༔ བུད་མེད་ཆེ་བ་རྣམས་ནི༔ ཤ་ཟ་ཞིང་ཁྲག་འཐུང་ 
བའོ༔ ཆུང་བ་རྣམས་ནི་རྐང་པའི་མཐིལ་ནས༔ ལྤགས་པ་བཤུ་ཞིང་རང་གི་ཤ་རང་གིས་ 
ཟ་བར་འདུག༔ ལྷ་ལྕམ་བྲེད་ནས་གྲོགས་ཀྱི་བུད་མེད་དེ་ལ་ཞུས་པ༔ འདི་འདྲ་བའི་རྣམ་ 
ཐར་ཅི་ལགས་ཞུས་པས༔ འདི་མཁའ་འགྲོ་མའི་གནས་ཡིན་པས༔ གཙོ་མོ་ཆེ་བ་རྣམས་ 
ཀྱིས་ཤ་ཟ་བ་དང་ཁྲག་འཐུང་བ་ནི་དབང་ཆེ་བ་ཡིན༔ བྲན་གཡོག་རྣམས་ནི་རང་ཤ་རང་ 
གིས་སྤྱོད་པ་ནི་གཙོ་མོའི་གྲལ་དུ་རེ་བ་ཡིན༔ ཁྱོད་ཀྱིས་གོ་འམ་གསུངས༔ ལྷ་ལྕམ་གྱི་ 
ཐུགས་དགོངས་ལ༔ སྙིང་རུས་འདི་ལྟ་བུ་ཡོད་ན་ཡོན་ཏན་སྣ་རེ་ལོན་པ་ལ༔ བདག་ 
འདྲ་བའི་ལས་ངན་མ༔ ཆོས་དྲན་ཡང་མི་ནུས་པ་ནི་སྐྱོན་རེ་ཆེ་ན་བསམས་པ་བྱུང་༔ 
དེ་ནས་ཕོ་བྲང་གི་བར་ཁང་དུ་ཕྱིན་པས༔ གསེར་གྱི་ཁྲི་ཆེན་པོ་གཡུའི་ཕྲ་བཀོད་པ༔ ནོར་ 
བུ་བཞིའི་རྐང་པ་བཞི་དང་ལྡན་པ་གཅིག་གི་སྟེང་ན༔ རྒྱལ་པོ་ཆེན་པོ་གཟི་བརྗིད་དང་ལྡན་ 
པ་གཅིག་བཞུགས༔ དེ་ནི་གཟུགས་ཆེ་ཞིང་མདོག་སྔོ་བ༔ སྐྲ་སྤྱི་བོའི་གཙུག་ཏུ་བཅིངས་པ༔ 
ལུས་ལ་མི་ལྤགས་ཀྱི་གོས་གོན་པ༔ ཀེང་རུས་ཕྲག་ལ་བཀལ་བ༔ ལག་པ་ན་ཉི་མ་དང་ཟླ་ 
བ་བཟུང་བ༔ མིག་གསུམ་འབྲུ་ཚུགས་སུ་ལྟ་བ༔ བཀྲག་དང་འོད་འཁྱིལ་བ་གཅིག་འདུག༔ 
རྒྱལ་པོ་དེའི་དྲུང་དུ་བུད་མེད་ན་ཚོད་གཞོན་ཞིང་མིག་གསུམ་ཡོད་པ༔ ཐུགས་ཀ་ནས་པདྨ་
198

༄༅། །ཟབ་གཏེར་ཆོས་ཀྱི་མཛོད་ཁང༌།
དམར་པོ་འདབ་མ་ལྔ་ཤར་བ༔ ཤིན་ཏུ་བས་ཀྱང་བྱིན་རླབས་དང་ལྡན་པ་གཅིག་འདུག་ 
གོ༔ བུད་མེད་དེས་རྒྱལ་པོ་དེའི་ཞལ་ནས་རུ་ལུ་རེ་རེ་འཐུས་ནས་མི་མང་པོ་ལ་བྱིན་པས༔ 
དེ་རྣམས་ལུས་འོད་ཕུང་དུ་ཞུ་ནས་ནམ་མཁའ་ལ་ལྡིང་བ་མཐོང་ངོ༔ ལྷ་ལྕམ་གྱི་ཐུགས་
དགོངས་ལ༔ རུ་ལུ་འདི་ཁོང་དུ་སོང་ནས་ཆོས་བྱེད་མི་དགོས་པར་སངས་རྒྱས་པ་ཡིན་པར་ 
འདུག༔ བདག་ཀྱང་རུ་ལུ་གཅིག་ཞུ་དགོས་བསམས་ནས༔ བཙུན་མོ་དེ་ལ་བདག་ལའང་ 
རུ་ལུ་གཅིག་ཞུ་ཞུས་པས༔ བཙུན་མོ་དེས་འདི་སྐད་གསུངས༔ ཁྱོད་ཀྱིས་ལྕགས་ཀྱི་བུམ་པ་ 
རོས་བཀང་བ་དེ་ཁུར་མ་ནུས་པ་ཡིན་པས༔ རུ་ལུ་འདི་སྟེར་བའི་དབང་མེད༔ སྙིང་ལ་རུས་ 
པ་ཡོད་པ་རྣམས་ཀྱིས་ཐོབ་པ་ཡིན་གསུངས༔ ལྷ་ལྕམ་ནི་ཐུགས་མུག་ཅིང་གནོང་བར་
གྱུར་ཏོ༔
དེ་ནས་ལྷ་ལྕམ་དང་གྲོགས་ཀྱི་བུད་མེད་གཉིས་བསྡེབས་ནས༔ ཕོ་བྲང་གི་སྟེང་
དུ་ཕྱིན་པས༔ ཕོ་བྲང་དེའི་རྩེ་མོ་ལ་ཕྱོགས་བཞིར་མི་རོའི་རྒྱལ་མཚན་ཕྱར་ནས༔ ཟུར་ 
བཞིར་སྙིང་གི་ཏོག་འཚེར་བ༔ ཐོད་པ་སྐམ་པོའི་པད་ལ་བཀལ་བ༔ ཕྱི་རིན་པོ་ཆེ་ལ་ 
ནང་དུ་དུར་ཁྲོད་ཀྱི་རྒྱན་ཡོད་པ༔ བག་དྲོ་ཞིང་བྱིན་ཆེ་བ་གཅིག་འདུག༔ དེ་ན་བུད་མེད་ 
ཀྱི་ཚོགས་མང་པོ་འདུས་ནས་འདུག་པ་ལ༔ ལྷ་ལྕམ་དང་འགྲོགས་པའི་བུད་མེད་དེ་ལ་ 
ལྟ་ཞིང་ཕྱག་འཚལ༔ ཕྱོགས་གཅིག་ཏུ་ཞབས་ལ་འཇུས་ཤིང་རང་རེ་རྣམས་ཀྱི་གཙོ་མོ་ 
ཞི་བ་མཚོ་བོད་འབངས་ཀྱི་དུར་ཁྲོད་རྣམས་བསྐོར་ནས་ཆགས་ཕེབས་ནས་ཡོད་དོ་ཟེར་
ཞིང་དགའ་བ་དང་སྤྲོ་བ་ཆེན་པོ་བྱེད་དོ༔ དེ་ནས་ལྷ་ལྕམ་དང་འགྲོགས་པའི་བུད་མེད་ 
དེས་གསུངས་ནས༔ ངེད་སྡོད་པའི་གནས་འདི་ཡིན༔ ད་ཁྱོད་རང་ལུང་པ་ཕ་གི་ན་སོང་ 
དང་༔ ཡ་མཚན་པའི་དངོས་གྲུབ་ཆེན་པོ་ཡོད་དོ༔ གསུངས་ནས༔ ཕོ་བྲང་གི་རྩེ་ནས་ 
མཛུབ་གུ་བཙུགས་ཏེ་བསྟན་ཏོ༔ ལྷ་ལྕམ་གྱིས་ཞུས་པ༔ བདག་ལུང་པ་ཕ་གི་ན་འགྲོ་
199

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བ་ལ་མགོ་མི་ཐོན་གྲོགས་མཛད་པར་ཞུ་ཞུས་པས༔ བུད་མེད་དེའི་ཞལ་ནས༔ ངེད་ལ་ 
ཁྱོད་ཀྱི་གྲོགས་བྱེད་པའི་ལོང་མེད༔ དམ་ཚིག་ལ་གནས་པའི་རྣལ་འབྱོར་པ་རྣམས་སྲོག་ 
སྐྱོབ་པ་ལ་སྡོད་དགོས་པ་ཡིན༔ ཁྱོད་རང་སྙིང་ལ་རུས་པ་གྱིས་ལ་སོང་༔ སྔོན་དུ་ཡང་ 
སྙིང་ལ་རུས་པ་མེད་པས་སྐྱོན་བྱུང་༔ ཟག་མེད་རུ་ལུ་མ་ཐོབ་པ་དེ་རྒྱུས་མེད་དམ༔ ཐེ་ 
ཚོམ་མེད་པར་སོང་གསུངས༔ དེ་ནས་ལྷ་ལྕམ་ཕོ་བྲང་གི་ཕྱི་སྒོ་ལ་བྱོན་ནས་ནུབ་ཕྱོགས་ 
སུ་ཕྱིན་པ་ནས༔ ལུང་པ་ཡངས་ཤིང་རྒྱ་ཆེ་བ༔ ཁ་དོག་དམར་ཞིང་འཇའ་འོད་ལྔའི་ 
གུར་ཕུབ་པ༔ ཆུ་ཐམས་ཅད་ཀྱང་ཁྲག་ཏུ་འབབ་པ༔ རི་ཐམས་ཅད་ཤ་དང་གློ་སྙིང་༔ 
ས་གཞི་ཐམས་ཅད་ཀེང་རུས་ཀྱི་གྲམ་པ༔ རི་བོ་རྣམས་ཀྱི་རྩེ་ལ་མེ་འབར་བ༔ ཉི་མ་ཟླ་བའི་ 
ཆར་འབབ་པ༔ རིན་པོ་ཆེ་སྣ་ལྔ་བརྩིགས་པའི་གྲོང་ཁྱེར་ཆེན་པོ་ཡོད་པ༔ དེའི་དབུས་སུ་ 
ཕོ་བྲང་ཆེན་པོ་རིགས་ལྔའི་ཚུལ་དུ་ཕྱོགས་བཞི་དབུས་དང་ལྔ་ཡོད་པ༔ ཤར་གྱི་ཕོ་བྲང་ནི་ 
དྭངས་ཤིང་དཀར་བའོ༔ ལྷོའི་ཕོ་བྲང་ནི་སེར་ཞིང་བཀྲག་པའོ༔ ནུབ་ཀྱི་ཕོ་བྲང་ནི་དམར་ 
ཞིང་སྣུམ་པ༔ བྱང་གི་ཕོ་བྲང་ནི་ལྗང་ཞིང་དྭངས་པ༔ དབུས་ཀྱི་ཕོ་བྲང་ནི་འོད་ཟེར་ལྔའི་ 
མདངས་འཚེར་བ༔ དེ་རྣམས་ཀྱང་ཡངས་དང་ཞེང་ལ་མིག་རྒྱང་རེ་ཡོད་པ༔ ཕྱི་རྣམས་ལ་ 
ནོར་བུ་དང་གཡེར་ཁའི་དྲ་བ་འཕྱང་བ༔ སྟེང་ན་གདུགས་དང་འཁོར་ལོ་རྒྱན་ཆ་མཛེས་པ༔ 
དེའི་ཕྱི་ལ་ཤིང་ཙན་དན་དང་པདྨས་བསྐོར་བ༔ མེ་ཏོག་རིགས་ལྔས་ས་གཞི་གང་བ༔ རྡོ་ 
རྗེ་རྩིག་པའི་ལྕགས་རི་དང་མུ་ཁྱུད་ཀྱིས་བསྐོར་བ༔ དེ་ལ་ཕྱོགས་བཞི་ན་སྒོ་ཆེན་པོ་བཞི་ 
བཙུགས་པ་གཅིག་འདུག༔ མི་རྣམས་ཀྱང་ཁ་དོག་རིགས་ལྔ་གནས་པའི་འོད་འཕྲོ་བ༔ ལ་ 
ལ་ནི་འཇིགས་ཤིང་ཁྲོ་ཚིག་གེ་བ་ཡང་འདུག༔ ལ་ལ་ནི་མཛེས་ཤིང་ཡིད་དུ་འོང་བ་ཡང་ 
འདུག༔ ལྷ་ལྕམ་གྱིས་ཤར་སྒོ་དེའི་དྲུང་དུ་ཕྱིན་ནས༔ བུད་མེད་གཟུགས་རིང་ཞིང་ངོ་ནག་པ་ 
མིག་ཆེ་ལ་མདོག་སྔོ་བ་མང་པོ་བྱུང་ནས༔ ཁྱོད་འདིར་ཅི་བྱེད་པ་ལ་འོངས༔ འདི་སོད་ཟེར་
200

༄༅། །ཟབ་གཏེར་ཆོས་ཀྱི་མཛོད་ཁང་།
ནས་ལག་པ་གཉིས་ལ་འཇུས་ཏེ༔ ཡར་བླངས་ཤིང་མར་བརྡབས་པས༔ ན་བ་དང་ཚ་བའི་ 
ཟུག་གཟེར་གྱི་དྲན་པ་མེད་པར་བརྒྱལ་ལོ༔ བརྒྱལ་སངས་ནས་དྲན་པ་རྙེད་ཙ་ན་བུད་མེད་ 
དེ་ཧེར་དེར་གྱི་གད་མོ་ཆེན་པོ་དགོད་དེ༔ལྷ་ལྕམ་ལ་ཕར་སྒྲིལ་ཚུར་སྒྲིལ་བྱེད་དོ༔ 
ལྷ་ལྕམ་གྱིས་སྨྲས་པ༔ བདག་ནི་བསམ་ཡས་འཆིང་ཕུའི་དུར་ཁྲོད་ཅེས་བྱ་བ་ནས་ 
འོངས་པ་ཡིན༔ ཕོ་བྲང་འདི་དངོས་གྲུབ་འོང་བའི་གནས་ཡིན་ཟེར་བས༔ ངེད་ཀྱང་དངོས་ 
གྲུབ་འདོད་པ་ལ་འོངས་བ་ཡིན་སྨྲས་པས༔ བུད་མེད་གཅིག་གིས་ན་རེ༔ ཁྱོད་ལ་གནས་ 
འདི་སུས་བཤད་པ་ཡིན་ཟེར༔ ལྷ་ལྕམ་གྱིས་སྨྲས་པ༔ ངེད་བོད་ཀྱི་ཡུལ་ན་ཨོ་རྒྱན་པདྨ་ 
འབྱུང་གནས་ཞེས་བྱ་བའི་རྣལ་འབྱོར་པ་བཟང་པོ་གཅིག་བཞུགས༔ དེས་གསུངས་ནས་ 
དུར་ཁྲོད་འདི་རུ་ལོ་བཅུ་གཉིས་སྒོམས་ཤིག་གསུངས་ནས་བཞག་པ་ལ༔ ངེད་ཀྱང་གནས་
དེ་ན་སྒྲུབ་པ་ལ་བསྡད་པའི་ཚེ༔ བུད་མེད་དཀར་མོ་གཅིག་བྱུང་ནས་དབང་མེད་དུ་ཁྲིད་དེ༔ 
ཞིང་ཁམས་འདིར་སོང་ཟེར་བ་ཡིན་སྨྲས་པས༔ སྒོ་དྲུང་གི་རྣལ་འབྱོར་མ་ཆེན་མོ་གཅིག་ 
གིས་ན་རེ༔ ཁྱོད་ཕོ་བྲང་གི་ནང་དུ་འདོང་ངོ༔ ངེད་ལ་རྔན་པ་ཞིག་སྟེར་ཟེར་ནས་ལག་པ་ལ་ 
འཇུས་སོ༔ ལྷ་ལྕམ་གྱིས་སྨྲས་པ༔ ངེད་ལ་སྟེར་བའི་བསམ་པ་ཡོད་དེ་ནོར་རྫས་མེད༔ ཡན་ 
ལག་གི་ཤ་འདོད་ན་བྲེགས་ནས་སྟེར་རོ་སྨྲས་པས༔ ཡན་ལག་གི་ཤ་མི་འདོད་ནགས་གསེབ་ 
ཀྱི་སྟག་མོ་མ་བུ་བསད་པས་ཤ་སྟེར་དགོས་ཟེར༔ ལྷ་ལྕམ་གྱིས་དགོངས་པ་ལ༔ བདག་ 
ནགས་གསེབ་ཏུ་ཕྱིན་ནས་སྟག་མོ་བསད་པར་གྱུར་ན༔ སྡིག་པ་རྣམ་སྨིན་ཆེན་པོ་བྱུང་ནས་ 
དངོས་གྲུབ་མི་ཐོབ་པའི་སྟེང་དུ་ལས་ངན་པ་གསོག་པར་འདུག༔ སྟག་མོའི་ཤ་སྟེར་རྒྱུ་མེད་ 
ན་ནི༔ ཕྱོགས་སྐྱོང་གི་རྣལ་འབྱོར་མ་འདི་རྣམས་ཀྱིས༔ སྒོ་སྲུང་སྟེ་ཕོ་བྲང་ནང་དུ་མི་གཏོང་ 
བར་འདུག༔ ཅི་ཙུག་བྱས་ཀྱང་དངོས་གྲུབ་མི་ལོན་པ་ཞིག་འོང་བ་འདྲ་བསམས་ནས༔ 
ཐུགས་སྐྱོ་ཞིང་གནོང་བར་གྱུར་ཏོ༔
201

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ལྷ་ལྕམ་གྱིས་ཉིན་བཞིན་མཚན་བསམ་པ་ལ༔ ནགས་གསེབ་ཏུ་སྟག་མོའི་ཕྲུ་གུ་ཤི་ 
བའི་རོ་ཡོད་དམ་བསམས་ནས༔ ཙན་དན་དང་པདྨའི་ནགས་གསེབ་ཏུ་ཕྱིན་ནས༔ ལུང་ 
པའི་ཁྲོད་ནས་བཙལ་བས༔ སྟག་མོ་ཕྲུ་གུ་བཅོ་བརྒྱད་ལ་མ་གཅིག་གིས་བཀབ་ནས་འདུག་ 
པ་མཐོང་ངོ༔ དེའི་དྲུང་དུ་ཕྱིན་པས༔ ཕྲུ་གུ་རྣམས་མའི་ནུ་མ་ཟད་ནས༔ འཐུང་རྒྱུ་མེད་ 
པར་ཤི་ལ་ཁད་པ་ཞེས་ཤ་སྟག་ཏུ་འདུག༔ མ་ནི་ཤ་ཟད་རུས་ཟད་ལ་སོང་ནས་ཤི་ལ་ཁད་པ་ 
མཐོང་ནས༔ ལྷ་ལྕམ་དེ་རྣམས་ལ་སྙིང་རྗེས་མ་བཟོད་ནས༔ ཤ་ཁྲག་གི་ལུས་འདི་སྦྱིན་པ་ 
ལ་གཏོང་ངོ་བསམས་ནས༔ སྟག་མོའི་དྲུང་དུ་སྨོན་ལམ་བཏབ་པ་འདི་སྐད་དོ༔ དུས་གསུམ་ 
རྒྱལ་བ་རྣམས་ཀྱིས་དཔང་མཛོད་ཅིག༔ བདག་གི་ལུས་འདི་སྦྱིན་པ་བཏང་བ་ཡི༔ ཕ་རོལ་ 
སྟག་མོ་སྲོག་ལ་རྒྱལ་གྱུར་ཅིག༔ བདག་གི་བསམ་པ་སྔོན་དུ་རྫོགས་གྱུར་ཅིག༔ དམིགས་ 
པས་གང་ཁྱབ་འཁོར་བ་དོང་སྤྲུགས་ཤོག༔ ཅེས་སྨྲ་ཞིང་སྟག་མོའི་དྲུང་དུ་གན་རྐྱལ་དུ་ཉལ་ 
ཀྱང་ཟ་མ་འདོད་ནས་སྟག་མོ་མ་བུ་རྣམས་འཛུམ་འཛུམ་བྱེད་དོ༔ དེ་ནས་ལྷ་ལྕམ་གྱིས་ཙན་
དན་གྱི་ཡལ་ག་བཅད་ནས༔ རང་གི་ཤ་བཞར་ཞིང་དུམ་བུར་གཏུབས་ཤིང་སྟག་མོ་མ་བུ་ 
རྣམས་ལ་སྦྱིན་པས་རང་ཉམས་སོ༔ ལྷ་ལྕམ་ནི་ཀེང་རུས་ཕྱིར་གསལ་ཏེ༔ ཚེའི་དུས་བྱེད་ 
པའི་དུས་ལ་སླེབས་སོ༔ སྟག་མོས་ལྷ་ལྕམ་ནི་རིགས་ལྡན་མར་ཤེས་ནས༔ ཙན་དན་གྱི་ཐང་ 
ཆུ་དང་མེ་ཏོག་རྩི་རྣམས་བཏུས་ནས༔ ཤ་བཞར་བའི་རྨ་རྣམས་ལ་བྱུགས་ཤིང་༔ ལྷ་ལྕམ་ལ་ 
དྲང་བར་བལྟས་ཏེ་མིག་ནས་མཆི་མ་ཆར་བཞིན་འབབ་བོ༔ དེ་ནས་ལྷ་ལྕམ་གྱིས་དྲན་པ་ 
སྐད་ཅིག་ཙམ་རྙེད་པའི་དུས་སུ༔ སྟག་མོས་མྱ་ངན་ཆེན་པོ་བྱེད་པ་མཐོང་བས༔ དུད་འགྲོ་ 
འདི་ལྟ་བུས་དྲིན་གཟོ་ཞིང་༔ བྱམས་པས་མི་ལ་སེམས་ཉེ་ཞིང་ཕན་པའི་དོན་གཉེར་བར་ངོ་ 
མཚར་ནས༔ གལ་ཏེ་བདག་ཤི་བར་གྱུར་ན་སྟག་མོ་མ་བུ་མྱ་ངན་གྱིས་ནོན་ནས༔ ཚེའི་དུས་ 
བྱེད་པར་ངེས་བསམས་ནས་སྙིང་རྗེ་ཆེན་པོ་སྐྱེས་སོ༔ ཁམས་ཀྱི་ཟོ་མཁའ་བར་བྱས་ཏེ་ཡན་
202

༄༅། །ཟབ་གཏེར་ཆོས་ཀྱི་མཛོད་ཁང༌།
ལག་བཞི་ས་ལ་བཙུགས་ནས༔ ཙན་དན་གྱི་ཡལ་ག་ལ་འཇུས་ཏེ་སྟག་མོ་ལ་སྨྲས་པ༔ ཙན་ 
དན་པདྨ་དྲི་ངད་ལྗོན་པའི་ཤིང་༔ ཚང་ཚིངས་ནགས་ཀྱི་ཁྲོད་དུ་འགྱུ་མི་འགྱུ༔ སྟོབས་དང་ 
ལྡན་པའི་སྟག་མོ་མ་བུ་ཁྱོད༔ ལས་ཀྱི་དབང་གིས་བདག་དང་དུས་གཅིག་འཛོམས༔ ཕན་ 
པའི་སེམས་ཀྱིས་སྙིང་རྗེ་མ་བཟོད་ནས༔ སྲོག་ལ་མི་ཕངས་ཤ་ལ་བཅད་ནས་བྱིན༔ བདག་ 
ལ་འགྱོད་མེད་ཁྱོད་ཀྱི་སྲོག་ནི་འཚོ༔ སྟག་མོ་མ་བུ་སེམས་ལ་ལས་བྱེད་ན༔ བདེན་པས་མི་ 
བསླུ་བདག་ནི་འཆི་མི་སྲིད༔
ཅེས་སྨྲས་པས༔ ཅུང་ཟད་ཙམ་དུ་སྨྲས་པ་རྣམས་གོ་བ་ལྟར་བྱུང་སྟེ༔ སྟག་མོ་ནི་ངོ་ 
དཀར་བར་བསྟན་ཏོ༔ དེ་ནས་ཞག་བར་ལོན་ཙམ་ན༔ ཤ་བཞར་བའི་རྨ་རྣམས་ཀྱང་སོས༔ 
སྔར་ལྟར་མདོག་ལེགས་ཤིང་དྲི་དངར་དང་ལྡན་ཏེ༔ ལྷ་ལྕམ་ནི་སྔར་ཤུལ་ཏུ་ཚུད་དོ༔ དེ་ནས་ 
སྟག་མོས་དྲིན་གཟོ་བའི་ཆེད་དུ༔ སྟག་མོའི་རོགས་གཅིག་ཤི་བའི་རོ་མཐོང་སྟེ༔ ལྷ་ལྕམ་ 
གྱི་དྲུང་དུ་འོང་ཞིང་རྐང་ལག་གིས་བརྡ་མང་དུ་བྱེད་དོ༔ ལྷ་ལྕམ་ནི་སྟག་མོའི་རྗེས་ཕྱིར་ཕྱིན་ 
ནས༔ ལུང་པའི་ཚལ་ཅིག་ན་སྟག་མོ་ཤི་བའི་རོ་གཅིག་འདུག་པར་མཐོང་༔ ད་ང་ལ་དངོས་ 
གྲུབ་ཐོབ་པར་འདུག༔ སྟག་མོའི་ཤ་ཐོགས་ནས་ཕོ་བྲང་གི་སྒོ་དྲུང་དུ་འགྲོ་བསམས་ཏེ་སྒོ་ 
དྲུང་གི་རྣལ་འབྱོར་རྣམས་ལ་བྱིན་ནས༔ ཕོ་བྲང་ནང་དུ་དངོས་གྲུབ་ལེན་ལ་འགྲོ་དགོས་ 
བསམས་ནས་སྤྲོ་བ་ཆེན་པོ་སྐྱེས་སོ༔ དེ་ནས་ལྷ་ལྕམ་གྱིས་སྟག་མོ་ཤི་བའི་རོ་ལས་མགོ་ 
བྲེགས་ཏེ༔ ཙན་དན་གྱིས་བཤུས་པའི་ཐག་པ་བྱས་ཏེ༔ རྒྱབ་ཏུ་ཁུར་ནས་སྒོ་དྲུང་དུ་ཕྱིན་ 
ནས༔ སྟག་མོའི་མགོ་ཤར་སྒོ་སྲུང་གི་རྣལ་འབྱོར་མ་རྣམས་ལ་བྱིན་ནས་སྨྲས་པ༔ ཁྱེད་ལ་ 
དགོས་པའི་སྟག་མོའི་ཤ་ནི་ཡོད་དོ༔ བདག་ཕོ་བྲང་ནང་དུ་ཐོང་ཞེས་སྨྲས་པས༔ རྣལ་འབྱོར་ 
མ་ཆེན་མོ་གཅིག་ན་རེ༔ ཁྱོད་ཕོ་བྲང་གི་ནང་དུ་འགྲོ་ན་བདག་གིས་ལམ་སྣ་བྱེད་དོ༔ སྟག་ 
མོའི་མགོ་ཤ་ལོན་པ་དེ་ལེགས་སོ་ཟེར༔ དེ་ནས་རྣལ་འབྱོར་མ་དེས་སྒོ་ཕྱེས་ནས་ཚོང་དུས་
203

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཆེན་མོ་གཅིག་ཏུ་བསྐྱལ་ལོ༔ ཁྱོད་རང་འདིར་སྡོད་ཅིག༔ ངེད་སྒོ་སྲུང་བ་ལ་འགྲོ་ཟེར་ནས༔ 
རྣལ་འབྱོར་མ་དེ་སྒོ་སྲུང་དུ་སོང་ངོ༔ ལྷ་ལྕམ་གྱིས་ཚོང་དུས་ཀྱི་ཁྲོད་དུ་ལྟད་མོ་ལ་ཕྱིན་པསཿ༔ 
ཚོང་དུས་ཀྱི་མི་རྣམས་ལྷ་ལྕམ་ལ་ལྟ་ཞིང་༔ འདི་འདྲ་བའི་བུ་མོ་གཞོན་ནུ་མ་ཡིད་དུ་འོང་བ༔
སྔར་མེད་པ་ལ་འདིར་འོང་བ་ཅི་ཡིན་ཟེར་ནས་གད་མོ་ཆེན་པོ་དགོད་དོ༔༔ལྷ་ལྕམ་གྱིས་
ཚོང་དུས་ཀྱི་མི་རྣམས་ལ་སྨྲས་པ༔ ཕོ་བྲང་ཆེན་པོ་རིགས་ལྔའི་ཚུལ་དུ་མཛེས་པ༔ ལྕགས་ 
རི་མུ་ཁྱུད་རྡོ་རྗེའི་ར་བས་བསྐོར་བ༔ གྲོང་ཁྱེར་ཆེན་པོ་མེ་ཏོག་རིགས་ལྔ་འཁྲིགས་པ༔ འདི་ 
འདྲ་བའི་གནས་ནི་ངོ་མཚར་ཆེ་ཞིང་ངེས་ཤེས་སྐྱེས་སོ༔ རྒྱལ་པོ་རྣམས་ལ་མཇལ་དུ་ཡོད་ 
དམ་མེད༔ དགེ་སེམས་ཅན་གྱིས་བདག་གི་ལམ་སྣ་སྟོན༔
ཞེས་སྨྲས༔ ཚོང་དུས་ཀྱི་ནང་གི་ཁྲོད་ནས་བུད་མེད་དམར་མོ་གཅིག་བྱུང་ནས་ངེད་ 
ཀྱིས་ལམ་སྣ་སྟོན་ནོ་ཟེར༔ དེ་དང་འགྲོགས་ནས་ཕྱིན་པས༔ ཕོ་བྲང་གི་བར་ཁྱམས་ལ་ 
སླེབས་ནས་བྱུང་༔ ལ་ལ་ནི་སྐྱེ་ཞིང་དགའ་བར་འདུག༔ ལ་ལ་ནི་འཆི་ཞིང་ངུ་བར་འདུག༔ 
ལ་ལ་ནི་མི་རྣམས་གཅིག་གིས་གཅིག་ཁུར་ནས་ནམ་མཁའི་མཐོངས་ལ་འཕུར་བར་འདུག་ 
གོ༔ ལ་ལ་ནི་མི་རྣམས་མགོ་མཇུག་བཟློག་ནས་འགྲོ་བར་འདུག༔ ལ་ལ་ནི་ལོངས་སྤྱོད་ 
ཆེན་པོ་བཟའ་བཏུང་གི་ཚོགས་ལ་རོལ་པར་འདུག༔ ལ་ལ་ནི་མིའི་ལུས་ལ་དུད་འགྲོའི་མགོ་ 
བརྙན་ཡོད་པར་འདུག༔ ལ་ལ་ནི་འཐབ་རྩོད་དམག་ཚོགས་ཆེན་པོ་ཡོད་པར་འདུག༔ དེ་ 
རྣམས་མཐོང་བས་ལྷ་ལྕམ་ནི་སྐྱོ་ཞིང་ཐུགས་མི་བདེ་བར་གྱུར༔ ལྷ་ལྕམ་གྱིས་བུད་མེད་
དམར་མོ་དེ་ལ་སྨྲས་པ༔ འདི་ལྟ་བུའི་སྤྱོད་པ་ཡ་མ་ཟུང་སྣ་ཚོགས་སུ་བྱེད་པ་ཅི་ལགས་ཞུས་ 
པས༔ བུད་མེད་དེས་གསུངས་ནས༔ ཁྱེད་རང་གི་རྩ་དང་རླུང་འཁྲུགས་པ་ཡིན༔ རང་རྒྱུད་ 
མ་དག་པར་འདུག་པས༔ ད་རུང་དྲན་པ་ལེགས་པོར་ཟུང་༔ ཕོ་བྲང་འདི་དཔའ་བོ་མཁའ་ 
འགྲོའི་རང་བཞིན་དུ་འདུས་པ་ཡིན་གསུངས༔ ལྷ་ལྕམ་གྱིས་ཞུས་པ༔ བདག་གི་རྩ་དང་
204

༄༅། །ཟབ་གཏེར་ཆོས་ཀྱི་མཛོད་ཁང་།
རླུང་འཁྲུགས་པ་ཁྱེད་ཀྱིས་མཁྱེན་པ་ལགས་སམ༔ མངོན་པར་ཤེས་པ་དང་ལྡན་ནམ་ཞུས་ 
པས༔ བུད་མེད་དེས་གསུངས་ནས༔ བདག་གི་རྩ་དང་རླུང་འཁྲུགས་པར་ཤེས༔ མངོན་པར་ 
ཤེས་པ་དང་ཡང་ལྡན༔ ཁྱོད་རང་ཉོན་དང་ངས་བཤད་དོ༔ སྔོན་བསྐལ་པ་དང་པོའི་དུས་ན༔ 
སངས་རྒྱས་སྣང་བ་མཐའ་ཡས་ཀྱི་ཞིང་ཁམས་པདྨ་ཅན་ཞེས་བྱ་བ་ཡོན་ཏན་མང་པོ་འབྱུང་ 
བའི་གཏེར་ཁ་མང་པོ་གནས་པ༔ འོག་མིན་གྱི་བཀོད་པ་དང་འདྲ་བ་གཅིག་ཡོད་དོ༔ དེ་ན་ 
རྒྱལ་པོ་ཕུན་སུམ་ཚོགས་པ་ནོར་བུ་འདོད་འབྱུང་བྱ་བ་ཡོད༔ དེ་ལ་བུ་ཕོ་མོ་སྟོང་དང་བཞི་ 
བརྒྱ་ཡོད་པ་ལ༔ བུ་མོ་ཀུན་གྱི་ཆུང་ཤོས་ལྷ་ཅིག་མེ་འོད་མ་ཞེས་བྱ་བ༔ ཆོས་ལ་དཀར་ཞིང་ 
སྙིང་རྗེ་ཆེ་ཞིང་སྦྱིན་པ་ལ་བརྩོན་པར་བྱེད་པ༔ བརྩོན་འགྲུས་དང་དད་པའི་མཆོག་ཏུ་གྱུར་ 
པ༔ ཤེས་རབ་ཀྱི་རྩ་ཁ་བྱེ་བ་གཅིག་ཡོད་པ་ལ༔ བུ་མོ་དེའི་མཆོད་གནས་ཀྱི་སྟོན་པ་སེང་ 
གེ་རྣམ་པར་འགྱིང་བ་ཞེས་བྱ་བ་གཅིག་ཡོད་པ་ལ་དཔྱིད་ཟླ་ར་བ་བྱུང་ངོ༔ མཆོག་གི་ཚེས་ 
བརྒྱད་དང་༔ ཉ་དང་གནམ་སྟོང་གི་དུས་སུ་མཆོད་པ་ཆེན་པོ་དང་གླུ་དང་གར་གྱི་མཆོད་པ་ 
ཕྱོགས་མ་འགགས་པར་བྱེད་དོ༔ མཆོད་གནས་དེ་ནི་ཙན་དན་ཟིལ་པ་ཆུའི་དྲི་དང་རོ་མཆོག་ 
ལ་མཉེས་པས༔ བུ་མོ་དེས་ཀྱང་ཙན་དན་གྱི་ཟིལ་པ་བཞར་ཏེ་བྱིན་པས༔ ཙན་དན་གྱི་ཡལ་ 
ག་རྣམས་ལ་ཟིལ་པའི་ཆུ་མེད་དེ༔ མཚོན་རྣོན་པོས་ཙན་དན་སྡོང་པོའི་རྩ་བ་ནས་བཅད་ 
པས༔ ཙན་དན་གྱི་སྙིང་པོ་ལ་མཛེས་པའི་ལྷ་མོ་དཀར་མོ་ཕྱག་ན་མེ་ཏོག་དཀར་པོའི་བུམ་པ་
བདུད་རྩིས་བཀང་བ་བསྣམས་པ་གཅིག་བྱོན་ཏེ༔
ལྷ་མོ་དེའི་ཞལ་ནས༔ ཁྱོད་ཙན་དན་གྱི་སྡོང་པོ་འདི་བཅད་ནས་ཅི་བྱེད༔ འདོད་པ་ 
ཅི་ཡོད་ཕྱོགས་གང་ནས་འོངས་གསུངས༔ བུ་མོ་དེས་ཀྱང་ཞུས་པ༔ བདག་ནི་རྒྱལ་པོ་ནོར་ 
བུ་འདོད་འབྱུང་ཞེས་བྱ་བའི་བུ་མོ་ཡིན༔ ངེད་ལ་མཆོད་གནས་སེང་གེ་རྣམ་པར་འགྱིང་བ་ 
ཞེས་བྱ་བའི་སངས་རྒྱས་གཅིག་མཆིས་སོ༔ དེ་ལ་མཆོད་པ་ཆེན་པོ་དུས་བཟང་ནས་བྱེད་
205

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པ་ལ་ཙན་དན་གྱི་ཟིལ་པའི་ཆུ༔ རོ་མཆོག་དང་དྲི་བཟང་པོ་ཁོ་ན་ལ་མཉེས་པ་གཅིག་ཡོད་ 
དེ༔ དེའི་དོན་གྱིས་འདིར་ཙན་དན་གྱི་ཟིལ་བའི་ཆུ་བླངས་ནས༔ དུས་སུ་མཆོད་གནས་ 
ལ་བསྙེན་ཅིང་བཀུར་བར་བྱེད་དོ༔ ཟིལ་པའི་ཆུ་གང་དུ་བཙལ་ཀྱང་ཙན་དན་གྱི་ཡལ་ག་ 
དང་ལོ་འདབ་རྣམས་ལས་ཆུ་མ་རྙེད་པས༔ སྡོང་པོ་འདི་བཅད་པ་ཡིན་ཞུས་སོ༔ ལྷ་མོ་དེའི་ 
ཐུགས་ཀ་ནས་འོད་ཟེར་རྣམ་པ་ལྔ་འཕྲོས་ཏེ༔ སྟེང་ཕྱོགས་ཀྱི་ནམ་མཁའ་ལ་ཁྱབ་པར་བྱེད༔ 
འོད་ཟེར་གྱིས་གར་ཁྱབ་ན་ལྷ་མོ་དང་༔ སྣང་བ་མཐའ་ཡས་ཀྱི་སྤྲུལ་པས་ཁྱབ་པར་གྱུར་ཏོ༔
སྤྲུལ་པ་རྣམས་ཀྱིས་ཞལ་ནས་ཕྱོགས་གཅིག་ཏུ་འདི་སྐད་སྒྲ་སྒྲོགས་སོ༔ བུ་མོ་གཞོན་ནུ་མ་
ཁྱོད་ཀྱིས་མཆོད་གནས་ལ་བསྙེན་ཅིང་བཀུར་བར་བྱེད་པ་བདེན་པས༔ སྨོན་ལམ་ནི་གང་
ལྟར་བཏབ་པ་བཞིན་དུ་འགྲུབ་པས༔ རྒྱ་མི་ཆུང་བར་སྨོན་ལམ་ཐོབ་ལ་སེམས་ཅན་གྱི་དོན་ 
གྱིས་ཤིག༔ ཅེས་པའི་སྒྲ་ཆེན་པོ་སྒྲོག་པ་ལ༔ བུ་མོ་དེས་ཀྱང་འདི་སྐད་སྨོན་ལམ་བཏབ་བོ༔ 
ཆོས་དབྱིངས་མཐའ་དབུས་བྲལ་བའི་བདེན་པ་དང་༔ སངས་རྒྱས་མཐའ་ཡས་ཐུགས་རྗེའི་ 
དཔག་ཆེན་གྱིས༔ བདག་གིས་མཆོད་པ་རྣམ་དག་བརྩམས་པ་འདིས༔ དགེ་བ་ཟག་མེད་ས་ 
བོན་རབ་གྱུར་ནས༔ སེམས་ཅན་མ་ལུས་ཀུན་གྱི་དོན་བྱེད་ཅིང་༔ བདག་དང་ལྷན་གཅིག་ 
ཏུའང་སྐྱེ་འགྲོ་རྣམས༔ བླ་མེད་བདེ་བའི་ལྷུམས་སུ་བསྒྲོད་པར་ཤོག༔
༈ ཅེས་སྨྲས་པས་སྨོན་ལམ་གྱི་བདེན་པས༔ སྐྱེ་བ་མཐའ་དག་ཏུ་གྲངས་མེད་པར་ 
བསོད་ནམས་ཀྱི་ཚོགས་བསགས་ནས༔ ད་ལྟ་ཡང་ལྷ་ལྕམ་ཁྱོད་དུ་སྐྱེ་བ་བླངས་པ་ཡིན༔ 
སྔོན་ལོངས་སྤྱོད་ཆེ་བའི་བག་ཆགས་ཀྱིས༔ ད་ལྟར་ཡང་རྒྱལ་པོའི་ལྷ་ལྕམ་དུ་སྐྱེ་བ་བླངས་ 
པ་ཡིན༔ སྔོན་མཆོད་གནས་བསྙེན་ཅིང་བཀུར་བའི་བག་ཆགས་ཀྱིས༔ ད་ལྟར་དུ་འང་ཨོ་ 
རྒྱན་གྱི་མཁན་པོ་པདྨ་འབྱུང་གནས་ལ་གུས་པ་དང་བཀུར་སྟིའི་མཆོད་པ་ཆེན་པོ་འགྲུབ་
བོ༔ སྔོན་སྨོན་ལམ་གྱི་བག་ཆགས་ཀྱིས༔ ད་ལྟ་མཁྱེན་པའི་ཐུགས་རྗེ་མངའ་བས་སེམས་
206

༄༅། །ཟབ་གཏེར་ཆོས་ཀྱི་མཛོད་ཁང་།
ཅན་གྱི་དོན་དུ་ཐུན་མོང་མ་ཡིན་པ་བྱེད་དོ༔ འོན་ཀྱང་མངལ་ཁྲག་གི་སྒྲིབ་པ་ལ་བརྟེན་ནས༔ 
རིགས་དྲུག་གི་སྤྱོད་པ་མ་འགགས་པར་མཁྱེན་ནས༔ རྩ་དང་རླུང་ཐིག་ལེའི་རྐྱེན་གྱིས་གཡོ་ 
ཞིང་འཁྲུལ་འཁོར་དུ་ཡོད་པ་ཡིན༔ དེ་ནས་རྩ་དབུ་མའི་ནང་དུ་རླུང་བུམ་པ་ཅན་སྒོམས་ 
ཤིག༔ རིག་པ་སྟེང་དུ་མ་གཏད་པར་ལྟེ་བའི་ཐད་ཀར་ཕོབ་ལ་དམིགས་མེད་ཀྱི་ངང་དུ་ཞོག་ 
ཅིག་གསུངས༔ བུད་མེད་དེས་ཇི་ལྟར་གསུངས་བཞིན་དུ༔ ལྷ་ལྕམ་གྱིས་རླུང་བསྒོམས་ 
པས༔ ཡ་མ་ཟུང་དུ་མཐོང་བའི་གསལ་སྣང་ཐམས་ཅད་ཅུང་ཟད་ཙམ་གཏན་ལ་ཕེབས༔ 
དག་པའི་སྣང་བ་རྒྱུད་ལ་སྐྱེས་ཏེ༔ དཔའ་བོ་དང་མཁའ་འགྲོ་འདུས་འཚོགས་མང་པོ་ཕོ་བྲང་ 
གི་བར་ཁྱམས་ན་འདུག་པ་ཡང་ཐོ་རེ་བ་མཐོང་ངོ༔ དེ་ནས་བུད་མེད་དེའི་གསུང་ནས༔ ལྷ་ 
ལྕམ་ཁྱོད་ཀྱི་རྩ་ཐིག་རླུང་གསུམ་གཏན་ལ་ཕེབས་སམ༔ ཕེབས་པར་གྱུར་ན༔ འོད་གསལ་ 
མ་བུ་སྣོད་དུ་རུང་བ་ཡིན་པས༔ ངེད་རང་གཉིས་ཕོ་བྲང་གི་ཤར་སྒོར་འདོང་གསུངས་ནས་ 
ཕྱིན་པས༔ ཤར་ཕྱོགས་ཀྱི་ཕོ་བྲང་དུ་སླེབས༔ དེ་ནས་མཁའ་འགྲོ་ཕོ་མོའི་ཚོགས་མང་དུ་ 
འདུས་ཏེ༔ མདོག་ཐམས་ཅད་དཀར་ཞིང་ངང་བ་ཤ་སྟག་ཏུ་གནས་སོ༔ དེ་རྣམས་ཀྱི་དབུས་ 
ན་དཀྱིལ་འཁོར་ཆེན་པོ་ཞི་ཁྲོའི་ལྷ་ཚོགས་བཀྲ་ལམ་གྱིས་འདུག་པ་འོད་ཟེར་ལྔའི་གུར་ཕུབ་ 
པ་གཅིག་འདུག༔ དཀྱིལ་འཁོར་དེའི་འགྲམ་ན་ས་ལ་གནས་པའི་རིག་འཛིན་ཡིན་ཟེར་བ་
མདོག་དཀར་ཞིང་འཛུམ་པའི་མདངས་དང་ལྡན་པ་གཅིག་འདུག༔ རིག་འཛིན་དེས་ལྷ་ 
ལྕམ་དང་བུད་མེད་དེ་གཉིས་ལ་ལྷན་གཅིག་ཞི་ཁྲོ་བུམ་པའི་དབང་བསྐུར་ཉི་ཤུ་རྩ་གཅིག་
རྫོགས་པར་བསྐུར་རོ༔ གསང་མཚན་ཀྱང་རྡོ་རྗེ་བདུད་འདུལ་མ་བཏགས་སོ༔ དེ་ནས་བུད་
མེད་དེ་དང་འགྲོགས་ནས་ཕོ་བྲང་གི་ལྷོ་སྒོའི་ནང་དུ་ཕྱིན་ཏོ༔ ཕོ་བྲང་དེའི་ནང་ན་མཁའ་ 
འགྲོ་ཕོ་མོ་འདུས་པ་ཐམས་ཅད་ཁ་དོག་སེར་ཞིང་དངས་པ་ཞེས་ཤ་སྟག་ཏུ་འདུག་གོ༔ ཕོ་ 
བྲང་དེའི་དབུས་ན་དཀྱིལ་འཁོར་ཆེན་པོ་རིན་པོ་ཆེས་སྤྲས་པ་གཅིག་འདུག་གོ༔ དལ་དེའི་
207

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
འགྲམ་ན་ཚེ་ལ་དབང་བའི་རིག་འཛིན་ཡིན་ཟེར་བ་སྐུ་མདོག་སེར་ཞིང་མཛེས་པའི་དཔེ་
བྱད་དང་ལྡན་པ་གཅིག་འདུག༔ རིག་འཛིན་དེས་བུད་མེད་དང་ལྷ་ལྕམ་གཉིས་ལ་ལྷན་
གཅིག་ཏུ་ཚེ་དཔག་མེད་བདུད་རྩིའི་དབང་བུམ་པ་བཅུ་གཅིག་པ་བསྐུར་རོ༔ 
དེ་ནས་ལྷ་ལྕམ་དང་བུད་མེད་གཉིས་ཀྱིས་ནུབ་ཕྱོགས་ཀྱི་ཕོ་བྲང་ནང་དུ་ཕྱིན་ཏོ༔ ཕོ་ 
བྲང་དེའི་ནང་ན་མཁའ་འགྲོ་ཕོ་མོ་འདུས་པ་ཐམས་ཅད༔ མདོག་དམར་ཞིང་མདངས་དང་ 
ལྡན་པ་ཤ་སྟག་ཏུ་འདུག་གོ༔ ཕོ་བྲང་དེའི་དབུས་ན་དཀྱིལ་འཁོར་ཆེན་པོ་ཐིག་ལེ་ཐིག་ཕྲན་ 
གྱི་སྐར་ཚོགས་འཁྲིགས་པ་གཅིག་འདུག༔ དལ་དེའི་འགྲམ་ན་ཕྱག་རྒྱ་ཆེན་པོའི་རིག་འཛིན་
ཡིན་ཟེར་བ་སྐུ་མདོག་དམར་ཞིང་མཛེས་པའི་འཛུམ་མདངས་དང་ལྡན་པ་གཅིག་འདུག༔ 
རིག་འཛིན་དེས་ལྷ་ལྕམ་དང་བུད་མེད་གཉིས་ལ་ལྷན་གཅིག་ཏུ་མཁའ་འགྲོ་དྲ་བ་སྡོམ་པའི་
དབང་སྒྱུ་འཕྲུལ་ཆེན་མོ་བསྐུར་རོ༔ དེ་ནས་ལྷ་ལྕམ་དང་བུད་མེད་གཉིས་བྱང་ཕྱོགས་ཀྱི་
ཕོ་བྲང་ནང་ན་འདུས་པའི་མཁའ་འགྲོ་ཕོ་མོ་ཐམས་ཅད་མདོག་ལྗང་ཁུ་དང་ལྡན་པ་ཁྲོ་ཚུལ་ 
བསྟན་པ་ཤ་སྟག་ཏུ་འདུག་གོ༔ ཕོ་བྲང་དེའི་དབུས་ན་དལ་ཆེན་པོ་ཚོན་གྱི་དྲ་བས་གཡོགས་ 
པ་འོད་ཟེར་ལྔའི་དྲྭ་བ་དང་དྲྭ་ཕྱེད་པ༔ པདྨ་ཁ་དོག་རིགས་ལྔས་མཐའ་བསྐོར་བ་གཅིག་ 
འདུག༔ དལ་དེའི་འགྲམ་ན་ལྷུན་གྱིས་གྲུབ་པའི་རིག་འཛིན་ཡིན་ཟེར་བ༔ སྐུ་མདོག་སྔོ་
ཞིང་ཁྲོ་བའི་ལྟ་སྟངས་དང་ལྡན་པ་གཅིག་འདུག༔ རིག་འཛིན་དེས་ལྷ་ལྕམ་དང་བུད་མེད་ 
གཉིས་ལ་ལྷན་གཅིག་ཏུ་རིག་འཛིན་གྱི་དབང་བདེ་ཆེན་དགའ་བ་བཞི་བསྐུར་རོ༔ དེ་ནས་ 
ལྷ་ལྕམ་དང་བུད་མེད་དེ་གཉིས་ནི་དབུས་ཀྱི་ཕོ་བྲང་དུ་ཕྱིན་ཏོ༔ ཕོ་བྲང་དེའི་ནང་ན་འདུས་ 
པའི་མཁའ་འགྲོ་ཕོ་མོ་ཐམས་ཅད་པན་ཙ་ར་གའི་མདོག་ཕྱོགས་གཅིག་ཏུ་ལྡན་པ་བལྟ་ན་ 
སྡུག་པ་ཡིད་དུ་འོང་བ༔ ཞི་དང་ཁྲོ་བོའི་སྤྱོད་པ་གང་ཡང་སྒྱུར་བ་འདུག༔ ཕོ་བྲང་དེའི་དབུས་ 
ན་དལ་ཆེན་པོ་ཕྱི་བལྟས་ན་ནང་གསལ༔ ནང་བལྟས་ན་ཕྱི་གསལ༔ དུར་ཁྲོད་ཀྱི་རྒྱན་སྣ་
208

༄༅། །ཟབ་གཏེར་ཆོས་ཀྱི་མཛོད་ཁང་།
ཚོགས་ཀྱིས་སྒོ་མ་འགགས་པར་ཆ་ཚང་བ་རེ་མིག་དང་མུན་པ་དེའི་བར་མཚམས་ཐམས་
ཅད་རིག་འཛིན་ཕོ་མོ་སྤྲིན་གཏིབས་པ་བཞིན་དུ༔ མངོན་སུམ་དུ་བདུད་རྩི་ལས་ལོངས་སྤྱོད་
པ་འདུག་གོ༔ དལ་དེའི་དབུས་ན་རིག་འཛིན་བླ་ན་མེད་པ་གར་དབང་གི་རྒྱལ་པོ་ཡིན་ཟེར་ 
བ༔ སྐུ་མདོག་འོད་ལྔའི་མདངས་དང་ལྡན་པ༔ ཡུམ་མཁའ་འགྲོ་དམར་མོ་དང་འཁྲིལ་བ༔
གྲི་གུག་དང་ཐོད་ཁྲག་གི་གར་མཛད་ཅིང་ལྟ་སྟངས་དང་ཕྱག་རྒྱ་ནམ་མཁའ་ན་མཛད་པ་ 
གཅིག་འདུག༔ རིག་འཛིན་དེས་ལྷ་ལྕམ་དང་བུད་མེད་གཉིས་ལ་ལྷན་གཅིག་ཏུ་རིག་འཛིན་
བླ་ན་མེད་པའི་དབང་ལྷ་མོ་བདེ་བ་བཞི་བསྐུར་རོ༔ དེ་ནས་བུད་མེད་དེས་གསུངས་ནས༔ 
ལྷ་ལྕམ་ཉོན་ཅིག༔ ཁྱོད་སྔོན་གྱི་དུས་ན་སྨོན་ལམ་ལ་བརྩོན་པ་ཡིན་པས༔ ད་ལྟ་ 
བདེན་པའི་འབྲས་བུ་སྨིན་ནས༔ དོན་གཉིས་ལ་དབང་ཐོབ་པ་ཡིན་ནོ༔ ཁྱོད་ཀྱི་སྐྱེ་བ་མ་ 
ལུས་པར་སྲོག་ལ་མི་ཕངས་པར་ཆོས་ཕྱིར་དཀའ་བ་སྤྱད་པ་ཡིན་པས༔ པདྨ་བཀོད་པའི་ 
གནས་འདི་རུ༔ དམ་ཚིག་ལ་དྲི་མ་མེད་པར་སླེབས་པ་ཡིན༔ གནས་འདི་ནི་ཁྱོད་ཀྱིས་ངོ་ 
མ་ཤེས་ན༔ ངས་བཤད་དོ་ཉོན་ཅིག༔ ཁྱོད་ཀྱིས་དུར་ཁྲོད་འཆིང་ཕུ་ནས་འདིར་སླེབས་ 
ཕན་ཆད་ལ༔ མི་ཡུལ་གྱི་ཟླ་བཅུ་གཅིག་ལས་མ་སོང་༔ གནས་འདི་རྒྱལ་བས་བྱིན་གྱིས་ 
བརླབས་པའི་གནས་ཡིན་པས༔ ནུབ་ཕྱོགས་བདེ་ཆེན་གྱི་གླིང་ཞེས་བྱ་བ་ཟེར༔ འདིར་ 
ཕོ་སྐྱེས་པ་ཐམས་ཅད་དཔའ་བོ་ཡིན༔ མོ་སྐྱེས་མ་ཐམས་ཅད་དཔའ་མོ་ཡིན༔ ཟས་ནི་ 
དམ་རྫས་ཀྱི་ཚོགས་ཟ་བ་ཡིན༔ སྐོམ་ནི་བདུད་རྩིའི་ཆུ་ལ་འཐུང་བ་ཡིན༔ སྤྱོད་པ་ནི་ 
ཏིང་ངེ་འཛིན་གྱི་རྣལ་འབྱོར་གྱི་བརྟུལ་ཞུགས་ལ་བྱེད་པ་ཡིན༔ འོན་ཀྱང་བོད་མིའི་ཡུལ་
ན་ཨོ་རྒྱན་གྱི་མཁན་པོ་པདྨ་འབྱུང་གནས་ཞེས་བྱ་བ་དེ་བཞུགས་པ་ཡིན་པས༔ ཁྱོད་
རང་གིས་དངོས་གྲུབ་སྐལ་བ་གནས་དེ་ན་ཡོད་པ་ཡིན་པས་སོང་ཞིག༔ ཐོད་པ་འདི་ལ་
བཟའ་བ་དང་བཏུང་བའི་ལོངས་སྤྱོད་མང་དུ་འོང་བ་ཡིན་པས༔ ཐེ་མ་ཚོམ་པར་ལག་
209

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཏུ་ཆོངས་ལ༔ འཆིང་ཕུ་ནགས་ཀྱི་དུར་ཁྲོད་དྲན་པར་གྱིས་ཤིག༔ གསུངས་ནས་ཀ་པ་ 
ལ་མཚན་ཉིད་དང་ལྡན་པ་ལ་དར་ལྗང་ཁུས་དྲིལ་བ་གཅིག་ལག་ཏུ་གཏད་ནས་བྱུང་ངོ༔
ལྷ་ལྕམ་གྱིས་མལ་ནས་བུད་མེད་དེ་ལ་ཞུས་པས༔ ཁྱེད་ལྟ་བུའི་རྣལ་འབྱོར་མ་དང་འཕྲད་
ནས༔ ཕོ་བྲང་གི་རིག་འཛིན་རྣམས་ལ་སོ་སོར་དབང་རྫོགས་པར་ཐོབ་པས་བཀའ་དྲིན་རེ་ 
ཆེ༔ གནས་ཕུན་སུམ་ཚོགས་པ་འདི་རུ་བདག་གིས་བསྡད་ན་རུང་ངམ༔ བོད་འབངས་ཡུལ་ 
ན་ཡང་རྐྱེན་ངན་པ་དེ་མང་བར་གདའ་ཞུས་པས༔ བུད་མེད་དེའི་གསུང་ནས༔ ཨོ་རྒྱན་ 
གྱི་བཀའ་ལ་བཅག་ཐབས་མེད་པས༔ འདིར་བསྡད་ན་ཉེས་པ་ཕོག༔ བོད་ཡུལ་དུ་སོང་༔ 
མྱུར་དུ་རང་རེ་གཉིས་འཕྲད་ནས་འོང་༔ མཁའ་སྤྱོད་དག་པའི་ཞིང་ཁམས་འདིར་ཡང་ 
ཁྱོད་ཀྱིས་དབང་བྱེད་པར་འགྱུར་རོ་གསུངས་པས༔ ལྷ་ལྕམ་གྱིས་ཐོད་པ་ལག་ཏུ་བསྣམས་ 
ནས༔ འཆིང་ཕུ་ནགས་ཀྱི་དུར་ཁྲོད་དྲན་པར་བྱས་ནས༔ སྐད་ཅིག་ལ་འཆིང་ཕུའི་བྲག་ཕུག་ 
མཚམས་ཁང་དུ་སླེབས་སོ༔
༈ དེ་ནས་ལོ་གཅིག་ཙམ་ལོན་པ་ནས༔ ཆོམ་རྐུན་གྱི་ཇག་པ་མི་བདུན་བྱུང་ནས༔ 
ལྷ་ལྕམ་གྱི་བསམ་གཏན་གྱི་འཚོ་བ་འབྲས་ཕྱེ་བྲེ་གསུམ་ཡོད་པ་དེ༔ ཆོམ་རྐུན་གྱིས་ཕྲོགས་ 
ནས༔ ལྷ་ལྕམ་ལ་འདི་སྐད་སྨྲས༔ གཞོན་ནུ་མ་ཁྱོད་འདི་རུ་ཅི་བྱེད༔ ཁྱོད་ཀྱི་རིགས་གང་ 
ཡིན༔ བཟའ་བ་བཏུང་བའི་ལོངས་སྤྱོད་མེད་པ་ཅིས་ལན༔ ཁྱོད་སྐྱེ་འབྲས་ནི་ལེགས༔ སྤྱོད་ 
ལམ་ནི་དལ༔ ངང་རྒྱུད་ནི་རིང་༔ ཁྱིམ་སྤྱད་ཀྱི་བྱ་བ་དང་༔ གཟོ་བའི་སྤྱོད་པ་ལ་མཁས༔ 
བལྟ་ན་སྡུག་ཅིང་ཡིད་དུ་འོང་བ་གཅིག་འདུག་པ་ལ༔ མི་མེད་ལུང་སྟོང་འདི་རུ་བསྡད་པ་ 
ཕངས་པས༔ ངེད་རྣམས་ཀྱི་རྗེས་སུ་འདོང་ངོ༔ ཟས་དང་སྐོམ་གྱིས་ཉོན་མི་མོངས་པར་བྱེད་ 
དོ་ཟེར༔ དེའི་དུས་སུ་ལྷ་ལྕམ་གྱིས་ཨོ་རྒྱན་གྱི་མཁན་པོ་པདྨ་འབྱུང་གནས་སྤྱི་བོའི་གཙུག་ 
ཏུ་བསྒོམས་ཤིང་༔ ལུས་ངག་ཡིད་གསུམ་རྩེ་གཅིག་ཏུ་སྙིང་རྗེ་མ་རུང་པ་ལ་གཏད་དེ༔ བྱང་
210

༄༅། །ཟབ་གཏེར་ཆོས་ཀྱི་མཛོད་ཁང༌།
ཆུབ་ཀྱི་སེམས་བསྒོམ་པ་ལ༔ བར་དུ་གཅོད་པ་འདི་འདྲ་བྱུང་བས༔ ཟློག་པའི་ཐབས་ 
གཅིག་རྒྱལ་བའི་ཐུགས་རྗེས་སྩལ་ཏུ་གསོལ་བསམས་ནས༔ ཆོམ་རྐུན་རྣམས་ལ་སྨྲས་ 
པ༔ ངེད་ཀྱི་རིགས་བསམ་གཏན་སྒོམ་པའི་གཉོམ་ཆུང་གི་རིགས་ཡིན༔ བདག་གི་ཕ་མ་ 
ནི་རིགས་ངན་གྱི་རིགས་ཡིན༔ བཟའ་བ་དང་བཏུང་བ་མེད་པས་ཤིང་ཐོག་གི་བཅུད་ཟ་བ་ 
ཡིན༔ བདག་རིགས་ངན་གྱི་བུ་མོ་ཡིན་པས༔ ཁྱེད་རྣམས་དང་འགྲོག་པར་མི་འོས༔ ཁྱེད་ 
རྣམས་དང་ངེད་རྣམས་བསམ་པའི་བློ་མི་མཐུན་པས༔ བདག་གི་ཟས་སྐལ་འབྲས་ཕྱེ་འདི་ 
ལ་ཆགས་པའི་སེམས་མེད་དོ༔ དངོས་པོ་ཐམས་ཅད་རྨི་ལམ་གྱི་ལོངས་སྤྱོད་དང་འདྲ་བས༔ 
དེའི་མཚན་ཉིད་བཤད་དོ༔ ཁྱེད་རྣམས་ཉོན་ཅིག༔ སྟོང་ཉིད་ཡུམ་གྱི་ཁམས་དང་མི་ལྡན་ 
ན༔ འཇིག་རྟེན་ཁམས་འདི་རྨི་ལམ་ཞིང་ཁམས་འདྲ༔ བསམ་གཏན་ནོར་གྱི་རྫས་དང་མི་ 
ལྡན་ན༔ ཟག་པའི་བང་མཛོད་རྩྭ་ཡི་ཟིལ་པ་འདྲ༔ སྣང་བ་ཡེ་ཤེས་སེམས་དང་མ་འདྲེས་ན༔ 
ཆགས་པའི་གྲོགས་ནི་མེ་ཏོག་སད་ཁྱེར་འདྲ༔ གསལ་སྟོང་ཟུང་འཇུག་དབྱིངས་སུ་མི་ལྡན་ 
ན༔ ལོག་པའི་ཤེས་རབ་འཁོར་བའི་ས་བོན་ཡིན༔ དྲིན་ཆེན་རྩ་བའི་བླ་མའི་སྐྱབས་དང་མི་ 
ལྡན་ན༔ དབང་ཆེན་དཔུང་དྲག་སྙིང་རྗེ་གསོད་པའི་བདུད༔ སྐྱེ་བ་འདི་ལ་ཏིང་འཛིན་མ་ 
ཐོབ་ན༔ འདུས་བྱས་ཐམས་ཅད་ནམ་མཁའི་སྨིག་རྒྱུ་འདྲ༔ ཆོམ་རྐུན་ཇག་པ་ཆོས་ཕྱིར་མ་ 
དཀའ་ན༔ ལུང་སྟོང་འགྲིམ་ན་གཅན་གཟན་འདྲེ་ཚོགས་འདྲ༔ ཆོས་མེད་འགྲོ་བ་མི་ཚེ་སྟོང་ 
པར་ཟད༔ སྦྱངས་པ་དོན་མེད་ཆོམ་རྐུན་སྙིང་རེ་རྗེ༔ སྐྱེ་དང་འཆི་བ་མིག་གིས་མ་མཐོང་ 
ངམ༔ ན་དང་ཚ་བ་སེམས་ཀྱིས་བཟོད་དམ་ཅི༔ རང་ལ་དཔེ་འཚལ་གཞན་ལ་གནོད་མ་ 
བྱེད༔ བདག་ནི་སྲོག་ལ་བབ་ཀྱང་ཆོས་ཕྱིར་དཀའ་བ་སྤྱོད༔ འདོད་ན་མི་ཕངས་ཤ་དང་ཁྲག་ 
ལ་ཟོ༔ ཞེས་སྨྲས་པས༔
༈ ཆོམ་རྐུན་ཐམས་ཅད་གནོང་ཞིང་འགྱོད་པར་གྱུར༔ ལུས་ངག་གདབ་ཅིང་མིག་
211

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ནས་མཆི་མ་ཁྲག་ཏུ་འདུག༔ ངུ་འབོད་ཆེན་པོ་འདོན་ཅིང་༔ སྔོན་བྱས་ཀྱི་སྡིག་པ་ལ་གནོང་ 
ཞིང་འགྱོད༔ ཕྱིས་མི་བྱེད་པར་དམ་བཅས༔ དགེ་བ་བླ་ན་མེད་པ་ལ་རྗེས་སུ་ཡི་རང་བར་ 
སྨོན༔ འཁོར་བའི་བྱ་བྱེད་ཐམས་ཅད་བློས་བཏང་ནས༔ བདུད་རྩིའི་རུ་ལུ་ལ་དཀའ་ཐུབ་ 
བྱེད༔ ལོ་བདུན་བདུན་གྱི་དམ་བཅས་ནས༔ འཆིང་ཕུ་ནགས་ཀྱི་དུར་ཁྲོད་དུ་རྫོགས་པ་ཆེན་ 
པོ་ཟག་མེད་ཀྱི་སྐོར་སྒོམ་ཞིང་སྒྲུབ་པ་ལ་བརྩོན་ནོ༔ དེ་ནས་ཟླ་བ་བདུན་ལོན་པའི་དུས་སུ༔ 
ཉིན་གཅིག་ཚེས་བཅུའི་སྔ་དྲོར་བུད་མེད་ཀྱི་ཚོགས་མང་པོ་འདུས་ནས༔ ལྷ་ལྕམ་དང་འོད་ 
ཕུང་སྒོམ་པ་ལ་ངེས་ཤེས་ཐོབ་པའི་ཆོམ་རྐུན་བདུན་དང་བཅས་པ་ལ༔ ནུབ་ཕྱོགས་ཨོ་རྒྱན་ 
གྱི་ཡུལ་དུ་ཚེས་བཅུ་ལ་འགྲོ་འམ་ཟེར༔ ལྷ་ལྕམ་གྱིས་ངེད་རྣམས་ལ་སྒྲུབ་པའི་དམ་བཅའ་ 
ཡོད་པ་ལ༔ མི་འགྲོ་བྱས་པས༔ བུད་མེད་རྣམས་ན་རེ༔ འོན་ཀྱང་གདན་འདིའི་སྟེང་དུ་ 
བཞུགས་དང་ཟེར་ནས༔ དར་ཡུག་དཀར་པོ་གཅིག་ས་ལ་བཏང་ངོ༔ དེའི་སྟེང་དུ་ལྷ་ལྕམ་ 
བཞུགས་པས༔ ཆོམ་རྐུན་མི་བདུན་ཡང་གདན་འདི་ལ་འདུག་དགོས་ཟེར་བས༔ ཇག་པ་མི་
བདུན་ཡང་སྒྲུབ་ཁང་ནས་ཐོན་ནས་འདུག་གོ༔ དེ་ནས་བུད་མེད་རྣམས་ཀྱིས་དར་ཡུག་གི་ 
སྣེ་ལ་བཟུང་ནས༔ ནམ་མཁའི་དབྱིངས་ན་གཏད་ནས་ཕྱིན་པས༔ ཨོ་རྒྱན་གྱི་ཡུལ་འཛའ་ 
གད་ཀྱི་གླིང་ཞེས་བྱ་བར་སླེབས༔ དེ་ནས་རིག་འཛིན་ཐོར་ཅོག་ཅན་ཞེས་བྱ་བ་སྔགས་ 
པའི་ཆ་བྱད་ཅན༔ སྐུ་ཆེ་ལ་གཟི་བརྗིད་དང་ལྡན་པ་གཅིག་བཞུགས༔ དེའི་དྲུང་ན་མཁའ་ 
འགྲོ་མའི་ཚོགས་མང་པོ་འདུས་ནས་ཚོགས་ཀྱི་འཁོར་ལོ་ཆེན་པོ་བསྐོར་རོ༔ ལྷ་ལྕམ་དང་ 
ཆོམ་རྐུན་རྣམས་ལ༔ རིག་འཛིན་དེའི་ཞལ་ནས༔ ཁྱེད་རྣམས་འདིར་ཤོག་དང་གཏམ་དྲི་བ་ 
ཡོད་དོ་གསུངས༔ ལྷ་ལྕམ་ཆོམ་རྐུན་དང་བཅས་པ་རྣམས་ཀྱིས༔ རིག་འཛིན་དེའི་དྲུང་དུ་ 
ཕྱིན་ནས༔ རིག་འཛིན་གྱིས་ཕྱག་སོར་བརྒྱད་ཀྱིས་ཐུགས་ཁ་ཕྱེས་ནས༔ ལྷུན་གྲུབ་ཞི་ཁྲོའི་ 
དཀྱིལ་འཁོར་དང་༔ རིག་འཛིན་རིགས་ལྔ་ལྡན་བརྒྱད་ཀྱི་དཀྱིལ་འཁོར་དང་༔ མཁའ་འགྲོ་
212

༄༅། །ཟབ་གཏེར་ཆོས་ཀྱི་མཛོད་ཁང་།
བདེ་ཆེན་རྒྱ་མཚོའི་དཀྱིལ་འཁོར་རྣམས་ཞལ་ཕྱེས་ནས༔ ལྷ་ཡོངས་སུ་རྫོགས་པའི་དབང་ 
བསྐུར་རོ༔ ལྷ་ལྕམ་ལ་གསང་མཚན་མཁར་ཆེན་ཟ་རུ་བཏགས་སོ༔ ཇག་པ་བདུན་ཡང་འོད་ 
ཕུང་དུ་ཞུ་ནས་རིག་འཛིན་གྱི་ཐུགས་ཀར་ཐིམ་མོ༔ ལྷ་ལྕམ་དང་རིག་འཛིན་དེ་གཉིས་ཞག་ 
གཅིག་གི་བར་དུ་བདེ་བར་རོལ་ལོ༔ དེ་ནས་རིག་འཛིན་དེས་ཉིན་ཞིག་ཡུལ་དེའི་མཁའ་ 
འགྲོ་མ་རྣམས་བསྡུས་ནས༔ ལྷ་ལྕམ་པང་དུ་བསྣམས་ཏེ༔ མཁའ་འགྲོ་ཐམས་ཅད་ཀྱི་འདི་ 
ལ་ཕྱག་གྱིས་ཤིག༔ འདི་ནི་ཨོ་རྒྱན་རྒྱལ་པོ་པདྨའི་བཙུན་མོ་ཡིན་པར་འདུག་གོ་གསུངས༔
མཁའ་འགྲོ་མ་ཐམས་ཅད་ཀྱིས་ཀྱང་ཕྱག་འཚལ་ཞིང་མེ་ཏོག་དོར་རོ༔ དེ་ནས་རིག་འཛིན་
དེས་གསུངས་ནས༔ ལྷ་ལྕམ་ཁྱོད་དུས་གསུམ་གྱི་རྒྱལ་བ་ཐམས་ཅད་ཀྱིས་རབ་ཏུ་གནས་ 
པ་ཡིན་པས༔ སེམས་ཅན་གྱི་དོན་འབྱུང་བར་ངེས་སོ༔ ཐོད་པ་མཚན་ཉིད་དང་ལྡན་པ་འདི་ 
ཐོགས་ལ༔ ཁྱེད་རང་གི་སྡོད་པའི་གནས་དྲན་པར་གྱིས་ཤིག་གསུངས་ནས༔ ཐོད་པ་དཀར་ 
པོ་གཅིག་བསྐུར་རོ༔ ལྷ་ལྕམ་གྱིས་ཐོད་པ་དེ་བསྣམས་ནས༔ འཆིང་ཕུའི་དུར་ཁྲོད་ཡིད་ལ་ 
དྲན་པར་བྱས་ནས༔ སྐད་ཅིག་ལ་བོད་ཡུལ་འཆིང་ཕུར་སླེབས་སོ༔ ཉིན་ཞག་ཕྲུག་གཅིག་ 
ལ་ལྷ་ལྕམ་གྱིས་ཨོ་རྒྱན་འཛའ་གད་ཀྱི་གླིང་ཡང་འཁོར་རོ༔ དེ་ནས་ཡང་སྒྲུབ་པ་ལ་ཞུགས་ 
ཏེ༔ འོད་གསལ་གྱི་ངང་ནས་རིགས་དྲུག་གི་ཁམས་ཐམས་ཅད་གཟིགས་པས༔ སྙིང་རྗེ་དང་ 
སྐྱོ་ཤས་དྲག་པོའི་སྨོན་ལམ་གྱིས་བདེན་པ་མང་དུ་བརྗོད་དོ༔ ལྷ་ལྕམ་གྱིས་ཨོ་རྒྱན་གྱི་ཡུལ་ 
རྣམས་བསྐོར་བའི་ལེའུ་སྟེ་གཉིས་པའོ༔ ས་མ་ཡ༔ རྒྱ་རྒྱ་རྒྱ༔
༈ དེ་ནས་ལོ་ངོ་བཅུ་གཉིས་ལོན་པའི་ཚེ༔ ཨོ་རྒྱན་པདྨ་འབྱུང་གནས་རྒྱ་གར་གྱི་ 
ཡུལ་ནས་བོད་ཡུལ་དུ་ཆགས་ཕེབས༔ ལྷ་ལྕམ་དང་ལྷན་གཅིག་ཏུ་བཞུགས་སོ༔ ལྷ་ལྕམ་ 
གྱིས་ཨོ་རྒྱན་ལ་ཕྱག་འཚལ་ནས་ཞུས་པ༔ སློབ་དཔོན་ཆེན་པོ་ལགས༔ ཁྱེད་ཀྱི་བཀའ་ལ་ 
མ་འདས་པར༔ མི་ལོ་བཅུ་གཉིས་བར་དུ་རྫོགས་པ་ཆེན་པོའི་སྒྲུབ་པ་ལ་བསྡད་པའི་ཚེ༔
213

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཨོ་རྒྱན་གྱི་ཞིང་ཁམས་ཡང་མང་དུ་འཁོར༔ ཉམས་དང་རྟོགས་པ་རྩལ་ཁ་ཡང་ཆེ༔ འགྲོ་
བ་ཁམས་གསུམ་གྱི་སེམས་ཅན་ལ་སྙིང་རྗེ་ཆེན་པོའི་རྩལ་དང་ཡང་ལྡན༔བླ་ན་མེད་པའི་
ཐེག་པ་ལ་ངེས་ཤེས་ཆེན་པོ་ཡང་ཐོབ༔ ད་ནི་གསང་སྔགས་ཐེག་པ་ཆེན་པོའི་ཆོས་ཐམས་ 
ཅད་ཁོང་དུ་ཆུད་པ་ལགས་གཅིག་ཞུས་པས༔ ཨོ་རྒྱན་གྱིས་གསུངས་ནས༔ ལྷ་ལྕམ་ཉོན་ 
ཅིག༔ ད་རུང་གསང་སྔགས་ཀྱི་གཏན་ལ་མ་ཕེབས༔ གསང་སྔགས་ཁོང་དུ་ཆུད་ན༔ རྟོགས་ 
པ་དང་མཁྱེན་པ་ཟུང་འཇུག་ཏུ་འོང་བ་ཡིན་ནོ༔ ཁྱོད་ལ་ད་རུང་མཁྱེན་པ་དང་རྟོགས་པ་གོ་ 
བ་ཙམ་བས་མེད༔ ངས་གསལ་བར་བཤད་དོ༔ ཉམས་ཀྱི་གླུ་འདི་ལ་ཉོན་ཅིག་གསུངས༔ 
དོན་འདི་ལ་དགོངས་ཤིག་པདྨ་ལྕམ༔ འཆི་བ་ལ་བསམ་ན་སྒྲུབ་པ་རན༔ མི་ཚད་ཕྱིས་པ་ 
ཙམ་ཡང་མེད༔ སྨྲ་བའི་ཚིག་ལ་སྙིང་གཏམ་ཡོད༔ མཚན་ལྡན་བུ་མོ་གཞིག་པ་ཐོང་༔ དད་ 
ལྡན་མ་ཁྱོད་འདི་ལྟར་མཛོད༔ དང་པོ་འཁོར་བའི་རྒྱུ་འདི་ལ༔ འདོད་ཆགས་ཉོན་མོངས་ 
སྡུག་རེ་བསྔལ༔ གཏི་མུག་རོ་ཡི་བྲག་ཚང་ལ༔ ཞེ་སྡང་ལོག་པའི་ཁྱེའུ་ཆགས༔ ང་རྒྱལ་རོ་ 
ཡི་ཆགས་སྡང་འཛིན༔ ཕྲག་དོག་རླུང་གི་སྤྱོད་རླུང་ཞོན༔ འདོད་ཆགས་མ་དང་ལྷན་གཅིག་ 
འགྲོགས༔ འཛིན་པའི་སེམས་ཀྱི་བུ་དང་ལྡན༔ གཟུགས་དང་སྣང་བའི་དགྲ་བོ་རྙེད༔ མེད་ 
པ་གཅིག་ལ་ཡོད་བཏགས་ནས༔ རིགས་དྲུག་འཁོར་བའི་ཁམས་སུ་འབྱུང་༔ ཤེས་ན་འདི་ 
ཡངང་གཅིག་གི་རྩལ༔ མ་ཤེས་སྡུག་བསྔལ་སོ་སོར་ཐོབ༔ གནས་སྐབས་བར་དོའི་ཞིང་ 
ཁམས་ཉུལ༔ འཁྲུལ་པ་རྐྱེན་དང་འཕྲད་ཙམ་ན༔ སྐྱེ་དང་རྒས་པ་ཟུང་དུ་འབྱུང་༔ ན་དང་ཚ་ 
བ་ལས་ཀྱི་ཁུར༔ འཆི་དང་འཕོ་བ་མྱ་ངན་འཚོ༔ འདི་འདྲའི་སྐྱེ་བོ་སྡུག་བསྔལ་ཅན༔ དམུ་ 
རྒོད་སེམས་འདི་མ་མཐོང་ངམ༔ དད་པའི་ཆོས་རྣམས་མ་དྲེད་ཅིག༔ ཡིད་ལོང་མེད་དོ་པདྨ་ 
ལྕམ༔ ཆོས་དབྱིངས་བརྟན་པ་མ་འཛིན་ན༔ རྣམ་ཤེས་སེམས་འདི་རླང་དམར་འདྲ༔ ལས་ 
ཀྱི་བག་ཆགས་ཐང་ཡངས་སོ༔ བདུད་ཀྱི་གྲོགས་འདི་རྐྱེན་ཁ་བཙན༔ སྣང་བའི་ཡུལ་འདི་
214

༄༅། །ཟབ་གཏེར་ཆོས་ཀྱི་མཛོད་ཁང་།
བྲིད་རེ་མཁས༔ བརྩོན་འགྲུས་བསྐྱེད་དམ་པདྨ་ལྕམ༔ འཁོར་བའི་རྒྱ་འདི་གཏིང་མཐའ་ 
རིང་༔ ཉོན་མོངས་དུག་ལྔ་རྦ་རླབས་ཆེ༔ འཁོས་ཆུང་སེམས་འདི་སྐྱེ་རེ་ཞན༔ བདེ་བའི་ 
ལུས་དང་བྲལ་ཉེན་ཆེ༔ ངན་སོང་གསུམ་འདི་གཡང་ས་གཟར༔ ལྟ་བའི་རྣལ་འབྱོར་ལྷུང་ 
ཉེན་ཡོད༔ བརྩོན་འགྲུས་དད་པའི་ལེ་ལོ་འདི༔ སངས་རྒྱས་འཐོབ་པའི་རྒྱུ་མི་འདྲ༔ སེམས་ 
ལྕག་བྲོབས་དང་པདྨ་ལྕམ༔ ལྟ་སྤྱོད་ཡ་བྲལ་རྣལ་འབྱོར་འདི༔ དོག་མོའི་འཕྲང་ལ་ལྷུང་ས་ 
ཡོད༔ ནེ་ཙོ་ཁ་ཡི་ཆོས་བཤད་འདི༔ ཁ་ཡང་སེམས་དང་ཆོས་མི་འདྲེས༔ ལྟོས་དང་སེམས་ 
ཀྱི་རྩ་བ་ཆོད༔ ད་རུང་ཉམས་ལེན་འབྲེལ་ཐབས་མེད༔ ནན་ཆགས་སྒྲུབས་ཤིག་པདྨ་ལྕམ༔ 
གསུངས༔ ལྷ་ལྕམ་བརྒྱལ་ཞིང་མགོ་སར་བརྡབས་སོ༔ བརྒྱལ་སངས་ནས་ཨོ་རྒྱན་ལ་ཞུས་ 
པ༔ སློབ་དཔོན་ཆེན་པོ་ལགས༔ འཁོར་བའི་གནས་འདི་ནས་མྱུར་དུ་ཐར་པའི་ཐབས་ཤིག་ 
ཞུ་ཞུས་པས༔ བདག་ནི་འཇིགས་པའི་འཕྲང་ལས་སྒྲོལ་ཞིང་༔ ཏིང་ངེ་འཛིན་འདི་ལ་བོགས་ 
ཐོན་ནས༔ གསང་སྔགས་ཀྱི་དོན་མ་ལུས་པ་རྫོགས་པར་བྱེད་ན༔ ཉམས་ལེན་ཅི་འདྲ་བ་ 
ཞིག་འཐད་ཞུས་པས༔ ཨོ་རྒྱན་གྱིས་གསུངས་ནས༔
༈ ཚུར་ལ་ཉོན་དང་པདྨ་ལྕམ༔ མཚན་ལྡན་བུ་མོ་རིགས་བཟང་མོ༔ འཁོར་བའི་ 
འདམ་ནས་བྲོས་ཐོན་ནས༔ དབེན་ས་རི་ཁྲོད་འབྲལ་མེད་བརྟེན༔ མཚན་ལྡན་བླ་མའི་རྣམ་ 
ཐར་སྐྱོངས༔ དད་པ་ཆོས་ཀྱི་ཞིང་ས་ཡིན༔ འཕོ་འགྱུར་མེད་པར་གཏན་ལ་ཕོབ༔ དམ་ཚིག་ 
དངོས་གྲུབ་སྲོག་ཤིང་ཡིན༔ མངོན་ལྐོག་མེད་པར་གཏན་ལ་ཕོབ༔ སྙིང་རྗེ་སྐྱེ་འགྲོའི་ཕ་མ་ 
ཡིན༔ བྲི་གང་མེད་པ་གཏན་ལ་ཕོབ༔ བཟོད་པ་ལུས་ཀྱི་མཚོན་ཆ་ཡིན༔ འབྲལ་མེད་དོན་ 
གྱིས་གཏན་ལ་ཕོབ༔ བརྩོན་འགྲུས་ལེ་ལོའི་ཁ་གནོན་ཡིན༔ ཕྱི་བཤོལ་མེད་པར་གཏན་ 
ལ་ཕོབ༔ སྙིང་རུས་མི་འགྱུར་ཟབ་པ་ཡིན༔ བསམ་གཏན་དོན་གྱིས་གཏན་ལ་ཕོབ༔ འོད་ 
གསལ་གཞི་ཡི་ས་བོན་ཡིན༔ ཐུན་སྒོམ་བློ་བྲལ་གཏན་ལ་ཕོབ༔ ཞི་གནས་ལམ་གྱི་སྟེགས་
215

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བུ་ཡིན༔ བརྗེ་ཤེས་ཡེངས་མེད་གཏན་ལ་ཕོབ༔ ལྷག་མཐོང་དོན་གྱི་རྩེ་མོ་ཡིན༔ ཐེ་ཚོམ་ 
གཉིས་མེད་གཏན་ལ་ཕོབ༔ ཚོགས་དྲུག་སྣང་བའི་རང་རྩལ་ཡིན༔ སེམས་ཉིད་སྐྱེ་མེད་ 
གཏན་ལ་ཕོབ༔ དུག་ལྔ་ཡེ་ཤེས་སྐུ་ལྔའི་རྩལ༔ འགག་མེད་ཆགས་བྲལ་གཏན་ལ་ཕོབ༔ 
ལས་ཀྱི་རྣམ་ཤེས་རིག་པའི་རྩལ༔ བློ་ཟད་ཆོས་དབྱིངས་གཏན་ལ་ཕོབ༔ དབྱིངས་དང་ཡེ་ 
ཤེས་ཐ་མི་དད༔ རྒྱུ་གཅིག་རྐྱེན་གྲོལ་གསལ་ལ་སྟོང་༔ སྐད་ཅིག་རིག་པ་གཏན་ལ་ཕོབ༔ 
གསུངས༔ ཡང་ལྷ་ལྕམ་གྱིས་ཞུས་པ༔ ཨོ་རྒྱན་ཆེན་པོ་ལགས༔ སྣང་བ་དང་སེམས་གཉིས་ 
ཐ་མི་དད་པའི་རིག་པ་གཏན་ལ་ཕེབས་ན༔ ཐེག་པའི་འཇུག་སྒོ་གང་ལགས་ཞུས་པས༔ ཨོ་ 
རྒྱན་གྱིས་གསུངས་ནས༔ མཚན་ལྡན་བུ་མོ་པདྨ་ལྕམ༔ དད་ལྡན་མ་ཁྱོད་ཚུར་ཉོན་དང་༔ 
བློ་དང་ལྡན་པའི་སློབ་བུ་ཡིས༔ གནས་ལུགས་ངོ་བོ་གཏན་ཕེབས་ནས༔ བླ་མེད་ཐེག་པའི་ 
རྫོགས་ཆེན་སྒོམས༔ ལམ་གྱི་འཇུག་སྒོ་ནོར་མི་སྲིད༔ འོན་ཀྱང་སྒྲུབ་པའི་གང་ཟག་དང་༔ 
དམ་ཆོས་རྫོགས་པ་ཆེན་པོ་གཉིས༔ ལྟ་སྤྱོད་ཡ་བྲལ་དོན་མི་མཐུན༔ དེ་འདྲ་ལམ་གྱི་འཇུག་ 
སྒོ་ནོར༔ ཆོས་དང་གང་ཟག་མཐུན་པ་ན༔ རྫོགས་པ་ཆེན་པོ་ཐེག་པའི་མཆོག༔ ཚིག་རྩོད་ 
རྟོག་པའི་སྤྱོད་ཡུལ་མིན༔ སྔོན་གྱི་ལས་ཅན་དམ་ཚིག་ཅན༔ ཡང་ན་ཚེ་འདིར་སྒྲུབ་སྙིང་ 
ཅན༔ དམ་ཚིག་ལྡན་པ་དེ་ཉིད་ཀྱིས༔ ཐེག་མཆོག་རྫོགས་ཆེན་བསྒོམ་པའི་ཡུལ༔ དཔེ་དང་ 
དོན་གྱིས་གཏན་ལ་འབེབས༔ བརྡ་དོན་ཆོས་ཉིད་ངོ་བོ་གཅིག༔ ཀ་དག་སྟོང་དབྱིངས་ནམ་ 
མཁའི་ངོས༔ ལྷུན་གྲུབ་སྟོང་གསལ་ཉི་ཟླའི་འོད༔ འགག་མེད་རང་རྩལ་ཅིར་ཡང་རྒྱུ༔ ཁྲེག་ 
ཆོད་ཐོད་རྒལ་ཟུང་དུ་ཚུད༔ བར་དོའི་སྣང་བ་དབྱིངས་སུ་རྫོགས༔ ན་རཀ་འཁོར་བ་དོང་ 
ནས་སྤྲུགས༔ བདེ་བ་ཀུན་བཟང་ཟབ་མོའི་མཛོད༔ དམ་ཆོས་འདི་དང་སུ་འཕྲད་པ༔ དམ་ 
ཚིག་ཅན་དེ་སྐལ་བ་ཆེ༔ གསུངས༔ ཡང་ལྷ་ལྕམ་གྱིས་ཞུས་པ༔ ཨོ་རྒྱན་ཆེན་པོ་ལགས༔ 
བཀའ་རྫོགས་པ་ཆེན་པོ་བླ་མེད་ཟབ་མོའི་མཛོད་འདི་ཉམས་སུ་ལེན་པ་ལ༔ ཐེག་པའི་
216

༄༅། །ཟབ་གཏེར་ཆོས་ཀྱི་མཛོད་ཁང་།
མཆོག་ཡིན་ན༔ སྒྲུབ་པའི་གནས༔ ཡུལ་དང་༔ དུར་ཁྲོད་དང་༔ རྫ་ཁྲོད་དང་༔ གངས་ཁྲོད་ 
དང་༔ གཡའ་ཁྲོད་དང་༔ སྤང་རི་ངོས་རྣམས་ཉམས་གང་དུ་འཕེལ༔ རྟོགས་པ་སྐྱེ་བའི་ས་ 
ཕྱོགས་གང་ལགས་ཞུས་པས༔ ཨོ་རྒྱན་གྱིས་གསུངས་ནས༔ མཚན་ལྡན་བུ་མོ་པདྨ་ལྕམ༔ 
དགེ་སེམས་མ་ཁྱོད་བདག་ལ་ཉོན༔ ཐེག་མཆོག་རྫོགས་པ་ཆེན་པོ་འདི༔ སྐལ་ལྡན་བུ་ 
ཡིས་ཉམས་ལེན་ན༔ དག་པའི་གནས་ནི་གངས་ཁྲོད་ཡིན༔ གཡའ་མའི་ཁྲོད་དུ་སྒོམ་ཡང་ 
རུང་༔ མདོར་ན་སྐྱོ་ཤས་སྐྱེ་བའི་གནས༔ སུ་མེད་གངས་ཀྱི་སྟོད་ཁྲོད་དེར༔ རྫ་དང་གཡའ་ 
མ་རང་མདོག་སྔོ༔ སྡུག་བསྔལ་རྡུལ་ཕྲན་ནམ་མཁའ་དྭངས་པའི་ཡུལ༔ སྤྲིན་དང་ཁུ་རླུང་ 
དབྱིངས་སུ་དག༔ དབྱར་མ་དགུན་གྱི་སྟོན་སེར་དུ༔ ཉི་མ་ཤར་དང་རྒས་པའི་ཟེར༔ ཆོས་ 
ཉིད་མིག་གིས་དེ་དུས་བསྒོམ༔ དབེན་པའི་གནས་སུ་གནས་ལུགས་ཐོབ༔ སྟོང་དབྱིངས་ཀ་ 
དག་གཏན་ལ་ཕོབ༔ སྟོང་མདངས་འོད་ལྔའི་རིག་རྩལ་རྫོགས༔ ལས་རླུང་དབྱིངས་སུ་འགྱུ་ 
བ་ཟད༔ བར་དོ་ལྔ་ལ་འོད་གསལ་མཐོང་༔ ཞི་གནས་སྒྲོག་གི་ཐེག་པ་བཅད༔ ལྷག་མཐོང་ 
ང་རོའི་མདུང་རྩེ་བསྙིལ༔ ཡིད་དཔྱོད་ལྟ་བའི་དགྲ་བོ་ཆོམ༔ མངོན་སུམ་ཆོས་ཉིད་གཏན་ 
ལ་ཕོབ༔ སྣང་སེམས་དྲི་མེད་གཡའ་དང་བྲལ༔ གསལ་ལ་སྟོང་པ་སྐལ་བ་ཆེ༔ གསུངས༔
ཡང་ལྷ་ལྕམ་གྱིས་ཞུས་པ༔ ཨོ་རྒྱན་ཆེན་པོ་ལགས༔ བཀའ་རྫོགས་པ་ཆེན་པོ་ཉམས་ 
སུ་ལེན་ན༔ རིག་པ་ཐེར་ལ་སྟོན་པའི་བླ་མ་ཅི་འདྲ་བ་ཞིག་བསྟེན་ན་ལེགས་ཞུས་པས༔ ཨོ་ 
རྒྱན་གྱིས་གསུངས་ནས༔ ལྷ་ལྕམ་རིགས་བཟང་པདྨ་ལྕམ༔ མཚན་ལྡན་བུ་མོ་བདག་ལ་ 
ཉོན༔ ཐེག་མཆོག་རྫོགས་པ་ཆེན་པོ་བསྒོམ་པ་ན༔ འབྲལ་མེད་བླ་མ་བསྟེན་ན་ལེགས༔ 
བོགས་འདོན་གེགས་སེལ་དུས་སུ་གཅེས༔ དེ་ན་བླ་མའི་མཚན་ཉིད་ནི༔ རྒྱུད་པའི་བྱིན་ 
རླབས་ཐུགས་རྗེ་ཆེ༔ ལྷ་དང་ཞལ་མཇལ་དངོས་གྲུབ་རྙེད༔ མཁའ་འགྲོས་ལུང་བསྟན་བྱིན་ 
རླབས་ལྡན༔ སྨིན་བྱེད་དབང་གི་དོན་ལ་མཁས༔ གྲོལ་བྱེད་ཁྲིད་ཀྱི་ལག་ལེན་གསལ༔
217

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཐོས་པས་མཁྱེན་པའི་ཡོན་ཏན་རྫོགས༔ རྟོགས་པས་ཐེ་ཚོམ་བློ་དང་བྲལ༔ ཆོས་མཐུན་ 
བུ་ནི་ཐབས་ཀྱིས་སྐྱོང་༔ སྟོང་ཉིད་སྙིང་རྗེ་ཟུང་དུ་འབྲེལ༔ ཆགས་སེམས་ཆུང་ལ་ཐེག་བློ་ 
མཐོ༔ མཚན་ཉིད་དེ་དང་ལྡན་པ་གང་༔ བཅུད་ཆེན་བླ་མ་དེ་དང་འགྲོག༔ རྩོལ་མེད་ལྷུན་ 
གྲུབ་ཉམས་མྱོང་སྐྱེ༔ རིག་པ་རྡོ་རྗེ་ལུ་གུ་རྒྱུད༔ ཆོས་དབྱིངས་སྒྲོན་མའི་དབྱིངས་སུ་འཕེལ༔ 
རྫོགས་ཆེན་ལྟ་བའི་དོན་དང་ལྡན༔ གསུངས༔ ཡང་ལྷ་ལྕམ་གྱིས་ཞུས་པ༔ ཨོ་རྒྱན་ཆེན་པོ་ 
ལགས༔ བཀའ་རྫོགས་པ་ཆེན་པོ་ཉམས་སུ་ལེན་པ་ན༔ གྲོགས་མཚན་ཉིད་དང་ལྡན་པ་ཅི་ 
ལྟ་བུ་ཞིག་བརྟེན་ན་ལེགས་ཞུས་པས༔ ཨོ་རྒྱན་གྱིས་གསུངས་ནས༔ མཚན་ལྡན་བུ་མོ་པདྨ་ 
ལྕམ༔ དད་ལྡན་མ་ཁྱོད་ཚུར་ཉོན་དང་༔ གྲོགས་ཀྱི་མཚན་ཉིད་འདི་ལྟར་ལགས༔ དད་པ་ 
སྡུག་བསྲན་སྙིང་རྗེ་ཆེ༔ དམ་ཚིག་གཙང་ཞིང་བློ་སྣ་ཐོང་༔ མོས་གུས་ལྡན་ལ་གསང་སྒོ་ཐུབ༔ 
ཚེ་འདིར་སྣང་ཤས་ཞེན་པ་ཆུང་༔ རྣམ་སྨིན་ལས་འཛེམ་མིག་བཞིན་དུ༔ སྒྲུབ་བློ་བརྟེན་ 
ཅིང་དམན་ས་འཛིན༔ དགེ་སྡིག་ལས་ནི་འཛེམ་པ་དང་༔ བློ་ཆེ་ཁོག་ཡངས་ངང་རྒྱུད་རིང་༔ 
སྐབས་ཀྱི་རྟེན་འབྲེལ་མཁས་པ་དང་༔ ཐེག་པའི་བྱེ་བྲག་ཕྱེད་པ་དང་༔ ཉམས་རྟོགས་ 
མཚང་གི་འཇུག་པ་དང་༔ འགྲོ་བའི་དོན་ལ་སྨོན་པ་དང་༔ ཚིག་རྩོད་ཐ་སྙད་ཕྱིར་མི་འབྲང་༔ 
བྱ་བ་བྱེད་པ་བློ་སྣ་ཉུང་༔ ཁྱད་སོད་ཐེ་ཚོམ་མི་བྱེད་ཅིང་༔ ངོས་དགས་སྣང་བ་ཆུང་བ་དང་༔ 
རིགས་གཅིག་ལ་ནི་འདུན་པ་དང་༔ གཡེང་བ་ཆེ་ལ་མི་དགའ་ཞིང་༔ དབེན་པའི་གནས་ལ་ 
བརྟེན་པ་དང་༔ ཁྲོ་གཏུམ་ང་རྒྱལ་ཆུང་བ་དང་༔ གྲོགས་པོ་དེ་འདྲར་བརྟེན་པ་ན༔ ཡོན་ཏན་ 
མ་ལུས་འབྱུང་བའི་ཞིང་༔ འབྲལ་མེད་གཏན་དུ་འགྲོགས་ནས་ཀྱང་༔ ཡོན་ཏན་བདེ་བའི་ 
དོན་ལ་འཚོ༔ བསམ་གཏན་བླ་མ་གཉིས་པ་ཡིན༔ གསུངས༔
༈ ཡང་ལྷ་ལྕམ་གྱིས་ཞུས་པ༔ ཨོ་རྒྱན་ཆེན་པོ་ལགས༔ བཀའ་རྫོགས་པ་ཆེན་ 
པོ་ཉམས་སུ་ལེན་ན༔ སྤྱོད་ལམ་གྱི་རྣལ་འབྱོར་ཇི་ལྟར་བྱས་ན་ལེགས་ཞུས་པས༔ ཨོ་
218

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱན་གྱིས་གསུངས་ནས༔ རིགས་ལྡན་བུ་མོ་པདྨ་ལྕམ༔ དད་ལྡན་མ་ཁྱོད་བདག་ལ་ཉོན༔ 
རྫོགས་པ་ཆེན་པོ་སྒོམ་པ་ནི༔ སྤྱོད་ལམ་ཆེན་པོ་འདི་འདྲ་ཡིན༔ རང་ལུས་རྩ་ཡི་དཀྱིལ་ 
འཁོར་འདིར༔ ཐིག་ལེ་འོད་ཀྱི་ཞིང་ཁམས་སུ༔ ལྷུན་གྲུབ་མཁའ་འགྲོ་ཡབ་ཡུམ་བསྒོམ༔ 
ཀླད་པ་དུང་ཁང་འཁྱིལ་པ་ན༔ ཁྲོ་བོ་ཁྲག་འཐུང་ལྔ་བཅུ་བརྒྱད༔ ཆེ་མཆོག་ཡབ་ཡུམ་ 
གཉིས་ལ་འདུདཿ༔ བདུད་རྩི་ཚོགས་ཀྱིས་མཉེས་པར་བྱ༔ ཙིཏྟ་སྙིང་གི་གཞལ་ཡས་ན༔ ཞི་ 
བ་སངས་རྒྱས་སུམ་ཅུ་དྲུག༔ ཏིང་འཛིན་ལྷ་ཡིས་མཉེས་པར་བྱ༔ རྩ་འཁོར་དྲུག་གི་ཐིག་ལེ་ 
ན༔ འགྲོ་འདུལ་སྤྲུལ་པའི་རྣལ་འབྱོར་དྲུག༔ འཚོ་བ་ཟས་ཀྱིས་མཉེས་པར་བྱ༔ ལྟ་སྟངས་ 
གསུམ་དང་ལྡན་པ་ནི༔ ནམ་མཁའ་རྐྱེན་བྲལ་དྭངས་པ་ལ༔ རང་མདངས་སྟོང་གསལ་ 
མདངས་ལྔ་ནི༔ གཅིག་ཆོད་ཆེན་པོ་ཐིག་ལེའི་སྐུ༔ རིག་པ་ལུ་གུ་རྒྱུད་ཅན་བསྒོམ༔ ཆོས་ 
ཉིད་མངོན་སུམ་གཏན་ལ་ཕོབ༔ ཐུན་བཞི་ཉམས་ཀྱི་རྣལ་འབྱོར་ནི༔ ཚོགས་འཁོར་བཞིའི་ 
ལོངས་སྤྱོད་བྱ༔ ལྷ་དང་ཆོས་ཉིད་ཟུང་འཇུག་ལ༔ སྔགས་ཀྱི་རང་བཞིན་ཏིང་འཛིན་བསྒོམ༔ 
སྤྱོད་ལམ་བཞི་ཡི་རྣལ་འབྱོར་གྱི༔ སྣང་བ་སེམས་གཉིས་ཐ་མི་དད༔ གཞི་ཡི་ངོ་བོ་གཏན་ 
ལ་ཕེབ༔ སྣང་བ་བཞི་ཡི་མཐར་ཚད་ཀྱིས༔ ཟད་པ་མེད་པ་དབྱིངས་སུ་སྐྱོལ༔ མ་འགགས་ 
རིག་པའི་ཤར་སྒྲོ་ལ༔ བཟོ་མེད་གནས་ལུགས་ངང་དུ་བཞུགས༔ དུག་གསུམ་རྟོག་པ་ 
དབྱིངས་ནས་བསྲེ༔ བཟོ་མེད་ངང་དུ་ལྷོད་ཀྱིས་གློད༔ ཏི་ལ་ཉག་གཅིག་སེམས་ཉིད་འདི༔ 
གློ་བུར་མ་ཡིན་གདོད་ནས་གྲུབ༔ བཅོས་མ་མ་ཡིན་རང་བྱུང་ཤར༔ སྟོང་ལ་སྟོང་མདངས་ 
རང་བཞིན་གསལ༔ ས་ལེ་སང་ངེ་རྙོགས་པ་མེད༔ སྣང་བ་གཞི་ཡི་ངོ་བོ་གཅིག༔ རྐྱེན་གྱིས་ 
མ་གོས་རྒྱུ་མི་གཡོ༔ འདི་དོན་རིག་པས་གདན་ས་ཟིན༔ སྤྱོད་དང་ལྟ་བ་ཟུང་དུ་འབྲེལ༔ 
རྫོགས་པ་ཆེན་པོ་ལམ་དུ་གྱུར༔ གསུངས༔
ཡང་ལྷ་ལྕམ་གྱིས་ཞུས་པ༔ ཨོ་རྒྱན་ཆེན་པོ་ལགས༔ བཀའ་རྫོགས་པ་ཆེན་པོ་
219

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཉམས་སུ་ལེན་ན༔ བོགས་ཐོན་པའི་ཐབས་ཅི་འདྲ་ཞིག་བྱེད་ན་ལེགས་ཞུས་པས༔ ཨོ་རྒྱན་ 
གྱིས་གསུངས་ནས༔ ལྷ་ལྕམ་རིགས་ལྡན་བུ་མོ་ཉོན༔ རིགས་ལྡན་རྫོགས་ཆེན་བསྒོམ་པ་ 
ན༔ རྩ་ཐིག་རླུང་གི་རྣལ་འབྱོར་བསྒོམ༔ བསྒྲོད་པ་ཐབས་ཀྱིས་ཁྱེར་བ་ཡིན༔ ཟབ་མོའི་ 
སྤྱོད་ཡུལ་འདི་ལྟར་ཡིན༔ སྦྲུལ་པ་རྩ་ཡི་ལྷ་མོ་ལ༔ ལོངས་སྤྱོད་ཐིག་ལེ་སྒྲིམ་བཟློག་གིས༔ 
ཆོས་སྐུ་རླུང་ཟད་དབྱིངས་སུ་སྐྱིལ༔ སྐུ་གསུམ་དབྱེར་མེད་བདེ་བ་ཆེ༔ ཟག་པ་མེད་པའི་ 
ཡེ་ཤེས་ཀྱིས༔ ཀ་དག་སྟོང་ཁམས་དབྱིངས་དང་འདྲེས༔ ངོ་བོ་བདེ་ཆེན་འཁྱིལ་བར་རོལ༔ 
གཞན་ཡང་གཞོན་ནུ་མཛེས་པའི་ལུས༔ བཅུ་དྲུག་རྩ་ལྔ་ལས་མི་བརྒལ༔ བདེ་བའི་ལུས་ 
ལ་མདངས་ཤ་ཅན༔ བདེ་བའི་སྐད་འབྱིན་བདེ་བ་གཡོ༔ དཀར་རྩི་དམར་ལྗང་དྭངས་པའི་ 
མདངས༔ དད་པ་ཤེས་རབ་སྙིང་རྗེ་ཆེ༔ གསང་སྒོ་ཐུབ་ཅིང་བློ་སྒོ་ཡངས༔ ཐེ་ཚོམ་མི་བྱ་སྤྱོད་ 
ལམ་དལ༔ བདག་ཏུ་མ་བཟུང་མཚན་ལྡན་དེས༔ སྒྲུབ་པའི་གྲོགས་སུ་བརྟེན་བྱས་ནས༔ 
རྩ་ཡི་འཁྲུལ་འཁོར་རྣམ་པ་ལྔ༔ ཟག་པ་རྒྱུ་ཡི་འཛིན་སྒོ་སྤྱད༔ ཐིག་ལེ་གཉིས་ཀྱི་ཕན་འཇུག་ 
ལ༔ འདོད་ཆགས་སྡུག་བསྔལ་བདེ་བ་བསྡུས༔ རླུང་གི་འདྲེན་ཁུག་རྣམས་གསུམ་གྱིས༔ 
མ་དག་སེམས་ཀྱི་འགྱུ་བ་བཅད༔ ཡེ་ཤེས་སྐུ་ལྔ་བདེ་དྲོད་འབར༔ ཆོས་རྣམས་ཐམས་ཅད་ 
བཅུད་དོན་བསྡུས༔ བདེ་ཆེན་ངོ་བོ་གཏན་ལ་ཕོབ༔ སྒྲུབ་པ་ཕལ་རྣམས་ཟིལ་གྱིས་གནོན༔ 
ལྷ་དང་སྔགས་རྣམས་ཤུགས་ཀྱིས་རྫོགས༔ འབྱུང་བ་ལྔ་ལ་ཐོགས་མེད་འགྱུ༔ སྤྱན་དང་ 
མངོན་ཤེས་རོལ་པའི་རྩལ༔ སྣང་རིག་གཉིས་པོ་འོད་གསལ་འཁྱིལ༔ གཅིག་ཆོད་ཆེན་པོ་ 
གཏན་ཚད་ཕེབས༔ རྩ་ཐིག་རླུང་གསུམ་འཁྲུལ་འཁོར་འདི༔ སྒྲོན་མ་གཞི་དང་ཉམས་ལེན་ 
བསྲེ༔ བོགས་འདོན་ཐབས་ཀྱི་ཡང་རྩེ་ཡིན༔ གསུངས༔ ཡང་ལྷ་ལྕམ་གྱིས་ཞུས་པ༔ ཨོ་ 
རྒྱན་ཆེན་པོ་ལགས༔ བཀའ་རྫོགས་པ་ཆེན་པོ་འདི་ཉམས་ལེན་མཐའ་རུ་ཕྱིན་ན༔ རྟགས་ 
དང་ཚད་རྣམས་ཇི་ལྟར་འབྱུང་བ་ལགས་ཞུས་པས༔
220

༄༅། །ཟབ་གཏེར་ཆོས་ཀྱི་མཛོད་ཁང༌།
༈ ཨོ་རྒྱན་གྱིས་གསུངས་ནས༔ ལྷ་ལྕམ་བུ་མོ་རིགས་བཟང་མ༔ བདེ་བའི་སྐད་ 
འབྱིན་མ་ཁྱོད་ཉོན༔ བཀའ་ཆེན་རྫོགས་པ་ཆེན་པོ་འདི༔ སྐལ་ལྡན་བུ་ཡིས་ཉམས་ལེན་ 
འཚལ༔ ངོ་བོ་བརྟན་པ་ཐོབ་པའི་རྟགས༔ འོད་གསལ་བདེ་བའི་ཉིན་ཞག་འདྲེས༔ རང་ 
བཞིན་དབྱིངས་སུ་ཆུད་པའི་རྟགས༔ རིག་སྟོང་འགྱུར་མེད་རྟེན་ས་ཟིན༔ སྐལ་ལྡན་ 
བུ་ཡིས་ཉམས་ལེན་ཚེ༔ སྣང་སྲིད་སྒྱུ་མའི་གྲོགས་སུ་གོ༔ སྒྲོན་མ་བཞི་པོ་ཀློང་འགྱུ་ 
ན༔ ལྷུན་གྲུབ་ཞིང་ཁམས་གཏན་ལ་ཕེབས༔ སྣང་སེམས་ཟུང་དུ་ཚུད་པ་ན༔ རྒྱུ་རྐྱེན་ 
རྟེན་འབྲེལ་ཀུན་ལ་མཁས༔ ཆོས་ཉིད་མངོན་སུམ་རྫོགས་པ་ན༔ གོང་འཕེལ་སྣོད་དུ་ 
ཕྱིན་པ་ཡིན༔ རིག་པ་ཚད་ལ་ཕེབས་ཙམ་ན༔ ཆོས་ཉིད་ཟད་པའི་བདེ་བ་ཐོབ༔ སྣང་ 
ཚད་བཞི་པོ་ཀློང་གྱུར་ན༔ བར་དོ་ལྔ་ཡི་རང་མཚང་བསྟན༔ ཞིང་ཁམས་སྐུ་དང་འོད་ 
ཟེར་ཐོབ༔ རྡུལ་བྲལ་ཕྱི་ཡི་ནམ་མཁའ་འདི༔ སྲོག་རླུང་དབུ་མའི་བུམ་པར་ཟད༔ ལས་ 
རླུང་འགྱུ་བྱེད་ལྔ་པོ་འདི༔ རང་དག་ཙིཏྟའི་དབྱིངས་སུ་གྲོལ༔ འཇིག་རྟེན་འབྱུང་བ་ 
ལྔ་དང་བཅས༔ ཤ་ཁྲག་དབུགས་ཀྱི་འོད་ཟེར་རྙེད༔ འཁོར་ལོ་རྩ་ཡི་ས་བོན་མཐོང་༔ 
འོད་གསལ་མ་བུ་ནུས་པ་མཉམ༔ ཕུང་པོ་ཟག་མེད་འོད་ཕུང་ཞུ༔ དུས་གསུམ་ལས་ནི་མ་ 
འགགས་མཁྱེན༔ སྤྲུལ་པ་མཐའ་ཡས་སྣང་ཚུལ་སྟོན༔ ཆོས་རྣམས་ཐེག་པ་རིམ་གྱིས་དབྱེ༔ 
འགག་མེད་ཀློང་གིས་ཉམས་སྤྱོད་ལྡན༔ གསལ་སྟོང་ཆོས་ཉིད་ལས་མི་འདའ༔ ཡུངས་ 
འབྲུ་ཙམ་ནས་སྐུ་ལྔར་ཡང་༔ སོ་སོར་གསལ་ཞིང་སྣང་གཉིས་ཟད༔ བདེ་བ་ཆེ་དང་བདེ་ 
ཉམས་འགྱུར༔ ཉམས་ལེན་རྟགས་ཚད་དོན་གྱིས་ཤེས༔ གསུངས༔ ཡང་ལྷ་ལྕམ་གྱིས་ཞུས་ 
པ༔ ཨོ་རྒྱན་ཆེན་པོ་ལགས༔ བཀའ་རྫོགས་པ་ཆེན་པོ་འདི་ཡང་ཉམས་སུ་བླང་བའི་བུ་ལ༔
དབུགས་གྲོལ་བ་དང་བར་དོའི་དག་ཚུལ་ཅི་ལྟ་བུ་ཞིག་འོང་བ་ལགས་ཞུས་པས༔ ཨོ་རྒྱན་ 
གྱིས་གསུངས་ནས༔ ལྷ་ལྕམ་རིགས་ལྡན་བུ་མོ་ཉོན༔ བདག་འདྲས་བཤད་ཀྱིས་གོའམ་
221

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཉོན༔ དབྱིངས་རིག་ཀློང་དུ་མ་གྱུར་ན༔ ཐམས་ཅད་སྐྱེ་ཤི་འགྱུར་བ་ཡིན༔ རྫོགས་ཆེན་སྐལ་ 
བ་སུ་ལྡན་དེ༔ ཚེ་འདིའི་དབུགས་དེ་གྲོལ་བའི་ཚེ༔ ཧྲིལ་གྱིས་འདུས་པ་ཕྱི་ཡི་དབུགས༔ 
ཐིབས་ཀྱིས་འགག་པ་དམ་པོའི་སྒོ༔ རྒྱངས་ཀྱིས་འཕྲོ་བ་ནང་གི་རླུང་༔ ལམ་གྱིས་མཐོང་བ་ 
སྣང་བའི་ཡུལ༔ ཧད་ཀྱིས་སྣང་བ་སྲོག་གི་སེམས༔ ཧྲིག་གེར་རིག་པ་འོད་གསལ་བུ༔ ལྷང་ 
གིས་ཤར་བ་རིག་པའི་མདངས༔ ལྷན་གྱིས་ཞི་བ་སྟོང་དབྱིངས་ལ༔ སིང་ངེ་འཛིན་མེད་དོན་ 
གྱི་རྩལ༔ ས་ལེར་མཁྱེན་པ་སྤྱོད་པའི་ཤུགས༔ ལྷང་ངེར་གནས་པ་བསྒོམ་པའི་བོགས༔ མི་ 
གཡོ་བརྟེན་པ་ལྟ་བའི་གདིང་༔ ཀུན་ལས་འདས་པ་ཆོས་སྐུའི་འགྲོས༔ སྟོང་ཁམས་བདེ་ 
བ་ལོངས་སྐུའི་གཤིས༔ ཅིར་ཡང་སྤྲུལ་པ་གཞན་སྣང་ཡུལ༔ ཟབ་མོའི་དོན་ལ་བརྗོད་པ་ 
མེད༔ བཀའ་ཆེན་རྫོགས་པ་ཆེན་པོ་འདི༔ མཆོག་གསང་ཐེག་པའི་རྒྱལ་པོ་ཡིན༔ བློ་དམན་ 
རྣམས་ཀྱི་སྤྱོད་ཡུལ་མིན༔ སྐལ་བ་ཆེ་དང་བཅུད་མཚུངས་ཏེ༔ རྒྱལ་བ་ཀུན་གྱི་ཐུགས་བཅུད་ 
ཡིན༔ ཕལ་པ་རྣམས་དང་འདི་མི་འདྲ༔ མཐོང་ཐོས་དྲན་རེག་བདེ་བ་ཆེ༔ ཐ་མ་ལ་ཡང་བར་ 
དོ་དག༔ འབྲིང་ལ་བར་དོ་ཆོས་ཉིད་སྟོན༔ རབ་ལ་བར་དོ་ཡེ་མ་གྲུབ༔ མཐོང་དང་གྲོལ་བ་ 
དུས་མཉམ་ཡིན༔ གསུངས༔ ཡང་ལྷ་ལྕམ་གྱིས་ཞུས་པ༔ ཨོ་རྒྱན་ཆེན་པོ་ལགས༔ བཀའ་ 
རྫོགས་པ་ཆེན་པོ་འདི་ཉམས་ལེན་གྱི་མཐར་ཐུགས་ཡིན་ཀྱང་༔ བསྒོམ་མ་ཤེས་ན་གེགས་ 
འབྱུང་ངམ་མི་འབྱུང་༔ དབང་པོ་ལ་རབ་འབྲིང་ཡོད་དམ་མེད༔ སྣང་བ་སེམས་ཀྱི་མཚན་ 
ཉིད་གཅིག་གམ་མི་གཅིག༔ དངོས་གྲུབ་རིང་ཐུང་ཡོད་དམ་མེད་ལགས་ཞུས་པས༔
༈ ཨོ་རྒྱན་གྱིས་གསུངས་ནས༔ སྔགས་ཀྱི་སྣོད་ལྡན་ལྷ་ལྕམ་ཁྱོད༔ པདྨས་བཤད་ 
དོ་ཡེངས་མེད་ཉོན༔ རྫོགས་པ་ཆེན་པོ་ཐེག་པའི་མཆོག༔ འདི་དང་གདམས་ངག་འདྲེས་པ་ 
ན༔ ཉམས་ལེན་གཞུང་དང་མཐུན་པ་ཡིན༔ རྫོགས་པ་ཆེན་པོའི་མཚན་འདི་འཛིན་ཡིན༔ 
ལུས་ནི་མི་འགུལ་ལྟ་སྟངས་འཛིན༔ མི་སྨྲ་ངག་གིས་བརྗོད་པ་མེད༔ འདོད་པའི་སེམས་
222

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱིས་བྱར་མེད་འཛིན༔ མི་འཛིན་རླུང་ནི་རང་སོར་སར་གནས༔ དབྱིངས་རིག་ཐད་ཉེར་ 
ལ་བརྟེན་བཏོན་ནས་བསྒོམ༔ ཉམས་ལེན་འདི་དང་སུ་མཐུན་པ༔ དེ་ལ་གེགས་ཀྱི་བརྗོད་ 
པ་མེད༔ འདི་ཉིད་མཐོང་བས་དོན་ཡོད་ཅེས༔ དབང་པོའི་བྱེ་བྲག་ཅིར་ཡང་རུང་༔ འོན་ 
ཀྱང་དབུགས་གྲོལ་ཟག་མེད་འགྱུར༔ སྣང་བ་སེམས་ཉིད་ཐ་མི་དད༔ སེམས་ཉིད་གློ་བུར་ 
ཡེ་ བཟུང་བའི་རྐྱེན༔ དེ་ཡང་རང་རྩལ་སྣང་བའི་ཡུལ༔ གློ་བུར་སེམས་དག་སྣང་བ་དག༔ 
ཤེས་བྱ་བ་སྟོང་པའི་མདངས༔ དེ་ཉིད་བརྟན་པ་སངས་རྒྱས་ཡིན༔ འོན་ཀྱང་སྣང་བའི་ཡུལ་ 
དང་བསྟུན༔ ཐབས་ཀྱིས་འདུལ་བ་ཐུགས་རྗེ་ཆེ༔ དབྱིངས་རིག་ཟུང་དུ་ཉམས་ལེན་པས༔ 
སྐལ་བ་ཅན་དེ་སུ་ཡིན་པ༔ དེ་ལ་དངོས་གྲུབ་རིང་ཐུང་མེད༔ དམ་ཚིག་མོས་པ་གང་ཡིན་ན༔ 
དངོས་གྲུབ་གཏེར་གྱི་བུམ་པ་ཡོད༔ ལྷག་པར་རྫོགས་ཆེན་སུས་བསྒོམ་པ༔ དངོས་གྲུབ་ 
གཉིས་ཀྱི་བདག་ཏུ་འགྱུར༔ མདོར་ན་རྫོགས་ཆེན་ཡང་བཅུད་འདི༔ ཆོས་རྣམས་ཀུན་གྱི་ 
དབང་པོ་སྟེ༔ རྒྱས་པར་བསྟན་ན་བྱེ་བྲག་ཆེ༔ ཉུང་བར་བསྡུས་ན་ཉམས་ལེན་བདེ༔ ཚིག་ 
ཉུང་དོན་ཆེ་གོ་བར་སླ༔ འདི་མཐོང་གཞན་ལ་ཡེང་མ་ཤོར༔ ལྷ་ལྕམ་ཁྱོད་ཀྱི་ཉམས་ལེན་ 
ཆོས༔ དད་པ་བརྩོན་འགྲུས་མ་བྱེད་པར༔ ཟག་མེད་བདེ་བ་ཆེན་པོ་བསྒོམ༔ གསུངས༔ ལྷ་ 
ལྕམ་ནི་དེ་མ་ཐག་ཏུ་ཡིད་དཔྱོད་ཀྱི་ལྟ་བ་དང་བྲལ་ཏེ༔ བླུན་སྒོམ་གྱི་མུན་པ་ལས་སངས་ 
སོ༔ ངེས་ཤེས་རྫོགས་པ་ཆེན་པོ་ལ་ཐོབ་སྟེ༔ ཟག་པ་མེད་པའི་ས་ཟིན༔ སྐྱེ་འཆི་མེད་པ་ཚེའི་ 
དངོས་གྲུབ་བརྙེས་སོ༔ ལྷ་ལྕམ་གྱིས་ཨོ་རྒྱན་ལ་གདམས་པ་གླུའི་ཚིགས་སུ་བཅད་པ་ཞུས་ 
པའི་ལེའུ་སྟེ་གསུམ་པའོ༔ ས་མ་ཡ༔ རྒྱ་རྒྱ་རྒྱ༔
དེ་ནས་ཡང་འཆིང་ཕུའི་དགེ་གོང་གི་ཕུག་པ་རུ་ཨོ་རྒྱན་ཆེན་པོ་ལ༔ ལྷ་ལྕམ་གྱིས་
བཀའ་རྫོགས་པ་ཆེན་པོ་མཐའ་དག་ཞུས༔ གཡའ་མ་བྲག་ཏུ་བྱམས་མགོན་ཐུགས་རྗེ་ཆེན་ 
པོའི་སྐོར་མཐའ་དག་མ་ལུས་པ་ཞུས༔ མཁའ་འགྲོ་བདེ་བའི་དུར་ཁྲོད་དུ་མཁའ་འགྲོ་རྒྱ་
223

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཚོའི་ཆོས་སྐོར་མ་ལུས་པ་ཞུས༔ གསང་བ་ཡེ་ཤེས་ཀྱི་བྲག་ཕུག་ཏུ༔ ཞི་ཁྲོ་བདེ་ཆེན་འདུས་ 
པའི་ཆོས་སྐོར་མཐའ་དག་མ་ལུས་པར་ཞུས༔ བློན་པོ་མགུལ་གྱི་རྫ་ཁྲོད་དུ༔ བསྟན་པ་སྤྱིའི་ 
ལུང་བསྟན༔ གང་ཟག་དགོས་ཀྱི་ལུང་བསྟན༔ ཐེག་པ་བྱེ་བྲག་གི་སྐོར་མདོ་དང་བཅས་པ་ 
མཐའ་དག་ཞུས༔ བསམ་ཡས་དབུ་རྩེའི་ཁྲུས་ཁང་གླིང་དུ་འདུལ་བ་བླ་མ་དང་༔ འདུལ་བ་ 
འོད་ལྡན་དང་༔ འདུལ་བ་ལུང་ཡོད་པར་བསྟན་པ་དང་༔ འདུལ་བ་བཞི་བརྒྱ་པར་བསྟན་པ་ 
དང་༔ དེ་དག་ལ་སོགས་ཏེ་ཉན་ཐོས་ཀྱི་ཆོས་མཐའ་དག་ཞུས༔ འཇམ་དཔལ་གླིང་ཏུ་རྟེན་ 
འབྲེལ་བཅུ་གཉིས་ཀྱི་ཆོས་རྣམས་མཐའ་དག་ལ་སོགས་པ་རང་རྒྱལ་གྱི་ཆོས་མཐའ་དག་ 
ཞུས༔ བྱམས་པའི་གླིང་དུ་སངས་རྒྱས་ཕལ་པོ་ཆེའི་འབུམ་དང་༔ དཀོན་མཆོག་བརྩེགས་ 
པའི་འབུམ་དང་༔ མྱ་ངན་འདས་པའི་འབུམ་དང་༔ ལང་ཀར་གཤེགས་པའི་འབུམ་དང་༔ 
སྟོང་ཕྲག་བརྒྱ་པའི་འབུམ་དང་༔ དེ་དག་ལ་སོགས་པའི་བྱང་ཆུབ་སེམས་དཔའི་ཆོས་མཐའ་ 
དག་མ་ལུས་པ་ཞུས༔ བསམ་གཏན་གླིང་དུ༔ སུ་སི་ཏི་ཀ་རའི་རྒྱུད་དང་༔ དཔུང་བཟང་ 
གི་རྒྱུད་དང་༔ རིག་པ་མཆོག་གི་རྒྱུད་དང་༔ དཔུང་བཟང་རོལ་པའི་རྒྱུད་དང་༔ ཕྱག་ན་ 
རྡོ་རྗེ་དབང་བསྐུར་གྱི་རྒྱུད་ལ་སོགས༔ ཀྱྀ་ཡའི་ཆོས་མཐའ་དག་མ་ལུས་པ་ཞུས༔ དབུ་ 
རྩེའི་བར་ཁང་ཆེན་མོར༔ རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་དང་༔ ཉི་མ་ 
གཟི་བརྗིད་ཀྱི་རྒྱུད་དང་༔ རིག་འཛིན་སྡེ་སྣོད་ཀྱི་རྒྱུད་དང་༔ ཁམས་གསུམ་རྣམ་པར་རྒྱལ་ 
བའི་རྒྱུད་ལ་སོགས་པ་ཨུ་པ་ཡའི་ཆོས་མཐའ་དག་ཞུས༔ དབུ་རྩེའི་རྩང་ཁང་དུ༔ དེ་བཞིན་ 
གཤེགས་པ་འདུས་པ་ཆེན་པོའི་རྒྱུད་སང་ཀྲི་ཏ་དང་༔ དེ་བཞིན་གཤེགས་པ་གཟི་བརྗིད་ 
ཀྱི་རྒྱུད་དང་༔ ངན་སོང་སྦྱོང་བའི་རྒྱུད་དང་༔ དཔལ་མཆོག་དང་པོ་པ་ར་མི་ཏའི་རྒྱུད་དང་༔ 
འཁོར་ལོ་རྣམ་པར་རྒྱལ་བའི་རྒྱུད་ལ་སོགས་པ་ཡོ་གའི་ཆོས་མཐའ་དག་ཞུས༔ དབུ་རྩེ་ཇོ་ 
བོའི་དྲུང་དུ༔ སྐུའི་སྦྱོར་བ་སངས་རྒྱས་མཉམ་སྦྱོར་དང་༔ གསུང་གི་སྦྱོར་བ་ཟླ་གསང་ཐིག་
224

༄༅། །ཟབ་གཏེར་ཆོས་ཀྱི་མཛོད་ཁང༌།
ལེ་དང་༔ ཐུགས་ཀྱི་སྦྱོར་བ་གསང་བ་འདུས་པ་དང་༔ སྒྱུ་འཕྲུལ་དྲྭ་བ་དང་༔ སྒྱུ་འཕྲུལ་ལྷ་ 
མོ་དང་༔ གཙུག་ལག་རྡོ་རྗེ་གདན་བཞི་དང་༔ བསྐལ་པ་མེ་ལྟར་འབར་བའི་རྒྱུད་དང་༔ ཁྲོ་ 
བོ་པུན་དྷ་ཀ་རི་ཀའི་རྒྱུད་དང་༔ རིན་ཆེན་མ་གོལ་བའི་རྒྱུད་དང་༔ རྟ་མཆོག་རོལ་པའི་རྒྱུད་ 
དང་༔ ལྷ་མོ་མ་གོལ་བའི་རྒྱུད་དང་༔ ཧེ་རུ་ཀ་འདུས་པའི་རྒྱུད་དང་༔ ཡ་མ་རཱ་ཙའི་རྒྱུད་དང་༔ 
སྲིད་པའི་རྒྱུད་ལུང་དང་༔ བམ་པོ་བརྒྱད་པ་ལ་སོགས་པའི་མ་ཧཱ་ཡོ་ཀའི་ཆོས་མཐའ་དག་ 
ཞུས༔ ཧ་སྤུ་རིའི་རྩེ་ལ༔ སྒྱུ་འཕྲུལ་གསང་བའི་སྙིང་པོ་དང་༔
སྒྱུ་འཕྲུལ་ལེའུ་ལ་སོགས་དང་༔ ཐབས་ཀྱི་ཞགས་པ་པདྨའི་ཕྲེང་བ་ལ་སོགས་ཨ་ནུ་ 
ཡོ་གའི་ཆོས་མཐའ་དག་ཞུས༔ བྱང་ཆུབ་སྨོན་རིང་གི་རྩེ་མོ་ན༔ ལྟ་བ་ནམ་མཁའ་ཆེ་དང་༔ 
བྱང་ཆུབ་སེམས་དཔའི་བསྒོམ་དང་༔ རིག་པ་ཁུ་བྱུག་དང་༔ བདེ་བ་ཆེན་པོའི་དོན་སྟོན་ 
པ་དང་༔ ཡུལ་ཀུན་ལ་འཇུག་པ་དང་༔ དེ་དག་ལ་སོགས་པའི་ཨ་ཏི་ཡོ་ཀའི་ཆོས་མཐའ་ 
དག་མ་ལུས་པ་ཞུས༔ ཐེག་པ་རིམ་དགུ་ཆུང་ངུ་ཡན་གྱི་ཆོས་རྣམས་མོས་པ་སྣང་ངོ་ཙམ་དུ༔ 
བསམ་ཡས་ཀྱི་སྐོར་ལ་རྫོགས་པར་ཞུས༔ འཆིང་ཕུ་དགེ་གོང་གི་སྐོར་ལ༔ ཡང་གསང་བླ་ 
ན་མེད་པའི་ཆོས་ཐེག་པ་ཆེན་པོའི་དོན་ཐམས་ཅད་མ་ལུས་པར་ཞུས༔ ཁྱད་པར་དུ་བླ་མ་ 
རང་གི་ཆོས་སྐོར་ནོར་བུ་ཆེན་པོའི་མཛོད་དང་༔ ཡི་དམ་གྱི་ཆོས་སྐོར་ཡེ་ཤེས་འོད་མཆོག་གི་ 
མཛོད་དང་༔ མཁའ་འགྲོའི་ཆོས་སྐོར་གསང་དབང་བདེ་བ་ཆེན་པོའི་མཛོད༔ གཞན་ཡང་ 
རིག་འཛིན་གྱི་སྒྲུབ་སྐོར་མང་དུ་བཅས་ཏེ༔ འཆིང་ཕུ་རྫའི་དུར་ཁྲོད་དུ་ཞུས༔ གཏིང་སྒྲོམ་ 
ཏི་སྒྲོ་བྲག་དཀར་ལ་སོགས་ཏེ༔ ཙ་རི་གཡའ་གོང་གི་ཁྲོད༔ ཤ་འུབ་སྟག་སྒོ་དང་༔ ཁུང་ 
ཐང་གངས་ར་དང་༔ སྟག་ཚང་སེངྒེའི་རྫོང་དང་༔ ཡངས་ལེན་ཤོད་དང་༔ དགའ་བ་ཚལ་ 
དང་༔ བསིལ་བའི་ཚལ་དང་༔ བྷེ་ཏ་རྫ་ཕུག་དང་༔ པདྨ་སྟེང་ཕུག་ལ་སོགས་གནས་ཆེན་ 
གནས་ཕྲན་རྣམས་ལ༔ ཐེག་པ་ཆེན་པོའི་གདམས་པ་མན་ངག་དང་བཅས་པ་ཡིད་ཚིམ་པར་
225

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཞུས༔ ཨོ་རྒྱན་ཉིད་ཀྱི་སྤྲུལ་པས་གང་དུ་ཁྱབ་པ་དེར༔ ལྷ་ལྕམ་བདག་ཀྱང་ཞུ་བ་པོའི་འཁོར་ 
དུ་ཁྱབ་པར་བྱས༔ ཨོ་རྒྱན་ཆེན་པོ་པདྨས་གང་གསུངས་པ་དེ་ཉིད༔ ལྷ་ལྕམ་བདག་གིས་ 
ཁོང་དུ་ཆུད་པར་བླངས༔ ཐེག་པ་སོ་སོའི་ཆེ་བ་དང་སྤྱིར་ལྡན་ཀྱང་༔ དབྱིངས་རིག་གི་ངེས་ 
ཤེས་རྫོགས་པ་ཆེན་པོ་ལ་ཐོབ་ནས༔ སྣང་སེམས་ཆོས་ཉིད་ཀྱི་སྐུ་རུ་འཕྲད་དོ༔ དུས་གསུམ་ 
མཁྱེན་པའི་མངའ་བདག༔ ཨོ་རྒྱན་གྱི་མཁན་པོ་པདྨ་འབྱུང་གནས་དེ་ཉིད་ཀྱིས་ཐེག་པ་རིམ་ 
དགུའི་ཆོས་ཐམས་ཅད་རྫོགས་པར་གནང་ནས༔ གནས་ལུགས་ཀྱི་རང་མཚང་གཏན་ལ་ 
ཕེབས་ནས༔ འོད་གསལ་མ་བུ་འཕྲད་པར་གྱུར༔ ལྷ་ལྕམ་གྱིས་ཨོ་རྒྱན་གྱི་དྲུང་དུ༔ ཐེག་པ་ 
རིམ་པ་དགུའི་རྒྱུད་ལུང་ཞུས་པའི་ལེའུ་སྟེ་བཞི་པའོ༔ ས་མ་ཡ༔ རྒྱ་རྒྱ་རྒྱ༔
དེ་ནས་འཆིང་ཕུའི་དགེ་གོང་གསང་བའི་ཕུག་ཏུ༔ ནུབ་གཅིག་ཚོགས་ཀྱི་འཁོར་ 
ལོ་བསྐོར་བའི་གྲལ་ལ་ལྷ་ལྕམ་བདག་དང་༔ བསམ་ཡས་རྒྱལ་པོའི་ལྷ་ལྕམ་ཁྲོམ་པ་ 
རྒྱན་དང་༔ པདྨ་གསལ་དང་༔ ནུས་འབྱིན་གསལ་ལེ་དང་༔ ལེགས་སྨིན་བཟང་མོ་དང་༔ 
ཨོ་རྒྱན་ཉིད་ཀྱི་ཇོ་མོ་ཤེལ་དཀར་བཟའ་རྡོ་རྗེ་མཚོ་དང་༔ ཅོག་རོ་མཆོག་གནས་མ་དང་༔ 
འབྲོམ་ཟ་ཏི་པང་མ་དང་༔ ཅོག་རོ་རི་ནེ་བཙུན་དང་༔ རི་ནེ་གསལ་ལེ་འོད་དང་༔ རུ་ཡུང་ཟ་ 
མ་གདིང་མ་དང་༔ གཞན་ཡང་མཚན་ཉིད་དང་ལྡན་པའི་བུ་མོ་མང་དུ་འདུས་ནས༔ གསེར་ 
གྱི་མཎྜལ་བདུན་ལ་གཡུའི་ཚོམ་བུ་བཀོད་ནས༔ ཨོ་རྒྱན་གྱི་ཕྱག་ཏུ་ཕུལ་ནས་མགྲིན་གཅིག་ 
ཏུ་ཞུས་ནས༔ ཨོ་རྒྱན་ཆེན་པོ་ལགས༔ བདག་འདྲའི་བུད་མེད་རྣམས༔ སྐྱེ་བ་དམན་འ 
རང་མཐོང་ཆེ་རྒྱུད་ངན་ཅིང་༔ ཤེས་རབ་ཆུང་བ་ལགས་པས༔ ཚིག་ཉུང་ལ་དོན་ཆེ་བ༔ 
མྱུར་དུ་སངས་རྒྱ་བའི་གདམས་ངག་གཅིག་ཐུགས་རྗེས་འཛིན་པར་ཞུ་ཞུས་པས༔ ཨོ་རྒྱན་ 
གྱིས་གསུངས་ནས༔ དད་ལྡན་དགེ་སེམས་མ་རྣམས་ཉོན༔ མྱུར་དུ་སངས་རྒྱས་པ་ལ༔ 
གསང་སྔགས་རྡོ་རྗེ་ཐེག་པ་ཆེན་པོའི་སྒོར་ཞུགས་ནས༔ དམ་ཚིག་ལ་ཉམས་ཆག་མེད་པ༔
226

༄༅། །ཟབ་གཏེར་ཆོས་ཀྱི་མཛོད་ཁང༌།
དབྱིངས་རིག་གི་དོན་ལ་བརྟན་པ་བཟུང་ནས༔ ཟག་མེད་ཀྱི་ལུས་ཐོབ་ནས༔ སྟོང་གསལ་ 
འོད་ལྔའི་དབྱིངས་སུ་སངས་རྒྱས་པར་འགྱུར་རོ༔ གསུངས་ནས༔ རྫོགས་པ་ཆེན་པོ་ཀློང་ 
གསལ་སྤྱོད་དི་བཀོད་པ་ཆེན་མོ་ཞེ་བྱ་བའི་དལ་ཉི་ཤུ་རྩ་ལྔ་ཞལ་ཕྱེས་ནས༔ དབང་བསྐུར་ 
དོན་ཁྲིད་དུ་བསྟན་ནས་ཉམས་སུ་བླངས་ནས༔ ཟླ་རེ་རེ་ནས་ལྷུན་གྲུབ་ཀྱི་ཞིང་ཁམས་ལྔ་ 
ལྔ་གཟིགས་ནས༔ སྐྱེ་དམན་གྱི་གྲུབ་པ་ཐོབ་པ་ཉི་ཤུ་རྩ་ལྔ་བྱུང་༔ སངས་རྒྱས་བན་དྷེ་ཡེ་ 
ཤེས་དང་༔ གནུབས་ནམ་མཁའི་སྙིང་པོ་དང་༔ ངན་ལམ་རྒྱལ་བ་མཆོག་དང་༔ ཨ་ཙར་ 
ཡེ་ཤེས་དཔལ་སྦྱོང་དང་༔ བཱི་རོ་ཙ་ན་དང་༔ དཀའ་བ་དཔལ་བརྩེགས་དང་༔ ཅོག་རོ་ཀླུའི་ 
རྒྱལ་མཚན་དང་༔ མུ་ཏིག་བཙད་པོ་དང་༔ མཆོག་གྲུབ་རྩལ་དང་༔ སྤྲོལ་འུ་ཆུང་ལ་སོགས་ 
ཏེ༔ སྐྱེ་རྒྱལ་གྱི་གྲུབ་པ་ཐོབ་པ་བརྒྱད་ཅུ་རྩ་གཅིག་བྱུང་༔ ཁྱད་པར་ལྷ་ལྕམ་གྱིས་ཉམས་སུ་ 
བླངས་ནས༔ ཞག་བདུན་སོང་བའི་ནུབ་མོར་སྒྲུབ་ཁང་གི་མདུན་དུ༔ ཁྲོ་བོ་སྐུ་མདོག་སྔོན་ 
པོ༔ ཕྱག་ན་གྲི་གུག་དང་ཐོད་ཁྲག་བསྣམས་པ༔ གཟུགས་མཁར་དང་མཉམ་པ་གཅིག་བྱུང་ 
ནས༔ ལྷ་ལྕམ་ཁྱོད་ནི་རང་དོན་ཀློང་དུ་གྱུར་པ་གཅིག་འདུག་པས༔ གཞན་དོན་བྱེད་ནུས་
སམ་གསུངས་ནས༔
ལྷ་ལྕམ་གྱིས་ཞུས་པ༔ གཞན་གྱི་དོན་བྱེད་ནུས༔ ཞིང་ཁམས་གང་དུ་འདུལ༔ ལུང་ 
བསྟན་ཏུ་གསོལ་ཞུས་པས༔ ཁྲོ་བོ་དེའི་ཞལ་ནས༔ ལྷ་ལྕམ་ཁྱོད་ཀྱིས་གཞན་གྱི་དོན་བྱེད་ 
ནུས་ན༔ དམྱལ་བའི་ཁམས་སུ་སོང་ལ༔ སྔོན་གྱི་དུས་ནས༔ ལྷ་ལྕམ་ཁྱོད་ཀྱིས་བྱང་ཆུབ་ 
སྒྲུབ་པ་ལ༔ བར་དུ་གཅོད་པར་བྱེད་པའི་སྡིག་བློན་ཤ་ཏ་ཞེས་བྱ་བ་ཡོད་དེ༔ དེ་ནི་དམྱལ་ 
བའི་ཁམས་མནར་མེད་པ་ཞེས་བྱ་བ་ན༔ ལས་ཀྱི་དབང་གིས་སྡུག་བསྔལ་བར་ཡོད་པས༔ 
དེ་ལ་ལྷ་ལྕམ་ཁྱོད་ཀྱིས་བསྐྱབས་ནས༔ སྡུག་བསྔལ་ལས་སྐྱོབ་པ་ཡོད་པས༔ འདི་ནས་ 
སོང་ཞིག་གསུངས་ནས༔ བུག་པ་ནང་སྟོང་ངེ་བ་ཞིག་གི་ནང་ནས༔ སྐས་དཀར་པོ་གཅིག་
227

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བཙུགས་འདུག་པས༔ དེ་ལ་སྡིགས་མཛུབ་གཏད་ནས་བྱུང་༔ དེ་ནས་ལྷ་ལྕམ་གྱིས་བུག་ 
པའི་ནང་གི་སྐས་ལ་མར་མར་འཛེགས་ནས་ཕྱིན་པས༔ ལྕགས་ཀྱི་རི་བོ་གཅིག་གི་ཞོལ་ 
ནས༔ འདྲེ་དམག་སྟོང་ཕྲག་མང་པོ་ཚོགས་ཏེ་འདུག༔ དེ་རྣམས་ཀྱི་ཁྲོད་ནས་མི་མང་པོའི་ 
སྐེ་ལ་གསོར་འཕེན་ཅིང་༔ རྐང་པ་ལ་ལྕགས་ཀྱི་འཛེར་མ་མང་པོ་བརྒྱབ་ནས༔ མགོ་ལ་ཐོ་ 
ལོག་གིས་གཟེར་ནས༔ ཁྱེད་རྣམས་ཀྱིས་བྱས་པ་ཡོད་པས༔ ད་རུང་གནག་གཅོད་དོ་ཟེར༔ 
མི་དེ་རྣམས་ནི་ཆོ་ངེས་རིང་རིང་འདེབས་སོ༔
༈ ལྷ་ལྕམ་གྱིས་འདྲེ་དམག་རྣམས་ལ་སྨྲས་པ༔ མི་འདི་རྣམས་ཀྱིས་ཅི་བྱས་པ་ཡིན༔ 
འདི་ན་སྡིག་བློན་ཤ་ཏ་ཞེས་བྱ་བ་ཡོད་དམ་བྱས་པས༔ འདྲེ་དེ་རྣམས་ཀྱི་ནང་ནས་གཟུགས་ 
ཐུང་ཞིང་སྟོད་སྒུར་བ༔ མི་དམར་བ་གཅིག་བྱུང་ནས༔ མི་འདི་རྣམས་ཀྱིས་མི་ལུས་ཐོབ་པའི་ 
དུས་སུ༔ སེམས་ཅན་རེ་རེ་ཙམ་ལུག་རེ་ཙམ་བསད་པའི་རྣམ་པར་སྨིན་པ་ཡིན༔ སྡིག་བློན་ 
ཤ་ཏ་ཞེས་བྱ་བ་འདི་ན་མེད༔ འདིའི་འོག་ཏུ་ངུ་འབོད་ཅེས་བྱ་བ་ཡོད༔ དེ་ནས་འོག་དེར་ 
སོང་ཞིག་ཟེར༔ ལྷ་ལྕམ་གྱིས་མར་མར་ཕྱིན་ནས༔ རི་བོ་ཆེན་པོ་མདོག་དམར་བ་གསུམ་ 
གྱི་སྟེང་ན༔ ཟངས་མོ་ཆེ་རྫིང་བུ་དང་མཉམ་པའི་ཆུས་མེར་གྱིས་ཁེངས་པ༔ འོག་ནས་མེ་ 
འབར་བ༔ ཆུ་བོ་རྦ་འཚུབ་ཏུ་ལོང་ལོང་ཁོལ་བའི་ནང་ན་མི་མང་པོའི་ལུས་ལ་ཆུ་བུར་རམ་ 
རམ་མཚེད་དོ༔ དེ་རྣམས་ཀྱང་ངེད་ཅག་ཅི་ཙུག་བྱེད་ཟེར་ནས༔ ཆོ་ངེ་རིང་རིང་སྐད་ཆེན་པོ་ 
འདོན་ནོ༔ དེ་རྣམས་ལ་འདྲེ་དམག་སྟོང་ཕྲག་སྟོང་ཚོ་ཙམ་གྱིས་བསྐོར་ནས༔ ལག་ཏུ་ལྕགས་ 
ཀྱི་སྤུ་གྲི་ཐོགས་ནས༔ ཟངས་ནང་གི་མི་རྣམས་ཀྱི་མགོ་བོ་གཅོད་ཟེར་ཞིང་ཁྱེད་རྣམས་ངུས་ 
ཀྱང་མི་ཕན༔ རང་གིས་བྱས་པའི་ལས་ཡིན་པས་ཞེ་རེ་ཚིམ༔ ད་རུང་རྒྱོབ་ཅིག་ཟེར་རོ༔ ལྷ་ 
ལྕམ་གྱིས་འདྲེ་དམག་རྣམས་ལ་སྨྲས་པ༔ མི་འདི་རྣམས་ཀྱིས་ཅི་བྱས་པ་ཡིན༔ འདི་རྣམས་ 
ཀྱིས་ནང་ན་སྡིག་བློན་ཤ་ཏ་ཞེས་བྱ་བ་ཡོད་དམ་བྱས་པས༔ འདྲེ་དེ་རྣམས་ཀྱི་དཔོན་གླང་
228

༄༄༅། །ཟབ་གཏེར་ཆོས་ཀྱི་མཛོད་ཁང་།
གི་མགོ་བོ་ཡོད་པ༔ ཁྲམ་ཤིང་གི་ཨོག་མཁར་བཙུགས་པ་གཅིག་བྱུང་ནས༔ མི་འདི་རྣམས་ 
ཀྱིས་མི་ལུས་བླངས་པའི་དུས་སུ༔ དགེ་འདུན་གྱི་ནོར་རྫས་ཟ་ཞིང་སེམས་ཅན་ཐམས་ཅད་ 
རྡུང་ཞིང་བཙོག་པ་དང་༔ ངན་སེམས་ཀྱིས་ཁྲག་ཕྱུང་བའི་རྣམ་པར་སྨིན་པ་ཡིན༔ འདི་ན་ 
སྡིག་བློན་ཤ་ཏ་ཞེས་བྱ་བ་མེད༔ འདིའི་འོག་རོལ་ན་མེ་མ་མུར་ཞེས་བྱ་བ་ཡོད་དེ༔
༈ དེ་ན་ཡང་སོང་དང་ཟེར་ནས༔ ལྷ་ལྕམ་གྱིས་མར་མར་ཕྱིན་པ་ནས༔ ལྕགས་ཕྱེ་ 
དམར་པོའི་ཐང་ཚ་ངར་ལྡན་པ་གཅིག་གི་དཀྱིལ་ན་མི་མང་པོས་རྔོས་ཤིང་དཀྲུག་པ༔ ལུས་ 
རྒྱ་གྲམ་དུ་ཚག་ཚག་གས་པ་དང་༔ ཡན་ལག་གཞོབ་ཏུ་ཐུལ་ཐུལ་ཚིག་པ་དང་༔ ཀེང་རུས་ 
རྣམས་སོལ་བར་ནག་རོག་རོག་འགྲོ་བར་འདུག༔ ཨ་ཙ་མ་ངེད་ཚོ་རེ་སྡུག་ན་ཟེར་ཞིང་ཆོ་ངེ་ 
རིང་རིང་བར་འདུག་གོ༔ ཐ་མ་ལ་འདྲེ་དམག་སྟོང་ཕྲག་ཙམ་གྱིས་བསྐོར་ནས༔ ཁྱོད་རང་ 
གིས་ཉོས་པའི་ལས་ཡིན་པས་ཁུར་ཅིག་ཟེར་ནས༔ སྤུ་གྲི་ངར་མས་ལུས་ཀྱི་ལྤགས་པ་ཟིལ་ 
ཟིལ་བཤུས་པར་འདུག༔ ལྷ་ལྕམ་གྱིས་འདྲེ་དམག་རྣམས་ལ་སྨྲས་པས༔ མི་འདི་རྣམས་ 
ཀྱིས་ཅི་བྱས་པ་ཡིན༔ འདི་ན་སྡིག་བློན་ཤ་ཏ་ཞེས་བྱ་བ་ཡོད་དམ་བྱས་པ་ལ༔ འདྲེ་དམག་ 
རྣམས་ཀྱི་ནང་ནས་གཟུགས་བཟང་བ༔ མདོག་ནག་པ་སྟག་གི་མགོ་བོ་ཅན་ཡོད་པ་གཅིག་ 
གིས་མདུང་རྩེ་གསུམ་པ་ཐོགས་ཏེ་བྱུང་ནས༔ འདི་རྣམས་ཀྱིས་མི་ལུས་ཐོབ་པའི་དུས་སུ་
སེམས་ཅན་ལོག་ལྟ་དང་ལྡན་ཞིང་སྐུའི་དམ་ཚིག་ཉམས་པའི་རྣམ་པར་སྨིན་པ་ཡིན་པས༔
འདི་ན་སྡིག་བློན་ཤ་ཏ་ཞེས་བྱ་བ་མེད༔ འདིའི་འོག་ན་མནར་མེད་པའི་གནས་ཞེས་བྱ་བ་ 
ཡོད༔ དེ་ན་ཡོད་ཁྱོད་རང་སོང་དང་ཟེར་བས༔ དེ་ནས་ལྷ་ལྕམ་གྱིས་མར་མར་ཕྱིན་ནས༔ 
ས་གཞི་ཐམས་ཅད་མེ་འབར་བ༔ དེའི་དབུས་ན་ལྕགས་ཀྱི་ཁང་པ་སྒོ་མེད་པ༔ ཚ་ངར་དང་ 
ལྡན་པ་གཅིག་འདུག༔ དེའི་ནང་ན་རེ་སྡུག་ན་ཟེར་ནས་ཀུ་ཅོ་རིང་རིང་འདེབས་སོ༔ ཁང་ 
པ་དེའི་མཐའ་ལ་འདྲེ་དམག་འབུམ་ཕྲག་མང་པོས་བསྐོར་ནས༔ མི་མང་པོ་ཁྲིད་ཅིང་གྲོད་
229

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པ་ལ་མདུང་རྩེ་གསུམ་པ་བསོར་ཞིང་རྡེག༔ མགོ་ལ་ཐོ་བས་གཟེར་ཞིང་རྡུང་༔ ལུས་ཐིག་ 
བཏབ་ཅིང་གྲས༔ མིག་ཐུར་མས་འབྲུ་ཞིང་ཁྲག་འཐུང་ཞིང་འོག་ནས་མེ་འབུད༔ སྟེང་ནས་
ལྕགས་ཁུ་ཁོལ་མ་བླུག༔རལ་གྲི་དང་གསོར་འཕེན་ཞིང་ཡན་ལག་རྣམས་ཕྱོགས་བཅུར་
འཐེན་ནོ༔ ལྕགས་ཀྱི་ཁང་པ་དེའི་ཕྱོགས་བཞི་ལ་བུག་པ་འདོམ་གང་བ་ཙམ་བཏོན་ནས༔
དེའི་ནང་ནས་མི་རེ་རེ་ཚུར་འཐེན་ནས་ལུས་དུམ་བུར་གཏུབས་ཏེ༔ ཤ་ཁྲག་ཉི་ཁྲི་བྱེད༔ 
རྐང་མཐིལ་ནས་ལྤགས་པ་བཤུས་ཤིང་༔ དེའི་ཤུལ་ཏུ་གནམ་ལྕགས་དམར་པོས་གསུར་ཏེ༔ 
རྐང་གི་ལྷ་བ་རྣམས་འདོན་ཞིང་འཐུང་བ་དང་༔ ལུས་ཀྱི་ཡན་ལག་རེ་རེའི་སྟེང་དུ་ལྕགས་ཀྱི་ 
འཛེར་འགོ་བརྒྱ་བརྒྱ་གདབས་ནས་རྡུང་ངོ༔ མི་དེ་རྣམས་ནི་འདི་འདྲ་བའི་ལས་འོང་བ་རེད་ 
ཟེར་ནས་ཆོ་ངེ་རིང་རིང་འདོན་ནོ༔ འདྲེ་དམག་དེ་རྣམས་ལག་ན་མདུང་རྩེ་གསུམ་པ་རྩེ་དགུ་ 
པ་ཐོགས་ནས་ལུས་ཀྱི་རྒྱབ་མདུན་ལ་བཙུགས་ཤིང་ཞེ་རེ་ཚིམ༔ ད་རུང་རྒྱོབ་ཅིག་ཟེར་རོ༔
ལྷ་ལྕམ་གྱིས་འདྲེ་དམག་རྣམས་ལ་སྨྲས་པ༔ མི་འདི་རྣམས་ཀྱིས་ཅི་བྱས་པ་ཡིན༔ 
འདི་ན་སྡིག་བློན་ཤ་ཏ་ཞེས་བྱ་བ་ཡོད་དམ་བྱས་པས༔ འདྲེ་དེ་རྣམས་ཀྱིས་ནང་ནས་སེངྒེའི་ 
གདོང་པ་ཅན༔ ལག་ཏུ་མདུང་གསོར་ཐོགས་པ་གཅིག་བྱུང་ནས༔ མི་འདི་རྣམས་ཀྱིས་མི་ 
ལུས་ཐོབ་པའི་དུས་སུ༔ དཀོན་མཆོག་གསུམ་དང་༔ གནས་ལུགས་རྟོགས་པའི་རྣལ་འབྱོར་ 
པ་ལ༔ ལོག་པར་ལྟ་ཞིང་དགེ་བ་ལ་བར་དུ་གཅོད་པའི་རྣམ་པར་སྨིན་པ་ཡིན༔ འདི་ན་སྡིག་ 
བློན་ཤ་ཏ་ཞེས་བྱ་བ་ཨེ་འདུག་བལྟའོ་ཟེར་ནས༔ ལྕགས་ཀྱི་ཁང་པའི་ནང་དུ་སོང་༔ དེ་ནས་ 
འདྲེ་དེ་ཚུར་ལོག་ནས་བྱུང་སྟེ༔ སྡིག་བློན་ཤ་ཏ་ཞེས་བྱ་བ་འདི་ན་འདུག༔ ཁྱེད་ཀྱིས་ཅི་བྱེད་ 
ཟེར་ནས༔ ལྷ་ལྕམ་གྱིས་སྨྲས་པས༔ ཁོ་སྡིག་བློན་མི་ལུས་ཐོབ་པའི་དུས་སུ༔ སྡིག་པའི་ 
ལས་ཚན་ཆེ་བས༔ སྙིང་རྗེས་མ་བཟོད་པ་ཡིན༔ དེའི་སྡུག་བསྔལ་སྐལ་པ་དེ་བདག་གིས་ 
ཁུར༔ སྡིག་བློན་བདེ་བའི་གནས་སུ་འདྲེན་དུ་འོང་བ་ཡིན༔ ཁྱོད་ཀྱིས་སྡིག་བློན་ཤ་ཏ་ཐོན་
230

༄༅། །ཟབ་གཏེར་ཆོས་ཀྱི་མཛོད་ཁང་།
ལ་དེའི་ཚབ་ཏུ་བདག་བཞུགས་སོ༔ གྲོས་གྱིས་ཤིག་བྱས་པས༔ འདྲེ་དེས་ན་རེ༔ ངེད་ལ་དེ་ 
འདྲའི་དབང་མེད༔ རྒྱལ་པོའི་དྲུང་དུ་ཞུ་བ་ལ་འགྲོ་དགོས་ཟེར༔ དེ་ནས་ལྷ་ལྕམ་གྱིས་འདྲེ་ 
དེ་ཁྲིད་ནས༔ ལས་ཀྱི་རྒྱལ་པོ་ཡིན་ཟེར་བ་གཅིག་གི་རྩར་ཕྱིན་པས༔ རྒྱལ་པོ་དེ་ནི་མདོག་ 
ནག་ཅིང་གཟུགས་ཆེ་བ༔ གླང་གི་མགོ་བོ་ཅན༔ ཁྲམ་ཤིང་དང་མདུང་རྩེ་གསུམ་ཐོགས་ 
པ༔ མིག་འབྲུ་ཚུགས་སུ་ཧ་རེ་ལྟ་བ་གཅིག་འདུག༔ རྒྱལ་པོ་དེས་ན་རེ༔ ལྷ་ལྕམ་ཁྱོད་འདི་ 
རུ་ཅི་བྱེད་པ་ཡིན༔ ངན་སོང་གི་གནས་ན་སྡུག་བསྔལ་འབའ་ཞིག་ཡོད་པ་ལ༔ བག་ཆགས་ 
ངན་པ་བྱུང་བ་ཡིན་ཟེར༔ ལྷ་ལྕམ་གྱིས་ལན་བཏབ་པ༔ རྒྱལ་པོ་ཆེན་པོ་ཁྱོད་ཉོན་དང་༔ 
བསྐལ་པའི་བར་དུ་སྡིག་པའི་ལས་འབའ་ཞིག་བྱས་པའི་སྡིག་བློན་ཤ་ཏ་ཞེས་བྱ་བ་གཅིག་
མིའི་ཡུལ་ནས་དམྱལ་བའི་ཁམས་སུ་སོང་ཟེར་བ་ཐོས་པས༔ དེའི་སྡུག་བསྔལ་གྱི་སྐལ་བ་
དེ་བདག་གིས་ཁུར་ནས་སྡིག་བློན་དེ་བདེ་བའི་གནས་སུ་འདྲེན་དུ་འོངས་པ་ཡིན་པས༔ ཤ་ 
ཏ་མི་ཡུལ་དུ་ཅི་ནས་ཀྱང་གཏོང་བར་ཞུ་ཞུས་པས༔ རྒྱལ་པོ་དེས་ན་རེ༔ ཁྱོད་དེ་སྐད་ཟེར་ 
བ་དེ་ལེགས་ཏེ༔ ཁོ་རང་གིས་བསགས་པའི་ལས་ཡིན་པས༔ ཕན་པ་བྱས་ཚད་གནོད་པར་ 
འགྱུར་གྱིས་འདུག༔ ངེད་ལ་གནོད་པའི་སེམས་མེད་དེ༔ ཁྱེད་ཀྱིས་སྡུག་བསྔལ་ཁུར་བས་ 
སྡིག་ཅན་ཁོ་ལ་གནོད་དུ་འགྲོ༔ དེ་བས་ཞི་ཁྲོ་ན་རཀ་དོང་སྤྲུགས་ཤེས་ན་ཕན་སྟོབས་ཆེ་ 
ཟེར༔ དེ་ནས་ལྷ་ལྕམ་གྱིས་ཏིང་ངེ་འཛིན་ཟས་སུ་གསོལ་ཞིང་བཞུགས་ནས༔ ལྕགས་ཀྱི་ 
ཁང་པ་དེའི་སྒོ་དྲུང་དུ༔ ཞི་ཁྲོའི་དཀྱིལ་འཁོར་བརྒྱ་དང་བཞི་བཅུ་བཞེངས་པས༔ ལྕགས་ 
ཀྱི་ཁང་པ་ཚལ་བར་ཞིག༔ ཚ་བ་དང་ལྡན་པའི་མེ་དང་མཚོན་ཆ་རྣམས་ཀྱང་དངོས་མེད་དུ་ 
བརླགས༔ ཐམས་ཅད་བསིལ་དྲོད་དུ་བསྙམས་ཤིང་ལུས་ངག་ཡིད་གསུམ་བདེ་བ་དང་ལྡན་ 
པར་གྱུར༔ ལས་ཀྱི་འདྲེ་དམག་རྣམས་ཀྱང་ཞི་བའི་འཛུམ་སྟོན་ཅིང་༔ ཕན་པའི་གྲོགས་ 
བྱེད་དེ༔ སྡིག་བློན་ཤ་ཏ་ལ་སོགས་དམྱལ་བའི་ཁམས་ཀྱི་མི་འབུམ་ཕྲག་ཁྲི་ཚོ་བཅུ་གཅིག༔
231

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བཅོམ་ལྡན་འདས་ཞི་ཁྲོ་རབ་འབྱམས་སྐྱབས་སུ་སོང་ནས་བདེ་བའི་ཞིང་ཁམས་སུ་བཀོད་
དོ༔ དམྱལ་བའི་དཔོན་གྱི་རྒྱལ་པོ་དེས་ཀྱང་༔ ལྷ་ལྕམ་ལ་ཕྱག་བྱས་ཏེ་འདི་སྐད་ཟེར༔ ཁྱོད་ 
ནི་རྒྱལ་བ་ཀུན་ལས་ཀྱང་༔ ཐུགས་རྗེ་ཆེ་བའི་སེམས་མ་ཁྱོད༔ མི་ཡི་ཡུལ་དུ་བསྡད་པའི་ཚེ༔ 
ཞི་ཁྲོ་རབ་འབྱམས་ཀྱི་དཀྱིལ་འཁོར་མང་དུ་ཞལ་ཕྱེས་ཤིག་ཟེར་ནས༔
༈ དེ་ནས་ལྷ་ལྕམ་གྱིས་སྨོན་ལམ་དང་༔ ཐུགས་བསྐྱེད་ཆེན་པོ་བསྐྱེད་ནས༔ ཡར་ 
ཡར་བྱོན་པས་འཆིང་ཕུའི་སྒྲིབ་ཁང་སྒོ་དྲུང་དུ་ཆགས་ཕེབས་པའི་ཚེ༔ སྔོན་དུ་ལུང་བསྟན་ 
པའི་ཁྲོ་བོ་དེ་ཡང་སྒོ་དྲུང་དུ་གྲོང་ངེ་བཞུགས་ནས༔ ཁྲོ་བོ་དེས་གསུངས་ནས༔ ལྷ་ལྕམ་ཁྱོད་ 
ཀྱིས་སྡིག་བློན་ཤ་ཏ་དམྱལ་བའི་ཁམས་ནས་ཐོན་ནམ་གསུངས༔ལྷ་ལྕམ་གྱིས་ཞུས་པ༔
སྡིག་བློན་ཤ་ཏ་ལ་སོགས་ཏེ༔ དམྱལ་བའི་མི་མང་པོ་བདེ་བ་ལ་བཀོད་ནས་ཡོད་ཞུས་པས༔
ཁྲོ་བོ་ཆེན་པོ་དེའི་གསུང་ནས༔ ཁྱོད་ནི་རྟོགས་པ་ཀློང་དུ་གྱུར་ནས༔ ཆོས་ཉིད་མཁའ་ལ་ 
རིག་པ་ཡེ་ཤེས་ཤུགས་ཀྱིས་འགྲོ༔ ཐུགས་རྗེས་འགྲོ་བ་སྣ་ཚོགས་འཚོ་ཞིང་༔ སྡུག་བསྔལ་ 
ཀུན་ལས་རྒྱལ་བར་གྱུར་པ་ཡིན་པས༔ བདག་ཉིད་ཧེ་རུ་ཀ་ལ་སོགས་ཏེ༔ ཞི་ཁྲོ་རྒྱལ་བ་ 
ཀུན་ལས་ཐུགས་རྗེའི་དཔུང་ཆེ་བ་ཡིན་པས༔ མཚན་ཀྱང་མཁའ་འགྲོ་ཡེ་ཤེས་མཚོ་རྒྱལ་ 
ཞེས་སུ་གསོལ་གསུངས་ནས༔ ཁྲོ་བོ་དེ་ཉིད་མི་དམིགས་པར་མཚོ་རྒྱལ་གྱི་ཐུགས་ཀར་ཐིམ་ 
མོ༔ ཨོ་རྒྱན་ཆེན་པོས་ཀྱང་མཚོ་རྒྱལ་ལ་བསྟོད་པ་མཛད་པ༔ མཚན་ཉིད་ལྡན་པའི་མཁའ་ 
འགྲོ་ཁྱོད༔ རྒྱལ་བ་ཀུན་རྣམས་བསྐྱེད་པའི་ཡུམ༔ བདེ་གཤེགས་ཀུན་གྱི་དཔུང་ཆེ་བའི༔ 
འགྲོ་དྲུག་ཀུན་གྱི་བྱམས་མགོན་ཡུམ༔ བདག་འདྲ་པདྨའི་ཡོན་ཏན་ཀྱང་༔ ང་ལ་མ་བྱུང་ཁྱེད་ 
ལ་བྱུང་༔ ཁྱེད་ནི་ཡོན་ཏན་ཀུན་འབྱུང་མ༔ བདེ་བར་སྟེར་རོ་དངོས་གྲུབ་མཛོད༔ ལྷུན་གྲུབ་ 
ཚེ་ཡི་རིག་འཛིན་རྙེད༔ ཚེ་གཅིག་འདི་ལ་ཟག་མེད་རྫོགས༔ འཁོར་བ་དོང་ནས་མ་སྤྲུགས་ 
པར༔ སྤྲུལ་པའི་ཞིང་ཁམས་རྒྱུན་མི་ཆད༔ མཛད་པའི་ཐུགས་རྗེས་ཅིར་ཡང་སྤྲུལ༔ ཀུན་
232

༄༅། །ཟབ་གཏེར་ཆོས་ཀྱི་མཛོད་ཁང་།
བཟང་མ་ཡི་རིགས་མཆོག་ཁྱོད༔ བདེ་ཆེན་ལྷུན་གྲུབ་འཁྱིལ་པ་མོ༔ མཚུངས་མེད་མཁའ་ 
འགྲོ་ཁྱོད་ལ་བསྟོད༔ ཅེས་བསྟོད་དོ༔ ལྷ་ལྕམ་གྱིས་དམྱལ་བའི་ཁམས་ནས་འགྲོ་བ་བཏོན་ 
པའི་ལེའུ་སྟེ་ལྔ་པའོ༔ ས་མ་ཡ༔ རྒྱ་རྒྱ་རྒྱ༔
༈ དེ་ནས་མཚོ་རྒྱལ་ལ༔ ཨོ་རྒྱན་ཆེན་པོས་ལུང་བསྟན་པ༔ མཁའ་འགྲོ་ཡེ་ཤེས་ 
མཚོ་རྒྱལ་ཁྱོད༔ རང་སྣང་ཙམ་དུ་ཚེ་གཅིག་འདི་ལ༔ དཔལ་ཀུན་ཏུ་བཟང་མོ་དང་གོ་འཕང་ 
མཉམ་ནས༔ གཞན་སྣང་གང་ལ་གང་འདུལ་དུ་སྤྲུལ་པ་ཅི་སྙེད་ཅིག་མཛད་ནས༔ ཁྱོད་ཀྱི་ 
སྤྲུལ་པ་བསམ་གྱིས་མི་ཁྱབ་པ་གཅིག་འབྱུང་༔ འཛམ་གླིང་བྱེ་བ་ཕྲག་བརྒྱ་ན༔ སེམས་ཅན་ 
རེ་རེའི་མདུན་དུ་སྤྲུལ་པ་རེ་རེར་སྤྲུལ་ནས༔ གང་ལ་གང་འདུལ་དུ་སྟོན་ཅིང་༔ འབྲེལ་ཚད་ 
ཆོས་ཉིད་ཟད་པའི་ས་ལ་འགོད་པར་འགྱུར༔ མདོར་ན་འཁོར་བ་དོང་ནས་སྤྲུགས་མ་ཐུབ་ 
ཀྱི་བར་དུ༔ ཁྱེད་ཀྱི་སྤྲུལ་པ་འཛད་པ་མེད་དོ༔ ཁྱད་པར་དུ་ཐུབ་པའི་བསྟན་ཞབས་སྙིགས་ 
མ་ལྔ་བདོ་བའི་དུས་སུ༔ ཁྱོད་ཀྱི་སྐུའི་སྤྲུལ་པ་རིགས་ལྔ་རྟག་ཏུ་མངའ་གསོལ་ནས༔ འབྲེལ་ 
ཚད་དོན་དང་ལྡན་པ་གཅིག༔ གངས་ཅན་བོད་ཀྱི་དབུས་སུ་འབྱུང་༔ གསུང་གི་སྤྲུལ་པ་ 
བླ་མ་མཁའ་འགྲོ་མངའ་གསོལ་བས༔ འབྲེལ་ཚད་དོན་དང་ལྡན་པ་གཅིག༔ ནུབ་ཕྱོགས་ 
རྩང་གི་དབུས་སུ་འབྱུང་༔ ཐུགས་ཀྱི་སྤྲུལ་པ་དཀོན་མཆོག་གསུམ་གྱི་མངའ་གསོལ་བས༔ 
འབྲེལ་ཚད་མཁའ་སྤྱོད་དུ་ཁྲིད་པ་གཅིག༔ ཤར་ཕྱོགས་ཀོང་པོའི་ཡུལ་དུ་བྱོན༔ ཁྱོད་ཀྱི་ 
ཡོན་ཏན་གྱི་སྤྲུལ་པ་མཐོང་བ་དོན་ཡོད་མ༔ དཔའ་བོ་རིགས་ལྔས་མངའ་གསོལ་བའི་ངང་ 
རྒྱུད་ཅན་གཅིག༔ ལྷོ་ནུབ་ཀྱི་མཚམས་སུ་འབྱུང་༔ ཁྱོད་ཀྱི་ཕྲིན་ལས་ཀྱི་སྤྲུལ་པ་དོན་ཡོད་ 
མ༔ དཀོན་མཆོག་གསུམ་གྱི་མངའ་གསོལ་བས༔ ངང་ཚུལ་མཛེས་འོད་མཚན་དང་དཔེ་ 
བྱད་ལྡན་མ་གཅིག༔ བྱང་ཕྱོགས་ཁ་བའི་ཡུལ་ཞེས་བྱ་བ་ན་འབྱུང་༔ མཚོ་རྒྱལ་ཁྱོད་ཀྱིས་ 
ཞུས་པའི་གདམས་པ་ཟབ་ཆོས་རྣམས༔ དཀར་ཆག་ཏུ་བཏབ་ནས་གཏེར་དུ་སྦས་ནས་
233

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྨོན་ལམ་བཏབ་ལ༔ཁྱོད་ཀྱི་སྤྲུལ་པ་རྣམས་དང་དུས་མཚུངས་ནས་སེམས་ཅན་གྱི་དོན་
བྱེད་པར་འགྱུར་རོ༔ བདག་འདྲ་པདྨ་འབྱུང་གནས་ཀྱི་སྤྲུལ་པ་ཡང་མང་དུ་འབྱུང་༔ གསང་ 
སྔགས་ཐེག་པ་ཆེན་པོའི་ཆོས་རྣམས་ཀྱང་དར་ཆ་ཡུད་ཙམ་འབྱུང་༔ ཉམས་ལེན་ལ་མོས་པ་ 
ཡང་ཡུད་ཙམ་འབྱུང་༔ ལར་ཡང་བོད་འབངས་འདི་ལ་ཁྱོད་ཀྱི་དྲིན་ཡོད་དོ༔ སྐལ་ལྡན་མིན་ 
་ལོག་ལྟ་ཅན་རྣམས་ཀྱིས་མི་གོ༔ ཁྱོད་ཀྱིས་པདྨ་ངའི་བཀའ་ལ་མངོན་ལྐོག་མེད་ 
ཆོས་ཀྱི་གདམས་པ་ཐམས་ཅད་ཉམས་སུ་བླངས་པས༔ ཚེ་འདིར་ཟག་པའི་སྒྲིབ་པ་ཟད་ 
ནས༔ ཟག་མེད་ཚེའི་དངོས་གྲུབ་བརྙེས་པས༔ མི་ལོ་དྲུག་ཅུའི་བར་དུ་གཞོན་ནུའི་ལུས་དང་ 
ལྡན་ནས༔ སྤྲུལ་པའི་གཟུགས་སུ་ཞིང་ཁམས་དེར་བཞུགས༔ དེ་ནས་ཟག་མེད་བདེ་བ་ 
ཆེན་པོའི་དབྱིངས་སུ་འབྱུང་༔ ལྷ་ལྕམ་གྱི་ལུང་བསྟན་ཐོབ་པའི་ལེའུ་སྟེ་དྲུག་པའོ༔ ས་ཡ་ཡ༔
རྒྱ་གྱ་རྒྱ༔
༈ དེ་ནས་མཚོ་རྒྱལ་ལ༔ ཨོ་རྒྱན་གྱིས་རྗེས་སུ་གནང་བའི་བཀའ་དྲིན་ལུང་བསྟན་ 
ཏེ༔ དེ་རྣམས་ཀྱི་རྒྱབ་ཆོས་ཞུས་པ༔ ཨོ་རྒྱན་ཆེན་པོ་ལགས༔ བདག་གི་སྤྲུལ་པ་དང་༔ ཁྱེད་ 
ཀྱིས་གནང་བའི་གདམས་པ་རྣམས༔ དུས་གཅིག་ལ་འཛོམས་ཏེ༔ སྟོན་པ་དང་བསྟན་ 
པའི་ཚུལ་གྱིས༔ མ་འོངས་པའི་སེམས་ཅན་རྣམས་སྨིན་གྲོལ་ལ་འཁོད་ནས༔ ཐམས་ཅད་ 
དཀར་ཆག་ཏུ་བཏབ་སྟེ་ཟབ་མོའི་གཏེར་དུ་སྦས་ན་རུང་ལགས༔ གདམས་པ་འདི་རྣམས་ 
ཀྱིས་ཕན་ཐོགས་པའི་དུས་སུ༔ བསྟན་པའི་འཕོ་འཆུག་ཅི་འདྲ་འོང་༔ ཆོས་བདག་བཟང་ 
ངན་ཅི་འདྲ་འོང་༔ མཐར་སེམས་ཅན་བདེ་བར་ཅི་ཙམ་འཁོད༔ བཀའ་གནང་བར་ཞུ་ཞུས་ 
པས༔ ཨོ་རྒྱན་གྱིས་གསུངས་ནས༔ མཁའ་འགྲོ་མཚོ་རྒྱལ་ཁྱོད་ཉོན་ཅིག༔ བདག་འདྲ་ 
པདྨས་གནང་བའི་ཟབ་ཆོས་རྣམས་དང་༔ སྒོམ་ཆེན་སངས་རྒྱས་ཡེ་ཤེས་ཀྱིས་ཁྱོད་རང་ལ་ 
ཞུས་པའི་རྣམ་ཐར་རྣམས་དང་༔ བསྟན་པ་སྤྱིའི་ལུང་བསྟན༔ གཏེར་གྱི་ཁ་བྱང་ལྡེ་མིག༔
234

༄༄༅། །ཟབ་གཏེར་ཆོས་ཀྱི་མཛོད་ཁང་།
གང་ཟག་སྒོས་ཀྱི་ལུང་བསྟན་དང་བཅས་པ་དཀར་ཆག་ལ་ཐོབ་ལ་བཀའ་རྒྱ་དང་བཅས་
པས་ཐོབ་ལ་གཏེར་དུ་སྦས་ནས་སྨོན་ལམ་བཏབ་པས༔ མ་འོངས་པའི་སྐལ་ལྡན་རྣམས་ལ་ 
ཤིན་ཏུ་དྲིན་ཆེ་བས༔ དམ་ཆོས་འདི་རྣམས་ཀྱིས་འགྲོ་བ་སྨིན་པའི་དུས་སུ༔ སངས་རྒྱས་ཀྱི་ 
བསྟན་པ་ཉམས་པས༔ རྒྱལ་ཁྲིམས་གསེར་གྱི་གཉའ་ཤིང་ཡང་ཆག༔ ཆོས་ཁྲིམས་དར་གྱི་ 
མདུད་པ་ཡང་ཞིག༔ བློན་པོ་ཁྲིམས་ཀྱི་སྒྲོ་བ་ཡང་རལ༔ མི་ཆོས་སོག་མའི་ཕོན་ཐག་ཀྱང་ 
ཆད༔ དཀོན་མཆོག་བསྟན་པའི་འོད་ཟེར་ཡང་ནུབ༔ ཉན་ཐོས་ཚུལ་ཁྲིམས་ཀྱི་མཁར་སོ་ 
ཡང་ཞིག༔ བྱམས་སེམས་བསླབ་པའི་སྡོང་པོ་འགྱེལ༔ གསང་སྔགས་དམ་ཆོས་ཀྱི་རྫིང་བུ་ 
ཡང་བསྐམ༔ ཕས་ཟེར་བུས་མི་ཉན༔ རྗེས་ཟེར་འབངས་ཀྱིས་མི་ཉན༔ དཔོན་ཟེར་གཡོག་ 
གིས་མི་ཉན༔ ལྟ་བ་སྐྱེ་དམན་མཐོ༔ ཆོས་སྐད་སྐྱེ་བོས་གཏོང་༔ ཟས་སུ་མནའ་ཟ༔ སྐོམ་དུ་ 
དུག་འཐུང་༔ གོས་སུ་ཁྲབ་གོན༔ གྲོགས་སུ་ཟོག་པོ་བརྟེན༔ ནོར་དུ་སྡིག་པ་གསོག༔ སློབ་ 
དཔོན་གྱིས་དམག་དཔོན་བྱེད༔ སློབ་བུ་དགྲ་རུ་ལྡང་༔ མཁན་པོས་ཁྲལ་དཔོན་བྱེད༔ དགེ་ 
སློང་གིས་མཚོན་ཆ་འཛིན༔ གྲུབ་ཐོབ་གྲོང་ཡུལ་འགྲིམ༔ ཟོག་པོ་ཀུན་ཏུ་འགྲིམ༔ ཆོས་བྱེད་ 
བདུད་ཀྱིས་བསླུ༔ བཟང་ལན་ངན་གྱིས་འཇལ༔ བཀའ་ལ་རས་ཆོད་བྱེད༔ རྟེན་རྣམས་ 
མགོ་མཇུག་ཟློག༔ གཙུག་ལག་ཁང་ལ་འཐབ་རས་བསྐོར༔ མིང་སྲིང་ངོ་ཚ་ཤོར༔ ཕ་སྤུན་ 
དམེ་འཁྲུག་དར༔ མི་སྨྱོན་དང་ཁྱི་སྨྱོན་འོང་༔ ནད་རིམས་ཀྱི་ཆར་བ་འབབ༔ སད་སེར་གྱི་ 
མཚོན་རླུང་རྡོལ༔ ལྟས་ངན་དང་མུ་གེའི་སྐར་ཚོགས་འཁྲུགས༔ མི་རྣམས་ནི་མི་དྲན་དགུ་ 
དྲན་འབྱུང་༔ མི་བྱེད་དགུ་བྱེད་འབྱུང་༔ མི་སྡུག་པ་སྣ་ཚོགས་འབྱུང་༔ མི་རུང་བ་སྣ་ཚོགས་ 
འབྱུང་༔ སེམས་ཅན་རྣམས་ངན་ལྟོས་མང་༔ ལོག་པའི་བདུད་སྤྲུལ་རྣམས་ཁ་རྒྱལ་བར་ 
འགྱུར༔ དེའི་དུས་སུ་སེམས་ཅན་རྣམས་ལ་སྐྱབས་མེད་པས༔ མཚོ་རྒྱལ་གྱི་སྤྲུལ་པ་དང་༔ 
པདྨའི་སྤྲུལ་པས་འགྲོ་བ་ཡོངས་སུ་སྐྱོབ་ཅིང་༔ སྨིན་གྲོལ་ལ་འགོད་པ་འབྱུང་ངོ༔ ཁྱད་པར་
235

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པདྨའི་ཟབ་ཆོས་སྤྱོད་པའི༔ ཁྱོད་ཀྱི་རྣམ་ཐར་འཛིན་པའི༔ འབྲེལ་ཚད་དོན་དང་ལྡན་པ་ལྔ་ 
ཙམ་འོང་སྟེ་བོད་གངས་ཅན་ཁྲོད་དུ་འབྱུང་༔ ད་ལྟའི་ཆོས་རྒྱལ་ཁྲི་སྲོང་ལྡེའུ་བཙན་འདི༔ སྐྱེ་ 
བ་མང་དུ་སྤྱོད་པའི་མཐའ་མར༔ ལྷོ་མོན་གྱི་མཚམས་ཆོས་ཀྱི་དབང་ཕྱུག་ཅེས་པར་གྲགས༔ 
སེམས་ཅན་གྱི་དོན་བྱེད་པར་འགྱུར༔ དེ་ནི་སྐྱེ་མཐའི་སངས་རྒྱས་ཡིན༔ ད་ལྟའི་སྔགས་ 
འཆང་མཆོག་གྲུབ་རྩལ་ནི༔ སྐྱེ་བ་མང་དུ་སྤྱོད་པའི་མཐའ་མར༔ གྲ་བོང་བ་པར་ཞེས་པའི་ 
ལུང་པ་རུ༔ ཨོ་རྒྱན་གླིང་པ་ཞེས་པར་གྲགས༔ སེམས་ཅན་གྱི་དོན་བྱེད་པར་འགྱུར༔ དེའང་ 
སྐྱེ་མཐའི་སངས་རྒྱས་ཡིན༔ ད་ལྟའི་ལྷ་ལྕམ་གསལ་ལེ་འདི༔ སྐྱེ་བ་མང་དུ་སྤྱོད་པའི་མཐར༔ 
མོན་པ་བུམ་པའི་ཐང་ཞེས་པའི་སར༔ དྲི་མེད་འོད་ཟེར་ཞེས་བྱ་བར་གྲགས་ཏེ༔ སེམས་ 
ཅན་གྱི་དོན་བྱེད་པ་འགྱུར༔ དེ་ཡང་སྐྱེ་མཐའི་སངས་རྒྱས་ཡིན༔ ད་ལྟའི་ལེགས་སྨན་བཟང་ 
མོ་འདི༔ སྐྱེ་བ་མང་དུ་སྤྱོད་པའི་མཐར༔ བཀྲ་ཤིས་གཤོང་ལུང་ཞེས་པའི་ཡུལ་དུ༔ པདྨ་བཛྲ་ 
ཞེས་སུ་གྲགས་ཏེ༔ སེམས་ཅན་གྱི་དོན་བྱེད་པ་འབྱུང་༔ དེ་ཡང་སྐྱེ་མཐའི་སངས་རྒྱས་ཡིན༔ 
ད་ལྟའི་སྒོམ་ཆེན་སངས་རྒྱས་ཡེ་ཤེས་འདི༔ ཨོ་རྒྱན་ངའི་ཐུགས་ཀར་ཐིམ་སྟེ་ཟག་མེད་དུ་ 
སངས་རྒྱས་ཀྱང་གཞན་སྣང་ཡང་མོས་པའི་ཡུལ་དུ༔ གྲ་མདའ་ཁང་དམར་ཞེས་པའི་སར༔ 
དྲི་མེད་ཀུན་དགའི་སྙིང་པོ་ཞེས་སུ་གྲགས་ཏེ༔ སེམས་ཅན་མང་པོའི་དོན་བྱེད་དོ༔ ཁྱད་ 
པར་མཚོ་རྒྱལ་ཁྱོད་ཀྱི་ཐུགས་བཅུད་ལོངས་སྤྱོད་ནས༔ སྐྱེ་འགྲོ་འབུམ་ཕྲག་མཐའ་ཡས་པ༔ 
ལྷུན་གྲུབ་རིག་འཛིན་གྱི་ས་ལ་འགོད་པར་འགྱུར་རོ༔ གསུངས༔
༈ དེ་ནས་ཨོ་རྒྱན་ཆེན་པོ་དང་༔ མཚོ་རྒྱལ་གཉིས་དབྱེར་མེད་དེ་ལོ་དྲུག་ཅུའི་བར་ 
དུ་སྤྲུལ་པ་སྐུའི་ཞིང་ཁམས་ཉུལ༔ དེ་ནས་ཨོ་རྒྱན་ལྷོ་ནུབ་ཏུ་མ་བྱོན་བར་དུ༔ གང་ལ་གང་ 
འདུལ་གྱིས་སྤྲུལ་ནས༔ བླ་ན་མེད་པའི་འཁོར་ལོ་བསྐོར༔ དེ་ནས་ས་ཕོ་སྤྲེལ་ལོའི་ཟླ་བ་ 
ཚེས་བཅུའི་སྔ་དྲོའི་ཉིན་པར་ཉི་ཟེར་གྱི་རྟ་ལ་བཅིབས་ནས༔ ལྷོ་ནུབ་རྔ་ཡབ་གླིང་ཕྲན་དུ་
236

༄༅། །ཟབ་གཏེར་ཆོས་ཀྱི་མཛོད་ཁང་།
བྱོན་ནས༔ ཡོངས་སུ་ཨོ་རྒྱན་གྱི་རྒྱ་གར་ནུབ་ཏུ་མི་ལོ་སུམ་སྟོང་བཞུགས་སོ༔ བོད་དུ་མི་
ལོ་བརྒྱ་དང་བཅུ་གཅིག་གི་བར་དུ་བཞུགས༔ མཚོ་རྒྱལ་གྱིས་ཨོ་རྒྱན་བོད་ཡུལ་དུ་ཆགས་ 
ཕེབས་ནས༔ མི་ལོ་གསུམ་སོང་ནས༔ ཆགས་ཕྱིར་བསྙེགས་ཏེ༔ ལྷོ་ནུབ་ཏུ་མ་བྱོན་བར་དུ་ 
ཞབས་ཏོག་མཛད་དོ༔ གཞོན་ནུའི་དུས་སུ་ལོག་རྟོག་གི་བདུད་བཏུལ༔ ལང་ཚོ་དར་བའི་ 
གོང་ལ་བདེ་སྟོང་དུ་མཉམ་པར་བཞག༔ མཐར་ཐུག་མཁའ་འགྲོ་ཀུན་ཏུ་བཟང་མོ་དང་ 
གཉིས་སུ་མེད་པར་སངས་རྒྱས་སོ༔ ལྷ་ལྕམ་གྱི་བསྟན་པ་མཆོག་ཏུ་རྒྱས་པའི་ལེའུ་སྟེ་བདུན་ 
པའོ༔ ས་མ་ཡ༔ རྒྱ་རྒྱ་རྒྱ༔
༈ ཨེ་མ་མཚོ་རྒྱལ་ང་ཡི་རྣམ་ཐར་འདི༔ སྒོམ་ཆེན་སངས་རྒྱས་ཡེ་ཤེས་ཀྱིས༔ མོས་ 
པར་ཞུས་པའི་ངོས་མ་བཟློག༔ སྐལ་ལྡན་དོན་དུ་ཡི་གེར་བཏབ༔ ཕྱི་རབས་དོན་དུ་གཏེར་ 
ལ་སྦས༔ སྣོད་མེད་རྣམས་ལ་གསང་བར་བྱ༔ ཅལ་ཅོལ་སྨྲ་ན་དམ་ཚིག་ཉམས༔ མཁའ་ 
འགྲོ་སྡེ་བཞིས་ཐུབ་པར་སྲུངས༔ ཁྱུ་མཆོག་དེ་ལ་དུས་སུ་གཏོད༔ གཏད་དོ་གཉེར་རོ་ས་མ་ 
ཡ༔ གཏད་རྒྱ༔ སྦས་རྒྱ༔ གཏེར་རྒྱ༔ ཟབ་རྒྱ༔ མཁའ་འགྲོ་མཚོ་རྒྱལ་གྱི་རྣམ་ཐར༔ ཨོ་ 
རྒྱན་དྲི་མེད་ཀུན་དགས་གཏེར་ནས་བཏོན་པའོ།། །།
༈ འཁོར་བའི་མུན་ནག་གླིང་རུམ་ན། །མཚོ་རྒྱལ་སྐུ་
གསུམ་ཉི་མ་ཤར། །ཁམས་གསུམ་སེམས་ཅན་མུན་སྨག་རྣམས། །འོད་ཟེར་གཅིག་གིས་ 
གསལ་བར་བྱས། །འོན་ཀྱང་སྐལ་མེད་ཆོས་ཅན་རེ། །གསལ་བའི་ནང་ནས་མུན་པ་ཉུལ། ། 
ཉི་མ་ཤར་ཚེ་སྙིང་མེད་སྡུག དེ་བཞིན་ཆེ་འགྱིང་ཟུར་ཟ་ཅན། །ཆོས་མེད་འཆི་ཁ་ནངས་པར་ 
སྡུག མི་ལུས་རིན་ཆེན་ཐོབ་པའི་དུས། །འཛམ་གླིང་སྟོང་སྐོར་མ་བྱས་ནས། །དམ་ཆོས་ 
མཛད་ན་ལེགས་པར་སེམས། །ཅི་འགལ་འཁྲུལ་བྱུང་ན་བཟོད་པར་གསོལ། །མངྒ་ལཾ།བྷ་ 
ཝནྟུ། ཤུ་བྷཾ། རྫོགས་སོ།། །།
237

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཀྱེ་ཕྲིན་ལས་རྣམ་དག་སྐུ་གསུང་ཐུགས། །ཡོན་ཏན་མ་ལུས་རྒྱ་ཆེ་བ། །རྟེན་ 
བཞེངས་པ་རྣམས་ལ་བྱིན་གྱིས་རློབས། །རྟེན་མཆོག་ཏུ་གྱུར་པའི་བཀྲ་ཤིས་ཤོག མི་
འགྱུར་ལྷུན་པོ་སྐུ་ཡི་བཀྲ་ཤིས་ཤོག ཡན་ལག་དྲུག་ཅུའི་གསུང་གི་བཀྲ་ཤིས་ཤོག མཐའ་
བྲལ་དྲི་མེད་ཐུགས་ཀྱི་བཀྲ་ཤིས་ཤོག རྒྱལ་བའི་སྐུ་གསུང་ཐུགས་ཀྱི་བཀྲ་ཤིས་ཤོག རྒྱ་གར་ 
པཎ་ཆེན་བོད་ལ་བཀའ་དྲིན་ཆེ། །པདྨ་ལས་ འཁྲུངས་སྐུ་ལ་འདས་འཁྲུངས་མེད། །ད་ལྟ་ལྷོ་ 
ནུབ་སྲིན་པོའི་ཁ་གནོན་མཛད། །ཨུ་རྒྱན་རིན་པོ་ཆེ་ཡི་བཀྲ་ཤིས་ཤོག ཡེ་ཤེས་མཁའ་འགྲོ་ 
བོད་ལ་བཀའ་དྲིན་ཅན། །ཀུན་ཏུ་བཟང་མོའི་དངོས་སྤྲུལ་རྒྱལ་བའི་ཡུམ། །གསང་སྔགས་ 
བསྟན་པ་དར་རྒྱས་མཛད་པའི་མ། །ཡུམ་མཆོག་མཁའ་འགྲོ་མཚོ་རྒྱལ་གྱི་བཀྲ་ཤིས་ཤོག
༈ དམ་ཆོས་འདི་བཞེངས་དགེ་བ་ཡིས། །སྦྱིན་བདག་བྲིས་པ་ཐལ་མགོས་ཀྱི། །ཕ་ 
མ་བུ་སྨད་ཁ་ལག་འབྲེལ་ཚད་དང༌། །འོག་རྟ་བཀལ་མཛོ་བཞོན་མ་སེམས་ཅན་རྣམས། ། 
གནས་མཆོག་པདྨ་འོད་ཀྱི་གཞལ་ཡས་ན། །རྒྱལ་དབང་པདྨ་འབྱུང་ནས་ཡབ་ཡུམ་གྱི། ། 
ཞལ་མཇལ་གསུང་ཐོས་སངས་རྒྱས་མྱུར་ཐོབ་ཤོག བཀྲ་ཤིས་དཔལ་འབྱོར་ཕུན་སུམ་ 
འཚོགས་པར་ཤོག དགེའོ། །དགེའོ། །དགེའོ། །
གསུང་རབ་འདི་ཡི་གཞུང་ལ་ཆད་པ་མང་པོ་ཡོད་པས་གཟབ་གཟབ་ཆོས་ནས་ཡོད་དོ། །ཐུགས་མཉེས་པར་མཛོད།
238

༄༅། །ཟབ་གཏེར་ཆོས་ཀྱི་མཛོད་ཁང་།
ཟབ་ཏིག་དགོངས་པ་འདུས་པ་ལས༔ ཡེ་ཤེས་མཁའ་འགྲོའི་ 
རྣམ་ཐར་བསྡུས་པ་ཨུཏྤལ་ཕྲེང་བ་བཞུགས་སོ
རྒྱ་གར་སྐད་དུཿ ན་མོ་ཌཱཀྐི་ཛྙཱ་ན་སཾ་ག་རཿ བོད་སྐད་དུཿ མཁའ་འགྲོ་ཡེ་ཤེས་མཚོ་ 
རྒྱལ་ལ་ཕྱག་འཚལ་ལོ༔ ཨེ་མ་ཧོཿ ངོ་བོ་ཀ་དག་བཟང་མོ་ཡུམ་ཆེན་དབྱིངས༔ རང་བཞིན་ 
ལྷུན་གྲུབ་སྒྱུ་འཕྲུལ་མཁའ་འགྲོའི་ཚོགསཿ ཐུགས་རྗེའི་ཟུང་འཇུག་ཡེ་ཤེས་མཚོ་རྒྱལ་ 
ལཿ རྟག་ཏུ་མི་ཕྱེད་དད་པས་ཕྱག་འཚལ་ལོ༔ ཡེ་ཤེས་དབྱིངས་ཀྱི་མཁའ་འགྲོ་འདི་ཉིད་ 
ཀྱིསཿའཇིག་རྟེན་འདི་དང་ཞིང་ཁམས་བསམ་ཡས་སུ༔ རྫུ་འཕྲུལ་མཛད་པ་ཚད་བཟུང་ 
ལས་འདས་ཀྱངཿ འདི་རུ་ཤིན་ཏུ་བསྡུས་ཏེ་ཅུང་ཟད་བསྟནཿ སྐྱེ་མེད་ཆོས་སྐུ་རྒྱལ་ཡུམ་ཀུན་ 
བཟང་མོ འགག་མེད་ལོངས་སྐུ་རྡོ་རྗེ་རྣལ་འབྱོར་མཿ སྤྲུལ་སྐུའི་རོལ་རྩལ་ཌཱཀྐི་དབྱངས་ 
ཅན་ཞེསཿ ཁ་བའི་ལྗོངས་འདིར་གདུལ་བྱ་དུས་བབས་ཚེ གཟིགས་སྟངས་དང་བཅས་ 
བརྡ་རྟགས་འཇའ་ཐིག་ཚུལཿ ཡབ་མིང་མཁར་ཆེན་དྲན་པ་ནམ་མཁའ་དངཿ ཡུམ་མིང་ 
གནུབ་མོ་དགེ་མ་འབུམ་ཞེས་པརཿ བསྒྲགས་གྲོང་མེ་ཕོ་སྤྲེལ་ལ་ལྷུམས་སུ་ཞུགསཿ གནས་
ཁང་ཕྱོགས་ལྔར་ཨུཏྤལ་ཁ་དོག་ལྔ ཕུབ་ཙམ་དྲི་བསུང་འོད་ཀྱིས་འཇིག་རྟེན་ཁྱབ༔ ཉི་ 
ཟླས་རྒྱན་བྱེད་བདུད་རྩིའི་ཟས་ལ་སྤྱོདཿ འདོད་འབྱུང་ནོར་རྙེད་སྟོང་གསུམ་ཞིང་དུ་རྨོ༔ དེ་ 
སོགས་ཡབ་ཡུམ་རྨི་ལྟས་དྲུག་དྲུག་བྱུང྄ རྒྱབ་རིའི་བྲག་ལ་ཧཿརིཿནཿསཿ༔ཤརཿ ཡང་རྫོང་ 
ཕུག་ཏུ་མཁའ་འགྲོའི་སྐུ་བརྙན་སྣངཿ དུས་བཟང་དཔའ་བོ་མཁའ་འགྲོས་མངོན་སུམ་ 
མཆོདཿ དབང་ཆེན་བྱ་ལོ་གླང་ཟླའི་ཉེར་ལྔའི་དུསཿ འཇའ་འོད་དྲ་བས་དབུས་གཙང་
239

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གླིང་དགུ་འབྲེལཿ དྲི་ཞིམ་ངད་པས་ཕྱོགས་རྣམས་ཐམས་ཅད་ཁྱབཿ ཡུམ་ལ་བསྙུན་མེད་ 
བདེ་སྟོང་ལྡན་པའི་ངང༔ མགོ་མཇུག་མ་ལྡོག་ལེགས་པར་བཙས་མ་ཐགཿ ཡབ་ཡུམ་ 
བསྟུན་གསོལ་ཕྱག་ཀྱང་ལན་གསུམ་འཚལཿ འཇམ་དཔལ་སྒྱུ་འཕྲུལ་དུལ་པུ་ཚར་གཅིག་ 
བཀླགསཿ ལྟེ་བ་གཅོད་ཚེ་ངོ་མཚར་ཚིག་བཞི་བྱུངཿ དབུ་སྐྲ་ལྕང་ལོས་སྟོད་ཁེབས་ཚེམས་ 
ཕྲེང་དཀརཿ པདྨའི་འདབ་ལྟར་སྲབ་མཉེན་ལྗགས་སྟེང་ཧྲཱིཿ ཤིན་ཏུ་རྣམ་མཛེས་སྤྱན་གསུམ་ 
ཁྲ་ཧྲིག་འདུགཿ ཁང་པའི་སྒོ་དྲུང་གཡུང་དྲུང་རིས་སུ་བྱོནཿ དེ་ལ་མེ་ཏོག་སྣ་ཚོགས་དེ་བཞིན་ 
འཁྲུངསཿ ལྷ་རྣམས་རོལ་མོའི་སྒྲ་བསྒྲགས་མཆོད་སྤྲིན་བཅསཿ སྤྲིན་དཀར་ཀློང་ནས་ 
མངོན་སུམ་མཆོད་ཅིང་བལྟ གནས་ཡུལ་དཔའ་བོ་མཁའ་འགྲོའི་ཚོགས་རྣམས་ཀྱིསཿ མེ་ 
ཏོག་ཆར་ཕབ་བདུད་རྩིའི་ཁྲུས་ཆབ་གསོལཿ རྒྱ་མཚོའི་གོས་ཀྱང་རྣམ་པ་དྲུག་ཏུ་གཡོསཿ 
བསྒྲགས་མདའི་ཆུ་མིག་དེ་ནུབ་མཚོ་རུ་རྡོལཿ ནངས་བར་མཚོ་ལ་འཇའ་འོད་དྲ་བས་ 
འབྲེལ མཚོ་དེའམ་བླ་ཕྱོགས་ཤ་མ་སྦས་པའི་སརཿ ཙནྡན་སྡོང་པོ་ཧཿརུཿནིསའི་སྔགསཿ 
ལོ་འདབ་བརྒྱན་པ་ཤད་ཀྱིས་སྐྱེས་པར་གྱུརཿ གྲོང་རྣམས་ལྟད་མོར་འདུས་ཏེ་ངོ་མཚར་གླེངཿ 
འོན་ཀྱང་དཔྲལ་བའི་མིག་འདིར་ཐེ་ཚོམ་ཡོདཿ ཅེས་སྨྲས་ཉིད་ཀྱིས་ཕྱག་གཡོན་བཀབ་པའི་ 
མོདཿ ཟུམ་ཞེས་གསུངས་འཕྲལ་དེ་ཡང་འཇའ་ལྟར་ཡལཿ སླར་ཡང་སྤྱན་ཟུང་ལས་ནི་འོད་ 
ཟེར་གཉིསཿ འཕྲོས་ཏེ་སྦས་ལུང་དང་ནི་ལབ་ཏུ་སོལཿ ཟླ་ཞག་སྐྱེད་འཕེལ་ཡ་མཚན་གཞན་ 
ལས་ཆེ མཐོང་བས་ཡིད་འཕྲོག་ལྷ་ཡི་བུ་མོ་འདྲ༔ བཅུ་གཅིག་ལོན་ཚེ་སྡིག་བློན་ཤནྟི་ཡིསཿ 
ཆུང་མ་བྱེད་སྨྲས་དྲག་ཐབས་བཙོན་དུ་བཟུང རྐང་ལག་ལྕགས་བརྒྱབ་ཁང་བ་སྒོ་འཆར་ 
བཅུགཿ ཞག་སོང་བལྟས་པས་མ་མཐོང་འོད་དམར་འཁྲིགསཿ སླར་ཡང་བལྟས་པས་ 
མདའ་གང་ནམ་མཁའ་ལཿ གཟི་བརྗིད་ལྟར་མི་བཟོད་སྤྲུལ་སྐྱིལ་ཀྲུང་བཞུགསཿ ལྕགས་ 
སྒྲོག་ཞུ་བའི་ཐིག་པ་ཧྲིལ་ཧྲིལ་འབབསཿ དེ་མཐོང་སྡིག་བློན་ཤིན་ཏུ་ཁྲོས་ནས་སུཿ འདི་ནི་
240

༄༅། །ཟབ་གཏེར་ཆོས་ཀྱི་མཛོད་ཁང་།
བདུད་དབང་བགེགས་ཀྱིས་བརླབས་སོ་སྨྲསཿ དྲག་ཤུལ་ང་རོས་སྐུ་ལ་བརྡུངས་བརྡེགས་ 
བྱས༔ དེ་ནུབ་བཙོན་སྲུང་གོ་མཚོན་ལྡན་པ་འགས༔ བསླངས་ཀྱང་ནངས་བར་ཉི་མའི་ཟེར་ 
དང་འགྲོགསཿ ལྭ་བ་དཀར་གསོལ་བདེན་མོད་མགུར་དབྱངས་བཅསཿ སྒོ་ཕྲེང་ལྔ་ལ་ཟང་ 
ཐལ་ཚལ་དུ་བྱོན༔ མཁར་ཆེན་གདོང་དུ་ཕ་འོང་དཀར་པོ་ལཿ སྐུ་ཞབས་རྗེས་ཀྱང་ཤིན་ཏུ་ 
གསལ་བོར་བཞག༔ མངའ་བདག་རྒྱལ་པོའི་དྲུང་དུ་ཐབས་ཀྱིས་བྲོསཿ མཁན་ཆེན་བྷོ་ངྷི་ 
ས་ཏྭ་ལ་སོགས་པའི༔ དམ་པ་མང་པོས་རྡོ་རྗེའི་གསུང་གིས་བསྔགསཿ༔ དཔལ་གྱི་དབང་ 
ཕྱུག་དྲུང་ནས་ཡི་གེར་བསླབསཿ ལོ་ལྔར་རིག་གནས་ཀུན་བསླབས་མཁས་པར་སྦྱངསཿ ཆུ་ 
མིག་མཚོར་བྱུང་མཚན་དུ་མཚོ་རྒྱལ་གསོལ༔ མངའ་བདག་བཙུན་མོ་མཁར་ཆེན་བཟའ་ 
ཞེས་གྲགསཿ མཚོ་རྒྱལ་རྣམ་ཐར་ཨུཏྤལ་ཕྲེང་བ་ལསཿ འཇིག་རྟེན་མཛད་མཐུན་ལེའུ་ 
དང་པོའོ
ཨེ་མ་ཧོཿ དེ་ནས་གུ་རུ་དུས་གསུམ་མཁྱེན་པ་རྗེ༔ སྨོན་ལས་མཐུ་ཡིས་བོད་དུ་སྤྱན་ 
དྲངས་ཤིངཿ ས་གཞི་བྱིན་བརླབས་སྐུ་རྟེན་གཙུག་ལག་ཁང༔ གསུང་རྟེན་དམ་ཆོས་ཐུགས་ 
རྟེན་དགེ་འདུན་སྡེ༔ རྨད་བྱུང་སངས་རྒྱས་བསྟན་པ་ཕུན་ཚོགས་མཛདཿ མུན་པའི་གླིང་དུ་ཉི་ 
ཟླ་ཤར་བ་བཞིནཿ༔ འཕགས་ཡུལ་ལོ་པཎ་མདོ་སྔགས་དམ་ཆོས་བསྒྱུར༔ དེ་ཚེ་མངའ་བདག་ 
རྒྱལ་པོས་ཚེ་གཅིག་འདིར༔ སངས་རྒྱས་གདམས་པའི་སྨིན་གྲོལ་གསང་སྔགས་ཆོསཿ ཞུ་ 
བའི་ཆེད་དུ་བཀའ་དྲིན་གསོ་བའི་ཕྱིར༔ བཅུ་དྲུག་གཞོན་ནུ་མ་སོགས་རྒྱལ་སྲིད་བདུན༔ གུ་ 
རུ་ཉིད་ལ་ཕུལ་བས་དགྱེས་བཞིན་དུ རྒྱལ་པོར་འཕྲད་ཆོག་ཟབ་གནད་མང་པོ་གནངཿ 
མཚོ་རྒྱལ་བརྩེ་བ་ཆེན་པོས་རྗེས་སུ་བཟུང༔ ཏི་ལོའི་ཚོགས་ཁང་བདེ་སྟོང་ཡེ་ཤེས་བསྒོམསཿ 
དབང་བསྐུར་རྒྱུད་བཤད་རྒྱུད་ནི་སྨིན་གྲོལ་མཛདཿ སླར་ཡང་མཆིམས་ཕུ་དགེའུའི་བྲག་ 
ཕུག་བྱོནཿ འཆི་མེད་མགོན་པོ་བསྒྲུབས་པས་ཚེ་དབང་གྲུབཿ དེ་ནས་ཡར་ཀླུང་ཤེལ་གྱི་བྲག་
241

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཕུག་ཏུ གུ་རུ་ཉིད་ཀྱིས་སྒྲུབ་ཆེན་བཀའ་བརྒྱད་ཀྱི༔ དཀྱིལ་འཁོར་ཞལ་ཕྱེས་རྗེ་འབངས་ 
ཉེར་ལྔ་ལཿ སྨིན་བྱེད་དབང་བསྐུར་མེ་ཏོག་གར་བབ་བརྟགསཿ ཉིད་ཀྱི་མེ་ཏོག་བྱང་གི་ 
དལ་དུ་བབསཿ བི་ཏོ་ཏ་མའི་ཟབ་གནད་ཀུན་བསྡུས་ནསཿ བསྐྱེད་རྫོགས་ཟུང་འཇུག་ 
བསྟན་ནས་ཉམས་སུ་བླངསཿ ཟླ་བ་དྲུག་ནས་མཆོག་གི་དངོས་གྲུབ་ཐོབཿ ཕུར་པ་གདེངས་ 
ཙམ་ཞིང་བཅུའི་དགྲ་དང་བགེགསཿ གྲངས་མང་དུས་གཅིག་གསོད་དང་འདྲེན་པར་ནུསཿ 
གཙང་བོ་གྱེན་བཟློག་རི་བྲག་ཟང་ཐལ་གཤེགས༔དངོས་ཡོད་དངོས་མེད་པའང་ཡོད་པར་ 
བསྒྱུར༔རྫུ་འཕྲུལ་ཡ་མ་ཟུང་གིས་འཇིག་རྟེན་བཀལཿ ཕ་མྱེའི་ཟ་འདྲེ་བཏུལ་ཞིང་སྲི་འགབ་ 
བཅདཿ བྱང་ཕུའི་བྲག་ལ་ཕུར་པས་ལན་འགའ་བཏབ༔ སྙིང་པོའི་སྔགས་ཕྲེང་བྲག་ལ་རང་ 
བྱོན་བབསཿ དེ་སྐབས་བོན་གྱིས་གསེར་བཙོ་ཞོ་གང་འཕང༔ མེ་ཆུ་གོ་བཟློག་དེ་ཡང་གཡུ་ 
མཚོར་བསྒྱུར༔ ཆོས་མིན་རྩོད་པས་ཕམ་བྱས་ཕྱོགས་སུ་བསྐྲདཿ རྫུ་འཕྲུལ་མཚོ་བྲག་གངས་ 
ཆེན་བཞི་བཞི་རུ༔ གྲུབ་རྟགས་ངོ་མཚར་རྨད་བྱུང་རེ་རེ་བཞག ཤམ་པོར་ཞག་བདུན་ཉི་མ་ 
སྟོད་ལ་མནན༔ ཀླུ་ཤམ་ཆུ་བོ་བྱེ་མའི་སྦུབས་སུ་དྲངས༔ བོད་ཁམས་ཕན་བདེའི་མཛད་པ་ 
རྒྱ་ཆེར་བསྟནཿ སུམ་ཅུ་རྩ་དྲུག་བར་དུ་རྗེ་དང་འགྲོགསཿ དེ་ནས་གུ་རུ་རྗེ་ཡིས་ལུང་བསྟན་ 
བཞིནཿ རྒྱ་གར་ཨ་ཙར་ས་ལེ་འཚོལ་དུ་བྱོན༔ རྒྱ་བལ་འཚམས་ནས་ཇག་པ་མི་ལྔར་འཕྲདཿ 
སྐུ་ཡི་རྒྱན་ཕྲོགས་ཆགས་སྤྱད་ཁོང་རྣམས་ལ༔ དགའ་བཞིའི་ཡེ་ཤེས་ངོ་སྤྲད་དེ་གར་རྟོགསཿ 
ལྔ་པོ་ལུས་མ་སྤངས་པར་བྱང་ཆུབ་ཐོབཿ༔ དེ་ནས་རྒྱ་གར་ནུབ་ཕྱོགས་ཤིནྟཾ་གྲོངཿ སླེབས་ཚེ་ 
རྒྱལ་པོའི་བུ་བསད་ཞག་གསུམ་ལོནཿ ཀུན་གྱིས་སྨྲེ་སྔགས་འདོན་པར་ཅི་ཉེས་དྲིས རྒྱལ་ 
བུ་གཡུལ་ངོར་བསད་ཟིན་དེ་གསོ་མཁནཿ རྙེད་ན་རྒྱལ་སྲིད་ཕྱེད་སྟེར་ཕྲད་དང་འཕྲལཿ
ཉིད་ཀྱིས་བསད་གསོ་ནུས་ཀྱི་བྱོན་གྱིས་ཁྲིདཿ ཡུར་གྱི་སྔས་བཞུགས་ཛཿ ཞེས་ལྕགས་ཀྱུའི་ 
རྒྱས ལན་གསུམ་དེ་འཕྲལ་དབུགས་ཀྱི་རྒྱུ་འགྲུལ་བྱས སླར་ལ་གསོན་བྱུང་ངོ་མཚར་ལོ་
242

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱུས་བགྲངས༔ ཐམས་ཅད་ཡིད་ཆེས་ཕྱག་འཚལ་གསོལ་བ་བཏབ༔ རྒྱལ་པོས་ཅི་འདོད་ 
བྱ་དགའ་སྟེར་ཅིག་གསུངསཿ ཤར་ཕྱོགས་བློན་པོའི་བུ་འདོད་བྱས་པ་ཡིསཿ ཐམས་ཅད་ 
འཛུམ་དགོད་ཁྲེལ་མེད་གཏམ་གླེང་སྨྲ བུ་གཅིག་ལས་མེད་དེ་ཡང་ལྷ་ལྟར་མཛེསཿ གསེར་ 
དང་ལྕི་མཉམ་བསླུས་ཀྱང་ལོན་རེ་ཀནཿ རྒྱལ་པོས་འོན་ཏེ་རྒྱལ་སྲིད་ཕྱེད་འདི་ཡིས༔ བློན་ 
ལ་ཞུ་རྟེན་མཛོད་གསུངས་དེ་བཞིན་བྱསཿ གུ་རུའི་ལུང་བསྟན་དགོས་པའི་གྲོས་བཏབ་ཀྱངཿ 
ཁྲེལ་བགད་མང་བྱས་བུ་དང་ཉིས་འགྱུར་གསེར ལྕི་མཉམ་རྙེད་ན་སྟེར་ཞེས་རྒྱལ་ཁྲིམས་ 
དཔང༔ མཚོ་རྒྱལ་དུར་ཁྲོད་གནས་བྱོན་རོ་ལངས་གསེར༔ བསྒྱུར་ཏེ་དེ་ཡིས་བརྔན་བྱས་ 
བུ་ཡང་སྦྱིནཿ ཨ་ཙར་ས་ལེ་དཔའ་བོ་མཐོང་རོག་གིསཿ ཟག་མེད་བདེ་སྟོང་ཡེ་ཤེས་ཆེས་ 
ཆེར་འཕེལཿ བདེ་ཆེན་དོན་བསྒོམས་དེ་ཡང་གྲུབ་པ་ཐོབཿ ཡབ་ཡུམ་ཛཱ་ཀིའི་ཆས་བཟུང་ 
རྒྱ་གར་སོགསཿ ཕྱོགས་ཀྱི་མཐའ་འཁོབ་ཞབས་བཅགས་བྱིན་གྱིས་བརླབས༔ མཐོང་ཐོས་ 
དྲན་རེག་འབྲེལ་ཚད་དོན་དང་ལྡནཿ འགྲོ་བ་མང་པོ་ཐར་པའི་ལམ་དུ་བཀོདཿ བཞི་བཅུ་
རྩ་བརྒྱད་བར་དུ་དེ་དང་འགྲོགསཿ དེ་ནས་ཨ་ཙར་ཡེ་ཤེས་དྭངས་མའི་ལུསཿ གྲུབ་སྟེ་ཨོ་
རྒྱན་ཡུལ་སོགས་མཁའ་སྤྱོད་ཉུལཿ མཚོ་རྒྱལ་བལ་ཡུལ་ཤིང་སྒོའི་བྲག་ཕུག་ཏུ༔ ཏིང་འཛིན་
གཡོ་མེད་རྡོ་རྗེ་ལྟར་བཞུགས་ཀྱངཿ དེ་ཚེ་ཉིན་མཚན་མི་དང་མི་མིན་གྱིསཿ རྒྱུ་འགྲུལ་
སྐབས་ལྟ་གླགས་ཚོལ་མང་དུ་བྱུངཿ དང་པོ་མེ་ནང་བཅུག་པས་དེ་མདོག་བསྒྱུར༔ ཆུ་ནང་
བསྐྱུར་བས་ཆུ་སྟེང་སྐྱིལ་ཀྲུང་བཞུགས༔ ས་འོག་མནན་པས་སྟེང་དུ་ཡང་ཡང་བྱུང༔ བྲག་
ཀྱང་བསྒྲིལ་བས་གྱེན་ལོག་རང་གནས་བཞུགསཿ དུག་དྲངས་གསོལ་བས་སྔར་བས་གཟི་ 
མདངས་རྒྱསཿ མཚོན་གྱིས་བརྒྱབ་ནས་རྟེན་མེད་ནམ་མཁའ་ལྟར༔ དེ་མཐོང་ཐམས་ཅད་ 
ངོ་མཚར་བླ་མར་བསྐུརཿ ཆོས་དང་གདམས་ངག་ཞུས་པར་རྫུ་འཕྲུལ་གྱིསཿ ཆེ་བ་མང་ 
བསྟན་སྨིན་གྲོལ་རྒྱ་ཆེར་བསྩལཿ མཐོང་ཐོས་དྲན་རེག་འབུམ་ཕྲག་བཅོ་བརྒྱད་གྲགསཿ
243

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
དགེ་སྦྱོང་འབྲས་བུ་བཞི་ཐོབ་ས་ལ་བཀོདཿ ཁ་ཅིག་འཕོ་མེད་དགོངས་པ་མངོན་དུ་གྱུརཿ 
དངོས་བསྒྱུར་བསྟན་འགྲོའི་དོན་ཡང་དཔག་མེད་བྱུང༔ དེ་ནས་མོན་ཡུལ་བྲག་དཀར་རྫོང་ 
དུ་བྱོནཿ ཡུལ་རྗེའི་སྲས་མོ་བཀྲ་ཤིས་ཁྱེའུ་འདྲེན་གྱིས ཅི་མཉེས་ཞབས་ཏོག་བསྒྲུབས་ 
ནས་རྗེས་སུ་འབྲངསཿ སྟག་ཚང་ཕུག་པར་གུ་རུའི་གཟུང་མར་ཕུལ༔ སླར་ཡང་པདྨས་ལུང་ 
བསྟན་བལ་ཡུལ་བྱོནཿ༔ གནོད་སྦྱིན་གསུམ་བརྟུལ་རིན་ཆེན་གཏེར་ལྔ་སྦསཿ ཀ་ལ་སིདྡྷི་ 
རྙེད་ནས་ལྷོ་བྲག་ཏུ གུ་རུ་རྗེ་ལ་ཕུལ་བས་སྔར་བཞིན་དགྱེསཿ དེ་ནས་སྔོན་གྱི་སྡིག་བློན་ 
ཚེའི་དུས་བྱསཿ ངུ་འབོད་དམྱལ་བར་སྐྱེས་ཤིང་འོ་བརྒྱལ་གཟིགས༔ དམྱལ་གནས་བྱོན་ 
ནས་ཞི་ཁྲོའི་ལྷ་ཞལ་ཕྱེསཿ སྒྲུབ་པ་མཛད་པས་ཚ་གྲང་སྡུག་བསྔལ་ཞི ཤནྟིས་གཙོར་བྱས་ 
འདྲེན་སྟོབས་རྒྱ་ཆེར་མཛདཿ སྐབས་སུ་སེམས་ཅན་དམྱལ་བའི་འཁོར་བ་སྟོངསཿ སླར་
ཡང་རིགས་དྲུག་སོ་སོའི་གནས་སུ་བྱོནཿ སྣ་ཚོགས་གང་འདུལ་ཕྲིན་ལས་བསམ་མི་ཁྱབཿ
དེ་ནས་རྒྱ་གར་ནུབ་ཕྱོག་མཁའ་འགྲོའི་གླིངཿ བྱོན་ནས་ལྷ་ཀླུ་གནོད་སྦྱིན་གྲོགས་བྱས་ཏིཿ
རིན་ཆེན་དུ་མས་གུ་རུའི་སྐུ་ཚབ་ནི འབུམ་ཕྲག་བདུན་བཞེངས་མི་མཇེད་ཁམས་སུ་སྤེལཿ 
མ་འོངས་འགྲོ་བའི་བསོད་ནམས་རྟེན་དུ་བཞགཿ འཇོག་པོའི་གནས་གཤེགས་རྒྱུ་འབྲས་ 
ཆོས་བཤད་ཅིངཿ ཀླུ་ཡི་འགྲོ་མང་བྱང་ཆུབ་ལམ་ལ་བཀོདཿ མཁའ་ལྡིང་བྱེ་ཚན་གནོད་པའི་ 
རྒྱུན་ཡང་བཅདཿ གངས་རིའི་ཕོ་བྲང་དབང་ཕྱུག་ཡབ་ཡུམ་གྱིསཿ སྤྱན་དྲངས་བླ་མེད་ཆོས་ 
བསྟན་ཕྱོགས་བཞི་ཡི མུ་སྟེགས་སངས་རྒྱས་བསྟན་ལ་དད་གུས་བྱུང འཇིག་རྟེན་དྲེགས་ 
ཆེན་གཏེར་བདག་ལ་སོགས་པསཿ སོ་སོའི་གནས་སུ་སྤྱན་དྲངས་བསྙེན་བཀུར་བྱསཿ སྲོག་ 
སྙིང་ཕུལ་ནས་དམ་བཞག་སྲུང་མར་བསྐོས༔ རྩེ་གསུམ་གངས་ནས་གསོ་རིག་རྒྱུད་བཞི་ 
བཏོནཿ ཕྱོགས་བཅུའི་ཁམས་ནས་དམ་ཆོས་བསྡུ་བ་མཛད༔ མཁའ་སྤྱོད་ཞིང་ཉུལ་དབང་ 
དང་གདམས་པ་ཞུསཿ རྟག་ཏུ་འགྲོ་དོན་སྐྱོ་ངལ་མེད་པར་མཛདཿ བསིལ་ལྡན་འགྲོ་བའི་
244

༄༅། །ཟབ་གཏེར་ཆོས་ཀྱི་མཛོད་ཁང་།
གཉེན་གཅིག་མཚུངས་པ་མེདཿ མཚོ་རྒྱལ་རྣམ་ཐར་ཨུཏ྄ལ་ཕྲེང་བ་ལསཿ འཇིག་རྟེན་ 
འདིའི་མཛད་ལེའུ་གཉིས་པའོ
ཨེ་མ་ཧོཿ དེ་ནས་པདྨའི་བཀའ་བསྡུ་མཛད་ཙ་ནཿ ཤར་ཕྱོགས་གུ་རུ་རྣམ་པར་སྣང་ 
བ་དང༔ ལྷོ་ཕྱོགས་གུ་རུ་རིན་ཆེན་རྒྱལ་པོ་དང ནུབ་ཕྱོགས་གུ་རུ་པདྨ་གརྫན་དངཿ བྱང་ 
ཕྱོགས་གུ་རུ་དྲི་མེད་འོད་གསལ་བ༔ དབུས་ཕྱོགས་གུ་རུ་འོད་ཟེར་མཐའ་ཡས་པཿ སྐུ་ལྔའི་ 
བཀོད་པ་ཆོས་སྐུའི་ཞིང་ཀུན་ཁྱབཿ དེ་ལས་ལོངས་སྐུའི་སྤྲིན་མང་རབ་འཕྲོ་བ༔ དེ་ཡི་བ་ 
སྤུའི་ཁུང་བུ་གཅིག་ནའང སྤྲུལ་སྐུའི་ཞིང་ཁམས་རབ་ཏུ་མང་པོ་ཡོདཿ དེ་དག་ཀུན་ལ་གུ་ 
རུ་པདྨ་མེཿ ཟབ་གཏེར་འཛད་མེད་ནམ་མཁའི་མཛོད་དུ་གནསཿ གུ་རུའི་གསུང་ཡང་ནམ་ 
མཁའི་མཐར་ཁྱབ་སྟེ འཇིག་རྟེན་འདིར་གནས་བཀའ་ཡི་བསྡུ་བ་བྱསཿ གཏེར་རིགས་ 
བཅོ་བརྒྱད་ཚུལ་གྱིས་སྦས་ཤིང་གཏདཿ མ་འོངས་ལས་ཅན་འཕྲད་པའི་སྨོན་ལམ་བཏབ༔ 
དེ་ནས་པད་འབྱུང་རྗེ་ཡང་སྲིན་ཡུལ་གཤེགསཿ མཚོ་རྒྱལ་ཉིད་ཀྱང་ཞིང་འདིར་ལོ་ཉིས་ 
བརྒྱརཿ བཞུགས་ནས་བསྟན་འགྲོའི་དོན་མཛད་གཏེར་ཞབས་བསྡམས༔ ཕྲིན་ལས་མཛད་ 
པ་བསམ་མི་ཁྱབ་པར་བསྟན༔ སྐུ་དངོས་འགྲོ་དོན་རྫོགས་ཚེ་མཚོ་རྒྱལ་ཡུམཿ བཀྲ་ཤིས་ 
ཁྱེའུ་འདྲེན་ཀ་ལ་སིདྡྷི་དངཿ རྣམ་གསུམ་ཤངས་ཀྱི་ཟབ་ལུང་རི་ཡི་རྩེརཿ སྤྲེལ་ཟླའི་མར་ 
ཕྱོགས་ཚེས་བཅུར་ཆགས་ཕེབས་ནསཿ མཁའ་སྤྱོད་གཤེགས་གསུངས་བོད་འབངས་ཕོ་མོ་ 
འདུསཿ རང་རང་འཚོལ་པའི་ཆོས་གསུངས་ཚོགས་འཁོར་བསྐོར༔ བཞེས་པ་ཟིན་ནས་ཉིད་ 
ཀྱི་ཕྱག་གཉིས་ཀྱིས༔ མཁའ་འགྲོ་གཉིས་ལ་རེག་ནས་ཀུ་མུད་ཏཿ བཅུ་དྲུག་འདབ་ལྡན་ 
གཉིས་གྱུར་ཐུགས་ཀར་བསྣམསཿ ནམ་མཁར་འཕགས་ཤིང་སྐུ་ཡི་གནས་དང་ཆའི འོད་ 
ཟེར་ཁ་དོག་དྲུག་འཕྲོས་ཕྱོགས་བཅུར་ཁྱབ༔ ཉི་མ་ཟླ་བའི་འོད་ཀྱང་མོག་མོག་གྱུརཿ༔ དེ་ 
ཚེ་རྔ་ཡབ་གླིང་ནས་དཔའ་བོ་དང མཁའ་འགྲོའི་ཚོགས་རྣམས་སྤྲིན་ཕུང་གཏིབས་བཞིན་
245

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བྱོན༔ ནམ་མཁའ་བར་སྣང་འཇའ་འོད་ཐིག་ལེས་ཁྱབ༔ དྲི་ དྲུ་དྲུལ། དྲུལ་ཨཀླ་རྒྱགྱཏྲཱ 
བསུང་ངད་ལྡན་མེ་ཏོག་ཆར་བ་བབས ལྷ་ཡིས་མཆོད་ཕྲིན་རོལ་མོའི་སྒྲས་བསུས་ཏཿ སྐུ་ 
ལུས་འོད་ཕུང་རྣམ་པར་མཁའ་ལ་གཤེགསཿ སླར་ཡང་ལས་སྐལ་ལྡན་པའི་སྣང་བའི་ 
ངོརཿ སྐུ་མདོག་དམར་པོ་སྤྱན་གསུམ་རུས་རྒྱན་ཅནཿ ཌཱ་མ་རུ་འཁྲོལ་ཚངས་པའི་གསུངས་ 
དབྱངས་ཀྱིསཿ གདམས་ངག་ཞལ་ཆེམས་མང་གནང་འཇའ་ལྟར་ཡལཿ བོད་འབངས་ཉ་ 
མོ་བྱེ་ཚན་བཏོན་པ་བཞིནཿ ཕྱག་འཚལ་ལ་ལ་སྨྲེ་སྔགས་གསོལ་འདེབས་བཏོནཿ ཞག་ 
བདུན་བར་དུ་དབྱངས་ཅན་སྒྲོལ་བསྟོད་སོགསཿ རྒྱུད་མང་སྒྲ་སྙན་གདང་བཞིན་རང་སྒྲ་ 
གྲགསཿ དེ་བཞིན་གཡའ་བྲལ་མཁའ་ལ་འཇའ་སྤྲིན་འཁྲིགསཿ འོད་དང་སྒྲ་ཡིས་རྣམ་ 
པར་འཁྱུད་ཅིང་འགེངསཿ དགུན་གྲང་ཟུག་པ་སེལ་ཞིང་དབྱར་དུས་བཞིནཿ ཆུ་ཀླུང་དལ་ 
འབབས་ལྗོན་འབྲས་མེ་ཏོག་འཁྲུངས བོད་ཁམས་ཀུན་ཀྱང་ཕན་བདེའི་དཔལ་ལ་སྤྱོདཿ 
མ་འོངས་སྤྲུལ་པ་རྒྱ་མཚོས་འགྲོ་དོན་བྱེདཿ མཚོ་རྒྱལ་རྣམ་ཐར་ཨུཏྤལ་ཕྲེང་བ་ལསཿ རྫུ་ 
འཕྲུལ་མཛད་པ་ལེའུ་གསུམ་པའོ
ཨེ་མ་ཧོཿ དེ་ལྟར་གུ་རུའི་ཐུགས་བྱོན་གཟུང་མ་ལྔའི མཆོག་གྱུར་དབྱངས་ཅན་སྤྲུལ་ 
པ་མཚོ་རྒྱལ་གྱི༔ རྣམ་ཐར་བསྡུས་པ་ཨུཏྤལ་ཕྲེང་མཛེས་འདི མ་འོངས་དད་མོས་དྭངས་ 
པ་འདྲེན་པའི་ཕྱིར༔ མཁའ་འགྲོ་མང་པོས་འཕྲུལ་གྱི་ཡི་གེར་བྲིསཿ དྲང་སྲོང་གཉེར་གཏད་ 
འབྱུང་བའི་ཁམས་སུ་སྦསཿ ཤེས་རབ་ལས་འཕྲོ་ཅན་དང་འཕྲད་པར་ཤོག༔ ས་མ་ཡ།རྒྱ་རྒྱ་ 
རྒྱ གཏེར་རྒྱ སྦས་རྒྱ གཏད་རྒྱ ཞེས་དཔའ་བོ་ཆོས་དབྱིངས་རྡོ་རྗེས་གཏེར་བྱོན་དག་ 
པར་ཕབ་པའི་ཡི་གེ་པ་ནི་བླ་མ་འཇིགས་མེད་ཕྲིན་ལས་ཀྱིས་བགྱིས་པའོ སརྦ་མངྒ་ལམ། །
246

༄༅། །ཟབ་གཏེར་ཆོས་ཀྱི་མཛོད་ཁང་།
ཌཱ་ཀི་ཡེ་ཤེས་མཚོ་རྒྱལ་གྱི་རྣམ་ཐར་དོན་བསྡུས་སྙིང་པོ་བཞུགསཿ༔ སྐབས་ལྔ་
པའོ
གྣཿ ཨོ་རྒྱན་མཁའ་འགྲོའི་སྐད་དུཿ དྷུ་མ་ག་ཡ་ས་ཐ་ནཱ་མཿ བོད་སྐད་དུཿ 
མཚོ་རྒྱལ་གྱི་རྣམ་ཐར་དོན་བསྡུས་སྙིང་པོ་ཞེས་བྱ་བཿ ཕྱོགས་བཅུ་དུས་བཞིའི་རྒྱལ་བ་སྲས་ 
བཅས་ཀྱི སྐུ་གསུང་ཐུགས་ཡོན་ཕྲིན་ལས་རྫོགས་པའི་དཔལ མཁའ་འགྲོ་ཡོངས་ཀྱི་སྤྱི་ 
དཔལ་ཧེ་རུ་ཀཿ མ་ཧཱ་གུ་རུ་མཚོ་སྐྱེས་རྗེ་ལ་འདུདཿ ད་ལྟ་བཞུགས་དང་ཕྱི་རབས་སྐལ་ལྡན་ 
གྱི དད་དང་མོས་གུས་དྭངས་བ་འདྲེན་པའི་ཕྱིར༔ ཁོ་མོའི་རྣམ་ཐར་དོན་བསྡུས་སྙིང་པོ་ 
ཞིགཿ འདི་རུ་བཀོད་པས་སྐལ་བཟང་དགའ་བས་ཉོན༔ གདོད་མའི་ཡུམ་གྱུར་ཆོས་སྐུ་ཀུན་ 
བཟང་མོ རྒྱལ་ཀུན་བསྐྱེད་ཡུམ་ཤེས་རབ་ཕ་རོལ་ཕྱིནཿ རིགས་ཀུན་འདུས་པའི་བདག་ 
ཉིད་དབྱིངས་ཕྱུག་མཿ ཐུབ་པའི་སྤྱན་སྔར་གངྒཱའི་ལྷ་མོར་གྲགསཿ རྒྱལ་ཀུན་དགྱེས་བསྐྱེད་ 
རྡོ་རྗེ་སྒེག་མོ་སྟེ དྷུ་མ་ཐ་ལར་གསང་བ་ཡེ་ཤེས་མཿ འཕགས་པའི་ཡུལ་དུ་སུ་ཁ་སིདྷི་དངཿ 
ཟ་ཧོར་ཡུལ་དུ་ལྟ་ལྕམ་མནྡཱ་རཿ རྡོ་རྗེའི་སྐུ་བརྙེས་མ་ཅིག་གྲུབ་པའི་རྒྱལཿ མི་མཇེད་བྱེ་བ་ 
ཕྲག་བརྒྱའི་འཇིག་རྟེན་འདིརཿ རྣམ་འཕྲུལ་དུ་མས་འགྲོ་དོན་དཔག་མེད་མཛདཿ ཁ་བ་ 
ཅན་དུ་མཁར་ཆེན་རིགས་སུ་ནིཿ གྲགས་པ་ནམ་མཁའ་ཡེ་ཤེས་ཡབ་ཀྱི་མཚནཿ གནུབས་
མོ་དགེ་བ་འབུམ་ཞེས་ཡུམ་གྱི་མཚནཿ རྡོ་རྗེ་བཙུན་མོའི་ཐུགས་ཀྱི་འོད་ཟེར་ནིཿ མངོན་བྱང་
ལྔ་ཡི་ཚུལ་གྱིས་སྐུ་བལྟམས་ནསཿ ཤིང་མོ་བྱ་ལོ་སྐར་མ་རྒྱལ་ལ་ནི རིགས་ཀྱི་མྱུ་གུ་སྨིན་ 
པས་ལྷ་ཀླུ་མིསཿ མངོན་པར་བསྔགས་ཤིང་མཚོ་ཆུང་ཞིག་རྡོལ་བསཿ མཁའ་འགྲོ་ཡེ་ཤེས་
247

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཚོ་རྒྱལ་ཞེས་སུ་གྲགསཿསྣང་སེམས་འདྲེས་པས་རྡོ་ལ་ཞབས་རྗེས་བྱོནཿ མཚན་དཔེ་ལྷ་ 
ཡི་བུ་མོའི་ལང་ཚོ་འདྲ༔ འཁོར་བའི་སྐྱོན་སྤངས་འཕགས་ནོར་བདུན་གྱིས་ཕྱུགཿ མཚོ་རྒྱལ་ 
རྣམ་ཐར་དོན་བསྡུས་སྙིང་པོ་ལསཿ གྲངས་མེད་གོང་ནས་མངོན་པར་སངས་རྒྱས་ཤིང་ཁ་བ་ 
ཅན་དུ་རིགས་ཀྱི་མྱུ་གུ་བཟུང་བའི་སྐབས་ཏེ་དང་པོའོ སཤཿཤཿ གྱ་རྒྱ་རྒྱ དེ་ཚེ་ 
འཇིག་རྟེན་སྐྱེ་བོ་ཐམས་ཅད་ཀྱིསཿ མཐོང་བས་ཡིད་འཕྲོག་ཀུན་གྱིས་ཐོབ་ཤ་བྱེདཿ སྨོན་ 
ལམ་དབང་གིས་གསང་སྔགས་ཆོས་ལ་དདཿ འཁོར་བར་ངེས་འབྱུང་ཆོས་བྲོས་བྱོན་པ་ 
ལསཿ བདུད་བློན་ངན་པས་བར་ཆད་རྐྱེན་གྱིས་བཤོལཿ སུ་ལ་མ་ཐོབ་མངའ་བདག་རྒྱལ་ 
པོ་ཡིས༔ བཅུ་གསུམ་ལོན་ཚེ་ཐུགས་བརྩེའི་བཙུན་མོར་གྱུརཿ གསང་ཆེན་སྙིང་པོའི་བསྟན་ 
པ་འཇིག་རྟེན་དུཿ འདྲེན་ཕྱིར་མཁན་ཆེན་བོ་དྷི་ས་ཏྭ་དང འཛམ་གླིང་ཆེ་བའི་རིག་སྔགས་ 
འཆང་ཆེན་པོ སངས་རྒྱས་གཉིས་པ་སློབ་དཔོན་བོད་དུ་ཕེབསཿ འཇིག་རྟེན་དྲེགས་པ་ 
ཀུན་གྱིས་སྲོག་སྙིང་ཕུལཿ འགྲོ་བའི་མཆོད་སྡོང་དཔལ་གྱི་བསམ་ཡས་བཞེངསཿ རྒྱལ་ 
པོས་གསང་སྔགས་ཆོས་འཁོར་བསྐོར་ཕྱིར་དུཿ བཅུ་དྲུག་ལོ་ལ་གུ་རུའི་གཟུངས་མར་ཕུལཿ 
ལས་ཅན་ཐུགས་ཟིན་ཡོངས་ཀྱི་གཙོ་མོར་གྱུརཿ༔ སྒོ་གསུམ་ཞབས་ཏོག་ཕུལ་ཞིང་མངའ་ 
བདག་རྗེསཿ དགོངས་བཞེད་ཐོག་མར་ལས་ཅན་མི་དགུ་ལཿ བསིལ་བའི་ཚལ་མཚུངས་ 
བསམ་ཡས་མཆིམས་ཕུ་རུ༔ ཡེ་ཤེས་ཀློང་དགུའི་སྨིན་གྲོལ་བསྩལ་བའི་ཚེ༔ ཁོ་མོའི་མེ་ཏོག་ 
རྡོ་རྗེ་ཕུར་པར་བབས༔ གསང་བའི་མཚན་ནི་བདེ་ཆེན་རྒྱལ་མོར་གསོལཿ སྒྲུབ་གནས་ནེ་ 
རིང་སེངྒེ་རྫོང་གསུམ་དུཿ སོང་དང་དངོས་གྲུབ་བརྙེས་པར་ལུང་བསྟན་ཐོབཿ དེ་བཞིན་སྒྲུབ་ 
པའི་གཟུགས་ཅན་གཟུགས་མེད་ཀྱིསཿ བར་ཆད་བྱུང་རྣམས་རྡོ་རྗེ་ཕུར་པས་བསྒྲལ༔ ལྷ་ 
དང་དབྱེར་མེད་མཆོག་གི་དངོས་གྲུབ་ནི སྟག་ཚང་གནས་སུ་དབང་བསྐུར་གྲུབ་པ་ཐོབཿ 
ཤམ་པོ་གངས་དང་ཟབ་ལུང་མཁར་ཆུའི་བྲགཿ ཏི་སྒྲོ་ཁམས་བུ་ཚེ་ཆུ་བྲག་ལ་སོགསཿ རྗེས་
248

༄༅། །ཟབ་གཏེར་ཆོས་ཀྱི་མཛོད་ཁང་།
འཇུག་དོན་དུ་ཉེ་རྒྱུའི་བརྟུལ་ཞུགས་བསླབསཿ རྒྱལ་སྲས་ཀུན་དང་དགོངས་པ་མཉམ་ན་ 
ཡངཿ འགྲོ་དོན་སྙིང་སྟོབས་ཀུན་ལས་འཕགས་པར་བསྟན༔ ཕྱི་རབས་ཚེ་ལུས་གཅིག་ 
ལ་སངས་རྒྱས་ཐོབཿ གཞོ་སྟོད་ཏི་སྒྲོ་མཁའ་འགྲོའི་ཚོགས་ཁང་དུཿ བདེ་སྟོང་གསང་བའི་ 
མེ་ཏོག་ཡོན་ཕུལ་ནས༔ ཟབ་ཆོས་སྙིང་པོ་མཁའ་འགྲོའི་སྙིང་ཐིག་གསནཿ གཞན་ཡང་ 
གནས་ཆེན་གངས་བྲག་ཐམས་ཅད་དུཿ གུ་རུ་ཉིད་དང་ཉི་དང་ཟེར་བཞིན་དུཿ འགྲོགས་ 
ནས་གསང་སྔགས་ཟབ་ཆོས་མཐའ་དག་ཞུསཿ དམན་པའི་རྟེན་ལ་མངོན་པར་བྱང་ཆུབ་ 
བརྙེས མཚོ་རྒྱལ་རྣམ་ཐར་དོན་བསྡུས་སྙིང་པོ་ལསཿ རང་དོན་སྒྲུབ་པ་མཐར་ཕྱིན་མཛད་ 
པའི་སྐབས་ཏེ་གཉིས་པའོ༔ སཿཤཿ རྒྱ་རྒྱ་རྒྱ༔ དེ་ནས་གཞན་དོན་ཐུགས་རྗེས་ 
མཛད་ཚུལ་ནི གཞོན་ནུའི་དུས་ན་ཆོས་ལ་བར་གཅོད་མཁནཿ བདུད་བློན་ཤནྟི་འདྲེན་ 
ཕྱིར་དམྱལ་བར་བྱོནཿ༔ ངན་སོང་དོང་སྤྲུགས་ཞི་ཁྲོ་དཀྱིལ་འཁོར་ལཿ བརྟེན་ནས་ངན་སོང་ 
ལན་གཅིག་སྟོངས་པར་མཛདཿ ཡབ་མོ་ཟ་འདྲེ་བྱང་ཆུབ་ལམ་ལ་བཀོདཿ ལྟ་ལོག་བོན་ 
བསྣུབས་ངན་སྔགས་མཚོ་རུ་བསྒྱུརཿ ཁ་རག་ཕུག་ཏུ་རྔོན་པ་མི་བདུན་ནི བདེ་སྟོང་ལམ་ 
གྱི་ཕྱག་རྒྱ་ཆེན་པོར་བཀོདཿ སྐབས་ཚོལ་གླགས་ལྟ་བར་ཆད་འབྱུང་པོ་རྣམསཿ ཕྱག་རྒྱ་ 
རྣམ་བཞིས་དམ་འོག་ཚུད་པར་མཛདཿ འཕགས་པའི་ཡུལ་ཕྱིན་བསད་པའི་མི་རོ་བསླངསཿ 
གྲོགས་ཀྱི་མཆོག་རྙེད་ལས་ཅན་རྗེས་སུ་བཟུངཿ རྒྱལ་བ་བྱང་ཆུབ་ལ་སོགས་སྐལ་ལྡན་ 
དངཿ མཚན་ལྡན་རིགས་ལྡན་སྣོད་ལྡན་དུ་མ་ལ༔ རང་རང་འཚམས་པའི་ཆོས་ཀྱིས་རྗེས་ 
བཟུང་ནསཿ ཕལ་ཆེར་བདག་དང་དགོངས་པ་མཉམ་པ་བྱུང ཀཱ་ལ་སིདྡྷི་བཀྲ་ཤིས་ཁྱེའུ་ 
འདྲེན་སོགསཿ སྤྲུལ་པའི་མཚན་ལྡན་གུ་རུའི་གཟུང་མར་ཕུལ༔ རྟེན་འབྲེལ་དབང་གིས་ 
ཆོས་སྒོ་གྲངས་མེད་ཕྱེས༔ བོད་ལ་བུ་ལྟར་བརྩེ་བའི་མ་རུ་གྱུརཿ ཆོས་དྲིན་སྐུ་དྲིན་ཆེའོ་བོད་ 
འབངས་རྣམསཿ༔ དྲིན་ལན་རང་གཞན་དོན་དུ་ཆོས་ལ་འབུངས༔ མཚོ་རྒྱལ་རྣམ་ཐར་དོན་
249

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བསྡུས་སྙིང་པོ་ལསཿ གཞན་དོན་ཐུགས་རྗེས་རྗེས་འཛིན་མཛད་པའི་སྐབས་ཏེ་གསུམ་ 
པའོསཿརྒྱ་རྒྱ་རྒྱ དེ་ནས་མ་འོངས་གདུལ་བྱའི་དོན་སླད་དུཿ གུ་རུའི་ཐུགས་ 
ཀྱི་གསང་བའི་སྒོ་ཕྱེས་ནས༔ ཆོས་སྒོ་མ་ལུས་མི་བརྗེད་གཟུངས་སུ་བཏབཿ མ་འོངས་ལས་ 
ཅན་ཆོས་བདག་དོན་དུ་ནི༔ རིན་ཆེན་ཤོག་བུར་མཁའ་འགྲོའི་བརྡ་ཡིག་སོགསཿ ཡིག་ 
རིགས་དུ་མས་མི་འགྱུར་ཕྱག་རྒྱས་བཏབ ཁ་བྱང་ཡང་བྱང་ཞལ་ཆེམས་སྙིང་གཏམ་ 
སོགསཿ བརྩེ་བས་ཚིག་ཉུང་དོན་གསལ་མང་དུ་སྦས༔ དམ་རྫ་ས་ཚན་ཆེར་སྐུ་གསུང་ཐུགས་ 
རྟེན་བཅསཿ འཛམ་གླིང་ཀུན་དང་ཁྱད་པར་བོད་ཡུལ་གྱི སྒྲུབ་གནས་གངས་བྲག་མཚོ་ 
གླིང་ཐམས་ཅད་དུཿ མིང་ཅན་མིང་མེད་གཏེར་ཁ་གྲངས་མེད་སྦསཿ བྲག་ཆེན་བཞི་དང་ 
སྟག་ཚང་བཅུ་གསུམ་དངཿ གངས་རི་ཉེར་གཅིག་སྦས་ཡུལ་ཆེན་པོ་ལྔ ཡང་དབེན་བྲག་ 
ཕུག་བརྒྱད་དང་དུར་ཁྲོད་བརྒྱདཿ གནས་མཆོག་ཉེར་ལྔ་ལ་སོགས་ཞབས་ཀྱིས་བཅགསཿ 
གནས་ཕྲན་སྟོང་རྩ་འཛམ་གླིང་མཐའ་དབུས་སོགསཿ རྫུ་འཕྲུལ་སྟོབས་ཀྱིས་བྱིན་གྱིས་མ་ 
བརླབས་མེདཿ མཐོང་ཐོས་དོན་ལྡན་སྐུ་དང་ཕྱག་ཞབས་རྗེས ངོ་མཚར་བཀོད་པ་བསམ་ 
ལས་འདས་པར་མཛདཿ སྤྲུལ་པ་འཛམ་གླིང་མཐའ་དབུས་གང་འདུལ་གཟུགསཿ གདོལ་ 
བ་གཡུང་མོ་སྨད་འཚོང་ཆང་འཚོང་མཿ ཐ་ག་ཚོས་མཁན་མོ་དང་བྲན་མོའི་ཚུལཿ སྤྲུལ་པ་ 
རྒྱུན་ཆད་མེད་པའི་སྨོན་ལམ་ཡོདཿ གསང་མཆོག་བདེ་བ་ཆེན་པོའི་ཡེ་ཤེས་ལ༔ བརྟེན་ནས་
བཞི་པའི་ལམ་གྱིས་འོད་སྐུར་གྲུབཿ སྐྱེ་འཆི་འཕོ་འགྱུར་བྲལ་བའི་པདྨ་འོད༔ གདོད་ནས་
ཚོགས་ཀྱི་རྗེ་མོར་ལུང་བསྟན་ཐོབཿ མཚོ་རྒྱལ་རྣམ་ཐར་དོན་བསྡུས་སྙིང་པོ་ལསཿ གཉིས་
དོན་བསྟན་པ་མཐའ་རྒྱས་མཛད་པའི་སྐབས་ཏེ་བཞི་པའོ༔ སཿཤཿ༔ རྒྱ་རྒྱ་རྒྱ༔ དེ་ནས་ 
ཁོ་མོ་དྲུག་ཅུ་རྩ་གསུམ་ལོར༔ དྭ་ཕྲུག་ཕ་མས་བོར་བཞིན་གུ་རུ་ཡིསཿ བདག་ཅག་བོར་ནས་ 
རྔ་ཡབ་གླིང་དུ་གཤེགསཿ ཤུལ་དུ་ལྷག་པའི་དམན་མོ་མཚོ་རྒྱལ་གྱིསཿ གསུང་རབ་མཐའ་
250

༄༄༅། །ཟབ་གཏེར་ཆོས་ཀྱི་མཛོད་ཁང་།
དག་ཀུན་གྱི་བསྡུ་བ་མཛདཿ གཏེར་ཆེན་གཏེར་ཕྲན་མ་ལུས་ཞབས་བསྡམས་ནསཿ བོད་ 
ཡུལ་བགྲང་བྱ་ཉིས་བརྒྱ་ཉེ་བ་ནཿ ཟབ་བུ་ལུང་དུ་བྱ་ཟླའི་ཚེས་བཅུ་ལ༔ དཔའ་བོ་ཌཱཀྐིའི་ 
མཆོད་སྤྲིན་རྒྱ་མཚོར་བཅསཿ བཀྲ་ཤིས་ཁྱེའུ་འདྲེན་ཀཱ་ལ་སིདྡྷི་གཉིསཿ ཐུགས་ཀྱི་གཡས་ 
གཡོན་འོད་ཀྱི་གོང་བུར་བསྡུས༔ བོད་ཡུལ་སྤྱི་དང་བྱེ་བྲག་བུ་སློབ་ལཿ ཞལ་གདམས་ 
ཐུགས་བརྩེའི་བསླབ་བྱ་རྒྱས་པར་བསྩལ༔ པདྨ་འོད་དུ་མངོན་སུམ་རོལ་པས་ཕེབསཿ 
གནས་གསུམ་མཁའ་འགྲོ་ཡོངས་ཀྱི་གཙོ་མོ་མཛདཿ ཤ་ཟ་སྲིན་པོའི་སྣང་ངོར་མཐིང་འོད་ 
འབརཿ གུ་རུའི་དྲུང་ན་བདེ་ཆེན་རྒྱལ་མོ་ཞེས ཉི་དང་ཟེར་བཞིན་འདུ་འབྲལ་མེད་པར་ 
བཞུགསཿ རྟག་ཏུ་བོད་འབངས་འགྲོ་ལ་ཐུགས་རྗེས་གཟིགས༔ ཁྱད་པར་ལས་ཅན་རྗེས་ 
འཇུག་ཡོངས་ལ་བརྩེ སྐལ་ལྡན་ཀུན་ལ་དབང་བསྐུར་བྱིན་གྱིས་རློབ སྐལ་དམན་རྒྱུད་ 
ལ་ཐར་པའི་ས་བོན་འདེབསཿ ལས་ཅན་ཀུན་ལ་བླང་དོར་ལུང་བསྟན་བསྩལཿ སྒྲུབ་པ་པོ་ 
ལ་བདེ་ཆེན་ཡེ་ཤེས་བསྐྱེདཿ རྟག་ཏུ་གསོལ་བ་འདེབས་ལ་ཞལ་སྟོན་ཅིངཿ བསམ་ཡས་ 
རྒྱུན་ཆད་མེད་པའི་བཀའ་དྲིན་ཅནཿ བོད་འབངས་བུ་ལྟར་བརྩེ་བའི་མ་གཅིག་མཿ བདག་ 
ལ་མོས་པའི་མ་འོངས་རྗེས་འཇུག་རྣམསཿ པདྨ་འོད་དུ་ང་དང་འདུ་འབྲལ་མེད དེ་ཕྱིར་ང་ 
ལ་རྟག་ཏུ་གསོལ་བ་ཐོབཿ ཉེར་ལྔ་ནམ་བྱུང་ཚོགས་ཀྱི་འཁོར་ལོ་གྱིསཿ ས་ལམ་བར་ཆད་ 
མ་ལུས་དེ་ཡིས་སེལཿ ཕྱི་ནང་འདུ་བ་འཛོམས་པའི་རྟེན་འབྲེལ་ལས༔ ཉམས་རྟོགས་ཡོན་ 
ཏན་མ་འབད་ཤུགས་ཀྱིས་སྐྱེ བདེ་ཆེན་ལྷན་སྐྱེས་རྟོགས་པ་ནང་ནས་འཆརཿ སྨྲ་བརྗོད་
བྲལ་བས་མངོན་སུམ་དོན་མཐོང་ཚེ༔ ཆོས་ཉིད་དོན་གྱི་བཟང་མོ་དེ་ཁོ་ནཿ དགོངས་བརྒྱུད་ 
བྱིན་རླབས་འཕོ་བ་ཐོབ་པ་ཡིནཿ ཚེ་འདིར་མངོན་སུམ་འོད་སྐུར་མ་གྲུབ་ཀྱངཿ འཆི་བའི་ 
སྡུག་བསྔལ་མི་ཚོར་ང་དང་མཇལཿ མ་བུ་ལྷན་གཅིག་པདྨ་འོད་དུ་འདོདཿ འབྲེལ་ཚད་དོན་ 
ལྡན་ཡིན་ནོ་ཕྱི་རབས་རྣམསཿ ད་ལྟ་བཞུགས་དང་སླད་ནས་འབྱོན་པ་ཡི བོད་འབངས་
251

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྤྱི་མཐུན་ཐུགས་ལ་དེ་ལྟར་ཞོག མཚོ་རྒྱལ་རྣམ་ཐར་དོན་བསྡུས་སྙིང་པོ་ལས༔ རྔ་ཡབ་ 
པདྨ་འོད་དུ་སྐུའི་བཀོད་པ་བསྡུས་ཚུལ་དང་ཞལ་གདམས་བསླབ་བྱ་བསྩལ་བའི་སྐབས་ཏེ་ 
ལྔ་པའོ སཿཥྛཿརྒྱ་རྒྱ་རྒྱ༔ ཁ་ཐིམཿ གུ་ཧྱ༔ ཞེས་རབ་ཚེས་ཤིང་ཕོ་སྟག་གི་ལོར་
ཁམས་པ་ཨོ་རྒྱན་རིན་ཆེན་གླིང་པསཿ གྲུ་གུ་ལྷོ་བྲག་ཤེལ་གྱི་ཡང་རྫོང་ནས་སྤྱན་དྲངས་པའི་
ཤོག་སེར་ལས་དེ་འཕྲལ་ཉིད་དུ་གཏན་ལ་ཕབ་པའི་ཡི་གེ་པ་ནི་གྲུབ་པའི་དབང་ཕྱུག་ཤཱཀྱ་ 
ཤྲཱིའི་རིགས་སྲས་ཨཱ་མུཏྨའི་མིང་ཅན་གྱིས་བགྱིས་པའོ དགེའོ། །
252

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །མཁའ་འགྲོ་ཡེ་ཤེས་མཚོ་རྒྱལ་གྱི་རྣམ་ཐར་ཨུཏྤལ་པདྨའི་ཕྲེང་
བ་ཞེས་བྱ་བ་བཞུགས་སོ༔ ༔
ན་མོ་ཌ་ཀི་ཛྙཱ་ན་ས་གྷ་ར༔ ཨེ་མ་ཧོ༔ དབྱིངས་སྣང་ཁྱབ་བརྡལ་འོག་མིན་ཞིང་ 
ཁམས་སུ༔ ཡུམ་ཆེན་ཆོས་སྐུ་ཀུན་ཏུ་བཟང་མོ་ཉིད༔ མ་འགགས་རོལ་རྩལ་ལྷུན་གྲུབ་ 
བཀོད་པའི་ཞིང་༔ སྒྱུ་འཕྲུལ་ལོངས་སྐུ་བཛྲ་ཝ་ར་ཧི༔ གང་སྣང་ཕྱོགས་བཅུར་དག་པའི་ 
ཞིང་ཁམས་ནས༔ སྤྲུལ་པའི་ཟློས་གར་དབྱངས་ཅན་ལྷ་མོ་ཞེས༔ སྐུ་གསུམ་མཁའ་ 
འགྲོའི་ཚོགས་ལ་གུས་ཕྱག་འཚལ༔ མི་མཇེད་འཇིག་རྟེན་བྱེ་བ་ཕྲག་བརྒྱའི་ཞིང་༔ གང་ 
འདུལ་སྤྲུལ་པའི་མཛད་པ་བསམ་མི་ཁྱབ༔ དེ་ཉིད་ཆ་ཤས་སྐྲ་རྩེའི་ཟེག་མ་ཙམ༔ འདི་ 
རུ་སྤྲོས་པ་ལྷག་བསམ་དག་པའི་མཐུས༔ མ་འོངས་དད་གུས་དང་བ་འདྲེན་ཕྱིར་བཀོདཿད༔ 
མ་ཅིག་མཁའ་འགྲོ་ཡེ་ཤེས་མཚོ་རྒྱལ་ཞེས༔ རྗེས་བརྩེའི་བསྟན་དང་འགྲོ་བའི་གཉེན་ 
གཅིག་པུ༔ གངས་ཅན་ཡུལ་དབུས་འཕགས་པའི་གདུལ་ཞིང་འདིར༔ དབང་ཆེན་བྱ་ 
ལོ་རྒྱལ་གྱི་ཚེས་བཟང་དུས༔ མཁར་ཆེན་དཔལ་གྱི་དབང་ཕྱུག་ཅེས་བྱའི་ཡབ༔ ཡུམ་ 
མིང་གནུབས་བཟའ་དགེ་མ་ལྕམ་གཉིས་ཟུང་༔ གདུང་རིགས་དབྱངས་ཅན་དངོས་སྤྲུལ་ 
སྐྱེ་སྲིད་བཟུང་༔ ཡབ་ཡུམ་རྨི་ལྟས་ངོ་མཚར་ཆེ་བར་སྣང་༔ ལུས་སེམས་དགའ་བདེའི་ 
དྲོད་ཐོབ་རིག་ཁམས་གསལ༔ ཡུལ་ལ་བཀྲ་ཤིས་དགེ་མཚན་དཔལ་ཡོན་འབར༔ ཆར་ 
ཆུ་ལོ་ལེགས་མི་ཕྱུགས་གཡང་བཅུད་འཁྱིལ༔ ནད་མེད་ལང་ཚོ་རྒྱས་པའི་ལུས་སྟོབས་ 
འབྱོར༔ ཟླ་བདུན་ཚེས་བཅུའི་ཉི་ཤར་དུས་ཀྱི་ཚེ༔ དབུས་གཙང་རུ་བཞི་འོད་དང་འཇའ་ 
ཐིག་སྦྲེལ༔ སྨན་སྤོས་དྲི་བསུང་ངད་པས་ལུང་པ་ཁྱབ༔ ཡུལ་ཁམས་ཨུཏྤལ་པདྨའི་ཕྲེང་
253

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བ་བཞད༔ གནས་ཆེན་བྲག་དཀར་ཧ་རི་ནི་ས་ཡི༔ ཡིག་རིས་འབུར་དོད་རང་ ང་བྱུང་མཚན་ 
རྟགས་ཤར༔ བསྒྲག་མདོར་ཆུ་མིག་རང་རྡོལ་མཚོ་མོ་རྒྱས༔ མཚན་ཡང་མེ་ཏོག་མཚོ་མོ་ 
རབ་རྒྱལ་གསོལ༔ མཁར་གྱི་བྱང་ཤར་ལྗོན་འཁྲུངས་མེ་ཏོག་ནི༔ དམར་པོ་ཕུབ་འདྲའི་ 
དབྱིབས་ཅན་དུ་མའི་སྟེང་༔ སྤྲུལ་པའི་བྱེའུ་དུ་མས་མགྲིན་འགྱུར་དབྱངས༔ སྙན་པའི་ 
སྐད་དང་གཡུ་སྦྲང་ཟེར་མ་ཡིས༔ བརྡ་དཔེ་ཆོས་ཚིག་སྔགས་ཀྱི་གླུ་དབྱངས་འདྲེན༔ བར་ 
སྣང་སྦྲང་ཆར་དབྱར་རྔ་དལ་གྱིས་ལྡིར༔ སྒོ་འགྲམ་ཀུ་མུད་དཀར་པོའི་མེ་ཏོག་ཚལ༔ རབ་ 
ཏུ་བཞད་པའི་མིག་དབང་ལྟད་མོ་མཐོང་༔ གང་ལ་བལྟས་ཀྱང་ཡ་མཚན་མཆོག་ཏུ་གྱུར༔ 
དེ་ཚེ་ཡུམ་ལ་ཟུག་མེད་དགའ་བདེའི་ངང་༔ མགོ་མཇུག་མ་ལོག་ཙོག་པུར་ཕྱེད་
སྐྱིལ་བཞུགས༔ མངལ་གྱི་གྲིབ་བྲལ་སྐུ་མདོག་བཀྲག་མདངས་འབར༔ དབུ་སྐྲ་གཡས་ 
འཁྱིལ་ལྕང་ལོའི་ཟར་བུ་བཀྲམས༔ སྨིན་མ་དཀྱུས་རིང་སྤྱན་ཟུང་ཧྲིག་གེར་གཟིགས༔ 
བྲམ་ཟེས་མཚན་བརྟག་མཁན་གྱིས་མཚན་དཔྱད་བརྟགས༔ ཤིན་ཏུ་ངོ་མཚར་གུས་པས་ 
ཐལ་མོ་སྦྱར༔ ཏིང་འཛིན་ཉམས་དང་ཤངས་ནི་ལྷང་ངེ་བ༔ མཆུ་སྒྲོས་པད་མའི་འདབ་ 
ལྟར་མཛེས་པའི་དབྱིབས༔ ལྗགས་སྟེང་ཧྲཱིཿ ཡིག་ཆོས་ལ་སྦྱང་བརྩོན་ཆེ༔ སྤྱན་ཟུང་སྨིན་ 
མ་དཀྱུས་ཐོག་རིང་བ་ནི༔ དད་སེམས་སྙིང་རྗེ་རྩོལ་མེད་འབྱུང་བའི་རྟགས༔ སྐུ་མདོག་ 
བཀྲག་མདངས་འོད་ཟེར་འབར་བ་ནི༔ འཁོར་བའི་ཁྱིམ་འཛིན་བྱ་བ་སྤང་བའི་རྟགས༔ 
དབུ་སྐྲ་གཡས་འཁྱིལ་ཟར་བུ་བཀྲམས་པ་ནི༔ མཚན་ལྡན་བླ་མས་རྗེས་སུ་འཛིན་པའི་ 
རྟགས༔ སྙན་ནི་པདྨ་ལྟར་མཉེན་སྲབ་པ་ནི༔ ཤེས་རབ་སྒོ་འབྱེད་དབང་པོ་རྣོ་བའི་རྟགས༔ 
མགྲིན་མཚམས་བུམ་མགུལ་ཕྱག་སོར་སྦྲེལ་བ་ནི༔ དཀའ་སྤྱད་ཆོས་ལ་སྙིང་རུས་བདོ་བའི་ 
རྟགས༔ གནས་གསུམ་ཡིག་འབྲུ་སྨེ་དཀར་མཚན་རྟགས་རྣམས༔ ཞལ་བཙུན་རྒྱུད་ལྷོད་ 
འདོད་སྲེད་ཆུང་བའི་རྟགས༔ མདོར་ན་མཚན་དཔེའི་ཡོན་ཏན་དུ་མས་བརྒྱན༔ གངས་
254

༄༅། །ཟབ་གཏེར་ཆོས་ཀྱི་མཛོད་ཁང་།
ལྗོངས་ཡུལ་འདིར་འགྲན་ཟླ་བྲལ་བའི་མཆོག༔ ཌཱཀྐིའི་རིགས་འཆང་གཞན་ལས་ཡོན་ 
ཏན་མངོན༔ སྨྲ་བ་མ་མང་གསང་སྒོ་དམ་དུ་ཆོངས༔ འོན་ཀྱང་བདུད་ཀྱི་བར་ཆད་འབྱུང་ 
ཉེན་ཆེ༔ ཁྲུས་གསོལ་མཆོད་པ་བསང་སྦྱངས་བཙས་སྟོན་བྱས༔ རྟེན་འབྲེལ་རང་འགྲིགས་ 
ལོངས་སྤྱོད་ངང་གིས་འདུ༔ གཞན་གྱི་ཁྱེའུ་ཀུན་ལས་སྐྱེ་སྟོབས་ལྷག༔ གཟུགས་མཛེས་ 
ཡིད་འཕྲོག་མི་མངོན་ལྟ་ན་སྡུག༔ རེ་སྨོན་གཏམ་གླེང་ཡུལ་མིས་བསྔགས་པ་བརྗོད༔ 
ཁམས་དང་དབང་པོ་གསལ་ཞིང་ཆོས་ལ་མོས༔ གསུང་དབྱངས་མགུར་མ་འདྲེན་ཞིང་ 
ཡིག་དྲུག་བཟླ གླུ་བྲོ་གར་དང་རྩེད་མོའི་གཡེང་བ་སྤངས༔ འདོད་ཆུང་ཆོག་ཤེས་རྟག་ཏུ་ 
བྲན་གཡོག་བྱམས༔ ཕོ་གཟོ་མི་ལྡང་རང་སྣང་རྣལ་དུ་ཕབ༔ བཅུ་གསུམ་བར་དུ་རྒན་དང་ 
ཕ་མ་བཀུར༔ ཡ་རབས་སྤྱོད་མཐུན་ལུགས་གཉིས་ཀུན་སྤྱོད་བཙུན༔ མང་པོའི་ཁྱུར་བུད་ 
ཁྲེལ་གནོང་མངོན་ལྐོག་ཐུབ༔ བུད་མེད་སྐྱོན་ཟད་ཡོན་ཏན་ཀུན་དང་ལྡན༔ སྐྱེ་མཆེད་ལང་ 
ཚོ་བཞིན་མཛེས་ལྷ་དང་མཉམ༔ ཕྱི་གླིང་ཡུལ་དང་དཔོན་བློན་ཆེ་འབྲང་གིས༔ མཁར་ 
ཆེན་དཔོན་ལ་སྲས་མོ་སློང་དུ་བྱུང་༔ ནོར་དང་རིན་ཆེན་རྒྱུ་ཡིས་གཏམ་འདུན་བསྲིངས༔ 
གནུབས་ཀྱི་ཟུར་མཁར་འགྲམ་གྱི་མཁར་ཆུ་གཉིས༔ ཧབ་ཐོབ་རྩོད་ཅིང་ཐོབ་དང་ཐམ་ 
ཀ་གཏམ༔ རྒྱུ་ནོར་དངོས་རྫས་སྒོ་འགྲམ་གཡས་གཡོན་སྤུངས༔ མ་གནང་མཁར་ཆེན་ 
དཔོན་ལ་དོ་བདོ་སྐད༔ གང་འདེམས་ཆེར་སྒྲོགས་བཙན་ཤེད་དཔུང་པ་བསྡུར༔ ཞེས་ 
སྨྲས་འཕྲིན་བསྐྱལ་ཡབ་ཀྱི་བཀའ་ལན་དུ༔ རང་ཅག་མི་རྩོད་རྒྱལ་པོའི་ཐུགས་ཁམས་ 
འཁྲུགས༔ དོན་མེད་བྱ་བ་དམག་གི་ཡོ་ལང་འདི༔ ཡུལ་སྡེ་མི་སྐྱིད་ཕུང་དཀྲུག་ཆེ་བའི་རྒྱུ༔ 
གཅིག་ལ་མི་སྦྱིན་བློན་གྱིས་གྲོས་མགོ་བསྡུས༔ ཐོབ་ཤོར་རྩོད་མེད་བང་སྣ་སུ་མགྱོགས་ 
གྱིས༔ ལས་སྨོན་དབང་ཐང་གནང་སྐལ་སུ་ཐོབ་ཡིན༔ དེ་ཀ་འཐད་མིན་ཕྱོགས་གཉིས་ 
གྲོས་ཐོབ་གསུངས༔ མཁར་ཟུར་གཉིས་གྲོས་དེ་ཀ་རང་ཡིན་སྐད༔ དུས་སྟོན་ཚེས་བཟང་
255

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
གྲོ་བཞིན་ཟླ་བའི་ཉིན༔ མཚོ་རྒྱལ་སྐུ་ལ་རྒྱན་གོས་ལེགས་པར་གསོལ༔ ཉིད་ཀྱིས་ཐུགས་ 
སུན་འཁོར་བའི་སྐྱོན་མཚང་གཟིགས༔ འགྲོར་མ་འཐད་ཅིང་ཡབ་ཀྱི་བཀའ་མ་གཅོག༔ 
ཡིད་ཁམས་སེམས་སྐྱོ་སྒོ་འགྲམ་དྲོང་ངེར་བཞེངས༔ དད་པས་གདུང་ཡས་དཀོན་ 
མཆོག་ལྷ་ལ་བཅོལ༔ རབ་ཏུ་བཤུམས་ཤིང་སྤྱན་ཆབ་སོར་མོས་གཏོར༔ བློན་ཁག་གཉིས་ 
ཀྱིས་མགྱོགས་པའི་བང་སྣ་གཤིབས༔ སྡིག་བློན་ཨུད་པ་ཏ་ཞེས་གདུག་རྩུབ་ཅན༔ སྔོན་ 
མར་སླེབས་ཤིང་མཚོ་རྒྱལ་ཕྱག་ལ་འཇུས༔ འགྲོ་འགྲོ་སྨྲས་པས་ཉིད་ཀྱིས་ལན་མ་སྟེར༔ 
ཁོང་ཁྲོ་འབར་བས་བརྡུང་བརྡེག་དྲག་ཏུ་བསྣུན༔ གཡོ་འགུལ་མ་ནུས་ཀུན་གྱིས་འཚང་ 
རུབ་བརྒྱབ༔ མཁར་སྒོའི་བྲག་ལ་སོར་མོས་འཕྲུལ་ཡིག་བཏབ༔ ཕ་བོང་རྡོ་ཆེན་སྟེང་དུ་ 
ཞབས་རྗེས་བཞག༔ ཡབ་ཡུམ་གཉིས་ལ་ཕྱི་ཕྱག་འཚལ་ནས་བྱོན༔ རབས་ཀའི་མཚར་ 
ཐང་ཚྭ་དྲོ་བཏབ་པ་ན༔ གསོལ་འདྲེན་མ་བཞེས་དབུ་བཏུམས་བཤུམ་མོ་མཛད༔ ཀུན་ 
གྱིས་ལ་ཉེ་མི་བཟང་གནས་འགྲོ་སྐབས༔ ཁ་སྨྲས་གླེང་ཞིང་མཚོ་རྒྱལ་ཞལ་ན་རེ༔ འཁོར་ 
བ་མཐོ་དམན་མེ་འོབས་ཁྲི་མུན་བཙོན༔ དེ་ལ་སྡུག་དང་མཆི་མ་ཟག་ཡུས་ཆེ༔ ང་རང་ 
གང་བྱུང་བུ་མོ་སྐྱབས་དང་བྲལ༔ ཁྱོད་རྣམས་ཅི་བདེར་གྱིས་ལ་ལམ་དུ་བཞུད༔ ཅེས་ 
གསུངས་ནུབ་དེར་བསྒྲགས་ཀྱི་ཐང་སྒར་བཏབ༔ རྒྱན་དང་ཤག་འདེབས་གླུ་དང་རྐང་བྲོ་ 
ཁྲབ༔ བཏུང་སྐོམ་འབྲས་ཆང་ཐམས་ཅད་ར་རོར་གྱུར༔ སྲོད་འཁོར་ཕག་ཡོལ་ནམ་སྟོད་ 
ཕྱེད་ཆ་རུ༔ ཉིད་ཀྱང་གཟིམ་མལ་ཧར་གྱིས་བཞེངས་ནས་སུ༔ གོས་རྒྱན་ཤུལ་བཞག་ 
རྗེན་མོ་རེའུ་རྐྱང་༔ འཇབ་ནས་སྤ་གྲོའི་གནས་ལ་མཚན་བྲོས་བརྒྱབ༔ ཕྱིར་ཉིན་བཙལ་ 
བས་མ་རྙེད་རང་གནས་ལོག༔ བྲག་གི་གཡང་བསྐྱུར་ཆུ་ལ་བྱིང་ངམ་ཅི༔ རྩར་མ་ཆོད་ 
ཟེར་ཀུན་གྱིས་ཆོ་ངེ་སྒྲོག༔ ཉིད་ནི་བག་དྲོ་སེམས་ཁམས་རིག་པ་དྭངས༔ བཏུང་སྐོམ་ཆུ་ 
དང་འཚོ་བ་ལྡུམ་ཤིང་འབྲས༔ བརྟེན་ནས་བྲག་ཕུག་རྩྭ་གདན་ཤིང་ལོ་མནབས༔ མཁར་
256

༄༅། །ཟབ་གཏེར་ཆོས་ཀྱི་མཛོད་ཁང་།
ཆེན་དཔོན་དང་མཁར་ཆུ་བ་གཉིས་ལ༔ རྩོད་པ་མི་འབྱུང་ལྷ་ལ་གསོལ་བ་བཏབ༔
དེ་ལྟར་སོང་ནས་ཟླ་བ་གསུམ་མཚམས་ན༔མཁར་ཆུའི་ཚོང་མགྲོན་སྤ་གྲོ་གནས་ 
ལམ་བརྒྱུད༔བྲག་དང་ཤིང་ལོའི་གསེབ་ཏུ་གབ་པ་མཐོང་༔ མིའམ་ལྷ་འདྲེ་གང་ཡིན་ཆ་ 
མ་ཆོད༔ གཅིག་གླེང་གཉིས་གླེང་ཡུལ་མི་ཀུན་གྱིས་གླེང་༔ མཁར་ཆེན་ཡབ་ཡུམ་ཤིན་ཏུ་ 
དགྱེས་པར་གྱུར༔ ཐམས་ཅད་རྨ་བྱས་དབྱར་རྔའི་སྒྲ་ཐོས་བཞིན༔ དཔོན་འབངས་ཀུན་ 
གྱིས་ལ་འུར་བསུ་མར་ཆས༔ རྙེད་ནས་ཤི་གསོན་ངོ་ཐུག་འཕྲད་པ་ལྟར༔ དགའ་བའི་ 
སེམས་སྤྲོ་ངོ་མཚར་ཆེ་བར་གྲགས༔ ཡབ་ཡུམ་དཔོན་འབངས་ཀུན་གྱིས་བསུ་བ་བྱས༔ གླུ་ 
བྲོ་གར་དང་རྩེད་འཇོས་ཟློས་གར་བསྒྱུར༔ མཁར་ཆུས་བང་ཆེན་མཁར་ཆེན་དཔོན་ལ་ 
བཏང་༔ རྩོད་འདུན་གང་བྱེད་འཕྲིན་ཡིག་སྐྱེལ་མ་བྱུང་༔ དེ་མཚམས་ཆོས་རྒྱལ་ཁྲི་སྲོང་ལྡེའུ་ 
བཙན་གྱིས༔ རྟ་ཞོན་སྐྱ་དམག་ཆིག་བརྒྱའི་སྣ་དྲངས་ནས༔ ཤར་སྒོའི་གཡས་ལོགས་ཐང་དུ་ 
དམག་སྒར་བབས༔ རྒྱ་འཇང་ཧོར་མོན་ཞང་ཞུང་སྡེ་མཚམས་ཚུན༔ བོད་ཀྱི་མངའ་བདག་ 
རྒྱལ་པོ་ང་མིན་སུ༔ ཆེ་བཙན་གཏམ་བསྒྲགས་གསུང་ཤོག་ཐམས་ཀ་བཅས༔ སོ་སོར་བཏང་ 
བས་མཁར་ཆེན་བུ་མོ་འདིས༔ སྡེ་དཀྲུགས་མི་མཐུན་ཕམ་ཉེས་འབྱུང་དོགས་ཆེ༔ དེ་བས་ 
རྒྱལ་པོ་ང་རང་བཙུན་མོར་འོས༔ ཞེས་གསུངས་ཁ་གཉིས་འཐད་པར་ཁས་བླངས་ཕུལ༔ 
ཆོས་རྒྱལ་ཆེན་པོ་ཁྲི་སྲོང་ལྡེའུ་བཙན༔ འགྲན་ཟླ་ཕོད་བཙུགས་གང་གིས་མ་ནུས་པར༔ ཅི་ 
གསུངས་དང་ལེན་ལྷ་འབངས་རྩོད་པ་ཞི༔ མཚོ་རྒྱལ་སྲས་མོ་དཔོན་གཡོག་བཅུ་གསུམ་ 
བཅས༔ སྔོན་མར་བཏང་ཞིང་དམག་རྣམས་དེ་རྗེས་གཤར༔ འཇའ་སྤྲིན་འཁྲིགས་ཤིང་དྲི་ 
བསུང་ངད་པ་འཐུལ༔ དགེ་མཚན་དཔལ་འབར་བཀྲ་ཤིས་ངོ་མཚར་རྟགས༔ མཐོང་བས་ 
ཡིད་སྤྲོ་ཀུན་གྱིས་གུས་བཏུད་ཕུལ༔ རྒྱལ་པོའི་ཕོ་བྲང་སྤྱན་དྲངས་ཁྲི་ལ་གསོལ༔ བདའ་ 
བའི་གསོལ་འདྲེན་བཙུན་མོའི་མཆོག་དམ་པ༔ སྐྱེ་དགུའི་ཡིད་འཕྲོག་མཛེས་ཤིང་ལྟ་ན་
257

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྡུག༔ གཟུགས་མཛེས་བཞིན་བཟང་ལྷ་ཡི་བུ་མོ་འདྲ༔ ཕན་ཚུན་ཡིད་མཐུན་འདུན་མས་ 
མཆོག་དམན་བསྐྱངས༔ སུ་དང་མི་མཁོན་རང་ཚུགས་གཞན་མི་བསྲེལ༔ ལྷོད་འཇམ་ 
གཤིས་རྒྱུད་དྲང་ཞིང་སྨྲ་བ་བཙུན༔ མཛའ་བཤེས་གདུང་སེམས་རྒན་ཁོག་ཕ་མར་བྱམས༔ 
དེ་ནས་མཁན་ཆེན་བྷོ་ཏི་ས་ཏྭའི་དྲུང་༔ སྤང་བླང་གནས་དང་ཉེས་ལྟུང་སྡོམ་པ་ 
བསྲུངས༔ སྦྱངས་བརྩོན་ཤེས་བྱ་འབྲི་ཀློག་གཉིས་ལ་བསླབས༔ ཤེས་རབ་རྩལ་འབར་ 
མི་ཤེས་རྨོངས་མུན་སངས༔ རྟག་ཏུ་དད་གུས་དམ་པའི་ཆོས་ལ་མོས༔ དགྲ་གཉེན་ཕྱོགས་ 
རིས་མི་འཛིན་བློ་ཁོག་ཡངས༔ དངོས་རྫས་འདོད་ཡོན་ནོར་ལ་སྲེད་པ་ཆུང་༔ མཆོད་སྦྱིན་ 
གཏོང་ཕོད་ཆེ་ཞིང་དམན་སློང་རིགས༔ ཁྱད་པར་བྱམས་པའི་ཟས་གོས་ཕང་སེམས་བྲལ༔ 
དེ་ཚེ་ཆོས་རྒྱལ་ཁྲི་སྲོང་ལྡེའུ་བཙན་གྱིས༔ སྤྱན་དྲངས་དུས་གསུམ་ཀུན་མཁྱེན་པདྨ་འབྱུང་༔ 
མཁན་སློབ་ལོ་པཎ་པདྨའི་དགའ་ཚལ་བཞིན༔ བགྲོ་གླེང་ཆོས་བསྒྱུར་སྨིན་གྲོལ་དབང་ 
བསྐུར་མཛད༔ ཡོན་འབུལ་གཏང་རག་བཀའ་དྲིན་གསོ་བའི་ཕྱིར༔ རྒྱལ་སྲིད་རིན་ཆེན་ 
བཀྲ་ཤིས་རྫས་རྟགས་བརྒྱད༔ ཤེས་རབ་རིག་མ་བཅུ་དྲུག་ལང་ཚོ་ཅན༔ མཁར་ཆེན་མཚོ་ 
རྒྱལ་བཙུན་མོའི་མཆོག་དམ་པ༔ ཕང་སེམས་བློ་བྲལ་གུ་རུ་རྗེ་ལ་ཕུལ༔ དཔལ་ཆེན་སྒྲུབ་ 
སྡེ་དགུ་ཡི་དལ་ཞལ་ཕྱེས༔ ཐུགས་སྲས་བརྒྱད་དང་བཀའ་བབས་བུ་དགུ་བྱུང་༔ ཉིད་ཀྱི་ 
མེ་ཏོག་བྱང་གི་དལ་ལ་བབས༔ ཕུར་པའི་སྒྲུབ་ཐབས་གནམ་ལྕགས་ཐོག་མདའ་དང་༔ 
བདུད་དཔུང་གཡུལ་འཇོམས་རྡོ་རྗེའི་ཐོ་ལུམ་ཞེས༔ གདུག་པ་ཀུན་འདུལ་མེ་དཔུང་འཁོར་ 
ལོ་དང་༔ རྣམ་རྒྱལ་བླ་མེད་བདེར་གཤེགས་ཀུན་འདུས་མཆོག༔ ཕྱི་ནང་གསང་གསུམ་ 
བྷི་ཏོ་ཏ་མའི་རྒྱུད༔ སྟ་གོན་རྗེས་གནང་མ་ལུས་དབང་བསྐུར་མཛད༔ ཉམས་ལེན་གནད་ 
དྲིལ་བསམ་གཏན་སྒྲུབ་ལ་བརྩོན༔ ཞེས་གསུངས་སོ་སོར་དགོངས་པའི་གཏད་རྒྱ་མཛདཿ༔ 
དེ་ནས་གུ་རུ་དུས་གསུམ་མཁྱེན་པ་ཉིད༔ བདེ་ཆེན་གཟུང་མ་ཡེ་ཤེས་མཚོ་རྒྱལ་མཆོག༔
258

༄༅། །ཟབ་གཏེར་ཆོས་ཀྱི་མཛོད་ཁང་།
ཐབས་ཤེས་དབྱེར་མེད་བདེ་སྟོང་སྙོམ་འཇུག་གིས༔ མན་ངག་ལམ་ཁྱེར་སྙིང་པོའི་དོན་ 
ལ་སྦྱངས༔ མཆིམས་ཕུའི་གནས་དང་སྤ་གྲོ་སྟག་ཚང་ཕུག༔ བསྒྲགས་ཀྱི་ཡངས་རྫོང་ལྷོ་ 
བྲག་མཁར་ཆུ་རྫོང་༔ ཏི་སྒྲོའི་གནས་མཆོག་བསམ་ཡས་གཡའ་མ་ལུང་༔ གསང་སྤྱོད་དོན་
བསྒོམས་རྩ་རླུང་ཐིག་ལེའི་ཁམས༔ གནས་སུ་དག་ཅིང་ཆོས་ལོངས་སྤྲུལ་སྐུའི་ཞིང་༔ འོད་
གསལ་མངོན་གྱུར་ས་ལམ་ཅིག་ཆར་རྫོགས༔
དགོངས་པ་མི་མངོན་འབྲས་བུར་ཡེ་སངས་རྒྱས༔ སྟེང་འོག་སྒོ་འབྱེད་ཡེ་ཤེས་རོལ་ 
རྩལ་འབར༔ གང་ལའང་ཐོགས་མེད་མ་དག་འཁྲུལ་རྟོག་ཞིག༔ ཟབ་གསལ་དབྱེར་མེད་ 
ཐུགས་ཡིད་གཅིག་ཏུ་འདྲེས༔ སྣང་སྲིད་དག་མཉམ་དཀྱིལ་འཁོར་གསུམ་གྱི་ངང་༔ རིག་ 
རྩལ་འགག་མེད་རྣམ་གཟིགས་ཆོས་སོ་ཅོག༔ རང་སྣང་བརྡ་དཔེར་ཤར་བའི་མཚོན་བྱེད་ 
རྟགས༔ དོན་དཔྱད་བྱང་ཆུབ་དགོངས་པའི་རང་རྩལ་ཐོབ༔ འཁོར་འདས་བདེན་མེད་ 
ལྟ་བའི་གཏན་སྲིད་ཟིན༔ རི་བྲག་ཟང་ཐལ་འབྱུང་ལྔའི་འཇིགས་པ་བྲལ༔ མི་བརྗེད་ 
གཟུངས་བརྙེས་ཆོས་རྣམས་ཐུགས་སུ་ཚུད༔ ཨོ་རྒྱན་ཆེན་པོ་པདྨ་འབྱུང་གནས་དང་༔ ཤེས་ 
རབ་གཟུང་མ་ཡེ་ཤེས་མཚོ་རྒྱལ་ཉིད༔ མཆིམས་ཕུའི་གནས་སུ་རིག་འཛིན་ཚེ་དབང་ 
བསྒྲུབས༔ སྐྱེ་འཆི་མི་མངའ་རྡོ་རྗེའི་སྐུ་མཆོག་བརྙེས༔ ཡར་ལུང་ཤེལ་བྲག་བདུད་རྩི་ཆོས་ 
སྨན་བསྒྲུབས༔ ལྷ་ཚོགས་ཞལ་གཟིགས་སྔགས་ཀྱི་རང་སྒྲ་ལྡིར༔ བསྒྲགས་ཀྱི་ཡངས་ 
རྫོངས་རིན་ཆེན་གཏེར་སྦས་བརྩམས༔ དབྱིངས་ཡེ་འཇིག་རྟེན་མཁའ་འགྲོ་སྤྲིན་ལྟར་ 
འཁྲིགས༔ བརྡ་དཔེའི་འཕྲུལ་ཡིག་མི་འདྲ་སོ་སོར་བཏབ༔ རིན་ཆེན་སྣ་ལྔ་མཆོང་གཡུ་ 
གཟི་མིན་དུང་༔ རྡོ་སྒྲོམ་ཨ་དྲུང་རྫ་ཡི་བུམ་པ་བཅས༔ གསེར་ཞུན་མཚལ་སྣག་མཁའ་ 
འགྲོའི་གསང་ཁྲག་གིས༔ མགྱོགས་རྐྱེན་ཕུལ་ཕྱིན་ལོ་ཙ་རྣམ་ལྔས་གཙོས༔ ཤེལ་ཤོག་ 
ཤིང་ཤུན་མ་ངེས་དུ་མའི་རིགས༔ དབུ་ཕུལ་སུམ་ཕབ་གཟབ་བྲིས་གཤར་རིས་བཀོད༔ དེ་
259

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ཚེ་བོན་བློན་སྡིག་སྤྱོད་བློ་རྨོངས་མཁན༔ ཀུན་གྱིས་གཤེ་སྐུར་ངན་སྒྲོག་ཚིག་གིས་དམོད༔
རྒྱལ་པོ་ཅོལ་ཆུང་མཐའ་མི་འཁྱམ་པོ་ལ༔རིན་ཆེན་ནོར་དང་བཙུན་མོའི་མཆོག་དམ་པ༔ 
གཟུགས་མཛེས་ཡིད་འོང་ལྷ་ཡི་བུ་མོ་དེ༔ བློན་ལ་མ་བགྲོས་རྒྱལ་པོས་རང་ཐག་བཅད༔ 
ཕར་རྒོལ་ལུས་སེམས་ཆད་པས་མ་གཙེས་ན༔ ཕུང་དཀྲུགས་སྡེ་འབངས་བློན་ཁ་བསྒྱུར་ 
ཉེན་ཆེ༔ མ་ཐུབ་ཤོར་ཚེ་ཁ་ཁྲས་ཡུལ་ལོག་སྐད༔ཟེར་ཞིང་ལ་ལུང་སོ་དང་ཉུལ་མ་བཏང་༔ 
དེ་ཚེ་བསམ་ཡས་བྲག་དམར་གཡའ་མ་ལུང་༔ མཉམ་ཉིད་ཏིང་འཛིན་སྒོམ་ལ་ 
གཞོལ་བའི་ཚེ༔ བང་མི་ཕྱིར་ལོག་སྡིག་སྤྱོད་བློན་ལ་བསྒྲགས༔ མདའ་གཞུ་མཚོན་ཐོགས་ 
དཔའ་རྔམ་ཁྲིག་གེར་ཆས༔ གུ་རུས་བཀའ་བསྩལ་བུ་མོ་མཁར་ཆེན་བཟའ༔ འཇིགས་ 
མེད་གདེང་ལྡན་ཏིང་འཛིན་ཉམས་རྟོགས་འཕེལ༔ དགྲ་འདྲེ་གང་གིས་མི་ཚུགས་སྤོབས་ 
པ་མཐོ༔ དེ་ཕྱིར་ཆོ་འཕྲུལ་དགྲ་ལ་ཐོངས་ཤིག་གསུངས༔ བསྲུང་བའི་ཕྱག་རྒྱའི་སོར་མོ་རྩེ་ 
སྤྲད་ཅིང་༔ ཞལ་ནས་ཧཱུྃ་ཕཊ་བསྒྲགས་པས་རི་བྲག་བསྙིལ༔ ཕྱི་རོལ་མེ་དཔུང་རྡོ་རྗེའི་རྭ་ 
གུར་འཁྲིགས༔ ཅི་བྱ་གཏོལ་མེད་གནོད་འཚེའི་བསམ་པ་བྲལ༔ ཐམས་ཅད་རང་གནས་ 
ལོག་ནས་སྙིང་ཁམས་འཁྲུགས༔ སྐབས་སུ་རྒྱལ་པོ་ཁྲི་སྲོང་ལྡེའུ་བཙན་ལ༔ རྩོད་པའི་གཞི་ 
བསླངས་གཡོ་རྫུན་ཕྲ་མས་བསླད༔ བན་བོན་འགགས་གཏུགས་གྲུབ་མཐའ་རྩོད་གླེང་ 
བརྩམས༔ གཡས་གྲྭལ་ལོ་པཎ་གཡོན་གྲྭལ་བོན་གྱིས་བཟུང༔ གོང་གྲྭལ་རྒྱལ་བློན་གྲྭལ་ 
གཤམ་དམར་ནག་ཁྲོམ༔ བོད་རྒྱལ་ཆེན་པོ་ཁྲི་སྲོང་ལྡེའུ་བཙན་གྱིས༔ བཀའ་སྲོལ་གསུང་ 
ཤོག་ཁྲིམས་ཡིག་ཞལ་ལྕེ་བསྲིངས༔ ཆེ་བཙན་རྗེ་བློན་དམན་སློང་སྤྲང་པོ་བཅས༔ འོན་ 
པ་ལྐུག་པོ་མ་གཏོགས་ཀུན་ལ་བསྒྲགས༔ བན་བོན་བསྟན་པ་ཐོབ་ཤོར་རྒྱན་ལ་བཞག༔ 
རྩོད་གླེང་ཕམ་རྒྱལ་གླུ་ཤག་གཏམ་ཁུངས་ཆོད༔ སུ་རྒྱལ་བླ་ཡི་མཆོད་གནས་ཆེན་པོར་ 
བཀུར༔ ཁྲི་བརྩེགས་གདན་རབ་ཐོབ་འོས་གང་བབས་བསྟུན༔ ཡོན་འབུལ་གཏང་རག་
260

༄༅། །ཟབ་གཏེར་ཆོས་ཀྱི་མཛོད་ཁང་།
ཞབས་ཏོག་གུས་བཏུད་ཕུལ༔ སུ་ཕམ་ཁང་ཞབས་སྐས་རྔ་སྒོ་རྒྱབ་ཕུད༔ ལྷག་མ་བཤལ་ 
གཤེགས་སྙིགས་རོ་ཟས་སྐལ་གནང་༔ ཞེས་གསུངས་རྒྱལ་པོ་ཆེན་པོའི་བཀའ་ཡིས་བཅད༔ 
དེ་ཚེ་ཨོ་རྒྱན་ཆེན་པོ་པདྨ་འབྱུང་༔ མཁན་ཆེན་ཞི་འཚོ་བྷི་མ་ལ་མི་ཏྲ༔ བོད་ཀྱི་ལོ་ 
ཙ་བྷེ་རོ་ཙ་ན་དང་༔ གྲུབ་དབང་ནམ་མཁའི་སྙིང་པོ་མཁར་ཆེན་བཟའ༔ སངས་རྒྱས་ཡེ་ 
ཤེས་རྡོ་རྗེ་བདུད་འཇོམས་རྩལ༔ གླང་ཆེན་དཔལ་སེང་འབྲོག་བན་ཁྱེའུ་ཆུང་མཆོག༔ རྒྱལ་ 
བ་མཆོག་དབྱངས་ལ་གསུམ་བྱང་ཆུབ་རྒྱལ༔ ཨ་ཙར་དཔལ་དབྱངས་གཡུ་སྒྲ་སྙིང་པོ་ 
དང་༔ རྨ་བན་རིན་ཆེན་འབྲོག་མི་དཔལ་ཡེ་ཤེས༔ སོག་པོ་ཨ་དཔལ་རྒྱལ་བའི་བློ་གྲོས་ 
དང་༔ ཉང་བན་ཏིང་འཛིན་ལང་གྲོ་དཀོན་མཆོག་འབྱུང་༔ སྐ་བ་དཔལ་བརྩེགས་ཅོག་ 
རོ་ཀླུའི་རྒྱལ་མཚན༔ ཟླ་ཤར་གཞོན་ནུ་ཚངས་པ་ལྷའི་མེ་ཏོག༔ ལྷ་ལུང་དཔལ་རྡོར་ལྡན་ 
མ་རྩེ་མང་སོགས༔ རྗེ་འབངས་གྲོགས་གསུམ་མཁན་སློབ་ལོ་པཎ་བཅས༔ བསྟན་པའི་ 
གྲུབ་མཐའ་གཏམ་གླེང་ཤག་འགྱེད་སོགས༔ ཀུན་ཀྱང་ཚར་བཅད་སྟོབས་དང་རྫུ་འཕྲུལ་ 
འགྲན༔ བོན་གྱིས་ངན་སྔགས་རྫས་ཐབས་སྣ་ཚོགས་སྦྱར༔ ལྷ་ཀླུ་དྲག་བསྐུལ་མེ་ཧོམ་ 
རླུང་རྒྱ་བཙུགས༔ རྔམ་ཟོར་གཏོར་བསྒྲུབས་དམོད་པ་དྲག་ཏུ་བརྡར༔ ཨོ་རྒྱན་ཆེན་པོ་ 
པདྨ་འབྱུང་གནས་ཉིད༔ གཡོ་མེད་རྡོ་རྗེ་ལྟ་བུའི་ཏིང་འཛིན་གྱིས༔ བོན་གྱི་སྐྱབས་བྲལ་ 
བྱད་མ་ནུས་མཐུ་སྡུད༔ དེ་ཚེ་གུ་རུ་དུས་གསུམ་མཁྱེན་པ་དང་༔ སྤྲུལ་པའི་རྗེ་འབངས་ 
ཉི་ཤུ་རྩ་ལྔ་ཡིས༔ རྫུ་འཕྲུལ་གྲུབ་རྟགས་མཚན་གྱི་ཆེ་བ་བསྒྲགས༔ བོད་འབངས་དད་ 
གུས་མིག་ནས་མཆི་མ་ཟག༔ དེ་ནས་གནུབས་ཆེན་སངས་རྒྱས་ཡེ་ཤེས་དང་༔ གྲུབ་པའི་ 
དབང་ཕྱུག་རྒྱལ་བ་མཆོག་དབྱངས་རྗེ༔ སྣ་ནམ་སྔགས་པ་རྡོ་རྗེ་བདུད་འཇོམས་དང་༔ 
མངོན་སྤྱོད་མཐུ་གྲུབ་བྷེ་རོ་ཙ་ན་དང་༔ གྲུབ་པའི་དབང་ཕྱུག་གནུབས་བན་ནམ་མཁའི་སྙིང་༔ 
གླང་ཆེན་དཔལ་སེང་དྲེགས་པ་བྲན་ཁོལ་དང་༔ བདེ་སྟོང་གསང་ཡུམ་ཡེ་ཤེས་མཚོ་རྒྱལ་
261

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
རྣམས༔ ཐུགས་དགོངས་གཅིག་མཐུན་བསྟན་པའི་རུ་ཊ་ནི༔ བསྒྲལ་བའི་ཞིང་བཅུ་ཚང་ 
ལ་མ་རྦད་ན༔ བསྟན་པའི་སེལ་བསླད་མི་སྟེགས་ཀླ་ཀློས་འཛིན༔ རྨོངས་མུན་འགྲོ་བ་ངན་ 
འགྲོའི་གནས་སུ་ལྟུང་༔ དགོངས་ནས་མངོན་སྤྱོད་དྲག་པོའི་མཐུ་དཔུང་བསྐྱེད༔ མཚོ་རྒྱལ་ 
ཐོག་སྨད་བཅུ་གཉིས་དུས་གཅིག་ཕབས༔བོན་གྱི་མཐུ་ཆེན་མི་དགུས་གཙོ་བྱས་པའི༔ 
སྲོག་བྲལ་འོན་ལོང་འདར་ལྐུགས་དབང་པོ་དུབ༔ རྗེ་འབངས་སོ་སོའི་མངོན་སྤྱོད་དྲག་པོའི་ 
ལས༔ དབང་འབྱོར་མཐུ་སྟོབས་མངའ་བའི་མཆོག་ཏུ་བསྔགས༔ བསྟན་པའི་གསེར་ཞལ་ 
མི་ཉམས་འོད་སྟོང་འབར༔ ས་སྟེང་དཀར་པོ་དམ་པའི་ལྷ་ཆོས་སྤེལ༔ འགྲོ་བའི་བདེ་སྐྱིད་ 
རྫོགས་ལྡན་དཔལ་ལ་བཀོད༔ རྗེ་བློན་རྩོལ་མེད་བློ་སེམས་གཅིག་ཏུ་དྲིལ༔ ངོ་མཚར་དད་ 
གུས་ཡ་མཚན་མཆོག་ཏུ་གྱུརཿ༔
གུ་རུ་ཡབ་ཡུམ་བསྒྲུབ་གནས་སོ་སོ་རུ༔ བསྟན་འགྲོའི་དོན་གཉེར་མཛད་པ་མཐའ་ 
ཡས་བསྐྱངས༔ གངས་བྲག་མཚོ་རུ་སྒྲུབ་གནས་བྱིན་གྱིས་བརླབས༔ བོད་ཡུལ་ཞབས་ 
བཅགས་གཙུག་ལག་ལྷ་ཁང་སོགས༔ རིན་ཆེན་གཏེར་སྦས་མ་འོངས་བསྟན་པའི་གསོས༔ 
སྐུ་ཚབ་སྤྲུལ་པའི་གཏེར་སྟོན་བསམ་མཐའ་ཡས༔ དུས་འཁྲུགས་ཕུང་རྒུད་ཉམ་ཐག་འགྲོ་ 
བའི་མགོན༔ དགོས་འདོད་ཀུན་འབྱུང་ནོར་བུ་དབང་རྒྱལ་དང་༔ དཔག་བསམ་འཁྲི་ཤིང་ 
བུམ་པ་བཟང་པོ་ལྟར༔ མཐོང་ཐོས་དྲན་རེག་རྣམ་གྲོལ་ལམ་སྟོན་མཆོག༔ རྗེ་འབངས་བུ་ 
སློབ་དགོངས་པའི་གཏད་རྒྱ་མཛད༔ གུ་རུས་བཀའ་བསྩལ་མཁར་ཆེན་བུ་མོ་ཁྱོད༔ བསྙེན་ 
སྒྲུབ་ལྷ་སྔགས་སྙིང་པོ་གྲངས་ཟིན་གྱིས༔ གཅིག་པུར་དབེན་པའི་གནས་སུ་བསྒྲུབ་ཚུགས་ 
སྐྱོངས༔ རྩ་རླུང་སྒྲུབ་སྦྱོངས་བསམ་གཏན་རྩེ་གཅིག་སྒོམས༔ ཞེས་གསུངས་གངས་རི་ 
གཡའ་མ་མཐོ་སྒང་གནས༔ བྱ་དང་རི་དྭགས་མ་གཏོགས་རྒྱུ་འགྲུལ་སྤངས༔ གཏུམ་མོས་ 
དྲོད་བསྐྱེད་གྲང་ལྷགས་ཉམ་ང་བྲལ༔ ཨང་རག་རས་རྐྱང་ལུས་སེམས་བདེ་དྲོད་འབར༔
262

༄༅། །ཟབ་གཏེར་ཆོས་ཀྱི་མཛོད་ཁང་།
ཏིང་འཛིན་སྟོབས་ཀྱིས་རིག་པ་ཆོས་སྐུར་སྨིན༔ སྣང་སེམས་དབང་སྡུད་ལྷ་འདྲེ་བྲན་དུ་ 
བཀོལ༔ འབྱུང་བཞིའི་བཅུད་བསྡུས་འཚོ་བའི་སྨན་རིལ་བརྟེན༔ ལྟོག་སྐོམ་བོར་ནས་ལང་ 
ཚོའི་བཀྲག་མདངས་རྒྱས༔ གང་སྣང་རྟོག་པ་བླ་མའི་རྣམ་རོལ་ཤར༔
དཀའ་སྤྱད་ཆོས་ལ་འབད་པ་སྙིང་རུས་བསྐྱེད༔ འདོད་ཡོན་ཞེན་མེད་རང་སེམས་ 
ཁོ་ཐག་ཆོད༔ རྐྱེན་འཇིགས་བདེ་སྡུག་རང་སྣང་ཆོ་འཕྲུལ་ལས༔ ཡེ་སྟོང་ཡེ་གྲོལ་ཉེར་ལེན་ 
འཁྲུལ་པ་སངས༔ དད་སེམས་སྙིང་རྗེ་ཤེས་རབ་རང་རྩལ་འབར༔ ཟས་སུ་ནས་འབྲུ་སྐོམ་ 
དུ་ཆུ་ཐིགས་ཙམ༔ མ་བཙལ་ལོ་གསུམ་དཀའ་ཐུབ་དུ་མ་མཛད༔ བླ་མའི་ཐུགས་བཞེད་མ་ 
ལུས་ཡོངས་སུ་གྲུབ༔ དགྱེས་པའི་ཞལ་ཕྱོགས་བྱམས་པའི་གསུང་ངག་འབྱོན༔ ད་ནི་ཁྱོད་ 
ཀྱིས་དོན་ཆེན་གྲུབ་ཟིན་པས༔ བལ་ཡུལ་ཕ་མ་བསྒྲེས་སོང་རྒན་འཁོག་གཉིས༔ དབུལ་ 
པོ་རྒྱུ་མེད་མི་དང་ཕྱུགས་ཀྱིས་ཕོངས༔ རིགས་རྒྱུད་རྒྱ་གར་བྷི་ན་ཨ་ཤའི་གླིང་༔ རྐང་ 
འཁྱམས་བུ་ཆུང་ལོ་ནི་བཅུ་གཉིས་པ༔ བཞིན་མཛེས་རྒྱུད་དྲང་བློ་རིག་དབང་པོ་གསལ༔ 
ཕུར་པ་སྒྲུབ་པའི་ཐབས་གྲོགས་མེད་ཐབས་མེད༔ དབང་སྐལ་ལས་སྨོན་དམ་ཚིག་ཁྱོད་ 
དང་མཐུན༔ མིང་ལ་ཡུལ་མིས་ཨ་ཙར་ས་ལེ་ཞེས༔ དོན་དུ་གསང་སྤྱོད་ཐབས་ཀྱི་དཔའ་ 
བོ་མཆོག༔ རེག་གྲོལ་ཕྱག་རྒྱའི་དགའ་བཞིའི་ཡེ་ཤེས་འཆར༔ རྩ་རླུང་ཐིག་ལེར་དབང་ 
འབྱོར་ལས་སུ་རུང་༔ ཞེས་གསུངས་བལ་པོའི་ཡུལ་དུ་བྱོན་ཙ་ན༔ ཆུ་འགགས་འཕྲང་དང་ 
ལམ་སོ་ཁ་བས་བཟུང་༔ ངལ་བ་ཁྱད་བསད་བདེ་སྡུག་དང་ལེན་བྱས༔ གཅན་གཟན་ 
སྦྲུལ་གདུག་ཞེ་སྡང་སེམས་ཅན་རྣམས༔ མཐོང་བའི་གསུང་མགུར་སྙན་པའི་དབྱིངས་ཀྱིས་ 
འདྲེན༔ ཞུམ་ཞིང་གུས་པའི་ཚུལ་གྱིས་གནོད་སེམས་བྲལ༔ ལམ་བར་ཇག་མི་བདུན་གྱིས་ 
འཁྲིག་པ་སྤྱད༔ ཚངས་སྤྱོད་དགའ་བཞིའི་ཡེ་ཤེས་རང་ངོ་སྤྲད༔ ལུས་མ་སྤངས་བར་མཁའ་ 
སྤྱོད་འོད་སྐུར་གྲོལ༔ བལ་ཡུལ་འབྱོར་ནས་ཀུན་ལ་གཏམ་གླེང་དྲིས༔ བརྡ་མ་འཕྲོད་པར་
263

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ལོ་ཙ་གསེར་གྱིས་བརྔན༔བཙལ་ནས་ཨ་ཙར་ས་ལེ་ཉིད་དང་འཕྲད༔ མཛེས་སྡུག་ལྷ་ཡི་
བུ་ཆུང་གཞོན་ནུ་དེས༔ ཕ་མ་གཏམ་ཁུངས་ཆོད་ནས་དེ་གར་བྱིན༔ ཕན་ཚུན་གཏམ་གླེང་
བླ་མའི་ལུང་ཡང་བསྟན༔ བདག་ནི་ཁྱོད་ཀྱི་བུ་འདི་སློང་མི་ཡིན༔ ཞེས་གསུངས་ཕ་མ་ 
གཉིས་ནི་མ་འཐད་པར༔ རིན་ཚབ་གསེར་དང་དོ་བདོ་མི་སྟེར་ཟེར༔ ཡུལ་དེས་རྒྱལ་བུ་ 
གཡུལ་ཉེས་གྲི་རུ་འགུམས༔ མཆོག་དམན་ཀུན་གྱིས་མྱ་ངན་ཆེན་པོ་བྱས༔ འཚོགས་པའི་ 
གྲྭལ་དབུས་མཚོ་རྒྱལ་ཞལ་ན་རེ༔ བདག་ལ་གསེར་གྱི་བརྔན་པའི་ཡོན་ཕུལ་ན༔ རྒྱལ་ 
པོའི་སྲས་འདི་བསླང་བའི་ཐབས་ཡོད་གསུངས༔བུ་འདི་ངེས་པར་བསླང་བའི་ཐབས་ཡོད་ 
ན༔ རྒྱལ་སྲིད་ཕྱེད་ཀ་ཡོན་དུ་འབུལ་བས་ཆོག༔ མ་བྱུང་བུ་མོ་ཁྲི་མུན་བཙོན་དུ་ཆུག༔ ཟེར་ 
ཞིང་རྒྱལ་བློན་བཀའ་ཡིས་གྲོས་ཐག་བཅད༔ མཚོ་རྒྱལ་མཁའ་འགྲོ་རྒྱལ་བུའི་སྤུར་རྩར་ 
བྱིན༔ གོས་བཤུས་སྙིང་ཁར་མཚལ་གྱིས་ཎི༔ ཡིག་བྲིས༔ འགུགས་པའི་ཕྱག་རྒྱ་མགྲིན་ 
པའི་རྩ་ལ་བཙུགས༔ ཉིད་ཀྱི་ལྗགས་མཆིལ་སྤུར་གྱི་ཁ་རུ་བཏབ༔ དགོངས་པ་གཏད་ 
པས་མིག་གཉིས་ཧྲིག་ཧྲིག་ཕྱེས༔ དབུགས་ཀྱང་སོར་ཆུད་གཏམ་གླེང་བྱས་ཙ་ན༔ ཐམས་ 
ཅད་ངོ་མཚར་དད་པ་དཔག་མེད་ཐོབ༔ རིན་ཆེན་གསེར་ནི་སྤུར་དང་དོ་མཉམ་བྱས༔ 
དེ་ནས་རྒན་འཁོག་ཕོ་མོའི་གན་དུ་ལོག༔ བུ་དང་དོ་མཉམ་མགོ་བོ་ཉིས་འགྱུར་ 
ཚད༔ བྱིན་པས་དབུལ་ཕོངས་སྡུག་བསྔལ་གནས་ནས་གྲོལ༔ ཤིན་ཏུ་དགའ་བའི་བུ་དེ་ 
གུས་པས་ཕུལ༔ ཡུལ་མིས་གུས་བཏུད་ཡོན་འབུལ་སྐྱེལ་མ་བཅས༔ ཆོས་གསུངས་སྨོན་ 
ལམ་ཟབ་མོའི་གདམས་པ་གནང༔ གཞི་བྱེས་གནས་མགྲོན་འབྲལ་མི་ཕོད་པའི་ངང་༔ 
ཐམས་ཅད་རང་རང་གནས་སུ་ལོག་ནས་བཞུད༔ ཕུལ་ཕྱིན་མཁའ་འགྲོ་ཡེ་ཤེས་མཚོ་རྒྱལ་ 
གྱི༔ སྐུ་ཡི་ཡོན་ཏན་མཚན་གྱི་གྲགས་པ་རྒྱས༔ ཟུང་གཉིས་བསྡེབས་ཏེ་གུ་རུའི་དྲུང་དུ་ཕྱིན༔ 
དགྱེས་ཚུལ་འཛུམ་པས་རྟེན་འབྲེལ་ལེགས་སོ་གསུངས༔ ཁྲུས་གསོལ་བྱིན་བརླབས་དབང་
264

༄༅། །ཟབ་གཏེར་ཆོས་ཀྱི་མཛོད་ཁང་།
བསྐུར་གཏད་རྒྱ་མཛད༔གངས་བྲག་བསྒྲུབ་གནས་ཕུར་པའི་དཀྱིལ་འཁོར་ཕྱེས༔ ལྷ་
ཚོགས་ཞལ་གཟིགས་མཆོག་གི་དངོས་གྲུབ་བརྙེས༔ བདེ་སྟོང་ཕྱག་རྒྱའི་ཡེ་ཤེས་མངོན་དུ་ 
གྱུར༔ ཟག་པ་ཁམས་དག་རླུང་སེམས་དབུ་མར་ཐིམ༔ ཞིང་ཁམས་རྒྱན་བཀོད་ལུས་གནས་ 
རྩ་ཁམས་དྲངས༔ རིག་པ་གཏིང་གསལ་འོད་ལྔའི་ཚོམ་བུར་ཤར༔ སྟེང་སྒོ་བདེ་ཆེན་འོག་སྒོ་ 
ཁམས་གསུམ་རོལ༔ ཟབ་པ་མཆོག་ལྡན་མན་ངག་གནད་དུ་དྲིལ༔ གདམས་པ་ངོ་སྤྲད་དོན་ 
དམ་བྱང་ཆུབ་སེམས༔ འབྲས་བུ་ཉག་གཅིག་ཆོས་སྐུ་གདོད་མའི་དབྱིངས༔ རྩོལ་མེད་ཡེ་ 
གྲོལ་ས་ལམ་ཅིག་ཆར་རྫོགས༔ བརྩེ་བའི་བླ་མ་བྱམས་པའི་གྲོགས་མཆོག་མས༔ མཚུངས་ 
མེད་བརྗོད་བྲལ་ཐུགས་རྗེས་བཀའ་དྲིན་བསྩལ༔ ཡང་ཡང་དྲན་བཞིན་གདུང་བས་འབོད་ 
ལགས་ན༔ གསང་གསུམ་དབྱེར་མེད་ཚེ་རབས་དུས་ཀུན་ཏུ༔ འབྲལ་མེད་བརྩེ་བའི་ཐུགས་ 
རྗེས་ཉེར་དགོངས་ནས༔ བདག་བློ་མི་ཉམས་པདྨའི་དགའ་ཚལ་དྲུང་༔ བྱིན་རླབས་བདུད་ 
CH9་བསིལ་མའི་རྒྱུན་འབེབས་ཤིང་༔ ངད་པའི་དྲི་བསུང་རྐང་དྲུག་བུང་བའི་ཁྱུར༔ སྦྲང་ 
བཅུད་སྐོམ་སེལ་འདོད་དགུ་འཇོ་བའི་གཏེར༔ ནམ་མཁའི་མཐའ་ཀླས་ཕ་མ་སེམས་ཅན་ 
ཁམས༔ ཕན་བདེའི་རླབས་ཆེན་འགྲོ་བའི་དོན་བྱེད་ཤོག༔ 
ངོ་མཚར་དཔག་ཡས་ཡེ་ཤེས་མཚོ་རྒྱལ་མོའི༔ མཛད་པའི་རྣམ་ཐར་གྲངས་ཀྱིས་མི་ 
ལངས་ཤིང་༔ ཟུར་ཙམ་བཀོད་པ་བདག་བློ་མོས་པའི་ངོར༔ དག་སྣང་དྲན་ཤེས་རིག་རྩལ་ 
རྒྱན་དུ་ཤར༔ ཡིན་མིན་བརྟག་པ་མཐའ་བཟུང་ཡུལ་ལས་དབེན༔ དེ་ནས་ཨོ་རྒྱན་པདྨ་ 
འབྱུང་གནས་ཀྱིས༔ སླར་ཡང་དབང་བསྐུར་བྱིན་བརླབས་གདམས་པ་གནང་༔ ཡར་འབྲོག་ 
བྱང་ཐང་མི་མིན་ལྷ་འདྲེས་བཟུང་༔ གདུག་ཅིང་རྩུབ་པས་ཆོ་འཕྲུལ་རྫུ་བག་ངོམ༔ བདེན་ 
མེད་རང་སྣང་དོན་གྱི་མགུར་མ་གསུངས༔ སོར་མོས་རིན་ཆེན་གསེར་གྱི་གདུ་བུ་འཕངས༔ 
དྭངས་མཚོ་བཻཌཱུར་གཡུ་ཡི་ཁང་བཟང་བསྒྱུར༔ འདོད་དགུའི་ལོངས་སྤྱོད་འཛད་མཐའ་མེད་
265

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
པར་གཏམས༔ གནོད་འཚེའི་སེམས་བྲལ་བྱང་ཆུབ་དགེ་བློ་ལྡན༔ ལ་སྤྱིའི་གངས་ལ་མཁའ་
འགྲོའི་གསང་ཕུག་བཏོན༔ གནས་གསུམ་དཔའ་བོ་མཁའ་འགྲོའི་འདུ་གླིང་བཀོད༔ ཉིན་
སྣང་དག་པ་འོད་གསལ་འཁོར་ཡུག་ངང་༔ མཚན་སྣང་དག་པ་སྤྲུལ་པའི་ཞིང་ཁམས་ཀུན༔ 
དབང་དང་བྱིན་རླབས་གདམས་པའི་དངོས་གྲུབ་ཐོབ༔ སྡིག་ཅན་ལས་ངན་དམྱལ་གནས་
སེམས་ཅན་རྣམས༔ ཐེར་འབུམ་གྲངས་ལྡན་ཐར་པའི་ལམ་སྟོན་མཛད༔ རྫུ་འཕྲུལ་མངོན་
ཤེས་ཆོས་རྣམས་ཆགས་ཐོགས་བྲལ༔ མི་མཁྱེན་མི་གཟིགས་པ་ནི་གང་ཡང་མེད༔ འཕོ་ 
མེད་དགོངས་པ་ཨོ་རྒྱན་རྗེ་དང་མཉམ༔ ཏི་སྒྲོའི་གནས་སུ་པདྨའི་བཀའ་བསྡུ་མཛད༔ རི་ 
བྲག་བསྒྲུབ་གནས་བསམ་གཏན་རྩེ་གཅིག་བསྒོམས༔ འབྱུང་པོ་གདུག་པས་སྐབས་ལྟས་ 
གླགས་མ་ཚུགས༔ གཡོ་མེད་རྡོ་རྗེ་ལྟ་བུའི་ཏིང་འཛིན་བརྙེས༔ 
དེ་ནས་ཨོ་རྒྱན་སྤྲུལ་པའི་སྐུ་མཆོག་ཉིད༔ མི་ལོ་བརྒྱ་དང་བཅུ་གཅིག་བོད་ལ་ 
བཞུགས༔ མཛད་པའི་བཀའ་དྲིན་ཐུགས་རྗེ་བསམ་མི་ཁྱབ༔ ས་འོག་གཏེར་དང་ས་སྟེང་ 
ཆོས་ཀྱིས་བཀང་༔ མ་འོངས་བསྟན་འགྲོའི་མགོན་གྱུར་སྤྲུལ་པའི་སྐུས༔ ས་རྟགས་དུས་ཀྱི་ 
འཕེལ་འགྲིབ་གསོ་བའི་ཕྱིར༔ གཏེར་རིགས་བཅོ་བརྒྱད་ཆོས་ཀྱི་བཀའ་གཏད་ཅིང་༔ རྗེ་ 
འབངས་བུ་སློབ་ལས་སྨོན་དམ་ཚིག་བསྒྲགས༔ བོད་ཡུལ་མུན་གླིང་གསལ་བའི་སྒྲོན་མེ་ 
སྦར༔ མཆོག་དམན་འགྲོ་ལ་ཟབ་རྒྱས་ཆོས་འཁོར་བསྐོར༔ ཁོ་མོ་ལོ་གྲངས་བརྒྱད་ཅུ་རྩ་ 
བཞིའི་དུས༔ དབང་ཆེན་སྤྲེལ་ལོ་ས་ག་ཟླ་བའི་ཚེས༔ བཅོ་ལྔ་སྨིན་དྲུག་རྒྱལ་གྱི་ཉི་མ་ལ༔ 
ད་ནི་བོད་དུ་འགོར་ཡུན་རིང་ནས་སོང་༔ ལྷོ་ནུབ་ལངྐ་པུ་རིའི་སྲིན་པོ་རྣམས༔ གནོད་ཅིང་ 
གདུག་པས་སྐྱེ་འགྲོའི་ཤ་ཁྲག་རྔམས༔ པདྨ་བདག་མིན་གཞན་གྱིས་མི་ཐུལ་གསུངས༔ རྗེ་ 
འབངས་གདུང་ཡུས་བཤུམས་པས་བཤོལ་མ་ཐེབས༔ བདག་གི་དྲན་པ་ཁོག་པའི་སྙིང་ 
དང་བྲལ༔ དཔྲལ་བའི་མིག་གཉིས་དམུས་ལོང་མགོ་བོ་འཐོམས༔ རང 
རབ་ཏུ་གུས་པས་
266

༄༅། །ཟབ་གཏེར་ཆོས་ཀྱི་མཛོད་ཁང༌།
དབུ་གཏུགས་མཆི་མ་ཕྱུང་༔ བྱམས་པའི་བླ་མས་བརྩེ་བའི་ཐུགས་ཀྱིས་དགོངས༔ དགུང་ 
སྔོན་ཁྲི་གདུགས་རྟ་བདུན་ཉི་མའི་ཟེར༔ ཆུ་འཛིན་སྤྲིན་ནག་གྲིབ་མས་བསྒྲིབས་གྱུར་ 
ན༔ གཅོང་རོང་གྲང་འཁྱགས་སྡུག་བསྔལ་སུ་ཡིས་སེལ༔ བར་སྣང་འོད་དཀར་ངང་ཆུང་ 
གཞོན་ནུའི་དལ༔ དགྲ་གཅན་ཁ་རླང་དུག་གིས་ཟིན་གྱུར་ན༔ སྨག་རུམ་མུན་པའི་སྒྲོན་ 
མ་སུ་ཡིས་བསལ༔ བོད་ཡུལ་ཨོ་རྒྱན་དུས་གསུམ་འགྲོ་བའི་མགོན༔ མ་རུང་སྲིན་པོའི་ 
གླིང་དུ་གཤེགས་གྱུར་ན༔ སྐྱབས་མེད་བོད་འབངས་རེ་ལྟོས་གང་དུ་བཅོལ༔ བརྩེ་བའི་བླ་ 
མ་བྱམས་པའི་སེམས་ལྡན་མཆོག༔ མཚོ་རྒྱལ་བུ་མོ་ཐུགས་ཀྱིས་འདོར་ཕོད་དམ༔ ལས་ 
དམན་བཤེས་བྲལ་དྭ་བུ་འཁྱམ་པོ་བདག༔ ཉམ་ཆུང་མཆི་མས་གདུངས་ཡུས་སུ་ལ་བཅའ༔ 
ཅིས་ཀྱང་ཁོ་མོ་ཉིད་དང་མི་འབྲལ་བར༔ གུ་རུའི་ཐུགས་རྗེས་བདག་ཉིད་འཛིན་པར་ཞུ༔ 
ཞུས་པའི་སྤྱན་ཆབ་ལོ་མའི་ཟེར་ཕྲེང་བཞིན༔ རབ་ཏུ་བཤུམས་པས་དྲན་མེད་ཡུས་ཀྱིས་ 
བརྒྱལ༔ སྣང་བ་གནས་འགྱུར་བར་སྣང་ས་གཞིའི་ཁམས༔ སྒེག་བཞད་གླུ་ཕྲེང་གར་མས་ 
མཆོད་རྫས་ཐོགས༔ ཕྱོགས་མཚོན་རང་མདོག་ལྷ་མོ་བཅུ་དྲུག་དང་༔ གིང་ཆེན་བརྒྱད་དང་ 
གིང་བྲན་ཕོ་མོའི་ཚོགས༔ དར་གདུགས་རྒྱལ་མཚན་རོལ་མོའི་སྒྲ་དང་བཅས༔ ནམ་མཁའ་ 
བར་སྣང་ཐམས་ཅད་འོད་ཆེམ་ཆེམ༔ དེ་འདྲའི་དུས་སུ་གུ་རུ་ཨོ་རྒྱན་རྗེས༔ བདག་གི་མགོ་ 
བོ་སྐུ་པང་བཏེག་ནས་སུ༔ རིག་པ་སོར་ཆུད་དམིགས་པའི་བསྙེན་སྔགས་བཏབ༔ ཁྱོད་ཀྱི་ 
ད་རུང་འགྲོ་དོན་མ་རྫོགས་པས༔ སེམས་ཅན་བློས་བཏང་བྱང་ཆུབ་སྤྱོད་པའི་ལམ༔ འགལ་ 
བའི་ཉེས་ལྟུང་དམ་ཚིག་མི་དྲན་ནམ༔ ང་ཉིད་ལྷོ་ནུབ་སྲིན་ཡུལ་གཤེགས་གྱུར་ཀྱང་༔ མཚོ་ 
རྒྱལ་རྗེ་འབངས་མ་འོངས་སྙིགས་མའི་འགྲོར༔ དད་མོས་གང་ཐོབ་སྐད་ཅིག་འདུ་འབྲལ་ 
མེད༔ སྡུག་བསྔལ་མ་མཛད་བརྩེ་བའི་གྲོགས་མཆོག་མ༔ འདུས་བྱས་མི་རྟག་འབྲལ་བ་ 
ཆོས་ཉིད་ཡིན༔ མི་ལུས་རིན་ཆེན་རྙེད་པ་སྲིད་མཐའ་ཙམ༔ སྙིང་པོ་དོན་ཡོད་བསམ་གཏན་
267

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
བསྒྲུབ་ལ་གཞོལ༔ གཞན་ཕན་འགྲོ་ལ་བླང་དོར་དགེ་སྡིག་གནས༔ གསལ་བའི་སྒྲོན་མེ་མ་ 
རིག་ལམ་སྟོན་མཛོད༔ཅེས་གསུངས་སེམས་གསོས་ལུགས་གཉིས་ཚུལ་མཐུན་པའི༔ ཞལ་
གདམས་བསླབ་བྱ་མཆོག་དམན་ཡོངས་ལ་གནང་༔ རྗེ་བློན་ལོ་པཎ་ཚོགས་ཀྱིས་སྐྱེལ་མ་ 
བྱས༔ གུ་རུའི་མཛད་པའི་ཡོན་ཏན་བསམ་མཐའ་ཡས༔ དྲན་པས་ཐམས་ཅད་གདུང་བའི་ 
མཆི་མ་འཁྲུགས༔ ཟས་སྐོམ་བརྗེད་ནས་བླ་མ་ཡིད་མྱོང་བྱས༔ ཕྱིར་ཉིན་ཉི་ཤར་མང་ཡུལ་ 
གུང་ཐང་ལར༔ འཇའ་སྤྲིན་འཁྲིགས་ཤིང་དྲི་བསུང་ངད་པ་འཐུལ༔ རོལ་མོའི་དབྱངས་སྙན་ 
མེ་ཏོག་སིལ་མའི་ཆར༔ ལྷ་ལམ་སྤྲིན་དཀར་གསེབ་ནས་རྟ་མཆོག་ནི༔ སྔོན་པོ་ཤུགས་ལྡན་ 
རིན་ཆེན་རྒྱན་གྱིས་སྤྲས༔ ཧཱུྃ་ཧཱུྃ་ལེམ་ཕེམ་རྟ་སྐད་ལྷང་ལྷང་བཏོན༔ དཔའ་བོ་མཁའ་འགྲོས་ 
མངོན་སུམ་བརྡ་གླུས་བསྐུལ༔ ངོ་མཚར་རྨད་བྱུང་ཡ་མཚན་མཆོག་ཏུ་གྱུར༔ 
དེ་ཚེ་ཨོ་རྒྱན་དུས་གསུམ་འགྲོ་བའི་མགོན༔ ཆིབས་ཀྱི་སྒ་ཁར་བར་སྣང་ཏ་ལེར་ 
བསྐྱོད༔ འོད་དཀར་འཇའ་ལམ་མཁའ་འགྲོའི་དར་ཐག་བརྒྱུད༔ ཅང་ཤེས་རྟ་མཆོག་སྟེང་ 
དུ་རྗེ་འབངས་ཚོགས༔ ལྟ་སྒོམ་འབྲས་བུ་ནམ་མཁའ་ཀློང་འབྱམས་དོན༔ གནས་ལུགས་ངོ་ 
སྤྲད་གདམས་དོན་སྙིང་པོ་ལོངས༔ ཞེས་གསུངས་ལྷོ་ནུབ་ཕྱོགས་སུ་འཇའ་ལྟར་གཤེགས༔ 
རྗེ་འབངས་ཤུལ་བཞག་འབའ་དིར་ཅུང་ངེ་ལུས༔ ཁོ་མོས་ཏིང་འཛིན་དགོངས་པའི་མཉམ་ 
བཞག་མཛད༔ རྒྱ་མཚོའི་ཕ་མཐར་རིན་ཆེན་གསེར་ཕྱེའི་འགྲམ༔ རྟ་མཆོག་འགྲེ་ལྡོག་ལྗོན་ 
ཤིང་པདྨའི་ཚལ༔ རྗེ་ཉིད་ངལ་གསོས་ཚུལ་བཞུགས་ས་ལེར་གཟིགས༔ སྐྱོ་གདུང་གུས་ 
པས་སྨོན་ལམ་ཡང་ཡང་བཏབ༔ སྐྱེལ་མ་པ་རྣམས་རང་རང་ཡུལ་དུ་ལོག༔ ཞལ་གསུང་ 
གདམས་ངག་སྒྲུབ་པ་ཉམས་ལེན་མཛད༔ རྗེ་འབངས་རེ་ལྟོས་མཚོ་རྒྱལ་མཆོག་ཏུ་བརྟེན༔ 
སླར་ཡང་བསྟན་འགྲོའི་དོན་དུ་ཐུགས་བསྐྱེད་མཐུས༔ དགུང་གྲངས་སུམ་ཅུར་ལང་ཚོའི་ 
བཀྲག་མདངས་འབར༔ ཐམས་ཅད་ངོ་མཚར་དད་གུས་དཔག་མེད་ཐོབ༔ འཁོར་སློབ་
268

༄༅། །ཟབ་གཏེར་ཆོས་ཀྱི་མཛོད་ཁང་།
འདུས་སྡེ་པདྨའི་དགའ་ཚལ་བཞིན༔ མི་ཉམས་དྲི་བསུང་ཟབ་རྒྱས་ཆོས་ཆར་ཕབ༔ བཤད་ 
དང་བསྒྲུབ་པའི་འཆད་ཉན་བསྒོམ་གྲྭ་བཙུགས༔ རྩེ་གསུམ་གངས་ལ་གསོ་རིག་རྒྱུད་བཞི་ 
སྦས༔ ཙ་རུའི་གཡུ་མཚོར་སྒྲོལ་མའི་ལས་ཚོགས་སྦས༔ རྩང་འགྲམ་ཟངས་ཡག་རྒྱལ་པོའི་ 
རྟོགས་བརྗོད་སོགས༔ དགོས་པའི་དོན་བསྟུན་གཏེར་ཁ་དུ་མ་མཛད༔ སྤྲུལ་བསྒྱུཪ་སྣ་ 
ཚོགས་ཐབས་ཀྱིས་འགྲོ་བ་རྣམས༔ མོས་བློ་དགེ་བསྐུལ་དམ་པའི་ཆོས་ལ་བཀོད༔ 
དེ་ལྟར་སོང་ནས་བརྒྱ་དང་བརྒྱད་བཅུའི་བར༔ འགྲོ་དོན་རྒྱ་ཆེན་མཛད་པ་མཐའ་ 
ཡས་བསྐྱངས༔ ལྷ་ཀླུ་མིའམ་སྣང་སྲིད་དྲེགས་པའི་ཚོགས༔ ཀུན་ཀྱང་མ་ལུས་བདེ་ཆེན་ 
དག་པའི་ཞིང་༔ དགོངས་པའི་རྒྱས་གདབ་ཐུགས་བསྐྱེད་སྨོན་ལམ་མཛད༔ ཟམ་བུ་ཤིང་ 
ལོའི་དབེན་གནས་སྒྲུབ་པ་མཛད༔ ཉིད་ཀྱི་ཐུགས་བཞེད་ཤཱཀྱ་དྷེ་ཝ་དང་༔ བཀྲ་ཤིས་ཁྱེ་ 
འདྲེན་ཤེལ་དཀར་རྡོ་རྗེ་མཚོ༔ ཀ་ལ་སིདྡྷི་ཨ་ཙར་ས་ལེ་དང་༔ རིན་ཆེན་མཆོག་དང་དཔལ་ 
དབྱངས་དམ་པ་མཆོག༔ ལས་ཅན་རྗེ་འབངས་བུ་སློབ་ཚོགས་དང་བཅས༔ ཡེངས་མེད་རྩེ་ 
གཅིག་འོད་གསལ་སྙིང་པོའི་དོན༔ ཀློང་ཆེན་ལྟ་བ་སྙིང་གི་ཐིག་ལེ་གདམས༔ ནང་གསལ་ 
འོད་སྐུར་ལྷུན་གྲུབ་གདོད་མའི་དབྱིངས༔ དགའ་རབ་རྡོ་རྗེའི་དགོངས་པའི་ཐུགས་བཅུད་ 
མཐིལ༔ སྤང་བླང་ཡེ་གྲོལ་གདམས་པའི་གཏན་སྲིད་ཟིན༔ ཕྱིས་འབྱུང་དུས་དང་བསྐལ་ 
པའི་འཕེལ་འགྲིབ་ལ༔ བསྟན་པའི་གསེར་ཞལ་སྤྲིན་གསེབ་ཉི་འོད་བཞིན༔ སྐབས་རེར་ 
གསལ་ཞིང་འོད་སྣང་མུན་པ་སངས༔ སྐབས་རེ་ཆུ་འཛིན་གྲིབ་མའི་ཡོལ་གྱིས་བསྒྲིབས༔ 
འགྲོ་རྣམས་མགོ་རྨོངས་བླང་དོར་ཕྱིན་ཅི་ལོག༔ དེ་བཞིན་ཆོས་རྒྱལ་རེ་དང་བདུད་རྒྱལ་རེ༔ 
སེམས་ཅན་བདེ་སྡུག་ལས་དང་འབྲས་བུའི་དབང་༔ རྒུད་པའི་གདུང་སེལ་ལས་ལྡན་སྐྱེས་ 
བུ་རེས༔ པདྨའི་བཀའ་གཏད་ཟབ་གཏེར་དུས་བབས་རེ༔ དགོངས་པའི་ཀློང་རྡོལ་བསྐལ་ 
ངན་འཇིགས་པ་སྐྱོབ༔ དད་སེམས་སྙིང་རྗེ་ཆེ་ཞིང་དམན་ས་འཛིན༔ ངན་སྤྱོད་རྫི་བག་མ་
269

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ངེས་ཡ་མ་ཟུང་༔ སྨོན་ལོག་བདུད་སྤྲུལ་བསླུ་བྱེད་གཡོ་སྒྱུ་མཁན༔ དཀོར་ནག་རྫ་ས་རྔམས་ 
སློབ་དཔོན་མཆེད་ལྕམ་སྨདཿ༔ རང་སྣང་ཨུ་ཚུགས་བྱོལ་སོང་དུད་འགྲོ་འདྲ༔ ཤེས་རབ་རྣམ་
དཔྱོད་ཅན་གྱིས་གོ་བར་འགྱུར༔གཞན་ཕན་དོན་བྱེད་བྱང་ཆུབ་སྤྱོད་པའི་ལམ༔ འགལ་
མིན་རྟག་ཏུ་བསྟན་འགྲོའི་གསོས་སུ་སྨིན༔ དེ་ལ་དད་གུས་དག་སྣང་མ་སྦྱངས་ན༔ 
དགོས་འབྱུང་ནོར་བུ་ཕྱི་རོལ་དོར་དང་མཚུངས༔ང་ཉིད་སྤྲུལ་པ་ཇི་སྲིད་འགྲོ་བའི་
ཁམས༔ ལྕམ་དང་སེམས་དཔའ་དམངས་དང་སྤྲང་པོའི་ཚུལ༔ གང་འདུལ་ཐབས་ཀྱིས་ 
བསྟན་འགྲོའི་བདེ་སྐྱིད་སྤེལ༔ ལས་ཅན་བུ་སློབ་པད་འབྱུང་མཚོ་རྒྱལ་གྱི༔ དགོངས་པའི་ 
གཏད་རྒྱ་ལས་སྨོན་དམ་ཚིག་ཅན༔ དུས་རྣམས་རྟག་ཏུ་སྐད་ཅིག་འབྲལ་བ་མེད༔ གསོལ་ 
འདེབས་གདུང་བའི་དབྱངས་ཀྱིས་འབོད་ལགས་ན༔ བྱིན་རླབས་བདུད་རྩིའི་དྲི་ཆར་རྟག་ 
ཏུ་འབེབས༔ གཅེས་པའི་བུ་ཆུང་མ་ཡིད་འཕྲེང་བ་བཞིན༔ གསང་གསུམ་དབྱེར་མེད་ཕྱི་ 
ནང་ཉེར་འཚེའི་རྐྱེན༔ རབ་དཀར་དྲི་བྲལ་ཟླ་གཞོན་མདངས་བཞེད་འབར༔ གདུག་པའི་ 
དགྲ་གཅན་མི་ཉེན་རྒྱང་དུ་བྱེར༔ ཕྱི་ཡུལ་གནས་གསུམ་ནང་དུ་རྩ་ཁམས་རླུང་༔ ལྷན་སྐྱེས་ 
དབྱིངས་ཡེ་ཌཀྐིས་བརྡ་སྒོ་འབྱེད༔ བྱིན་རླབས་རྣོ་ནུས་བསམ་གཅོད་རལ་གྲི་བཞིན༔ ཕ་
རོལ་དགྲ་གདོན་གདུག་པའི་གཡུལ་ངོ་འཇོམས༔ ང་ཉིད་གཤེགས་བཞུད་གང་དུའང་མ་ 
སོང་བས༔ ཐུགས་རྗེར་གསལ་ཁྱབ་ཉེ་རིང་ཕྱོགས་རིས་བྲལ༔ ཞལ་ཏ་མན་ངག་གདམས་ 
པའི་གཅེས་ནོར་གནང་༔ དེ་ནས་མཁན་ཆེན་བྱང་ཆུབ་སེམས་དཔའ་མཆོག༔ དགུང་གྲངས་ 
སུམ་བརྒྱ་སུམ་ཅུ་རྩ་ལྔའི་དུས༔ གཟུགས་སྐུའི་བཀོད་པ་ཆོས་དབྱིངས་གནས་སུ་བསྡུས༔ 
ནམ་མཁའ་བར་སྣང་འཇའ་འོད་དྲི་བསུང་འཐུལ༔ བོད་ཁམས་རི་བཞི་ངོ་མཚར་དད་གུས་ 
ལྡན༔ འཇའ་ལུས་འོད་སྐུར་གདུང་དང་རིང་བསྲེལ་བབས༔ དེ་ཚེ་མཚོ་རྒྱལ་ཉིད་ཀྱིས་འདི་ 
ལྟར་གསུངས༔
270

༄༄༅། །ཟབ་གཏེར་ཆོས་ཀྱི་མཛོད་ཁང་།
ཨེ་མ་ཧོ༔ དུས་གསུམ་རྒྱལ་བའི་སྲས་ཀྱི་ཐུ་བོ་མཆོག༔ མ་རིག་རྨོངས་མུན་བསལ་ 
བའི་སྒྲོན་མེ་མཁན༔ ཐར་པའི་ལམ་བཟང་བསྒྲོད་པའི་དེད་དཔོན་ཉིད༔ རྗེ་ཉིད་དག་པའི་ 
ཞིང་གཞན་གཤེགས་གྱུར་ཀྱང་༔ སླར་ཡང་བསྟན་དང་འགྲོ་བའི་དོན་སླད་དུ༔ གཟུགས་སྐུ་ 
མཚན་དཔེའི་ཡོན་ཏན་མངའ་བའི་མཆོག༔ མ་འོངས་འགྲོ་བའི་དཔལ་དུ་བདག་གྱུར་ཅིག༔ 
ཅེས་གསུངས་བདེན་ཚིག་སྨོན་ལམ་ཟབ་རྒྱས་མཛད༔ དེ་ལྟར་དགུང་གྲངས་ཉིས་བརྒྱ་ཉེར་ 
ལྔའི་བར༔ བསྟན་འགྲོའི་དོན་དུ་རླབས་ཆེན་མཛད་པ་བསྐྱངས༔ དགོངས་པ་ཆོས་ཟད་ 
གདོས་བཅས་འོད་སྣང་ལས༔ གདུལ་བྱ་སྐྱེས་རྫོགས་ཞིང་སྣང་བཀོད་པ་གསལ༔ ད་ནི་ 
ཁོ་མོ་མི་སྡོད་མཁའ་སྤྱོད་འགྲོ༔ མི་ལོ་ཉིས་བརྒྱ་ཉེར་ལྔའི་བར་དུ་བཞུགས༔ བླ་མའི་བྱིན་
རླབས་དགོངས་རྒྱུད་གདམས་པ་ཐོབ༔ གདུལ་བྱ་སྨིན་གྲོལ་ཐར་པའི་ལམ་སྟོན་མཛད༔ 
པདྨའི་བཀའ་བསྡུས་ཟབ་གཏེར་ས་བཅུད་སྦས༔ མ་འོངས་དད་རྟེན་ཕྱག་ཞབས་སྐུ་རྗེས་ 
བཞག༔ ཁོ་མོ་བསྡད་ཀྱང་དེ་ལས་ལྷག་པ་མེད༔ བླ་མའི་རྣལ་འབྱོར་ཉམས་ལེན་སྙིང་པོ་ 
དྲིལ༔ ཚེ་འདི་བློས་བཏང་བདེ་སྡུག་གང་སྣང་ཡང་༔ བདེན་མེད་རང་སྣང་རྣམ་རྟོག་འཁྲུལ་ 
པ་ལས༔ ཡེ་ནས་རང་བྱུང་རིག་པ་ཆོས་སྐུའི་ངང་༔ མི་གཡོ་དགོངས་པ་འོད་གསལ་གཉུག་ 
མའི་གཤིས༔ མ་བཅོས་རང་བབས་གསལ་སྟོང་མཉམ་པ་ཉིད༔ རེ་དོགས་སྤང་བླང་གཉིས་ 
འཛིན་ཡུལ་ལས་འདས༔ རྟོགས་པ་མངོན་གྱུར་ཆོས་དབྱིངས་ནམ་མཁའི་ཀློང༔ འོད་སྣང་ 
ཁྱབ་བརྡལ་ཉི་གཞོན་གསལ་བའི་མདངས༔
གདམས་པའི་མན་ངག་སྙིང་གི་གཅེས་ནོར་ཆོངས༔ པད་འབྱུང་མཚོ་རྒྱལ་ 
གསོལ་བ་ཡང་ཡང་ཐོབ༔ རྣམ་ཐར་འབྲི་ཀློག་སྦྱང་བརྩོན་དད་གུས་བསྐྱེདཿ༔ སྙིང་པོའི་ 
དོན་ཆོག་བཛྲ་གུ་རུ་སྒྲོངས༔ འབུམ་ཕྲག་བཅུ་ཡིས་ངན་སོང་སྐྱེ་སྒོ་ཁེགས༔ ཚོགས་མཆོད་ 
གྲངས་ཟིན་ཉེས་ལྟུང་སྡིག་སྒྲིབ་བྱང་༔ ཚིག་བདུན་འབུམ་ཁེལ་བྱད་མའི་ཆོ་འཕྲུལ་ཞི༔
271

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྐྱབས་ཡུལ་གསལ་འདེབས་བསྐྱེད་རྫོགས་རིམ་གཉིས་འཆར༔ མ་འོངས་བསྟན་འགྲོའི་ 
མགོན་གྱུར་སྤྲུལ་པའི་སྐུ༔ རིམ་པར་བྱོན་ནས་འགྲོ་བའི་དོན་མཛད་པར༔ ང་ཉིད་སྤྲུལ་ 
པ་ཕྲིན་ལས་བྱེད་པོ་རུ༔ རྟག་ཁྱབ་ལྷུན་གྲུབ་འགྲོ་བའི་དོན་བྱེད་འབྱུང་༔ ཞེས་གསུངས་ 
བཞེངས་སྟབས་ལྷོ་ནུབ་ཕྱོགས་སུ་གཟིགས༔ འཇའ་འོད་དྲི་བསུང་རོལ་མོའི་དབྱངས་སྙན་ 
ལྡིར༔ ཉིད་སྐུ་གནས་འགྱུར་མཁའ་འགྲོ་དམར་གསལ་མོ༔ གཅེར་བུ་རུས་རྒྱན་མེ་ཏོག་ 
སིལ་མས་སྤྲས༔ རིགས་ལྔ་ཅོད་པཎ་དབུ་སྐྲའི་ཟར་བུ་བཀྲམ༔ སྤྱན་གསུམ་ཧྲིག་གེར་ 
ནམ་མཁའི་དབྱིངས་སུ་གཟིགས༔ ཁྱེད་འདྲེན་དྷེ་ཝ་ཀ་ལ་སིདྡྷི་རྣམས༔ འོད་དང་འཇའ་ 
ཐིག་ཕྱག་མཚན་པདྨའི་དབྱིབས༔ མངོན་སུམ་སོ་སོར་ཉིད་དང་དབྱེར་མེད་དུ༔ ཐུགས་ 
ཀློང་རོ་གཅིག་མཁའ་སྤྱོད་གནས་སུ་གཤེགས༔ མཚོ་རྒྱལ་རྣམ་ཐར་ཨུཏྤལ་པདྨའི་ཕྲེང་༔ 
ལས་ཅན་བུ་ལ་དགོངས་པའི་གཏད་རྒྱ་མཛད༔ ཕྱིས་འབྱུང་དུས་སུ་འདི་འཕྲད་སྐལ་ལྡན་ 
མཆོག༔ གངས་ལྗོངས་བསྟན་འགྲོའི་གསོས་སྨན་སྤྲུལ་པའི་སྐུ༔ སྦས་པའི་རྣལ་འབྱོར་ 
བསྟན་འཛིན་ཆོས་རྗེ་ཡཿ སྐུ་ཚེ་འགལ་རྐྱེན་མི་མཐུན་ཉེས་པ་ཀུནཿ གཞོམ་བྱེད་མི་འཇིག་ 
རྡོ་རྗེའི་ཕ་ལམ་འདྲ སྐྱེས་བུ་དམ་པ་བརྒྱད་ཀྱི་ཚེ་འཛིན་བཅུདཿ སླེབས་ཆོག་འཆི་མེད་ལྷ་ 
ཡི་བདུད་རྩི་བཞིནཿ མཐོང་ཐོས་དྲན་པས་དུས་མིན་ཉེར་འཚེའི་རྐྱེནཿ འབྱུང་གདོན་བྱད་མ་ 
གདུག་པའི་ཆོ་འཕྲུལ་སེལཿ ཞེས་གསུངས་དབུགས་དབྱུང་མི་འགྱུར་དགོངས་རྒྱས་བཏབཿ 
ས་མ་ཡཿ རྒྱ་རྒྱ་རྒྱ ཞེས་ཨོ་རྒྱན་མིང་གིས་དགོངས་བརྡ་ལས་བསྒྱུར་བ་འདི་ཡིས་བསྟན་འགྲོ་སྤྱི་ལ་ཕན་པ་ 
རྒྱ་ཆེན་པོ་འབྱུང་བའི་རྒྱུར་གྱུར་ཅིགཿ སརྦ་མངྒ་ལིཿ
272

༄༅། །ཟབ་གཏེར་ཆོས་ཀྱི་མཛོད་ཁང་།
ཎུཾ༔ ཨོ་རྒྱན་དང་ལྷ་ལྕམ་མནྡྷ་ར་བའི་རྣམ་ཐར་ཞུ་བ་ཞུ་ལན་བཞུགས་སོ༔ 
རུཾ༔ རིག་འཛིན་མཁའ་འགྲོ་རྣམས་ལ་ཕྱག་འཚལ་ལོ༔ ཀུན་བཟང་རིགས་ལྔ་ཡབ་ 
ཡུམ་མཆོག་གི་སྲས༔ ཨོ་རྒྱན་པདྨ་འབྱུང་གནས་ཞེས་བྱ་དེ༔ སྐུ་འཁྲུངས་པའི་གནས་མཆོག་ 
ནི༔ རྒྱ་གར་རྡོ་རྗེ་གདན་གྱི་ལྷོ་ནུབ༔ བལ་པོའི་ཡུལ་གྱི་ཤར་ལྷོ༔ ཟ་ཧོར་ཡུལ་གྱི་བྱང་ཤར་ 
མཚམས༔ ཨོ་རྒྱན་ཡུལ་གྱི་ནུབ་བྱང་༔ དྷ་ན་ཀོ་ཤའི་དྲི་མེད་མདངས་དང་ལྡན༔ གཡུ་ཡི་ 
མཚོ་ཞེས་བྱ་བའི་ནང་དུ༔ མེ་ཏོག་པདྨ་གེ་སར་ཞེས་བྱ་བ༔ འདབ་མ་སྟོང་ལྡན་གྱི་ནང་ན༔ 
སྐུ་རྫུས་སྐྱེས་སུ་འཁྲུངས༔ དགུང་ལོ་ཉེར་ལྔའི་བར་དུ༔ ཟ་ཧོར་རྒྱལ་པོའི་སྲས་མཛད་ཅིང་༔ 
བཙུན་མོའི་འཁོར་གྱི་ནང་ན༔ རྒྱལ་སྲིད་སྒྱུ་མ་ལྟ་བུའི་རོལ་རྩེད་མཛད་དོ༔ དེའི་དུས་མ་ 
དག་པ་རྣམས་ཐེ་ཚོམ་གཅོད་པའི་ཕྱིར༔ ཨོ་རྒྱན་ཡུལ་གྱི་ཤར་ཕྱོགས་སུ༔ ཀུན་བཟང་ 
མཆོག་གི་ཡུལ་ནས༔ སློབ་དཔོན་པྲ་བྷ་ཧསྟི་ལ་རབ་ཏུ་བྱུང་ནས༔ བླ་མ་བསྟེན་པའི་ 
ཚུལ་མཛད༔ བྱིན་རླབས་ཡོངས་སུ་རྫོགས་པའི་དབང་དང་༔ བྱིན་རླབས་འདུས་པའི་ 
དབང་དང་༔ བསྐྱེད་རྫོགས་ཀྱིས་སྨིན་ཅིང་བརྟན་པ་རབ་ཏུ་ཐོབ་ནས༔ དབང་གསུམ་ 
པ་གཞན་ལུས་ལ་རང་དབང་ཐོབ་ནས་བོགས་འདོན་ཅིང་༔ ཁྱད་པར་དུ་ཚེའི་རིག་ 
འཛིན་ཐོབ་པར་དགོངས་ནས༔ ཨོ་རྒྱན་གྱི་ཡུལ་འདི་ན་སུ་ཞིག་མཚན་ལྡན་གྱི་མཁའ་
འགྲོ་མ་མཆོག་གི་དངོས་གྲུབ་དང་མཆོག་གི་ས་ལ་སྦྱོར་ནུས་པ་མཆིས་སམ་སྙམ་ནས་
ཐུགས་དགོངས་མཉམ་པར་བཞག་ནས་གཟིགས་པས༔ ཨོ་རྒྱན་ཡུལ་གྱི་དབུས་ཕྱོགས་ 
ན༔ རང་བྱུང་གཟིའི་མཆོད་རྟེན་ཟླུམ་པོ༔ རྒྱང་གྲགས་ཕྱེད་དུ་འཕགས་པ་གཅིག་མངའ་ 
བ༔ མཆོད་རྟེན་དེའི་བུམ་པའི་ནང་ན་གསང་སྔགས་ཀྱི་ཆོས་ཟབ་ལ་རྒྱ་ཆེ་བ་རྣམས་ 
བཞུགས་པ༔ དེའི་མཐའ་མར་མཁའ་འགྲོ་མའི་གྲོང་ཁྱེར་བཞི་ཡོད་པ་ལ༔ མཁའ་
273

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
འགྲོ་མ་འབུམ་ཚོ་ཉི་ཤུ་རྩ་ལྔ་གནས་པ༔ དེའི་ནུབ་ཏུ་དཔག་ཚད་ལྔ་ཕྱིན་པ་ན་ཟ་ཧོར་ 
ཡུལ་གྱི་གྲོང་ཁྱེར་པུ་རན་པུ་རི་བྱ་བ་ན༔ རྒྱལ་པོ་གཙུག་ལག་འཛིན་ཞེས་བྱ་བ་དང་༔ 
བཙུན་མོ་ཉི་ཟླ་རྒྱན་ཞེས་བྱ་བ་གཉིས་ལ༔ སྲས་མོ་ལྷ་ལྕམ་མན་དྷ་ར་བ་ཞེས་བྱ་བ༔ 
མཚན་ལྡན་གྱི་མཁའ་འགྲོ་མ༔ ན་ཚོད་བཅུ་དྲུག་ལོན་པ་དེ་ཉིད་ཀྱིས་དངོས་གྲུབ་སྟེར་ནུས་ 
པར་དགོངས་ནས༔ བླ་མ་ལ་ཞུས་པས་གནང་ནས་རྫུ་འཕྲུལ་གྱིས་ས་ཕྱོགས་དེར་བྱོན་པ་ 
ལས༔ བུ་མོ་དེ་སྐྱེད་མོས་ཚལ་མེ་ཏོག་གི་གླིང་བྱ་བ་ན་སྐྱོ་སངས་ལ་བྱུང་སྟེ་འཕྲད་པ་དང་༔
བུ་མོའི་དྲུང་དུ་བྱོན་ནས་རྡོ་རྗེའི་གླུ་འདི་བླངས་སོ༔
ཨེ་མ་ཡ་མཚན་བུ་མོ་མཚར་སྡུག་འོད་ཟེར་ཅན༔ མཉེན་ལྕུག་འཁྲིལ་ལྡེམ་ཞི་ཚུལ་ 
སྒེག་པའི་སྐུ༔ སྐྱོན་གྱི་མ་གོས་མཛེས་པའི་འཛུམ་མདངས་ཅན༔ པདྨའི་མདངས་ལྡན་རྡོ་ 
རྗེ་ལྟ་བུའི་སྐུ༔ སིང་ངེ་ཡེ་རེ་རང་ལུས་གཞོན་ཚུལ་ཅན༔ མཚན་ལྡན་བུ་མོ་མཐོང་བས་ཡིད་ 
འཕྲོག་མ༔ དར་ཅིག་གསོན་དང་མེ་ཏོག་མནྡྷ་ར༔ མ་ཡེངས་གསོན་དང་མཚན་ལྡན་ལྷ་ 
ལྕམ་མ༔ སྲིད་པའི་རྒྱ་མཚོ་མཐའ་མེད་རྒྱ་མཚོ་འདིར༔ འཁོར་བར་འཁྱམས་ཡུན་སྔ་མ་དེ་ 
ཙམ་ཡིན༔ ད་ནི་གཏན་གྱི་འདུན་མ་སྒྲུབ་རེ་རན༔ ལྷ་ཆོས་མཛོད་ཅིག་ལྷ་ལྕམ་གཞོན་ནུ་ 
མ༔ འཇིག་རྟེན་བྱ་བའི་ལས་ལ་ཟིན་དུས་མེད༔ བྲེལ་བ་དོན་མེད་སྔ་མ་དེ་ཙམ་ཡིན༔ ད་ 
ནི་བྱ་བྲལ་དགོངས་པ་བསྒྲུབ་རེ་རན༔ ཐར་པ་སྒྲུབས་ཤིག་ལྷ་ལྕམ་མནྡྷ་ར༔ འདོད་ཆགས་ 
དབང་གིས་གཉེན་ལ་གདུང་སེམས་བྱེད༔ མགུ་མེད་འཁོར་སྐྱོང་སྔ་མ་དེ་ཙམ་ཡིན༔ ད་ 
ནི་ཉམས་ལེན་གསལ་སྟོང་བསྒོམ་རེ་རན༔ སེམས་ལ་ལྟོས་ཤིག་ལྷ་ལྕམ་མནྡྷ་ར༔ ཞེ་སྡང་ 
དབང་གིས་ཕ་རོལ་དགྲ་ལ་རྒོལ༔ རང་གཞན་ཕུང་བ་སྔ་མ་དེ་ཙམ་ཡིན༔ ད་ནི་རང་གི་ཉོན་ 
མོངས་འདུལ་རེ་རན༔ ང་བདག་ཆོད་ཅིག་ལྷ་ལྕམ་མནྡྷ་ར༔ གཏི་མུག་དབང་གིས་ཐ་མལ་ 
འཁོར་བར་ལྟུང་༔ ཁྲེལ་མེད་རོ་ཉལ་སྔ་མ་དེ་ཙམ་ཡིན༔ ད་ནི་ཡེངས་མེད་དགེ་སྦྱོར་བྱེད་
274

༄༅། །ཟབ་གཏེར་ཆོས་ཀྱི་མཛོད་ཁང་།
རེ་རན༔ ཤེས་རབ་སྐྱེད་ཅིག་ལྷ་ལྕམ་མནྡྷ་ར༔ ང་རྒྱལ་དབང་གིས་དཔོན་མོའི་ཚུལ་བཟུང་ 
ནས༔ གཞན་ལ་བསླབ་བྱ་སྔ་མ་དེ་ཙམ་ཡིན༔ ད་ནི་རང་གྲོས་རང་ལ་འདེབས་རེ་རན༔ 
སྐྱོན་ངོས་ཟུངས་ཤིག་ལྷ་ལྕམ་མནྡྷ་ར༔ ཕྲག་དོག་དབང་གིས་གཞན་ལ་ཁྱད་གསོད་བྱེད༔ 
འགྲན་གཟུགས་བྱེད་པ་སྔ་མ་དེ་ཙམ་ཡིན༔ ད་ནི་རྒྱལ་བའི་རྗེས་སུ་འཇུག་རེ་རན༔ དག་ 
སྣང་སྦྱོངས་ཤིག་ལྷ་ལྕམ་མནྡྷ་ར༔ ལས་ངན་བསགས་པས་འཁོར་བའི་རྒྱ་མཚོར་འཁོར༔ 
ལུས་ངན་ལེན་པ་སྔ་མ་དེ་ཙམ་ཡིན༔ ད་ནི་གསལ་སྟོང་ལྷ་སྐུ་བསྒོམ་རེ་རན༔ བསྐྱེད་རིམ་ 
སྒོམས་ཤིག་ལྷ་ལྕམ་མནྡྷ་ར༔ འཁྲུལ་པའི་ལོང་གཏམ་ཟག་པ་འཕེལ་བའི་རྒྱུ༔ ཟད་མེད་ 
ལོང་གཏམ་སྔ་མ་དེ་ཙམ་ཡིན༔ ད་ནི་གྲགས་སྟོང་སྙིང་པོ་བསྒྲང་རེ་རན༔ ཡིད་ལ་ཟུངས་ 
ཤིག་ལྷ་ལྕམ་མནྡྷ་ར༔ རྣམ་རྟོག་མང་པོས་ཉོན་མོངས་སྣ་ཚོགས་སྐྱེ༔ འཁྲུལ་པའི་བསམ་བློ་ 
སྔ་མ་དེ་ཙམ་ཡིན༔ ད་ནི་བདེ་སྟོང་བཙན་ས་འཛིན་རེ་རན༔ སྐྱེ་མེད་སྒོམས་ཤིག་ལྷ་ལྕམ་ 
མནྡྷ་ར༔ ཟབ་མོའི་ཐར་ལམ་རིག་འཛིན་གསེང་ལམ་ཡིན༔ ལམ་འདིར་ཞུགས་པའི་སྐལ་ 
བ་ཡོད་དམ་མཆི༔ དག་པའི་སྣང་བ་ཁྱབ་བརྡལ་བསྒོམ་རེ་རན༔ བློ་ཆེན་སྐྱེད་ཅིག་ལྷ་ལྕམ་ 
གཞོན་ནུ་མ༔ ཞེས་གསུངས་སོ༔
མཚན་ལྡན་གྱི་བུ་མོ་དེས༔ ཨོ་རྒྱན་གྱི་ཞབས་ལ་བཏུད་ཅིང་༔ ཕྱག་ལན་མང་དུ་ 
བཙལ་ནས་ཞུས་པ༔ ཨེ་མ་ཧོ༔ ངོ་མཚར་རྨད་བྱུང་ཁྱེའུ་ཆུང་བཞད་པའི་སྐུ༔ གསལ་འཚེར་ 
མཉེན་ལྕུག་ལྷུན་སྡུག་གཟི་བརྗིད་འབར༔ མཚན་དང་དཔེ་བྱད་འབར་བའི་དྲ་བ་ལ༔ གང་ 
ནས་བལྟས་ཀྱང་ངོམས་པའི་དུས་མ་མཆིས༔ ཚངས་པའི་གསུང་དབྱངས་རྡོ་རྗེ་ལྟ་བུའི་ 
གསུང་༔ ཇི་ལྟར་ཉན་ཀྱང་ཚིམ་པའི་དུས་མ་མཆིས༔ ཐུགས་རྗེ་རྒྱུན་ཆད་མེད་པའི་སྤྱན་སྔ་ 
ནས༔ ཇི་ལྟར་འདུག་ཀྱང་འབྲལ་བར་སེམས་མ་ཕོད༔ འདི་ནས་བཟུང་སྟེ་ཚེ་རབས་ཐམས་ 
ཅད་དུ༔ རིག་འཛིན་ཁྱེད་ཀྱི་ཐུགས་རྗེས་བཟུང་དུ་གསོལ༔ པུ་རན་པུ་རི་ཕ་ཡུལ་བཟང་
275

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ན་ཡང་༔ དར་ཅིག་ཡུད་ཙམ་དྲི་ཟའི་གྲོང་ཁྱེར་འདྲ༔ བུ་མོ་འཆི་བའི་ནུབ་མོར་ཕ་ཡུལ་ 
མེད༔ གཏན་གྱི་ཕ་ཡུལ་ས་ཕྱོགས་གང་དུ་བཙལ༔ རྒྱལ་པོའི་ཕོ་བྲང་ཁང་པ་བཟང་ན་ཡང་༔ 
གཏན་དུ་མི་སྡོད་ཆུ་ཡི་ལྦུ་བ་འདྲ༔ བུ་མོ་འཆི་བའི་ནངས་པར་སྡོད་དབང་མེད༔ གཏན་གྱི་ 
གནས་ཁང་ས་ཕྱོགས་གང་དུ་བཙལ༔ ཟ་ཧོར་རྒྱལ་པོ་ཕ་རུ་བཟང་ན་ཡང་༔ གཏན་དུ་མི་ 
སྡོད་ནམ་མཁའི་སྤྲིན་དང་འདྲ༔ བུ་མོ་འཆི་བའི་ནངས་པར་མགོན་སྐྱབས་མེད༔ གཏན་གྱི་ 
ཕ་སྐལ་ས་ཕྱོགས་གང་དུ་བཙལ༔ རྒྱལ་པོའི་བཙུན་མོ་མ་རུ་བཟང་ན་ཡང་༔ གཏན་དུ་མི་
སྡོད་ངལ་གསོའི་སྟེགས་དང་འདྲ༔ བུ་མོ་འཆི་བའི་ནངས་པར་ཕན་པ་མེད༔ གཏན་གྱི་མ་
སྐལ་ས་ཕྱོགས་གང་དུ་བཙལ༔ སྣམ་བུ་དར་ཟབ་གོས་སུ་བཟང་ན་ཡང་༔ གཏན་དུ་མི་སྡོད་
ནམ་མཁའི་འཇའ་དང་འདྲ༔ བུ་མོ་འཆི་བའི་ནངས་པར་གཅེར་བུར་འགྲོ༔ གཏན་གྱི་གོས་
སྐལ་ས་ཕྱོགས་གང་དུ་བཙལ༔ ཇ་ཆུང་བུ་རམ་ཟས་སུ་ཞིམ་ན་ཡང་༔ གཏན་དུ་མི་གནས་ 
ལན་ཚྭའི་ཆུ་དང་འདྲ༔ བུ་མོ་འཆི་བའི་ནངས་པར་ལྟོགས་པར་འགྲོ༔ གཏན་གྱི་ཟས་སྐལ་ 
ས་ཕྱོགས་གང་དུ་བཙལ༔ རིན་ཆེན་གསེར་གཡུ་རྒྱན་དུ་བཟང་ན་ཡང་༔ གཏན་དུ་མི་གནས་ 
རྨི་ལམ་སྒྱུ་མ་འདྲ༔ བུ་མོ་འཆི་བའི་ནངས་པར་སྐྱོ་གྲོགས་མེད༔ གཏན་གྱི་གྲོགས་སྐལ་ས་ 
ཕྱོགས་གང་དུ་བཙལ༔ ཡིད་བཞིན་ནོར་བུ་ནོར་དུ་བཟང་ན་ཡང་༔ གཏན་དུ་མི་བརྟན་ 
ཁའི་ཟིལ་པ་འདྲ༔ བུ་མོ་འཆི་བའི་ནངས་པར་ཁྱེར་དབང་མེད༔ གཏན་གྱི་ནོར་སྐལ་ས་ 
ཕྱོགས་གང་དུ་བཙལ༔ འཁོར་བའི་གནས་སུ་འཇིག་རྟེན་བྱ་བས་གཡེངས༔ ཆགས་སྡང་ 
དུག་ལྔའི་འདམ་དུ་བྱིང་འགྱུར་ཞིང་༔ ལས་ངན་མོ་ལུས་བླངས་ནས་འདོད་སྲེད་ཆེ༔ ཕ་ཡུལ་ 
ཆགས་ནས་ཐག་རིང་འགྲོར་མ་ནུས༔ རྫུན་སྨྲས་ངག་འཁྱལ་བརྗོད་ཅིང་ཆོས་མ་དྲན༔ ལས་ 
ངན་བདག་ལ་ཐུགས་རྗེས་བཟུང་དུ་གསོལ༔ མྱུར་མགྱོགས་ཐུགས་རྗེས་བདག་ལ་བརྩེར་ 
དགོངས་ནས༔ རྒྱུན་དུ་མི་འབྲལ་ཕྱག་ཕྱིར་ཁྲིད་ནས་ཀྱང་༔ རིག་འཛིན་གསེང་ལམ་བདག་
276

༄༅། །ཟབ་གཏེར་ཆོས་ཀྱི་མཛོད་ཁང༌།
ལ་གནང་བར་ཞུ༔ ཞེས་ཞུས་པས༔ བུ་མོ་ཁྱོད་ལ་རིག་འཛིན་གསེང་ལམ་ཞུ་བའི་སྙིང་ 
རུས་དང་དད་པ་ཡོད་དམ་གསུངས༔ བུ་མོས་བདག་ལ་སྙིང་རུས་དང་དད་པ་ཡོད་ལགས༔ 
ཐུགས་རྗེས་བཟུང་དུ་གསོལ་ཞུས་པས༔ གུ་རུའི་ཞལ་ནས༔ འོ་ན་ང་འདི་ནས་ཤར་ཕྱོགས་ 
སུ་རི་པོ་ཏ་ལ་ཞེས་བྱ་བའི་གནས་སུ་འགྲོ་བ་ཡིན༔ ཁྱོད་རང་ཞག་གཉིས་ནས་ངས་བསུ་ 
བར་ཡོང་བས༔ གསང་ཚུགས་གྱིས་ལ་ཤོག་གསུངས༔ རི་བོ་ཏ་ལར་གཤེགས་སོ༔ བུ་མོ་ 
ལྷ་ལྕམ་མནྡྷ་ར་བ་དེ་ཡང་༔ དེའི་ནུབ་མོ་ནས་ཕོ་བྲང་དང་༔ གཏན་གྱི་ལོངས་སྤྱོད་ཉེ་འཁོར་ 
ནོར་རྫས་ཐམས་ཅད་ལ༔ དུར་ཁྲོད་དུ་བསྐྱལ་བའི་རོ་ལྟར་མི་རྟག་པར་གོ་ནས༔ སྐྱོ་བ་སྐྱེས་ 
ཤིང་ཨོ་རྒྱན་ཆེན་པོ་དེ་ཉིད་གཅིག་པུ་ཡིད་ལ་དྲན་ཞིང་སྡོད་མ་ཚུགས་ཏེ༔ ནམ་ཕྱེད་ནས་ 
རྒྱལ་པོའི་ཕོ་བྲང་ནས་ཐོན་དེ༔ ཉིན་མཚན་མེད་པར་བགྲོད་ནས༔ ཁ་ཤར་ཕྱོགས་སུ་བལྟས་ 
ནས་ཕྱིན་ནོ༔
དུར་ཁྲོད་གཅིག་ཏུ་སླེབས་པའི་ནུབ་མོ༔ མི་མེད་ཀྱི་ལུང་སྟོང་ཁ་བྱང་དུ་བལྟས་པ༔ 
ལུང་པའི་ཕུ་ན་བྲག་རི་མཚོན་རྩེ་ལྟར་གཟེངས་པ༔ བར་ན་ནགས་ཚལ་མུན་ལྟར་གཏིབས་ 
པ༔ མདའ་ན་ཆུ་སྒྲ་ཤར་ཤར་འབབས་པ༔ རོང་ཁུང་དོག་ལ་འཇིགས་པ་ཆེ་བ༔ ཕར་བོས་ 
ན་བྲག་ཆ་ལྷང་ལྷང་ཡོད་པ༔ མར་བོས་ན་ཆུ་སྒྲ་འུར་འུར་ཡོད་པ་གཅིག་ན་མར་སླེབས་པས་ 
མཚན་བསྐྱལ་ལོ༔ དེ་ནས་ནམ་ལངས་བྱུང་སྟེ་ཡང་ཕྱིན་པས་ཐང་སྟོང་པ་མི་དང་ཡུལ་མེད་ 
པ༔ རླུང་ཤོ་ཤོབ་འཇག་མའི་གླུ་སྐྱུར་སྐྱུར་ཡོད་པ༔ ཕོ་རོག་སྐད་ཏོང་ཏོང་ཡོད་པ་གཅིག་ན་ 
མར་ཕྱིན་པས་ཉིན་བསྐྱལ་ལོ༔ དེའི་དགོང་མོར་རི་ཐང་མཚམས་ཤིག་ན༔ གྲོང་སྟོང་པ༔ སྒོ་ 
བརྩིགས་པ༔ ཐོག་བརྡིབས་པ༔ ནང་ར་བའི་དཀྱིལ་དུ་ཤིང་ཕུང་སྐྱེས་པ༔ ནང་ཐམས་ཅད་ 
དུ་མི་རུས་ཕུང་ཕུང་ཡོད་པ༔ ཞིང་ཐམས་ཅད་འཇག་མ་དཀར་ཕྱོ་ཕྱོ་ཡོད་པ༔ ཝ་དང་སྤྱང་ཁུ་ 
ལ་སོགས་གཅན་གཟན་ཐམས་ཅད་ངུ་སྐད་རྩེར་རྩེར་འདོན་པ་གཅིག་ཏུ་སླེབས་ནས༔ དེར་
277

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
ལྷ་ལྕམ་སྐྱོ་བ་ཆེན་པོ་སྐྱེས་ནས་འཇིགས་པའི་སྨྲེ་སྔགས་ཕྱུང་ངོ་༔ ངའི་གུ་རུ་ཐར་པའི་ལམ་ 
འདྲེན་ཆོས་ཀྱི་རྗེ༔ མཁྱེན་པས་དགོངས་ལ་བདག་ལ་དགོངས༔ ཡུལ་མེད་བྱང་ཐང་འདྲེ་ 
ཡུལ་འདི་དང་གཅིག༔ གཅན་གཟན་འགྱུ་བའི་སྲང་གསེབ་འདི་དང་གཉིས༔ བྲག་ལ་ཆུ་ 
ཤོད་འབབ་པ་འདི་དང་གསུམ༔ འདྲེ་དང་སྲིན་པོའི་རྒྱལ་ཁམས་མ་ལགས་སམ༔ ཁྱེའུ་ཆུང་ 
མཛེས་པའི་སྐུ་དེ་ག་ན་བཞུགས༔ དུས་འདིར་མ་མཇལ་ཤེས་པ་ཕྱ་མ་ཕྱོ༔ ཐང་སྟོང་འཇག་ 
མའི་གླུ་ལེན་འདི་དང་གཅིག༔ ཕོ་རོག་ནག་པོའི་ཏོང་སྐད་འདི་དང་གཉིས༔ ཉི་མ་དགོང་ 
མོའི་གྲིབ་སོ་འདི་དང་གསུམ༔ ཕ་རོལ་བར་དོའི་ས་ཕྱོགས་མ་ལགས་སམ༔ སྨྲ་མཁས་ 
ཚངས་པའི་དབྱངས་དེ་ག་ན་བཞུགས༔ དུས་འདིར་མི་གཟིགས་སེམས་ཀྱི་སྐྱོ་བ་འདི་རང་ 
སྐྱེས༔ མི་མེད་ཁང་རུལ་ སྟོང་པ་འདི་དང་གཅིག༔ དུར་ཁྲོད་རུས་པའི་ཁྲལ་ཁྲོལ་འདི་དང་ 
གཉིས༔ ཝ་ དང་སྤྱང་ཁུའི་ངུ་སྐད་འདི་དང་གསུམ༔ འཆི་བདག་བདུད་ཀྱི་གྲོང་ཁྱེར་མ་ 
ལགས་སམ༔ ཐུགས་རྗེའི་བྱམས་སེམས་ཅན་དེ་ག་ན་བཞུགས༔ དུས་འདིར་མི་ གཟིགས་ 
བོར་བར་ཕོད་ལགས་སམ༔ ཐུགས་རྗེའི་མྱུར་མགྱོགས་བྱམས་པའི་ཞགས་པས་ཟུངས༔ 
སྙིང་ནས་ད་གཟིགས་མཚན་ལྡན་ཆོས་ཀྱི་རྗེ༔ ཞེས་སྨྲེ་སྔགས་འདོན་ཅིང་མིག་གཉིས་མཆི་ 
མས་གང་ཞིང་ངུས་ནས་བརྒྱལ་ལོ༔ དར་ཅིག་ལོན་པ་དང་༔ མདུན་དུ་དྲི་ངད་འཐུལ་བ་ 
ཞིག་བྱུང་བས༔ མིག་དེངས་བྱས་པས༔ གུ་རུ་པདྨ་མདུན་དུ་བྱོན་ནས་མཐོང་བས༔ ཤིན་ཏུ་ 
དགའ་དྲགས་ཞབས་ལ་འཇུས་ནས་ངུས་པས༔
གུ་རུའི་ཞལ་ནས༔ ལྷ་ལྕམ་ཁྱོད་ལ་རིག་འཛིན་གསེང་ལམ་ཞུ་བའི་སྙིང་རུས་དང་ 
དད་པ་མེད༔ འདི་ཙམ་ལ་སྐྱོ་བ་དང་འཇིགས་པར་མི་འཚལ༔ འདི་བས་ཀྱང་སྐྱོ་བ་འོང་ 
གསུངས་ནས་མགུར་གསུངས་པ༔ ཉོན་དང་གསོན་དང་མཚན་ལྡན་ཡིད་འཕྲོག་མ༔ མ་ 
ཡེངས་དགོངས་དང་ལྷ་ལྕམ་མནྡྷ་ར༔ འདི་བས་འཇིགས་པ་འཆི་བའི་དུས་སུ་ཡོང་༔ མནར་
278

༄༅། །ཟབ་གཏེར་ཆོས་ཀྱི་མཛོད་ཁང་།
གཅོད་ནད་ཀྱིས་རང་ལུས་རོ་ལྟར་འགྱེལ༔ རྐང་པ་གཡོབ་ཅིག་ལག་པ་ནོམ་ནོམ་བྱེད༔ 
ཟས་ཀྱི་སྲེད་བྲལ་སྐོམ་གྱི་དུང་བ་འཕེལ༔ ལུས་ཀྱི་ཟུངས་ཟད་ཚེ་ཟད་སྨན་པས་བོར༔ 
སེམས་ཀྱིས་མ་བཟོད་ཉེ་འཁོར་སྨྲེ་སྔགས་འདོན༔ བརྩེ་བའི་གྲོགས་ཀྱིས་རྣ་བར་ལྷང་ལྷང་ 
འབོད༔ དེ་བས་འཇིགས་པ་བར་དོའི་འཕྲང་ལ་ཡོང་༔ མཚན་ལྡན་བུ་མོ་མཐོང་བས་ཡིད་ 
འཕྲོག་མ༔ འཇིག་རྟེན་བྱ་བ་ཐོངས་ལ་ད་གཤེགས་འཚལ༔ འདིར་ཤོག་གསུངས༔ བྲག་ 
ཕུག་མཱ་ར་ཏི་ཀར་བྱོན་ནས༔ ཞག་ཉི་ཤུ་རྩ་གཅིག་བཞུགས་པས༔ འཆི་མེད་ཚེའི་རིག་ 
འཛིན་ཐོབ་ནས༔ སྐྱེ་བ་མེད་པའི་དོན་ལ་མངའ་བརྙེས་སོ༔ རྒྱ་གར་ཤར་ནུབ་ཏུ་བསྟན་པ་ 
དར་རྒྱས་མཛད༔ བོད་དུ་རྫུ་འཕྲུལ་སྟོབས་ཀྱིས་བྱོན༔ ལྷ་ལྕམ་རྒྱ་གར་ཡུལ་དུ་ཐལ༔ བོད་ 
དུ་ཡུན་རིང་བཞུགས་པ་ལས༔ བདག་འདྲ་ཡེ་ཤེས་མཚོ་རྒྱལ་གྱིས༔ བཅུ་གསུམ་ལོན་ནས་ 
གཟུང་མ་བྱས༔ ཡུན་རིང་སློབ་དཔོན་ཞབས་ལ་གཏུགས༔ ཐུགས་ལ་གབ་པའི་ཟབ་ཆོས་ 
རྣམས༔ ཁོ་མོ་སྐྱེ་དམན་བདག་ལ་གནང་༔ དམ་ཚིག་བསྲུངས་པས་སློབ་དཔོན་མཉེས༔ 
བརྒྱ་དང་བཅུ་གཅིག་ཞབས་ཏོག་བསྒྲུབས༔ ལྷ་ལྕམ་མནྡྷ་ར་བ་ཡི༔ རྣམ་ཐར་བདག་ལ་ 
རྫོགས་པར་གནང་༔ ཕྱག་བྲིས་མཐོང་བས་བ་སྤུ་གཡོས༔ འཇམ་ལ་འཁྱུག་པས་བཞད་པ་ 
འདྲ༔ རྒྱ་བོད་ཟ་ཧོར་ཁ་ཆེ་དང་༔ མཁའ་འགྲོ་སྲིན་པོའི་ཡི་གེ་སོགས༔ ཡིག་རིགས་སྟོང་ 
ཚོ་ཤེས་སོ་གསུངས༔ བློ་ནས་ཕར་ཕྱིན་འཆད་དོ་གསུངས༔ གསང་སྔགས་ཆོས་སྐོར་མ་ 
ལུས་པ༔ སློབ་དཔོན་རྫུས་སྐྱེས་མ་ལགས་པས༔ ཐུགས་རབ་ལྷ་ལྕམ་ཆེའོ་གསུངས༔ རྣམ་ 
ཐར་ཕྱག་བྲིས་བཅས་པ་རྣམས༔ སྤྲང་མོ་ཡེ་ཤེས་མཚོ་རྒྱལ་གྱི༔ ཡི་དམ་ལྷ་རུ་སློབ་དཔོན་ 
གནང་༔ ནམ་ཞིག་དུས་ཀྱི་ཐ་མ་ལ༔ སྐལ་ལྡན་ལས་ཅན་གཅིག་དང་འཕྲད་པར་ཤོག༔ 
མནྡྷ་ར་བའི་རྣམ་ཐར་རྒྱས་པར་བཀོད་པ་འདི༔ མ་མཚོ་རྒྱལ་གྱིས་ཕྱི་རབས་དོན་དུ་བཀོད་ 
པ་རྫོགས་སོ༔ པདྨ་གླིང་པས་ལྷོ་བྲག་སྨན་མདོ་ནས་གདན་དྲངས་པའོ།། །།
279

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་ 
བྱ་བ་བཞུགས་སོ། །
སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ། དེའང་དུས་ཀྱི་ཐ་མ་ལ་ 
རྩ་གསུམ་ལྷའི་ཐུགས་རྒྱུད་བསྐུལ་ནས་བསྟན་པའི་སྙིང་པོ་རིན་པོ་ཆེ་རྒྱས་པར་གྱུར་ཅིག་ཙམ་མོས་པའང་
བསོད་ནམས་ཚད་མེད་པ་དང་ལྡན་ཞིང་། རྒྱལ་བའི་སྲས་ཀྱི་སྨོན་ལམ་ཡོངས་སུ་རྫོགས་ནས་སྐྱེ་བ་ཀུན་ཏུ་
རྒྱལ་བའི་ཆོས་དང་ཆོས་ཀྱི་སྙིང་པོ་ཟབ་མོའི་ཐེག་པ་དང་འཕྲད་ནས་འཛིན་སྐྱོང་སྤེལ་བས་མྱུར་དུ་རྣམ་པ་
ཐམས་ཅད་མཁྱེན་པའི་ཡེ་ཤེས་ལ་རེག་པར་འགྱུར་བའི་དགོས་པ་ཡོད་པས། སྐལ་བཟང་རྣམས་ཀྱིས་དུས་
དང་ཁྱད་པར་ཚོགས་མང་གི་སྐབས་སུ་འདི་ལྟར་སྨོན་ལམ་གདབ་པར་བྱ་སྟེ། ན་མོ། ཕྱོགས་བཅུའི་
བདེ་བར་གཤེགས་པ་སྲས་དང་བཅས། །ཁྱད་པར་མཉམ་མེད་ཤཱཀྱའི་རྒྱལ་པོ་དང་། །
རྒྱལ་སྲས་བརྒྱད་དང་གནས་བརྟན་འཕགས་པའི་ཚོགས། །མཁྱེན་བརྩེའི་བདག་ཉིད་
མཆོག་རྣམས་དགོངས་སུ་གསོལ། །ཕན་བདེའི་འབྱུང་གནས་བསྟན་པ་རིན་པོ་ཆེ། །སྟོན་ 
དང་སེམས་དཔའ་འཕགས་པའི་མཆོག་རྣམས་ཀྱིས། །ཡང་ཡང་དཀའ་བས་བཙལ་ཞིང་ 
བརྣགས་པའི་དོན། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །མཁན་སློབ་ཆོས་རྒྱལ་ 
སྤྲུལ་པའི་ལོ་པཎ་དང་། །བཀའ་གཏེར་རིག་འཛིན་བརྒྱུད་པའི་ཡི་དམ་ལྷ༑ ༑མ་མགོན་ 
གཟའ་རྡོར་བརྒྱུད་གསུམ་དྲེགས་པའི་སྡེ། །སྔ་འགྱུར་རྩ་གསུམ་ལྷ་ཚོགས་དགོངས་སུ་ 
གསོལ། །ཐུབ་བསྟན་མདོ་དང་སྔགས་ཀྱི་ཚུལ་མཐའ་དག ། གངས་ཅན་ལྗོངས་སུ་བརྩེ་ 
བས་དྲངས་གྱུར་པ། །ཆེས་ཆེར་སྤེལ་བའི་རྡོ་རྗེའི་དམ་དགོངས་ནས། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །ཕྱོགས་དུས་རྒྱལ་བའི་སྐུ་གསུང་ཐུགས་རྡོ་རྗེ། །རིགས་
280

༄༅། །ཟབ་གཏེར་ཆོས་ཀྱི་མཛོད་ཁང་།
གསུམ་སེམས་དཔའི་སྒྱུ་འཕྲུལ་རོལ་མོ་ཡིས། །གངས་ཅན་ཕན་བདེའི་ཉི་ 
མཛད། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱལ་དང་རྒྱལ་སྲས་འཕགས་པ་ 
ཆེན་པོའི་ཚོགས། །བསམ་བཞིན་སྤྲུལ་པའི་ཟློས་གར་ཉེར་བཟུང་ནས། །དྲི་མེད་རྒྱལ་ 
བསྟན་ནོར་བུའི་རྒྱལ་མཚན་བསྒྲེངས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག ། 
ཐུན་མོང་ཐུན་མིན་གཞུང་ཀུན་རང་དབང་གིས། །མ་ནོར་བསྒྱུར་ཞུས་གཏན་ལ་ཕབ་པ་ 
ཡིས། །གངས་ལྗོངས་སྣང་བའི་སྒོ་ཆེན་ཐོག་མར་ཕྱེས། །མཚོ་སྐྱེས་རྒྱལ་བའི་བསྟན་པ་ 
རྒྱས་གྱུར་ཅིག །སྐལ་བཟང་གདུལ་བྱས་མདོ་དང་སྔགས་ཀྱི་ཚུལ། །ཉམས་སུ་ལེན་ལ་ 
གཞན་དྲིང་མི་འཇོག་པར། །བཀའ་དང་དགོངས་པ་འགྲེལ་པའི་གཞུང་ཀུན་རྫོགས། ། 
མཚོ་སྐྱེས་རྒྱལ་བའི་བསྟན་ པ་རྒྱས་གྱུར་ཅིག །བདེན་གསུང་བཀའ་ཡི་རྒྱ་མཚོ་ཆེན་པོ་ལ། ། 
ཟབ་མོའི་ཆོས་གཏེར་ནོར་བུས་མངོན་པར་མཛེས། །མདོ་དང་སྔགས་ཀྱི་ལམ་བཟང་ཟུང་ 
དུ་འབྲེལ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྨད་བྱུང་ཟ་ཧོར་མཁན་པོའི་ 
སྤྱོད་པ་དང༌། །མཚུངས་མེད་དཔལ་ལྡན་ཀླུ་ཡི་ལྟ་བ་གཉིས། །ཟུང་འབྲེལ་བརྒྱུད་པའི་ 
བཀའ་སྲོལ་ཕྱག་རྒྱས་བཏབ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཟབ་མོ་ 
ནང་རྒྱུད་སྡེ་གསུམ་དགོངས་པའི་བཅུད། །ཐུན་མིན་མན་ངག་གསང་བའི་ལམ་མཆོག་ 
ནས། །འཇའ་ལུས་ཆོས་སྐུར་གཤེགས་པའི་ངོ་མཚར་འབར། །མཚོ་སྐྱེས་རྒྱལ་བའི་བསྟན་ 
པ་རྒྱས་གྱུར་ཅིག །རབ་འབྱམས་ཞི་ཁྲོའི་ཁྱབ་བདག་སྒྲུབ་སྡེ་བརྒྱད། །བཀའ་བབས་རིག་ 
འཛིན་སོ་སོའི་དགོངས་བཅུད་དང་། །ཀུན་འདུས་པདྨའི་བཀའ་སྲོལ་གཅིག་ཏུ་འཁྱིལ། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱུ་དང་འབྲས་བུ་གསང་སྔགས་ཐེག་པ་ཆེ། ། 
ཚང་ལ་མ་ནོར་རིག་འཛིན་བརྒྱུད་པའི་ལུང་། །ཌཱ་ཀིའི་ཞལ་གྱི་དྲོད་རླངས་ཐོ་ལེ་བ། །མཚོ་ 
སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྡོ་རྗེ་འཆང་གི་དགོངས་དོན་བདུད་རྩིའི་བཅུད། །
281

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
མཁས་གྲུབ་བྱེ་བའི་ཞལ་ནས་སྙན་དུ་བརྒྱུད། །རྟོག་གེ་ངན་པས་རང་བཟོས་མ་བསླད་པ། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །གསེར་ཞིང་ནོར་བུས་སྤྲས་པའི་ཡོན་གྱིས་ 
ཀྱང་། །མི་འགུགས་དབྱིངས་ཀྱི་མཁའ་འགྲོའི་ཐུགས་མཛོད་ཆོས། །བརྩེ་བས་རྗེས་འཇུག་ 
སྐལ་བ་ཁོ་ནར་བཀྲམ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ངོ་བོ་ཀ་ནས་དག་ 
པའི་ཡེ་ཤེས་ལ། །རང་བཞིན་ལྷུན་གྱིས་གྲུབ་པའི་གདངས་ཤར་བས། །བླུན་སྒོམ་སེམས་ 
ལས་འདས་པའི་རྫོགས་པ་ཆེ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཡོད་མེད་ 
ཕྱོགས་རེར་ཞེན་པའི་དམིགས་གཏད་ཞིག།མཐར་འཛིན་ལྟ་བའི་འཛིན་སྟངས་དྲུངས་ 
ནས་ཕྱུང་། །གཞི་ལམ་འབྲས་བུས་སྣང་སྟོང་ཟུང་དུ་འཇུག །མཚོ་སྐྱེས་རྒྱལ་བའི་བསྟན་པ་ 
རྒྱས་གྱུར་ཅིག །དུས་གསུམ་རྒྱལ་བའི་དགོངས་པ་མཐར་ཐུག་དོན། །ཟབ་ཞི་སྤྲོས་བྲལ་ 
འོད་གསལ་འདུས་མ་བྱས། །རིག་སྟོང་མི་ཤིགས་རྡོ་རྗེ་གྲུབ་པའི་མཐའ། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །མང་དུ་ཐོས་པ་ལུང་གི་སྤྲིན་འཁྲིགས་ཤིང་། །ཕ་རོལ་རྒོལ་ 
འཇོམས་རིགས་པའི་གློག་ཕྲེང་འབར། །མན་ངག་གནད་ཀྱི་བདུད་རྩི་སྙིང་ལ་སིམ། །མཚོ་ 
སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྨད་བྱུང་ཨ་ཏི་ཡོ་གའི་གསང་ལམ་ནས། །མ་ 
ལུས་རྒྱལ་བ་ཀུན་གྱི་ཡེ་ཤེས་སྐུ། །ཁྱབ་བདག་འཇམ་དཔལ་རྡོ་རྗེར་རབ་བསྒྲུབས་པས། །
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཡང་དག་ཚད་མ་གསུམ་གྱི་ང་རོ་ཡིས། ། 
ལྟ་དམན་རི་དྭགས་ཚོགས་རྣམས་སྐྲག་མཛད་པ། །ཐེག་མཆོག་སེང་གེའི་སྒྲ་དབྱངས་ས་ 
གསུམ་ཁྱབ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱལ་བསྟན་ཡོངས་སུ་རྫོགས་ 
པའི་གོས་བཟང་རྩེར། །འོད་གསལ་རྡོ་རྗེ་སྙིང་པོའི་ཏོག་མཛེས་པ། །ཕྱོགས་ལས་རྣམ་ 
པར་རྒྱལ་བའི་རྒྱལ་མཚན་མཐོ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །བདག་ 
སོགས་དེང་ནས་འགྲོ་བ་ཇི་སྲིད་དུ། །བསྟན་དང་བསྟན་པའི་སྙིང་པོ་ཡོངས་རྫོགས་པ། །
282

༄༅། །ཟབ་གཏེར་ཆོས་ཀྱི་མཛོད་ཁང་།
མཁའ་ཁྱབ་ཞིང་དུ་འཛིན་སྐྱོང་སྤེལ་བ་ཡིས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ 
ཅིག །མདོར་ན་མཁས་བཙུན་གྲུབ་པའི་རྣམ་ཐར་གྱིས། །རྒྱལ་བསྟན་སྤེལ་བའི་ཕྲིན་ལས་ 
མཁའ་ཁྱབ་པའི། །བསྟན་འཛིན་དམ་པས་ས་སྟེང་ཡོངས་གང་ནས། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །དཔལ་ལྡན་བླ་མའི་སྐུ་ཚེ་རབ་བརྟན་ཅིང་། །བསྟན་པའི་ 
སྦྱིན་བདག་མངའ་ཐང་དར་བ་ཡི། །ཆོས་སྲིད་མི་ནུབ་ནོར་བུའི་རྒྱལ་མཚན་བསྒྲེངས། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཅེས་རྒྱལ་བ་ཐམས་ཅད་ཀྱི་ངོ་བོ་དཔལ་ལྡན་སངས་
རྒྱས་པདྨ་སྐྱེས། འཆི་མེད་མཚོ་འཁྲུངས་རྒྱལ་བའི་བསྟན་པ་སྔ་འགྱུར་རྙིང་མ་པ་ཞེས་གྲགས་པ་འདི་ནི་རྒྱལ་
བསྟན་ཡོངས་རྫོགས་ཀྱི་ཕྱི་མོ་ཡིན་ཅིང་ཟབ་གནད་ཆེ་བ་དུ་མའི་ཁྱད་ཆོས་དང་། ལྟ་སྒོམ་རྣམ་པར་དག་པ་རྒྱལ་ 
བ་དགྱེས་པའི་ལམ་བཟང་མ་ནོར་བ་ཡིན་པ་འདི་ངོ་ཤེས་ནས། ནོར་བུ་རིན་པོ་ཆེ་བྱི་དོར་བྱས་ཏེ། རྒྱལ་མཚན་གྱི་
རྩེ་ལ་མཆོད་པ་བཞིན་དུ་གང་ཟག་སྐལ་བ་དང་ལྡན་པ་རྣམས་ཀྱིས་འཆད་རྩོད་རྩོམ་གསུམ་གྱི་ཕྲིན་ལས་རླབས་ 
པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་པར་མཛད་པའི་ཐུགས་ཁུར་བཞེས་པ་དང༌། དེ་ལྟ་བུའི་བཞེད་པ་ཇི་ 
བཞིན་དུ་འགྲུབ་པའི་རྟེན་འབྲེལ་སྨོན་ཚིག་ཏུ་རྙིང་བསྟན་པ་ལ་ལྷག་བསམ་རྣམ་པར་དཀར་བ་མི་ཕམ་འཇམ་ 
དབྱངས་རྣམ་རྒྱལ་རྒྱ་མཚོས་གནས་དུས་རྟེན་འབྲེལ་དགེ་བའི་གུང་ཐུན་ལ་ཤར་མར་བྲིས་པ་དགེ་ལེགས་
འཕེལ། །
283

༄༅། །རིག་འཛིན་མཁའ་འགྲོ་རྣམ་གཉིས་ཀྱི་རྣམ་ཐར་སྐོར།
284

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། །
དེ་སྙེད་རྒྱལ་ཀུན་ངོ་བོ་པདྨ་ཡི། །
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། །
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ། །
ན
ནམཿས
ལི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
285

ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང༌།
丛书施主: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ། 
རྩོམ་སྒྲིག་འགན་འཁུར་ཁ། ཀུན་ཐར་མཚོ། 
རྒྱབ་ཤོག་མཛེས་བཟོ། ཀུན་ཐར་མཚོ། 
དཔེ་སྐྲུན། ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།
པར་ཁང་།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།
དེབ་ཚད།170mm230mm1/16
དཔར་ཤོག175.5
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས། ༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས། 01-3000
དཔེ་རྟགས། ISBN: 978-988-12632-3-0
དཔེ་རིན། 210.00

图书在版编目(CIP)数据
伏藏深法宝库:藏文/(唐)益西措等著。—— 中国世界语出版社, 2016.4
ISBN:978-988-12632-30
I. ①伏 II. ①益…III. ① 藏传佛教一藏文-藏语IV
中国版本图书馆CIP数据核字(2016) 第263230号
伏藏深法宝库
作者喀卓·益西措嘉等著
责任编辑 格他磋 
主编叶察自考
封面设计格他磋
技术设计叶察白考
出版发行中国世界语出版社
印刷四川嘉创印刷有限责任公司
开本170mm×230mm 1/16
张175.5
印字
350 T
版次2016年4月第1版
印次2016年4月第1次印刷
印数 01-3.000
标准书号ISBN:978-988-12632-3-0
标定
定 价 210.00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

༈ མཁའ་འགྲོ་མཐིང་འོད་འབར་མ།

༈ ཆོས་སྐྱོང་རྒྱལ་པོ་ཆེན་པོ་པེ་ཧ་ར།

མཚོ་སྐྱེས་པདྨའི་དཔེ་ཚོགས།
The text collections of lotus born.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་ 
༡༡༣༩ འཁོར་བའི་རྗེས་དྲན་དུ་བསྐྲུན།
This book was printed on
time of the 1139anniversary
of the coming of Padmasambhava
in the Southwest Land of the
Rakshasa.
e&#k+JFIhiP###1139 #
lluL

31
རྡོ་རྗེའི་གསུང་མཆོག་གཉིས་མེད་གཉིས་སྣང་བའི། །
མཁན་སློབ་ལོ་པཎ་རྒྱ་མཚོའི་ཐུགས་བསྐྱེད་མཐུ། །
བསིལ་ལྗོངས་ཕན་བདེའི་ལྗོན་པར་ལེགས་སྨིན་པ། །
མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག ། 
རྡོ་གྲུབ་ཆེན་འཇིགས་མེད་བསྟན་པའི་ཉི་མས།
ISBN 978-988-12632-3-0
9789881 263230"
༼༩:210.00 ü(r1-10)

