༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73780
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang /
Date:2016
Volume:14
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །།
སློབ་དཔོན་ཆེན་པོ་པདྨ་འབྱུང་གནས།
༠༠
331
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས།
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

མཚོ་སྐྱེས་པདྨའི་དཔེ་ཚོགས།
Guru Padma Publication Series
ཞེ་ཐག་པ་ནས་ཆོས་བྱེད་ན༔
བསྲུང་སྡོམ་ས་གཞི་ལྟ་བུ་ལ་ཆོས་ཀྱི་རྟེན་བཅའ་དགོས༔ 
ལྟ་བ་ནམ་མཁའ་ལྟ་བུའི་ངང་ལས༔
གྲུབ་མཐའི་ཐེག་པ་ཐམས་ཅད་རྫོགས་དགོས༔ 
བྱེ་བྲག་འཇའ་ཚོན་ལྟར་ཕྱེད་པས༔
ཆོས་ཐམས་ཅད་གསལ་ལ་མ་འདྲེས་པར་ཡིད་ལ་གྱིས༔ 
གོ་རིམ་ཆུ་ཤིང་གི་ཤུན་པ་ལྟར་ཕྱེད་པས༔ 
ལས་ཅན་དྲང་དགོས༔
མྱུ་གུ་ལྟ་བུའི་སྲི་ཞུས་གདམས་ངག་བསྲིངས་ལ༔ 
ལས་ཅན་གྱི་སློབ་མ་སྣོད་ལྡན་ལ་གཅེས་སྤྲས་བསྐྱེད་དགོས༔ 
ཞེས་གསུངས་སོ། །
གཏེར་ཆེན་སངས་རྒྱས་གླིང་པ
伏藏深法宝库

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
མཚོ་སྐྱེས་པདྨའི་དཔེ་ཚོགསན

གུ་རུ་མཚོ་སྐྱེས་རྡོ་རྗེ།

།དཔེ་སྐྲུན་གསའ
༄༅། །དཔེ་སྐྲུན་གསལ་བཤད།
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ། །
གསང་ཆེན་སྨིན་བྱེད་དབང་གི་རིམ་པ་མནོས་ཟིན་པའི་སྔགས་རིག་པ་འཛིན་པ་དག་གིས་བསྟེན་ 
སྒྲུབ་ལས་གསུམ་ལ་འཇུག་པའི་སྔོན་ནས། ཆེས་གལ་ཆེན་གྱིས་བསླབ་བྱའི་ཡུལ་ནི། བསྐྱེད་རྫོགས་
རང་གཞུང་སོགས་ལ་ཐོས་བསམ་གྱིས་གོམས་འདྲིས་གནད་སྨིན་བྱ་བ་གལ་ཆེ་ཞིང་། དེ་དག་གི་
གཞུང་ལུགས་ཀྱང་རྙིང་ཕྱོགས་ལ་མཚོན་ན་རྒྱ་ཆེ་ཞིང་དཔངས་མཐོ་བ་བཞུགས་མོད། སྤྲོས་པ་
ལྷུར་ལེན་པ་ལ་དེ་ཙམ་དུ་མི་དགྱེས་པར། ཐུན་མིན་ཟབ་པ་ཀུ་སཱ་ལིའི་ལུགས་ཀྱིས་གདན་ཐོག་ 
གཅིག་ན་དངོས་གྲུབ་ཐོབ་པར་འདོད་པའི་རྣལ་འབྱོར་ཕོ་མོ་ཚོར། སྟབས་བདེ་ཞིང་ལམ་མྱུར་བ། 
ཐབས་མང་ལ་གནད་འཕིག་པའི་སྒོས་ཆོས་ནི། ཌཱ་ཀྐིའི་ཞལ་གྱི་དྲོད་རླངས་ཐོ་ལེ་བ། །མཚོ་སྐྱེས་ 
རྒྱལ་བའི་བསྟན་པ། ཞེས་པ་བཞིན། ཉེ་བརྒྱུད་གཏེར་མའི་ཆོས་སྐོར་འདི་དག་བརྒྱུད་པས་བར་མ་ 
ཆོད་པ་དང་། གཞན་ལག་མ་བརྒྱུད་པས་ཉམས་བསླད་མེད་པ་སོགས་ཀྱིས། ཨོ་རྒྱན་ཆེན་པོ་ 
དངོས་བཞུགས་ཀྱི་འདྲ་འབགས་སུ་ངེས་ལ། སྨོན་ལམ་གཏད་རྒྱས་བཏབ་པའི་སྦས་ཆོས་ཟབ་མོ་ 
འདིའི་རང་ལམ་ནི། ལྟ་སྒོམ་སྤྱོད་གསུམ་གང་གི་ཆ་ནས་བྱིན་རླབས་ཀྱི་ཚན་ཁ་གཞན་དང་མི་ 
འདྲ་བས། རྟེན་འབྲེལ་གྱི་གལ་གནད་མ་འཆུགས་པར་ཉམས་སུ་བླངས་ན། སྙིགས་དུས་ཚེ་ཐུང་ 
གཅིག་ལའང་རིག་འཛིན་གོང་མ་རྣམས་ཀྱི་རྗེས་ཤུལ་ཟིན་ཐུབ་པ་ཨོ་རྒྱན་རྡོ་རྗེ་འཆང་གི་ཐ་ཚིག་ 
འཁྲུལ་མེད་ཡིན་ཕྱིར། རྗེས་འཇུག་སྐལ་ལྡན་བགྲང་གིས་མི་ལང་བས་ཀྱང་དེ་དེ་བཞིན་གྲུབ་པའི་ 
རྟགས་མཚན་མངོན་དུ་གྱུར་ནས་ས་བླ་མཐོན་པོར་གཤེགས་པའི་རིག་འཛིན་གྱི་ཕྲེང་བ་བར་མ་ཆད་ 
པར་བྱོན་དང་འབྱོན་གྱིན་ཡོད་པ་གསལ་དུ་ཞུ་མི་དགོས་སོ། །
གཅིག དུས་བསྟུན་དཔར་སྐྲུན་གྱི་གཏམ། རིན་ཐང་གི་ལྟ་བའི་མགོ་རྟིང་ལོག་པའི་དུས་རབས་འདིར། 
ཕྱི་ནང་གི་རྐྱེན་སྣ་ཚོགས་ཀྱི་དབང་གིས། གནའ་དེང་གི་མིའི་ལྟ་ཚུལ་ལམ་ཀུན་སྤྱོད་ཀྱི་བར་ལ་ཧེ་
1

། །དཔེ་སྐྲུན་གསལ་བཤད།
བག་ཆེན་པོ་ཞིག་འབྱུང་གིན་ཡོད་པས། ཡ་མཚན་གྱི་གནས་འོས་པ་རྣམས་ལ་ཡ་མཚན་དུ་མི་འཛིན་
ལ༑ ཕྱིའི་རྣམ་པའི་རྗེས་སུ་རྒྱུག་པར་སྤྲོ་བ་ནི་ད་ལྟའི་མིའི་སྣང་ཚུལ་ཞིག་རེད། སྤྱི་པ་ནང་བཞིན། 
རང་རེའི་རྙིང་དགོན་འགའ་རེས་ཀྱང་རང་ཚུགས་འཆོར་བའི་བཟོ་ལྟ་འདྲ་བོ་མངོན་གྱིན། གནའ་ 
དེང་མི་མཚུངས་པར་རང་ལུགས་ཐུན་མོང་མདོ་ལུགས་ལྟ་བུའི་ཕྱག་བཞེས་གནང་གིན་འདུག་པ་
དང་། སློབ་གཉེར་པ་ཕོན་ཆེན་བསྡུས་ཚད་ཀྱི་གཞུང་དང་དེང་གི་བསམ་བློ་གསར་བའི་ཚིག་གི་ 
བསླུ་བྲིད་ཕྱོགས་སུ་ལྷུང་དྲགས་པ་ལས། དཔེར་ན། ད་ལྟ་ལད་ཟློས་རང་བཞིན་ཅན་གྱི་རྩོམ་གསར་ 
ཕུང་སུམ་པ་ཞིག་དར་བའི་ཤུགས་རྐྱེན་གྱིས། སྲོལ་རྒྱུན་མེ་ལོང་མའི་སྲོག་གཏིང་ནས་ཟ་སྟེ་འགྲོ་བ་ 
བཞིན། བཀའ་གཏེར་སྤྱི་དང་། ལྷག་ཏུ་སྔ་འགྱུར་བསྟན་པའི་རྩ་ལག་མཁན་སློབ་ཆོས་གསུམ་གྱིས་ 
གཙོས་རིག་འཛིན་བརྒྱུད་པའི་ཕ་ཆོས་གཙང་མ་དང༌། དེ་ལས་ཟབ་མོ་གཏེར་གྱི་ཆོས་སྐོར་རྣམས་ 
ལ་དེ་ཙམ་སྤྲོ་སྣང་མེད་ཚོད་འདྲ་བོ་ལྷགས་ཡོང་བ་མཐོང་གིན་འདུག
རྙིང་མ་རྙིང་མའི་ཕ་ཆོས་ལ་སློབ་སྦྱོང་དང་དར་སྤེལ་གཙིགས་ཆེན་བྱེད་མ་ཐུབ་ན་ཕྱོགས་གཅིག་
ནས། ནོར་བུ་རང་ལ་ཡོད་དུས། །ནོར་བུས་ནོར་ཉམས་མ་ཆོད། །ནོར་བུ་དགྲ་ལག་ཤོར་ཚེ། ། 
འགྱོད་ཀྱང་བྱ་ཐབས་དཀའ་འོ། །ཞེས་པ་བཞིན། འཛམ་གླིང་གོ་ལ་ཅན་གྱི་དུས་རབས་འདིར། 
གཞན་གཡོ་དང་སྒྱུ་ལ་སྤྱངས་ཤིང་འཇབ་བུ་ལ་མཁས་པའི་དམིགས་ཡུལ་ཅན་མང་པོས། ངེད་ཅག་
གཞན་ཞིག་ལ་མགོ་འཁོར་ཏེ་གཡེངས་པའི་གྲུ་ཟུར་ནས། རང་གི་གཅེས་པའི་ཕུགས་ནོར་དེ་ཉིད།
སྡེ་པ་ཚོས་ཆབ་སྲིད་ཀྱི་དགོས་མཁོ་སོགས་སུ་བཀོལ་ཏེ་མགོ་རྙོག་དང་དཀྱོག་བཤད་ཀྱིས། ཕྱི་
ནང་གི་རྒྱལ་ཁབ་མང་པོ་ཞིག་ཏུ། མིའི་རིགས་ཀྱིས་འཐེན་འཁྱེར་བྱེད་པའི་རིག་གནས་ཀྱི་འཚོང་ 
རྫས་ཤིག་ཏུ་བསྒྱུར་ཚར་རྗེས། དེ་དག་གི་དགོས་མཁོར་རང་ལུགས་སྔ་འགྱུར་རྣམ་དག་གི་ཆོས་འབྱུང་དང༌། བརྒལ་ 
ལན། དོགས་སེལ། ལོ་རྒྱུས་སོགས་བརྡ་འཕྲིན་གྱི་ལམ་ནས་གང་ལ་གང་འཚམས་ཀྱིས་ཁྱབ་བསྒྲག་དང་། དཔར་བསྐྲུན་བྱ་བ་ནི་ 
ཆེས་གལ་ཆེན་དུ་མཐོང་། རང་ཅག་འགྱོད་པའི་ཤུགས་རིང་འདོན་ཡང་དེ་དུས་འཕྱིས་ཚར་བ་ཨེ་ཡིན་ 
སྙམ་ཞིང་། ཤེས་ལྡན་དག་གིས་དཔྱད་པར་ཞུ།
གང་ལྟར། གནས་བབ་དེའི་རིགས་ལ་ཤུགས་སྣོན་དང་ཕན་ཐོགས་ཅུང་ཟད་ཙམ་རེ་ཨེ་ཡོང་སྙམ་
2

།དཔེ་སྐྲུན་གསལ་བཤད།
ཁུལ་གྱིས། སྐབས་འདིར་ཡང་། རྙིང་མའི་ཕ་ཁྱིམ་དྲོན་མོ་ལ་གཞི་བཅས་ནས་བཞུགས་པ་རྣམས་དང་།
མིན་ཀྱང་ཨོ་རྒྱན་ཆེན་པོའི་རིང་ལུགས་སུ་དགྱེས་པའི་བསྒྲུབ་བརྒྱུད་གཞན་གྱི། ད་ལྟའི་དང་། ཕྱིས་ 
འབྱུང་གི་རིག་འཛིན་ཕོ་མོའི་སྡེ་སྤྱི་ལ་ཞབས་འདེགས་ཅུང་ཟད་སྒྲུབ་སྙམ་གྱི་བློས།ཨོ་རྒྱན་རྗེ་
འབངས་འདུས་པའི་ཞལ་ཆེམས་རྒྱ་མཚོ་ལྟ་བུ་ལས། ཆིག་བརྒྱུད་དམིགས་བསལ་བ་མ་ཡིན་པའི་ 
རིགས་ཏེ་གྲོལ་ལམ་དང་འབྲེལ་ཆེ་ཞིང་། དྲང་ངེས་ཅི་རིགས་དང་། ཐབས་ལམ་སྐོར་ནས་ཀྱང་རྟེན་འབྲེལ་གྱི་ 
རྫས་དོད་ཙམ་ཡོད། གཙོ་བོ་སློབ་དཔོན་པདྨ་ལས་བརྒྱུད་པའི་བསྐྱེད་རྫོགས་རྩ་རླུང་གེགས་སེལ་ 
བོགས་འདོན་ཞུ་བ་ཞུས་ལེན་གྱི་རིགས་ཅུང་ཟད་ལྟ་བདེ་བའི་ཕྱིར་གཅེས་བཏུས་མཁོ་འདོན་བྱས་ 
ཡོད་པ་ལགས་ན། རྣམ་པ་ཚོར་ཟབ་ཆོས་ཉམས་བཞེས་ཀྱི་ཐད་ལ་ཕན་ཅུང་ཟད་རེ་ཐོགས་པའི་རེ་ 
སྨོན་ལྕི་ལ། སྔ་འགྱུར་རྩ་གསུམ་ལྷ་དང་སྲུང་མས་དེ་དེ་བཞིན་དུ་འགྲུབ་པའི་མཐུན་འགྱུར་དང་ 
ཤིས་པ་སྩོལ་ཅིག་གུ། དེ་ཡང་ཇི་སྐད་དུ། འཇམ་པའི་དབྱངས་དངོས་ཀུན་མཁྱེན་མི་ཕམ་རྒྱུ་ 
མཚོས། དུས་ཀྱི་སྙིགས་མ་མུན་ལྟར་བདོ་ན་ཡང་། །རྒྱལ་དབང་པདྨའི་ཕྲིན་ལས་ཟླ་ལྟར་གསལ། ། 
གསང་སྔགས་སྙིང་པོའི་འོད་ཟེར་ཉི་མ་ལྟར། །གསལ་བས་ས་གསུམ་བཀྲ་ཤིས་འབྱུང་བར་ཤོག ། 
ཅེས་པ་བཞིན། རང་ཉིད་ལ་བཀའ་ཆད་དང་འཁུ་ལྡོག་ཙམ་ལ་རྒྱུ་མཚན་དུ་མ་བྱས་པར། པདྨའི་ 
བསྟན་ལ་ཞེན་ཆགས་ཕྲན་བུ་རེ་ཡོད་ཁུལ་གྱིས་དཔར་བསྐྲུན་བགྱིས་པ་ལགས་སོ། །
གཉིས། ཞལ་གདམས་ཕྱོགས་བསྒྲིགས་ཀྱི་ཆེ་བ། གཏེར་ནས་ལེན་མཁན་དག་མཁས་གྲུབ་གཉིས་ལྡན་ 
ཡིན་པའི་ཆེ་བ། བླངས་ཟིན་གཏེར་ཆོས་རྣམས་རང་བཟོ་དང་གཞུང་དཀྲུགས་སྣོན་འཕྲི་སོགས་
ཀྱིས་བཅོས་བསྒྱུར་མ་བྱས་པས་བྱིན་རླབས་རང་སོར་གནས་པའི་ཆེ་བ། གཏེར་སྣ་རེ་རེ་ཕྱོགས་སུ་ 
བསྒྲིགས་པ་ཙམ་མ་ཡིན་པར་རིས་མེད་མཁས་གྲུབ་རྣམས་ཀྱི་གསུང་གཞི་གཅིག་ཏུ་འདུ་ཐུབ་པས།
བྱིན་རླབས་ཀྱི་དྲོད་རླངས་འཐིབས་པའི་ཆེ་བ། དེ་དག་ཀྱང་ལོ་རྒྱུས་དང་རྣམ་ཐར་རྐྱང་བ་ཙམ་
མ་ཡིན་པར། ཡིད་བཞིན་ནོར་བུ་ལྟ་བུའི་ཟབ་པའི་ཞལ་གདམས་ཞུས་ལན་སྐོར་དང༌། ཡང་ཟབ་
མན་ངག་གི་རིམ་པ་རྣམས་ཀྱིས་གཏམས་ཡོད་པས། གཅིག་ཤེས་ཀུན་གྲོལ་གྱི་ལྟ་བ་རྟོགས་པའི་ཆེ་
བ༑ དེ་འང་ལྟ་བ་ཡས་འབིབས་དང་སྤྱོད་པ་མས་འཛེགས་ཀྱི་ཐབས་མཆོག་རྣམས་ཡར་ལྡན་དུ་
3

༄༅། །དཔེ་སྐྲུན་གསལ་བཤད།
ཚང་བས་མདོ་སྔགས་ཟུང་དུ་འཇུག་པའི་ཆེ་བ། ཆོས་སྒོ་བརྒྱད་ཁྲི་བཞི་སྟོང་གི་ཟབ་གནད་མཐའ་ 
དག་འདིར་འདུ་བས། བཀའ་དང་དགོངས་འགྲེལ་གྱི་གཞུང་ཀུན་ཚང་བའི་ཆེ་བ། ཐེག་པ་གཞན་ 
གྱི་རིང་ལམ་བཞིན་དཀའ་ཚེགས་སོགས་ཡུན་རིང་ལ་ལྟོས་མི་དགོས་ཤིང༌། ལམ་མྱུར་ལ་འགལ་ 
རྐྱེན་མེད་པར་བདེ་བླག་ཏུ་ཚེ་གཅིག་གིས་འཇའ་ལུས་ཆོས་སྐུར་གཤེགས་པའི་ཉིང་དགོས་བསྟན་
པས། བྱིན་རླབས་ཆོད་ཁམ་ཆེ་ཞིང་ཐབས་རྨད་དུ་བྱུང་བའི་ཆེ་བ། གལ་ཏེ་ས་ལྒང་འདིར་རྐྱེན་སྣ་ 
ཚོགས་ཀྱིས་བསྟན་པ་གཞན་ བཀའ་དང་བསྟན་བཅོས་སོགས། ཀུན་རྩ་བརླག་ཏུ་འགྱུར་ཡང་། ཟབ་མོ་ 
གཏེར་གྱི་ཆོས་འདི། གཏེར་སྟོན་དག་གི དགོངས་པ་ཆོས་ཉིད་གཉུག་མའི་སྒྲོམ་དུ་ཉལ་བས། 
ནམ་ཡང་གཞོམ་གཞིག་འཇིག་ཀུན་བྲལ་བའི་ཆེ་བ། འདི་དད་པའི་སྒོ་ནས་ལྟ་ཀློག་དང་འབྲི་མཆོད་ 
ཉམས་བཞེས་བྱེད་མཁན་དག་ལ་འགལ་རྐྱེན་དང་། བར་གཅོད་འབྱུང་པོ་སོགས་ཀྱིས་རྟག་ཏུ་ 
འཚེ་མི་ནུས་པས། ཚངས་པའི་འཁོར་ལོ་དང་ཆོས་མཚུངས་པའི་ཆེ་བ། གཞན་ཡང་དཔེ་ཚོགས་ 
འདིར། སྣོད་བཅུད་སྐྱེ་འཇིག་གི་བྱུང་བ་བརྗོད་པ་དང༌། དུས་གསུམ་འགྱུར་ལྡོག་གི་རྣམ་གཞག་ 
ལུང་དུ་སྟོན་པ་སོགས་སྣང་སྲིད་གཏན་ལ་འབེབས་པའི་ལེགས་བཤད་ཀྱི་སྐོར་དང༌། གཏེར་དང་
གཏེར་འདོན་དག་གི་དགག་སྒྲུབ་དོགས་སེལ། དག་ཞིང་དང་ས་སྤྱོད་སོགས་ཉུལ་བའི་གཟིགས་ 
སྣང་། སངས་རྒྱས་ཀྱི་བསྟན་པའི་བར་ཆད་བསལ་ཐབས། ཁོར་ཡུག་དང་སྐྱེ་འགྲོར་བརྟན་འཇགས་ 
ཞི་བདེ་སྐྲུན་ཐབས། ལུགས་གཉིས་བླང་དོར་གྱི་བསླབ་བྱའི་ཉིང་ཁུ། མཆོག་དང་ཐུན་མོང་གི་དངོས་ 
གྲུབ་སྒྲུབ་ཚུལ་སོགས་སྣ་ཚོགས་བསྟན་པས། འདོད་འབྱུང་ཡིད་བཞིན་ནོར་བུ་དབང་གི་རྒྱལ་པོ་ 
ལྟ་བུའི་ཆེ་བ་སྟེ། ཞིབ་པར་བཀའ་གཏེར་རྣམས་གོང་བསྒྲིགས་ནས་ཤེས་པར་བྱའོ། །
གསུམ། སྔགས་ཀྱི་སྟོན་པ་དེའི་ཕྲིན་ལས། བླ་མའི་མཆོག་གུ་རུ་པདྨ་ལ་བྱས་ན་ལམ་གཞན་དང་སངས་ 
རྒྱས་གཞན་ལས་ལྷག་པའི་བྱིན་རླབས་སྟོབས་ལྡན་ཡོད་པ་ནི། སྤྱིར་སྙིགས་མའི་དུས་ཀྱི་ལྷ་སྐལ་ཡིན་
པས་དང་། བྱེ་བྲག་བོད་ཡུལ་འདིར་སངས་རྒྱས་ཀྱི་བསྟན་པ་རིན་པོ་ཆེའི་རྨང་གཞི་ཐོག་མར་ཚུགས་ 
པའི་བདག་རྐྱེན་གྱི་གཙོ་བོ་སློབ་དཔོན་ཆེན་པོ་ཁོང་གི་ཐུགས་རྗེ་ཁོ་ན་ཡིན་པས་རྟེན་འབྲེལ་གྱི་གལ་ 
གནད་དང་། མ་ཟད་སློབ་དཔོན་ཆེན་པོ་འདི་རྒྱལ་བ་ཀུན་གྱི་ཐུགས་སྲས་མཆོག་ཏུ་ངེས་པས་རྩ་
4

༄༅། །དཔེ་སྐྲུན་གསལ་བཤད།
གསུམ་ཀུན་འདུས་ཀྱི་ངོ་བོ་ཡིན་པ་སོགས་ཀྱིས་སོ། ། གཞན་དུ། ལྷོ་གླིང་གཅིག་པུ་འདིར་ཡང་
སྤྲུལ་པའི་གཏེར་ཆེན་བརྒྱ་རྩ་དང༌། འགྲོ་འདུལ་གཏེར་ཕྲན་སྟོང་རྩ། ཡང་གཏེར་བྱེ་བ་ས་ཡ་ 
སོགས་བྱོན་དང་འབྱོན་འགྱུར་ཇི་སྙེད་རྣམས་ཀྱང་ཁོང་གི་རྣམ་འཕྲུལ་ཉག་གཅིག་ལས་མ་འདས་ཤིང་། 
དུས་ཀྱི་དབང་དུ་ན། ཚེ་ལོ་བཅུ་བའི་བར་དུ་གསང་སྔགས་བསྟན་པ་ནས། ཚེ་ལོ་ཡར་འཕེལ་ 
བརྒྱད་ཁྲིའི་སྐབས་སུ་འང་། བྱམས་པ་འཇིག་རྟེན་དུ་འབྱོན་ཚེ། སློབ་དཔོན་ཉིད་རྒྱལ་སྲས་འགྲོ་ 
བ་ཀུན་འདུལ་བྱ་བར་གྱུར་ཏེ་སྐལ་ལྡན་རྣམས་ལ་གསང་སྔགས་ཀྱི་ཆོས་འཁོར་བསྐོར།
གཞན་
ཡང་བསྐལ་བཟང་གི་སངས་རྒྱས་སྟོང་དང༌། འཁོར་ལོས་སྒྱུར་རྒྱལ་སྟོང་ལ་སོགས་པ་འང་། སློབ་ 
དཔོན་ཆེན་པོ་འདིའི་རྣམ་པར་འཕྲུལ་པ་ཁོ་ན་ཡིན་པར་གསུངས་པ་དང༌། ཉེ་བའི་གདུལ་ཞིང་ 
འདིའི་དབང་དུ་ན། དཔལ་མཉམ་མེད་ཇོ་བོ་རྗེ་དང་། རྗེ་བདག་ཉིད་ཆེན་པོ་བློ་བཟང་གྲགས་པ། 
འཇམ་དབྱངས་ས་སྐྱ་པཎྜི་ཏ་སོགས་ཕལ་མོ་ཆེའང་སློབ་དཔོན་ཆེན་པོ་ཁོང་དང་ཐུགས་རྒྱུད་གཅིག་ 
པའི་བྱིན་རླབས་ཡིན་ཏེ། ཨོ་རྒྱན་བཀའ་ཐང་བསྡུས་པ་ལས། ཐུབ་པའི་ལུང་བསྟན་མདོ་ཁམས་ 
སྒང་ཞིག་ཏུ༔ ཨ་ཏི་ཤ་ཡི་སྤྲུལ་པ་བློ་བཟང་གྲགསཿ༔ སྐྱེས་བུ་དེར་བྱོན་བོད་ལ་བདེ་སྐྱིད་འཆར༔ 
དེ་དུས་དཀར་ཕྱོགས་རྣམས་ཀྱང་སྤོབས་པ་མཐོ༔ ཞེས་དང་། དེ་དུས་ང་ཡི་སྤྲུལ་པ་ས་སྐྱ་ཞེསཿ 
སྟོད་ཀྱི་ཕྱོགས་སུ་ཡབ་མིང་འཇམ་དཔལ་དང་༔ ཡུམ་མིང་སྒྲོལ་མ་ཞེས་བྱའི་སྲས་སུ་འཁྲུངས༔ འགྲོ་ 
མགོན་འཕགས་པ་ཀུན་དགའ་རྒྱལ་མཚན་ཞེས༔ ང་ཡི་ལྷ་ཁང་རྣམས་ཀྱང་ཞིག་གསོས་བྱེདཿ༔ གསང་ 
སྔགས་བསྟན་པ་དར་ཞིང་རྒྱས་པར་བྱེདཿ ཅེས་དང་།
བཀའ་གདམས་གླེགས་བམ་ལས། བླ་མ་དྲི་མ་མེད་པས། རྒྱལ་བུ་དཀོན་མཆོག་འབངས་ལ་ 
གསུངས་པ། འདི་ནས་སྐྱེ་བ་གཞན་གྱིས་མ་ཆོད་པར། །བོད་ཁམས་མགོན་མེད་ཡུལ་དུ་ཐུགས་ 
རྗེས་ཟུང༌། །བོད་ནི་རྒྱལ་པོ་དག་ལ་ཚད་མར་འཛིན། །མི་དབང་མཛོད་ལ་བོད་ཁམས་བདེ་བར་ 
སྐྱོངས། །ཨོ་རྒྱན་ཡུལ་དུ་ཇི་སྐད་སྨྲས་པ་བཞིན། །བདག་ཀྱང་གནས་དེར་ལྷ་འདྲེ་འདུལ་དུ་འགྲོ། ། 
ཞེས་གསུངས་པ་དེ་ཨོ་རྒྱན་རིན་པོ་ཆེ་དང་། སྤྲུལ་པ་གཅིག་ནི་རྒྱ་གར་གནས་ལ་འགྲོ། ། ཞེས་ 
གསུངས་པ་དེ་ཇོ་བོ་རྗེ་དང་། སྤྲུལ་པ་གཅིག་ནི་བལ་པོའི་མཐིལ་དུ་འགྲོ། །ཞེས་གསུངས་པ་དེ་པཎྜི་
5

། །དཔེ་སྐྲུན་གསལ་བཤད།
ཏ་པདྨ་བཛྲ་དང་། སྤྲུལ་པ་གཅིག་ནི་མདོ་ཁམས་སྨད་ལ་འགྲོ། །ཞེས་གསུངས་པ་དེ་རྗེ་བདག་ཉིད་ 
ཆེན་པོ་ཡིན་པར་ལུང་བསྟན་པ་ལྟ་བུའོ། | མདོར་ན། ཚིག་བདུན་གསོལ་འདེབས་ཀྱི་རྣམ་བཤད་པདྨ་ 
དཀར་པོ་ལས། བསིལ་ལྡན་གྱི་ཡུལ་འདིའི་གསར་རྙིང་རིས་མེད་ཀྱི་བསྟན་འཛིན་ཕལ་མོ་ཆེ་གུ་རུའི་ 
རྣམ་འཕྲུལ་དུ་ལུང་བསྟན་ཅིང་། གང་ཟག་མཁས་གྲུབ་དམ་པ་ཕལ་ཆེ་བ་ལ་ཞལ་བསྟན་ཅིང་བྱིན་
གྱིས་བརླབས་ལ་གདམས་པ་གནང་བ་སོགས་ཚད་མེད་དེ་སོ་སོའི་རྣམ་ཐར་སོགས་ལས་གསལ། 
དམིགས་བསལ་བོད་གངས་ཅན་འདིར་ཨོ་རྒྱན་གྱི་སྤྲུལ་པ་འདི་ལྟར་མང་བའི་རྒྱུ་མཚན་ཡང་། སྔོན་
ཆོས་རྒྱལ་ཁྲི་སྲོང་ལྡེའུ་བཙན་གྱིས་གསོལ་བ་བཏབ་པའི་རྟེན་འབྲེལ་དང་། གཞན་སློབ་དཔོན་རིན་པོ་
ཆེས་བོད་འབངས་ཐུགས་རྗེས་སྐྱོང་བའི་བཀའ་མི་འགྱུར་བའི་དན་རྟགས་དང༌། བོད་འབངས་
རྣམས་ཀྱིས་གུ་རུ་རིན་པོ་ཆེ་མི་བརྗེད་པའི་དྲན་ཐོར་སློབ་དཔོན་ཉིད་ཀྱི་བྱིན་རླབས་དང་སྨོན་ལམ་
གྱི་སྟོབས་ལས་བྱུང་བ་ཁོ་ནར་ངེས་པ་སོགས་ཞིབ་ཆ་ཕྱེ་དགོས་སོ། །
ཞེས་དེབ་ཕྲེང་འདིའི་དཔེ་སྐྲུན་གསལ་བཤད་ཀྱི་ས་བཅད་མ་སྟོངས་ཙམ་དུ་གཙོ་སྒྲིག་པས་བྲིས། 
ཉེས་འགལ་ཅི་མཆིས་རྩ་གསུམ་ལྷ་ལ་སྙིང་ནས་མཐོལ་བཤགས་དང་བཟོད་གསོལ་ཞུས་པ་ཡིན།
བཞི། མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་བུ་ཕལ་ 
པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ཤོར་གྱིས་ལྷག་ཆད་
ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང་། མ་ཚད་ཉེ་ལམ་མིག་ལའང་འོད་ 
རླབས་ཀྱིས་ཤུགས་ཆེན་གཙེས་དྲགས་པའི་སྟེང་། དཔེ་རྙིང་ལ་ལ་ཤིན་ཏུའང་ཁ་མི་གསལ་བས་དང་། 
བརྡ་རྙིང་དང་སྐུང་ཡིག་མང་བ། མགྱོགས་བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོབ་པ་ 
སོགས་ཀྱིས་ད་དུང་རྨང་གཞིའི་སྐྱ་ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་ 
མེད་ཡིན་པས། ཤེས་ལྡན་ཀློག་པ་པོ་ཚོས་ཕྲན་ལ་གུ་ཡངས་བརྩེ་གཟིགས་ཀྱི་སྒོ་ནས། ཡིན་ངེས་
དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང༌། རྣམ་པ་ཚོའི་ཤེས་ཡོན་གྱི་མཛུབ་སྟོན་འོག 
ཟབ་གཏེར་ཆོས་ཀྱི་མཛོད་ཁང་འདི། མ་འོངས་པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་
6

༄༅། །དཔེ་སྐྲུན་གསལ་བཤད།
ཏུ་འགྱུར་ཐུབ་པར་སྙིང་ནས་སྨོན་པ་ཡིན་ནོ། །ཞེས་ཡི་གེ་སྒྲིག་སྦྱོར་པས།
7
7

༄༅། །དཀར་ཆག
དཀར་ཆག
།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་ 
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
སློབ་དཔོན་ཆེན་པོ་པདྨས་གསུངས་པའི་བཀའ་གཏེར་གཉིས་ལྡན་གྱི་གདམས་ཟབ་ལས། 
གསང་སྔགས་ལམ་རིམ་གྱི་ཆོས་སྐོར་བཞུགས།
༄༅། །པདྨའི་ལམ་རིམ་གྱི་ལོ་རྒྱུས་བཞུགས།
༄༅། །གསང་སྔགས་ལམ་རིམ་འགྲེལ་པ་རིན་ཆེན་ཕྲེང་བ་ཞེས་བྱ་བ་བཞུགས་སོ། ། 
སློབ་དཔོན་པདྨའི་གསུང་བཀའ་གཏེར་གཉིས་ལྡན་མའོ། །
ཧཱུཾཿ བླ་མ་དགོངས་པ་འདུས་པ་ལས༔ ཞལ་གདམས་དམར་ཁྲིད་དོན་བསྡུས་ཐུགས་ཀྱི་ཕྲེང་བའི་ 
སྐོར་རྣམས་བཞུགས་སོ ཙིཏྟར་དྷ་ཐིམ ༼༡༠༣༽
༄༅། །བྱ་ཆ་རིན་པོ་ཆེ་སིལ་མ་བཞུགས་སོ་སིདྡྷི་ཕ་ལ་ཧོཿ སིདྡྷི་ཕ་ལ་ཧོཿ༼༣༣༦༽
༈ བྱ་ཆ་རིན་ཆེན་སིལ་མའི་ཁོག་ཕུབ་བཞུགས་པ་ལགས་སོ། །༼༢༦༠༽
༄༅། །ཕྱི་ཆོས་རིན་ཆེན་སྤུངས་པ་བཞུགས་སོ༔༼༢༦༢༽
༄༅། །ཕྱི་ཆོས་རིན་ཆེན་སྤུངས་པའི་འགྲེལ་པ་ཉི་མ་སྤྲིན་བྲལ་བཞུགས་སོ། །༼༢༦༥ ༽
༄༅། །ནང་ཆོས་གསང་སྔགས་ལམ་གྱི་རིམ་པ་རིན་པོ་ཆེ་གསལ་བའི་
སྒྲོན་མེ་བཞུགས་སོ། །༼༣༡༩༽
༄༅། །གསང་སྔགས་ལམ་རིམ་གྱི་ལོ་རྒྱུས་བཞུགས་སོ་མངྒ་ལཾ།༼༣༢༢༽
1

༄༅། །དཀར་ཆག
༈ པདྨའི་ལམ་རིམ་གྱི་བརྒྱུད་འདེབས་བཞུགས་སོ། ། ༼༣༣༤ ༽
༈ པདྨའི་ལམ་རིམ་གྱི་ཁྲིད་བཞུགས་སོ། ། ༼༣༢༥༽
༄༅། །གསང་སྔགས་ལམ་རིམ་གྱི་སེམས་ཉིད་གཅེར་སྟོན་གྱི་ལག་ཁྲིད་ལྔ་པ་ 
བཞུགས་པའི་དབུ་ཕྱོགས་སོ༼༣༣༨༽
༄༅། །གསང་སྔགས་ལམ་རིམ་གྱི་བསྡུས་དོན་ཉང་བན་སངས་རྒྱས་མགོན་པོས་ 
བཀོད་པ་བཞུགས་སོ། ། ༼༣༣༣༽
༄༅། །གསང་སྔགས་ལམ་གྱི་རིམ་པ་གསལ་བའི་སྒྲོན་མེ་ཞེས་བྱ་བ་བཞུགས་སོ༔ ༔
མངའ་བདག་ཉང་ཉི་མ་འོད་ཟེར་གྱིས་གཏེར་ནས་བཏོན།༼༣༣༦༽
༈ ནང་བཤད་གསང་སྔགས་ལམ་རིམ་ས་བཅད་བཞུགས་སོ ༔༼༣༤༠༽
༄༅ ཕྱི་བཤད་རིན་ཆེན་སྤུངས་པའི་བསྡུས་དོན་བཞུགས་སོ༔ ༔ ༼ཨཱཊྚཀ༽
༄༅། །ཕྱི་ཆོས་རིན་ཆེན་སྤུངས་པ་ཞེས་བྱ་བ་བཞུགས་སོ༔
སློབ་དཔོན་པདྨ་འབྱུང་གནས་ཀྱིས་མཛད།༼སྣ༤༨༽
2

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིད་པོ་གཅེས་ 
བཏུས་རིག་འཛིན་གསད་ལམ་བགྲོད་པའི་ 
ལམ་ཡིག་བཞུགས་སོ། །
1

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །པདྨའི་ལམ་རིམ་གྱི་ལོ་རྒྱུས་བཞུགས།
༄༅། །པདྨའི་ལམ་རིམ་ནི། སློབ་དཔོན་པདྨའི་དགོངས་པ་རྫོགས་པ་ཆེན་པོའི་ 
མན་ངག་གནུབས་ཆེན་སངས་རྒྱས་ཡེ་ཤེས་ནས་བརྒྱུད། ཟུར་ཤཱཀྱ་འབྱུང་ལ་ 
བཀའ་བབས་པའི་ཁུངས་མ་རང་དུ་སྣང་ལ། གུ་རུའི་གཏེར་ཆོས་རྣམས་ཕར་
བཞག བཀའ་མར་གྲགས་པའི་སྔ་འགྱུར་རང་རྐང་ལ་རྫོགས་ཆེན་གྱི་ཆོས་སྐོར་ 
ཕལ་ཆེར། བི་མ་ལ་དང་། བཻ་རོ་ཙ་ན་ལས་བརྒྱུད་པ་ཤས་ཆེ་ཞིང་། སངས་རྒྱས་ 
གསང་བ་དང་གནུབས་ཆེན་གྱིས་བྲུ་ཤ་ནས་བླངས་པ་དང༌། རྒྱ་ནག་ཧ་ཤང་བདུན་ 
བརྒྱུད་དང་། རྒྱ་གར་གྱི་སློབ་དཔོན་བདུན་རྒྱུད་སོགས་མང་གིས། སློབ་དཔོན་ 
པདྨ་ནས་བརྒྱུད་པའི་རྫོགས་ཆེན་ནི་འདི་ཁོ་ནར་མངོན་ནོ། །འདི་ཡན་རྗེ་བཙུན་
ཏཱ་ར་ནཱ་ཐའི་གསུང་ངོ་། །དེར་མ་ཟད་མངའ་བདག་ཉང་གིས་ཟབ་གཏེར་ནས་ 
བཞེས། སྲས་འགྲོ་མགོན་དང་། དེས་གུ་རུ་ཆོས་དབང་ལ་གནང་། ཆོས་དབང་ 
རིན་པོ་ཆེས་ཀྱང་ཟབ་གཏེར་ནས་བཞེས་པ་སྟེ། གཏེར་ཁ་གོང་འོག་གི་གདམས་ 
པ་ཟུང་འབྲེལ་ཟུར་ཤཱཀ་འབྱུང་ཕྱི་མའི་ཕྱག་ཏུ་བབས་པས། བཀའ་གཏེར་གྱི་ 
གདམས་ཟབ་ཆུ་བོ་གཉིས་འདྲེས་སུ་གྱུར། འཆད་ཉན་གྱིས་གཏན་ལ་ཕབས་པའི་ 
བཤད་སྒྲུབ་རྒྱ་ཆེར་དར། དེ་ཡང་གཞུང་རྡོ་རྗེའི་ཚིག་རྐང་ནི་ཡི་གེ་གསུམ་ཀའི་ 
དགོངས་ཉམས་ཟབ་ཅིང་རྒྱ་ཆེ་བ་ཐམས་ཅད་གཅིག་ཏུ་དྲིལ་བར་སྣང་ནའང་། 
སྐབས་འདིར་མཐར་ཐུག་གི་རྫོགས་རིམ་སྙིང་པོར་དྲིལ་བའི་གདམས་པ་ངོ་སྤྲོད་ 
ཀྱི་ལུགས་སུ་གདབ་པའོ། ། དགེའོ།། །
3

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །གསང་སྔགས་ལམ་རིམ་འགྲེལ་པ་རིན་ཆེན་ཕྲེང་བ་ 
ཞེས་བྱ་བ་བཞུགས་སོ། ། 
སློབ་དཔོན་པདྨའི་གསུང་བཀའ་གཏེར་གཉིས་ལྡན་མའོ། །
༄༅། །འགྲེལ་པ་རིན་ཆེན་ཕྲེང་བ་ཞེས་བྱ་བ། བླ་མ་ཡི་དམ་མཁའ་འགྲོའི་ 
ཚོགས་ལ་ཕྱག་འཚལ་ལོ། །གང་ཞིག་གསང་སྔགས་རྡོ་རྗེ་ཐེག་པའི་དོན། །ཚེ་ 
གཅིག་སངས་རྒྱས་འཐོབ་བྱེད་ཁྱད་པར་ཆོས། །ཉམས་ལེན་ལམ་རིམ་རིན་ཆེན་ 
སྒྲོན་མ་ཡི། །བཤད་འགྲེལ་རིན་ཆེན་ཕྲེང་བ་བྲི་བར་བྱ། །མན་ངག་འདི་ལ་ 
གསུམ་སྟེ། ཀླད་དང་། གཞུང་དང་། མཇུག་གོ །དང་པོ་ཀླད་དོན་ལ་གཉིས་ཏེ། 
ཕྱག་འཚལ་བ་དང༌། རྩོམ་པར་དམ་བཅའ་བའོ། །དང་པོ་ཕྱག་འཚལ་ལ་ 
གསུམ་སྟེ། བསྡུས་དོན། དགོས་དོན། ཚིག་དོན་ནོ། །དང་པོ་བསྡུས་དོན་ལ་བཞི་ 
སྟེ༑ གང་ལ། གང་གིས། དུས་ནམ། ཚུལ་ཇི་ལྟར་བཙལ་བའོ། ། དང་པོ་ནི། གང་ 
ལ་ཕྱག་འཚལ་ན། ཀུན་བཟང་ལ། གཉིས་པ་ནི། གང་གིས་བཙལ་ན། སློབ་ 
དཔོན་པདྨས། གསུམ་པ་ནི། དུས་ནམ་འཚལ་ན། མན་ངག་འདི་རྩོམ་དུས། 
བཞི་པ་ནི། ཚུལ་ཇི་ལྟར་བཙལ་བ། རང་བཞིན་གཉིས་སུ་མེད་པའོ། ། གཉིས་པ་ 
དགོས་དོན་ལ་ལྔ། ཕྱག་བཙལ་བས་ཚོགས་རྫོགས། དེས་བར་ཆད་མི་འབྱུང་། 
དེས་རྩོམ་པ་མཐར་ཕྱིན། དེས་རང་གཞན་གྱི་དོན་འགྲུབ། དེས་ཐུགས་དགོངས་ 
རྫོགས་པའི་དགོས་པའོ། །
གསུམ་པ་ཚིག་དོན་ནི། གཉིས་བཅོམ་གཉིས་ལྡན་གཉིས་འདས་གཉིས་དཔལ་
4

༄༅། །ཟབ་གཏེར་ཆོས་ཀྱི་མཛོད་ཁང་།
མཆོག །བྱ་བ་ནི། བཅོམ་པ་ནི། ཡུལ་དང་ཡུལ་ཅན་གཟུང་བ་དང་འཛིན་པ་ 
གཉིས་བཅོམ། ལྡན་པ། གཟུང་འཛིན་གཉིས་མེད་རིག་པ་ཡེ་ཤེས་ཀྱི་དོན་ 
གཉིས་དང་ལྡན། འདས་པ། ཡོད་མེད་གཉིས་ཀྱི་མཐའ་ལས་འདས། གཉིས་ 
མེད་ཀྱི་དོན་རང་ཆས་སུ་ཡོད་པ་གནས་པ་གཞིའི་དཔྱལ། དེ་ཇི་བཞིན་ཤེས་པ་ 
རྟོགས་པ་མཆོག་གི་དཔལ་གཉིས་དང་ལྡན། མ་ལུས་འདུས་ཤིང་ཡང་དག་ཟོལ་ 
མེད་པ། །བྱ་བ་ནི། མྱ་ལུས་པས་ན་ཀུན་ཞེས་བྱ་སྟེ། སངས་རྒྱས་ཀུན་གྱི་དགོངས་ 
པ་ལྷག་མ་མེད་པར་འདུས་པས་ན་འདུས་ཞེས་བྱ་སྟེ། དུས་གསུམ་སངས་རྒྱས་ 
ཀྱི་དགོངས་པ་ཀུན་ཏུ་བཟང་པོའི་ཐུགས་སུ་འདུས། སྤྱོད་ཡུལ་མཛད་པ་ཡོངས་ 
སུ་དག་པས་ན་བཟང་པོ་ཞེས་བྱ་སྟེ། རིག་པ་གཉིས་མེད་ལ་གཉིས་འཛིན་ 
འཁྲུལ་པའི་ཟོལ་མེད་པའོ། །སངས་རྒྱས་བདེ་གཤེགས་དྲུག་པ་ཀུན་ཏུ་བཟང་། ། 
བྱ་བ་ནི། སངས་རྒྱས་ནི། གཉིས་འཛིན་འཁྲུལ་པ་ཐམས་ཅད་སངས། གཉིས་
མེད་ཡེ་ཤེས་ངོ་བོ་རྒྱས། དགོངས་པ་ནར་སོན་པས་ན་བདེ་གཤེགས། སྐུ་ལྔ་ 
དབྱེར་མེད་པས་ན་དྲུག་པ། དགོངས་པ་མ་ལུས་པས་ན་ཀུན། གཅིག་ཏུ་འདུས་ 
པས་འདུ། སྤྱོད་ཡུལ་ཡོངས་སུ་དག་པས་ན་བཟང་པོའོ། །གུས་གདུང་དད་པའི་ 
སྒོ་ནས་ཕྱག་འཚལ་ལོ། །ཞེས་པ་ནི། ལུས་གུས་པ། ཡིད་གདུང་བ། སེམས་དད་ 
པའི་སྒོ་ནས་ཕྱག་འཚུལ་ལོ། །གཉིས་པཾ་རྩོམ་པར་དམ་བཅའ་བ་ལ་བཞི་སྟེ། 
གང་གིས། རྩོམ་པ། གང་། བརྩམ་པ། གང་གི་ཕྱིར། བརྩམས་པ། ཚུལ་ཇི་ལྟར་ 
བརྩམས་པའོ། །དང་པོ་ནི། གང་གིས་བརྩམས་ན། བདག་ཉིད་རྣལ་འབྱོར་ཨོ་ 
རྒྱན་པད་འབྱུང་གིས། །ཞེས་པས། ཡང་དག་པའི་དོན་རྟོགས་པ་ལ་གོམས་པས་ 
ན་བདག་ཉིད། རྣལ་མའི་དོན་ལ་རིག་པ་ཡེ་ཤེས་ཀྱི་དགོངས་པ་འབྱོར་བས་ན་
5

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྣལ་འབྱོར། ཡུལ་ཨོ་རྒྱན་དུ་མེ་ཏོག་པདྨ་ལ་བརྫུས་ནས་བྱོན་པས་ན་ཨོ་རྒྱན་ 
པད་འབྱུང་། ཞེས་བྱ་སྟེ། དེས་མཛད་པའོ། །དེ་ནི་སྐུ་ཆེ་བའི་ཡོན་ཏན་དང་ལྡན་ 
ཅིང་མན་ངག་རྩོམ་པའི་ཚད་དུ་གྱུར་པ་ཡིན་ནོ། །
གཉིས་པ་ནི། གང་བརྩམ་པ། རྡོ་རྗེ་ཐེག་པའི་ཚེ་གཅིག་འཐོབ་བྱེད་ལམ། ། 
ཞེས་པས། རང་གཞན་གྱི་ལུས་ངག་ཡིད་གསུམ་དང་། ཧེ་རུ་ཀའི་སྐུ་གསུང་ 
ཐུགས་དབྱེར་མི་ཕྱེད་པས་ན་རྡོ་རྗེ། དེ་ནི་ཡཱ་ན་ཞེས་པ་ལ་དྲངས་ན་ཐེག་པ་སྟེ། 
ཡང་དག་སངས་རྒྱས་ཀྱི་སར་འདེགས་པའོ།མནྟྲ་ཞེས་པ་ལ་དྲངས་ན་སྔགས་ཏེ། 
ཤེས་སྐྱོབ་ཅི་ནུས་པ་དང་ལྡན་པའོ། །བཛྲ་ལ་དྲངས་པས་རྡོ་རྗེ་འཇིག་བྲལ་མེད་ 
པའོ། །དེས་ན། བཛྲ་མན་ཏྲ་ཡཱ་ན། ཞེས་པས། རྡོ་རྗེ་སྔགས་ཀྱི་ཐེག་པ་ཞེས་ 
གསུངས་ཏེ། ཕྱི་མཚན་ཉིད་ལས་ཁྱད་པར་འཕགས་སོ། །དེ་ཡང་མཚན་ཉིད་པ་ 
སངས་རྒྱ་བ་ལ་མི་ཚེ་དང་བསྐལ་པ་མང་པོ་བགྲང་དགོས་ལ། འདི་ཚེ་གཅིག་ 
ལུས་གཅིག་ཁོ་ནར་སངས་རྒྱ་བའོ། །གསུམ་པ་ནི། གང་གི་ཕྱིར་བརྩམས་པ། ཕྱི་ 
རབས་རྣལ་འབྱོར་ལས་ལྡན་དོན་ཆེད་དུ། །ཞེས་པ་སྟེ། གོང་མའི་རྗེས་སུ་འཇུག་ 
པས་ན་ཕྱི་རབས། དཀར་པོའི་ལས་འབྲེལ་ཡོད་པས་ན་རྣལ་འབྱོར། གསང་ 
སྔགས་ཀྱི་སྐལ་པ་ཡོད་པས་ན་ལས་ལྡན་ཏེ། དེ་དག་གི་དོན་དུ་མཛད་པའོ། ། 
བཞི་པ་ནི། ཚུལ་ཇི་ལྟར་བརྩམས་པ། ཉམས་ལེན་ལམ་རིམ་རིན་ཆེན་སྒྲོན་མ་བྲི། ། 
ཞེས་པས། དོར་བྱ་ལ་ལོག བླང་བྱ་ལ་འཇུག་པས་ན་ཉམས་ལེན། དེ་ཉིད་ལ 
བརྟེན་ནས་ཡང་དག་སངས་རྒྱས་ཀྱི་སར་ཕྱིན་ཅིང་བགྲོད་པར་བྱེད་པས་ན་ 
ལམ། དེའི་ཐབས་རིམ་པར་སྟོན་པས་ན་རིམ། མཆོག་དང་ཐུན་མོང་གི་ཡོན་ 
ཏན་ཐམས་ཅད་འབྱུང་བས་ན་རཏྣ། མ་རིག་པའི་མུན་པ་སེལ་བར་བྱེད་པས་ན་
6

༄༅། །ཟབ་གཏེར་ཆོས་ཀྱི་མཛོད་ཁང་
སྒྲོན་མ་ཞེས་བྱའོ། །
གཉིས་པ་གཞུང་གི་དོན་ལ་གསུམ་སྟེ། གཞི། ལམ། འབྲས་བུའོ། །དང་པོ་གཞི་ 
ལ་གཉིས་ཏེ་ གནས་ལུགས་དང་། འཁྲུལ་ལུགས་སོ། །དང་པོ་གནས་ལུགས་ངོས་ 
གཟུང་བ་ནི། གཉིས་མེད་ལྷུན་གྲུབ་ཀ་དག་ཡེ་སངས་རྒྱས། །ཞེས་པས། འདི་ལ་ 
བཞི་སྟེ། དང་པོ་གཉིས་མེད་དུ་གནས་པའི་གནས་ལུགས་སོ། །དེ་ལ་ལྔ་ལས། 
ཅིར་ཡང་སྣང་ལ་གང་དུ་ཡང་ངེས་པ་མེད་པས། ངོ་བོ་སྣང་སྟོང་གཉིས་མེད། 
སེམས་ཉིད་གདོད་མ་ནས་མ་སྐྱེས་ལ། མ་སྐྱེས་པ་ཉིད་ཅིར་ཡང་མ་འགགས་ 
པས། མཚན་ཉིད་སྐྱེ་འགགས་གཉིས་མེད། སྣང་ཚད་རང་གི་སེམས་ཡིན་ལ། 
སེམས་ལས་མ་གཏོགས་པའི་ཆོས་གཞན་མེད་པས། སྣང་བ་རང་སྣང་གཉིས་
མེད། རང་སྣང་གཉིས་མེད་ཀྱི་སེམས་དེ་སྔར་མེད་གསར་དུ་བྱུང་བ་མ་ཡིན་ཏེ། 
གདོད་ནས་ཡོད་པས། གནས་ལུགས་རང་གཞན་གཉིས་མེད། དེ་ལྟར་གཉིས་ 
མེད་མ་ཡིན་པའི་ཆོས་གཞན་མེད་པས། གཉིས་མེད་ཆེན་པོའོ། ། མདོར་ན་ 
ཆོས་ཉིད་སྟོང་པ་ལས། ཆོས་ཅན་འཁོར་འདས་ཀྱི་ཆོས་ཐམས་ཅད་སྣང་རུང་མི་ 
འགག་པར་འཆར་བས། གཉིས་མེད་མཐའ་ལས་གྲོལ་བའོ། །དེ་ལྟར་གཉིས་མེད་ 
སྙ...
དུ་ངོ་སྤྲོད་པའི་དགོས་པ་ནི། གཞན་སེལ་གྱིས་གཉིས་ཆོས་ཐ་དད་དུ་འཛིན་ 
པའི་ཞེན་པ་གྲོལ་བ། དོན་གཉིས་གཉིས་མེད་རྟོགས་པ། ངོ་བོ་གཉིས་བསྡུས་ཀྱི་ 
ཆོས་ཐམས་ཅད་གཉིས་མེད་ཐིག་ལེ་ཉག་གཅིག་ཏུ་གནས་པའོ། ། 
གཉིས་པ་ལྷུན་གྲུབ་ཏུ་གནས་པའི་གནས་ལུགས་ལ་ཡང་ལྔ་ལས། ཆོས་ཐམས་ 
ཅད་ཀྱི་གཤིས་ཅིར་ཡང་མ་གྲུབ་པ་ནི། ཆོས་ཉིད་ལྷུན་གྲུབ། ཆོས་ཐམས་ཅད་ཀྱི་ 
རྩལ་ཅིར་ཡང་མ་འགགས་པ་ནི། ཆོས་ཅན་ལྷུན་གྲུབ། ཆོས་ཐམས་ཅད་ཀྱི་ངོ་བོ་
7

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅིར་ཡང་མི་རྟོག་པ་ནི། གཉིས་མེད་ལྷུན་གྲུབ། དེ་གཞན་གྱིས་བྱས་པ་མ་ཡིན་ 
ཏེ༑ གདོད་མ་ནས་དེ་ལྟར་གྲུབ་པ་ནི། རང་བཞིན་ལྷུན་གྲུབ། འཁོར་འདས་ཀྱི་ 
ཆོས་ཐམས་ཅད་ལ་ལྷུན་གྲུབ་མ་ཡིན་པའི་ཆོས་གཞན་མེད་པས། ལྷུན་གྲུབ་ཆེན་ 
པོའོ། །མདོར་ན་ཆོས་ཉིད་སྟོང་པ་ལ། ཆོས་ཅན་འཁོར་འདས་ཀྱྀ་ཆོས་ཐམས་ 
ཅད་འབྱུང་རུང་དུ་གྲུབ་ལ། བདེན་པ་རང་རྒྱུད་དུ་མི་གནས་པས། ལྷུན་གྲུབ་ 
མཐའ་དང་བྲལ་བའོ། །དེ་ལྟར་ལྷུན་གྲུབ་ཏུ་ངོ་སྤྲད་པས། གཞན་སེལ་གཞན་ 
ནས་རྩོལ་བའི་ཞེན་པ་གྲོལ་བའོ། །དོན་གཉེར་བཙལ་ཞིང་བསྒྲུབ་མི་དགོས་པར།
རྟོགས་པའི་ངོ་བོ་སྣང་སྲིད་འཁོར་འདས་ཀྱི་ཆོས་ཐམས་ཅད་རང་གི་སེམས་སུ་
ལྷུན་གྲུབ་པའོ། །
གསུམ་པ་གཞི་རྣམ་དག་ཏུ་གནས་པའི་གནས་ལུགས་ལ་ཡང་ལྔ་ལས། 
བཞིན་སྟོང་པ་ཉིད་ལ་དངོས་པོའི་ཆོས་ཀ་ནས་དག་པ་ནི། དབྱིངས་རྣམ་དག 
སྟོང་པའི་རྩལ་འགགས་མེད་དུ་རང་སྣང་བ་ལ་རང་རྒྱུད་ཀྱི་བདེན་པ་ཀ་ནས་
དག་པ་ནི། ཡེ་ཤེས་རྣམ་དག ངོ་བོ་སྣང་སྟོང་གཉིས་མེད་ལ་ཐ་དད་ཀྱི་ཆོས་ཀ་ 
ནཾས་དག་པ་ནི། གཉིས་མེད་རྣམ་དག དེ་གློ་བུར་དུ་བྱས་པ་མ་ཡིན་ཏེ་གདོདཾ་ 
ནས་ཡོད་པ་ནི། རང་བཞིན་རྣམ་དག ཀ་དག་མ་ཡིན་པའི་ཆོས་གཞན་མེད་པ་ 
ནི༑ རྣམ་དག་ཆེན་པོའོ། །མདོར་ན་ཆོས་ཉིད་སྟོང་པ་ལ་ཆོས་ཅན་འཁོར་འདས་ 
ཀྱི་ཆོས་ཐམས་ཅད་སྣང་རུང་དུ་མ་སྤངས་ལ། རང་བཞིན་རྣམ་པར་དག་པས། 
རྣམ་དག་མཐའ་བྲལ་ལོ། །དེ་ལྟར་རྣམ་དག་ཏུ་ངོ་སྤྲད་པས། གཞན་སེལ་འཁྲུལ་ 
པ་རང་རྒྱུད་པར་འཛིན་པའི་ཞེན་པ་གྲོལ་བ། དོན་གཉེར་རྣམ་དག་རྟོགས་པ། 
ངོ་བོ་ཆོས་ཉིད་རང་བཞིན་གྱིས་རྣམ་པར་དག་པའོ། །
8

༄༅། །ཟབ་གཏེར་ཆོས་ཀྱི་མཛོད་ཁང་
བཞི་པ་ཡེ་ནས་སངས་རྒྱས་སུ་གནས་པའི་གནས་ལུགས་ནི། རང་རིག་པ་བྱང་ 
ཆུབ་ཀྱི་སེམས་ཏེ། གཉིས་ཆོས་འཁྲུལ་པ་སངས་ལ། གཉིས་མེད་ཡེ་ཤེས་རྒྱས་
པས་སངས་རྒྱས་སོ།།དེ་ཡང་འཁྲུལ་པ་ཡོད་པ་གཅིག་མེད་པར་སངས་ནས།
གཉིས་མེད་མེད་པ་གཅིག་ཡོད་པར་རྒྱས་པ་ནི་མ་ཡིན་ཏེ། གཤིས་ལ་འཁྲུལ་པ་
མ་གྲུབ་ཅིང་། ངོ་བོ་གཉིས་མེད་ཡེ་ཤེས་སུ་རྒྱས་པས་ཡེ་ནས་སངས་རྒྱས་པ་ 
ཡིན་ཏེ། རང་བཞིན་སྟོང་པ་ཆོས་སྐུ། རང་མདངས་གསལ་བ་ལོངས་སྐུ། གསལ་ 
སྟོང་གཉིས་མེད་སྤྲུལ་སྐུ། རང་བཞིན་སྟོང་པ། ཇི་ལྟ་བ། རང་མདངས་གསལ་བ། 
ཇི་སྙེད་པ། གསལ་སྟོང་གཉིས་མེད་དམ། དབྱེར་མེད་དེ་མཁྱེན་པའི་ཡེ་ཤེས་སོ། ། 
གཤིས་ལ་འཁྲུལ་པ་མེད་པས། སྤངས་པ་ཕུན་སུམ་ཚོགས། ངོ་བོ་གཉིས་མེད་དུ་ 
ཡོད་པས། རྟོགས་པ་ཕུན་སུམ་ཚོགས། དེ་ལྟར་ཡེ་ནས་སངས་རྒྱས་མ་ཡིན་ན། 
བསྒོམས་ཀྱང་སངས་རྒྱས་མི་འབྱུང་སྟེ། ས་ལེ་སྦྲམ་ཡེ་ནས་གསེར་མ་ཡིན་ན། 
བྱས་ཀྱང་གསེར་དུ་མི་འགྲོ་བ་བཞིན་ནོ། ། དེ་ལྟར་ཡེ་ནས་སངས་རྒྱས་སུ་བསྟན་ 
པས། གཞན་སེལ་གཞི་ལ་གྲུབ་པར་འདོད་པའི་ཞེན་པ་གྲོལ་བ། དོན་གཉིས་ཡེ་ 
ནས་སངས་རྒྱས་སུ་རྟོགས་པ། ངོ་བོ་རང་རིག་སྐུ་དང་ཡེ་ཤེས་སུ་རྟོགས་པའོ། ། 
གཉིས་པ་འཁྲུལ་ལུགས་ནི། སྙིང་པོ་མ་རིག་ལས་ཉོན་ལོག་སྡུག་བསྔལ། །ཞེས་ 
པས། འདི་ལ་ལྔ་སྟེ། དང་པོ་འཁྲུལ་པའི་གཞི་ནི། སེམས་ཉིད་བདེ་གཤེགས་སྙིང་ 
པོ་ཡོད་མེད་ཀྱི་མཐའ་དང་བྲལ་བའོ། །དེ་ཉིད་རང་ངོ་མ་ཤེས་པ་ལ། ཡོད་མེད་ 
འདྲ་མི་འདྲར་བཟུང་ནས་འཁྲུལ་ལོ། །
གཉིས་པ་རྒྱུ་ནི། མ་རིག་པའོ། །དེ་ལ་གཉིས་ལས། དང་པོ་ལྷན་ཅིག་སྐྱེས་པ་ནི། 
རིག་པ་ངོ་མ་ཤེས་པའོ། །དེ་ཡང་། གང་གིས་ངོ་མ་ཤེས་ན། རང་གིས། གང་མ་
9

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཤེས་ན། རང་། རྒྱུ་མཚན་སྟོན་མཁན་མེད་ནས། ཚུལ་མུན་ཁང་གི་གཟུགས་ལྟར། 
དཔེ་ཐོ་ལ་ཐོར་མ་ཤེས་པ་བཞིན་ནོ། །གཉིས་པ་ཀུན་ཏུ་བརྟགས་པ་ནི། མེད་པ་ 
ལ་ཡོད་པར་བཏགས་པའོ། །དེ་ཡང་གང་གིས་བཏགས་ན། རང་གི་ཡིད་ཀྱིས། 
གང་ལ་བཏགས་ན། ཡུལ་སེམས་གཉིས་ལ། ཇི་ལྟར་བཏགས་ན། རང་གཞན་ 
གཉིས་སུ། དཔེ་ཐོ་ལ་མིར་བཏགས་པ་བཞིན་ནོ། །གསུམ་པ་རྐྱེན་ནི། ལས་གསུམ་ 
དང་ཉོན་མོངས་ལྔའོ། །དེ་ཡང་དགེ་བའི་ལས་ཀྱིས་འདོད་ཁམས་ཀྱི་ལྷ་མི་ལ་ 
སོགས་པ་མཐོ་རིས་སུ་སྐྱེ་བ། མི་གཡོ་བས་ཚངས་རིས་སུ་སྐྱེ་ཞིང་། མི་དགེ་བས་ 
ངན་སོང་དུ་སྐྱེའོ། །ཉོན་མོངས་པ་ནི། ཞེ་སྡང་གིས་དམྱལ་བ། འདོད་ཆགས་ 
ཀྱིས་ཡི་དྭགས། གཏི་མུག་གིས་དུད་འགྲོ། ཕྲག་དོག་གིས་ལྷ་མིན། ང་རྒྱལ་གྱིས་ 
ལྷ་དང་མི་རུ་སྐྱེའོ། །དེ་ཡང་ལས་གསུམ་དང་ལྡན་པའི་ནུས་པའོ། །བཞི་པ་བྱེད་ 
པ་པོ་ནི། ལོག་རྟོག་གི་སྐད་ཅིག་མ་ཡིན་ཏེ། དེའི་རྒྱུན་སྦྲེལ་བ་ལས་འཁོར་བའི་ 
ཆོས་འབྱུང་བས། མ་དག་པའི་གཞན་དབང་ངོ་། །དེ་ཡང་སྟོང་པ་ལས་སྤྲོས་པ་ 
བྱུང༌། དེས་རིག་པ་ལ་བདག་ཏུ་བཟུང༌། བདག་ལ་ལྟོས་ནས་གཞན་བྱུང་སྟེ། 
གཞན་གྱི་ཆ་ལས་ཆགས་སྡང་རྨོངས་གསུམ་སྐྱེས། དེས་ལས་གསུམ་དུ་བསགས། 
ལས་རྣམ་སྨིན་དུ་མྱོང་སྟེ། ལོག་རྟོག་གི་སྐད་ཅིག་མ་རྒྱུན་དང་བཅས་པས། འདྲ་ 
བ་གཞན་བྱུང་དང་། ཡོད་པར་དམིགས་པ་ལ་བརྟེན་ནས། རྟག་པ་དོན་ལྟར་དུ་ 
ཆགས། ཆགས་པ་ལ་ཞེན་ཏེ་འཁྲུལ་པ་རུ་བརྟས་ནས་འཁོར་བའི་ཆོས་གྲུབ་བོ། ། 
ལྔ་པ་འབྲས་བུ་ནི། རིགས་དྲུག་གི་ལུས་བླངས་ནས། གནས་སོ་སོ་རུ་དུག་ལྔ་སྣ་ 
ཚོགས་ལ་སྤྱོད་པའོ། །དེ་ལ། སྤྱི་ཚན་དུ་ཐོག་མཐའ་གཉིས་ཀར་མེད་ལ། སྒོས་ 
ཚན་དུ་ཐ་མ་ཡོད་པའོ། །དེ་ལྟར་འཁྲུལ་ལུགས་བསྟན་པའི་དགོས་པ་གཉིས་ཏེ།
10

༄༅། །ཟབ་གཏེར་ཆོས་ཀྱི་མཛོད་ཁང་།
གཞན་སེལ་གྱི་དགོས་པ་ནི། གཞི་ལ་འཁྲུལ་པ་རང་རྒྱུད་ལ་གྲུབ་པར་འདོད་ 
པའི་ཞེན་པ་གྲོལ་བའོ། །དོན་གཉེར་བའི་དགོས་པ་ནི། གཞི་ལ་འཁྲུལ་པ་མ་གྲུབ་ 
ཅིང་། རང་བཞིན་རྣམ་དག་རྟོགས་པའོ། །དེ་ཡང་འཁྲུལ་པ་སྒྲོ་བཏགས་གློ་བུར་ 
པར་འདུག་པས་དེའི་རང་བཞིན་ཤེས་ན་འཁྲུལ་པ་རང་སར་གྲོལ་ཏེ། ཐོ་རུ་ཤེས་
པ་ན་མིར་འཛིན་གྱི་འཁྲུལ་པ་རང་སངས་སུ་གྲོལ་བ་བཞིན་ནོ། ། 
གཉིས་པ་ལམ་ལ་གསུམ། ལམ་གྱི་སྔོན་དུ་འགྲོ་བ། ལམ་རང་གི་ངོ་བོ། ལམ་ 
དེའི་ཆ་རྐྱེན་ནོ། ། དང་པོ་ལ་གསུམ་སྟེ། ཕུན་སུམ་ཚོགས་པ་ལྔས་བསྒྲུབ་པའི་ 
གཞི་བཟུང་བ། སྲུང་བའི་འཁོར་ལོའི་རིམ་པ་བསྟན་པ། གནད་ལྔའི་སྒོ་ནས་ལམ་ 
ལ་འཇུག་པའོ། ། དང་པོ་ལ་ལྔ་སྟེ། ཕུན་སུམ་ཚོགས་ལྔས་བསྒྲུབ་གཞི་གཟུང་བ་ 
ནི༑ ཞེས་པས། གནས་གང་དུ། དུས་ནམ། གང་ཟག་གང་གིས། རྫས་གང༌། 
ཐབས་ཇི་ལྟར་བསྒྲུབ་པའོ། །དང་པོ་གནས་གང་དུ་ན། བྲག་ནགས་དུར་ཁྲོད་ 
ཕུག་ སོགས་སྐྱོན་ཡོན་བརྩི། །ཞེས་པས། བྲག་ཕུག་མ་མོ་དང་སྲིན་པོའི་གནས་ 
ཡིན། རིག་པ་དྭངས། ཐབས་ལམ་ལ་དགའ། ནགས་ཁྲོད་ཀླུ་དང་གནོད་སྦྱིན་གྱི་ 
གནས་ཡིན། གནས་པ་ཆེ། གསར་པ་ལ་དགའ། དུར་ཁྲོད་གཤིན་རྗེ་དང་ཤ་ཟ་ 
དང་། ཌཱའ་ཀྐིའི་གནས་ཡིན། བྱིན་རླབས་ཆེ། རྙིང་པ་ལ་དགའ། ས་ཕུག་ཐེའུ་ 
བྲང་མ་མོ་དང་དམ་སྲིའི་གནས་ཡིན། ཡེ་འདྲོག་མང་། མ་མོ་བསྒྲུབ་པ་ལ་ 
དགའ། ཤིང་རྐང་གཅིག་གི་ལྷ་རྟེན་ཡོད་པ་མུ་སྟེགས་ཀྱི་གནས་ཡིན། དབང་ 
ཕྱུག་ཆེན་པོ་བསྒྲུབ་པ་ལ་དགའ། དེའི་སོགས་ཁོངས་སུ་གནས་མཐའ་དག་ཤེས་ 
པར་བྱའོ། ། སྐྱོན་ཡོན་བརྩི་ཞེས་པ་ལ་གསུམ་སྟེ། མཚན་ཉིད་མི་ལྡན་པའི་སྐྱོན། 
ལྡན་པའི་ཡོན་ཏན། ལྡན་ཚུལ་ངོས་བཟུང་བའོ། །དང་པོ་སྐྱོན་ནི། ཤར་རི་མཐོ་ན་
11

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཚེ་ལ་གནོད། ནུབ་ཧར་བོར་སོང་ན་བཀྲ་མི་ཤིས། རི་སྣ་མདུང་ཚུགས་སུ་ཟུགས་ 
ན་བར་ཆད་འོང་། ཚ་གྲང་མ་མཉམ་ན་ནད་འཇུག གདོན་གདུག་པ་ཅན་ཡོད་ 
ན་བར་ཆད་འོང་། རྒྱུ་སྲང་ཟུགས་ན་མིའི་འཚེ་བ་ཡོང་། གཞན་ཡང་། སྟེང་ན་ 
བྲག་ལྷུང་དུ་ཆ་བ་དང་། ངུས་པའི་མཆི་རིས་འདྲ་བ་དང་། སྡེར་སྲན་གྱིས་བྲད་ 
པ་འདྲ་བ། ཤི་ལྤགས་བརྒྱངས་པ་འདྲ་བ། སྒོ་ལ་གྲོག་མདོ་ཟུགས་པ། སྒོ་ན་མི་ 
ལངས་པ་ལྟ་བུ་བྱུང་བ་རྣམས་ནི། ས་དགྲ་ཡིན་པས་སྐྱོན་ཅན་ནོ། །གཉིས་པ་ཡོན་ 
ཏན་ནི། བྲག་སྐྱིལ་མོ་ཀྲུང་བྱས་པ་འདྲ་ན་ཏིང་ངེ་འཛིན་སྐྱེ། པདྨ་ཁ་བྱེ་བ་འདྲ་ 
ན་རྟོགས་པ་སྐྱེ། ས་དང་གནམ་གྲུ་གསུམ་དུ་ཡོད་ན་འགྲུབ་ཐག་ཉེ། རྒྱབ་རི་མཐོ་ 
ན་བག་དྲོ། བྱང་རི་མཐོ་ན་བཀྲ་ཤིས། ལྷོ་འདུ་ས་འདྲ་ན་ལོངས་སྤྱོད་འདུ། ས་ 
དགྲ་གང་ཡང་མི་འདུག་ན་བཀྲ་ཤིས་ཏེ་ཡོན་ཏན་ཆེའོ། །
གསུམ་པ་ལྡན་ཚུལ་ངོས་གཟུང་བ་ནི། ས་པདྨ་འདབ་བརྒྱད་དུ་ཡོད་པ། 
གནམ་འཁོར་ལོ་རྩིབས་བརྒྱད་དུ་ཡོད་པ། རྒྱབ་རི་མཐོ་བ། བྱང་རི་སྣུམ་པ། 
གཡས་དར་དཀར་གྱི་ཡོལ་བ་འདྲ་བ། གཡོན་རི་སྤུངས་པ་འདྲ་བ། མདའ་ཕྱག་ 
རྒྱ་བསྣོལ་བ་འདྲ་བ། རི་ཐམས་ཅད་སྣུམ་ཞིང་ཁེངས་པ། མདོར་ན། ནུབ་མཐོ། 
བྱང་སྐྱོབ། ཤར་གཞོལ། ལྷོ་འདུད། མདུན་ཐང་། ཆུ་བོ་དབང་གི་ཕྱོགས་ནས་ 
འབབ་པ། ཉི་མ་རྟག་ཅིང་། གངས་མཐོ་བ། གསལ་ཆ་ཆེ་ཞིང་སོ་ཐུབ་བ། ཚ་ 
གྲང་སྙོམས་ཤིང་གཞི་བདག་འཇམ་པ། ཐག་ཉེ་རིང་རན་ཅིང་ས་བཙན་པ། བཀྲ་ 
ཤིས་ཤིང་གྲུབ་ཐོབ་ཀྱི་ཞབས་ཀྱིས་བཅགས་པ་གཅིག་བཙལ་ལོ། །དེར་དགོན་པ་ 
འདེབས་པ་ལ། སའི་སྙིང་ནོན་དགོས་ཏེ། པདྨའི་འདབ་མ་འདྲ་ན་ལྟེ་བ་ལ། 
སྐྱིལ་ཀྲུང་འདྲ་ན་བསྣོལ་མཚམས་སུ། ཆོས་འབྱུང་འདྲ་ན་འཕེལ་ཀ་ལ། མི་འདྲ་
12

༄༅། །ཟབ་གཏེར་ཆོས་ཀྱི་མཛོད་ཁང་།
ན་སྙིང་ཁ་ལཕག་གམ་གླང་པོ་འདྲ་ན་མིག་ཚིལ། ལྟོ་ཚིལ། གཞག་གམ། 
མཁལ་མ་ལ་གདབ་བོ། །གཞན་ཡང་། སྒང་གི་གཤོངས། གཤོངས་ཀྱི་སྒང་ 
ལོགས་ཀྱི་ཁུག ཁུགས་ཀྱི་རྡམས། མདོར་ན་སའི་སྙིང་ནོན་པ། ས་མ་བོ་ཞིང་ 
གཞུང་འདྲིལ་བ་ལ་གདབ་པའོ། །དེ་ལས་གཞན་པ། ཕག་གི་ཟེ་བ། གླང་གི་རྐང་ 
པ༑ མིའི་སུག་གཤམ་ལ་མི་གདབ་པའོ། །ས་དགྲ་བསྲུང་བའི་རྟེན་འབྲེལ་ནི། རི་ 
སྣ་ཟུགས་པ་དང་། ཁ་དོག་སྔོན་པོའི་ས་དགྲ་ཡོད་ན་མེའི་རི་མོ་བྱ། གྲོག་མདོ་ 
རི་ཧྲུལ་ཆད་པ་ལ་ཆུའི་རི་མོ་བྱ། སྡེར་སེན་གྱིས་བྲད་པའམ་ཤི་ལྤགས་འདྲ་ན་ 
བཀྲ་ཤིས་རྫས་བརྒྱད་བྲི། སྟེང་ནས་ལྷུང་ལ་ཁད་པ་ལ་མཆོད་རྟེན་བརྩིགས། མཚན་ 
མ་བཟེད་པ་འདྲ་ན་ཕོ་རྟགས་གཟུགས། བྲག་སྦྲ་ཙམ་སྒོའི་ཐད་ཀར་ན་འདུག་ན། 
ས་དགྲ་ཆེ་བས་རྟེན་འབྲེལ་མང་དུ་བྱའོ། །
གཞན་ཡང་། སེམས་ཅན་གྱི་གཟུགས་འདྲ་བ་འདུག་ན། དེའི་གཉེན་པོར་ 
གང་འགྲོ་བའི་གཟུགས་བྱའོ། །མདུན་དུ་གཤོང་བུ་མི་འབྲུ། ཤར་དུ་མཆོད་རྟེན་ 
མི་བརྩིག་གོ །ཁང་པའི་ས་དགྲ་ལ། བྱང་ཁ་ལྷོ་མིག གདུང་རོ་འདོན་དང་ནད་ 
འདྲི། ཀ་བ་གྲལ་གཤིབས། རླུང་ཁ་ཁྱེངས། སྒོ་ཕུག་གསལ། སྣེ་ཐུང་གདོང་ཐུག་ 
རྣམས་དགྲ་ཡིན་པས། ཐད་ཀར་བཀྲ་ཤིས་ཀྱི་མཚན་མ་དང་སྙིང་པོ་བྲི། དེ་ལ། 
ལྷོ་གཤིན་རྗེ་རུ་སྒོའི་ཁ་མི་བསྟན། ལྷོ་ནུབ་སྲིན་པོའི་སྟེང་དུ་མལ་མི་བཅའ། ནུབ་ 
བྱང་རླུང་ལྷའི་སྟེང་དུ་གཡོས་མི་བྱ། ཤར་ལྷོ་མེ་ལྷར་ཐབ་གཟུགས། བྱང་ཤར་ 
དབང་ལྡན་མལ་བཅའོ། །མལ་གྱི་ས་དགྲ་ནི། རི་ལ་མགོ་བོ་ཐུར་བསྟན། མལ་ 
མགོ་སྒོར་བསྟན། གདུང་གིས་མལ་གྱི་སྐེད་པ་བཅད་པ། ལྟེམས་མཚམས། སྐས་ 
རྩ༑ སྒོ་འཕྲེད། སྟན་ཁ་འགག་བསྟན། པགས་རློན་གདན་བཏིང༌། ལྷམ་ཟོན་
13

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྔས་འཇུག དེ་རྣམས་མལ་གྱི་ས་དགྲ་ཡིན་པས་མི་བྱའོ། །དེས་ན་ས་གནད་ 
འདོམ་གང་ལ། དགེ་སྦྱོར་འཕེལ་གྱི་གནད་ཡོད་དོ། །ཕྱི་ནང་སྣོད་བཅུད་ནང་ 
སེམས་གཅིག་གི་ངོ་བོ་ཡིན་པའི་ཕྱིར། རྟེན་ཕྱི་རོལ་གྱི་སྐྱོན་ཡོན་གང་ཡིན་པ་དེ། 
བརྟེན་པ་ནང་སེམས་ཅན་གྱི་རྒྱུད་ལ་ཡོད་པ་ཡིན་ནོ། །གཉིས་པ་དུས་ནི། ཚེས་
སྐར་གཟའ་བཟང་ཡར་ངོའི་སྔ་གོང་འཇུག །
ཅེས་པས། ཚེས་གཅིག་གམ། གསུམ་མམ། བརྒྱད་དམ། ཉ་ལ་སོགས་པ་ 
བཟང་བ། སྐར་མ་རྒྱལ་སྨད། ནམ་མཐོང་། ཤེས། བྲེ་ལ་སོགས་པ་བཟང་བ། 
གཟའ་ཕུར་བུ་ལ་སོགས་པ་དར་བའི་ཚེ། དེ་ནས་ཟླ་བ་ཡར་ངོ་། དུས་ཚོད་ཕྱེད་ 
གོང་འཇུག མདོར་ན། ཚེས་དང་སྐར་མ་གཟའ་ཐམས་ཅད། རྒྱུད་ལུང་མན་ 
ངག་ཀུན་དང་བསྟུན་པའི་བཟང་པོ་ལ་ཞུགས་པས་དོན་ཐམས་ཅད་འགྲུབ་པ་
ཡིན་ཏེ། རྒྱས་པའི་དུས་ན། སྐར་མ་མགོ་ལག་རྒྱལ་སོགས་བཟང་པོ་གསུམ་ 
གཅེས་སོ། །གསུམ་པ་གང་ཟག་ནི། དད་གུས་དབང་དམ་ཤེས་རབ་གདིང་དང་ 
ལྡན། །ཞེས་པས། དད་པ་ཆེན་པོས་དཀར་པོའི་ཆོས་ལ་འཇུག་ནུས་པ། མོས་ 
གུས་ཆེན་པོས་བླ་མ་སངས་རྒྱས་སུ་མཐོང་བ། དབང་བཞི་ཐོབ་པས་མན་ངག་གི་ 
སྣོད་དུ་རུང་བ། དམ་ཚིག་ཆེ་བས་བསྒྲུབ་པའི་གཞི་ཐིངས་པ། ཤེས་རབ་ཆེ་བས་ 
ངེས་པའི་དོན་གོ་ནུས་པ། ལྟ་བའི་གདེང་དང་ལྡན་པས་ཉམ་ང་དང་ཁུ་འཕྲིག་ 
མེད་པ། ཆོས་དྲུག་དང་ལྡན་པའོ། ། དེ་ལས་གཞན་པ། དད་པ་མེད་ན་འཁོར་ 
བ་ལ་བློ་མི་ལྡོག མོས་གུས་མེད་ན་བྱིན་རླབས་མི་འཇུག དབང་མ་ཐོབ་ན་མན་ 
ངག་གི་སྣོད་དུ་མི་རུང་། དམ་ཚིག་ཉམས་ན་སྒྲུབ་པའི་གཞི་རྟེན་མེད། ཤེས་ 
རབ་མེད་ན་ངེས་པའི་དོན་མི་གོ ལྟ་བའི་གདིང་དང་མི་ལྡན་ན་བར་ཆད་འབྱུང་
14

༄༅། །ཟབ་གཏེར་ཆོས་ཀྱི་མཛོད་ཁང་།
བས་དེ་ལྟར་སྣོད་དུ་མི་རུང་སྟེ། མཚན་ཉིད་ལྡན་ལ་མན་ངག་སྦྱིན། །དེ་ལས་ 
གཞན་ལ་བསྟན་མི་བྱ། །ཞེས་སོ། །
བཞི་པ་རྫས་ནི། ཟས་སྨན་མཆོད་བསྐང་སྒྲུབ་པའི་རྫས་རྣམས་བསག །ཅེས་ 
པས། འདི་ལ་ལྔ་སྟེ། འཚོ་བ་ཟས་ཀྱི་ཡོ་བྱད་བ་ལྔ་བདུན་བཤོམས་ཏེ། མ་གྲུབ་ 
ན་སྤོགས་ལ་སྒྲུབ་དགོས་པའོ། །ནད་ཟློག་སྨན་གྱི་ཡོ་བྱད་སྨན་དང་ཡི་གེ་རུ་
བཤོམས་ཏེ། ནད་བྱུང་ན་འབྱུང་བ་ཆ་མཉམ་དགོས་པའོ། །གཞན་ཡང་། ལྟ་བ་ 
དང་དམིགས་པ་རྟེན་འབྲེལ་གྱི་སྒོ་ནས་ཀྱང་བཅོས་སོ། ། མཆོད་པའི་རྫས་ནི། མ་ 
རུལ། མ་རྙིང༌། མ་ཟགས་པ། མདོངས་དང་ལྡན་པ་བཤམས་ཏེ། བདེ་གཤེགས་ 
ཐམས་ཅད་དགེས་པ་ཡིན་ནོ། །སྐོང་བའི་རྫས་ནི། མ་ནོར། མ་གྱོག མ་ཉམས། 
མ་རྙིང་། རོ་དང་ལྡན་པ་བཤམས་ཏེ། དམ་ཅན་ཐུགས་དམ་བསྐང་བ་ཡིན་ནོ། ། 
སྒྲུབ་པའི་རྫས་ནི། མང་ཞིང་ཚན་ཆེ་བ། ལྷ་སོ་སོའི་རྗེས་སུ་མཐུན་ཅིང་། ཁ་དོག་ 
དྲི་རོ་དང་ལྡན་པ་བཤམས་པས། བྱིན་རླབས་སྤྲིན་བཞིན་འོང་བ་ཡིན་ནོ། 
མཆོད་པའི་རྫས་ཀྱིས་བདེ་གཤེགས་མཉེས། །སྐོང་བའི་རྫས་ཀྱིས་དམ་ཅན་ 
སྐོང༌། །སྒྲུབ་རྫས་ཚོགས་པས་བྱིན་རླབས་འབྱུང༌། །ཞེས་སོ། ། ལྔ་པ་སྒྲུབ་པའི་ 
ཐབས་ནི། མ་དྲེད་རྩེ་གཅིག་དཀའ་ཐུབ་མཐར་འདོན་ནོ། །ཞེས་པས། བློ་མི་དྲེད་ 
པས་ཤེས་པ་རྩེ་གཅིག་ཏུ་དྲིལ་ཏེ་དཀའ་ཐུབ་ཀྱིས་སྡེ་བཙུགས་ནས། སྙིང་རུས་ 
ཆེན་པོས་སྒྲུབ་པ་མཐའ་རུ་འདོན་ནོ། །དེ་ཡང་དགྲ་གཉེན། ནོར་ཟས། གཟུང་ 
འཛིན། ཆགས་སྡང་། ཉོན་མོངས། རྣམ་རྟོག་ལ་སོགས་པའི་ཕྱོགས་སུ་ཤོར་ན། 
ངན་དྲེད་དུ་སོང་བས་དོན་མི་འགྲུབ། སྒྲུབ་པའི་དུས་ན། འབྲི་བ་དང་། ཀློག་པ་ 
དང་། འཛིན་པ་བསམ་མནོ། རྩོམ་པ་ལ་སོགས་པའི་བློ་རུ་སོང་ན། བཟང་དྲེད་
15

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡིན་པས་མི་འགྲུབ།དེས་ན་དེ་གཉིས་ཀ་དང་བློ་མ་དྲེད་པར། གང་བསྒྲུབ་པ་ 
དེ་ཉིད་ལ་ཤེས་པ་རྩེ་གཅིག་ཏུ་ཕུར་ཚུགས་སུ་དྲིལ་ཏེ། ལྟོགས་མེད། འཁྱགས་ 
མེད། ཤི་མེད། ཆད་མེད་གསལ་བའི་སྡུག་སྲན་བྱེད། དཀའ་ཐུབ་ས་རྡོ་བཅུགས་ 
ནས་སྙིང་རུས་ཆེན་པོས་སྒྲུབ་པ་འདི་མཐར་འདོན་དགོས་སྙམ་པའི་སྒོ་ནས་
བསྒྲུབ་པའོ། །
དེ་ཡང་དང་པོ་འཇུག་པའི་དུས་སུ་སྐྱབས་འགྲོ་བྱ།བྱང་ཆུབ་མཆོག་ཏུ་ 
སེམས་བསྐྱེད། ལྷ་ཡི་ང་རྒྱལ་དང་ལྡན་པར་བྱས་ལ། གཏོར་མ་གསུམ་བཤམས་ 
ཏེ༑ དང་པོ་བླ་མ་དང་དཀོན་མཆོག་ལ་ཕུལ། གསོལ་བ་གདབ། བར་པ་ཆོས་ 
སྐྱོང་ལ་ཕུལ་ལ་བར་ཆད་མ་བཏང་ཞིག་བར་ཕྲིན་ལས་གཞོལ།ཐ་མ་གཞི་
བདག་ལ་ཕུལ་ལ་གནས་བོ་ཞུ། དེ་ནས་རང་དང་གནས་དང་གནས་བདག་ 
གསུམ་པོ་མི་དམིགས་པའི་ངང་ལ་བཞག་གོ །དེ་ནས་མཚམས་བཅད་དེ། སྒོ་ 
དྲུང་དུ་ཐོ་དཀར་པོ་གཅིག་བརྩིགས། བར་ཆད་མི་འབྱུང་བའི་རྟེན་འབྲེལ་ཡིན། 
མལ་འོག་ཏུ་ས་དཀར་པོའི་གཡུང་དྲུང་རིས་བྱ། སྡོད་ཚུགས་པའི་རྟེན་འབྲེལ་ 
ཡིན། དེ་ནས་སྡུག་སྲན་དང་། སྙིང་རུས་དང་། གོ་ཆ་དང་། འདུན་པ་བསྐྱེད་ལ་ 
མཚམས་དམ་པོར་བཅད་པས་བར་ཆད་མི་འབྱུང་ཞིང་མྱུར་དུ་འགྲུབ་པ་ཡིན་ 
ནོ༑ ༑ཉིན་མོར་སྣང་བ་བཟོ་མེད་ལྷུག་པར་བཞག སྲོད་ལ་རིག་པ་གཟེངས་ 
བསྟོད་ལ། མ་བྱིང་མ་རྨུགས་པར་སེང་ངེ་ཡེར་རེ་གཞག་གོ །ནམ་གུང་གཉིད་ 
དང་ཆོས་ཉིད་བསྲེས་ལ་རྟོག་མེད་དུ་ཉལ། ཐོ་རངས་དྲན་པ་གསལ་བཏབ་ལ་ 
ལྷའི་ང་རྒྱལ་གྱིས་ལྡང་། ལུས་ལྷར་བསྒོམ། ངག་སྔགས་བགྲང་། སེམས་སྤྲོས་བྲལ་ 
ལ་བཞག དམ་བཅའ་ཡུན་ཐུང་ལ་གྲངས་མང་བར་བསླབ་བོ། །
16

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ནས་བསྐྱེད་རིམ་ལ། ཆོ་ག་གསུམ་མམ་སྐད་ཅིག་དྲན་རྫོགས་ལས་ལྷར་ 
བསྐྱེད། བཟླས་པའི་སྔོན་ལ། ཨོཾ་རུ་ཙི་ར་མ་ཎི་པྲ་བརྡ་ནཱ་ཡ་ཧཱུྃ་ཕཊ། ཅེས་པ་ 
བདུན་དང་། རྟེན་འབྲེལ་སྙིང་པོ་བདུན་གྱིས་ཕྲེང་བ་བྱིན་གྱིས་བརླབ། ཕྲེང་བ་ 
མི་ལག་མི་འགྲིམ། ས་ལ་མི་གཞག་གོ །སྔགས་ནི། སྒྲ་ཆེ་བ་མ་ཡིན། ཆུང་བ། 
མྱུར་བ། བུལ་བ། ཞ་བ། ཆད་པ། ནོར་བ་མ་ཡིན་ཏེ། སྐྱོན་བདུན་པོ་དེ་བསལ་ 
ལ་སྔགས་ཀྱི་འོད་ཟེར་རམ། འཕྲོ་འདུའམ། ཕྲེང་བ་ལ་རིག་པ་གཏད་ནས་ 
བཟླའོ། །འོད་ཟེར་ནི། ཞི་རྒྱས་དབང་དྲག་བཞི་དཀར་སེར་དམར་ནག་གོ །འཕྲོ་ 
འདུ་ནི། ཕར་འཕྲོས་པས་བདེ་གཤེགས་མཆོད། ཚུར་འདུས་པས་དངོས་གྲུབ་ 
ཐོབ་པའོ། །ཕྲེང་བ་ནི། མགལ་མེའི་འཁོར་ལོ་ལྟ་བུའོ། །མི་ཚིག་གིས་བར་མི་ 
བཅད། ཁྱད་པར་བསྙེན་པའི་དུས་སུ་ཆོད་ན་བསྙེན་པའི་གོ་མི་ཆོད། བཟླས་ 
པའི་མཇུག་ཏུ། ཨོཾ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཱོ། ཨཾ་ཨཱཿ ཀ་ 
ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ 
ལ་ཝ། ཤ་ཥ་ས་ཧ་ཀྵ འགྲུབ་པར་གྱུར་ཅིག་སྭཱ་ཧཱ། ཞེས་བརྗོད་པས། མྱུར་དུ་ 
འགྲུབ། ཆད་པ་སྐོང་། བྱིན་རླབས་ཆེ་བ་ཡིན་ནོ། །སྔགས་བཟླས་པའི་དུས་ན། 
མཚོན་རྩེ་ཁ་རུ་མི་འཇུག མཆིལ་མ་ཕྱིར་མི་འདོར། ལྷའི་དྲན་པས་བཟུང་ 
སྟོང་པའི་རྒྱས་གདབ། ལྷ་ཡིན་ནོ་སྙམ་པ་ནི་དོན་སྤྱི་ཡིན། སེམས་ཉིད་ལྷ་ཡི་ངོ་ 
བོར་ཧྲིལ་སོང་ནས། ལྷ་དང་རིག་པ་དབྱེར་མེད་ནི་དོན་རང་མཚན་ནོ། །འཕྲོ་ 
འཇོག་ཙ་ན། ཏིང་ངེ་འཛིན་གསལ་གདབ། དགེ་བའི་རྩ་བ་བསྔོ། སྒྲུབ་པ་མ་ཐོན་ 
བར་ལ་གཞན་དོན་མི་བྱ། ཆོས་མི་བཤད། གནས་མི་སྤོ། སྟན་མི་སྤྲུག གདོང་པ་ 
དང་ལག་པ་མི་བཀྲུ། སྐྲ་དང་ཁ་སྤུ་མི་འབྲེག ཐོན་པ་དང་དངོས་གྲུབ་བླང་།
17

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཤགས་པ་བྱ། གཏང་རག་གཏང་། དགེ་བའི་རྩ་བ་བསྔོ་བའོ། ། 
གཉིས་པ་སྲུང་བའི་འཁོར་ལོ་ནི། རྣལ་འབྱོར་སྲུང་བའི་འཁོར་ལོའི་རིམ་པ་ནི། 
ཞེས་པ། ཆོས་ཟབ་ན་བདུད་ཟབ། སྒྲུབ་པ་བྱེད་པ་ལ་བར་ཆད་འོང་བས། དེ་ 
དག་སྲུང་བའི་འཁོར་ལོ་ལ་དྲུག་ལས། དང་པོ་བྱང་ཆུབ་སེམས་ཀྱི་བསྲུང་བྱ་ནི། 
ལུས་ཅན་རྣམས་ཀྱིས་བྱང་ཆུབ་མཆོག་ཐོབ་བསྒོམ། །ཞེས་པས། སྐྱེ་འགྲོ་ 
དབུགས་ཀྱིས་བསྡུས་ཤིང་། ཤེས་པས་ཟིན་པ། ཁྱད་པར་བདག་ལ་གནོད་བྱེད་ 
ཀྱིས་གཙོ་བྱས་པའི་སེམས་ཅན་ཐམས་ཅད་བདེ་བ་དང་ལྡན། སྡུག་བསྔལ་དང་ 
བྲལ། སངས་རྒྱས་སྐུ་གསུམ་གྱི་གོ་འཕང་ཐོབ་པར་བྱ། དེའི་ཆེད་དུ། ལྷ་བསྒོམ། 
སྔགས་བཟླ། ལུས་ངག་ཡིད་གསུམ་དགེ་བ་ལ་བཀོལ་སྙམ་དུ་སེམས་བསྐྱེད། དེ་ 
ནི་སྲུང་བ་ཀུན་གྱི་མཆོག་ཡིན་ཏེ། གནོད་བྱེད་ཁོ་རང་གི་དོན་དུ་སྒྲུབ་པ་བྱེད་པ་ 
ལ་ཁོ་རང་གིས་བར་དུ་མི་གཅོད་པས་སོ། །
གཉིས་པ་མཚོན་ཆ་ལྔའི་སྲུང་བ་ནི། ལྷ་མཚན་རྡོ་རྗེ་འཁོར་ལོ་མཚོན་མེས་ 
བསྲུང་། །ཞེས་པས། རང་སྐད་ཅིག་མའི་ངང་ལ་ཡི་དམ་ལྷ་གང་ཡིན་དུ་བསྒོམ། 
དེའི་ཐུགས་ཀར་རྩ་བའི་ས་བོན་ཡིག་འབྲུ་བསམ། ཐུགས་ཀའི་ཡིག་འབྲུ་ལས་ཡི་
དམ་གང་ཡིན་གྱི་ཕྱག་མཚན་འོད་ཟེར་དང་བཅས་པ་ཕར་འཕྲོས་པས་གདོན་
བགེགས་ཐམས་ཅད་བཅོམ། ཚུར་འདུས་པས་སྟེང་འོག་ཕྱོགས་མཚམས་ཐམས་
ཅད་ཕྱག་མཚན་རྩེ་མོ་ཕྱིར་བསྟན་པའི་གུར་དུ་བསམ་མོ། །ཡང་ཐུགས་ཀའི་
ཡིག་འབྲུ་ལས་རྡོ་རྗེ་འོད་ཟེར་དང་བཅས་པ་ཕར་འཕྲོས། འདུས་པས་ཐམས་ 
ཅད་རྡོ་རྗེའི་གུར་དུ་བསམ་མོ། །ཡང་ས་བོན་ལས་འཁོར་ལོ་འོད་ཟེར་དང་
བཅས་པ་འཕྲོས་འདུས་པ་ལས་ཐམས་ཅད་འཁོར་ལོའི་གུར་དུ་བསམ། ཡང་ས་
18

༄༅། །ཟབ་གཏེར་ཆོས་ཀྱི་མཛོད་ཁང་།
བོན་ལས་མཚོན་ཆ་སྣ་ཚོགས་འཕྲོས་འདུས་པས་ཐམས་ཅད་མཚོན་ཆའི་གུར་ 
དུ་བསམ་མོ། །ཡང་ས་བོན་ལས་མེའི་འོད་ཟེར་འཕྲོས་འདུས་པས་ཐམས་ཅད་ 
མེའི་གུར་ཁང་དུ་བསམ་མོ། །འདི་ནི་འཁོར་གཡོག་སྲུང་བ་ལ་ཟབ་བོ། །གསུམ་ 
པ་ཡིག་འབྲུ་གསུམ་གྱི་སྲུང་བ་ནི། ལུས་ངག་ཡིད་གསུམ་སྐུ་གསུང་ཐུགས་ཡིག་ 
བསྒོམ། །ཞེས་པས། རང་གི་ལུས་སངས་རྒྱས་ཐམས་ཅད་ཀྱི་སྐུའི་རང་བཞིན་ཨོཾ་ 
དཀར་པོ་གཅིག་ཏུ་བསམ། དེ་ཇེ་ཆེར་གྱུར་པའི་ནང་དུ། ངག་སངས་རྒྱས་ 
ཐམས་ཅད་ཀྱི་གསུང་གི་རང་བཞིན་ཨཱཿདམར་པོ་གཅིག་ཏུ་བསམ། དེ་ཇེ་ཆེར་
གྱུར་པའི་ནང་དུ། སེམས་སངས་རྒྱས་ཐམས་ཅད་ཀྱི་ཐུགས་ཀྱི་རང་བཞིན་ཧཱུྃ་
མཐིང་ནག་གཅིག་ཏུ་གྱུར་པར་བསམ།དེ་ལྟར་ལུས་ངག་སེམས་གསུམ་སྐུ་ 
གསུང་ཐུགས་ཀྱི་ཡི་གེར་གྱུར་པར་བསམ་པ་ལ། བར་དུ་གཅོད་པ་མེད་དེ་འདི་
ནི་རང་ཉིད་ཁོ་ནའོ། །
བཞི་པ་ཞི་དྲག་སུམ་བརྩེགས་ཀྱི་སྲུང་བ་ནི། སྤྱན་རས་འཇམ་དཔལ་གང་ 
ཡིན་ཡི་དམ་བསྒོམ། །ཞེས། རང་གང་བསྲུང་བ་ཙམ་ཁྱབ་པར་འཕགས་པ་སྤྱན་ 
རས་གཟིགས་སུ་བསྒོམ། དེ་ནི་ཞི་བའི་རང་བཞིན་ནོ། །དེའི་ཐུགས་ཀར་འཇམ་ 
དཔལ་ཁྲོས་པ་གཤིན་རྗེ་གཤེད་བསྒོམ། དེ་ནི་ཁྲོ་བོའི་རང་བཞིན་ནོ། །དེའི་ 
ཐུགས་ཀར་རང་ཡི་དམ་གང་ཡིན་དུ་བསྒོམ། དེ་ནི་གཉིས་སུ་མེད་པའི་རང་ 
བཞིན་ནོ། །དེ་ལྟར་ཞི་དྲག་དབྱེར་མེད་དུ་གནས་པ་ལ། བར་དུ་གཅོད་པ་མེད་ 
དེ༑ འདི་ནི་ཡུལ་དང་ལུང་པ་སྲུང་ན་ཟབ་བོ། ། ལྔ་པ་རང་བྱུང་ལྷུན་གྱིས་གྲུབ་ 
པའི་སྲུང་བ་ནི། རྡོ་རྗེའི་ས་རྭ་གུར་དང་མདའ་མེ་བསྒོམ། །ཞེས་པས། རྐང་ 
མཐིལ་རྡོ་རྗེའི་ས་གཞི། རྩིབས་མ་རྡོ་རྗེའི་རྭ་བ། པགས་པ་རྡོ་རྗེའི་གུར། སྐུ་དང་
19

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་སྤུ་མདའི་ར་བ།སོ་དང་སེན་མོ་མེ་རབ་ཏུ་འབར་བར་བསྒོམ། དེ་རྣམས་ནི་ 
དེ་ལྟར་ཡིན་སྙམ་དུ་ཤེས་ཤིང་དྲན་པས་ཆོག་སྟེ། འདི་ནི་རང་བསྲུང་བ་ལ་ཟབ་ 
བོ༑ ༑ དྲུག་པ་དོན་དམ་མཚན་མ་མེད་པའི་སྲུང་བ་ནི། བྱ་བྱེད་ངོ་བོ་མི་ 
དམིགས་ངང་ལ་གཞག །ཅེས་པས། བར་དུ་གཅད་བྱའི་ཡུལ། གཅོད་མཁན་གྱི 
བགེགས། བར་ཆད་རང་གི་ངོ་བོ་དང་གསུམ། དབྱེར་མེད་སྤྲོས་བྲལ་མི་དམིགས་ 
པའི་ངོ་བོར་ཤེས་ཤིང་། སྟོང་ཉིད་ཀྱི་ངང་ལ་བཞག་གོ །དེ་ལ་གང་གིས་ཀྱང་ 
བར་དུ་མི་ཆོད་དེ། སྟོང་པ་ལ་སྟོང་པས་གླགས་མི་རྙེད་པའོ། །དེ་རྣམས་ཀྱང་ 
སྒྲུབ་པ་ལ་འཇུག་པའི་ནུབ་མོ་དང་། སྐབས་སུ་ཚང་བར་བསྒོམ། སྲོད་ཀྱི་ཐུན་འགོར་ 
བྱང་སེམས་ཀྱི་སྲུང་བ་དང་། མཚོན་མེའི་སྲུང་བ་གང་འགྲུབ་བྱའོ། ། 
གསུམ་པ། གནད་ལྔའི་སྒོ་ནས་ལམ་ལ་འཇུག་པ་ནི། །ཞེས་པས། གནད་ལྔའི་ 
སྒོ་ནས་ཐེག་ཆེན་གྱི་ལམ་ལ་འཇུག་པ་ལ་ལྔ་སྟེ། སྐྱབས་འགྲོའི་ཆོས་ཀྱི་གཞི་
བཅའ་བ། ཡི་གེ་བརྒྱ་པ་བགྲང་ལ་སྒྲིབ་པ་སྦྱང་བ། ལས་འབྲས་དང་མི་རྟག་པ་ 
བསྒོམ་ལ་བློ་སྦྱོང་བ། མཎྜལ་དང་གཏོར་མ་བཏང་ལ་ཚོགས་བསག་པ། མཆོད་ 
པ་ཕུལ་ལ་ཚོགས་ཡོངས་སུ་སྤེལ་བའོ། །དང་པོ་ནི། སྐྱབས་འགྲོ། ཐུན་མོང་ཁྱད་ 
པར་བླ་མེད་གསུམ་སྐྱབས་འགྲོ། །ཞེས་པས། འདི་ལ་གཉིས་ཏེ། སྤྱིར་བསྟན་པ་ 
དང༌། བྱེ་བྲག་ཏུ་བསྟན་པའོ། །དང་པོ། སྤྱིར་བསྟན་པ་ལ་ལྔ་ལས། དང་པོ་ 
སྐྱབས་སུ་འགྲོ་བའི་ཡུལ་ནི། དཀོན་མཆོག་གསུམ་སྟེ། སྐྱོབ་པའི་ནུས་པ་ཡོད་ 
ཅིང་། ཐུགས་རྗེ་ཐབས་ལ་མཁས་པའི་ཕྱིར་རོ། །གསུམ་གྱི་དང་པོ་སངས་རྒྱས་ལ་ 
གསུམ་སྟེ། ངོ་བོ། གནས་ལུགས་མངོན་དུ་བྱས་པས། ངེས་ཚིག འཁྲུལ་པ་སངས་ 
ལ་ཡེ་ཤེས་རྒྱས་པ། དབྱེ་ན། ཆོས་སྐུ་གཟུགས་སྐུ་གཉིས་སམ། ཆོས་སྐུ་ལོངས་སྐུ་
20

༄༅། །ཟབ་གཏེར་ཆོས་ཀྱི་མཛོད་ཁང་།
སྤྲུལ་སྐུ་གསུམ་མམ། ཡེ་ཇི་བཞིན་དང་། རྟོགས་པ་མངོན་དུ་འགྱུར་རོ། །གཉིས་ 
པ་ཆོས་ལ་གསུམ་སྟེ། ངོ་བོ། རྣམ་པར་དཀར་བ། མཚན་ཉིད། ལྟུང་བ་ལས་ 
འཛིན་པ། དབྱེ་ན། རྒྱུ་འབྲས་གཉིས་སམ། སྡེ་སྣོད་གསུམ་མམ། ཐེག་པ་དགུའོ། ། 
གསུམ་པ་དགེ་འདུན་ལ་གསུམ་སྟེ། ངོ་བོ། མི་དགེ་བས་དབེན་པ། ངེས་ཚིག 
དགེ་བ་ལ་འདུན་པ། དབྱེ་ན། ཕྱི་གཟུགས་རྟགས་ཀྱི་དགེ་འདུན། ཡང་དག་དོན་ 
གྱི་དགེ་འདུན་ནོ། །
གཉིས་པ་སྐྱབས་འགྲོ་གསུམ་པོ་བསྟན་པའི་ངོ་བོར་བསྟན་པ་ནི། ཆོས་ཀྱི་
བསྒྲུབ་བྱ་སངས་རྒྱས་ཡིན་པ་དང་། སངས་རྒྱས་ཀྱི་དགོངས་པ་སྟོན་པ་ཆོས་ 
ཡིན་པ་དང་། ཆོས་ཉམས་སུ་ལེན་པ་དགེ་འདུན་ཡིན་པས་བསྟན་པའི་ངོ་བོ་ 
ཡིན་ནོ། །གསུམ་པ་སྐྱབས་འགྲོ་བྱེད་པའི་གང་ཟག་ལ་གསུམ་སྟེ། ངོ་བོ་ནི། 
སྐྱབས་སུ་སོང་མ་སོང་གི་སྐྱོན་ཡོན་ཤེས་ནས་འཇུག་པའོ། །མཚན་ཉིད། རྒྱུ་ 
འབྲས་ལ་ཡིད་ཆེས་པའི་གང་ཟག་གོ །དབྱེ་ན་གསུམ། ཉན་རང་། བྱང་སེམས། 
གསང་སྔགས་རིག་པ་འཛིན་པའི་གང་ཟག་གོ །བཞི་པ་ཚུལ་ཇི་ལྟར་སྐྱབས་སུ་ 
འགྲོ་བ་ལ་གཉིས་ལས། ཐུན་མོང་གི་འགྲོ་ཚུལ་ནི། སངས་རྒྱས་ལ་སྐྱབས་སུ་སོང་ 
བས། འཇིག་རྟེན་པའི་ལྷ་ལ་ཕྱག་མི་འཚལ། ཆོས་ལ་སྐྱབས་སུ་སོང་བས། སེམས་ 
ཅན་ལ་གནོད་པ་མི་སྐྱེལ། དགེ་འདུན་ལ་སྐྱབས་སུ་སོང་བས། མུ་སྟེགས་པ་དང་ 
མི་འགྲོག་པའོ། །ཁྱད་པར་གྱི་འགྲོ་ཚུལ་གསུམ་ནི། ཆོས་སྤྱོད་རྒྱུན་གྱི་སྐྱབས་ 
འགྲོ། སྒྲུབ་པ་བཞིའི་སྐྱབས་འགྲོ། རྟོགས་པ་དོན་གྱི་སྐྱབས་འགྲོའོ། །ལྔ་པ་སྐྱབས་ 
འགྲོའི་ཕན་ཡོན་ནི། ནང་པ་སངས་རྒྱས་ཀྱི་ཁོངས་སུ་ཚུད་པ། སྡོམ་པ་ཐམས་ 
ཅད་ཀྱི་རྟེན་བྱེད་པ། མི་དང་མི་མ་ཡིན་པས་མི་ཚུགས་པ། གནས་སྐབས་ཕན་
21

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདེ་དང་། མཐར་ཐུག་སངས་རྒྱས་ཐོབ་པའོ། །གཉིས་པ་སྐྱབས་འགྲོ་བྱེ་བྲག་ཏུ་ 
བཤད་པ་ལ་གསུམ། ཐུན་མོང་གི ཁྱད་པར་གྱི། བླ་ན་མེད་པའི་སྐྱབས་འགྲོའོ། ། 
དང་པོ།ཐུན་མོང་གི་སྐྱབས་འགྲོ་ལ་གསུམ་ལས། དང་པོ་སྐྱབས་གནས་ངོས་ 
གཟུང་བ་ནི། སངས་རྒྱས་ནི། སྤྲུལ་པའི་སྐུ་ཁོ་ན་དམ་པར་འཛིན་ཏེ་ཤཱཀྱ་ཐུབ་པ། 
ཆོས་ནི། རྒྱུའི་ཐེག་པ་བདེན་པ་བཞི། ལྷག་པ་ཚུལ་ཁྲིམས་ཀྱི་བསླབ་པ་ལ་གཙོར་ 
བྱེད། དགེ་འདུན། ཕྱིའི་ཆ་ལུགས་དང་སྤྱོད་ལམ་གྱིས་འདུལ་པ་ཕྱི་གཟུགས་ 
རྟགས་ཀྱི་དགེ་འདུན་ནོ། །
གཉིས་པ་སྐྱབས་སུ་འགྲོ་བྱེད་ཀྱི་གང་ཟག་ནི། ཉན་ཐོས་རང་རྒྱལ་གཉིས་སོ། ། 
གསུམ་པ་སྐྱབས་སུ་འགྲོ་ཚུལ་ནི། རང་དོན་དུ་བྱེད་པའོ། །ཐུན་མོང་གི་སྐྱབས་ 
འགྲོ་ལ་བརྟེན་ནས་སོ་སོར་ཐར་པའི་སྡོམ་པ་སྐྱེ། དེ་ཆོ་གའི་དུས་སུ་ཐོབ། དེ་ 
ལམ་བདེན་པ་བཞིས་སྦྱངས་ནས། འབྲས་བུ་སྲིད་པ་གསུམ་ན་དགྲ་བཅོམ་པ་ 
ཐོབ། གཉིས་པ་ཁྱད་པར་གྱི་སྐྱབས་འགྲོ་ལ་གསུམ། དང་པོ་སྐྱབས་གནས་ངོས་ 
གཟུང་བ་ནི། སངས་རྒྱས་ནི། སྤངས་རྟོགས་ཕུན་སུམ་ཚོགས་པ་སྟེ། ཆོས་སྐུ་ 
ལོངས་སྐུ་སྤྲུལ་སྐུ་གསུམ། དེ་ཡང་ཆོས་སྐུ་དག་པ་གཉིས་ལྡན། དབྱིངས་རང་ 
བཞིན་རྣམ་པར་དག་པ། སྤང་བྱ་གློ་བུར་གྱི་དྲི་མ་དང་བྲལ་བས་དག་པའོ། ། 
ལོངས་སྐུ་ངེས་པ་ལྔ་ལྡན། སྤྲུལ་སྐུ་མ་ངེས་པ་ལྔ་ལྡན། ཆོས་ནི། རྒྱུ་ཡི་ཐེག་པ་དོན་ 
རྣམ་པར་ངེས་པའི། མཚན་ཉིད་མེད་པའི་འཁོར་ལོ། ལྷག་པ་ཤེས་རབ་ཀྱི་ 
བསླབ་པ་ལ་གཙོར་བྱེད། དགེ་འདུན་ནི། གཞན་དོན་སེམས་ཀྱི་དགེ་འདུན་ཏེ། 
བྱང་ཆུབ་སེམས་དཔའི་སྤྱོད་པ་རླབས་པོ་ཆེའོ། །གཉིས་པ་སྐྱབས་སུ་འགྲོ་བྱེད་ 
ཀྱི་གང་ཟག་ནི། བྱང་ཆུབ་སེམས་དཔའི་གང་ཟག་སྟེ། དབང་པོ་རྣོན་པོ་དང་།
22

།ཟབ་གཏེར་ཆོས་ཀྱི་མཛོད་ཁང་།
རྟུལ་པོའི་རིགས་གཉིས་སོ། །
གསུམ་པ་སྐྱབས་སུ་འགྲོ་ཚུལ་ནི། ཚད་མེད་པ་བཞིའི་སྒོ་ནས་རང་གཞན་
གཉིས་ཀྱི་དོན་བྱེད་པའོ།།ཁྱད་པར་གྱི་སྐྱབས་འགྲོ་དེ་ལ་བརྟེན་ནས་བྱང་སེམས་ 
ཀྱི་སྡོམ་པ་སྐྱེ། དེ་སེམས་བསྐྱེད་ཀྱི་དུས་སུ་ཐོབ། དེ་ལམ་ཕ་རོལ་ཏུ་ཕྱིན་པ་དྲུག་ 
ལ་སྦྱངས་ནས། འབྲས་བུ་བསྐལ་པ་གསུམ་ནས་སངས་རྒྱས་ཐོབ་བོ། ། གསུམ་པ་བླ་ 
ན་མེད་པའི་སྐྱབས་འགྲོ་ལ་གཉིས་ཏེ། གསང་སྔགས་སྤྱིའི་སྐྱབས་འགྲོ་དང་། 
ཁྱད་པར་ཨ་ཏིའི་སྐྱབས་འགྲོའོ། །དང་པོ་ལ་གསུམ་ལས། དང་པོ་སྐྱབས་གནས་ 
ངོས་གཟུང་བ་ནི། སངས་རྒྱས་ནི། སྐུ་ལྔ་དབྱེར་མེད་གཅིག་དང་དུ་མ་བྲལ་བ། 
ཆོས་ནི། འབྲས་བུ་རྡོ་རྗེ་ཐེག་པ། གསང་སྔགས་སྤྱིའི་སྐྱབས་འགྲོ། ལུང་དུ་བསྟན་ 
ཅིང་རྨད་དུ་བྱུང་བ། བསླབ་པ་གསུམ་གང་དུ་ཡང་བསྟན་དུ་བཏུབ་སྟེ། གསང་ 
སྔགས་ཀྱི་ཆོས་ལ་གཙོ་བོར་བྱེད། དགེ་འདུན་ནི། ཡང་དག་དོན་གྱི་དགེ་འདུན་ 
ཏེ༑ མི་དགེ་བ་ངང་གིས་མི་གནས་པའོ། །གཉིས་པ་སྐྱབས་སུ་འགྲོ་བྱེད་ཀྱི་གང་ 
ཟག་ནི། གསང་སྔགས་རིག་པ་འཛིན་པའི་རྣལ་འབྱོར་ཏེ། སྡོམ་པ་གསུམ་ལྡན་ནོ། ། 
གསུམ་པ་སྐྱབས་སུ་འགྲོ་ཚུལ་ནི། རང་གཞན་གྱི་ལུས་ངག་ཡིད་གསུམ་དང་། ད་ཀོན་ 
མཆོག་གསུམ་དབྱེར་མེད་པས། ཡུལ་དང་ཡུལ་ཅན་གཉིས་མེད་དུ་འགྲོའོ། །བླ་ 
མེད་ཀྱི་སྐྱབས་འགྲོ་དེ་དག་ལ་བརྟེན་ནས། གསང་སྔགས་ཀྱི་སྡོམ་པ་སྐྱེ་སྟེ། དེ་ 
དབང་གི་དུས་སུ་ཐོབ། དེ་ལམ་རིམ་པ་གཉིས་ཀྱིས་སྦྱངས་ནས། སྐྱེ་བ་གཅིག་ 
གཉིས་སམ། གསུམ་མམ། ལྔ་ནས་སངས་རྒྱས་སོ། །གཉིས་པ་ཨ་ཏིའི་སྐྱབས་འགྲོ་ 
ལ་གསུམ་སྟེ། དང་པོ་དཀོན་མཆོག་གསུམ་པོ་ངོས་གཟུང་བ་ནི། རིག་པ་སྐུ་ 
བཞིར་གནས་པ་སངས་རྒྱས་དཀོན་མཆོག དེ་ཉིད་སྟོང་པ་དབྱེར་མེད་པའོ། །
23

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་ཤེས་ཀྱི་ཤེས་པ་ཆོས་དཀོན་མཆོག་སྟེ། ཨ་ཏི་ཡོ་ག་ཁྱད་པར་རྨད་དུ་བྱུང་བ་ 
སྟེ༑ ངེས་པའི་དོན་གྱི་ཆོས། གཤིས་ལ་སྡིག་པ་མ་གྲུབ་ཅིང་། ངོ་བོ་ཟག་པ་ མེད་ 
པའི་དགེ་བར་གནས་པ་ནི། ཡང་དག་དོན་གྱི་དགེ་འདུན་ནོ། ། 
གཉིས་པ་གང་ཟག་ངོས་གཟུང་བ་ནི། སྐྱེས་མཆོག་གང་ཟག་ཡང་རབ་ཨ་ཏིའི་ 
རྣལ་འབྱོར་རོ། །གསུམ་པ་སྐྱབས་སུ་འགྲོ་ཚུལ་ལ་གསུམ། དཀོན་མཆོག་རང་གི་ 
སེམས་ལ་གྲུབ་པར་ཤེས་པ་ནི། དོན་དུ་གཉེར་བའི་སྐྱབས་འགྲོ། རང་གི་སེམས་ 
མ་ཡིན་པའི་དཀོན་མཆོག་གསུམ་མེད་པར་རྟོགས་པ་ནི། གཞན་སེལ་བའི་སྐྱབས་
འགྲོ། སེམས་ཉིད་དཀོན་མཆོག་གི་རང་བཞིན་གཅིག་དང་དུ་མ་བྲལ་ཞིང་། 
མཐའ་གང་ལ་ཡང་མི་གནས་པ། གཉིས་མེད་རང་གྲོལ་དུ་རྟོགས་པ་ནི། ཡང་ 
དག་བླ་མེད་ཀྱི་སྐྱབས་འགྲོའོ། །དེས་ན་སངས་རྒྱས་ཀྱི་བཀའ་བཞིན་དུ་བསྒྲུབ་ 
ཅིང་གསུང་ན་བླ་མ་ཡིན། དེའི་གསུང་བཞིན་བསྒྲུབ་ན་སློབ་མ་ཡིན། དེའི་ཆ་ 
རྐྱེན་བསྒྲུབ་ན་ཡོན་བདག་ཡིན། དེ་ལྟ་བུ་གང་ན་ཡོད་པ་དེ་ན་སངས་རྒྱས་བསྟན་ 
པ་ཡོད་དོ། ། གཉིས་པ་ཡི་གེ་བརྒྱ་པས་སྒྲིབ་པ་སྦྱོང་བ་ནི། དཀར་དམར་ནག་ 
གསུམ་བརྒྱ་བཟླས་མཆོད་དང་བསྐང༌། །ཞེས་པས། དང་པོ་བྱང་ཆུབ་མཆོག་ཏུ་ 
སེམས་བསྐྱེད། དེ་ནས་རང་ཡི་དམ་ལྷ་རུ་བསྒོམ། དེའི་ཐུགས་ཀར་ས་བོན་གྱི་ 
ཡིག་འབྲུ་གཅིག་ལ། ཡི་གེ་བརྒྱ་པ་དཀར་དམར་ནག་གསུམ་གྱིས་བསྐོར་བར་
བསམ་ལ།
ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏེ་ནོ་པ། ཏིཥྛ་དྲྀ་ཎྷོ་མེ་བྷ་ 
ཝ། སུ་ཏོཥྱོ་མེ་བྷ་ཝ། སུ་པོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སརྦ་སིདྡྷིམྨེ་པྲ་ཡ་ཙྪ། 
སརྦ་ཀརྨ་སུ་ཙ་མེ་ཙིཏྟཾ་ཤྲི་ཡ་ཀུ་རུ་ཧཱུྃ། ཧ་ཧ་ཧ་ཧ་ཧོ། བྷ་ག་ཝཱན་སརྦ་ཏ་ཐཱ་ག་ཏ་
24

༄༅། །ཟབ་གཏེར་ཆོས་ཀྱི་མཛོད་ཁང་།
བཛྲ་མཱ་མེ་མུཉྩ། བཛྲ་བྷ་ཝ། མ་ཧཱ་ས་མ་ཡ་ས་ཏྭ་ཨ། ཞེས་པའི། ཡི་གེ་བརྒྱ་པ་ 
དཀར་པོ་ལས་འོད་དཀར་པོ་འཕྲོས། བདེ་གཤེགས་སྐུ་ལ་མཆོད་པ་ཕུལ། སེམས་ 
ཅན་ཐམས་ཅད་ཀྱི་ལུས་ཀྱི་སྒྲིབ་པ་སྦྱངས། སྐུའི་དམ་ཚིག་ཉམས་པ་བསྐངས་ 
པར་བསམ། བརྒྱ་པ་དམར་པོ་ལས་འོད་དམར་པོ་འཕྲོས་པས། བདེ་གཤེགས་ 
གསུང་ལ་མཆོད་པ་ཕུལ། རང་གཞན་སེམས་ཅན་ཐམས་ཅད་ཀྱི་ངག་གི་སྒྲིབ་པ་ 
སྦྱངས། གསུང་གི་དམ་ཚིག་ཉམས་པ་ཐམས་ཅད་བསྐངས་པར་བསམ། བརྒྱ་པ་ 
ནག་པོ་ལས་འོད་ཟེར་ནག་པོ་འཕྲོས་པས། བདེ་གཤེགས་ཐུགས་ལ་མཆོད་པ་ 
ཕུལ། རང་གཞན་སེམས་ཅན་ཐམས་ཅད་ཀྱི་ཡིད་ཀྱི་སྒྲིབ་པ་སྦྱངས། ཐུགས་ཀྱི་ 
དམ་ཚིག་ཉམས་པ་ཐམས་ཅད་བསྐངས་པར་བསམ་མོ། །དེ་ནས་རང་ཉིད་འོད་ 
དུ་ཞུ་ནས་ཡིག་འབྲུར་གྱུར། ཡི་གེ་སྐྱེ་མེད་སྟོང་ཉིད་མི་དམིགས་པའི་ངང་ལ་ 
བཞག་གོ །དང་པོ་མང་དུ་བཟླས། དེ་ནས་བརྒྱ་འམ་ཉེར་གཅིག་ལ་སོགས་པ་ 
གང་འགྲུབ་རེ་བགྲང་། དེས་སྡིག་སྒྲིབ་ཐམས་ཅད་དག ཉམས་ཆག་ཐམས་ཅད་ 
བསྐང་ངོ་།། །།
གསུམ་པ་ལས་རྒྱུ་འབྲས་དང་། འཆི་བ་མི་རྟག་པ་བསྒོམ་ལ་བློ་སྦྱོང་བ་ནི། 
དལ་འབྱོར་ལས་འབྲས་མི་རྟག་ཉེས་དམིགས་བསྒོམ། །ཞེས་པས། འདི་ལ་བཞི་ 
ལས། དང་པོ་དལ་འབྱོར་རྙེད་པར་དཀའ་བ་བསྒོམ་པ་ནི། བྱང་ཆུབ་སྒྲུབ་པའི་ 
རྟེན་ནི། དལ་འབྱོར་ཁོ་ན་ཡིན་ལ། དལ་བ་ཞེས་བྱ་བ་ནི། མི་ཁོམ་པའི་གནས་ 
བརྒྱད་དང་བྲལ་བ་ལ་བྱ་སྟེ། མི་ཁོམ་པ་བརྒྱད་ནི། དམྱལ་བ་ཡི་དྭགས་དུད་ 
འགྲོ་དང༌། །ཚེ་རིང་ལྷ་དང་ཀླ་ཀློ་དང་། །སངས་རྒྱས་མི་འབྱུང་ལོག་ལྟ་དང༌། ། 
ལྐུག་པ་འདི་དག་མི་ཁོམས་བརྒྱད། །ཅེས་པས། ངན་སོང་གསུམ་དང་ལྷ་ཚེ་རིང་
25

༄༅། །ཨོ་རྒྱན་རྗེ་འབངས་འདུས་པའི་ ཟབ་ཆོས་ཀྱི་སྙིང་པོ་གཅེས་བཏུས།
པོ་སྟེ།མི་མ་ཡིན་པའི་འགྲོ་བ་བཞི་དང་། སངས་རྒྱས་ཀྱི་བསྟན་པ་མེད་པའི་ས་ 
དང་། ཡོད་ཀྱང་མ་ཁྱབ་པའི་མཐའི་ཀླ་ཀློ་དང་། ལས་འབྲས་མེད་ཅེས་ལོག་ 
པར་ལྟ་བ་དང་། འོན་ལོང་དིག་ལྐུགས་ལ་སོགས་པ་དབང་པོ་མ་ཚང་བའི་མིས་ 
བསྡུས་པ་བཞི་སྟེ་བརྒྱད་དོ། །སྐྱོན་བཞི་གཉིས་བརྒྱད་པོ་དེ་དང་བྲལ་བ་ནི་དལ་
བ་སྟེ། ཆོས་ཁྱད་པར་ཅན་གྱི་རྟེན་དུ་རུང་བ་ཡིན་ནོ། །འབྱོར་པ་ནི། མིར་གྱུར་ 
ཡུལ་གྱི་དབུས་སྐྱེས་དང༌། །དབང་པོ་ཚང་ཞིང་གནས་ལ་དད། །དེ་བཞིན་ལས་ 
མཐའ་མ་ལོག་པའོ། །ཞེས་པས། མི་ཉིད་དུ་གྱུར་པ་དང་། ཡུལ་དབུས་སུ་སྐྱེས་ 
པ་དང་། དབང་པོ་ཚང་བ་དང་། སངས་རྒྱས་བསྟན་པའི་གནས་ལ་དད་པ་ 
དང༌། ལས་ཀྱི་མཐའ་མ་ལོག་པ་སྟེ་རང་འབྱོར་ལྔ་དང༌། སངས་རྒྱས་རྣམས་ 
བྱོན་ཆོས་གསུངས་དང༌། །བསྟན་པ་གནས་དང་དེ་རྗེས་འཇུག །གཞན་ཕྱིར་ 
སྙིང་རྗེ་ལྔ་ཡིན་ནོ། །ཞེས་པས། སངས་རྒྱས་འཇིག་རྟེན་དུ་བྱོན་པ། དེས་ཆོས་ 
གསུངས་པ། བསྟན་པ་དེ་ཡུན་དུ་གནས་པ། བསྟན་པའི་རྗེས་སུ་འཇུག་པ། གཞན་ 
གྱི་ཕྱིར་བརྩེ་བའི་ཐུགས་རྗེ་ཡོད་པ་སྟེ་གཞན་འབྱོར་ལྔའོ། །དེ་ལྟར་ཡོན་ཏན་ལྔ་ 
གཉིས་བཅུ་དང་ལྡན་པ་དེ་ནི་འབྱོར་པ་ཞེས་བྱ་སྟེ། ཆོས་ལ་སྤྱད་དུ་ཡོད་པའོ། ། 
དེ་ནི་རྒྱུ་རྐྱེན་ངོ་བོ་གང་ལ་བརྟགས་ཀྱང་ཐོབ་པར་ཤིན་ཏུ་དཀའ་བ་ཡིན་པས། 
དེ་ལྟར་བསྒོམས་ན་འཁོར་བ་ལ་བློ་ལྡོག་པ་ཡིན་ནོ། །
སོ་གཉིས་པ་ལས་རྒྱུ་འབྲས་ལ་གསུམ་སྟེ། ལས་ཀྱི་ངོ་བོ་ངོས་བཟུང་བ་དང་། 
མཚམས་དབྱེ་བ། རྣམ་གྲངས་སོ། །དང་པོ་ནི། ལས་ཀྱི་ངོ་བོ་ངོས་བཟུང་བ། གང་ 
ཉེས་པར་སྤྱོད་པ་དངོས་སམ་བརྒྱུད་ནས་སྡུག་བསྔལ་བསྐྱེད་པ་ནི་སྡིག་པ་སྟེ་མི་ 
དགེ་བའི་ལས་སོ། །དེ་ལ་གསུམ་སྟེ། རང་བཞིན་གྱི་ཁ་ན་མ་ཐོ་བ། སྤྱད་པ་ཉིད་
26

༄༅། །ཟབ་གཏེར་ཆོས་ཀྱི་མཛོད་ཁང་།
ན་སྡིག་ཏུ་གྱུར་པ། མཚམས་མེད་པ་ལྔ། དེ་དང་ཉེ་བ་ལྔ། མི་དགེ་བ་བཅུའོ། ། 
བཅས་པའི་ཁ་ན་མ་ཐོ་བ། བཅས་པ་ཉིད་ན་ལྟུང་བར་གྱུར་པ། སྡོམ་པ་གསུམ་ 
གྱི་ཉེས་པའོ། །འཇིག་རྟེན་གྱི་ཁ་ན་མ་ཐོ་བ། གཞན་གྱི་སྡིག་ཅན་བྱེད་པ་སྟེ། མི་ 
ཤེས་པ། བག་མེད་པ། མ་གུས་པ། ཉོན་མོངས་པའོ། །གང་ལེགས་པ་སྤྱོད་པ་ 
དངོས་སམ་བརྒྱུད་ནས་བདེ་བ་སྐྱེད་པས་ན་དགེ་བའོ། །དེ་ལ་གསུམ། འཁོར་ 
གསུམ་དམིགས་པ་དང་བཅས་ནས་གཏོང་བ་བསོད་ནམས་ཆ་མཐུན་དགེ་བ། ངེས་ 
འབྱུང་གི་སེམས་ཀྱིས་ཀུན་ནས་བླངས་ནས་གཏོང་བ་ཐར་པ་ཆ་མཐུན་གྱི་དགེ་བ། 
འཁོར་གསུམ་ཡོངས་དག་མི་དམིགས་པར་ཤེས་པ་ཐར་པ་བླ་ན་མེད་པའི་དགེ་
བའོ། །དགེ་སྡིག་གཉིས་ཀ་མ་ཡིན་པ་ནི། ལུང་མ་བསྟན་གྱི་ལས་སོ། ། གཉིས་པ་ 
ལས་ཀྱི་སོ་མཚམས་དབྱེ་བ་ལ་བདུན་ལས།
དང་པོ། ༡ དོན་གྱི་དགེ་བ་གནས་ལུགས་འདུས་མ་བྱས། དོན་གྱི་མི་དགེ་ 
བ་འདུས་བྱས་འཁོར་བའི་ཆོས་སོ། །རང་བཞིན་གྱིས་དགེ་བ་རིག་པ་ཡེ་ཤེས། 
རང་བཞིན་གྱིས་མི་དགེ་བ་ཉོན་མོངས་དུག་ལྔའོ། ༣ །གཤིས་དགེ་བ་ཆོས་ཉིད་ 
སྟོང་པ། གཤིས་མི་དགེ་བ་མ་རིག་པའོ། ༤།ཡང་དག་པའི་དགེ་བ་བློ་ལས་ 
འདས་པ། ཡང་དག་པའི་མི་དགེ་བ་ཡིད་ཀྱིས་བསླད་པའོ། ༢ །ཡིད་ལ་མི་བྱེད་ 
པ་ནི་མྱང་འདས་ཏེ་དགེ་བ། ཡིད་ལ་བྱེད་པ་ནི་འཁོར་བ་སྟེ་མི་དགེ་བའོ། ༦ ། 
དུས་གསུམ་ཆ་ཕྲ་མོས་སྦགས་པའི་དགེ་བས་མཐོ་རིས་གསུམ། དུག་གསུམ་གྱིས་ 
ཀུན་ནས་བསླངས་པའི་སྡིག་པས་ངན་སོང་གསུམ་བསྐྱེད་དོ། ༧ །ཐབས་ཤེས་ཀྱི་ 
དགེ་བས་མི་གནས་པའི་མྱང་འདས། ཐབས་ཤེས་ཅི་རིགས་པའི་དགེ་བས་ 
ཕྱོགས་གཅིག་པའི་མྱང་འདས་སོ། །གསུམ་པ་ལས་ཀྱི་རྣམ་གྲངས་ལ། གཅིག་ཏུ་
27

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དཀར་བའི་ལས། དགེ་བ་ཁོ་ནའོ། །གནག་པའི་ལས། མི་དགེ་བ་ཁོ་ནའོ། །འདྲེས་ 
པའི་ལས་དགེ་སྡིག་འདྲེས་པ་སྟེ། གསུམ། བསམ་པ་དཀར་ལ་སྦྱོར་བ་གནག་པ། 
མི་ནག་མདུང་ཐུང་ཅན་བསད་པ་ལྟ་བུའོ། །བསམ་པ་ནག་ལ་སྦྱོར་བ་དཀར་བ། 
གསོད་པའི་ཕྱིར་བསྙེན་བཀུར་བྱེད་པ་ལྟ་བུའོ། །བསམ་སྦྱོར་གཉིས་ཀ་དཀར་བ། 
སངས་རྒྱས་ཐོབ་པའི་ཕྱིར་དགེ་བ་ལ་སྦྱོར་བ་ལྟ་བུའོ། །གཉིས་ཀ་ནག་པ། ཞེ་ 
སྡང་གིས་བསད་པ་ལྟ་བུ། མཐོང་ཆོས་འབྲས་བུ་ཅན། ཚེ་འདིར་རྣམ་སྨིན་མྱོང་ 
བའི་ལས་སོ། །སྐྱེས་ནས་མྱོང་འགྱུར། སྐྱེ་བ་ཕྱི་མ་ལ་མྱོང་ངེས། ལན་གྲངས་གཞན་ 
ལ་མྱོང་བ། སྐྱེ་བ་གསུམ་ཕན་ལ་མྱོང་བའི་ལས་སོ། །ལས་དཀར་རྣམ་སྨིན་ 
མི་ དཀར་བ། དགེ་བ་བྱས་པས་བདེ་འགྲོ་སྐྱེ་བའོ། །ལས་ནག་རྣམ་སྨིན་ནག་པ། 
དགེ་བ་བྱས་པས་ངན་འགྲོར་སྐྱེ་བའོ། །ལས་དཀར་རྣམ་སྨིན་ནག་པ། མི་སྡུག་ 
བསྔལ་ཅན་ལྟ་བུ། ལས་ནག་རྣམ་སྨིན་དཀར་བ། གླང་པོ་ཆེ་རབ་བརྟན། འཕེན་ 
བྱེད་དགེ་བ་ལ་རྫོགས་བྱེད་ཀྱང་དགེ་བ། ལྟར་སྐྱེ་བ། འཕེན་བྱེད་དགེ་བ་ལ་ 
རྫོགས་བྱེད་མི་དགེ་བ། མི་དབུལ་པོ་ལྟ་བུ། འཕེན་བྱེད་ཀྱང་མི་དགེ་བ་ལ་ 
རྫོགས་བྱེད་ཀྱང་མི་དགེ་བ། དུད་འགྲོར་སྐྱེ་བའི་སྡུག་བསྔལ་ཅན་ལྟ་བུ། འཕེན་ 
བྱེད་མི་དགེ་བ་ལ་རྫོགས་བྱེད་དགེ་བའི་ལས་ཀླུ་ཕྱུག་པོ་ལྟ་བུ་ཡོད་དོ། །བདག་ 
གིས་མི་དགེ་པ་བྱས་པའི་ལས་གཞན་ལ་མི་སྨིན། གཞན་གྱིས་དགེ་མི་དགེ་བྱས་ 
པ་བདག་ལ་མི་སྨིན། རང་གིས། ལས་མ་བྱས་པ་དང་མི་འཕྲད། རང་གི་དགེ་ 
སྡིག བྱས་པའི་ལས་ཆུད་མི་ཟ། དགེ་མི་དགེ་དཀར་ནག་གི་ལས་མི་འཆོལ་བས། 
དེའི་ཕྱིར་སྡུག་བསྔལ་མྱོང་བའི་ལས་དགེ་བ་དང་མི་དགེ་བ། ཤིན་ཏུ་ཕྲ་བ་ནས་ 
འདོར་ལེན་བྱའོ། །གསུམ་པ་མི་རྟག་པ་བསྒོམ་པ་ལ་གསུམ་སྟེ། སྐྱེས་ཕན་ཆད་
28

༄༅། །ཟབ་གཏེར་ཆོས་ཀྱི་མཛོད་ཁང་།
འཆི་ངེས་པར་འདུག དེ་ཀ་མི་རྟག་པའི་ངོ་བོ་ཡིན་པར་འདུག དོན་སྙིང་ལ་ 
མཚོན་ཕོག་པའི་སྐྱེས་བུ་དང་འདྲ། དེ་ཡང་ནམ་འཆི་ངེས་པ་མི་འདུག དེ་ཀ་ 
མི་རྟག་པའི་མཚན་ཉིད་ཡིན་ཏེ། རྩྭ་ཀའི་ཟིལ་པ་དང་འདྲ། འཆི་བ་ལ་ཅིས་ཀྱང་ 
མི་ཕན་པར་འདུག དེ་ཀ་མི་རྟག་པའི་ཁྱད་ཆོས་ཡིན་ཏེ། ཉི་མ་རྒས་པའི་གྲིབ་ 
སོ་དང་འདྲའོ། །དང་པོ་འཆི་ངེས་པ་ལ་རྒྱུ་མཚན་གསུམ། སྔར་སྐྱེས་པ་ལུས་པ་ 
མེད་པ་དང་། ཚེ་ལ་བསྣོན་པ་མེད་ཅིང་འབྲིད་པ་ཡོད་པ་དང་། ལུས་སེམས་ 
འདུས་བྱས་ཡིན་ཏེ་འཆི་ངེས་པའོ། །
གཉིས་པ་ནམ་འཆི་ངེས་པ་མེད་པ་ལ་ཡང་རྒྱུ་མཚན་གསུམ་སྟེ། ཚེ་ལ་དུས་ 
བཏབ་མེད་པ་དང་། འཆི་རྐྱེན་མང་བ་དང༌། འདུས་བྱས་འཇིག་པའི་རང་ 
བཞིན་ཅན་ཡིན་པས་ནམ་འཆི་ངེས་པ་མེད་དོ། །གསུམ་པ་འཆི་བ་ལ་ཅིས་ཀྱང་ 
མི་ཕན་པ་ལའང་རྒྱུ་མཚན་གསུམ་སྟེ། བསགས་པའི་ནོར། འབྲེལ་བའི་གཉེན། 
བརྩིགས་པའི་མཁར་གྱིས་མི་ཕན་པའོ། །དེ་ལྟར་མི་རྟག་པ་བསྒོམས་པས་འཇིག་ 
རྟེན་འདི་ལ་བློ་ལྡོག་པ་ཡིན་ནོ། །བཞི་པ་འཁོར་བའི་ཉེས་དམིགས་བསྒོམ་པ་ནི། 
འཁོར་བ་ནི། ཁམས་གསུམ་གྱི་སེམས་ཅན་ཡིན་ལ། དེ་དག་ནི་སྡུག་བསྔལ་གྱི་ 
རང་བཞིན། སྡུག་བསྔལ་གྱི་ངོ་བོ། སྡུག་བསྔལ་གྱི་ཡོ་ལང་ཡིན་ཏེ། རྩ་བའི་སྡུག་ 
བསྔལ་བཞི་ནི། ལུ་གུ་རྒྱུད་དང་འདྲ་སྟེ། གཅིག་གཤམ་ལ་གཅིག་འབྲེལ། ཡན་ 
'ལལ་ག་གི་སྡུག་བསྔལ་དྲུག་ནི། རྒྱ་མཚོའི་རླབས་དང་འདྲ་སྟེ། བུད་པ་དང་སངས་ 
པ་མེད། ཉིང་ལག་གི་སྡུག་བསྔལ་ནི། གནམ་གྱི་སྐར་མ་དང་འདྲ་སྟེ། གྲངས་ 
དང་ཚད་མེད། དེས་ན་གང་དུ་སྐྱེས་ཀྱང་སྡུག་བསྔལ་གྱི་ཡོ་ལང་། སུ་དང་ 
འགྲོགས་ཀྱང་སྡུག་བསྔལ་གྱི་གྲོགས་པོ། གང་དུ་ཕྱིན་ཀྱང་སྡུག་བསྔལ་གྱི་གནས་
29

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པོ༑ ༑གང་གི་ཡིན་ཀྱང་སྡུག་བསྔལ་གྱི་སྣོན་པར་འདུག་སྟེ། ལོ་ཀའི་ཕུན་སུམ་ 
ཚོགས་པ་ཐམས་ཅད་སྡུག་བསྔལ་གྱི་རྒྱུ། མ་ཚོགས་པ་ཐམས་ཅད་སྡུག་བསྔལ་ 
གྱི་འབྲས་བུ་སྟེ། སྡུག་བསྔལ་ལུ་གུ་རྒྱུད་དང་འདྲ་བ། གཅིག་གཤམ་ནས་གཅིག་ 
འབྲེལ། ཆུའི་གཉེར་མ་དང་འདྲ་སྟེ་བུད་པ་དང་སངས་པ་མེད། གནམ་གྱི་སྐར་ 
མ་དང་འདྲ་སྟེ་གྲངས་དང་ཚད་མེད་དོ། །མདོར་ན། འདོད་པ་སེམས་ཀྱི་ཆོ་ 
འཕྲུལ། མྱོང་བ་ལུས་ཀྱི་སྡུག་བསྔལ། སྣང་བ་ཡུལ་གྱི་སྡུག་བསྔལ། སྒོ་གསུམ་ 
རྩོལ་སྒྲུབ་ཀྱི་སྡུག་བསྔལ་ཏེ། སྡུག་བསྔལ་མེད་པ་གཅིག་ཀྱང་མེད་དོ། །དེ་ལྟར་ 
བསམ་ཙ་ན་འཁོར་བ་འདི་ལ་བློ་ལྡོག་པ་ཡིན་ནོ། ། 
བཞི་པ་མཎྜལ་དང་གཏོར་མ་ཚོགས་གསོག་པ་ལ་གཉིས་ལས། དང་པོ་
མཎྜལ་དབུལ་བ་ནི། སྒྲུབ་དང་མཆོད་པའི་མཎྜལ་གཉིས་སུ་འབུལ། །ཞེས་པས། 
སྒྲུབ་པའི་མཎྜལ་དགོད་པ་དང༌། མཆོད་པའི་མཎྜལ་དབུལ་བའོ། །དང་པོ་ནི། 
སྒྲུབ་པའི་མཎྜལ། མཎྜལ་ཕྱིས་པས་སྟོང་པ་ཉིད་དུ་བསམ། སྟོང་པའི་ངང་ལས་ 
གཞལ་ཡས་ཁང་གྲུ་བཞི་སྒོ་བཞི་རྒྱན་རྟ་བབས་དང་བཅས་པར་བསམ། དེའི་ 
ཕྱོགས་བཞི་དབུས་དང་ལྔར། སེང་གེའི་ཁྲི་རིན་པོ་ཆེས་སྤྲས་པ། ཉི་ཟླ་པདྨ་དང་ 
བཅས་པའི་གདན་ལྔ་བསམ། ཁྲི་དབུས་མའི་སྟེང་ན་རྩ་བའི་བླ་མ། ཤར་དུ་ཡི་ 
དམ། ལྷོར་སངས་རྒྱས། ནུབ་ཏུ་ཆོས། བྱང་དུ་དགེ་འདུན་དཀོན་མཆོག་གསུམ། 
དེ་རྣམས་ལས་འོད་ཟེར་འཕྲོས་པས། རྩ་བའི་བླ་མ་ལ་བཀའ་བརྒྱད་ཀྱི་བླ་མ་ 
ཐམས་ཅད་བསྟིམ། ཡི་དམ་ལ་གསང་སྔགས་ཀྱི་ལྷ་ཚོགས། སངས་རྒྱས་ལ་སྐུ་ 
གསུམ་ཡེ་ཤེས་ལྔ་ཕྱོགས་བཅུའི་སངས་རྒྱས། ཆོས་ལ་བསྟན་སྒྲུབ་འགོག་པའི་ 
ཆོས་ཐམས་ཅད། དགེ་འདུན་ལ་ཉན་རང་བྱང་ཆུབ་སེམས་ཀྱི་དགེ་འདུན་དཔག་
30

༄༅། །ཟབ་གཏེར་ཆོས་ཀྱི་མཛོད་ཁང་།
ཏུ་མེད་པ་བསྟིམ། དེ་རྣམས་ལ་ལུས་ལོངས་སྐྱོད་དགེ་བའི་རྩ་བ་ཐམས་ཅད་ 
དབུལ། མཆོད་པའི་སྤྲིན་ཚོགས་དཔག་ཏུ་མེད་པས་མཆོད་ལ། ངག་ཏུ། བླ་མ་ 
ཡི་དམ་ཇོ་བོ་དཀོན་མཆོག་བཞེས་ཤིག བདག་གི་ལུས་ལོངས་སྤྱོད་དགེ་རྩ་ཐམས་ 
ཅད་ཡོངས་སུ་དབུལ་ལོ་བཞེས་ཤིག བླ་མ་དང་ལྷ་ཚོགས་དཀོན་མཆོག་གསུམ་ 
པོ༑ བདག་ལ་རྟོགས་པ་མཆོག་ཏུ་གྱུར་པ། ཉམས་མྱོང་རྒྱུན་ཆད་མེད་པ། སྣང་ 
བ་རྟེན་འབྲེལ་དུ་འཆར་བར་བྱིན་གྱིས་བརླབ་ཏུ་གསོལ། ཞེས་གསོལ་བ་ལན་
གསུམ་གདབདེ་ནས་རྟེན་འཁོར་ལོ་ལྔ་པོ་མདུན་གྱི་ནམ་མཁའ་ལ་བཏེག་ལ། 
ཨོཾ་སརྦ་གུ་རུ་ལོ་ཀ་པཱུ་ཙ་དྷརྨ་ཡེ་སྭཱ་ཧཱ། ཞེས་སོ། །
གཉིས་པ་མཆོད་པའི་མཎྜལ་དབུལ་བ་ནི། མཎྜལ་དེ་ཕྱིས་པས་རྒྱ་མཚོ་སྔོ་ལ་ 
དངས་པ་གཅིག་ཏུ་བསམ། དེའི་དབུས་སུ་ཚོམ་བུ་གཅིག་བཀོད་པས། དབུས་ 
ཀྱི་རི་རབ་རྒྱུ་རིན་པོ་ཆེ་སྣ་ཚོགས་ལས་གྲུབ་པ། དབྱིབས་གྲུ་བཞི་བང་རིམ་ལྔ་དང་ 
ལྡན་པ། རྒྱ་ཆེ་ལ་དཔངས་མཐོ་བ་གཅིག་བསམ། ཤར་དུ་ཚོམ་བུ་གཅིག་བཀོད་ 
པས། ལུས་འཕགས་པོ་དུང་ལས་གྲུབ་པ་དབྱིབས་ཟླ་གམ་རྒྱ་ཆེ་ལ་དཔངས་མཐོ་ 
བ་གཅིག་བསམ། ལྷོ་རུ་གཅིག་བཀོད་པས། འཛམ་བུ་གླིང་བཻཌཱུརྻ་ལས་གྲུབ་པ་ 
དབྱིབས་སོག་ག ནུབ་ཏུ་གཅིག་བཀོད་པས། བ་གླང་སྤྱོད་ཤེལ་དམར་པོ་ལས་གྲུབ་ 
པ་ཟླུམ་པོ། བྱང་དུ་གཅིག་བཀོད་པས། སྒྲ་མི་སྙན་གསེར་ལས་གྲུབ་པ་གྲུ་བཞི། 
ཤར་དང་དབུས་ཀྱི་བར་དུ་གཅིག་བཀོད་ལ། ཟླ་བའི་དཀྱིལ་འཁོར་ཆུ་ཤེལ་ལས་ 
གྲུབ་པ་རྒྱ་ཆེ་བ་དཔངས་མཐོ་བ་གཅིག་བསམ། ནུབ་དང་དབུས་ཀྱི་བར་དུ་གཅིག་ 
བཀོད་ལ། ཉི་མའི་དཀྱིལ་འཁོར་མེ་ཤེལ་ལས་གྲུབ་པ་གཅིག་བསམ། དེ་རྣམས་ 
ཀྱི་བར་ཐམས་ཅད་མཆོད་པའི་སྤྲིན་སྣ་ཚོགས་གཅལ་དུ་བཀྲམ་པ། རཏྣ་སྣ་ཚོགས་
31

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱིས་ཕྱུར་ལུད་དུ་བཀང་བ། སངས་རྒྱས་ཀྱི་ཞིང་ཁམས་རྣམ་པར་དག་པ། སངས་ 
རྒྱས་དང་བྱང་ཆུབ་སེམས་དཔས་གང་བ། ལྷའི་བུ་དང་བུ་མོ་མང་པོ་གླུ་ལེན་ཅིང་ 
གར་བསྒྱུར་བ་དང་བཅས་པ་དམིགས་ལ་དབུལ་ལོ། །རང་གི་ལུས་ལོངས་སྤྱོད་ 
དགེ་བའི་རྩ་བ་ཐམས་ཅད་ལྟོས་པ་མེད་པར་དབུལ་ལོ། །
གཉིས་པ་གཏོར་མ་སྐྱོང་བ་ནི། སྣ་ཚོགས་ལམ་ཁྱེར་གཏོར་མས་ཚོགས་གཉིས་ 
བསག །ཅེས་པས། འདི་ལ་གཉིས་ཏེ། གནད་སྤྱིར་བསྟན་པ་དང་། གཏོང་ཐབས་ 
བྱེ་བྲག་ཏུ་བཤད་པའོ། །དང་པོ་གནད་སྤྱིར་བསྟན་པ་ལ་ལྔ་སྟེ། ངོ་བོ། ངེས་ཚིག 
རྣམ་གྲངས། མགྲོན་ངོས་བཟུང་བ། གཏོར་མའི་དེ་ཉིད་དོ། །དང་པོ་ངོ་བོ། ནི། 
དབྱིངས་དང་ཡེ་ཤེས་གཉིས་སུ་མེད་པ་སྟེ། ཆོས་ཉིད་སྟོང་པའི་རྩལ་ཆོས་ཅན་ 
གཏོར་མར་འཆར་བའོ། །གཉིས་པ་ངེས་ཚིག་ནི། འཛིན་པ་མེད་པས་གཏོར། 
ཀུན་ལ་ཁྱབ་པས་མ། ཞེས་བྱ་སྟེ། རྟོག་མེད་ཡེ་ཤེས་ཀྱི་རོལ་པས་མགྲོན་བཞི་ 
ཚིམ་པའོ། །གསུམ་པ་རྣམ་གྲངས་ལ་ལྔ་སྟེ། འཁོར་འདས་ཀྱི་ཆོས་ཐམས་ཅད་ 
རང་སྣང་འཛིན་མེད་དུ་རྟོགས་ནས་ཉོན་མོངས་ཡེ་ཤེས་སུ་ཤར་བ་ནི། འགྱུར་མེད་
ཡེ་ཤེས་ཀྱི་གཏོར་མ། ཆོས་ཐམས་ཅད་རང་སྣང་གཉིས་མེད་དུ་རྟོགས་ནས་སྡུག་ 
བསྔལ་བདེ་བར་འཆར་བ་ནི། བདེ་ཆེན་བྱང་ཆུབ་སེམས་ཀྱི་གཏོར་མ། ཕྱི་ནང་ 
སྣོད་བཅུད་སེམས་ཀྱིས་ཁྱབ་ཚད་ཆོས་ཉིད་ཀྱིས་ཁྱབ་པ་ནི། ཡོངས་སུ་ཁྱབ་པའི་ 
གཏོར་མ། ཆོས་ཉིད་བྱང་ཆུབ་སེམས་མ་བྱུང་མ་སྐྱེས་པ་ནི། དག་པ་ཆོས་ཉིད་ 
ཀྱི་གཏོར་མ། ཐམས་ཅད་ཡང་དག་གཉིས་མེད་ཀྱི་ལམ་དུ་འགྲོ་བ་ནི། སྣ་ཚོགས་ 
ལམ་ཁྱེར་གྱི་གཏོར་མའོ། །བཞི་པ་མགྲོན་ངོས་བཟུང་བ་ལ་གཉིས་ལས། ཕྱི་མཚན་ 
ཉིད་དང༌། ནང་གསང་སྔགས་སོ། །དང་པོ་ཕྱི་མཚན་ཉིད་ལྟར་ན། སྲིད་ཞིའི་
32

༄༅། །ཟབ་གཏེར་ཆོས་ཀྱི་མཛོད་ཁང་།
མགྲོན་ཡང་དག་པར་རྫོགས་པའི་སངས་རྒྱས་ལ་ཉན་རང་བྱང་སེམས་ཀྱིས་བསྐོར་
བའམ། ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་སྲས་ཕྱོགས་བཅུའི་སངས་ 
རྒྱས་ཀྱིས་བསྐོར་བའོ། །ཡོན་ཏན་གྱི་མགྲོན་གསང་བདག་ཕྱག་ན་རྡོ་རྗེ་ལ་གཙང་ 
རིས་མགོན་པོས་བསྐོར་བ། སྙིང་རྗེའི་མགྲོན་འཕགས་པ་སྤྱན་རས་གཟིགས་ལ་ 
རིགས་དྲུག་སེམས་ཅན་གྱིས་བསྐོར་བ། ལན་ཆགས་ཀྱི་མགྲོན་དཔལ་རྟ་མགྲིན་ 
ལ་བགེགས་རིགས་སྟོང་ཕྲག་བརྒྱད་ཆུས་བསྐོར་བའོ། །གཉིས་པ་ནང་གསང་སྔགས་ 
ལྟར་ན། སྲིད་ཞིའི་མགྲོན་བླ་མ་ཡི་དམ་ཞི་ཁྲོའི་ལྷ་ཚོགས་ཀྱིས་བསྐོར་བ། ཡོན་ 
ཏན་མཁའ་འགྲོ་སྡེ་ལྔ་ལ་ཆོས་སྐྱོང་ཕོ་མོས་བསྐོར་བ། སྙིང་རྗེ་དུས་གསུམ་པ་ལ་ 
རིགས་དྲུག་སེམས་ཅན་གྱིས་བསྐོར་བ། ལན་ཆགས་རང་གི་སྲུང་མ་ལ་ལྷ་སྲིན་སྡེ་ 
བརྒྱད་ཀྱིས་བསྐོར་བའོ། །ལྔ་པ་གཏོར་མའི་དེ་ཉིད་ལ་བཞི་སྟེ། དོན་དང་རྟགས། 
དགོངས་པ་དང་སྤྱོད་ལམ། ལས་དང་རིམ་པ། སྐྱོན་དང་ཡོན་ཏན་ནོ། །དང་པོ་ 
ལ༑ དོན་སྐྱེ་འགག་གཉིས་མེད། རྟགས་སྔགས་དང་ཕྱག་རྒྱ་ཏིང་ངེ་འཛིན་ཡིག་ 
འབྲུའི་ཆོ་འཕྲུལ་ལོ། །གཉིས་པ་གཏོར་མའི་དགོངས་པ་བཞི་ནི། བདག་ཡི་དམ་ 
ལྷར་གསལ་བ། གནས་གཞལ་ཡས་ཁང་དུ་གསལ་པ། མགྲོན་རྣམས་ལྷ་ཕོ་མོར་ 
གསལ་བ། རྫས་བདུད་རྩིའི་རྒྱ་མཚོར་གསལ་བའོ། །
གཏོར་མའི་སྤྱོད་ལམ་བཞི་ནི། འབགས་པ་དང་རྩོག་པ་མེད་པ། བོ་བ་དང་ 
ཟགས་པ་མེད་པ། དངོས་པོ་བཟང་ཞིང་དྲི་མས་མ་གོས་པ། སེམས་མ་གཡེངས་ 
ཤིང་ཏིང་ངེ་འཛིན་གསལ་བའོ། །གསུམ་པ་གཏོར་མའི་ལས་བཞི་ནི། ཚོགས་ 
གཉིས་རྫོགས་པ། སྒྲིབ་གཉིས་སྦྱོང་བ། བར་ཆད་གཉིས་ཞི་བ། དངོས་གྲུབ་ 
གཉིས་ཐོབ་པའོ། །གཏོར་མའི་རིམ་པ་བཞི་ནི། སྒྲུབ་པའི་གཏོར་མ་བསྐྱིལ་བས་
33

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དམ་ཅན་འདུས་པ། རྒྱུན་གཏོར་བཏང་བས་ལས་མྱུར་བ། དུས་གཏོར་དང་སྐོང་ 
གཏོར་མ་ཆག་པས་བསམ་པ་འགྲུབ་པ། དྲག་པོའི་གཏོར་མ་ཟོར་དུ་འཕངས་ 
པས་དགྲ་བགེགས་ཐུལ་བའོ། །བཞི་པ་གཏོར་མའི་དེ་ཉིད་མ་ཤེས་པའི་སྐྱོན་ནི། 
ཆུ་མ་བླུགས་ན་སྤེལ་བར་མི་ནུས། བྱིན་གྱིས་མ་བརླབས་ན་རྒྱལ་བ་དང་དམ་ཚིག་ 
ཉམས། བསྔོ་བ་ལོག་ན་སྒྲིབ་པ་གསོག མ་འབྱོར་ན་ལུང་སྐམ་གྱི་རི་དྭགས་སུ་སྐྱེ། 
རྒྱུ་རྐྱེན་མ་ཚང་ན་མགྲོན་མི་འཚོགས། མགྲོན་མ་ཚོགས་ན་བཏང་བའི་འབྲས་བུ་ 
མེད། རྫས་མ་ཚོགས་ན་སྤྱན་དྲངས་ཀྱང་མི་འབྱོན། དམ་རྫས་ངོ་མ་ཤེས་ན་ 
ལྷའི་ཆད་པ་འོང་། ཆོ་ག་གཞུང་མ་བསྲངས་ན་སྲུང་མའི་ཆད་པ་འོང་། མ་བཏང་ན་ 
བསམ་པ་མི་འགྲུབ། སྒྲུབ་པ་མ་ཐོན་བར་ལ་གཏོར་གཞོང་བཤལ་ན་ཆོས་སྐྱོང་མི་ 
འདུ། གཏོར་གཞོང་ཁ་ཕྱིར་བསྟན་ནས་ཕོ་ན་དངོས་གྲུབ་ལོག གཏོར་མ་གཏོང་ཁར་ 
མ་བསྒུལ་ན་ལེན་མི་ནུས་སོ། །དེ་ཉིད་ཤེས་པའི་ཡོན་ཏན་ནི། ཆུ་བླུགས་པས་ 
སྤེལ་བར་ནུས། བྱིན་གྱིས་བརླབས་པས་རྒྱལ་བ་དང་དམ་ཚིག་མི་ཉམས་པ་ལ་ 
སོགས་པ་སྐྱོན་དེ་དག་ལས་ལོག་པ་ཡོན་ཏན་ནོ། །
གཉིས་པ་བྱེ་བྲག་ཏུ་བཤད་པ་ལ་གཉིས་ཏེ། ལམ་ཁྱེར་དང་། རྒྱུན་གཏོར་རོ། ། 
དང་པོ་ལམ་ཁྱེར་ལ་བཞི་སྟེ། ཕྱི། ནང་། གསང་བ། དེ་ཁོ་ན་ཉིད་ཀྱི་གཏོར་མའོ། 
དང་པོ་ཕྱི་སྣ་ཚོགས་ལམ་ཁྱེར་གྱི་གཏོར་མ་ལ་བདུན་ཏེ། སྣོད། རྫས། བྱིན་གྱིས་ 
བརླབ་པ། སྤྱན་དྲངས་ཤིང་བདུན་རྣམ་དག་བྱ་བ། མཆོད་ཅིང་བསྟབ་པ། བསྔོ་ 
ཞིང་ཕྲིན་ལས་བཅོལ་བ། གཤེགས་ཤིང་གཏོར་མ་བཏང་བའོ། །དང་པོ་ནི། རཏྣ་ 
ཆེ་ཆུང་གང་ཡོད། གཉིས་པ་རྫས་ནི། ཞལ་ཟས་སྣ་ཚོགས་དཀར་གསུམ་མངར་ 
གསུམ་གྱིས་བརྒྱན་པ། གསུམ་པ་བྱིན་གྱིས་བརླབ་པ་ལ་གཉིས་ལས། དང་པོ་རང་
34

༄༅། །ཟབ་གཏེར་ཆོས་ཀྱི་མཛོད་ཁང་།
བརླབ་པ་ནི། རང་ཡི་དམ་ལྷར་བསྐྱེད་དེ། ཨོཾ་ཨཱཿཧཱུྃ། ཞེས་པས། སྤྱི་བོར་ཟླ་བའི་ 
དཀྱིལ་འཁོར་གྱི་སྟེང་དུ་ཨོཾ། མགྲིན་པར་པདྨའི་སྟེང་དུ་ཨཱཿ སྙིང་ཁར་ཉི་མའི་ 
སྟེང་དུ་ཧཱུྃ་བསམ་ལ།ལུས་ངག་ཡིད་གསུམ་སྐུ་གསུང་ཐུགས་སུ་བྱིན་གྱིས་བརླབ་
བོ༑ ༑གཉིས་པ་གཏོར་མ་ལ་བརླབ་པ་ནི། ཨོཾ་ཨཱཿཧཱུཾ། ཞེས་པས་ལན་བདུན་གྱིས། 
བདག་གི་གནས་གསུམ་གྱི་ཡིག་འབྲུ་ལས་འོད་འཕྲོས་པས། མི་གཙང་བ་འབགས་ 
རྩོག་སྦྱངས། ཡང་། ལན་བདུན་གྱིས། བདུད་རྩིའི་རང་བཞིན་དུ་སྤེལ། ཡང་ 
ལན་བདུན་གྱིས། ཡིད་ལ་གང་འདོད་པ་ལྟར་མོས་པར་བསྒྱུར་ཏེ། བཞི་པ་སྤྱན་ 
དྲང་བ་ནི། བདག་གི་གནས་གསུམ་ནས་འོད་ཟེར་འཕྲོས་པས། དུས་གསུམ་རྒྱལ་ 
བ་གཤེགས་སུ་གསོལ། །དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་ 
གསུམ་ལ་སྐྱབས་སུ་མཆི། །མ་ཆགས་པདྨའི་གདན་ལ་བཞུགས། །མཆོད་པ་ 
རྣམས་ཀྱིས་མཆོད་པར་བགྱི། །སྡིག་པ་མི་དགེ་སོ་སོར་བཤགས། །དགེ་བ་ཀུན་ 
ལ་རྗེས་ཡི་རང་། །མྱ་ངན་མི་འདའ་གསོལ་བ་འདེབས། །ཆོས་ཀྱི་འཁོར་ལོ་བསྐོར་ 
བར་བསྐུལ། །ཐམས་ཅད་བྱང་ཆུབ་མཆོག་ཐོབ་ཤོག །ཅེས་པས། མདུན་གྱི་ནམ་ 
མཁའ་ལ། པདྨ་སྟོང་ལྡན་གྱི་གདན་ལ། མགྲོན་བཞི་བྱོན་པར་བསམ་མོ། །ལྔ་པ 
མཆོད་ཅིང་བསྟབ་པ་ནི། སྲིད་ཞུའི་མགྲོན་རྒྱལ་བ་སྲས་དང་བཅས་པ་རྣམས་མཆོད་ 
པ་བཞེས། ཡོན་ཏན་གྱི་མགྲོན་དཔལ་ཕྱག་ན་རྡོ་རྗེ་ལ་གཙང་རིས་མགོན་པོས་བསྐོར་ 
བ་རྣམས་མཆོད་པ་བཞེས། སྙིང་རྗེའི་མགྲོན་འཕགས་པ་སྤྱན་རས་གཟིགས་ལ་ 
རིགས་དྲུག་གིས་བསྐོར་བ་རྣམས་མཆོད་པ་བཞེས། ལན་ཆགས་ཀྱི་མགྲོན་དཔལ་ 
རྟ་མགྲིན་ལ་བགེགས་རིགས་ཀྱིས་བསྐོར་བ་རྣམས་མཆོད་པ་བཞེས། ཞེས་བརྗོད་ 
ཅིང༌། སེ་གོལ་ལན་གསུམ་གཏོགས་པས། ཐམས་ཅད་ཚིམ་ཞིང་དགྱེས་ནས།
35

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདག་ལ་དངོས་གྲུབ་སྟེར་བར་བསམ་མོ། །དྲུག་པ་བསྔོ་ཞིང་ཕྲིན་ལས་བཅོལ་བ་ 
ལ་གཉིས་ཏེ། དང་པོ་བསྔོ་བ་ནི། རིན་ཆེན་རྒྱ་ཆེའི་སྣོད་ནང་དུ། །ཞལ་ཟས་སྣ་ 
ཚོགས་གཏོར་མའི་རྒྱུ། །དཀར་གསུམ་མངར་གསུམ་གཏོར་མའི་རྒྱན། །འབྲུ་ 
གསུམ་སྔགས་ཀྱིས་བྱིན་བརླབས་པས། །མི་མཉེས་པ་དག་གང་ཡང་མེད། །རྒྱལ་ 
བ་མཆོད་པས་མཉེས་གྱུར་ཅིག །དམ་ཅན་ཐུགས་དམ་བསྐང་གྱུར་ཅིག །རིགས་ 
དྲུག་འདོད་པ་ཚིམ་གྱུར་ཅིག །ལན་ཆགས་བུ་ལོན་བྱང་གྱུར་ཅིག །རྣམ་བཞིའི་ 
མགྲོན་གྱི་རིགས་རྣམས་ལ། །ཚད་མེད་གཏོར་མ་འདི་བསྔོས་པས། །ལོངས་སྤྱོད་ 
ལྡན་ཞིང་ཚོགས་རྫོགས་ནས། །ཐམས་ཅད་མྱུར་དུ་སངས་རྒྱས་ཤོག ། 
གཉིས་པ་ཕྲིན་ལས་བཅོལ་བ་ནི། ནད་དང་། སྡིག་པ་དང་། གདོན་བགེགས་ 
ཐམས་ཅད་ཞི་བར་མཛད་དུ་གསོལ། །ཚེ་དང་ལོངས་སྤྱོད་དབང་ཐང་རྒྱས་པར་ 
མཛད་དུ་གསོལ། །ལོག་པར་ལྟ་བ་རྣམས་དབང་དུ་བསྡུ་བར་མཛད་དུ་གསོལ། ། 
བསྟན་པ་བཤིགས་པ་རྣམས་བསྒྲལ་བར་མཛད་དུ་གསོལ། །རྐྱེན་ངན་པ་དང་དུས་ 
མ་ཡིན་པར་འཆི་བ་རྣམས་བཟློག་ཏུ་གསོལ། །བདུན་པ་གཤེགས་ཤིང་གཏོར་མ་ 
བཏང་བ་ནི། ཨོཾ་ཨཱཿཧཱུྃམུཾ མགྲོན་རྣམས་རང་བཞིན་གྱི་གནས་སུ་གཤེགས་སུ་ 
གསོལ། །དེ་ནས་གཏོར་མ་བསྒུལ་ལ་སྟེགས་ཀྱི་ཁར་ནང་དུ་བསྟན་ལ་དབུལ་ལོ། ། 
དེས་དངོས་གྲུབ་རང་ལ་འོང་། དགྲ་བགེགས་བཟློག་ན་ཁ་ཕྱིར་བསྟན་ལ་འཕང་། 
དེས་གཏོར་མ་ཟོར་དུ་འགྲོ་བ་ཡིན། །གཉིས་པ་སྣ་ཚོགས་ལམ་ཁྱེར་གྱི་གཏོར་མ་ 
ལ་བདུན། །དང་པོ་སྣོད་ནི། ཀ་པཱ་ལ་མཚན་དང་ལྡན་པ། གཉིས་པ་རྫས་ནི། 
ཞལ་ཟས་སྣ་ཚོགས་པ་ལ་བདུད་རྩི་ལྔས་བརྒྱན་པའོ། །གསུམ་པ་བྱིན་གྱིས་བརླབ་པ་ 
ལ་གཉིས་ཏེ། རང་བརླབ་པ་ནི། ཡི་དམ་ལྷར་བསྐྱེད་ལ། འབྲུ་གསུམ་གྱིས་ལུས་
36

།ཟབ་གཏེར་ཆོས་ཀྱི་མཛོད་ཁ
ངག་ཡིད་གསུམ་སྐུ་གསུང་ཐུགས་སུ་བརླབ་པའོ། །གཉིས་པ་གཏོར་མ་བརླབ་པ་ 
ནི༑ བདག་གི་གནས་གསུམ་ནས་ཡི་གེ་འབྲུ་གསུམ་ལས། གཏོར་མ་ལ་ཡི་གེ་དང་ 
འོད་འཕྲོས། ཨོཾ་ཨཱཿཧཱུྃལན་གསུམ་གྱིས་གཏོར་མ་འོད་དུ་ཞུ། ཡང་བདུན་གྱིས། 
བདུད་རྩིའི་རང་བཞིན་ཤ་ཁྲག་དམར་གྱིས་བརྒྱན་པ་ནམ་མཁའ་དང་མཉམ་པར་
བརླབས། ཡང་བདུན་གྱིས། འདོད་པའི་ལྷ་མོ་མང་པོ་གཏོར་མ་ལས་བྱུང་ནས་ 
རང་རང་ཇི་ལྟར་འདོད་པ་ལྟར་མཆོད་པར་བསམ་མོ། ། 
བཞི་པ་མགྲོན་དགུག་པ་ནི། རང་གི་ཐུགས་ཀའི་ཧཱུྃ་ལས་ཛ དེ་ལས་ལྷ་མོ་
ལྕགས་ཀྱུ་མ་མང་པོ་སྤྲོས་ཏེ་སྤྱན་དྲངས་ལ། ཡན་ལག་བདུན་པའི་ཚུལ་དུ། བླ་
མ་ཡི་དམ་མཁའ་འགྲོ་གཤེགས་སུ་གསོལ། །བླ་མ་ལྷ་ཚོགས་ལ་ཕྱག་འཚལ། །ཉི་ 
ཟླ་པདྨའི་གདན་ལ་བཞུགས། །མཆོད་པ་རྣམས་ཀྱིས་མཆོད་པར་བགྱི། །ཉམས་
ཆག་སྡིག་སྒྲིབ་ཐམས་ཅད་བཤགས། །གསང་སྔགས་བསྒྲུབ་ལ་རྗེས་ཡི་རང་། །མྱ་ 
ངན་མི་འདའ་འགྲོ་དོན་མཛོད། །གསང་སྔགས་འཁོར་ལོ་བསྐོར་དུ་གསོལ། །ཕྱི་ 
ནང་སྒྲིབ་པ་སྦྱང་དུ་གསོལ། །ཡིད་འོང་སྙིང་པོ་ཐོབ་པར་སྨོན། །ཡང་དག་རྡོ་རྗེའི་ 
དོན་རྟོགས་ཤོག །ཅེས་པས། པདྨ་དང་རཏྣའི་གདན་ལ་མགྲོན་རྣམས་བྱོན་པར་ 
བསམ་ལ། ལྔ་པ་མཆོད་ཅིང་བསྟབ་པ་ནི། རྩ་བའི་བླ་མ་བརྒྱུད་པ་དང་བཅས་ 
པ་མཆོད་པ་བཞེས། ཡི་དམ་དཀྱིལ་འཁོར་ཕྱི་ནང་གི་ལྷ་ཚོགས་རྣམས་མཆོད་ 
པ་བཞེས། །མཁའ་འགྲོ་སྡེ་ལྔ་ལ་ཆོས་སྐྱོང་ཕོ་རྒྱུད་མོ་རྒྱུད་ཀྱིས་བསྐོར་བ་རྣམས་ 
མཆོད་པ་བཞེས། །ཞེས་བརྗོད་ལ། སེ་གོལ་ལན་གསུམ་གཏོགས། དེ་རྣམས་ 
དགེས་ནས་བདག་ལ་དངོས་གྲུབ་སྟེར་བར་བསམ། དྲུག་པ་བསྔོ་ཞིང་ཕྲིན་ལས་ 
བཅོལ་བ་ནི། ཀ་པཱ་ལ་ཡི་སྣོད་ནང་དུ། །ཞལ་ཟས་སྣ་ཚོགས་གཏོར་མའི་རྒྱུ། །
37

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདུད་རྩི་རྣམ་ལྔ་གཏོར་མའི་རྒྱན། །ལན་གསུམ་སྔགས་ཀྱིས་བྱིན་བརླབས་པས། ། 
མི་མཉེས་པ་ནི་གང་ཡང་མེད། །བླ་མའི་དགོངས་པ་ལོངས་གྱུར་ཅིག །ཡི་དམ་ 
ཐུགས་དམ་སྐོང་གྱུར་ཅིག །མཁའ་འགྲོ་དམ་ཅན་མཉེས་གྱུར་ཅིག །བླ་མ་ཡི་ 
དམ་མཁའ་འགྲོ་ལ། །ཚད་མེད་གཏོར་མ་འདི་བསྔོས་པས། །ལོངས་སྤྱོད་ལྡན་ 
ཞིང་ཚོགས་རྫོགས་ནས། །ཐམས་ཅད་མྱུར་དུ་སངས་རྒྱས་ཤོག །ཅེས་གཏོར་མ་ 
བཏེག་ལ་བསྔོ། དེ་ནས་ཕྲིན་ལས་བཅོལ་བ་གོང་དང་འགྲེའོ། །བདུན་པ་གཏོར་ 
མ་བཏང་བ་ཡང་གོང་ལྟར་རོ། །
གསུམ་པ་གསང་བ་སྣ་ཚོགས་ལམ་ཁྱེར་གྱི་གཏོར་མ་ལ་ཡང་བདུན་ཏེ། དང་ 
པོ་སྣོད་ནི། ཕྱི་འཇིག་རྟེན་ནམ་མཁའ་ཁྱབ་ཚད་དོ། །གཉིས་པ་རྫས་ནི། བཅུད་ 
ཀྱི་སེམས་ཅན་རྩི་ཤིང་མེ་ཏོག་འབྲུ་བཅུད་དང་བཅས་པའོ། །གསུམ་པ་བྱིན་གྱིས་ 
བརླབ་པ་ལ་གཉིས་ཏེ། བདག་བརླབ་པ་ནི། ཡི་དམ་ལྷ་སྣང་ལ་རང་བཞིན་མེད་ 
པར་བསྒོམ། གཏོར་མ་བརླབ་པ་ནི། ཨོཾ་ཨཱཿཧཱུྃ། བདུན་གྱིས། བདུད་རྩིའི་རང་ 
བཞིན་འདོད་ཡོན་ལྔ་རུ་བསམ། བཞི་པ་མགྲོན་སྤྱན་དྲང་བ་ནི། ཐུགས་ཀའི་ཧཱུྃ་ 
ལས་འོད་འཕྲོས་པས། མགྲོན་བཞི་ཆོས་ཉིད་ལ་ཡེ་ཤེས་ཀྱི་རོལ་པ་བྱོན་པར་ 
བསམ་མོ། །ལྔ་པ་མཆོད་ཅིང་བསྟབ་པ་ནི། མགྲོན་བཞི་ཆོས་ཉིད་རོལ་པ་ཡེ་ 
ཤེས་ཀྱི་ལོངས་སྤྱོད་རྒྱུན་མི་ཆད་པའོ། །དྲུག་པ་བསྔོ་ཞིང་ཕྲིན་ལས་བཅོལ་བ་ནི། 
སྣོད་ཀྱི་ལོ་ཀ་གཏོར་གཞོང་དུ། །བཅུད་ཀྱི་སེམས་ཅན་གཏོར་མའི་རྒྱུ། ། བཀྲག་ 
དང་གཟི་མདངས་གཏོར་མའི་རྒྱན། །འབྲུ་གསུམ་སྔགས་ཀྱིས་བྱིན་བརླབས་པས། ། 
མི་མཉེས་པ་ནི་གང་ཡང་མེད། །བླ་མ་དཀོན་མཆོག་དགོངས་པ་བསྐང་གྱུར་ཅིག ། 
རྒྱལ་བ་རྒྱ་མཚོ་མཆོད་པས་མཉེས་གྱུར་ཅིག །མཁའ་འགྲོ་དམ་ཅན་ཐུགས་དམ་
38

༄༅། །ཟབ་གཏེར་ཆོས་ཀྱི་མཛོད་ཁང་།
བསྐང་གྱུར་ཅིག །ཕ་མ་འགྲོ་དྲུག་སྦྱིན་པས་ཚིམ་གྱུར་ཅིག །བགེགས་རིགས་སྡེ་ 
བརྒྱད་བུ་ལོན་བྱང་གྱུར་ཅིག །མགྲོན་བཞི་ཆོས་ཉིད་རོལ་པ་ལ། །ཚད་མེད་གཏོར་ 
མ་འདི་བསྔོས་པས། །ཀུན་གྱིས་ཡང་དག་དོན་རྟོགས་ཤོག །ཅེས་བརྗོད། 
བདུན་པ་གཤེགས་ཤིང་གཏོར་མ་བཏང་བ་ནི། མགྲོན་རྣམས་ཆོས་ཉིད་དུ་ 
ཐིམ་པར་བསམ། གཏོར་མ་སྣང་ལ་རང་བཞིན་མེད་པར་དབུལ་ལོ། །གཏོར་མ་ 
འདི་ནི་ཕྱི་ནང་སྣོད་བཅུད་རྩི་ཤིང་མེ་ཏོག་འབྲུ་བཅུད་གང་མཐོང་ཐམས་ཅད་
བྱིན་གྱིས་བརླབས་ནས་གཏོང་བ་ཡིན་ནོ། །བཞི་པ་དེ་ཁོ་ན་ཉིད་སྣ་ཚོགས་ལམ་ 
ཁྱེར་གྱི་གཏོར་མ་ལ་ཡང་བཞི་སྟེ། གཏོར་སྣོད་ཆོས་ཉིད་མཉམ་པ་ཆེན་པོ། གཏོར་
མ་རིག་པ་ཕྱོགས་མེད་དུ་འཆར་བ། གཏོར་རྒྱན་སྟོང་རིག་གཉིས་མེད། གཏོར་
མ་སྟོང་པ་དེ་ལྟར་ཤེས་པའི་ཤེས་རབ་བོ། །རང་སྣང་ཆོས་སྐུའི་གཞལ་ཡས་ནས། །
རྩ་བརྒྱུད་བླ་མ་གཤེགས་སུ་གསོལ། །སྐུ་དང་ཡེ་ཤེས་གཞལ་ཡས་ནས། །ཡི་དམ་ 
ལྷ་ཚོགས་གཤེགས་སུ་གསོལ། །དྲན་པ་འཕྲུལ་གྱི་གཞལ་ཡས་ནས། །མཁའ་འགྲོ་ཆོས་ 
སྐྱོང་གཤེགས་སུ་གསོལ། །ཆོས་ཉིད་རོལ་པའི་མཆོད་པ་འབུལ། །སྐུ་གསུམ་མཉམ་ 
པ་ཆེན་པོར་བཞེས། །ཞེས་སོ། །
གཉིས་པ་རྒྱུན་གྱི་གཏོར་མ་གཏང་ལ་ཚོགས་བསག་པ་ནི། རྒྱུན་གཏོར་གསུམ་ 
བདུན་བཅུ་གཅིག་ལ་སོགས་བཏང༌། ཞེས་པས། རྒྱུན་གཏོར་གསུམ་པའི་བཏང་ 
ལུགས་ནི། རང་ཡི་དམ་གང་ཡིན་དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ 
ཏཱཾ༑ བསམ། ༀ་འཕྲོས་པས་གཙང་དམེ་སྦྱངས། ཨཱཿཡིས་བདུད་རྩིར་བསྒྱུར། ཧཱུཾ་ 
གིས་འདོད་ཡོན་ལྔར་བརླབ་པའོ། །དེ་ནས། ཨོཾ་ཨཱཿཧཱུཾ་མ་ཧཱ་ས་མ་ཡ་ཧཱུཾ། སརྦ་བྷ་ 
ལིང་ཏ་ཁཱ་ཧི། ཞེས་བདུན་ནམ་གསུམ་བརྗོད་ལ། དང་པོ་བླ་མ་དཀོན་མཆོག་ལ།
39

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཉིས་པ་ཡི་དམ་ཆོས་སྐྱོང་ལ། གསུམ་པ་རིགས་དྲུག་ལན་ཆགས་ཐམས་ཅད་ལ་ 
བཏང་ངོ་། །འདི་རྒྱུན་དུ་བཏང་ན་བར་ཆད་སེལ། ཚོགས་རྫོགས། དངོས་གྲུབ་ 
འབྱུང་ངོ་། །དུས་གཏོར་རྒྱུན་དུ་བྱེད་ན། དང་པོ་བླ་མ་དཀོན་མཆོག་ལ། གཉིས་ 
པ་ཡི་དམ་ཆོས་སྐྱོང་། གསུམ་པ་བསྟན་པ་སྤྱིའི་ཆོས་སྐྱོང་། ལྷ་དང་དྲང་སྲོང་། 
ལྷན་ཅིག་སྐྱེས་པའི་ལྷ་ལ། བཞི་པ་གནས་བདག་གཞི་བདག་ཀླུ་ས་བདག་ལ། ལྔ་ 
པ་རིགས་དྲུག་ཡི་དྭགས་ལ། དྲུག་པ་ལན་ཆགས་སྡེ་བརྒྱད་ལ། བདུན་པ་ཁ་ཞན་ 
དབང་ཆུང་ལ་བཏང་ངོ་། །སྐོང་གཏོར་བཅུ་གཅིག་ཏུ་བྱེད་ན། དང་པོ་བླ་མ་དཀོན་ 
མཆོག་ལ། གཉིས་པ་ཡི་དམ་ཆོས་སྐྱོང་ལ། གསུམ་པ་བསྟན་པ་སྤྱིའི་ཆོས་སྐྱོང་ 
ལ༑ བཞི་པ་ལྷ་དང་དྲང་སྲོང་ལ། ལྔ་པ་ལྷན་ཅིག་སྐྱེས་པའི་ལྷ་འདྲེ་ལ། དྲུག་པ་ 
གནས་བདག བདུན་པ་རིགས་དྲུག བརྒྱད་པ་ཡི་དྭགས། དགུ་པ་ལན་ཆགས
བཅུ་པ་ཀླུ་ས་བདག བཅུ་གཅིག་པ་ཁ་ཞན་དབང་ཆུང་ལ་བཏང་ངོ་། །དེ 
བླ་མའི་གཏོར་མ་ལ། རང་ཡི་དམ། སྣོད་རཏྣ། འབྲུ་གསུམ་བྱིན་གྱིས་བརླབས་ལ། 
གུ་རུ་ས་མ་ཡ་ཛཿས་སྤྱན་དྲངས། ཨོཾ་གུ་རུ་ཨི་དམ་བྷ་ལིན་ཏ་པྲ་ཏཱི་ཛ་ཡེ་སྭཱ་ཧཱ། 
ཞེས་འབུལ་ལོ། །ཡི་དམ་ཆོས་སྐྱོང་ལ། རང་ཡི་དམ་སྣོད་རཏྣ། འབྲུ་གསུམ་གྱིས་ 
བརླབ། བཛྲ་ས་མ་ཡས་སྤྱན་དྲངས། རྩ་སྔགས་དང་ཨ་ཀཱ་རོས་དབུལ་ལོ། །དེ་ 
མིན་རྣམས་ལ། རང་ལྷ། སྣོད་རཏྣ། འབྲུ་གསུམ་གྱིས་བརླབས། བདེ་གཤེགས་བཞི་ 
ལ་ཕྱག་འཚལ་ལོ། །སརྦ་ཏ་ཐཱ་ག་ཏ་ཨ་ཝས་དབུལ་ལོ། ། 
ལྔ་པ་བདེ་གཤེགས་རྣམས་ལ་མཆོད་པ་ཕུལ་ལ་ཚོགས་ཡོངས་སུ་སྤེལ་བ་ནི། རྣམ་ 
དག་བདུན་དང་ཕྱི་ནང་གསང་མཆོད་དབུལ། །ཞེས་པས། འདི་ལ་བཞི་ལས། དང་
པོ༑ ཕྱག་དང་མཆོད་པ་ལ་སོགས་པ་ཐམས་ཅད་ཚང་བའི་སྤྱི་མཆོད་ནི་བདུན་
40

༄༅། །ཟབ་གཏེར་ཆོས་ཀྱི་མཛོད་ཁང་།
རྣམ་དག་ཁོ་ན་ཡིན་ཏེ། སྒྲུབ་ཐབས་རེ་ན་རེ་རེ་ཡོད་དོ། །དེས་འཁོར་འདས་ཀྱི་ 
སྐྱོན་ཡོན། ཚོགས་རྫོགས་མི་རྫོགས། སྒྲིབ་པ་འདག་མི་འདག་ཐམས་ཅད་བདུན་ 
རྣམ་པར་དག་མ་དག་ཡིན་པས། བདེ་བར་གཤེགས་པ་ཐམས་ཅད་སྤྱན་དྲངས་ 
ལ་འདི་སྐད་དོ། །རྡོ་རྗེ་སློབ་དཔོན་དངས་རྒྱས་དཔལ། །དུས་གསུམ་བཞུགས་ལ་ 
ཕྱག་འཚལ་ལོ། །དངོས་འབྱོར་ཡིད་ཀྱིས་རྣམ་སྤྲུལ་པའི། །དག་པའི་མཆོད་པ་ 
བཞེས་སུ་གསོལ། །དངོས་གྲུབ་ཆུ་བོ་གཅོད་པའི་བགེགས། །ཉེས་བྱས་མ་ལུས་ 
བཤགས་པར་བགྱི། །ཕྱོགས་བཅུ་འཁོར་གསུམ་དག་པའི་ཆོས། །མ་ཆགས་སྤྱོད་ 
ལ་རྗེས་ཡི་རང་། །དག་པ་མཐའ་བཞི་དྲི་མ་མེད། །རྫོགས་པའི་བྱང་ཆུབ་སེམས་ 
བསྐྱེད་བགྱི། །མཆོག་གསུམ་སྟོན་པའི་ཞིང་གྱུར་ལ། །གཉིས་མེད་ཡིད་ཀྱིས་སྐྱབས་ 
སུ་མཆི། །ཚེ་རབས་བགྲངས་པའི་ལས་རྣམས་ཀུན། །བསྡུས་ཏེ་བྱང་ཆུབ་ཆེན་ 
པོར་བསྔོ། །ཞེས་པའོ། །དེ་ལ། སངས་རྒྱས་པའི་མི་མཐུན་ཕྱོགས་ཞི་བ་ལ་ཕྱག་ 
འཚལ་བའི་ཡན་ལག ཚོགས་རྫོགས་དགོས་པ་ལ་མཆོད་པ། མི་མཐུན་ཕྱོགས་ 
སེལ་བ་ལ་བཤགས་པ། དགེ་བའི་རྩ་བ་མང་དུ་སྤེལ་བ་ལ་རྗེས་སུ་ཡི་རང་བ། ཐེག་ 
ཆེན་ཐབས་ཀྱིས་ཟིན་དགོས་པ་ལ་སེམས་བསྐྱེད། དཀོན་མཆོག་གསུམ་ལ་རྟེན་ 
བཅའ་དགོས་པ་ལ་སྐྱབས་འགྲོ། དགེ་བའི་རྩ་བ་སྤེལ་ཞིང་སྙིང་པོ་གཟུང་དགོས་ 
པ་ལ་བསྔོ་བའོ། །དེས་ན་སངས་རྒྱས་པའི་ལམ་ལ་འགལ་རྐྱེན་སྤངས་ནས་མཐུན་ 
རྐྱེན་ཚང་དགོས་པ་ཡིན་པས། ལམ་གྲོགས་ཆེན་པོ་འདི་ཡིན་ནོ། ། 
གཉིས་པ་ཐུན་མོང་སྤྱིའི་མཆོད་པ་ནི། ཡོན་ཆབ། མེ་ཏོག བདུག་སྤོས། མར་ 
མེ༑ དྲི་ཆབ། ཞལ་ཟས། རོལ་མོ། དེ་དག་ལ་ཞི་རྒྱས་དབང་དྲག་བཞི་ཀའི་ 
མཆོད་པ་ཚང་སྟེ། ཡོན་ཆབ་དྲི་མཆོག་ཨཉྙཾ་ཞི་མཆོད། མེ་ཏོག་མར་མེ་རྒྱས་
41

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཆོད། སྤོས་དང་ཞལ་ཟས་དབང་མཆོད། རོལ་མོ་དྲག་པོའི་མཆོད་པའོ། །ཡང་ 
དེ་ཀ་རེ་རེ་ལ་བཞི་ཀ་ཚང་སྟེ། རོལ་མོ་ལ། དྲིལ་བུ་པི་ཝང་ཞི་བ། རྔ་དང་ཅང་ 
ཏེའུ་རྒྱས་པ། དུང་དང་གླིང་བུ་དབང་། ཆ་ལང་དྲག་པོའི་རོལ་མོའོ། །མེ་ཏོག་ 
ལའང་། དཀར་པོ་ཞི་བ། སེར་པོ་རྒྱས་པ། དམར་པོ་དབང་། སྔོ་ལྗང་དྲག་པོའི་ 
མེ་ཏོག་གོ །དེ་བཞིན་དུ་ཐམས་ཅད་ལ་དོན་གྱིས་བཞི་བཞི་ཚང་སྟེ། དེ་ལྟར་ 
མཆོད་པ་རྣམ་པ་ལྔ་བཤམས་ལ། ཡོན་ཆབ་དང་མར་མེ་ལ་ཨཱ། མེ་ཏོག་ལ་པུ། 
བདུག་སྤོས་ལ་དྷུ། དྲི་ཆབ་ལ་གྷ། ཞལ་ཟས་ལ་ནཻ་བསམས་ཏེ་བྱིན་གྱིས་བརླབས་ 
ལ༑ གཙང་ཞིང་གཙང་མར་སྦྱར་བ་ཡི། །ལྷ་རྫས་མེ་ཏོག་བདུག་སྤོས་དང་། །མར་ 
མེ་དྲི་ཆབ་ཞལ་ཟས་དང༌། །གསུང་སྙན་རོལ་མོའི་མཆོད་པ་འབུལ། །འགྲོ་བའི་ 
དོན་དུ་བཞེས་སུ་གསོལ། ། ཨོཾ་ན་མཿསརྦ་ཏ་ཐཱ་ག་ཏ་པུཥྤ། དྷུ་པེ། ཨཱ་ལོ་ཀེ གྷནྡེ། 
ནེ་ཝི་ཏྱ། ཤབྟ། པཱུ་ཙ་མེ་གྷ་ས་མུ་དྲ་སྥ་ར་ཎ་ས་མ་ཡེ་སྭཱ་ཧཱ། ཞེས་པས། ནམ་ 
མཁའ་གང་བར་འབུལ་ལོ། །
གསུམ་པ་ནང་མཆོད་ལ་བཞི་སྟེ། འཁོར་གསུམ་ཡོངས་སུ་དག་པ་ལ་ཀུན་ཏུ་ 
བཟང་པོའི་མཆོད་པ། ལྷ་རྣམས་དགྱེས་པ་བསྐྱེད་པ་ལ་ཕྱག་དང་ཞབས་བསིལ། 
དབྱེར་མེད་ལྷ་ལ་ལྷ་ཐིམ་པ་ལ་ལྷ་མོ་བཞི་བསྣོལ། སྤྱོད་ཡུལ་ཡོངས་སུ་དག་པ་ 
ལ་ཏིང་ངེ་འཛིན་གྱི་མཆོད་པའོ། །དང་པོ་ནི། འཁོར་གསུམ་ཡོངས་སུ་དག་པ། 
བདེ་བར་གཤེགས་སོ་བཅོམ་ལྡན་འདས། །རྒྱལ་བ་རྒྱ་མཚོ་ཡེ་ཤེས་ཀྱིས། །སྲིད་ 
པ་རྒྱ་མཚོ་མཐའ་ཡས་ཀུན། །ཀུན་བཟང་མཆོད་སྤྲིན་མཆོག་ཏུ་རོལ། །ཨོཾ་ན་ 
མཿསརྦ་ཏ་ཐཱ་ག་ཏེ་བྷྱོཿ་བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུད་ག་ཏེ་ས་པ་ར་ཎ་ཨི་མཾ་ག་ག་ 
ན་ཁཾ་སྭཱ་ཧཱ། ཞེས་པས། མཆོས་རྫས་ནམ་མཁའ་གང་བ་དེ་དག འབུལ་བའི་
42

༄༅། །ཟབ་གཏེར་ཆོས་ཀྱི་མཛོད་ཁང་
རྫས། དབུལ་སའི་ཡུལ། འབུལ་བྱེད་ཀྱི་མཁན་པོ་གསུམ་མི་དམིགས་པར 
བསམ་པས། འཁོར་གསུམ་ཡོངས་དག་གོ །གཉིས་པ་ནི། ལྷ་རྣམས་དགྱེས་པ་ 
བསྐྱེད་པ། ཡང་དག་དོན་དུ་དག་མོད་ཀྱང༌། །འགྲོ་བ་རྣམས་ཀྱི་དོན་སླད་དུ། ། 
ཕྱག་དང་ཞབས་གཉིས་བསིལ་མཛོད་ལ། །རྡོ་རྗེའི་གདན་ལ་བཞུགས་སུ་གསོལ། ། 
ཨོཾ་ཨཱ་ཧ་ར་ཨ་ཧ་ར་སརྦ་བིདྱ་དྷ་ར་པཱུ་ཛི་ཏེ། ན་མཿས་མནྟ་བྷུདྡྷ་ནཱན། ག་ག་ན་ 
ས་མ་ཡེ་སྭཱ་ཧཱ། ཞེས། དང་པོས་ཕྱག་དང་ཞབས་བསིལ། གཉིས་པས་ཞལ་བསིལ། 
གསུམ་པས་བདུད་རྩི་དྲི་མ་མེད་པ་གསོལ་ནས་དགྱེས་པར་བསམ་མོ། །གསུམ་ 
པ་ནི། དབྱེར་མེད་ལྷ་ལ་ལྷ་ཐིམ་པ། ༀ་པ་ན་པཾ། པེ་ནུ་སུ་ར་ཏོ། ཏི་པུ་པ་ར་མུ། 
སརྦ་ཏ་ཐཱ་ག་ཏ་སིདྡྷི་ཧུ། ས་མ་ཡོ་ཏ་མུ་སརྦ་མ་ཧཱ་སུ་ཁ་སིདྡྷི་ཧུ། ཨོཾ་ཤྲཱི་རཱ་ག་དྷུ་ 
པེ་དྷུ། པུཥྤ་པུ། ཨཱ་ལོ་ཀེ་ཧྲཱི། གྷནྡེ་གྷན། ནཻ་བི་ཏྱེ་ནཾ། ཤབྟ། ཞེས་པས། མཆོད་པའི་ 
ལྷ་མོ་རྣམས། དང་པོས་ཕྱག་མཚན་གསལ་གདབ། གཉིས་པས་གར་སྟབས་སྒྱུར། 
གསུམ་པས་ལྷ་ལ་ལྷ་ཐིམ་དུ་དབུལ་ཏེ། དྷུ་པེ་མ་ཤང༌། པུཥྤ་མ་དབུ། མར་མེ་མ་ 
སྤྱན། དྲི་མཆོག་མ་ཐུགས། ཞལ་ཟས་མ་ལྗགས་ལ་ཐིམ་པར་བསམ་མོ། །བཞི་པ་ 
ནི༑ སྤྱོད་ཡུལ་ཡོངས་སུ་དག་པ། ཨོྃ། མཆོད་པའི་ཕྱག་རྒྱ་ཆེན་པོ་ནི། །ཕྱོགས་ 
བཅུའི་ཞིང་ཁམས་མཉེན་འཇམ་བདེ། །རིན་ཆེན་ཁང་པ་དབྱིབས་ལེགས་རྫིང་། ། 
ལྗོན་ཤིང་གླུ་དབྱངས་ཚིགས་བཅད་སྒྲ། །བླ་རེ་ན་བཟའ་བཟའ་བཏུང་མཆོག ། 
ལྷ་དང་ལྷ་མོ་གར་སྟབས་ཀྱིས། །ཕྱོགས་བཅུའི་ཁམས་བཀང་རྒྱས་པར་འབུལ། ། 
ཨ་ལ་ལ་སྟེ་བཞེས་སུ་གསོལ། །ཞེས་པས། སྣོད་ཀྱི་ལོ་ཀ་ཕྱོགས་བཅུའི་ཁམས་ 
ཐམས་ཅད་སངས་རྒྱས་ཀྱི་ཞིང་ཁམས་རྣམ་པར་དག་པ། ཐོག་མཉེན་པ། ལོགས་ 
འཇམ་པ། འོག་བདེ་བ། ཡེ་ཤེས་རིན་པོ་ཆེའི་ཁང་པ། རི་ཐམས་ཅད་རིན་པོ་
43

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆེའི་ཕུང་པོ། ཆུ་ཐམས་ཅད་ཁྲུས་ཀྱི་རྫིང་བུ། ཤིང་ཐམས་ཅད་དཔག་བསམ་གྱི་ 
ཤིང་། སྒྲ་ཐམས་ཅད་གླུ་དང་དབྱངས་དང་ཚིགས་སུ་བཅད་པའི་སྒྲ། གོས་ཐམས་ 
ཅད་བླ་རེ་དང་། ན་བཟའ་དང༌། གདུགས་དང་། རྒྱལ་མཚན་དང་། རྫས་ 
ཐམས་ཅད་བཟའ་བ་དང་བཏུང་བའི་མཆོག འགྲོ་བ་ཐམས་ཅད་ལྷ་དང་ལྷ་མོ། 
རྐང་བ་སྟབས་བྱེད། ལག་པ་གར་བསྒྱུར་བས། ཕྱོགས་བཅུ་ནམ་མཁའི་ཁམས་ 
གང་བར་བསམ་ལ་དབུལ་ལོ། ། 
བཞི་པ་གསང་བའི་མཆོད་པ་ལ་གསུམ་སྟེ། འཁྲུལ་སྣང་གཞི་མེད་དུ་བསྟན་ 
པ་ལ་སྒྲོལ་མཆོད། ཐབས་ཤེས་ཟུང་འབྲེལ་དུ་བསྟན་པ་ལ་སྦྱོར་མཆོད། གཤིས་ 
མཉམ་པ་ཉིད་དུ་བསྟན་པ་ལ་འདོད་ཡོན་གྱི་མཆོད་པའོ། །དང་པོ་ནི། འཁྲུལ་ 
སྣང་གཞི་མེད་དུ་བསྟན་པ། གཉིས་འཛིན་མཚན་མའི་ཆོས་རྣམས་ལ། ངོ་བོ་ 
ཅིར་ཡང་གྲུབ་པ་མེད། །ཡེ་ནས་ལྷུན་རྫོགས་སངས་རྒྱས་ཆོས། །གཉིས་སུ་མེད་ 
པའི་མཆོད་པ་བཞེས། །ཞེས་པས། གཉིས་འཛིན་འཁྲུལ་པ་མཚན་མའི་ཆོས་ 
ཐམས་ཅད་ལ་ངོ་བོ་བདེན་པར་གྲུབ་པ་ཅིར་ཡང་མེད་པས། གནས་ལུགས་སྟོང་
པ་ཉིད་ཡེ་ནས་སངས་རྒྱས་པའི་རང་བཞིན། སྤྲོས་བྲལ་བདེ་བ་ཆེན་པོ་ཆོས་ཀྱི་ 
སྐུ་རང་བྱུང་གི་ཡེ་ཤེས་ཡིན་ལ། དེའི་དོན་མཐོང་བ་ནི་མཆོད་པ་ཐམས་ཅད་ཀྱི་ 
ནང་ནས་མཆོག་ཏུ་གྱུར་པ་ཡིན་ཏེ། གཉིས་འཛིན་འཁྲུལ་པའི་སྣང་བ་འདི་གཉིས་ 
མེད་ཡེ་ཤེས་སུ་གྲོལ་བས་ན་སྒྲོལ་མཆོད་དོ། །གཉིས་པ་ནི། ཐབས་ཤེས་ཟུང་ 
འབྲེལ་དུ་བསྟན་པ། ཐབས་དང་ཤེས་རབ་གཉིས་མེད་པ། །བདེ་ཆེན་སྤྲོས་བྲལ་ 
ཐིག་ལེའི་སྐུ། །ཡེ་ནས་གནས་པ་དོན་གྱི་མཆོག །འདུ་འབྲལ་མེད་པའི་མཆོད་པ་ 
བཞེས། །ཞེས་པས། ཆོས་ཐམས་ཅད་ཀྱི་གཤིས་ཅིར་ཡང་མ་ཡིན་པར་ཤེས་པ་ནི་
44

༄༅། །ཟབ་གཏེར་ཆོས་ཀྱི་མཛོད་ཁང་།
ཤེས་རབ། དེའི་གདངས་འགགས་མེད་དུ་འཆར་བ་ནི་ཐབས། དེ་གཉིས་ཐ་མི་ 
དད་པས་ན་གཉིས་སུ་མེད་པ། གཉིས་མེད་ཀྱི་དོན་ལ་མཚན་མའི་ཟུག་རྔུ་མེད་ 
པས་བདེ་བ། དེ་ཐ་མལ་བདེ་བ་ལས་ཁྱད་པར་དུ་གྱུར་པ་ཆེན་པོ། ། གཉིས་ 
འཛིན་གྱི་ཟུག་རྔུ་མེད་པས་སྤྲོས་བྲལ། གཉིས་ཆོས་ཀྱི་གྲ་ཟུར་མེད་པས་ཐིག་ལེ། 
ཡོན་ཏན་གྱི་རྟེན་བྱེད་པས་ན་སྐུ་ཞེས་བྱ་སྟེ། དེ་གདོད་མ་ནས་ཡོད་པས་ཡེ་གནས། 
་དག་པའི་དོན་ངེས་པས་ན་དོན་གྱི་ཆོས། དེ་ནི་དང་པོར་མ་འདུས། ཐ་མར་ 
མི་འབུལ་བས་ན་མཆོད་པའི་མཆོག་སྟེ། ཡང་དག་གཉིས་མེད་ཀྱི་དོན་ལ་སྦྱོར་ 
པས་ན་སྦྱོར་མཆོད་དོ། །
གསུམ་པ་ནི། གཤིས་མཉམ་པ་ཉིད་དུ་བསྟན་པ། མཉམ་པའི་སྒྲུབ་པ་རྫས་ 
ཆེན་པོ་ནི། བདག་དང་མཉམ་པའི་ཚོགས་ལ་འབུལ། །བཟའ་བཅའ་བཏུང་བགོ་ 
ལོངས་སྤྱོད་རྣམས། །མི་དམིགས་མཉམ་པའི་མཆོད་པར་བཞེས། །ཞེས་པས། 
ཆོས་ཐམས་ཅད་ཀྱི་གནས་ལུགས་བཟང་ངན་ཆེ་ཆུང་མེད་པས་མཉམ་པའི་སྒྲུབ་ 
རྫས། དེ་ལྟར་ཤེས་ཙ་ན་འཁོར་འདས་གཉིས་མ་གྲུབ་པས། བདག་དང་མཉམ་ 
པའི་ཚོགས། དེ་ཙམ་ན་བཟའ་བཏུང་ལ་སོགས་པ་ཐམས་ཅད་སྤྱོད་ཡུལ་ཡོངས་
སུ་དག་པས་ན་མི་དམིགས་པ་མཉམ་པའི་མཆོད་པའོ། །དེ་རྣམས་གསང་སྔགས་ 
ལམ་གྱི་སྔོན་འགྲོ་ཡིན། །ཞེས་པས། དེ་ཡན་ཆད་ལམ་གྱི་སྔོན་འགྲོའོ། ། གཉིས་ 
པ་ལམ་རང་གི་ངོ་བོ་ལ་གཉིས་ཏེ། ཐུན་མོང་ཐེག་པ་སྤྱིའི་ལམ། ཁྱད་པར་གསང་ 
སྔགས་ཀྱི་ལམ་མོ། །དང་པོ་ཐུན་མོང་ལ་གཉིས་ཏེ། བསླབ་པ་གསུམ་ལ་ལམ་ 
གཞི་བཅའ་བ་ནི། །ཞེས་པ་དང་། སེམས་གསུམ་གྱིས་ལམ་གྱི་ཁ་བསྒྱུར་བའོ། ། 
དང་པོ་བསླབ་གསུམ་ལ་ལྔ་སྟེ། ངོ་བོ་ངོས་གཟུང་བ། མཚོན་བྱའི་སྒྲ་དོན།
45

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཚན་ཉིད་ཀྱི་རང་ལྡོག མཚན་གཞིའི་སྐྱེ་ཚུལ། གཉེན་པོའི་སྒོ་ནས་རྣམ་གྲངས་ 
སུ་འགྱུར་ཚུལ་ལོ། །དང་པོ་ནི། ངོ་བོ་ངོས་གཟུང་བ། མི་མཐུན་སྤོང་སེམས་ 
མཉམ་འཇོག་རང་ངོ་ཤེས། །ཞེས་པས། སངས་རྒྱས་བསྟན་པའི་མི་མཐུན་ཕྱོགས་ 
ཐམས་ཅད་སྤོང་ཞིང༌། སྡོམ་པ་ནི་ཚུལ་ཁྲིམས་ཀྱི་བསླབ་པ། ལམ་ཐེག་པ་རང་ 
རང་སྒོ་ནས་སེམས་མཉམ་པར་འཇོག་པའི་རིགས་ཐམས་ཅད་ཏིང་ངེ་འཛིན་གྱི་ 
བསླབ་པ། ཐེག་པ་སོ་སོའི་སྒོ་ནས་སེམས་རང་ངོ་ཤེས་པའི་ལྟ་བ་ཐམས་ཅད་ཤེས་ 
རབ་ཀྱི་བསླབ་པའོ། །དེས་ན། བརྗོད་བྱ་བསླབ་པ་གསུམ། རྗོད་བྱེད་སྡེ་སྣོད་ 
གསུམ། ངོ་བོ་ལྟ་སྒོམ་སྤྱོད་པ་གསུམ་མོ། །
གཉིས་པ་ནི། མཚོན་བྱ་སྒྲ་དོན། ཤཱི་ལ་ས་མ་ཏི་པྲཛྙཱ་ཤིཀྵཎ། ཞེས་པས། ཤཱི་ལ་ 
ཤཱིཀྵ་ན། ཚུལ་ཁྲིམས་ཀྱི་བསླབ་པ། ཞེས་བྱ་ལ། བུ་ཤཱི་ལའི་རྐྱེན་གྱིས་བཙུན་པའམ། 
གཙང་མ་སྟེ། ཉེས་ལྟུང་གིས་མ་གོས་པའོ། །ས་མ་ཏི་ཤིཀྵ་ན། ཏིང་ངེ་འཛིན་གྱི་ 
བསླབ་པ། མ་དྷ་རའི་རྐྱེན་གྱིས་ཡིད་འཛིན་པ་སྟེ། ན་མ་ཡིད། དྷ་ར་ནི་འཛིན་ 
པའོ། །པྲཛྙཱ་ཤིཀྵ་ན། ཤེས་རབ་ཀྱི་བསླབ་པ། པ་ར་མཱརྠ་པྲ་ཛྙཱའི་རྐྱེན་གྱིས་དོན་ 
དམ་ཤེས་པའི་ཤེས་རབ་སྟེ། པ་ར་མཱརྠ་དོན་དམ། པྲ་ཛྙཱ་ནི་ཤེས་རབ་བོ། །དེ་ཀ་ 
ལ་སྡེ་སྣོད་རིན་པོ་ཆེ་གསུམ་ཞེས་བྱ་སྟེ། སྡེ་མང་པོ། སྣོད་བྱུང་ཁུངས། ཡོན་ཏན་ 
འབྱུང་བས་ན་རཏྣའོ། །གསུམ་པ་ནི། མཚན་ཉིད་ཀྱི་རང་ལྡོག གནོད་སྦྱོར་ལོག་ 
ཞུགས་ཁྱད་པར་ཐབས་ཀྱིས་ཟིན། །ཞེས་པས། སེམས་ཅན་ཀུན་ལ་གནོད་པའི་ 
སྦྱོར་བ་ལས་ལོག་པ་ཚུལ་ཁྲིམས། གནོད་སྦྱོར་ལས་ལོག་གི་སྟེང་དུ་གཞན་ལ་ཕན་ 
འདོགས་པའི་བྱ་བ་ལ་ཞུགས་པ་ལ་བྱང་སེམས་ཀྱི་སྡོམ་པ། གནོད་སྦྱོར་ལས་ཀྱང་ 
ལོག ཕན་འདོགས་བྱ་བ་ལ་ཡང་ཞུགས། དེ་ཡང་ཐབས་ཁྱད་པར་ཅན་གྱིས་ཟིན་
46

༄༅། །ཟབ་གཏེར་ཆོས་ཀྱི་མཛོད་ཁང་།
པ་ནི་གསང་སྔགས་ཀྱི་སྡོམ་པའོ། །བཞི་པ་མཚན་གཞི། སྐྱེད་ཚུལ་ནི། བདེན་ 
པའི་དོན་མཐོང་གོམས་འདྲིས་དེ་མི་འདའ། །ཞེས་པས། སྡོམ་གསུམ་གང་ཟག་ 
གཅིག་གི་རྒྱུད་ལ་སྐྱེས་ཤིང་བསྲུང་བའི་དབང་དུ་བྱས་ན། གནས་ལུགས་མ་ནོར་ 
བར་མཐོང་བ་ནི་ཤེས་རབ་སྟེ་གསང་སྔགས་སོ། །
དེ་གོམས་ཤིང་འདྲིས་པར་བྱེད་པ་ནི་ཏིང་ངེ་འཛིན་ཏེ་བྱང་སེམས། དེ་ལས་ 
མི་འདའ་བར་ཚུལ་ཁྲིམས་ཏེ་ཉན་ཐོས། དེ་ལ། སྡོམ་གསུམ་མ་འདྲེས་ཡོངས་ 
རྫོགས། ཡར་ལྡན་མི་འགལ་བྱ་བ་ཡིན་ཏེ། རང་ལྡོག་མ་འདྲེས། དགག་དགོས་ 
ཡོངས་རྫོགས། ཡོན་ཏན་ཡར་ལྡན། གནད་ཀྱིས་མི་འགལ་བའོ། །དེ་ཡང་སོ་ཐར་ 
ཉོན་མོངས་སྤོང་། བྱང་སེམས་སྦྱོང་། གསང་སྔགས་ལམ་དུ་བྱེད་པས་ན་རང་ 
ལྡོག་མ་འདྲེས་ལ། ཉོན་མོངས་པ་རང་རྒྱུད་པ་སྡོམ་པར་གཅིག་པས་ན་དགག་དགོས་ 
ཡོངས་རྫོགས།ཉོན་མོངས་པས་མི་གནོད་ལ་སླར་གྲོགས་སུ་འགྲོ་བས་ན་ཡོན་ཏན་
ཡར་ལྡན། སྡོམ་ལུགས་དང་བསྲུང་ལུགས་ཐ་དད་ཀྱང་ཉོན་མོངས་པ་མི་དགེ་བ་ 
ཐམས་ཅད་སྡོམ་པར་གཅིག་པས་ན་སྡོམ་གསུམ་གནད་ཀྱིས་མི་འགལ་བས་སོ། །
སྤྱི་ལ་ལོགས་ནས་མཁར་བརྩིགས་པ་བཞིན་ནོ། །སྡོམ་གསུམ་རྒྱུད་ཐོག་གཅིག་ཏུ་ 
བསྲུང་དུ་མི་བཏུབ་སྟེ། སོ་ཐར་དངོས་པོ་གཙོ་བའི་ཕྱིར་པགས་རིམ་དང་པོ་འདས་ 
ནས་འཆོར་བར་བཤད་པས་སོ་སྙམ་ན། མ་ཡིན་ཏེ། དེ་ནི་ཐབས་མི་མཁས་ཤིང་ 
ཤེས་རབ་ཆུང་བ་ཡིན་ལ། འདིར་ནི་ཐབས་མཁས་ཤིང་ཤེས་རབ་ཆེ་བའི་གནད་ 
ཀྱིས། དངོས་རྣམས་དབྱེར་མེད་དུ་རྟོགས་ནས། འདོད་པའི་དྲི་མ་དང་ཕམ་ 
པའི་ཉེས་པ་མི་ཡོང་ལ། སླར་ཡོན་ཏན་སྐྱེ་བ་ཡིན་ཏེ། དུག་ལ་སྔགས་མ་བཏབ་ 
དང་བཏབ་པའི་ཁྱད་པར་བཞིན་ནོ། །
47

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྔ་པ་རྣམ་གྲངས་སུ་འགྱུར་ཚུལ་ནི། གཉེན་པོའི་དབང་གིས་བརྒྱད་ཁྲི་བཞི་ 
སྟོང་གསུངས། །ཞེས་པས། སྤྱིར་བསླབ་པ་གསུམ་པོ་དེ་དུག་གསུམ་གྱི་གཉེན་པོ་ 
ཡིན་ལ། བྱེ་བྲག་ཏུ་ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་སྒོ་ 
མོ་བརྒྱད་ཁྲི་བཞི་སྟོང་དུ་གསུངས་སོ། །དེ་ལ་གཉིས་ཏེ། ཉོན་མོངས་པ་དང་། 
དེའི་གཉེན་པོར་ཆོས་ཀྱི་དོན་ནོ། །དང་པོ་ནི། ཉོན་མོངས་པ། ཉོན་མོངས་པ་ 
འཁྲུལ་སྣང་འདི་དག་རྒྱུ་མ་རིག་པ་ལས་བྱུང་སྟེ། རིག་པ་རང་ངོ་མ་ཤེས་ལ་ 
འཁྲུལ་སྣང་རྒྱུན་སྦྲེལ་ནས་ཆགས་སྡང་རྨོངས་གསུམ་སྐྱེས་སོ། །བརྒྱད་ཁྲི་བཞི་
སྟོང་གི་གྲངས་ནི། འདོད་ཡོན་ལྔ་ལ་ཆགས་པའི་སེམས་ནི་འདོད་ཆགས་ཏེ། 
ནང་ཚན་ཉི་ཁྲི་ཆིག་སྟོང་། རྩུབ་འགྱུར་རྩ་བ་དང་བཅས་པའི་སེམས་ནི་ཞེ་སྡང་ 
སྟེ༑ ནང་ཚན་ཉི་ཁྲི་ཆིག་སྟོང་། དོན་མི་རིག་མི་གོ་བའི་སེམས་ནི་གཏི་མུག་སྟེ། 
ནང་ཚན་ཉི་ཁྲི་ཆིག་སྟོང་། དུག་གསུམ་གང་གི་ཡང་ཕྱོགས་གཅིག་ཏུ་མི་གནས་
ལ་བག་ཆགས་བག་ལ་ཉལ་རྐྱེན་གང་འཕྲད་དུ་གསལ་བར་སྟོན་པ་ནི་དུག་གསུམ་ 
ཆ་མཉམ་སྟེ། ནང་ཚན་ཉི་ཁྲི་ཆིག་སྟོང་སྟེ། བརྒྱད་ཁྲི་བཞི་སྟོང་ངོ་། །གཉིས་པ་ 
དེའི་གཉེན་པོ་ནི། ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ངོ༌། །དེ་ཡང༌། རྣམ་པར་ 
དཀར་བའི་དོན་ལྟུང་བ་ལས་འཛིན་པས་ན་ཆོས། འབྱེད་ཅིང་འབྱིན་པས་ན་སྒོ་ 
མོ༑ བརྒྱད་ཁྲི་བཞི་སྟོང་གི་གྲངས་ནི། གང་ཡང་རུང་བའི་ཉོན་མོངས་པ་གཅིག་ 
བརྟོལ་སྐྱེས་པ་ལ། དེའི་གཉེན་པོར་གྱུར་ཙམ་ཞིག་ཆོས་ཀྱི་སྒོ་མོ་ཡིན་ལ། 
འདྲ་བ་བརྒྱད་ཁྲི་བཞི་སྟོང་ངོ་། །དེ་ཡང་འདོད་ཆགས་ཀྱི་གཉེན་པོར་གྱུར་ཚད་ 
ཅིག་འདུལ་བ་སྟེ། ནང་ཚན་ཉི་ཁྲི་ཆིག་སྟོང་ངོ་། །ཞེ་སྡང་གི་གཉེན་པོར་གྱུར་ 
ཚད་ཅིག་མདོ་སྡེ་སྟེ། ནང་ཚན་ཉི་ཁྲི་ཆིག་སྟོང་ངོ་། །གཏི་མུག་གི་གཉེན་པོར་
48

༄༅། །ཟབ་གཏེར་ཆོས་ཀྱི་མཛོད་ཁང་།
གྱུར་ཚད་ཅིག་མངོན་པ་སྟེ། ནང་ཚན་ཉི་ཁྲི་ཆིག་སྟོང་ངོ༌། །ཆ་མཉམ་གྱི་གཉེན་ 
པོར་གྱུར་ཚད་ཅིག་གསང་སྔགས་ཏེ། ནང་ཚན་ཉི་ཁྲི་ཆིག་སྟོང་སྟེ། བརྒྱད་ཁྲི་ 
བཞི་སྟོང་ངོ༌། །ཆ་མཉམ་གྱི་གཉེན་པོར་གསང་སྔགས་ཡིན་པའི་རྒྱུ་མཚན་ནི། མ་ 
རིག་པ་བག་ཆགས་བག་ལ་ཉལ་གྱི་གཉེན་པོ་ནི་དངོས་པོ་གཤིས་ཀྱི་གནས་ལུགས་ 
རང་བྱུང་ལྷན་ཅིག་སྐྱེས་པ་ཡིན་ལ། དེ་གསང་སྔགས་ཀྱིས་སྟོན་པའོ། ། འབྲས་བུ་ 
སངས་རྒྱས་སྒྲུབ་པ་ལ་བསླབ་པ་གསུམ་ལ་གཞི་བཅས་ལ། སྡོམ་པ་གསུམ་རྒྱུད་
ལ་སྐྱེ་དགོས་ཏེ། དཔེར་ན་སྟོན་ཐོག་སྒྲུབ་པ་ལ་ཞིང་ས་དང་སོ་ནམ་དགོས་པ་བཞིན་ 
ནོ༑ ༑དེས་ན་དེ་དག་མེད་ཁ་མེད་ཡིན་ནོ། །སེམས་གསུམ་སྒོ་ནས་ལམ་ལ་འཇུག་ 
པ་ནི། །ཞེས་པས། གཉིས་པ་སེམས་གསུམ་གྱིས་ཁ་བསྒྱུར་བ་ལ་ནི་བཞི། བྱམས་ 
པ༑ སྙིང་རྗེ། བྱང་ཆུབ་ཀྱི་སེམས། དེ་དག་སྡེ་སྣོད་གསུམ་དུ་ངོས་བཟུང་ལ་ 
བསླབ་པ་གསུམ་དུ་བསྟན་པའོ། །
དང་པོ་ནི། བྱམས་པ། ཡིད་འོང་ཕ་མར་ཤེས་ཤིང་བདེ་ལྡན་བསྒོམ། །ཞེས་ 
པས། ཡུལ་གང་ཡང་ཡིད་དུ་འོང་ཞིང་དེ་དག་བདེ་བ་དང་ལྡན་པར་བྱའོ་སྙམ་ 
པ་ནི་འཇིག་རྟེན་པའི་བྱམས་པ། ཡུལ་སེམས་ཅན་དེ་དག་ལ་ཕ་མར་ཤེས་ཤིང་
དེ་རྣམས་བདེ་བ་དང་ལྡན་པར་བྱའོ་སྙམ་དུ་བསྒོམ་པ་ནི་ཆོས་ཀྱི་བྱམས་པ། དེ་ 
ལྟར་སེམས་ཅན་ཐམས་ཅད་ཕ་མར་ཤེས་ཤིང་དེ་དག་ལ་ཕན་གདགས་པའི་བློ་
སྐྱེས་པ་ནི་བྱམས་པའི་ཏིང་ངེ་འཛིན། དེ་རྒྱུན་ཆགས་སུ་སྐྱེས་པ་ནི་བྱམས་པ་ 
ཚད་མེད་པའམ་ཆེན་པོ་ཞེས་བྱའོ། །དེ་ལ་གསུམ་ལས། སེམས་ཅན་ལ་དམིགས་ 
པའི་བྱམས་པ་ནི། སེམས་ཅན་ཐམས་ཅད་ཕ་མར་ཤེས་ཤིང་དེ་དག་བདེ་བ་དང་ 
ལྡན་པར་བྱ་སྙམ་པའི་བློ་སྐྱེས་པའོ། །ཆོས་ལ་དམིགས་པའི་བྱམས་པ་ནི། དོན་
49

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དམ་པར་ཅིར་ཡང་མ་གྲུབ་པ་ཡིན་ཡང་ཀུན་རྫོབ་རྨི་ལམ་སྒྱུ་མ་ཙམ་གྱི་ངོར། མ་ 
འདི་རྣམས་བདེ་བ་དང་ལྡན་པར་བྱ་སྙམ་པའི་བློའོ། །དམིགས་པ་མེད་པའི་བྱམས་ 
པ་ནི། དེ་ལྟར་བསྒོམ་པའི་དུས་ཉིད་ན། རང་གཞན་ཐམས་ཅད་ཀྱི་ངོ་བོ་སྟོང་པ་ 
ཉིད་སྤྲོས་བྲལ་ནམ་མཁའ་ལྟར་ཤེས་པས། གདངས་མ་འགགས་པར་བྱམས་པར་ 
དུང་ངེ་། གཤིས་མ་གྲུབ་པར་སྟོང་པར་ལྷག་གེ ངོ་བོ་མི་རྟོག་མི་དམིགས་ཤིང་། ། 
འཁོར་གསུམ་ཡོངས་སུ་དག་པའོ། །གཉིས་པ་སྙིང་རྗེ་ནི། སེམས་ཅན་ཕ་མ་སྡུག་ 
བསྔལ་བསྒྲལ་བར་བསམ། །ཞེས་པས། ཡུལ་སེམས་ཅན་ཐམས་ཅད་སྡུག་བསྔལ་
བར་མཐོང་ནས་ཤ་ཚས་མི་བཟོད་པའི་སྙིང་རྗེ་སྐྱེས་ཏེ། སྡུག་བསྔལ་དེ་དག་ལས་
བསྒྲལ་བར་འདོད་པ་ནི་འཇིག་རྟེན་པའི་སྙིང་རྗེ། སེམས་ཅན་ཐམས་ཅད་ཕ་མར་
ཤེས་ནས་དེ་དག་སྡུག་བསྔལ་དུ་གནས་པ་ལ་ཤ་ཚས་མི་བཟོད་པའི་སྙིང་རྗེ་སྐྱེས་ནས།
སྡུག་བསྔལ་ལས་བསྒྲལ་བར་འདོད་པའི་བློ་ནི་ཆོས་ཀྱི་སྙིང་རྗེ། མ་འདི་རྣམས་
སྡུག་བསྔལ་བ་ལ་སྙིང་བརྩེ་བས་སྡུག་བསྔལ་དང་བྲལ་བར་འདོད་པ་ནི་སྙིང་རྗེའི་
ཏིང་ངེ་འཛིན་ནོ། །
དེ་དུས་རྒྱུན་ཆད་མེད་པར་སྐྱེས་པ་ནི་སྙིང་རྗེ་ཚད་མེད་པའམ་ཆེན་པོ་ཞེས་
བྱའོ། །དེ་ལ་གསུམ་ལས། སེམས་ཅན་ལ་དམིགས་པའི་སྙིང་རྗེ་ནི། སེམས་ཅན་ 
དུཿཁ་དང་བྲལ་བར་བྱ་སྙམ་པའོ། །ཆོས་ལ་དམིགས་པའི་སྙིང་རྗེ་ནི། དོན་དམ་ 
པར་ཅིར་ཡང་མ་གྲུབ་པ་ཡིན་ཡང་ཀུན་རྫོབ་སྒྱུ་མ་ཙམ་གྱི་ངོར་དུཿ ཁ་དང་བྲལ་ 
བར་བྱའོ་སྙམ་པའོ། ། དམིགས་པ་མེད་པའི་སྙིང་རྗེ་ནི། དེ་ལྟར་བསྒོམ་པའི་ 
དུས་ཉིད་ན། རང་གཞན་ཐམས་ཅད་ཀྱི་ངོ་བོ་སྟོང་པ་ཉིད་ནམ་མཁའ་ལྟར་ཤེས་ 
པས། གདངས་མ་འགགས་པ་སྙིང་རྗེར་དུང་ངེ་། གཤིས་མ་གྲུབ་པ་སྟོང་པ་ཉིད་
50

༄༅། །ཟབ་གཏེར་ཆོས་ཀྱི་མཛོད་ཁང་།
དུ་ལྷག་གེ །ངོ་བོ་མི་དམིགས་མི་རྟོག་ཅིང་འཁོར་གསུམ་ཡོངས་སུ་དག་པའོ། ། 
གསུམ་པ་བྱང་ཆུབ་ཀྱི་སེམས་ནི། སངས་རྒྱས་ཐོབ་འདོད་བསམ་པ་ལེན་དང་ 
བསྒྲུབ། །ཅེས་པས། སེམས་བསྐྱེད་ལ་གཉིས་ཏེ། སྨོན་པ་དང་། འཇུག་པའོ། ། 
དང་པོ་ནི། སྨོན་པ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ 
ཐོབ་པར་འདོད་པ་སྨོན་པའི་སེམས་སོ། །དེ་ལྟར་ཁས་བླངས་ཤིང་མ་ཐོབ་པ་ཐོབ་ 
པར་བྱེད་པ་སྨོན་པའི་སེམས་བསྐྱེད། དེའི་མི་མཐུན་ཕྱོགས་སྤོང་བ་སྨོན་པའི་ 
སྡོམ་པའོ། །གཉིས་པ་ནི། འཇུག་པ། གཞན་དོན་དུ་སངས་རྒྱས་ཐོབ་པར་བྱ་བའི་ 
ཕྱིར། དེའི་སྤྱོད་པ་སྒྲུབ་པར་འདོད་པ་ནི་འཇུག་པའི་སེམས། དེ་ལྟར་ཁས་ 
བླངས་ཤིང་རྒྱུད་ལ་སྡོམ་པ་ཐོབ་པར་བྱེད་པ་འཇུག་པའི་སེམས་བསྐྱེད། དེའི་ 
སྤྱོད་པ་རྒྱུན་དུ་བསྒྲུབ་ཅིང་མི་མཐུན་ཕྱོགས་སྤོང་བ་ནི་འཇུག་པའི་སྡོམ་པའོ། ། 
མདོར་ན། སེམས་ཅན་གྱིས་སངས་རྒྱས་ཐོབ་པར་འདོད་པའི་བསམ་པ་ནི་སྨོན་ 
པ་བྱང་སེམས། དེ་ལག་ཏུ་བླངས་ནས་སྒྲུབ་པ་ནི་འཇུག་པ་བྱང་སེམས། དེ་ནས་ 
སྨོན་པ་གལ་ཆེ་སྟེ། སྨོན་པ་བྱང་སེམས་ལ་བློ་འབྱོངས་ན། འཇུག་པ་ཤུགས་ལ་ 
འོང་ཞིང༌། སྨོན་པ་མ་སྐྱེས་ན་འཇུག་པ་བསྒྲུབ་མི་སྲིད། དེ་མེད་ན་མི་འབྱུང་ 
བའི་རྒྱུ་འབྲས་སོ། །
དེས་ན་ཡང་དག་སངས་རྒྱས་ཐོབ་པ་ལ་དོན་དམ་སེམས་བསྐྱེད་དགོས། དོན་ 
དམ་སེམས་བསྐྱེད་སྐྱེ་བ་ལ་ཀུན་རྫོབ་བྱང་སེམས་དགོས། དེ་ལ་སྙིང་རྗེ་དགོས། 
སྙིང་རྗེ་སྐྱེ་བ་ལ་བྱམས་པ། བྱམས་པ་སེམས་ཅན་ཕ་མར་ཤེས་པ་ལས་སྐྱེའོ། ། 
དེས་ན་ཐེག་པ་ཆེན་པོའི་ལམ་གྱི་ངོ་བོ་ནི། བྱམས་པ་སྙིང་རྗེ་བྱང་ཆུབ་ཀྱི་སེམས་ 
ཡིན་པས་མེད་ཀ་མེད་ཡིན་ནོ། །དེ་དག་ལ་བརྟེན་ནས་རང་གཞན་གྱི་དོན་ཐམས་
51

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅད་འགྲུབ་པས་ལམ་གྱི་ཁ་སྒྱུར་ཡིན་ཏེ། རྟའི་ཁ་ལོ་སྲབ་ཀྱིས་བསྒྱུར་བ་བཞིན་
ནོ༑ ༑བཞི་པ་དེ་དག་སྡེ་སྣོད་གསུམ་དུ་ངོས་བཟུང་ལ་བསླབ་པ་གསུམ་དུ་བསྟན་ 
པ་ནི། སེམས་གསུམ་སྡེ་གསུམ་བསླབ་གསུམ་ཉམས་གསུམ་ཐུགས། །ཞེས་པས། 
ནམ་མཁའ་དང་མཉམ་པའི་སེམས་ཅན་ཐམས་ཅད་བདག་གི་ཕ་མ་ཡིན་ཅིང་དྲིན་
བསམ་གྱིས་མི་ཁྱབ་པར་ཡོད་པས། བདེ་བ་དང་ལྡན་པར་བྱའོ་སྙམ་དུ་བསྒོམ་པ་ 
ནི་བྱམས་པའི་སེམས། མ་འདི་རྣམས་དུཿ ཁ་སྣ་ཚོགས་ལ་སྤྱོད་པ་སྙིང་རེ་རྗེ། དུཿ ཁ་ 
དེ་དག་དང་བྲལ་བར་བྱའོ་སྙམ་དུ་བསྒོམ་པ་ནི་སྙིང་རྗེའི་སེམས། མ་འདི་རྣམས་ 
བདེ་བ་དང་ལྡན་དུཿཁ་དང་བྲལ། མྱུར་དུ་བླ་ན་མེད་པའི་བྱང་ཆུབ་རིན་པོ་ཆེ་ 
ཐོབ་པར་བྱའོ་སྙམ་དུ་བསྒོམ་པ་ནི་བྱང་ཆུབ་ཀྱི་སེམས་སོ། ། 
དེ་ཐམས་ཅད་ལ་ཀུན་ཏུ་སྙོམས་ཤིང་རྒྱུན་ཆད་མེད་པར་བསྒོམ་མོ། །དེ་ལ་
བྱམས་པ་ནི་ཞེ་སྡང་མེད་པའི་སེམས། སྙིང་རྗེ་ནི་འདོད་ཆགས་མེད་པའི་སེམས། 
བྱང་སེམས་ནི་གཏི་མུག་མེད་པའི་སེམས་སོ། །དེ་ཀ་སྡེ་སྣོད་གསུམ་ཡང་ཡིན་ཏེ། 
སྙིང་རྗེ་འདུལ་བ། བྱམས་པ་མདོ་སྡེ། བྱང་སེམས་མངོན་པའི་སྡེ་སྣོད་དོ། །དེ་ཀ་ 
བསླབ་པ་གསུམ་ཡང་ཡིན་ཏེ། འདོད་ཆགས་མེད་པའི་སྙིང་རྗེ་ཚུལ་ཁྲིམས། ཞེ་ 
སྡང་མེད་པའི་བྱམས་པ་ཏིང་ངེ་འཛིན། གཏི་མུག་མེད་པའི་བྱང་སེམས་དེ་ཤེས་ 
རབ་ཀྱི་བསླབ་པའོ། །དེ་ཀ་ཉམས་གསུམ་ཡང་ཡིན་ཏེ། འདོད་ཆགས་དང་བྲལ་ 
བའི་སྙིང་རྗེ་དེ་བདེ་བའི་ཉམས།ཞི་སྡང་བྲལ་བའི་བྱམས་པ་དེ་གསལ་བའི་
ཉམས། གཏི་མུག་དང་བྲལ་བའི་བྱང་སེམས་དེ་མི་རྟོག་པའི་ཉམས་སོ། །དེ་ལྟར་ 
དུག་གསུམ་གང་ཡང་མེད་པ་དེ་སངས་རྒྱས་ཀྱི་ཐུགས་རྣམ་པར་མི་རྟོག་པ་ཡིན་ 
པས་ཐུགས་ཞེས་བྱའོ། །དེས་ན། བྱམས་པ། སྙིང་རྗེ། བྱང་སེམས་གསུམ་པོ་དེ་
52

༄༅། །ཟབ་གཏེར་ཆོས་ཀྱི་མཛོད་ཁང་།
ཐེག་པ་ཆེན་པོའི་ལམ་གྱི་ངོ་བོ་ཡིན་པས་མེད་ག་མེད་དོ། །ཁྱད་པར་གསང་སྔགས་ 
ལམ་གྱི་ངོ་བོ་ནི། །ཞེས་པས། གཉིས་པ་གསང་སྔགས་ལམ་གྱི་ངོ་བོ་ལ་ལྔ་སྟེ། རྒྱུད་ 
སྨིན་པར་བྱེད་པ་ལ་དབང་། སྨིན་པ་གྲོལ་བར་བྱེད་པ་ལ་ལྟ་བ། ལྟ་བ་གོམས་ 
པར་བྱེད་པ་ལ་སྒོམ་པ། དེ་དང་མི་འབྲལ་ཞིང་རྩལ་སྦྱོང་བ་ལ་སྤྱོད་པ། དེ་དག་ 
ལས་མི་འདའ་བར་བྱེད་པ་དམ་ཚིག་གོ །
དང་པོ་ནི། རྒྱུད་སྨིན་པར་བྱེད་པ། བུམ་གསང་ཡེ་ཤེས་བདེ་ཆེན་དབང་བཞི་ 
བསྐུར། །ཞེས་པས། བུམ་པའི་དབང་། གསང་བའི་དབང་། ཤེས་རབ་ཡེ་ཤེས་ཀྱི་ 
དབང་། བདེ་བ་ཆེན་པོའི་དབང་ངོ༌། །དེ་བཞིའི་དོན་གཏན་ལ་དབབ་པ་ལ་ 
གཉིས་ཏེ། གོ་དོན་བཞག་པ་དང་། ཉམས་སུ་བླང་ཚུལ་ལོ། །དང་པོ་གོ་དོན་ 
བཞག་པ་ལ་གསུམ་སྟེ། གྲངས་ངེས་པ། གོ་རིམ་ངེས་པ། སྒྲ་དོན་ནོ། །དང་པོ་ནི། 
གྲངས་ངེས་པ། སྤང་བྱ་འདོད་ཆགས་བཞི་སྤོང་བ་དང་། སྒྲུབ་བྱེད་ཕྱག་རྒྱ་བཞི་ 
སྟོན་པ་དང༌། འབྲས་བུ་སྐུ་བཞི་ཐོབ་པ་དང་གསུམ་དུ་ངེས་པའོ། །དང་པོ་ནི། 
སྤང་བྱ། འདོད་ཁམས་ཀྱི་འདོད་ཆགས་ཐམས་ཅད་བཞིར་འདུས་ཏེ། གཞན་ 
འཕྲུལ་དབང་བྱེད་པ་ལ་དགོད་པས་ཚིམ་པའི་ཆགས་པ་ཡོད་པས། དེ་དག་
པར་བྱེད་པ་ལ་བུམ་དབང་། འཕྲུལ་དགའ་བ་ལ་བལྟས་པས་ཚིམ་པའི་ཆགས་ 
པ་ཡོད་པས། དེ་དག་པར་བྱེད་པ་ལ་གསང་དབང་། དགའ་ལྡན་པ་ལ་ལག་པ་ 
བཅང་བས་ཚིམ་པའི་ཆགས་པ་ཡོད་པས། དེ་དག་པར་བྱེད་པ་ལ་ཤེས་རབ་ཡེ་
ཤེས། འཐབ་བྲལ་མན་ཆོད་ལ་གཉིས་འཁྱུད་ཀྱིས་ཚིམ་པའི་ཆགས་པ་ཡོད་པས། 
དེ་དག་པར་བྱེད་པ་ལ་བདེ་བ་ཆེན་པོའོ། །གཉིས་པ་ནི། སྒྲུབ་བྱེད་ཕྱག་རྒྱ་བཞི། 
བུམ་དབང་གིས་དམ་ཚིག་ཕྱག་རྒྱ། གསང་དབང་གིས་ལས་ཀྱི་ཕྱག་རྒྱ། ཤེས་
53

༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རབ་ཡེ་ཤེས་ཀྱིས་ཆོས་ཀྱི་ཕྱག་རྒྱ། བདེ་བ་ཆེན་པོས་ཕྱག་རྒྱ་ཆེན་པོ་སྟོན་པའོ། ། 
གསུམ་པ་ནི། འབྲས་བུ་སྐུ་བཞི་ཐོབ་པ། བུམ་དབང་གིས་སྤྲུལ་སྐུ། གསང་དབང་ 
གིས་ལོངས་སྐུ། ཤེས་རབ་ཡེ་ཤེས་ཀྱིས་ཆོས་སྐུ། བདེ་ཆེན་གྱིས་ངོ་བོ་ཉིད་ཀྱི་སྐུ་ 
ཐོབ་པ་དང་བཞིར་ངེས་སོ། །
གཉིས་ པ་གོ་རིམ་ངེས་པ་ལ་གཉིས་ཏེ། ལྟ་བ་ལ་སྦྱར་བ་དང་། རྟེན་དང་ 
བརྟེན་པའི་ཚུལ་དུ་སྦྱར་བའོ། །དང་པོ་ནི། ཐེག་ཆེན་གྱི་ལྟ་བ་ཐམས་ཅད་བཞིར་ 
འདུས་ཏེ། སེམས་ཙམ། དབུ་མ། གསང་སྔགས། རྫོགས་ཆེན་ནོ། །དེ་བཞིན་དུ་ 
དབང་ཡང་བཞིར་འདུས་ཏེ། བུམ་དབང་གིས་སྣང་བ་རང་སེམས་སྒྱུ་མ་ལྟར་ 
བསྟན་པས། ལྟ་བ་ལ་སྦྱར་བ། སེམས་ཙམ་གྱི་ལྟ་བ། གསང་དབང་གིས་ཆོས་ 
ཐམས་ཅད་སྤྲོས་བྲལ་ནམ་མཁའ་ལྟར་བསྟན་པས་དབང་གསུམ་པས་བདེ་སྟོང་ 
དབྱེར་མེད་དུ་བསྟན་པས་གསང་སྔགས་ཀྱི་ལྟ་བ། བཞི་པ་མཐའ་བྲལ་ཡེ་ཤེས་ 
སངས་རྒྱས་སུ་བསྟན་པས་རྫོགས་ཆེན་གྱི་ལྟ་བའོ། །གཉིས་པ་ནི། རྟེན་དང་བརྟེན་ 
པའི་ཚུལ་དུ་སྦྱར་བ། ངོ་བོ་རྩ་ཡིན་ཏེ། དེ་ལ་རླུང་བརྟེན། དེ་ལ་ཁམས་བྱང་ 
སེམས་བརྟེན། དེ་ལ་དོན་དམ་བྱང་སེམས་བརྟེན་པས། དང་པོ་ལུས་འདག་པ་ 
ལ་བུམ་དབང་། ངག་རླུང་གི་རང་བཞིན་འདག་པ་ལ་གསང་དབང་། ཁམས་ 
ཐིག་ལེ་བྱང་སེམས་འདག་པ་ལ་གསུམ་པ། དོན་དམ་བྱང་སེམས་རྟོགས་པར་བྱེད་ 
པ་ལ་བཞི་པའོ། །གསུམ་པ་སྒྲ་དོན་ནི། ཨ་བྷི་ཥིཉྩའི་སྒྲ་ལས་དྲངས་ན། དྲི་མ་ 
འཁྲུད་པས་ན་དབང་སྟེ། དང་པོས་ལུས་ཀྱི། གཉིས་པས་ངག་གི གསུམ་པས་ 
སེམས་ཀྱི། བཞི་པས་ལུས་ངག་ཡིད་གསུམ་ཀའི་དྲི་མ་འཁྲུད་པ་སྟེ། སྣོད་དག་ 
པར་བཀྲུས་ནས་བཅུད་བླུག་ཏུ་རུང་བ་བཞིན་ནོ། །ཨ་བྷིཥེ་ཀའི་སྒྲ་ལས་དྲངས་
54

༄༅། །ཟབ་གཏེར་ཆོས་ཀྱི་མཛོད་ཁང་།
ན༑ སྐལ་བ་འཇོག་པས་ན་དབང་སྟེ། དང་པོས་ལྷ་བསྒོམ་པའི། གཉིས་པས་ 
གཏུམ་མོ་ཙཎྜ་ལཱི་བསྒོམ་པའི། གསུམ་པས་བདེ་ཆེན་སྤྲོས་བྲལ་བསྒོམ་པའི། བཞི་ 
པས་ཟུང་འཇུག་བློ་འདས་བསྒོམ་པའི་སྐལ་བ་འཇོག་པ་སྟེ། ཕས་བུ་ལ་ཕོགས་ 
གཏོད་པ་བཞིན་ནོ། །ཨ་བྷི་སི་ཏའི་སྒྲ་ལས་དྲངས་ན། སྨིན་པར་བྱེད་པས་ན་དབང་ 
སྟེ༑ དང་པོས་ལུས་ཕུང་ཁམས་སྐྱེ་མཆེད་ལྷ་རུ། གཉིས་པས་ངག་འབྱུང་འཇུག་ 
གནས་གསུམ་སྔགས་སུ། གསུམ་པས་ཐིག་ལེ་བདེ་ཆེན་ཡེ་ཤེས། བཞི་པས་སེམས་ 
སངས་རྒྱས་ཆོས་སྐུ་རུ་སྨིན་པར་བྱེད་པས་ན་དབང་སྟེ། རྒྱལ་པོར་དབང་བསྐུར་ 
བ་བཞིན་ནོ། །
གཉིས་པ་ལམ་ཉམས་སུ་བླང་ཚུལ་ལ་བཞི་སྟེ། རྒྱུ་ལ་གནས་པ། རྐྱེན་ལ་ཐོབ་པ། 
ལམ་ཉམས་སུ་བླང་བ། འབྲས་བུ་སྐུ་བཞིར་ཐོབ་པའོ། །དང་པོ་རྒྱུད་ལ་གནས་པ་ལ། 
ལུས་ཕུང་ཁམས་སྐྱེ་མཆེད་ལྷ་རུ་གནས་པ་བུམ་དབང་གི་ས་བོན། ངག་རླུང་དང་ 
ཡི་གེ་སྔགས་སུ་གནས་པ་གསང་དབང་གི་ས་བོན། ཁམས་དྭངས་མ་ཀུན་དྷ་བདེ་ 
ཆེན་དུ་གནས་པ་གསུམ་པའི་ས་བོན། སེམས་སངས་རྒྱས་ཆོས་སྐུར་གནས་པ་བཞི་ 
པའི་ས་བོན་ཡོད་པའོ། །གཉིས་པ་རྐྱེན་ནི། དཀྱིལ་འཁོར་ཁོ་ན་ཡིན་ཏེ། གཞི་ 
དཀྱིལ་འཁོར་དུ་བཅུག་པས། རྩ་བ་དབང་བསྐུར་དུ་བཏུབ་པ་ཡིན་པའོ། །དེའང་ 
ཕྱི་རྡུལ་ཚོན་གྱི་དཀྱིལ་འཁོར་ལ་བརྟེན་ནས་ནང་དོན་གྱི་དཀྱིལ་འཁོར་སྟོན་ཏེ། 
དང་པོས་ལུས་ལྷའི་དཀྱིལ་འཁོར། གཉིས་པས་ངག་སྔགས་ཀྱི། གསུམ་པས་ཐིག་ 
ལེ་བདེ་ཆེན་གྱི། བཞི་པས་སེམས་སྐུ་བཞི་ངོ་བོ་ཉིད་ཀྱི་དཀྱིལ་འཁོར་དུ་སྟོན་ 
པའོ། །གསུམ་པ་ལམ་ཉམས་སུ་བླང་བ་ལ་མངོན་པར་རྟོགས་པ་བཞི་སྟེ། བསྐྱེད་ 
རིམ་བུམ་དབང་གི་མངོན་རྟོགས། རྩ་རླུང་ཐིག་ལེ་གཏུམ་མོ་ཙན་དྷ་ལཱི་ཐམས་
55

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅད་གསང་དབང་གི་མངོན་རྟོགས། རང་གཞན་གྱི་ལུས་ལ་བརྟེན་ནས་འོག་སྒོ་བདེ་ 
ཆེན་བསྒོམ་པ་ཐམས་ཅད་ཤེས་རབ་ཡེ་ཤེས་ཀྱི་མངོན་རྟོགས། དེ་ལས་སྐྱེས་པའི་
གཉིས་མེད་ཡེ་ཤེས་ཆེན་པོ་ནི་བདེ་བ་ཆེན་པོའི་མངོན་རྟོགས་སོ། ། 
བཞི་པ་ལམ་ཉམས་སུ་བླངས་པའི་འབྲས་བུ་བཞི་ནི། དབང་དང་པོས་སྤྲུལ་སྐུ། 
གཉིས་པས་ལོངས་སྐུ། གསུམ་པས་ཆོས་སྐུ། བཞི་པས་ངོ་བོ་ཉིད་ཀྱི་སྐུ་ཐོབ་པའོ། ། 
དེས་ན་ལུས་ངག་རྩ་ཁམས་ཐམས་ཅད་སངས་རྒྱས་སུ་ངོ་སྤྲད་པ་དབང་ཁོ་ན་ཡིན་ 
པས་མེད་ཀ་མེད་དོ། །གཉིས་པ་སྨིན་པ་གྲོལ་བར་བྱེད་པའི། ལྟ་བ་ལ་གཉིས་ཏེ། 
བསྐྱེད་རིམ་སྦྱང་བ་དང་། རྫོགས་རིམ་བརྟེན་པའོ། །དང་པོ་བསྐྱེད་རིམ་ནི། ཕྱི་ 
ནང་སྣོད་བཅུད་གཞལ་ཡས་ལྷ་རུ་བསྐྱེད། །ཅེས་པས། འདི་ལ་ལྔ་སྟེ་སྦྱང་གཞི། 
སྦྱང་བྱ། སྦྱོང་བྱེད། འབྲས་བུ། སྦྱོང་ཚུལ་ལོ། །དང་པོ་སྦྱང་གཞི་ནི། སྣོད་བཅུད་ 
བརྟན་གཡོའི་དངོས་པོ་ཐམས་ཅད་གཞལ་ཡས་ཁང་དང་ལྷའི་རང་བཞིན་དུ་གནས་
པའོ། །གཉིས་པ་སྦྱང་བྱ་ནི། དེ་ལྟར་ངོ་མ་ཤེས་པ་སྣོད་བཅུད་རང་རྒྱུད་འཛིན་ 
པ་ཀུན་བཏགས་གློ་བུར་གྱི་དྲི་མ་འདིའོ། །གསུམ་པ་སྦྱོང་བྱེད་ནི། སྣོད་བཅུད་ 
ཐམས་ཅད་གཞལ་ཡས་ཁང་དུ་ལྷ་རུ་བསྒོམ་པའོ། །བཞི་པ་འབྲས་བུ་ནི། ཀུན་ 
བཏགས་གློ་བུར་གྱི་དྲི་མ་དག་ནས། དོན་རང་མཚན་མངོན་དུ་གྱུར་པའོ། །ལྔ་པ་ 
སྦྱང་ཚུལ་ནི། སྟོང་པའི་ངང་ལས་འགགས་མེད་ཀྱི་སྙིང་རྗེ་གཉིས་མེད་ཡི་གེའི་ 
རང་བཞིན་ལས། སྣོད་གཞལ་ཡས་ཁང་། བཅུད་རང་གཞན་ཐམས་ཅད་ལྷའི་ 
དཀྱིལ་འཁོར་དུ་བསྒོམ། དེ་ལ་དམ་ཚིག་ཡེ་ཤེས་གཉིས་ལས། རང་གཞན་གྱི་ 
ལུས་ངག་ཡིད་གསུམ་ལྷའི་སྐུ་གསུང་ཐུགས་སུ་གནས་པ་སྟེ། དེ་ལས་མི་འདའ་ 
བའི་དམ་ཚིག་གི་ལྷར་གསལ་ཞིང་ཐ་མལ་གྱི་ལོག་རྟོག་མེད་པས་ན་སེམས་དཔའོ། །
56

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ལྟར་གདོད་ནས་གནས་ཤིང་ཡེ་ནས་ཡོད་པའི་དེ་ཉིད་ཤེས་པས་ན་ཡེ་ཤེས།
གཉིས་འཛིན་གྱི་དྲི་མ་མེད་པས་ན་སེམས་དཔའ་སྟེ། དམ་ཚིག་ཡེ་ཤེས་དབྱེར་ 
མེད་པའོ། །དེ་ནས། ཡེ་ནས་ཡོད་པ་ལ་ངོ་ཤེས་བྱས་པ་ཙམ་ལས། རང་བཞིན་ 
གནས་ནས་སྤྱན་དྲངས་ལ་བསྟིམ་ཞེས་བྱ་བ། ཡུལ་ཅན་གཞན་དུ་གྲུབ་པ་ནི་མེད་དོ། ། 
རང་སྣང་དབྱེར་མེད་དཀྱིལ་འཁོར་ལ། །ཞེས་སོ། །དེ་ལྟ་བུའི་བསྐྱེད་རིམ་དེ་ལ། 
ལམ་དུ་འགྲོ་བ་ལ་གནད་གསུམ་སྟེ། ཐ་མལ་གྱི་ཞེན་པ་སྦྱོང་བ་ལ་རྣམ་པ་གསལ་ 
བ༑ དེའི་དེ་ཉིད་ཤེས་པ་ལ་རྣམ་དག་དྲན་པ། ཀུན་བཏགས་མཉམ་རྗེས་མེད་པ་ 
ལ་ང་རྒྱལ་བརྟན་པའོ། །དང་པོ་ནི། ཐ་མལ་གྱི་ཞེན་པ་སྦྱོང་བ། རྣམ་པ་གསལ་ 
བར་བསྒོམས་པས་ཐུན་མོང་གི་ཡོན་ཏན་ཐམས་ཅད་འབྱུང་སྟེ། གདན་ཆེ་ལ་བརྟན་ 
པས་ཚེ་རིང་བ། ཞབས་བགྲད་ཁམ་ཆེ་བས་སྡོད་ཚུགས་པ། སྐུ་ལང་ཚོ་རྒྱས་ཤིང་ 
ཡིད་དུ་འོང་བ་བསྒོམས་པས་ནད་ཉུང་ཁམས་བཟང་བ། ཕྱག་མཚན་གསལ་བས་ 
བསམ་པ་འགྲུབ་པ། རྒྱན་ཚང་བས་འབྱོར་པ་ལྡན་པ། ཞལ་དང་མཆེ་བ་སྐུ་མདོག་ 
གསལ་བར་བསྒོམས་པས། ཐམས་ཅད་བཀའ་ཉན་ཅིང་སྣང་བ་དབང་དུ་འདུས་ 
པའི་རྟེན་འབྲེལ་ལོ། །དེས་ན་གཙོ་འཁོར་སྐུ་མདོག་ཞལ་ཕྱག་ཐམས་ཅད་མ་ལུས་ 
ཤིང་གསལ་བར་བསྒོམས་པས་བར་ཆད་གང་གིས་ཀྱང་མི་ཚུགས་ཤིང་ཐུན་མོང་ 
གི་ཡོན་ཏན་ཐམས་ཅད་འབྱུང་ངོ་། །གསལ་བ་གང་ཡང་མེད་ན། ཡོན་ཏན་གང་ 
ཡང་མི་འབྱུང་ངོ་། །
གཉིས་པ་རྣམ་དག་དྲན་པ་ལ་གཉིས་ཏེ། རྟགས་དང་། དོན་གྱི་རྣམ་དག་གོ ། 
དང་པོ་ནི། དབུ་གསུམ་ཕྱག་དྲུག་ཞབས་བཞི་ལ་སོགས་པར་བསྒོམས་པ་ན། དབུ་ 
གསུམ་ནི། སྐུ་གསུམ། ཕྱག་དྲུག་ནི། ཡེ་ཤེས་དྲུག ཞབས་བཞི་ནི། རྫུ་འཕྲུལ་བཞི་
57

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དྲན་པར་བྱའོ། །སྐུ་མདོག་ནི། དཀར་པོ་སྐྱོན་གྱིས་མ་གོས་པ། སེར་པོ་ཡོན་ཏན་ 
རྒྱས་པ། དམར་པོ་ཐུགས་རྗེ་ཆགས་པ། ལྗང་གུ་ཕྲིན་ལས་ཐོགས་མེད། མཐིང་ 
གའམ་ནག་པོ་ཆོས་ཉིད་མི་འགྱུར་བའོ། །ཕྱག་མཚན་ནི། རྡོ་རྗེ་འདུས་མ་བྱས་ 
པ༑ འཁོར་ལོ་ཉོན་མོངས་གཅོད་པ། རིན་པོ་ཆེ་ཡོན་ཏན་འབྱུང་བ། པདྨ་སྐྱོན་ 
གྱིས་མ་གོས་པ། རྒྱ་གྲམ་མམ་རལ་གྲི་ནི་ཕྲིན་ལས་ཐོགས་པ་མེད་པའོ། །དེ་བཞིན་ 
དུ་རང་རང་གི་སྒྲུབ་ཐབས་གང་ཡིན་པའི་གཞུང་བཞིན་བྱས་པས་ཡོན་ཏན་འབྱུང་
ངོ་༑ ༑གཉིས་པ་དོན་གྱི་རྣམ་དག་ནི། དེ་དག་ཀྱང་བདེན་དངོས་སུ་གྲུབ་པ་མེད་ 
པས། རང་བཞིན་སྟོང་པ་ཉིད་དུ་ཤེས་པར་བྱའོ། །དེས་ན། གདངས་མ་འགགས་ 
པ་ལྷ་རུ་ལམ་མེ། གཤིས་མ་གྲུབ་བ་སྟོང་པར་ཆོམ་མེ། ངོ་བོ་གསལ་སྟོང་གཉིས་ 
མེད་དུ་ལྷང་ངེ་། དེ་ལྟར་གཉིས་མེད་དུ་བསྒོམས་པས་ཚོགས་གཉིས་རྫོགས་ནས་ 
འབྲས་བུ་སངས་རྒྱས་ཐོབ་པ་ཡིན་ནོ། །གསུམ་པ་ང་རྒྱལ་བརྟན་པ་ནི། གསལ་ 
རུང་མི་གསལ་རུང་ལྷ་རང་ཡིན་ནོ་སྙམ་པའི་བསམ་པ་བྱ་ཞིང་། ཐ་མལ་གྱི་སྣང་
བ་མེད་པར་བྱའོ། །དེས་ན་མཆོག་ཐུན་མོང་གི་ཡོན་ཏན་ཐམས་ཅད་ཚེ་འདི་ཉིད་
ལས་འབྱུང་བ་ནི་བསྐྱེད་པའི་རིམ་པ་ཡིན་པས་མེད་ཀ་མེད་ཡིན་ནོ། ། 
བསྐྱེད་རྫོགས་གཉིས་མེད་ཀྱི་དོན་ནི། །ཀུན་རྫོབ་ལམ་དུ་བྱེད་པ་བསྐྱེད་རིམ། 
དོན་དམ་མངོན་དུ་བྱེད་པ་ལ་རྫོགས་རིམ། དེ་གཉིས་ཐ་དད་གཉིས་སུ་མེད་ 
པས་བསྐྱེད་རྫོགས་དབྱེར་མེད་ཟུང་འཇུག་ཡིན་ནོ། །དེ་ཡང་སྣོད་བཅུད་ཐམས་ 
ཅད་གདངས་མ་འགགས་པར་གསལ་བ་ནི་གཟུགས་སྐུ། གཤིས་སྟོང་པར་གནས་ 
པ་ནི་ཆོས་སྐུ། ངོ་བོ་ཅིར་ཡང་མི་རྟོག་པ་ནི་གཉིས་མེད་ཡིན་ཏེ། གདངས་གཟུགས་ 
སྐུ་ཡིན་ཙམ་ན། གཤིས་ཆོས་སྐུ་ལས་འོས་མེད། གཤིས་ཆོས་སྐུར་གནས་པ་ལས།
58

༄༅། །ཟབ་གཏེར་ཆོས་ཀྱི་མཛོད་ཁང་།
གདངས་གཟུགས་སྐུ་ལས་འོས་མེད། དེའི་གནད་ཕྱིས་དབྱེར་མེད་ལས་འདས་ 
པ་མེད་དོ། །གཉིས་པ་རྫོགས་རིམ་ནི། སྐྱེ་འགགས་གཉིས་མེད་རང་བྱུང་མཐའ་ 
ལས་འདས། །ཞེས་པས། གཞི་སྟོང་པའི་གནས་ལུགས་སེམས་ཉིད་ཀྱི་བཞུགས་ 
ཚུལ། ཤེས་བྱའི་གཤིས་དེས་དངོས་པོར་མ་སྐྱེས། དངོས་མེད་དུ་མ་འགགས། ཐ་ 
དད་དུ་མ་གྲུབ་པའི་སྐྱེ་འགག་གཉིས་མེད་དོ། །དེ་ཡང༌། དངོས་པོར་མ་སྐྱེས་ 
པས་སྟོང་པ། དངོས་མེད་དུ་མ་འགགས་པས་རིག་པ། ཐ་དད་དུ་མ་གྲུབ་པས་ 
གཉིས་མེད་དོ། །དེས་ན་ཆོས་ཐམས་ཅད་རང་གི་སེམས་ཡིན་ལ། སེམས་ནི་སྟོང་ 
པ་ཉིད་དོ། །དེ་ལ་ལྔ་སྟེ། རང་སྟོང་པ། ཡེ་སྟོང་པ། རང་བཞིན་གྱིས་སྟོང་པ། ཀུན་ 
སྟོང་པ། མཉམ་པར་སྟོང་པའོ། །དེ་ཡང་། རང་སྟོང་པས་ཡུལ་མེད་པ་སྟེ་རྟག་ 
པའི་ཆོས་སུ་མི་སྡོད་པ། ཡེ་སྟོང་པས་དུས་གློ་བུར་དུ་བྱུང་བ་མ་ཡིན་ཏེ་གདོད་མ་ནས་ 
སྟོང་པ། རང་བཞིན་གྱིས་སྟོང་པས་སུས་ཀྱང་བྱས་པ་མ་ཡིན་ཏེ་གཤིས་རང་སྟོང་པ། 
ཀུན་སྟོང་པས་ཉི་ཚེའི་སྟོང་པ་མ་ཡིན་ཏེ་ཆོས་ཐམས་ཅད་ཀྱི་ཆོས་ཉིད། མཉམ་ 
པར་སྟོང་པས་རོ་གཅིག་སྟེ་བཟང་ངན་མེད་པའོ། ། 
མདོར་ན་ཆོས་ཐམས་ཅད་ཀྱི་ཆོས་ཉིད་གཤིས་ཅིར་ཡང་མ་གྲུབ་པ་ནམ་མཁའ་
ལྟ་བུའོ། །སྟོང་པ་དེ་ཉིད་ཀྱི་གདངས་འགགས་མེད་དུ་འཆར་བས་ན། སྣང་བ་ 
ཞེས་བྱ། དེ་ལ་ལྔ་སྟེ། སྣང་ཚད་གཅིག་རང་སྣང་བས་གཞན་མ་ཡིན་པ། བཀག་ 
པ་མེད་པས་ཟང་ཐལ་དུ་སྣང་བ། གཏད་སོ་མེད་པས་ཁ་ཡན་དུ་སྣང་བ། དུས་ 
བཏབ་མེད་པས་ངེས་མེད་དུ་སྣང་བ། ཕྱོགས་གཅིག་ཏུ་མ་གྲུབ་པས་སྣ་ཚོགས་ 
སུ་སྣང་བ་སྟེ། འབྲས་བུ་སངས་རྒྱས་པའི་དུས་ན་སྐུ་དང་ཡེ་ཤེས་ཡོན་ཏན་སྣ་ཚོགས་ 
སུ་སྣང་། ལམ་རྣལ་འབྱོར་པའི་དུས་ན་ཉམས་དང་ཏིང་ངེ་འཛིན་རྟོགས་པའི་བྱེ་
59

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བྲག་སྣ་ཚོགས་སུ་སྣང་། རྒྱུ་སེམས་ཅན་གྱི་དུས་ན་རིགས་དྲུག་གི་སྣང་བ་ཐམས་ 
ཅད་བདེ་སྡུག་སྐྱོན་ཡོན་སྣ་ཚོགས་སུ་སྣང་ངོ༌། །མདོར་ན་གཤིས་ཅིར་ཡང་མ་
ཡིན་པའི་གནད་ཀས་གདངས་ཅིར་ཡང་འཆར་བ་ནམ་མཁའི་ཆོ་འཕྲུལ་ལྟ་བུའོ། ། 
དེས་ན་སྟོང་པའི་གདངས་འགགས་མེད་དུ་སྣང་ལ། སྣང་བའི་རང་བཞིན་སྟོང་ 
པར་གནས་པས་སྣང་སྟོང་གཉིས་མེད། དེ་ཡང་སྣང་བའི་སྟེང་དུ་སྟོང་པ་སྤྱན་དྲངས་
པའམ། སྟོང་པ་སྣང་བའི་ལྷ་ལ་བཏབ་པའི་གཉིས་མེད་མ་ཡིན་ཏེ། སྣང་བའི་རང་ 
བཞིན་དབྱིངས་སྟོང་པ་ཉིད་དུ་ལྷང་ངེ་། དབྱིངས་སྟོང་པའི་གདངས་དེ་ཀ་རིག་པ་ 
འགགས་མེད་ཀྱི་རོལ་པར་ཁྲ་ཤིག་གེ །སྟོང་པ་དབྱིངས་ཀྱི་ཆོས་ཉིད། གསལ་བ་ 
ཡེ་ཤེས་ཀྱི་ཕོ་སྒོ། གཉིས་མེད་གཤིས་ཀྱི་གནས་ལུགས་སོ། །ཡང་སྐྱེ་མེད་འགགས་ 
མེད་ཀྱི་སྟོང་དུ་བཀུག་པའམ། འགག་མེད་སྐྱེ་མེད་ཀྱི་ཟླ་ལ་བཏབ་པ་ལྟ་བུ་ནི་མ་ 
ཡིན་ཏེ། སྐྱེ་འགགས་གཉིས་མེད་སྐུ་གསུམ་དུ་ཀྲོང་ངེ་། མདོར་ན་གཉིས་བསྡུས་ 
ཐམས་ཅད་གཉིས་མེད་གཞུག་མ་ཆོས་སྐུའོ། །དེ་ཡང་ཆུ་དང་འོ་མ་ལྟར་འདྲེས་ 
པའམ། ཕྱེ་ཆུ་ལྟར་བསྲེས་པའི་གཉིས་མེད་མིན། ཡང་རྟོགས་པའམ། སྒོམ་པའམ། 
ཤེས་ནས་གཉིས་མེད་དུ་སོང་བ་མ་ཡིན། ཡང་གཉིས་ཀ་མེད་པའམ། གཅིག་ཏུ་སོང་ 
བའམ། བཟང་ངན་མེད་པས་གཉིས་མེད་ཀྱང་མིན་ཏེ། ཆོས་ཐམས་ཅད་ཀྱི་ 
གཤིས་སམ། ཡིན་ཚུལ་ལམ། གནས་ལུགས་དེ་གཉིས་མེད་ཐིག་ལེ་ཉག་གཅིག་ 
ཏུ་གནས་པས། དབྱེ་བ་བྱར་མེད། བྱར་མི་བཏུབ། བྱར་མི་ཤེས་པ་སྟེ། སོ་སོ་མ་ 
ཡིན་ཐ་མི་དད་དབྱེར་མེད་པ་སྟེ། གཉིས་མ་གྲུབ་པས་གཉིས་མེད་དོ། །ཐོག་དེ་ 
རུ་སོང་བ་ལ་གཉིས་མེད་རྟོགས་ཞེས་བྱའོ། །རྟོགས་ལྡན་ཞེས་བྱའོ། །གཤིས་ཐོག་ 
ཏུ་སོང་བ་ཞེས་བྱའོ། །མདོར་ན་གཤིས་ཅིར་ཡང་མ་གྲུབ། མདངས་ཅིར་ཡང་མི་
60

༄༅། །ཟབ་གཏེར་ཆོས་ཀྱི་མཛོད་ཁང་།
འགག ངོ་བོ་ཅིར་ཡང་མི་རྟོག མཚན་ཉིད་མཐའ་དང་བྲལ། དོན་ཐིག་ལེ་ཉག་ 
གཅིག ཅིར་ཡང་མ་ཡིན་པས་ཅིར་ཡང་འཆར་བ་ལ། ཅིར་ཡང་འཆར་བས་ཅིར་ 
ཡང་མ་ཡིན་པ་སྟེ། ནམ་མཁའ་དང་ཆོ་འཕྲུལ་དབྱེར་མེད་པ་བཞིན་ནོ། །
དེས་ན། སྟོང་པ་དང་སྣང་བ་འབྲལ་མ་མྱོང་། སྣང་བ་དང་སྟོང་པ་འབྲལ་མ་ 
མྱོང་། སྣང་བས་སྟོང་པ་མ་སྤངས། སྟོང་པས་སྣང་བ་མ་སྤངས་པའོ། །དེ་ཡང་རང་ 
སྣང་ངོ་ཤེས་པས་སྣང་བ་སེམས་སུ་ཐག་ཆོད་པ། མེད་འཛིན་ཆད་པ་ལས་གྲོལ་ 
བའི་ལྟ་བ། ཀུན་རྫོབ་ཤེས་པའི་ཤེས་རབ། རང་སྟོང་རང་ངོ་ཤེས་ཏེ་སེམས་ཉིད་ 
སྟོང་པར་ཐག་ཆོད་པ། ཡོད་འཛིན་རྟག་པ་ལས་གྲོལ་བའི་ལྟ་བ། དོན་དམ་ཤེས་ 
པའི་ཤེས་རབ། ཟུང་འཇུག་རང་ངོ་ཤེས་ཏེ་སྣང་སྟོང་གཉིས་མེད་དུ་ཐག་ཆོད་པས། 
རྟག་ཆད་གཉིས་ལས་གྲོལ་བའི་ལྟ་བ། ཐ་མི་དད་ཤེས་པའི་ཤེས་རབ་བོ། །དེ་ལ 
་དང་རྐྱེན་མེད་སུས་ཀྱང་མ་བྱས་པ་ན་རང་བྱུང་། ཕྱོགས་གཅིག་ཏུ་མི་གནས་ 
པས་མཐའ་ལས་འདས་པའོ། །དེ་ནི་སྐྱེ་མེད་ཀྱི་ངོས་ནས་ཅིར་ཡང་མ་ཡིན་ཏེ། ཡིན་ 
པ་མེད་པའི་ལྟ་བ། འགགས་མེད་ཀྱི་ངོས་ནས་གང་ཡང་ཡིན་པས། མིན་པ་མེད་ 
པའི་ལྟ་བ། གཉིས་མེད་ཀྱི་ངོས་ནས། ཡིན་མིན་ཡོད་མེད་རྟག་ཆད་ཀྱི་མཐའ་ 
ལས་འདས་པའོ། །དེས་ན། བཤད་པ་མཐའ་ལས་འདས་པར་བཤད། སྒོམ་པ་མཐའ་ 
ལས་འདས་པ་བསྒོམ། སྤྱོད་པ་མཐའ་ལས་འདས་པར་སྤྱོད། བསྔོ་བ་མཐའ་ལས་ 
འདས་པར་བསྔོ། དེས་ན། མཐའ་ཡེ་བྲལ། སྐྱོན་ཡེ་དག ཡོན་ཏན་ཡེ་རྫོགས། 
གཉིས་མ་གྲུབ་པས་གཉིས་མེད། ཟུང་མ་རྙེད་པས་ཟུང་འཇུག མཐའ་མ་རྙེད་པས་ 
མཐའ་བྲལ། བཟང་ངན་མེད་པས་ཀུན་ཏུ་བཟང་པོ། སྡིག་པ་མ་རྙེད་པས་དགེ་ 
སྡིག་མེད། མཉམ་ཁད་མ། ཟང་ཡག་མ་ཡིན་ནོ། །
61

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གསུམ་པ་བསྒོམ་པ་ནི། གནད་གསུམ་བཅུན་པས་རྟོག་མེད་རང་གསལ་འཆར། ། 
ཞེས་པས། འདི་ལ་བཞི་སྟེ། སྒོམ་སྐྱེ་བའི་གནད། སྐྱེས་པ་རང་གི་ངོ་བོ། ཉམས་ 
འཆར་ཚུལ། གོལ་ས་བཅད་པའོ། །དང་པོ་ནི། གནད་གསུམ་སྟེ། འཕྲུལ་འཁོར་ 
ལུས་ཀྱི་གནད། ལྟ་སྟངས་མིག་གི་གནད། གཞག་ཐབས་སེམས་ཀྱི་གནད་དོ། ། 
དང་པོ་ནི། གནས་དབེན་པར་མལ་བདེ་བ་སྟན་འབོལ་བའི་སྟེང་དུ། ལུས་ཀྱི་ 
ཆོས་གསུམ་ནི། རྐང་པ་སྐྱིལ་ཀྲུང་། ལག་པ་མཉམ་བཞག ལུས་པོ་ཡ་ཡོ་དང་ 
དགྱེ་སྒུར་མེད་པར་རང་སོ་ལ་ཆམ་བཞག་གོ །དེས་སྒོམ་རང་བབས་སུ་ཡོང་ལ། 
འཕྲུལ་འཁོར་བཅའ་མ་ཤེས་ན་སྒོམ་མི་སྐྱེའོ། །གཉིས་པ་སྟ་སྟངས་མིག་གི་གནད་ 
གསུམ་ནི། མིག་ཚམ་ཚུམ་མི་བྱ། ཁྱར་ཁྱུར་མི་བྱ། ལོགས་དང་ཟུར་དུ་མི་གཅུ་ 
བར་ཐད་ཀའི་སོ་གཅིག་ལ་ཕུར་ཚུགས་སུ་གཏད་དོ། །དེས་སྒོམ་རང་བབས་སུ་ 
འོང་སྟེ། མིག་དང་ཤེས་པ་གནད་གཅིག་ཡིན་ནོ། །ལྟ་སྟངས་མེད་ན་སྒོམ་མི་འཆར་ 
རོ༑ ༑གསུམ་པ་གཞག་ཐབས་སེམས་ཀྱི་གནད་གསུམ་ནི། དེ་ཐ་མལ་དུ་མ་ཡེངས། 
རྟོག་པར་མ་འགྱུས། ཡིད་ཀྱིས་བཟོ་མ་བྱས་པར་ཤེས་པ་རང་ལུགས་སུ་ཆམ་བཞག་ 
གོ༑ ༑དེས་སྒོམ་རང་བབས་སུ་འོང་ལ། ཡེངས་པ་དང་འགྱུས་ན་སྒོམ་མི་སྐྱེའོ། 
གཉིས་པ་སྐྱེས་པ་རང་གི་ངོ་བོ་ནི། དེ་ལྟར་རང་ལུགས་སུ་བཞག་པས་རྣམ་རྟོག་ 
ཕྲ་རགས་ཐམས་ཅད་རང་སར་ཉལ་ཞི་ནས། སེམས་རང་སར་ལྷག་གེ་གནས་པ་ 
ཞིག་འོང་། དེ་ཀ་ལ་ཞི་གནས་ཟེར། དེའི་གདངས་མ་འགགས་པར་ཡུལ་མེད་རང་ 
གསལ་དུ་རྗེན་ནེ་ལྷང་ངེ་བ་ཞིག་འོང་། དེ་ཀ་ལྷག་མཐོང་ཟེར། དེ་གཉིས་ཤེས་པ་ 
སྐད་ཅིག་མའི་སྟེང་ན་དབྱེར་མེད་གཅིག་གི་ངོ་བོར་ཧྲིལ་གནས་པ་ཞིག་ཡོང་། དེ་ 
ཀ་ལ་ཞི་གནས་ལྷག་མཐོང་གཉིས་མེད་ཟེར་བ་ཡིན་ནོ། །དེ་བློ་ཡུལ་དུ་བྱས་ན་
62

༄༅། །ཟབ་གཏེར་ཆོས་ཀྱི་མཛོད་ཁང་།
གོ་བ། ཡུལ་མེད་དུ་ཉམས་སུ་མྱོང་ན་ཉམས། ཤེས་པ་ཉིད་དེའི་ངོ་བོར་ཧྲིལ་ལེར་ 
འདུག་ན་རྟོགས་པ་ཡིན། དུས་གསུམ་སངས་རྒྱས་ཀྱི་དགོངས་པ་བྱ་བ་དེ་ཡིན། དེ་ 
བླ་མ་གདམས་ངག་ཅིག་ནས་བྱས་པ་མིན། སློབ་མ་ཤེས་རབ་ཆེ་ནས་བྱུང་བ་མིན། 
གནས་ལུགས་སམ་གཤིས་ཐོག་ཏུ་ཕེབས་པ་བྱ་བ་ཡིན་ནོ། ། 
གསུམ་པ་ཉམས་འཆར་ལུགས་ནི། དེ་ལྟར་བསྒོམས་པས་བདེ་གསལ་མི་རྟོག་ 
པའི་ཉམས་འཆར་ཏེ། རྣམ་པར་རྟོག་པ་དང་བྲལ་བའི་ཤེས་པ་ལ་མི་རྟོག་པ་ཞེས་ 
བྱའོ། །དེ་ལ་གསུམ། བསྒོམ་བྱ་སྒོམ་བྱེད་ཀྱི་ཞེན་སྣང་མེད་པས་བཟང་རྟོག་དང་ 
བྲལ། རྣམ་རྟོག་ཕྲ་རགས་ཀྱི་རྒྱུན་ཆད་ནས་ངན་རྟོག་དང་བྲལ། རིག་པ་ཡུལ་ 
མེད་དུ་རང་ངོ་ཤེས་པས་ལུང་མ་བསྟན་དང་བྲལ་བའོ། །རྟོག་མེད་ཀྱི་ངང་ནས་ 
རིག་པའི་གདངས་མ་འགགས་པར་ཡེ་རེ་འདུག་པ་ནི་གསལ་བའོ། །དེ་ལ་གསུམ་སྟེ། 
ཡུལ་མེད་དེ་རང་གསལ་བ། གློ་བུར་དུ་བྱུང་བ་མ་ཡིན་ཏེ་ཡེ་ནས་གསལ་བ། སུས་ 
ཀྱང་མ་བྱས་ཏེ་རང་བཞིན་གྱིས་གསལ་བའོ། །དེ་ལ་མི་མཐུན་པའི་འགལ་རྐྱེན་ 
མེད་པས་བདེ་བའོ། །
དེ་ལ་གསུམ་སྟེ། མཚན་མའི་ཟུག་རྔུ་མེད་དེ་མཚན་མ་མེད་པའི་བདེ་བ། གཉིས་ 
འཛིན་གྱི་ཞེན་སྣང་མེད་པས་གཉིས་སུ་མེད་པའི་བདེ་བ། དེ་ལ་རྒྱུ་རྐྱེན་མེད་པས་ 
འདུས་མ་བྱས་ཀྱི་བདེ་བའོ། །དེ་ལྟ་བུའི་ཉམས་སྐྱེས་པ་ལ་མ་ཆགས་པ་གསུམ་སྒོམ་ 
པ་སྐྱོན་མེད་ཡིན་ཏེ། བདེ་བ་ལ་མ་ཆགས་པ་སྨྱོན་པ་ལྟ་བུའི་སྤྱོད་པ། གསལ་བ་ལ་ 
མ་ཆགས་པ་བུ་ཆུང་གི་རྨི་ལམ་ལྟ་བུ། མི་རྟོག་པ་ལ་མ་ཆགས་པ་བརྟུལ་ཞུགས་ 
མཐར་ཕྱིན་པའི་རྣལ་འབྱོར་པ་ལྟ་བུའོ། །དེ་ལ་ཆགས་ན་སྲིད་པ་གསུམ་དུ་གོལ་ 
ཏེ༑ བདེ་བ་ལ་ཆགས་ན་འདོད་ཁམས་སུ། །གསལ་བ་ལ་ཆགས་ན་གཟུགས་ཁམས་
63

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སུ༑ མི་རྟོག་པ་ལ་ཆགས་ན་གཟུགས་མེད་དུ་གོལ། དེ་དག་ལ་མི་ཆགས་སྙམ་ཡང་ 
ཆགས་སེམས་ཕྲ་མོ་འོང་ཞིང་། མ་ཞེན་མ་མནོ་ཡང་ཞེན་ཆོས་ཕྲ་མོ་ཡོད་པའོ། ། 
བཞི་པ་གོལ་ས་བཅད་ཅིང་སྐྱོན་བསལ་བ་ལ། མཐར་གྱིས་གནས་པའི་སྙོམས་པར་ 
འཇུག་པ་དགུའོ། །དེ་ཡང་འདོད་ཁམས་ཀྱི་རྣམ་རྟོག་སྤོང་བ་ལ། བསམ་གཏན་ 
གྱི་སྙོམས་འཇུག་བཞི་སྟེ། གཟུང་འཛིན་གྱི་རྣམ་རྟོག་མེད་པ་ལས་བསྒོམ་བྱ་སྒོམ་
བྱེད་ཀྱི་དཔྱོད་པ་དང་བཅས་པ་ནི་བསམ་གཏན་དང་པོའོ། །རྟོག་པ་དང་དཔྱོད་ 
པ་མེད་ལ་དགའ་བའི་ཏིང་འཛིན་གྱི་རོ་མྱོང་བའི་འཛིན་པ་དང་བཅས་པ་བསམ་ 
གཏན་གཉིས་པ། སེམས་གཡོ་བ་མེད་ལ་དབུགས་དབྱུང་རྔུབ་དང་བཅས་པ་ནི་ 
གསུམ་པ། རྣམ་རྟོག་ཐམ་ཅད་དང་བྲལ་བའི་གསལ་སྟོང་གོ་མ་འགགས་པ་ནི་བསམ་ 
གཏན་བཞི་པའོ། །
གཟུགས་ཁམས་ཀྱི་རྣམ་རྟོག་སྤོང་བ་ལ། གཟུགས་མེད་པའི་སྙོམས་པར་འཇུག་
པ་བཞི་སྟེ། ཆོས་ཐམས་ཅད་ནམ་མཁའ་ལྟ་བུ་ཡིན་ནོ་སྙམ་དུ་བློས་བརྟགས་ནས་
དེ་ལ་མཉམ་པར་འཇོག་པ་ནི་ནམ་མཁའ་མཐའ་ཡས། རྣམ་པར་ཤེས་པ་མཐའ་ 
ཡས་ཤིང་ཕྱོགས་མེད་ཡིན་ནོ་སྙམ་དུ་བློས་བརྟགས་ནས་དེ་ལ་མཉམ་པར་འཇོག་ 
པ་ནི་རྣམ་ཤེས་མཐའ་ཡས། འདུ་ཤེས་ཀྱི་གསལ་རིག་ཡོད་པའང་མ་ཡིན་ཏེ། མེད་ 
པའང་མ་ཡིན། བློས་བྱར་མ་བཏུབ་པ་ཡིན་ནོ་སྙམ་དུ་བློས་བརྟགས་ནས་དེ་ལ་
མཉམ་པར་འཇོག་པ་ནི་ཡོད་མིན་མེད་མིན། སེམས་ནི་ཅིའི་ངོ་བོར་མ་གྲུབ་སྟེ་
མེད་ཅིང་སྟོང་པ་ཡིན་ནོ་སྙམ་དུ་བློས་བརྟགས་ནས་དེ་ལ་བློ་འཇོག་པ་ནི་ཅིར་ཡང་ 
མ་གྲུབ་པའི་སྐྱེ་མཆེད་དོ། །དེ་དག་བློ་བརྟགས་པ་དང༌། ཡིད་ཆགས་པ་དང་། 
སེམས་ཀྱི་ཉོན་མོངས་པའི་དྲི་མ་བག་ཙམ་ཡོད་པ། ཐམས་ཅད་མི་རྟོག་པ་ལ་
64

༄༅། །ཟབ་གཏེར་ཆོས་ཀྱི་མཛོད་ཁང་།
གནས་པ་འགོག་པའི་སྙོམས་པར་འཇུག་པ་སྟེ། ཚོགས་དྲུག་ཡུལ་ལ་འཇུག་པ་ནང་ 
དུ་འགག་ཅིང་། རླུང་སེམས་ཀྱི་འགྱུ་བ་རྒྱུན་ཆད་པ་ལ་ཇི་སྲིད་དུ་མཉམ་པར་ 
བཞག་གི་བར་ལ་གནས་པ་སྟེ་ཞི་གནས་ཀྱི་ཏིང་ངེ་འཛིན་མཐར་ཐུག་པ་ཡིན་ལ།
དེ་ཤེས་རབ་ཀྱིས་གསོས་བཏབ་ནས་མཉམ་པར་འཇོག་པ་ནི། སོ་སོར་བརྟག་འགོག
གཤིས་ཀྱིས་གཞོལ་ཕྱོགས་དེར་སོང་ན་ནི་བརྟག་མིན་གྱིས་འགོག་པའོ། །དེ་ནི་དོན་
དམ་པའི་ལུང་མ་བསྟན་ཏེ། དེ་ལྟར་སྙོམས་འཇུག་དགུ་པོ་དེ་ལ་བསམ་གཏན་
གྱི་སྙོམས་འཇུག་བཞི་ནི། ལྷག་མཐོང་སྐྱེད་པར་བྱེད་པ་ཞི་གནས་ཏེ། བསམ་གཏན་
བཞིའི་ཏིང་ངེ་འཛིན་ནི་གཤིས་དང་མཐུན་ཅིང་འཇིག་རྟེན་པའི་ཏིང་ངེ་འཛིན་གྱི་ 
རྣམས་ཀྱི་ནང་ནས་མཆོག་གོ །གཟུགས་མེད་པའི་སྙོམས་འཇུག་བཞི་ནི། ཏིང་ངེ་ 
འཛིན་གྱི་གོལ་ས་ཡིན་ནོ། །འགོག་པའི་སྙོམས་འཇུག་བཞི་ནི། ཉན་ཐོས་བཞིའི་ 
ཏིང་ངེ་འཛིན་ནོ། །
དེ་ལྟར་དེ་རྣམས་ངོ་ཤེས་པས། ཏིང་ངེ་འཛིན་གྱི་བྱེ་བྲག་ཕྱེད་ཅིང་། །རང་གི་ 
སྒོམ་པ་དེ་ལ། དེ་དག་གི་སེལ་དང་གོལ་ས་མི་འབྱུང་བ་ཡིན་ནོ། །དེ་ལྟར་གོལ་ 
ས་རེ་དོགས་བཅད་ནས། སྒོམ་སྐྱོན་མེད་དུ་ཉམས་སུ་བླངས་པས། མཉམ་བཞག་ 
ལ་དེ་ལྟར་བདེ་གསལ་མི་རྟོག་པ་གསུམ་དུ་སིང་ངེ་ཡེ་རེ་གནས། རྗེས་ཐོབ་ལ་སྣང་
བ་བཀྲ་གསལ། །རྨི་ལམ་སྒྱུ་མ་ལྟ་བུར་བུན་ལོང་འཆར་རྒྱུ་འབྲས་དེ་ཉིད་ཤེས། 
བསོད་ནམས་ཀྱི་བྲེ་ཁ་ཁེངས། ཏིང་ངེ་འཛིན་གྱི་དྲོད་ཐོབ་སྟེ། དེས་ཚོགས་ལམ་ 
མཐར་ཕྱིན་མོས་སྤྱོད་ཀྱི་ས་ལ་སླེབས་པ་ཡིན་ནོ། །དེ་ཡུན་རིང་དུ་བསྒོམས་པས་
རང་གི་རང་ལ་ཡོད་པའི་དོན་ཡུལ་མེད་རང་གསལ་མངོན་སུམ་མཐོང་ཞིང་རང་ 
ངོ་ཤེས་པ་ནི་མཐོང་ལམ་སྟེ། སྣང་རིག་སྟོང་གསུམ་ཡུལ་མེད་དུ་གསལ། ཆོས་ཉིད་
65

་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཟག་པ་མེད་པའི་དོན་མངོན་སུམ་དུ་མཐོང༌། ཉོན་མོངས་པའི་སྒྲིབ་པ་རྩ་བ་ནས་ 
ཟད། རྒྱུ་འབྲས་རང་རྒྱུད་སྟོང་པར་རྟོགས་ཏེ། འཁོར་བ་རང་རྒྱུད་མེད་པ། དང་ 
པོ་རབ་ཏུ་དགའ་བའི་ས་སྟེ། མཉམ་བཞག་སངས་རྒྱས་སུ་མཚུངས་པ། རྗེས་ཐོབ་སྒྱུ་ 
མ་ལྟ་བུར་འཆར་རོ། །དེ་གོམས་ཤིང་བརྟན་པར་བསྐྱངས་པས། གཉིས་ཆོས་ཐམས་ 
ཅད་གཉིས་མེད་དུ་སོང་། རང་སྣང་རང་ངོ་ཤེས་པས་སྣང་སེམས་གཅིག་ཏུ་འདྲེས།
སྟོང་པ་རྒྱུ་འབྲས་སུ་ཤར་བས་རྟེན་འབྲེལ་མངོན་དུ་གྱུར་ཏེ། མཉམ་བཞག་ལ་ 
ཆོས་ཐམས་ཅད་ཡུལ་མེད་རིག་པའི་ངོ་བོར་གསལ། རྗེས་ཐོབ་ལ་སྣང་ཡུལ་བག་ 
ཙམ་ཡོད་པ་ནི་སྒོམ་ལམ་མོ། །དེ་རྒྱུན་བསྲིངས་པས་འཁོར་འདས་ཐམས་ཅད་ལས། 
སྐྱེ་འགགས་གཉིས་མེད། མ་འདྲེས་ཡོངས་རྫོགས། ཡུལ་མེད་རང་གསལ་མངོན་ 
དུ་གྱུར་པས། ཤེས་སྒྲིབ་གཏན་ནས་མེད་དེ། ཐམས་ཅད་ཡེ་ཤེས་སུ་ཤར་བའི་སྐད་ 
ཅིག་མ་དེ་མཐར་ཕྱིན་གྱི་ལམ་སྟེ་སངས་རྒྱས་ཀྱི་སའོ། །
བཞི་པ་སྤྱོད་པ་བསྟན་པ་ནི། སོ་སྤྱི་བོགས་གསང་ཡང་དག་ཁོ་ན་སྤྱོད། །ཅེས་ 
པས། དེ་ལ་གསུམ་སྟེ། དང་པོ་ལམ་གྱི་སོ་གཟུགས་པ་ལ་ཐུན་མོང་སྤྱིའི་སྤྱོད་པ།
བར་དུ་དེ་ལ་བོགས་འདོན་པ་ལ་བརྟུལ་ཞུགས་གསང་བའི་སྤྱོད་པ། ཐ་མ་ཡང་ 
དག་དེ་ཁོ་ན་ཉིད་མཐར་ཕྱིན་པའི་སྤྱོད་པའོ། །དང་པོ་ནི། ཐུན་མོང་སྤྱིའི་སྤྱོད་ 
པ༑ མི་ཚེ་ཐམས་ཅད་རྗེས་ལ་སྐྱེལ་ཞིང་། རྗེས་ནི་སྤྱོད་པ་ཁོ་ན་ཡིན་པས། སྤྱོད་ 
པ་ནི་གལ་ཤིན་ཏུ་ཆེ་སྟེ། ལྟ་བ་མཐོན་པོ་བློ་ཡུལ་དུ་གོ་ཡང་། སྤྱོད་པ་དོན་དང་ 
མི་མཐུན་ན་ལམ་ལོག སོགས་བཟང་པོ་ མི སྐྱེས་ཀྱང་རྗེས་སྤྱོད་དེ་བཞིན་མ་ 
བསྐྱངས་ན་ཡལ་འགྲོ། དེས་རྒྱུ་འབྲས་ཀྱི་གནད་གོ་བར་བྱ་སྟེ་དཀར་ནག་གི་ལས་ 
ཤིན་ཏུ་ཕྲ་བ་ནས་འདོར་ལེན་བྱ། དེ་ཡང་དག་པའི་ལམ། ཤེས་བྱའི་དེ་ཁོ་ན་
66

༄༅། །ཟབ་གཏེར་ཆོས་ཀྱི་མཛོད་ཁང་།
ཉིད། སངས་རྒྱས་བསྟན་པའི་ངོ་བོ་ཡིན་ཏེ། སྡིག་པ་ཅི་ཡང་མི་བྱ་སྟེ། །དགེ་བ་ 
ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་ 
རྒྱས་བསྟན་པ་ཡིན། །ཞེས་པའི་དོན་ནོ། །དེས་ན་མི་ལུས་ཐོབ་ནས་དམ་པའི་ཆོས་
ཚུལ་བཞིན་དུ་བྱེད་ན།ལུས་ངག་ཡིད་གསུམ་ཐ་མལ་དུ་སྐད་ཅིག་ཀྱང་འཆོར་ 
ཐབས་མེད་པས། ཉིན་མོ་ཤེས་པ་བཟོ་མེད་ཚོགས་དྲུག་ལྷུག་པ་རྨི་ལམ་སྒྱུ་མ་ལྟ་
བུར་ཉམས་སུ་བླང་། ནུབ་མོ་ཤེས་པ་སྤྲོ་བསྡུ་མེད་པར་བློ་རྟོག་མེད་ཀྱི་ངང་ལ་
གཉིད་དང་ཆོས་ཉིད་བསྲེས་ལ་ཉལ།རྨི་ལམ་གྱི་འཁྲུལ་སྣང་ཡང་དག་པའི་ལམ་
དུ་སྦྱངས། དེ་ཡང་བྱམས་སྙིང་རྗེ་བྱང་ཆུབ་ཀྱི་སེམས་སམ། བསྐྱེད་རྫོགས་ལ་
སོགས་པ་གང་ལ་གོམས་པར་སྦྱང་ངོ་། །
ནང་ནུབ་ཐུན་གཏོར་དང་རྒྱུན་གཏོར་མ་ཆག་པ་བཏང་། བདུན་རྣམ་དག་བྱ་
ཞིང་ཕྱི་ནང་གསང་བའི་མཆོད་པ་འབུལ། ཡི་གེ་བརྒྱ་པས་སྡིག་པ་བཤགས། རྒྱུ་
འབྲས་ཀྱི་གནད་བལྟེམས། དལ་འབྱོར་རྙེད་པར་དཀའ་བ། འཆི་བ་མི་རྟག་པ།
འཁོར་བའི་ཉེས་དམིགས་བསྒོམ། བྱམས་སྙིང་རྗེ་བྱང་ཆུབ་ཀྱི་སེམས་སྦྱང་། བསྐྱེད་
པའི་རིམ་པ་སྣང་སྲིད་ལྷའི་དཀྱིལ་འཁོར་བསྒོམ། རྫོགས་པའི་རིམ་པ་སྣང་ལ་རང་
བཞིན་མེད་པ་ཆུ་ནང་གི་ཟླ་བ་ལྟ་བུ་གཉིས་མེད་ཆེན་པོའི་ངང་ལ་བཞག མཇུག་
དགེ་བའི་རྩ་བ་བསྔོ། དེ་ལྟར་བྱེད་པ་ནི་ཐེག་པ་སྤྱི་དང་ཚུལ་མཐུན། ཡང་དག་ 
པའི་ལམ་དུ་འགྲོ་སྟེ་ལམ་གྱི་སོ་ཚུགས་འགྲོ་བ་ཡིན་ནོ། །གཉིས་པ་བར་དུ་བརྟུལ་ 
ཞུགས་གསང་བའི་སྤྱོད་པ་བསྟན་པ་ནི། གོང་ལྟར་བྱས་ཏེ་ལམ་གྱི་སོ་ཚུགས། ཉམས་ 
དང་གོ་བ་སྐྱེས། ཡིན་ལུགས་ལྟ་བའི་གདིང་བག་ཙམ་རྙེད་པ་དང་། ལམ་དེ་ཉིད་ 
ལ་བོགས་འདོན་ཅིང་། རྟོགས་པ་དྲས་ཐག་བཅད་པའི་ཕྱིར་གསང་སྤྱོད་ཉམས་
67

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སུ་བླང་ངོ་། །
དེ་ཡང་རང་བསྒོམ་པ་གལ་ཆེ་ཞིང་། ཉམས་ལེན་བརྟན་པ་གཅིག་གི་སྒོ་ནས་ 
བཅད་ཅིང་ཉམས་སུ་བླང་ངོ་། །ཐེག་པ་ཆེན་པོའི་ཉམས་ལེན་ཚུལ་བཞིར་འདུས་ 
ཏེ༑ མཚན་ཉིད་ལྟར་ན། བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱང་བ་དང་། 
ཡུལ་ཐམས་ཅད་བརྫུན་པར་ཤེས་པའི་ལྟ་བའོ། །སྔགས་ལྟར་ན། བསྐྱེད་པའི་རིམ་ 
པ་ལྷའི་འཁོར་ལོ་དང༌། རྫོགས་པའི་རིམ་པ་གཉིས་མེད་མཐའ་བྲལ་གྱི་ལྟ་བའོ། ། 
དང་པོ་ནི། བྱང་ཆུབ་ཀྱི་སེམས་སྦྱང་བ། རང་བྱང་ཆུབ་ཀྱི་སེམས་ལ་བློ་འབྱོངས་ 
ནས་སེམས་ཅན་ཐམས་ཅད་ཕ་མར་ཤེས་ན་དེས་བཅད་དེ། འདྲེར་འཛིན་གྱི་
རྣམ་རྟོག་དང་། བདག་འཛིན་གྱི་ལྟོས་ཐག་བཅད་ཅིང་བྱང་སེམས་ཀྱི་ཤུགས་ཕྱིན་ 
པའི་ཕྱིར་གཉན་སར་ཕྱིན་ཏེ། དེ་ཡང་ས་དམིགས་སམ་གང་འཇིགས་འཇིགས་འདྲ་ 
བ་གཅིག་ཏུ་མལ་བཅས་ལ། དཀོན་མཆོག་གསུམ་ལ་སྐྱབས་འགྲོ་བྱ། བླ་མ་ལ་ 
གསོལ་ བ་གདབས། བྱང་ཆུབ་མཆོག་ཏུ་སེམས་བསྐྱེད། དེ་ནས་གནས་བདག་དེ་ 
ཉིད་ཀྱིས་གཙོར་བྱས་པའི་ནམ་མཁའ་དང་མཉམ་པའི་སེམས་ཅན་ཐམས་ཅད་
ལ་བྱམས་སྙིང་རྗེ་བྱང་ཆུབ་ཀྱི་སེམས་ཚད་མེད་པ་དུང་དུང་བ་ཡུན་རིང་དུ་བསྒོམ།
དེ་ནས་དོན་དམ་བྱང་སེམས་ཀྱི་སེམས་ལ་ལྷ་འདྲེ་གཉིས་མེད་སྤྲོས་བྲལ་བདེ་བ་
ཆེན་པོ། སྐྱེ་འགགས་གནས་གསུམ་དང་བྲལ་བའི་ངང་ཉལ་ལ་བསྡད། དེ་ལ་
འཇིགས་པ་དང་ཉམ་ང་བ་ལ་སོགས་པ་རྣམ་རྟོག་བྱུང་ན། ཤེས་པ་ཁྲིམས་སྒྲིམ་ 
ཆུན་བཅུན་ལ། འཇིགས་ཤིང་ཡ་ང་བ་འདི། སེམས་ཅན་ཕ་མར་མ་ཤེས་པར་ 
འདྲེར་འཛིན་གྱི་རྣམ་རྟོག་སྐྱེས་ཏེ་དེའི་རང་གཟུགས་ཤར་བ་ཡིན་པས། ཁྱོད་ཀྱི་ 
སྔར་གྱི་བྱང་ཆུབ་སེམས་དེ་ནི་ཁ་ཚིག་དང་གོ་ཡུལ་ལས་མི་འདུག་པས། དེས་དོན་
68

༄༅། །ཟབ་གཏེར་ཆོས་ཀྱི་མཛོད་ཁང་།
མི་འགྲུབ་སྙམ་དུ་ཆུན་གཅུན་ཏེ་བྱམས་སྙིང་རྗེ་བྱང་ཆུབ་ཀྱི་སེམས་དུང་བ་བསྒོམ་
ལ༑ གཞི་བདག་དེས་གཙོར་བྱས་པའི་ལྷ་འདྲེ་ཐམས་ཅད་ལ་ལུས་ལྟོས་མེད་ཀྱི་
སྦྱིན་པ་ལིང་བཏང་ལ།ཤ་ཁྲག་ལྷག་རྐང་ཇི་ལྟར་དགའ་བ་ལྟར་ཁྱེར་སྙམ་པ་བློས་ 
ལིང་བཏང་ལ། བྱམས་སྙིང་རྗེ་བྱང་ཆུབ་ཀྱི་སེམས་ལ་ལྷན་གཞག་གོ ། 
དེ་བཞིན་དུ་འདྲེར་འཛིན་དང་ལྷ་འདྲེའི་རྣམ་རྟོག་བྱུང་མ་ཐག རང་གི་བྱང་
ཆུབ་སེམས་ལ་ལྟེམས་རྐྱང་བྱུང་ནས། འདྲེར་འཛིན་གྱི་རྣམ་རྟོག་སྐྱེས་པའི་རང 
གཟུགས་ཡིན་སྙམ་དུ་བསམས་ཤིང་། ལུས་ལྟོས་མེད་ཀྱི་སྦྱིན་པ། སེམས་བྱམས་ 
སྙིང་རྗེ་ལ་ལྷན་ལྷན་གཞག་གོ །མངོན་སུམ་ལ་སོགས་པར་བྱུང་ན། དེ་ཉིད་ཀྱི་ 
འཕང་དུ་མཆོངས་ཤིང་། ཁ་ནང་དུ་ཕྱིན་ཏེ་ལུས་ལྟོས་མེད་ཀྱི་སྦྱིན་པ་བཏང༌། 
སེམས་བྱམས་སྙིང་རྗེ་དང་མི་འབྲལ་བར་བྱ། འཇུག་སྨོན་ལམ་གདབ་ཅིང་དགེ་ 
བའི་རྩ་བ་ཡོངས་སུ་བསྔོའོ། །དེ་ནས་རང་གི་འདྲེར་འཛིན་གྱི་རྣམ་རྟོག་རྒྱུན་རྣམ་ 
རྟོག་རྒྱུན་ནམ་ཆད་ཙ་ན། རྣམ་རྟོག་ཆོམ་པ་དང་འདྲེ་ཐུལ་བ་དུས་གཅིག་འོང་།
འདྲེར་སྣང་དང་ཆོ་འཕྲུལ་ཞི་གནས་བདག་ཉིད་རང་གི་དབང་དུ་གྱུར་ཏེ། དགྲ་ 
ཐུལ་བ་དང་གནང་ལོན་དུས་གཅིག་འོང་ངོ་། །སེམས་ཅན་ཕ་མར་ཤེས་པས་འདྲེར་ 
འཛིན་གྱི་རྟོག་པ་མི་སྐྱེ། དེ་སྐྱེས་ན་ཕ་མར་མ་ཤེས་པས་ད་རུང་ཕ་མའི་བློ་སྦྱང་། 
གཉིས་པ་ནི། ཡུལ་ཐམས་ཅད་རྫུན་པར་ཤེས་ཤིང་། སྣང་ཚད་རྨི་ལམ་སྒྱུ་ 
མར་ཤེས་ནས། དེས་བཅད་དེ། དེའང་འདྲེར་འཛིན་གྱི་རྣམ་རྟོག་དང་། སྣང་བ་ 
བདེན་དངོས་སུ་འཛིན་པའི་ཞེན་སྣང་བཅད་ཅིང་། རྫུན་སྣང་གི་ལྟ་བ་ལ་བོགས་ 
དབྱུང་བའི་ཕྱིར། གང་གཉན་པའི་སར་ཕྱིན་ལ། སྐྱབས་འགྲོ་བྱ། གསོལ་བ་ 
གདབས། སེམས་བསྐྱེད་ལ། ཀུན་རྫོབ་ཏུ་ཡུལ་ཐམས་ཅད་རྫུན་པ། བློ་ཐམས་
69

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅད་འཁྲུལ་པ། སྣང་བ་འདི། རྨི་ལམ་སྒྱུ་མ་ལྟ་བུར་ཤེས་པའི་ངང་ནས། དོན་ 
དམ་པར་ཅིར་ཡང་མ་གྲུབ་པ་སྤྲོས་བྲལ་སྟོང་པའི་ངང་ལ་ཉལ་ཏེ་བསྡད་དོ། ། དེ་
ལ༑ འཇིགས་པ་དང་། ཉམ་ང་བ་དང་། བག་ཚ་བ་ལ་སོགས་པ་བྱུང་ན། ཤེས་ 
པ་ཆུན་གཅུན་ལ། འཇིགས་ཤིང་ཉམ་ང་བ་འདི། ཡུལ་ཐམས་ཅད་ནི་བརྫུན་ 
ཞིང་། བློ་ཐམས་ཅད་འཁྲུལ་པ། སྣང་བ་འདི་རྨི་ལམ་སྒྱུ་མ་ལྟ་བུར་མ་ཤེས་པར། 
འདྲེར་འཛིན་གྱི་རྣམ་རྟོག་སྐྱེས་ཏེ། དེའི་རང་གཟུགས་ཤར་བ་ཡིན་པས། ཁྱོད་ 
ཀྱི་བདེན་མེད་ཀྱི་ལྟ་བ་དེ་ནི། ཁ་ཚིག་དོན་སྤྱི་བློས་ཡུལ། གོ་བ་ཙམ་ལས་མི་ 
འདུག་པས། འདིས་ཡང་དག་པའི་དོན་མི་འགྲུབ་སྙམ་དུ་ཤེས་པ་ཆུན་གཅུན་ཏེ་ 
གྲུང་བཏོན་ལ། བདེན་མེད་སྒྱུ་མ་ལྟ་བུའི་ངང་དུ་ལིང་གཞག་གོ །དེ་བཞིན་དུ་ 
འདྲེར་འཛིན་གྱི་རྣམ་རྟོག་དང་། ཆོ་འཕྲུལ་ལ་སོགས་པ་བྱུང་མ་ཐག་ཏུ། བདེན་ 
མེད་ཀྱི་དོན་མ་ཤེས་པར་འདྲེར་འཛིན་གྱི་རྣམ་རྟོག་སྐྱེས་པའི་རང་གཟུགས་ཤར་ 
བ་ཡིན་སྙམ་དུ་བསམ་གྱིན། བདེན་མེད་སྒྱུ་མ་ལྟ་བུ་ལ་ངོས་ཙིར་ཙིར་གཟུང་ངོ་། ། 
མངོན་སུམ་ལ་སོགས་པ་བྱུང་ན། བདེན་མེད་ཀྱི་དོན་ཤེས་པར་བྱས་ལ། དེ་ཉིད་ 
ཀྱི་འཕང་དུ་ཕྱིན་པས་མེད་སྣང་དུ་ཟང་ཐལ་འགྲོའོ། །དེ་ནས་ཡུལ་ཐམས་ཅད་ 
བརྫུན་པར་ཤེས་ཤིང་། རང་གི་འདྲེར་འཛིན་གྱི་རྣམ་རྟོག་རྒྱུན་ནམ་ཆད་ཙམ་ན། 
ཆོ་འཕྲུལ་རང་ཞིར་འགྲོ་སྟེ། རྟོག་པ་སངས་པ་དང་འདྲེ་ཟད་དུས་གཅིག་འོང་། 
ཕོག་འགྱེལ་དུས་གཅིག་ཡོང་ངོ་། །
གསུམ་པ་རང་ལ་བསྐྱེད་རིམ་བརྟན་པོ་ཡོད་ཅིང་སྣང་བ་ལྷ་སྐུར་འཆར་ན། 
དེས་བཅད་དེ། དེའང་འདྲེར་འཛིན་གྱི་རྣམ་རྟོག་དང༌། སྣོད་བཅུད་ལྷ་རུ་ 
འཛིན་པའི་ཞེན་སྣང་བཅད་ཅིང་། བསྐྱེད་རིམ་ལ་བོགས་དབྱུང་བའི་ཕྱིར། གང་
70

༄༅། །ཟབ་གཏེར་ཆོས་ཀྱི་མཛོད་ཁང་།
གཉན་སར་ཕྱིན་ལ། སྐྱབས་འགྲོ་བྱ། གསོལ་བ་འདེབས། སེམས་བསྐྱེད་བྱ། 
ནས་གནས་དེ་གཞལ་ཡས་ཁང་དུ་བསྒོམ། གཞི་བདག་དེས་གཙོར་བྱས་པའི་སེམས་ 
ཅན་ཐམས་ཅད་ཡི་དམ་ལྷ་རུ་བསྒོམ། ངག་དེའི་སྔགས་བཟླས་ཤིང༌། ཤེས་པ་གྲུང་ 
བཏོན་རིག་པ་ངར་བསྐྱེད་ལ། དེ་ལྟར་ཡུན་རིང་དུ་བསྒོམ། དེ་ནས་དོན་དམ་ 
སྟོང་ཉིད་གནད་ཀྱིས་ཟིན་པར་བྱ་སྟེ། སྣང་ལ་རང་བཞིན་མེད་པའི་ངང་ལ་ཉལ་ 
ལོ༑ ༑དེར་ཉམ་ང་བ་དང་ཁུ་འཕྲིག་གི་རྣམ་རྟོག་བྱུང་ན། ཤེས་པ་རྩེ་གཅིག་ཏུ་ཧྲིལ་ 
བཏང་ལ། འཇིགས་ཤེས་ཉམ་ང་བའི་འདྲེར་སྣང་འདི། སྣང་བ་ཡི་དམ་དུམ་ཤེས་ 
པར་འདྲེ་གདོན་དུ་འཛིནཔ་འི་རྟོག་པ་སྐྱེས་ཡོད་པས། དེའི་རང་གཟུགས་ཤར་བ་ 
ཡིན། ཁྱོད་ཀྱི་བསྐྱེད་རིམ་དེ་ཚིག་དང་གོ་བ་བློ་ཡུལ་ལས་མི་འདུག དེས་སངས་ 
གང་དུ་རྒྱ་སྙམ་དུ་བསམ་སྟེ། ཤེས་པ་ཕྱོགས་གཅིག་ཏུ་ཧྲིལ་བཏང་ལ། རང་གཞན་ 
ཐམས་ཅད་ཡི་དམ་ལྷ་རུ་ལམ་བསྒོམས་ཏེ། རང་གི་ཐ་མལ་གྱི་ལུས་འདི་བདུད་རྩིར་ 
བྱིན་གྱིས་བརླབས་ལ། གནོད་བྱེད་ཀྱིས་གཙོར་བྱས་པ་ཐམས་ཅད་ལ་དབུལ་ལོ། ། 
དེ་ནས་གཉིས་མེད་སྤྲོས་བྲལ་གྱི་ངང་ལ་ཆམ་གཞག་གོ །དེ་བཞིན་དུ་འདྲེར་སྣང་ 
དང་ཆོ་འཕྲུལ་ལ་སོགས་པ་བྱུང་མ་ཐག སྣང་བ་ལྷའི་སྐུའི་དོན་མ་རྟོགས་པར་འདྲེར་
འཛིན་གྱི་རྣམ་རྟོག་སྐྱེས་པའི་རང་གཟུགས་ཡིན་སྙམ་དུ་བསམ་གྱིན་ལྷ་རུ་ཡེར་བསམ། 
ལུས་ཚོགས་སུ་དབུལ། མངོན་སུམ་དུ་བྱུང་ན། རང་གཞན་གཉིས་ཀ་ཡོད་མ་ 
ཡིན་པའི་གནད་ཤེས་པར་བྱས་ལ། ཡི་དམ་ ནང་འཇལ། རང་མཇལ་བ་རེ་དགའ་སྙམ་ 
དུ་བསམ་གྱིན། འཕང་དུ་འཁྱུད། ཞལ་ནང་དུ་ཕྱིན་ལ་ཐ་མལ་གྱི་ལུས་འདི་ཚོགས་ 
སུ་དབུལ་ལོ། །
དེས་ན་སྣང་བ་ལྷ་རུ་ཤེས་ཤིང་། འདྲེ་རྟོག་རྒྱུན་ནམ་ཆད་ཙམ་ན། ཆོ་འཕྲུལ་
71

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རང་ཞིར་འགྲོ་ཞིང་། གཞི་བདག་དེ་དབང་དུ་འདུའོ། །བཞི་པ་ནི། རང་ལ་ 
རྫོགས་རིམ་གྱི་ལྟ་བ་ཡོད་ཅིང་གཉིས་མེད་ཀྱི་དོན་གོ་ན། དེས་བཅད་དེ། དེ་ 
ཡང་ཉམ་ང་བ་དང་བག་ཚ་བ་འདྲེར་འཛིན་གྱི་རྟོག་པ་ལ་སོགས་པ་བཅད་ཅིང་། 
རྫོགས་རིམ་གཉིས་མེད་ཀྱི་དོན་ལ་བོགས་དབྱུང་བའི་ཕྱིར། གཉན་སར་ཕྱིན་ལ། 
སྐྱབས་འགྲོ་དང༌། སེམས་བསྐྱེད་དང༌། གསོལ་འདེབས་བྱ། དེ་ནས། ལུས་ 
སེམས་གཉིས་མེད། རང་གཞན། དགྲ་གཉེན། ལ་འདྲེ། མདོར་ན་གཉིས་ཆོས་ 
གང་ཡང་མེད་པར་གཉིས་མེད་ཀྱི་ངང་ལ་ཆམ་བཞག་ལ། དེའི་རྒྱ་མ་ཡེངས་ 
པར་སྦྱོང་ངོ་། །དེ་ལ་ཆོ་འཕྲུལ་དང་འདྲེ་རྟོག་བྱུང་ན། རང་གི་ཤེས་པ་རྩེ་གཅིག་ 
ཏུ་མ་སོང་བར། འདྲེ་རྟོག་སྐྱེས་པའི་རང་གཟུགས་ཤར་བ་ཡིན་སྙམ་དུ་བསམས་ 
ལ༑ གཉིས་མེད་རྩེ་གཅིག་ཏུ་ཧྲིལ་གཏོང་ངོ༌། །དེ་བཞིན་འདྲེར་རྟོག་ནམ་སྐྱེས་ 
མ་ཐག་གཉིས་མེད་དུ་ཡེར་ཡེར་གཞག་གོ །མངོན་སུམ་དུ་བྱུང་ན། ཤེས་པ་གཉིས་ 
མེད་རྩེ་གཅིག་ཏུ་ཧྲིལ་བཏང་ལ། ལྟ་བ་ལ་བོགས་དབྱུང་ཞིང་གཉིས་མེད་ཀྱི་དོན་ 
སྦྱང་དུ་བྱུང་བ་རེ་དགའ་སྙམ་དུ་བསམས་ནས། འཕང་དུ་ཕྱིན་པས། གཞི་མེད་རྩ་ 
བྲལ། སྟོང་ཉིད་ཟང་ཐལ་དུ་འགྲོ་སྟེ། དོན་ལ་བདེན་པར་མ་གྲུབ་པའི་གནད་
ཀས་སོ། །
དེ་ནས་རང་ལ་གཉིས་མེད་ཀྱི་དོན་སྐྱེས་ནས། གཉིས་སྣང་དང་། འདྲེར་ 
འཛིན་གྱི་རྣམ་རྟོག་རྒྱུན་ནམ་ཆད་ཙམ་ན། ཕྱི་རོལ་གྱི་ཆོ་འཕྲུལ་རང་ཞིར་འགྲོ། 
གཉིས་མེད་ཀྱི་རྟོགས་པ་ནམ་སྐྱེས་ཙམ་ན། གདོན་བགེགས་དེ་དབང་དུ་འདུ་ 
བ་ཡིན་ཏེ། སྣང་སེམས་རྟེན་འབྲེལ་གཅིག་ཡིན་པའི་གནད་ཀས་སོ། །དེ་ན་རང་ 
གནས་ཙ་ན་བདུད་ཀྱང་གནས། རང་ཞི་ཙ་ན་བདུད་ཀྱང་ཞི། རང་གྲོལ་ཙ་ན་
72

༄༅། །ཟབ་གཏེར་ཆོས་ཀྱི་མཛོད་ཁང་།
བདུད་ཀྱང་གྲོལ། རང་འདུས་ཙ་ན་བདུད་ཀྱང་འདུས་པ་ཡིན་ཏེ། དེས་ན་ལོ་ 
གསུམ་བསྒོམས་པ་བས། གཉན་ས་གཅིག་ཆོད་པ་བོགས་ཆེ་བ་ཡིན་ནོ། །གསང་ 
སྤྱོད་དེ། འདྲེ་གདོན་ཁོ་ན་གཅིག་པུ་མ་ཡིན་ཏེ། དགྲ་གཉེན་དགག་སྒྲུབ། མཛེ་ 
རིམས་ལྷོག་པ་ལ་སོགས་པ་ཉམ་ང་བ་ཐམས་ཅད་དམ། མི་གཙང་མི་སྡུག་པ་ལ་ 
སོགས་པ་སྐྱུག་བྲོ་བ་ཐམ་ཅད་དམ། ཉམ་དམའ་ཤེད་ཆུང་ངོ་ལ་སོགས་པ་བག་ 
ཚ་བ་ཐམས་ཅད་དམ། མདོར་ན་ཉོན་མོངས་རྣམ་རྟོག་སྐྱེས་ཚད་ལ་གོང་བཞིན་ 
བཏང་ངོ་།
གསུམ་པ་ཡང་དག་དེ་ཁོ་ན་ཉིད་མཐར་ཕྱིན་པའི་སྤྱོད་པ་ནི། དེ་ལྟར་ཐུན་
མོང་སྤྱིའི་སྤྱོད་པས་ལམ་གྱི་སོ་ཚུགས། བརྟུལ་ཞུགས་གསང་བའི་སྤྱོད་པས་བོགས་ 
ཐོན་ཏེ། ལྷ་འདྲེ་གཉིས་མེད། གཙང་བཙོག་གཉིས་མེད། མདོར་ན་གཉིས་ 
འཛིན་གྱི་མདུད་པ་གྲོལ། བཟང་ངན་གྱི་འདོར་ལེན་ཟད། ཐེ་ཚོམ་དང་སྒྲོ་ 
འདོགས་ཆོད། འཕྲིག་ཆ་དང་གཟའ་གཏད་མེད། སྤང་སྒྲུབ་དང་ཞེན་སྣང་མེད་ 
དེ༑ འཁོར་འདས་ཀྱི་དཀྱིལ་འཁོར་འདི་ཐམས་ཅད་གཉིས་མེད་ཡེ་ཤེས་ཀྱི་རྦ་ 
ཀློང་གཅིག་ཏུ་ཆམ་གྱིས་སོང་ནས། གཉིས་མེད་ཟུང་འཇུག་བདེ་བ་ཆེན་པོའི་ངོ་ 
བོར་རྗེན་ནེ། དེ་ཙ་ན་གཤིན་རྗེ་ཆོས་ཀྱི་རྒྱལ་པོ་ལྕགས་ཀྱུ་ཁྱེར་བྱུང་ཡང་ཉམ་ 
ང་བ་དང་བག་ཚ་བ་མེད། སངས་རྒྱས་རྡོ་རྗེ་སེམས་དཔའ་བྱོན་ཀྱང་ཐེ་ཚོམ་ 
དང་སྒྲོ་འདོགས་གཅད་རྒྱུ་མི་གདའ་འོ། །དེ་ཀ་ལ་ཡང་དག་དེ་ཁོ་ན་ཉིད་ཀྱི་ 
སྤྱོད་པ་ཞེས་བྱའོ། །དེས་ན་སྤྱོད་པ་འདི་ནི། གནས་ལུགས་ཀྱི་སོ་ཚུགས། ལྟ་བའི་ 
བོགས་འདོན། ཉམས་ལེན་གྱི་བྲེ་སྲང༌། འབྲས་བུ་མཐར་འདོན་པའི་ཆོས་ཤིན་ 
ཏུ་ཟབ་པ་ཡིན་ནོ། །ལྔ་པ་ཚིག་བསྟན་པ་ནི། མཉམ་རྗེས་བཟའ་བཅང་བསྲུང་
73

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བའི་དམ་ལྔ་དབོག །ཅེས་པས། དབང་བཞི་ལ། མཉམ་བཞག རྗེས་ཐོབ། བཟའ་ 
བ༑ བཅང་བ། བསྲུང་བའི་དམ་ཚིག་ལྔ་ལྔ་སྟེ་ཉི་ཤུ་རྩ་ལྔའོ། །དང་པོ། དབང་ལ། 
བུམ་དབང་གི མཉམ་བཞག་གི་དམ་ཚིག་བསྐྱེད་རིམ་སྒོམ་པ། རྗེས་ཐོབ་ཀྱི་ 
དམ་ཚིག་ལྷ་དང་མི་འབྲལ་ཞིང་ལུས་ངག་ཐ་མལ་དུ་མི་འཁྲུལ་པ། བཟའ་བའི་དམ་
ཚིག་ཤ་ལྔ་བདུད་རྩི་ལྔ་ལ་རོལ་པ།བཅང་བའི་དམ་ཚིག་རྡོ་རྗེ་དྲིལ་བུ་མི་འབྲལ་
བ༑ བསྲུང་བའི་དམ་ཚིག་སྣོད་བཅུད་གཞལ་ཡས་ལྷ་རུ་ཤེས་པའོ། །གཉིས་པ་
གསང་དབང་ནི།མཉམ་བཞག་གི་དམ་ཚིག་གཏུམ་མོ་ཙཎྜ་ལཱི་སྒོམ་པ། རྗེས་ཐོབ་ 
ཀྱི་དམ་ཚིག་རྗེསསྤྱོད་ཐམས་ཅད་གཏུམ་མོའི་ཉམས་དང་མི་འབྲལ་བ། བཟའ་ 
བའི་དམ་ཚིག་ཟས་ཐམས་ཅད་ཡེ་ཤེས་ཀྱི་བདུད་རྩི་མེ་རུ་བྱིན་གྱིས་བརླབས་ནས་ 
རོལ་པ། བཅང་བའི་དམ་ཚིག་རླུང་ཁ་སྦྱོར་ཉེར་གཅིག་སྒོམ་པ། བསྲུང་བའི་དམ་ 
ཚིག་ཁམས་མི་ཉམས་པར་བྱེད་པའོ། །
དབང་གསུམ་པའི། མཉམ་བཞག་གི་དམ་ཚིག་དངོས་སམ་ཡིད་ཀྱི་རིག་མ་ 
བརྟེན་པ། རྗེས་ཐོབ་ཀྱི་བདེ་ཆེན་ཉམས་དང་མི་འབྲལ་བར་བྱེད་པ། བཟའ་ 
བའི་ཟས་སྙོམས་འཇུག་གི་ཚུལ་དུ་རོལ་པ། བཅང་བའི་བྱང་སེམས་ལུས་ལ་མི་ 
ཉམས་པར་བྱེད་པ། བསྲུང་བའི་གཟུང་མ་མཚན་ལྡན་བརྟེན་པའོ། །དབང་བཞི་ 
པའི། མཉམ་བཞག་གི་དམ་ཚིག་ཟུང་འཇུག་གཉིས་མེད་སྒོམ་པ། རྗེས་ཐོབ་ཀྱི་ 
རྗེས་སྤྱོད་ཐམས་ཅད་དེའི་ངོ་བོར་འཆར་བ། བཟའ་བའི་ཆོས་ཉིད་དུ་རོལ་པ། 
བཅང་བའི་རྟག་ཏུ་གཉིས་མེད་ཀྱི་དོན་ལ་གནས་པ། བསྲུང་བའི་གཉིས་མེད་ཡེ་ 
ཤེས་ལས་མི་འདའ་བའོ། །དེས་ན། དབང་། ལྟ་བ། སྒོམ་པ། སྤྱོད་པ། དམ་ཚིག་ 
རྒྱུད་ཐོག་གཅིག་ན་གནས་ཤིང་འབྲལ་མེད་དུ་ཤེས་པ་ནི་མན་ངག་གི་གནད་
74

༄༅། །ཟབ་གཏེར་ཆོས་ཀྱི་མཛོད་ཁང་།
དེ༑ སྨིན་བྱེད་བུམ་པའི་དབང་། གྲོལ་བྱེད་ལམ་བསྐྱེད་རིམ་གྱི་ལྟ་བ། ཡིད་ལ་ 
ལྟ་བསྒོམ་པ། དེའི་དོན་ལ་སྤྱོད་པ། དེ་ལས་མི་འདའ་བའི་དམ་ཚིག་གི་ཐོག་ 
གཅིག་ན་ཀྲོང་ངེ་། སྨིན་བཡེད་གསང་བའི་དབང་། གྲོལ་བྱེད་ལམ་རྩ་རླུང་ཤེས་ 
པའི་ལྟ་བ། གཏུམ་མོ་ལམ་ཙནྜ་ལཱི་སྒོམ་པ། དེའི་དོན་ལ་སྤྱོད་པ། དེ་ལས་མི་ 
འདའ་བའི་དམ་ཚིག་གི་ཐོག་གཅིག་ན་ཀྲོང་ངེ་། སྨིན་བྱེད་ཤེས་རབ་ཡེ་ཤེས་ཀྱི་ 
དབང་། གྲོལ་བྱེད་འོག་སྒོ་བདེ་ཆེན་གྱི་ལྟ་བ། ཐིག་ལེ་དབབ་ཟློག་གི་གནད་ 
སྒོམ་པ། དེའི་དོན་ལ་སྤྱོད་པ། དེ་ལས་མི་འདའ་བའི་དམ་ཚིག་དང་ལྔ་ཐོག་ 
གཅིག་ན་ཆུག་གེ སྨིན་བྱེད་བདེ་བ་ཆེན་པོའི་དབང་། གྲོལ་བྱེད་ལམ་ཟུང་འཇུག་ 
མཐའ་བྲལ་གྱི་ལྟ་བ། གནས་ལུགས་གཉིས་མེད་ཀྱི་དོན་སྒོམ་པ། དེའི་དོན་ལ་ 
སྤྱོད་པ། དེ་ལས་མི་འདའ་བའི་དམ་ཚིག་དང་ལྔ་ཐོག་གཅིག་ན་ཀྲོང་ངེ་། དེ་ལྟར་ 
ཤེས་ཙ་ན་ལམ་ལ་ནོར་བ་མེད། ལམ་མ་ནོར་བ་ནས་ཞུགས་ཙམ་ན། འབྲས་བུ་ཕྱིན་ 
ཅི་མ་ལོག་པ་མི་ཐོབ་མི་སྲིད་པས་ཤིན་ཏུ་ཟབ་པ་ཡིན་ནོ། །
དེ་རྣམས་གསང་སྔགས་ལམ་གྱི་ངོ་བོ་ཡིན། །ཅེས་པས། དེ་དག་གིས་ལམ་རང་ 
གི་ངོ་བོ་བསྟན་པའོ། །གསུམ་པ་ལམ་དེའི་ཆ་རྐྱེན་ལ་གསུམ་ལས། རྣལ་འབྱོར་ 
ལྔ་ཡི་ཉམས་ལེན་གྱི་གནད་བསྟན་པ། གེགས་སེལ་བཞིས་ལམ་གྱི་སྐྱོན་བསལ་བ། 
བོགས་འདོན་གསུམ་གྱིས་ལམ་མཐར་འདོན་པའོ། །དང་པོ་ལ་ལྔ་སྟེ། རྣལ་འབྱོར་ 
ལྔ་ཡིས་ཉམས་སུ་བླང་བ་ནི། །ཞེས་པས། ཉལ་བ། ལྡང་བ། ཟ་བ། རྒྱུན་གྱི། དུས་ 
གནད་ཀྱི་རྣལ་འབྱོར་རོ། །དང་པོ་ནི། ཉལ་བའི་རྣལ་འབྱོར་། རྟོག་མེད་ཆོས་ 
སྐུར་ཉལ་ལ་འཆི་རྟོག་སྦྱང་། །ཞེས་པས། གཉིད་ལོག་ཁ་འདི་ལ་འཆི་བ་དང་ 
ཆོས་མཐུན་པ་དུས་གནད་གལ་ཆེ་སྟེ། རྒྱུན་བཞག་པ་དང་སྡོམ་པ་བཟུང་བ་ལ་
75

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སོགས་པས་རྒྱུད་ཡོངས་སུ་དག་པར་བྱ། ཉོན་མོངས་དུག་གསུམ་གྱི་རྟོག་པ་བཅད།
སྔ་ཕྱིའི་འབྲེལ་བཅད་དེ་སྣང་དམིགས་ཀྱི་ཆོས་ཐམས་ཅད་ཆོས་ཉིད་དེ་བཞིན་ཉིད་
གཤིས་ཅིར་ཡང་མ་ཡིན་པའི་ངང་ལ་ཆམ་བཞག གཉིད་རྫོགས་རིམ་སྤྲོས་བྲལ་རྟོག་ 
མེད་ཆོས་སྐུའི་ངང་དུ་ལོག་པས། འཆི་བ་ལམ་དུ་བྱེད་པ་ཡིན་ནོ། ། 
དེ་ཡང་སྣོད་བཅུད་གཙོ་འཁོར་ཐུགས་ཀའི་ས་བོན་ལ་བསྡུ། དེ་མི་དམིགས་པ་ 
དེ་བཞིན་ཉིད་ཀྱི་ངང་ལ་ཉལ་བས་འཆི་རྟོག་ལམ་དུ་བསླང༌། གཉིས་པ་ལྡང་བའི་
རྣལ་འབྱོར་ནི། འགག་མེད་ལོངས་སྐུར་ལངས་ཏེ་སྐྱེ་རྟོག་སྦྱང་། །ཞེས་པས། ལྡང་
བ་སྐྱེ་བ་དང་ཆོས་མཐུན་པས་ཐོ་རངས་གཉིད་སད་མ་ཐག རྫོགས་རིམ་སྟོང་པའི་
ངང་ནས་རིག་པ་འགགས་མེད་ལྷའི་སྐུ་རུ་ཀྲོང་བསམ། དེ་སྐྱེ་བ་སྦྱང་བ་ཡིན། དེ་
ནས་ལས་རྒྱུ་འབྲས་ཀྱི་གནད་ཤེས་པར་བྱ་སྟེ། རང་ཡི་དམ་གང་བྱེད་ཀྱི་དགེ་སྦྱོར་
གནད་དུ་བཏང་བས་བོགས་གཞན་བས་ཆེ་སྟེ། ཐོ་རངས་ཀྱི་དུས་དེ་ན་ཟས་ཟོས་
པ་དྭངས་སྙིགས་ཕྱེད་དེ་དྭངས་མ་རྩ་མིག་ཏུ་ཁྲེམས། སྙིགས་མ་ཐུར་དུ་སྐྱོལ། རྩ་
སྦུག་ཐམས་ཅད་སྟོང་སང་ངེ་ཡོད་པའི་དུས་དེར། ཕྱི་ནང་གསང་གསུམ་གྱི་རྟེན་
འབྲེལ་གང་ཡང་སྐྱེ་སླ་སྟེ། རྩ་དབུ་མ། རླུང་ཡེ་ཤེས། ཁམས་བདེ་ཆེན། སེམས་
གཉིས་མེད་ཡེ་ཤེས་སུ་འཆར་བ་ཡིན་ནོ། །སྨན་ལ་སོགས་པའང་དྲོ་གོང་ལ་བཏང་ 
ཞིང་། རིམས་སྲུང་ལ་སོགས་པའང་དྲོ་གོང་ལ་བྱེད་དོ། །ཡང་དག་པར་རྫོགས་ 
པའི་སངས་རྒྱས་ཀྱང་ཐོ་རངས་ཁོ་ནར་སངས་རྒྱས་པའི་རྒྱུ་མཚན་ཡང་དེ་ཡིན་
ནོ༑ ༑
གསུམ་པ་ཟ་བའི་རྣལ་འབྱོར་ནི། དབང་བཞིའི་བདུད་རྩིར་བརླབས་ལ་བཟའ་ 
བཏུང་རོལ། །ཅེས་པས། ཕྱི་ནང་གི་སྦྱིན་སྲེག་དོན་འདྲ་བས། དབང་བཞིའི་ཟས་
76

༄༅། །ཟབ་གཏེར་ཆོས་ཀྱི་མཛོད་ཁང་།
ལ་ཟས་ཀྱི་རྣལ་འབྱོར་བཞི་ཡོད་དེ། བསྐྱེད་རིམ་ལམ་དུ་བྱེད་ན། ཟས་ཡེ་ཤེས་ 
ཀྱི་བདུད་རྩིར་བྱིན་གྱིས་བརླབས་ལ། ལྟོ་བར་ཐབས་ཤེས་རབ་བསྐྱེད། དེ་ལྷ་ལ་ 
ལྷ་ཐིམ་པའི་ཚུལ་དུ་རོལ། གཏུམ་མོ་ལམ་དུ་བྱེད་ན། ཟས་ཡེ་ཤེས་ཀྱི་མེ་རུ་བྱིན་ 
གྱིས་བརླབས་ཏེ། མེ་ལ་མེ་བསྣོན་པའི་ཚུལ་དུ་རོལ། འོག་སྒོ་བདེ་ཆེན་ལམ་དུ་ 
བྱེད་ན། ཟས་ཐབས་ཤེས་རབ་བདེ་བར་བྱིན་གྱིས་བརླབས་ལ། སྙོམས་འཇུག་གི་ 
ཚུལ་དུ་རོལ། བཞི་པ་རྫོགས་རིམ་ལམ་དུ་བྱེད་ན། ཟས་སྣང་སྟོང་ལྷན་ཅིག་སྐྱེས་ 
པའི་ཡེ་ཤེས་སུ་བྱིན་གྱིས་བརླབས་ཏེ། ཆོས་ཉིད་ལ་ཆོས་ཉིད་རོལ། མདོར་ན་ 
རང་ཉམས་སུ་གང་ལེན་པའི་ཏིང་ངེ་འཛིན་ལ་མཉམ་པར་བཞག་ནས། དེ་དང་ 
གཉིས་སུ་མེད་པར་ལོངས་སྤྱོད་པས་ཟས་ཅི་ཟོས་པ་ཏིང་ངེ་འཛིན་རྒྱུ་རུ་འགྲོའོ།།
བཞི་པ་རྒྱུན་གྱི་རྣལ་འབྱོར་ནི། སྣ་ཚོགས་ཐབས་ཀྱིས་བཟུང་ལ་ལམ་དུ་བཏང་། ། 
ཞེས་པས། ལམ་ཚུལ་བཞིན་བྱེད་པའི་རྣལ་འབྱོར་པ་ལ། ཐམས་ཅད་ནས་ཐམས་ 
ཅད་དུ་ཉོན་མོངས་པ་རང་རྒྱུད་པ་སྤྱད་དུ་མེད་པས། སྐྱེས་ཚད་ཐབས་ཁྱད་པར་ 
ཅན་གྱིས་གནད་ནས་བཟུང་ལ། ཡང་དག་པའི་ལམ་དུ་བཏང་ངོ་། །དེ་ལ་ཉོན་ 
མོངས་པ་ནི་དུག་ལྔ་ཡིན་ལ། དེ་ལམ་དུ་བཏང་ཚུལ་ནི། སེམས་འདོད་ཆགས་སུ་ 
ལམ་སྐྱེས་ཙམ་ན་དེའི་ངོ་བོ་ལ་བལྟ་ཞིང་། ངང་ལ་བཞག་པས་གཤིས་ཅིར་ཡང་ 
མ་ཡིན་པའི་སྟོང་པ་ལ། གདངས་འགག་པ་མེད་པ་འཆར་བས། བདེ་སྟོང་གཉིས་ 
མེད་ཀྱི་ངོ་བོར་མངོན་དུ་གྱུར་པ་ནི་འདོད་ཆགས་རྡོ་རྗེའོ། །དེའི་ངོ་བོ་སོ་སོར་རྟོག་ 
པའི་ཡེ་ཤེས་སོ། །
་སྡང་གི་ངོ་བོ་ལ་བལྟ་ཞིང་ངང་ལ་བཞག་པས། གཤིས་སྟོང་། གདངས་
གསལ། གསལ་སྟོང་གཉིས་མེད་ཀྱི་ངོ་བོར་མངོན་དུ་གྱུར་པ་ནི་ཞེ་སྡང་རྡོ་རྗེ་སྟེ།
77

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེའི་ངོ་བོ་མེ་ལོང་ཡེ་ཤེས་སོ། །གཏི་མུག་གི་ངོ་བོར་བལྟ་ཞིང་ངང་ལ་བཞག་པས། 
གཤིས་སྟོང་། གདངས་མི་རྟོག་པ་སྟེ། མི་རྟོག་སྟོང་པའི་ཡེ་ཤེས་སུ་གྱུར་པ་ནི་ 
གཏི་མུག་རྡོ་རྗེའོ། །དེའི་ངོ་བོ་ཆོས་དབྱིངས་ཡེ་ཤེས་སོ། །དེ་བཞིན་དུ། ང་རྒྱལ་ 
བདེ་སྟོང་མཉམ་ཉིད་ཡེ་ཤེས། ཕྲག་དོག་གསལ་སྟོང་བྱ་གྲུབ་ཡེ་ཤེས། ཡང་མི་ 
དགེ་བཅུ་ཡང་དུག་ལྔར་འདུས། དུག་ལྔ་ཡང་དུག་གསུམ་དུ་འདུས་ཏེ། འདོད་ 
ཆགས། ཞེ་སྡང་། གཏི་མུག་གོ །དེ་ཐབས་ཀྱིས་བཟུང་བས་ཉམས་སུ་མྱོང་། 
སྣོད་གསུམ་དུ་འགྲོ། དུག་གསུམ་རང་ག་མ་ལས་ལྡོག བསླབ་པ་གསུམ་ཡིན་ནོ། 
འདོད་ཆགས་ཀྱི་ངོ་བོ་ལ་བལྟ་ཞིང་ངང་ལ་བཞག་པས་བདེ་བ་རུ་མྱོང་། འདུལ་
བའི་སྡེ་སྣོད་དུ་འགྲོ། འདོད་ཆགས་རང་ག་མ་ལས་ལོག་པ་ཚུལ་ཁྲིམས་ཀྱི་བསླབ་ 
པ་ཡིན་ནོ། །ཞེ་སྡང་གི་ངོ་བོ་ལ་བལྟས་ཤིང་ངང་ལ་བཞག་པས་གསལ་བར་མྱོང་། 
མདོ་སྡེར་འགྲོ། ཞེ་སྡང་རང་ག་མ་ལས་ལྡོག ཏིང་ངེ་འཛིན་གྱི་བསླབ་པ་ཡིན་ནོ། ། 
གཏི་མུག་གི་ངོ་བོ་ལ་བལྟས་ཤིང་ངང་ལ་བཞག་པས། མི་རྟོག་པར་མྱོང་། མངོན་ 
པའི་སྡེ་སྣོད་དུ་འགྲོ། གཏི་མུག་རང་ག་མ་ལས་ལྡོག ཤེས་རབ་ཀྱི་བསླབ་པ་ཡིན་ 
ནོ༑ ༑ཉོན་མོངས་སྐྱེས་ཚད་ལ་དེ་བཞིན་གནད་ནས་བཟུང་ལ་ལམ་དུ་བཏང་ངོ་། །
ལྔ་པ་དུས་གནད་ཀྱི་རྣལ་འབྱོར་ནི། དྲོ་སྲོད་སྐྱེས་ཤར་འདའ་ཁ་བར་དོ་བལྟེམ། 
ཞེས་པས། དྲོ་གོང་སྲོད་ལ། ཉོན་མོངས་པ་དྲག་པོ་དང་རྣམ་རྟོག་རྩུབ་མོ་སྐྱེས་ 
པ༑ རྣམ་པར་མི་རྟོག་པའི་ཡེ་ཤེས་ཤར་བ། འཆི་བའི་དུས་བར་དོ་རྣམས་ལ་གནད་ 
ནས་བཟུང་བ་གལ་ཆེ་སྟེ། དེ་ཡང་ཐོ་རངས་སྔ་དྲོའི་དུས་ན་ཟས་ཀྱི་དངས་སྙིགས་ 
ཕྱེད། ཤེས་པ་གྲུང་ཐོན། ཁམས་དང་བློ་གསལ་བར་ཡོད་དེ། སྐྱོན་ཡོན་གཉིས་ 
ཀའི་སྟོབས་ཆེ་བ། གནད་དུ་བཏིང་བ་གལ་ཆེའོ། །
78

༄༅། །ཟབ་གཏེར་ཆོས་ཀྱི་མཛོད་ཁང་།
སྲོད་ལ་ཉལ་བའི་དུས་ན་ཐིག་ལེ་སྟོབས་ཞན། འཇིགས་སྐྲག་གི་སྣང་བ་མང་། 
ལྷ་འདྲེའི་ཆོ་འཕྲུལ་ཆེ། འཆི་བ་དང་ཆོས་མཐུན་ཏེ། སྐྱོན་ཡོན་གྱི་སྟོབས་ཆེ་བས། 
ཐབས་ཀྱིས་གཟུང་བ་གལ་ཆེའོ། །ཉོན་མོངས་པ་དྲག་པོ་དང་། རྣམ་རྟོག་རྩུབ་མོ་ 
སྐྱེས་པའི་དུས་སུ་ལམ་དུ་མཐོང་ན། ཆེར་སྲོག་གི་བར་ཆད་འོང་ཞིང་། བསླབ་ 
པ་འཆལ། ཏིང་ངེ་འཛིན་གྱི་གེགས་བྱས་ནས་ཡང་དག་པའི་ལམ་འཆོལ་བས་
གནད་ནས་བཟུང་ལ་ལམ་དུ་བཏང་ངོ་། །གཉིས་མེད་ཀྱི་ཡེ་ཤེས་སྐྱེས་ནས་ཤེས་ 
པ་མི་རྟོག་པའི་ངོ་བོར་ཧྲིལ་སོང་བའི་དུས་ན། ཐབས་ཀྱིས་གནད་ནས་བཟུང་ལ་ 
ལམ་དུ་བཏང་ངོ་། །དེ་གནད་དུ་སོང་བའི་ངང་ལ་སྐད་ཅིག་ཀྱང་མ་ཡེངས་པར། 
གནད་དེའི་ཐོག་འཁྲུལ་འཁོར་དེའི་ཁོངས་སུ་ཡུན་རིང་དུ་བསྒོམ་པ་ཡིན། འདུན་ 
པ་དང་སྨོན་ལམ་ལ་སོགས་པ་ཐམས་ཅད་ཀྱི་རྟེན་འབྲེལ་དེའི་དུས་སུ་བསྒྲིག་པ་
ཡིན་ནོ། །དེ་ནི་མི་འགྲུབ་ཀ་མེད་ཡིན་ལ། དེ་ལས་གཞན་པ་ཐ་མལ་གྱི་སེམས་
རྣམ་རྟོག་དང་འདྲེས་པས་བསྒྲིགས་ཀྱང་མི་འགྲིག་སྟེ། སྒྲིག་པོ་རང་ཡང་རྣམ་
རྟོག་ཡིན་པའི་ཕྱིར། གྲང་ནད་ལ་གྲང་བས་མི་ཕན་པ་བཞིན་ནོ། །ནམ་ཞིག་འཆི་ 
བའི་དུས་སུ་གང་གིས་མཚམས་སྦྱར་བའི་ལམ་དེ་ཉིད་ཀྱི་སྟོབས་སུ་ཧྲིལ་འགྲོ་བས།
བཟང་པོ་རྟེན་འབྲེལ་བསྒྲིག་པ་གལ་ཆེ་སྟེ། སྡིག་པའི་ལས་ཐམས་ཅད་བརྗེད་དུ་ 
གཞུག དགེ་བའི་ལས་ཐམས་ཅད་དྲན་པར་བྱས། ཉམས་ལེན་གང་བརྟན་པའི་ 
སྟེང་དུ་ཤེས་པ་རྩེ་གཅིག་ཏུ་བཏང་ལ། འཁྲུལ་སྣང་སྐད་ཅིག་ཀྱང་མེད་པར་བྱའོ། ། 
མདོར་ན་དུས་དེ་རྣམས་སུ་ལེགས་ཚོགས་ཀྱི་རྟེན་འབྲེལ་བསྒྲིག་གོ ། 
བར་དོའི་དུས་གནད་ལ་གསུམ་སྟེ། རབ་བར་དོ་མེད་པར་སངས་རྒྱས་པ། 
འབྲིང་བར་དོ་ནས་སངས་རྒྱ་བ། ཐ་མ་སྐྱེ་བ་ལེན་ལུགས་སོ། །དང་པོ་རབ་ལ་
79

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཞི་སྟེ། འབྱུང་བ་ཐིམ་ལུགས། རྟོག་པ་འགགས་ལུགས། མི་རྟོག་པའི་ཡེ་ཤེས་ 
འཆར་ཚུལ། དེ་ངོས་ཟིན་ནས་སངས་རྒྱ་ལུགས་སོ། །དང་པོ་ལ་འབྱུང་བ་ཐིམ་ 
ལུགས་བཞི། ས་ཆུ་ལ་ཐིམ་པས་ལྟེ་བའི་རྩ་མདུད་འཇིག ས་རླུང་མལ་འཁྱུག 
ལུས་པོ་ལྕི། ཤེས་པ་བྱིང་། སྨིག་རྒྱུ་ལྟ་བུའི་སྣང་བ་འཆར། གཉིས་པ། ཆུ་མེ་ལ་ 
ཐིམ་པས་སྙིང་ཁའི་རྩ་མདུད་འཇིག ཆུ་རླུང་མལ་འཆུག ཁ་སྣ་བསྐམ། ཤེས་པ་ 
འཚུབ། དུ་བ་ལྟ་བུའི་སྣང་བ་འཆར་རོ། །གསུམ་པ། མེ་རླུང་ལ་ཐིམ་པས་མགྲིན་ 
པའི་རྩ་མདུད་འཇིག མེ་རླུང་མལ་འཆུག དྲོད་འཐུལ། སྣང་བར་གསལ་འགྲིབ་ 
ཡོང་། སྲིན་བུ་མེ་འཁྱེར་ལྟ་བུའི་སྣང་བ་འཆར། བཞི་པ། རླུང་རྣམ་པར་ཤེས་པ་ 
ལ་ཐིམ་པས་གསང་གནས་ཀྱི་རྩ་མདུད་འཇིག རླུང་གི་རླུང་མལ་འཆུག དབུགས་ 
སྣ་བཟློག ཤེས་པ་བག་ཙམ་འཁྲུལ། འོད་ཀྱི་སྣང་བ་བག་ཙམ་འཆར་རོ། །དེ 
ལྟར་འབྱུང་བ་ཐིམ་པ་དང་། དབང་པོའི་ཉམས་ཡུལ་ལྔ་འགག་གོ གཉིས་པ་ 
རྟོག་པ་འགག་ཚུལ་ནི། རྩ་དབུ་མའི་མར་སྣ་ན། མེའི་དྭངས་མ་ཨའི་གཟུགས་སུ་ 
ཡོད་པ། རོ་མའི་ནུས་པ་ཉམས་ནས་གྱེན་ལ་འགྲོ་བས་དམར་ལམ་འཆར། དེའི་ 
ཚེ་འདོད་ཆགས་ཀྱི་རྟོག་པ་འགགས། དབུ་མའི་ཡར་སྣ་ན། ཕའི་དྭངས་མ་ཧཾ་ 
ཡིག་གི་གཟུགས་སུ་ཡོད་པ། རྐྱང་མའི་ནུས་པ་ཉམས་ཏེ་ཐུར་ལ་བབས་པས་དཀར་ 
ལམ་འཆར། དེའི་ཚེ་ཞེ་སྡང་གི་རྟོག་པ་འགགས། དེ་ནས་སྤྱི་བོ་ཁྱབ་བྱེད་ཀྱི་ 
རླུང་མལ་འཆུག ནག་ལམ་འཆར། དེའི་དུས་སུ་གཏི་མུག་གི་རྟོག་པ་འགགས། 
དེ་ལྟར་དུག་གསུམ་འགགས་པས། ང་རྒྱལ་དང་ཕྲག་དོག་རང་འགགས་སུ་འགྲོ་ 
སྟེ། དུག་གསུམ་པོ་རྩ་གསུམ་དུ་འདུས་པའི་ཕྱིར་རོ། །དེའི་ཚེ་ཕྱི་དབུགས་ཆད་
80

༄༅། །ཟབ་གཏེར་ཆོས་ཀྱི་མཛོད་ཁང་།
གསུམ་པ་མི་རྟོག་པའི་ཡེ་ཤེས་འཆར་ཚུལ་ནི། ཕྱི་དབུགས་ཆད། ནང་དབུགས་ 
མ་ཆད་པའི་བར་དེར། ཉི་མ་ཡར་འགྲོ་བ་དང་། ཟླ་བ་མར་འགྲོ་བའི་དུས་དེར། 
དབུ་མར་རླུང་སེམས་ཚུད་དེ། དེ་གསུམ་དབུ་མར་གནས་ཤིང་རྟོག་ཚོག་འགགས་ 
པའི་གནད་ཀས། རྣམ་པར་མི་རྟོག་པའི་ཡེ་ཤེས་སངས་རྒྱས་ཆོས་སྐུའི་དགོངས་ 
པ་ཟན་གཅིག་ཟ་ཡུན་ཙམ་ཞིག་འཆར་རོ། །བཞི་པ་དེ་ངོས་ཟིན་ནས་སངས་རྒྱ་ 
ལུགས་ནི། དེ་ལྟར་གོམས་འདྲིས་བྱས་པ་དང་། གདམས་ངག་བསྟན་པའི་སྟོབས་ 
ཀྱིས། རང་བྱུང་ལྷན་ཅིག་སྐྱེས་པའི་ཡེ་ཤེས་དེ་རང་ངོ་ཤེས་པས་ཆོས་སྐུ་མ་བུ་འཕྲོད་ 
ནས་སངས་རྒྱ་སྟེ། དེ་ནས་རིག་པ་ཚངས་བུག་ནས་ཐོན་ཏེ། ཆོས་ཀྱི་དབྱིངས་སུ་ 
གཤེགས་པ་ཡིན་ནོ། །དེ་ནི་དབང་པོ་རབ་བར་དོ་མེད་པར་སངས་རྒྱས་པའི་མན་ 
ངག་གོ །
གཉིས་པ་དབང་པོ་འབྲིང་བར་དོར་སངས་རྒྱས་པའི་མན་ངག་ལ་བཞི་ལས། 
འབྱུང་བ་ཐིམ་ལུགས་དང་རྟོག་པ་འགག་ལུགས་གཉིས་སྔར་དང་འདྲ། གསུམ་
པ་ཆོས་ཉིད་བར་དོ་འཆར་ཚུལ་ནི། དབང་པོ་རབ་ཀྱི་ལྟར་རྟོག་མེད་ཆོས་སྐུའི་ 
དགོངས་པ་ངོས་མ་ཟིན་པར། རིག་པ་སྙིང་ནང་ན་གནས་པ་དེ། རྩ་དར་དཀར་ 
གྱི་སྐུད་པ་ལྟ་བུའི་ལམ་ནས་ཞུགས་ཏེ་དེ་ནས་ཕྱིར་ཐོན་པ་དང་བེམ་རིག་བྲལ་ནས་ 
ཞག་གཅིག་བརྒྱལ་འགྲོ། བརྒྱལ་པ་སངས་ནས་ཆོས་ཉིད་ཀྱི་བར་དོ་སྒྲ་འོད་ཟེར་ 
དང་ཐིག་ལེའི་སྣང་བ་འཆར་རོ། །སྒྲ་ནི་ཆོས་ཉིད་མའི་རང་སྒྲ་དབྱར་དགུན་འབྱེད་ 
པའི་འབྲུག་སྒྲ་ལྟ་བུ་ཆེ་ལ་དྲག་པ་འཆར། འོད་ནི་རིག་པའི་རང་མདངས་གསལ་ 
་དྭངས་བ་འཆར། འོད་ཀྱི་གསེབ་ན་ཟེར་འཕྲོ་བ་སོས་ཀ་ཐང་ལ་སྨིག་རྒྱུ་ལྟ་བུ་ 
མེར་མེར་བ་འཆར་རོ། །བཞི་པ་རང་ངོ་ཤེས་ནས་སངས་རྒྱ་ལུགས་ནི། ད་ལྟ་ངོ་
81

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྤྲད་པ་དང་ཉམས་སུ་བླང་བའི་དབང་གིས། སྒྲ་འོད་ཟེར་གྱི་སྣང་བ་དེ་དག་རང་ 
བྱུང་ལྷན་ཅིག་སྐྱེས་པའི་ཡེ་ཤེས་སུ་ཤེས་ནས་སངས་རྒྱའོ། །དེ་ཡང་ཡང་གོམས་
འདྲིས་ཀྱི་བྱེ་བྲག་གིས། རྫོགས་རིམ་སྟོང་ཉིད་ཀྱི་དོན་ལ་གོམས་པའི་རྣལ་འབྱོར་ 
པ་ཡིན་ན། སྒྲ་འོད་ཟེར་གྱི་སྣང་བ་དེ་དག་སྣང་སྟོང་གཉིས་མེད་ཀྱི་ཡེ་ཤེས་སུ་ཤར་ 
ནས་ཆོས་ཀྱི་སྐུ་རུ་སངས་རྒྱའོ། །བསྐྱེད་རིམ་ལྷའི་རྣལ་འབྱོར་ལ་གོམས་པ་ཡིན་ 
ན༑ སྒྲ་འོད་ཟེར་གྱི་སྣང་བ་དེ་དག་རང་མདངས་ལྷའི་དཀྱིལ་འཁོར་དུ་ཤར་ནས་ 
ལོངས་སྤྱོད་རྫོགས་པའི་སྐུ་རུ་སངས་རྒྱའོ། །
རྫུན་སྣང་སྟོང་པའི་རྣལ་འབྱོར་པ་ཡིན་ན། སྒྲ་འོད་ཟེར་གྱི་སྣང་བ་དེ་དག་རྨི་ 
ལམ་སྒྱུ་མ་ལྟ་བུར་ཤར་ནས་སྤྲུལ་པའི་སྐུ་རུ་སངས་རྒྱའོ། །འཁོར་འདས་ཀྱི་ཆོས་ 
ཐམས་ཅད་རང་སྣང་དུ་ཤེས་པའི་རྣལ་འབྱོར་པ་ཡིན་ན། སྒྲ་འོད་ཟེར་གྱི་སྣང་ 
བ་དེ་དག་རང་ཤར་དང་རང་གྲོལ་དུ་ཤེས་ནས་ངོ་བོ་ཉིད་ཀྱི་སྐུ་རུ་སངས་རྒྱ་བ་ཡིན་
ནོ༑ ༑དེས་ན་རང་རེ་ཉམས་ལེན་བཞི་པོ་གང་ལ་གནས་བལྟས་ལ། གང་ལ་ཉམས་ 
རྟོགས་སྐྱེས་པའི་སྒོ་ནས་བར་དོ་བཅད་དོ། །གསུམ་པ་དབང་པོ་ཐ་མ་སྐྱེ་བ་ལེན་ 
ལུགས་ནི་ལྔ་ལས། འབྱུང་བ་ཐིམ་ལུགས་དང་། རྟོག་པ་འགག་ལུགས་སྔར་དང་ 
འདྲའོ། །
གསུམ་པ་ཡིད་ཀྱི་ལུས་གྲུབ་ཚུལ་ནི། རྟེན་འབྲེལ་བརྒྱད་ཀྱིས་ཡིད་ལུས་གྲུབ་ 
སྟེ༑ འོད་རང་སྣང་མ་ཤེས་པ་ནི་མ་རིག་པ། དེའི་དབང་གིས་རླུང་ལྔར་འདུས་ 
ནས་འཁོར་བར་བྱེད་པ་འདུ་བྱེད། དེ་ལས་ཤེས་པ་གསལ་དུ་སོང་ནས་ཡུལ་འཛིན་ 
སྐྱེ་བ་ནི་རྣམ་ཤེས། དེ་ལས་བར་དོའི་ཡིད་དང་ཡིད་ཀྱི་ལུས་གཉིས་འབྱུང་། དེ་ 
ལས་ཤེས་པ་རྣོ་མྱུར་དུ་སྐྱེ་བས་སྐྱེ་མཆེད་འབྱུང༌། དེ་ཡུལ་དང་འཕྲད་པ་རེག་
82

།ཟབ་གཏེར་ཆོས་ཀྱི་མཛོད་ཁང་
པ༑ དེས་བདེ་སྡུག་མྱོང་བ་ཚོར་བ། དེ་ལ་ཆགས་སྡང་སྐྱེས་པ་སྲེད་པ། དེ་ལྟར་ 
བརྒྱད་ཀྱིས་ཡིད་ལུས་གྲུབ་བོ། །
བཞི་པ་བར་དོའི་སྣང་བ་འཆར་ལུགས་ནི། སྔར་གྱི་བག་ཆགས་དང་ལས་ཀྱི་ 
སྣང་བ་འཆར་ཏེ། སྔར་གྱི་ཡུལ་དང་ཁྱིམ་དུ་འོང༌། ཉེ་དྲུང་ཀུན་དང་ཡིད་ཀྱིས་ 
འགྲོག ཟས་དང་གནས་དང་བརྟེན་སའི་ངེས་པ་མེད་། ཡིད་ཀྱི་ལུས་ཀྱིས་དྲི་མའི་ 
ཟས་ཟ། སྐྱེ་གནས་དང་མའི་མངལ་དང་། དེ་བཞིན་གཤེགས་པའི་སྐུ་དང་། རྡོ་ 
རྗེ་གདན་མ་ཡིན་པ་ཐམས་ཅད་ལ་ཐོགས་པ་མེད་པ་འགྲོ། རྟག་ཏུ་འཇིགས། སྔངས། 
སྐྲག ཤ་ཟ་སྲིན་པོ། གཅན་གཟན། ཁ་ཆར་བུ་ཡུག་གི་སྣང་འཆར་རོ། །སྐྱབས་ 
དང་འཁྲིས་ཐམས་ཅད་དུ་འཚོལ། སྐྱེ་མཆེད་གསལ་ཞིང་ཡིད་ཀྱི་དབང་པོ་ཚང་ 
བ༑ ལྷའི་མིག་རྣམ་པར་དག་པ་དང་། བར་དོའི་སེམས་ཅན་ནང་གིས་མཐོང་བ་ 
ཡིན་ནོ། །
ལྔ་པ་སྐྱེ་བ་ཕྱི་མ་ལེན་ཚུལ་ནི། གོང་གི་རང་མདངས་མཆོག་གི་འོད་གསལ་ 
དེ་ནུབ་ནས། ཐུན་མོང་འོད་ཀྱི་ལམ་ལྔ་ཤད་ཀྱིས་འཆར་རོ། །ལྷན་ཅིག་སྐྱེས་པའི་ 
མ་རིག་པ་དེ་རང་ངོ་མ་ཤེས་ལ། ཀུན་ཏུ་བརྟགས་པའི་མ་རིག་པས་གཞན་དུ་ 
བརྟགས། གཞན་སྣང་ལ་འཛིན་པ་ཞུགས་པས་འགྲོ་དྲུག་ཏུ་སྐྱེ་བ་ཡིན་ཏེ། རི་ 
དྭགས་རྒྱ་རུ་ཚུད་པའམ། སྦྲང་མ་བལ་རྒྱར་འཐུམས་པ་བཞིན་ནོ། །དེ་ཡང་འོད་ 
དཀར་པོ་ལ་འཛིན་པ་ཞུགས་ན་དམྱལ་བ། དམར་པོ་ལ་ཡི་དྭགས། ནག་པོ་ལ་ 
དུད་འགྲོ། སེར་པོ་ལ་མི། ལྗང་གུ་ལ་ལྷ་དང་ལྟ་མ་ཡིན་དུ་སྐྱེའོ། །དེའི་དུས་སུ་ 
རིགས་དྲུག་གི་སྡུག་བསྔལ་བསམ་ལ། འོད་གསལ་ལྔ་པོ་གང་ལའང་འཛིན་པ་མི་ 
བྱ༑ བར་དོའི་ཤེས་པ་འདི་བསྒྱུར་སླ་བས། དྲན་པས་ཟིན་ན་བདེ་བ་ཅན་ལྟ་བུར་
83

པོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདུན་པ་བཏང་བས་ཐེ་ཚོམ་མེད་པར་སྐྱེའོ། །ལམ་དེའི་གེགས་བཞིའི་སྐྱོན་བསལ་ 
བསྟན་པ་ནི། །ཞེས་པས།
གཉིས་པ་ལམ་གྱི་གེགས་བསལ་བ་ལ་བཞི་སྟེ། ཏིང་ངེ་འཛིན་ཉམས་ཀྱི་ 
གེགས་བསལ་བ་དང་། ལུས་ན་ཚ་སྡུག་བསྔལ་གྱི་གེགས་བསལ་བ། སེམས་རྣམ་ 
རྟོག་ལྷ་འདྲེའི་གེགས་བསལ་བ། རྐྱེན་སྣང་གློ་བུར་གྲིབ་ཀྱི་གེགས་བསལ་བའོ། 
དང་པོ་ནི། ཏིང་འཛིན་ཉམས་གེགས་བསལ་བ། བྱིང་རྒོད་ཉམས་གསུམ་བཅོས་ 
ལ་ལམ་དུ་བཏང༌། །ཞེས་པས། འདི་ལ་ལྔ་སྟེ། བྱིང་ན་གསེང་བ། རྒོད་ན་མནན། 
ཕན་པའི་ཉམས་ལམ་དུ་བཏང་བ། གནོད་པའི་ཉམས་གྲོགས་སུ་འཁྱེར་བ། ཕན་ 
གནོད་མེད་པའི་ཉམས་བོགས་སུ་འདོན་པའོ། །དང་པོ་བྱིང་བ་ལ། བྱིང་བ། 
འཐིབས་པ་ལ་སོགས་པ་ནི་དོན་མཐུན་ཏེ་བྱིང་བའོ། །དེ་ལ་བྱིང་བ་ནི་ རྨུགས་པ། 
རིག་པའི་རང་མདངས་མ་རྙེད་པ། རྨུགས་པ་ནི་གསལ་བའི་ཉམས་ཀྱིས་མ་ཟིན་ 
པ༑ འཐིབས་པ་ནི་གཉིད་དང་འདྲེས་པའོ། །གཉིས་པ། རྒོད་པ། འགྱུ་བ། འཕྲོ་བ། 
གཡོ་སྤུན་ལ་སོགས་པ་དོན་མཐུན་ཏེ་རྒོད་པའོ། །དེ་ལ་གཡོ་བ་ནི་སེམས་གནས་ 
སུ་མི་འདོད་པ། སྤུན་པ་ནི་ཡུད་ཙམ་གནས་ཀྱང་ཡུན་རིང་དུ་མི་གནས་པ། འཕྲོ་ 
བ་ནི་ཤེས་པ་ཡུལ་ལ་འཇུག་པའོ། །འགྱུ་བ་ལ་གཉིས། འོག་འགྱུས་ནི་སེམས་ 
གནས་སྙམ་བྱེད་པ་ལ་མ་ཚོར་བར་འགྱུས་པའོ། །རང་འགྱུས་ནི་སེམས་གནས་
ཀྱིན་འདུག་གསལ་གྱིན་འདུག་སྙམ་པའི་ཚོར་བ་ཕྲ་མོ་གཅིག་བསྒོམ་གྱི་གསེབ་ 
ཏུ་ཞུགས་པའོ། །རྒོད་པ་ལ་གཉིས། གཞན་རྒོད་ནི་ཤེས་པ་རྐྱེན་གསུམ་གྱིས་རྒོད་ 
པ༑ རང་རྒོད་ནི་གནས་ཆ་མེད་པར་ཤེས་པ་ཡེངས་པའོ། །མདོར་ན་རྒོད་གཉིས་ 
ཀའི་རྐྱེན་གྱི་རྩ་བ་གཅིག་སྟེ། ཤེས་པ་གཞུར་ལམ་ཐེབས་པར་བཏང་སྙོམས་སུ་
84

༄༅། །ཟབ་གཏེར་ཆོས་ཀྱི་མཛོད་ཁང་།
ལུས་པ་ལས་བྱུང་ངོ༌། །དེ་གཉིས་བསལ་བ་ལ། བྱིང་ན་སྙིང་ཁར་སེམས་བཟུང་ 
ལ་ཤེས་པ་གཞུར་ཆུན་གཅུན། རྩེ་གཅིག་མདུང་ཚུགས་ཆིག་དྲིལ་དུ་བསྒོམ་མོ། ། 
དེས་བྱིང་མི་ནུས་དེ་སྲང་དུ་ཚུད་འགྲོའོ། །རྒོད་ན་སེམས་ལྟེ་འོག་ཏུ་བཟུང་ལ་ཞུར་ 
གཞུར། ཆུན་གཅུན་ལ་ཕུར་ཚུགས་སུ་བསྒོམ། ངེས་ཚིག་དམིགས་ལ་ཧྲིལ་སོང་ 
ནས་འཕྲོ་རྒོད་མི་ཡོང་ངོ་། །མདོར་ན་རྩེ་གཅིག་ཕུར་ཚུགས་སུ་སོང་ན་བྱིང་རྒོད་ 
གཉིས་ཀ་མི་ཡོང་ངོ་། །
གསུམ་པ་ཕན་པའི་ཉམས་ལམ་དུ་བཏང་བ་ནི། བདེ་གསལ་མི་རྟོག་པའི་ཏིང་ 
ངེ་འཛིན་བཟང་པོའམ། བྱམས་སྙིང་རྗེ་ཞེན་ལོག་གི་བློ་འམ། མོས་གུས་ལ་ 
སོགས་པ་གཏིང་ནས་ལྷོངས་པ་སྐྱེས་པའི་དུས་སུ་དེའི་རོ་མྱངས་ནས་ལུས་ངག་གི་
སྤྲོས་པ་བཅད་ན། ཉམས་དེ་ཉིད་རླུང་ཁ་ལོག་ནས་ཡལ་འགྲོ་བས། བདག་
གཞན་དབང་དུ་འགྲོ་བའི་བྱ་བ་བསྐྱེད་ལ། དེ་ཉིད་རླུང་སེམས་ཀྱི་རྟེན་འབྲེལ་
ཉམས་སུ་ཤེས་པའི་བློ་གྲོས་ཀྱིས་དགར་འཛིན་དང་ཞེན་སྣང་མེད་པར། རང་གི་
ངོ་བོ་ལ་བལྟས་ཤིང་ངང་ལ་བཞག་པས་གཉིས་མེད་ཡེ་ཤེས་ཀྱི་ངོ་བོར་འཆར་ཏེ། 
ཉམས་ཞེན་མེད་ཀྱི་སྣ་མི་བསྐྱིལ་བར་འུར་བསྐྱང་ངོ་། །ཡང་ཉམས་དགའ་བ་ 
དང་། ཞེན་པ་ལོག་པ་དང་། སྙིང་རྗེ་བཙན་ཐབས་སུ་སྐྱེས་ནས་དུ་བ་ལ་སོགས་ 
པ་བྱུང་ན། རིག་པ་ངོས་བཟུང་། ལྟ་བའི་གནད་ཤེས་པར་བྱ་སྟེ། དེའི་རོ་མི་མྱོང་ 
ངང་ལ་གཞག་གོ །རོ་མྱངས་ན་རྒྱལ་པོ་ལ་སོགས་པའི་ཆོ་འཕྲུལ་ཡིན་པའང་ 
སྲིད་དོ། །བཞི་པ་གནོད་པའི་ཉམས་གྲོགས་སུ་ཁྱེར་བ་ནི། ན་ཚ་ཟུག་གཟེར་རམ། 
སྙིང་རླུང་ཁམས་འདུས་ལ་སོགས་པ་ཅི་བྱུང་ཡང་ཉམས་སྣང་དུ་ཤེས་པར་བྱས་
ཏེ༑ ཞུམ་ཞིང་བྱུར་དུ་མི་ལྟ། སྣང་ཡུལ་དང་འཛིན་སེམས་རང་ཤར་རང་གྲོལ་
85

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བས། སྐྱོན་དུ་མི་ལྟ།ཡོན་ཏན་དུ་མི་གཟུང་བར་རང་ཤར་རང་གྲོལ་བྱུང་རྒྱལ་དུ་
བསྐྱང་ངོ་། །ལྔ་པ་ཕན་གནོད་མེད་པའི་ཉམས་བོགས་སུ་འདོན་པ་ནི། ཀུན་གཞི་ 
ལ་འཁོར་འདས་ཀྱི་ཆོས་ཐམས་ཅད་ལྷུན་གྱིས་གྲུབ་ཅིང་། ས་བོན་གྱི་ཚུལ་དུ་གནས
རྡོ་རྗེའི་ལུས་ལ་སྐུ་ཡིག་རླུང་སེམས་སུ་གནས་པ་དེ་དག་ངོ་སྤྲད་ཅིང་ཏིང་ངེ་འཛིན་ 
གནད་དུ་བསྣུན་ནས་བསྒོམས་པས། གནས་ལུགས་རང་ངོ་ཤེས། རྩ་མདུད་གྲོལ། 
རླུང་སེམས་དྭངས། བག་ཆགས་འདག་ཅིང་ཡོན་ཏན་གྱི་སྣ་བསླངས་པས། འཁོར་ 
འདས་ཀྱི་སྣང་བ་སྣ་ཚོགས་ཉམས་ལ་འཆར་རོ། །
དེ་དག་ལ་བུ་ག་ཡོད་ན་རླུང་འཇུག རྟོག་པ་སྐྱེས་ན་བདུད་ལྡང་། བཏང་སྙོམས་ 
སུ་ལུས་ན་ལམ་དུ་མི་འགྲོ་བས། ཐམས་ཅད་ཉམས་སུ་ཤེས་པར་བྱ་སྟེ། གང་ལ་ 
ཡང་སྐྱོན་དུ་མི་ལྟ། ཡོན་ཏན་དུ་མི་བཟུང་། རེ་དོགས་དང་འཁུ་འཕྲིག་མེད་པར། 
ཉམས་སྣང་རང་ཤར་རང་གྲོལ་དུ་བསྐྱངས་པས་ཐམས་ཅད་བོགས་སུ་ཐོན་ནས་ 
འགྲོ་བ་ཡིན་ནོ། །མདོར་ན་སྒྲུབ་པ་བྱེད་པའི་དུས་ན། རེས་བློ་ལས་སུ་རུང་ཞིང་ 
དགེ་སྦྱོར་འཕེལ་ཏེ། སྒོམ་ཆེན་རྒྱང་གླུ་ཙམ་རེ། རེས་བློ་བཀོད་དུ་མི་བཏུབ་དགེ་ 
སྦྱོར་འགྲུབ། ཤེས་པ་འཚུབས་པས། སྒོམ་ཆེན་ཡུས་ཁ་སྟོང་ངེ་། མདོར་ན་མཐོ་ 
དམན་གྱི་ཉམས་སྣ་ཚོགས་སྐྱེ་བས། ཞུམ་པ་དང་ཁེངས་པ་མེད་པར། ཞེན་མེད་ 
བྱུང་རྒྱལ་དུ་གནད་ནས་བཟུང་ཞིང་ལམ་དུ་བཏང་། སྒྲུབ་པ་ལ་ཐང་ལྷོད་ལྟེམ་རྐྱང་ 
མེད་པར་བྱས་པས། ཐམས་ཅད་བོགས་སུ་ཐོན་འགྲོ་བ་ཡིན་ནོ། ། 
གཉིས་པ་ལུས་ལ་ན་ཚ་དུཿ ཁའི་གེགས་བསལ་བ་ནི། ནད་ཀྱི་གཞི་རྒྱུ་རྐྱེན་འབྲས་ 
ངོས་བཟུང་བཅོས། །ཞེས་པས། ནད་ལ་གནས་པའི་གཞི། འབྱུང་བའི་རྒྱུ། སློང་ 
བའི་རྐྱེན། སྨིན་པའི་འབྲས་བུ། བཅོས་པའི་ཐབས་སོ། །དང་པོ་ནི། ནད་ལ་
86

༄༄༅། །ཟབ་གཏེར་ཆོས་ཀྱི་མཛོད་ཁང་།
གནས་པའི་གཞི། ཀུན་གཞི་དང་རྩ་ཁམས་བག་ལ་ཉལ་བག་ཆགས་ཀྱི་ཚུལ་དུ་ 
གནས་སོ། །གཉིས་པ་ནི། འབྱུང་བའི་རྒྱུ། མ་རིག་པ་དང་བདག་ཏུ་འཛིན་པ་སྟེ། 
བསགས་པའི་ལས་ངན་ནོ། །གསུམ་པ་ནི། སློང་བའི་རྐྱེན། ཉོན་མོངས་རྣམ་རྟོག་ 
འདྲེ་དང་བཅས་པའོ། །བཞི་པ་ནི། སྨིན་པའི་འབྲས་བུ། ཚ་གྲང་བད་ཀན་གཟེར་ 
ཐབས་སྦོས་ནད་ཀྱིས་གཙོར་བྱས་ཏེ་ནད་བཞི་བརྒྱ་རྩ་བཞིའོ། །དེ་ལ་ལྷན་ཅིག་ 
སྐྱེས་པའི་ནང་དུ་རྒྱུ་གཙོ། ཀུན་བརྟགས་ཀྱི་ནང་རྐྱེན་གཙོ། ནད་གང་ལ་ཡང་ 
འདི་ལྔ་ཚང་དགོས་ཏེ། གཞི་བག་ལ་ཉལ། རྒྱུ་ལས་ཅན། རྐྱེན་ཉོན་མོངས། 
མཚམས་སྦྱོར་རྣམ་རྟོག འཇུག་སྡུད་རླུང༌། རྒྱབ་རྟེན་ལྷ་འདྲེ་དེ་ཡང་འདོད་ 
ཆགས་ཀྱི་ས་བོན་ཀུན་གཞི་ལ་ཡོད། རྐྱེན་འདོད་ཆགས་དྲག་པོས་བསླངས་པས་ 
གྲང་བའི་ནད་དུ་ལྡང་། ནའོ་ཐུའོ་སྙམ་པའི་རྣམ་རྟོག་གིས་མཚམས་སྦྱར། དེས་ 
ཐུར་སེལ་གྱི་རླུང་ལོག གདོན་མོ་རིགས་བལྟའོ། །དེ་བཞིན་དུ་རྒྱུ་ཞེ་སྡང་གི་ས་ 
བོན། རྐྱེན་ཞེ་སྡང་དྲག་པོས་བསླངས། རྣམ་རྟོག་གིས་མཚམས་སྦྱར། མཉམ་ 
གནས་ཀྱི་རླུང་ཁོག ནད་མཁྲིས་པ། གདོན་མ་མོ། རྒྱུ་གཏི་མུག་གི་ས་བོན། རྐྱེན་ 
ཉོན་མོངས་པ་གཏི་མུག ནའོ་ཐུའོ་སྙམ་པའི་རྣམ་རྟོག་གིས་མཚམས་སྦྱར། གྱེན་ 
རྒྱུའི་རླུང་ལོག གདོན་ཀླུ་གནོད། ནད་བད་ཀན་ནོ། །རྒྱུ་ཕྲག་དོག་གི་ས་བོན། 
རྐྱེན་ཕྲག་དོག་དྲག་པོས་བསླངས། རྟོག་པས་མཚམས་སྦྱར། སྲོག་འཛིན་གྱི་རླུང་ 
ལོག གདོན་བཙན། ནད་གཟེར་ཐབས་སོ། །
རྒྱུ་ང་རྒྱལ་གྱི་ས་བོན། རྐྱེན་ང་རྒྱལ་དྲག་པོས་བསླངས། རྟོག་པས་མཚམས་ 
སྦྱར། ཁྱབ་བྱེད་ཀྱི་རླུང་ལོག གདོན་རྒྱལ་པོ་གནོད། ནད་སྦོས་ནད་དོ། །དེ་དག་ 
བཅོས་པ་ལ། རྒྱུ་མ་རིག་པ་ཡིན་པས་ལྷན་སྐྱེས་ཀྱི་ཡེ་ཤེས་ངོས་བཟུང་། རྐྱེན་
87

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉོན་མོངས་པ་ཡིན་པས་སེམས་མཉམ་པར་བཞག མཚམས་སྦྱོར་རྣམ་རྟོག་ཡིན་ 
པས་རྣམ་རྟོག་རྒྱུན་བཅད། མཇུག་སྡུད་རླུང་ཡིན་པས་རླུང་གནད་དུ་བཏང་། 
རྒྱབ་བརྟེན་ལྷ་འདྲེ་ཡིན་པས་ལྷ་འདྲེའི་རྣམ་རྟོག་སྤོང་ངོ༌། །དེ་ལྟར་བྱས་པས་ནད་ 
གང་ཡང་དག་གོ །དང་པོ་བཅོས་པ་ལ་གསུམ་སྟེ། རབ་ངང་ལ་བཞག འབྲིང་ 
བསྒོམ་གནད་དུ་བཏང་། ཐ་མ་དམིགས་པས་བཅོས་པའོ། །དང་པོ་ནི། ངང་ལ་ 
བཞག་པ། སྤྲོས་བྲལ་ངང་བཞག་རྒྱུན་ཆད་སྐྱེས་དང་སེལ། །ཞེས་པས། ནད་དེ་ 
ལ་ཕན་པའི་སྨན་ཐུན་གཅིག་མི་གཏང༌། རིམ་གྲོ་ཡི་གེ་བརྒྱ་པ་གཅིག་ཀྱང་མི་བྱ། 
སྐྱོན་དུ་མི་གཟུང་། ཡོན་ཏན་དུ་མི་ལྟ། བཟོ་མེད་བྱུང་རྒྱལ་དུ་བསྐྱང་། སྤྲོས་ 
བྲལ་རང་ལུགས་རྟོག་མེད་ཀྱི་ངང་ལ་ཆམ་བཞག དེ་ལྟར་བཞག་པས་རྣམ་རྟོག་ 
རྒྱུན་ཆད། རྟོག་མེད་ཡེ་ཤེས་སྐྱེས་ནས་ནད་དེ་ཉིད་སེལ་ལོ། ། 
དེ་ལ་སྔོན་འགྲོའི་དུས་སུ་ནད་མི་བཙལ། དངོས་གཞིའི་དུས་སུ་ནད་མི་སྒོམ། 
རྗེས་ཀྱི་དུས་སུ་ནད་ཀྱི་རོ་མི་མྱོང་ངོ་། །དེས་ན་ནད་རྙིང་པ་འཐོན། གསར་པས་ 
མི་ཚུགས་སོ། །གཉིས་པ་ནི། སྒོམ་གནད་དུ་བཏང་བ། གནོད་པའི་ཟས་ཟ་ 
འཕྲིག་བཅད་ལྟོས་མེད་བསྐྱུར། །ཞེས་པས། འདི་ལ་གསུམ་སྟེ། འགལ་བསྒྱུར། 
འཕྲིག་བཅད། རོ་སྙོམས་པའོ། །དང་པོ་ནི། འགལ་བསྒྱུར། ནད་དེ་འདོད་ཐོག་ 
ཏུ་ཁྱེར་ལ། ནད་ཁྱོད་ལ་བརྟེན་ནས་རྣམ་རྟོག་གི་གྲས་ཐག་བཅད་དུ་ཡོད་པ་རེ་ 
དགའ་སྙམ་དུ་བསམ་སྟེ། ཤེས་པ་དགའ་སེང་ངེ་བཏང༌། ནད་དེ་ལ་གནོད་པའི་ 
ཟས་བཟའ། སྤྱོད་ལམ་བྱ། དེ་ལ་དྲི་ཆེན་བར་པ་བླངས་ལ་དྲོད་མ་ཡལ་བ་ 
ཚུགས་ཚད་དུ་བཟའ། དྲི་ཆུ་བར་པ་ཡང་ཚུགས་ཚད་བཏུང་ངོ༌། །དེ་ནས་རླུང་ 
རྩོལ་བསྒོམས་པས། སྟོད་ནད་ཡིན་ན་སྐྱུགས་སུ་འགྲོ། སྨད་ནད་ཡིན་ན་བཤལ་
88

༄༅། །ཟབ་གཏེར་ཆོས་ཀྱི་མཛོད་ཁ་
དུ་འགྲོ། ནད་ཐོན་པ་དང་། གཅོད་སྨན་དུ་འགྲོ། གཉིས་པ་འཕྲིག་བཅད་པ་ནི། 
བཞིན་གྱི་མདངས་སྟོན། ངག་གི་འཁུན་བཅད། ཡིད་རེ་དོགས་ཀྱི་འཕྲིགས། ན་ 
ན་ནེ། ཐུ་ན་ནི། ཤི་ན་ནི། ཐུ་རུ་ཡོང་བས་མི་ཡོང་ངམ་སྙམ་པའི་རྟོག་པ་མེད་པར་ 
འཁུ་འཕྲིག་རྦད་བཅད་ལ་ལྟོས་མེད་དུ་རྒྱང་བསྒྱུར་རོ། །གསུམ་པ་རོ་སྙོམས་པ་ནི།
འཕྲད་བྱུང་ཙ་ན། ལུང་བླང་དགོས་པས་ཤེས་པ་གྲུང་བཏོན་ཏེ་དགེ་སྦྱོར་གསལ་ 
བཏབ་ལ། རྟེན་འབྲེལ་དམིགས་པ་མི་སྒོམ། རིམ་གྲོ་དང་སྨན་དཔྱད་མི་བྱ། ན་ 
ཟུགས་དེ་ཉིད་ཀྱི་ངོ་བོ་ལ་བལྟས་ཤིང་ངང་ལ་བཞག་པས། ཉམས་མྱོང་སྐྱེས་པ་ཡིན་ 
ན་རང་ཡལ་དུ་འགྲོ། རྟོགས་པ་སྐྱེས་པ་ཡིན་ན་གསལ་སྟོང་དུ་འཆར། ཐ་མ་ཡང་ 
ནད་ལ་དུཿ ཁ་དང་རྣམ་རྟོག་མི་འབྱུང་ངོ་། །
གསུམ་པ་དམིགས་པས་བཅོས་པ་ནི། དཀར་དམར་ནག་པོའི་ཧཱུཾ་འཕྲོས་སྟེང་ 
འོག་འདོན། །ཞེས་པས། དང་པོ་སེམས་བསྐྱེད། སྐྱིལ་ཀྲུང་བཅའ། རང་ཡི་དམ་ 
གྱི་ལྟ་རུ་བསྒོམ། དེའི་སྙིང་གི་དཀྱིལ་དུ་ཧཱུྃ་མཐིང་ནག་ནས་ཙམ་ཞིག་བསྒོམ། དེ་ 
ནས་ནད་གང་ཡིན་བརྟགས་ལ། ཚ་བ་ཡིན་ན་སྙིང་ནང་གི་ཧཱུྃ་ལ་ཧཱུྃ་དཀར་པོ་ནས་ 
ཙམ་ཞིག་འཕྲོས་པས། ཁོག་སྟོད་ཐམས་ཅད་བསྐོར་ནས། ནད་ཐམས་ཅད་ཁབ་ 
ལེན་གྱིས་ལྕགས་བསྡུས་པ་ལྟར་འུབ་རིལ་བསྡུས། སྤྱི་གཙུག་ནས་ཐོན་ཏེ་ནམ་མཁའ་ 
ལ་ཡལ་བར་བསམ་ལ་རླུང་གྱེན་ལ་འབུད། གྲང་བ་ཡིན་ན་སྙིང་གི་ཧཱུྃ་ལས་ཧཱུྃ་ 
དམར་པོ་ནས་ཙམ་ཞིག་ཆད་ནས། ཁོག་སྨད་ཐམས་ཅད་བསྐོར། ནད་ཐམས་ 
ཅད་བསྡུས། འོག་སྒོ་ནས་ཐོན་ཏེ་སའི་གཏིང་དུ་སོང་བར་བསམ། ཡན་ལག་གི་ 
ནད་དམ་བྲང་ངར་ལ་སོགས་པ་ཁོལ་བུར་ན་ན། གང་ན་སར་ཧཱུྃ་ནག་པོ་ནས་ཙམ་ 
གཅིག་བསམ་སྟེ། ཐམས་ཅད་བསྡུས་ནས། སྐྲངས་པའི་དམིགས་སམ་སོར་མོའི་
89

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྩེ་ནས་ཐོན་པར་བསམ་མོ། །ངོས་མ་ཟིན་པའི་ནད་ལ། སྙིང་ནང་གི་ཧཱུྃ་ལས་ཧཱུྃ་ 
མཐིང་ཁ་ཆད་དེ་ལུས་ཀྱི་སྟོད་སྨད་ཐམས་ཅད་བསྐོར། ནད་ཀུན་བསྡུས་ནས་རླུང་ 
གང་རྒྱུ་བའི་སྣ་ནས་ཐོན་ཏེ་བར་སྣང་ལ་ཡལ་བར་བསམ་མོ། །ངང་ལ་བཞག་པ་ལ་
ཤེས་པ་མི་རྟོག་པའི་ངང་དུ་ཧྲིལ་འགྲོ་དགོས། བཟློག་བསྒོམ་ལ་ཐེ་ཚོམ་དང་འཁུ་
འཕྲིགས་མེད་པར་ལྟོས་མེད་དུ་རྐྱང་བསྐྱུར་དགོས། དམིགས་པ་ལ་ཤེས་པ་ཆིག་ 
དམིགས་སུ་འགྲོ་དགོས། དེ་གསུམ་ཀ་ལ་བློ་འཁེལ་ཞིང་འགྱུར་དྲག་པ་གལ་ 
ཆེའོ། །གསུམ་པ་སེམས་རྣམ་རྟོག་ལྷ་འདྲེའི་གེགས་པས་བསལ་བ་ནི། རང་ལས་
གཞན་མེད་ཡང་འཁུ་འཕྲིགས་བཅད། །ཅེས་པས། ཉམས་ཐལ་ཐོལ་སྐྱེས་པའི་ 
དུས་སུ་རྩ་གནས་ཀྱི་རྟེན་འབྲེལ་དང་། རྣམ་རྟོག་གི་ཐེར་ཟུག་གིས་བདུད་རིགས་ 
ལྷ་འདྲེའི་ཆོ་འཕྲུལ་དང་ཐར་ཐུག་འོང་ངོ་། །དེ་ལ་འཇིགས་པ་དང་ཉམ་ངའི་རྣམ་ 
རྟོག་སྐྱེས་ན་མྱུར་དུ་གནད་ནས་བཟུང་ལ་ལམ་དུ་བཏང་ངོ་། །དེ་རང་གར་བཞག་ 
པའམ་དེའི་དབང་དུ་ཤོར་ན། ཕྱིས་སྒྲུབ་པ་ནམ་བྱེད་ཀྱི་བར་ཆད་དུ་ཡོང་བ་
ཡིན་ནོ། །
གཞན་ཡང་མཐོ་དམན་གྱི་གེགས་བྱུང་བ་དེ་ཉིད་ལམ་དུ་མ་ཐོངས་ན། བྱིས་
སྒྲུབ་པ་བྱེད་པའི་དུས་ན། དེ་ཉིད་སྐྱེད་དང་བཅས་པ་ཞིག་བྱུང་ནས་བར་ཆད་ 
དུ་འགྲོ་བ་ཡིན་པས། ལམ་དུ་བཏང་བ་གལ་ཆེ་སྟེ། སྤྱིར་ལམ་དུ་བཏང་བ་ནི། 
རྩ་བ་རང་གི་རྣམ་རྟོག་ལམ་སྲང་བཅད་ལ། གདོན་དང་ཆོ་འཕྲུལ་ལྟར་སྣང་བ་ 
འདི་རང་གི་བློ་འཁྲུལ་པའི་རང་ངོར་ཤར་བ་ཡིན་ཏེ། རང་ལས་གཞན་པའི་ལྷ་ 
འདྲེ་ནི་གཏན་ནས་རང་མེད་དོ། །དེ་ཡང་གདོན་དང་ཆོ་འཕྲུལ་ལྟར་སྣང་བའི་ 
དུས་ཉིད་ན། བློ་འཁྲུལ་པའི་རང་ངོར་ཤར་བ་ཡིན་ཏེ། དེ་ཉིད་སྐྱེ་འགག་གནས་
90

།ཟབ་གཏེར་ཆོས་ཀྱི་མཛོད་ཁང་
གསུམ་དང་བྲལ་ཞིང་མ་གྲུབ་པར་ཤེས་པའི་གནད་ཀྱིས་། ཆོ་འཕྲུལ་ནམ་བྱུང་ 
བའི་དུས་ན། འཕྲུལ་འཁོར་བཅས་ལྟ་སྟངས་བཞག་ནས། ངོ་བོ་ལ་བལྟས་པས། 
གསལ་སྟོང་དུ་འཆར་ཏེ། རྣམ་རྟོག་གསལ་སྟོང་དུ་ཤར་ཙམ་ན་ལམ་དུ་བསླང་ 
བ་ཡིན་ནོ། །གཞན་ཡང་། ལྷའི་ང་རྒྱལ་དང་ལྡན། ལྟ་བའི་གདིང་ཆེ། ཟབ་མོའི་ 
གནད་ཤེས། སྙིང་སྟོབས་གདིང་དང་ལྡན་པར་བྱས་ཏེ། ཉམ་ང་དང་བག་ཚ་འཁུ་ 
འཕྲིགས་རྦད་བཅད་ལ། བདུད་ཚོགས་འདྲེ་དམག་གང་བྱུང་ཡང་། བ་སྤུའི་བུ་ག་ 
གཅིག་ཀྱང་སྐྱོད་པར་མི་ནུས། བར་ཆད་བྱ་བ་རང་མི་འོང་། ཚུགས་རང་མི་ 
ཚུགས་བསམ་པའི་སེམས་དཔའ་བར་བྱའོ། ། 
འདྲེ་དང་བར་ཆད་ན་བ་ལ་སོགས་པ་བྱུང་ན་ནི་སྙམ་པའི་རྣམ་རྟོག་མང་བ་ནི།
འདྲེ་ལ་སྣ་ལེན་བྱེད་པ་ཡིན་ནོ། །དེས་ན་ལྷ་འདྲེ་ལྟར་སྣང་བ་ཐམས་ཅད་རང་གི་ 
རྣམ་རྟོག་གི་རང་གཟུགས་ཤར་བ་ཡིན་གྱི། གཞན་དུ་གྲུབ་པ་སྤུ་ཙམ་ཡང་མེད་ 
པས། རྣམ་རྟོག་གི་རྒྱུན་བཅད། ཕུང་པོ་ཚོགས་སུ་འབུལ། ལུས་གཟན་དུ་སྦྱིན། 
བདག་འཛིན་བློས་ལིང་བཏང་། གནད་ནས་བཟུང་ལ་ལམ་དུ་བཏང་ངོ་། །བཞི་ 
པ་གློ་བུར་གྲིབ་ཀྱི་གེགས་བསལ་བ་ནི། དམ་ཉམས་གྲོགས་གནས་ཟས་ཀྱི་གྲིབ་ 
བཞི་བསལ། །ཞེས་པས། གྲིབ་བཞི་སྟེ། དམ་ཚིག་ཉམས་པའི། གྲོགས་ཀྱི། གནས་ 
ཀྱི༑ ཟས་ཀྱི་གྲིབ་བོ། མདང་པོ་ནི། དམ་ཚིག་ཉམས་པའམ། ཉེན་པའམ། 
སེམས་ཞུགས་པ་ལས་བྱུང་ངོ༌། །གཉིས་པ་གྲོགས་ཀྱི་གྲིབ་ནི། གྲོགས་དམ་ཉམས་ 
པའམ། སྡོམ་པ་ཤོར་བའམ། མི་སྡིག་པོ་ཆེ་དང་གློ་བུར་དུ་འཕྲད་པའམ། ཁ་ 
འདྲེས་པ་ལས་འབྱུང་ངོ་། །གཞན་ཡང་། མཛེ་ཅན། མི་ཐོང་། ཤན་པ། ཡུགས་ས། 
འདྲེ་ཅན་ལ་སོགས་པ་ལས་འོང་ངོ༌། །གསུམ་པ་ནི། གནས་ཀྱི་གྲིབ། སྡིག་ཁང་།
91

།ཨོ་རྒྱན་རྗེ་འབ འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདྲེ་ཁང་། འཁོན་ཁང་། དམ་ཁང་ལ་སོགས་པར་བསྡད་པ་ལས་གྲིབ་འབྱུང་ངོ་། 
།བཞི་པ་ནི། ཟས་ཀྱི་གྲིབ། འཁོན་ཟས། དམེ་ཟས། སྡིག་ཟས་ལ་སོགས་པ་ལས་ 
གྲིབ་འབྱུང་ངོ་། །དེ་རྣམས་ཀྱིས་ལུས་ལ་ནད་འཇུག །ཏིང་ངེ་འཛིན་འགྲིབ། 
ཆོས་སྐྱོང་ལྡོག་གོ །དེ་དག་གི་རྨི་རྟགས་ནི། དམ་ཚིག་ཉམས་ན་ནམ་སྲོད་ལ། 
རྨི་ལམ་དུ། མཐུར་དུ་ཕྱིན་པ་འོང༌། གྲོགས་ལ་གྲོགས་ཀྱི་མི་གཙང་བ་རང་ལ་ 
གོས་པ་འབྱུང་། གནས་ལ་གནས་མི་གཙང་བར་འདུག་པ་འབྱུང་ངོ་། ། ཟས་ལ་ 
རང་གི་མི་གཙང་བ་དང་། དྲི་མས་གོས་པའི་ཟས་ཟོས་པ་འབྱུང་ངོ་། ། དེ་དག་ 
བསལ་བ་ལ་རབ་འབྲིང་ཐ་གསུམ་ལས། རབ་དབང་བསྐུར་བས་གསོ། འབྲིང་ཡི་ 
གེ་བརྒྱ་པས་བཤགས། ཐ་མ་ཁྲུས་ཆོག་བྱའོ། །
མདོར་ན། ཚོགས་བཏང་། མཆོད་པ་དབུལ། གྲིབ་བཤགས། གྲིབ་སེལ། གྲིབ་ 
མདོས། གྲིབ་སྐོང་ལ་སོགས་པ་མང་དུ་བྱའོ། །ལམ་དེའི་བོགས་འདོན་གནད་དུ་ 
བཏང་བ་ནི། །ཞེས་པས། གསུམ་པ་ལམ་དེའི་བོགས་འདོན་ལ་གསུམ་སྟེ། བོགས་ 
མི་འབྱུང་བའི་སྐྱོན་བསལ་བ། འབྱུང་བའི་གཞི་བཅའ་བ། བོགས་ཇི་ལྟར་འདོན་ 
པའི་ཐབས་སོ། །དང་པོ་ནི། སྐྱོན་བསལ་བ། སྐྱོན་གྱི་རྩ་བ་བདག་འཛིན་བློ་ཡིས་ 
བཏང༌། །ཞེས་པས། སྐྱོན་ཡོད་པ་ལ་ཡོན་ཏན་མི་འབྱུང་ལ། སྐྱོན་གྱི་རྩ་བ་ 
བདག་དང་བདག་གིར་འཛིན་པའི་ཞེན་སྣང་འདི་དག་ཡིན་པས། བདག་འཛིན་གྱི་ 
ལྟོས་ཐག་བཅད། དགྲ་གཉེན་གྱི་འཛིན་པ་སྤང་། ལོ་ཀ་བློས་ལིང་གིས་བཏང་ལ། 
ཆོས་མིན་གྱི་བསམ་པ་མེད་པར་བྱ་སྟེ། ཀམ་ཤ་དམ་པའི་ཆོས་ཁོ་ན་ལ་བྱའོ། ། 
དེ་ལྟར་དེའི་སྐྱོན་མ་སེལ་ན་བོགས་ཐོན་པ་མེད་དེ། རྡོའི་ཐོག་ཏུ་མྱུ་གུ་མི་སྐྱེ་བ་
བཞིན་ནོ། །མདོར་ན་སྐྱོན་ཐམས་ཅད་ཀྱི་རྩ་བ་བདག་འཛིན་བློས་བཏང་བ་ཡིན་
92

༄༅། །ཟབ་གཏེར་ཆོས་ཀྱི་མཛོད་ཁང་།
༑གཉིས་པ་ནི། གཞི་བཅའ་བ། ཡོན་ཏན་གཞི་མ་ཉམས་ལེན་དྲག་པོ་བྱ། ། 
ཞེས་པས། རང་གང་ལ་ཞུགས་པའི་ལམ་དེ་ཉིད་ལ་བསྒོམ་བསྲན་བསྐྱེད་ལ། སྣ་
ཁ་གཅིག་ནམ་ཟིན་ཟིན་ལ་འབད་དོ། །གཅིག་ལ་བསྒོམ་མ་ནུས་པར་མགོ་མང་ 
པོ་བཟུང་སྟེ། རྒྱལ་པོའི་ཟས་ལྟར་སྣ་མང་པོ་སྤོས་ན་དོན་མི་འགྲུབ་པས། ལམ་ 
འཇུག་ལྡོག་གི་གནད་མང་པོ་ཤེས་པར་བྱས་ཏེ། མྱོང་བ་གང་སྐྱེས་ལ་བློ་དྲིལ་ནས་ 
འཇུག་ཅིང༌། ལམ་གཞན་ལས་ལྡོག་གོ །དེས་ན་ཡོན་ཏན་གྱི་སྣ་གཅིག་ནམ་ཟིན་ 
བར་ལ་ཕུར་ཚུགས་གཅིག་ཏུ་འདྲིལ་དགོས་པ་ཡིན་ཏེ། །ལམ་འོག་མ་ལ་མ་བསྟེན་ 
ན་གོང་དུ་སྤོར་མི་ཐུབ་པའོ། །
དེ་ལྟར་བྱས་པས་སྣ་ཟིན་ཅིང་མྱོང་བ་སྐྱེས་ཤིང་། ངོ་བོ་མཐོང་ནས་བོགས་འབྱུང་ 
བ་ཡིན་ཏེ། ཞིང་ས་གཤིན་པོ་ལ་ས་བོན་གྲུང་པོ་ཐེབས་པ་བཞིན། མདོར་ན་ཡོན་ 
ཏན་ཐམས་ཅད་འབྱུང་བའི་གཞི་ཉམས་ལེན་དྲག་པོ་ཡིན་ནོ། །གསུམ་པ་བོགས་ 
རང་ཇི་ལྟར་འདོན་པ་ལ་གཉིས་ཏེ། རང་ལམ་གང་ལ་གནས་པ་དེ་ལ་བོགས་འདོན་ 
པ་དང་། སྔར་མེད་གསར་དུ་སྐྱེས་པའི་ཉོན་མོངས་རྣམ་རྟོག་བོགས་སུ་འདོན་ 
པའོ། །དང་པོ་ནི། རང་ལམ་གང་ལ་གནས་པ་དེ་བོགས་འདོན་པ། རང་གི་ལམ་ 
ལ་བོགས་མེད་གཞན་གྱིས་འདོན། །ཞེས་པས། རང་ཐབས་ཀྱི་ཆོས་ལ་གནས་ཤིང་ 
དེ་ལ་བོགས་མེད་ན། དངོས་པོ་དང་མཚན་མར་ཞེན་ནས་ཐབས་རྐྱང་དུ་སོང་ 
བའི་སྐྱོན་ཡིན་པས། ཆོས་ཐམས་ཅད་རང་བཞིན་མེད་པར་ཤེས་རབ་ཀྱིས་བོགས་ 
འདོན་ནོ། །རང་ཤེས་རབ་ཀྱི་ཆོས་ལ་གནས་ཤིང་དེ་ལ་བོགས་མེད་ན། ཤེས་རབ་ 
རྐྱང་དུ་སོང་ནས་སྟོང་པ་ཕྱོགས་གཅིག་པར་གོལ་བའི་སྐྱོན་ཡིན་པས། རྒྱུ་འབྲས་ 
ཀྱི་གནད་བལྟེམས་ལ་ཐབས་ཀྱི་ཆོས་ཀྱིས་བོགས་འདོན་ནོ། །དེ་བཞིན་དུ་རང་ཞི་
93

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གནས་ལ་གནས་ཤིང་བོགས་མ་བྱུང་ན། གནས་ལུགས་མ་གོ་བའི་སྐྱོན་ཡིན་པས་ 
ཡིན་ལུགས་ངོ་སྤྲད་པ་ལྷག་མཐོང་གིས་བོགས་བཏོན། ལྷག་མཐོང་ལ་གནས་ཤིང་ 
བོགས་མི་འདུག་ན། གནས་ཆ་ཡུན་ཐུང་བའི་སྐྱོན་ཡིན་པས། དྲན་པ་བརྟེན་ཅིང་
ཞི་གནས་ཀྱིས་བོགས་འདོན་ནོ།།དེ་བཞིན་མཉམ་རྗེས་ལ་སོགས་པ་ཐམས་ཅད་
ལ་ཤེས་པར་བྱའོ།
མདོར་ན་རྒྱུན་དུ་ཉམས་སུ་ལེན་པ་ནི། བོགས་ཐམས་ཅད་ཀྱི་གནད་དོ། །གཉིས་ 
པ་སྔར་མེད་གསར་སྐྱེས་ལ་བོགས་འདོན་པ་ལ་གཉིས་ཏེ། ཉོན་མོངས་བོགས་སུ་ 
འདོན་པ་དང་། རྣམ་རྟོག་བོགས་སུ་འདོན་པའོ། །དང་པོ་ནི། ཉོན་མོངས་བོགས་ 
སུ་འདོན་པ། ཉོན་མོངས་གནད་ནས་བཟུང་ལ་ལམ་དུ་བཏང་། །ཞེས་པས། ཉོན་ 
མོངས་མི་སྐྱེ་བ་ནི་མེད་ལ། རང་རྒྱུད་པ་ལམ་དུ་མི་འགྲོ་བས། སྐྱེས་པ་དེ་ཉིད་ 
གནད་ནས་བཟུང་ཞིང་ལམ་དུ་བཏང་ལ་བོགས་འདོན་དགོས་སོ། །དེ་ལ་གསུམ་སྟེ། 
མ་ཐོངས་པའི་སྐྱོན། ཐོངས་པའི་ཡོན་ཏན། ཇི་ལྟར་བཏང་བའི་ཐབས་སོ། །དེ་ 
ཡང་འདོད་ཆགས་ལྟ་བུ་གཅིག་ལ་སྦྱར་ན། སྐྱོན་ནི་མི་དང་མི་མ་ཡིན་པའི་འདོད་ 
ཆགས་ཅན་གཞན་གྱི་དབང་དུ་བདག་འཆར་རོ། །འདོད་ཆགས་ཆེར་སྐྱེས་ཤིང་ 
དེས་ལས་གསོག །གྲང་ནད་འཇུག མོ་གདོན་ལྟ། ཕྱི་མ་མངལ་གྱི་སྲིན་བུ་ལ་ 
སོགས་པར་སྐྱེ་སྟེ། རྒྱུ་འབྲས་རྗེས་སུ་འགྲོ་ལྡོག་ངེས་པའོ། །གཉིས་པ་ཡོན་ཏན་ནི་ 
འདོད་ཆགས་ཅན་གྱི་མི་དང་མི་མ་ཡིན་པ་ཐམས་ཅད་ཚུར་རང་གི་དབང་དུ་འདུ། 
བདེ་སྟོང་གི་ཏིང་ངེ་འཛིན་སྐྱེ། གྲང་བའི་ནད་འབྱང་། མོ་གདོན་ལས་གྲོལ། མོ་ 
རིགས་སྲུང་མས་སྟོང་གྲོགས་བྱེད། ཕྱི་མ་བདེ་བ་ཅན་དུ་སྐྱེའོ། །གསུམ་པ་ལམ་ 
དུ་གཏོང་ཐབས་ནི། འདོད་ཆགས་དྲག་པོ་སྐྱེས་པའི་དུས་སུ། སྟན་དེའི་ཐོག
56

༄༅། །ཟབ་གཏེར་ཆོས་ཀྱི་མཛོད་ཁང་།
འཕྲུལ་འཁོར་དེའི་ཁོངས་སུ་ལམ་དུ་བཏང་དགོས་སོ། །
དེ་ལ་གསུམ། ཕག་སྣར་རྡོ་མི་རྡེག ཀོང་བུ་དྲོ་བ་ལ་ཕྱི། དགྲ་ཟིན་མ་ཐག་ཏུ་ 
བསད་པའོ། །དང་པོ་ནི། ཕག་སྣར། ཉོན་མོངས་དེ་རྩལ་རྫོགས་སུ་འཇུག་པ་ 
ཡིན། གཉིས་པ་ནི། ཀོང་བུ། ལས་མ་བསགས་པ་ལ་ལམ་དུ་བཏང་བ་ཡིན། 
གསུམ་པ་དགྲ་ཟིན་ལ་གཉིས། གོ་དོན་ནི། སེམས་ཀྱི་ངོ་བོ་འདུས་མ་བྱས་ཀྱི་ཡེ་ 
ཤེས་སུ་ཤར་བའི་དུས་ན་རྟེན་འབྲེལ་བསྒྲིག་པ་ཡིན་ནོ། །ཡེ་ཤེས་གཞི་ལ་དེ་མེད་ 
ན་ལམ་དུ་མི་འགྲོ་བ་ཡིན་ནོ། །མེ་ལོང་མ་དྭངས་ན་བྱད་མི་འཆར་བ་བཞིན་ནོ། ། 
དེས་ན་ཉོན་མོངས་པ་དེ་རྩལ་རྫོགས། ལས་མ་བསགས། ངོ་བོ་ཡེ་ཤེས་སུ་ཤར་ 
བའི་ངང་ལ། རྟོག་པ་གཞན་གྱིས་བར་མ་ཆོད་པ་གཅིག་གནད་ཆེའོ། །ཆོད་ན་ 
རྟོག་པ་དེའི་མཐུར་སྨིན་ནོ། །དེའི་ཐོག་ནས་ལམ་དུ་བཏང་བས་བཟོད་ལམ་ 
འགྲོ་བ་ཡིན་ཏེ། གསེར་འགྱུར་གྱི་རྩི་བཞིན་ནོ། །བཏང་ཐབས་དངོས་ནི། འདོད་ 
ཆགས་ཀྱི་ངོ་བོ་ལ་བལྟས་ཤིང་ངང་ལ་བཞག་པས། བདེ་སྟོང་གཉིས་མེད་མི་རྟོག་ 
ཡེ་ཤེས་ཀྱི་ངོ་བོ་ལྷན་ནེར་འཆར། དེའི་ངང་ནས་བྱམས་པ་སྙིང་རྗེ་བྱང་ཆུབ་ཀྱི་ 
ལམ་དུ་བཏང་ངོ་། །དེ་ཡང་དང་པོ་སེམས་བསྐྱེད། བར་དུ་སྤྲོས་བྲལ་ལ་གཞག 
ཐ་མ་བསྔོ་བའི་རྒྱས་གདབ་བོ། །དེའི་བྱེད་ལས་ནི། སེམས་བསྐྱེད་པས་ཐེག་ཆེན་ 
གྱི་ལམ་དུ་འགྲོ། སྤྲོས་བྲལ་ལ་བཞག་པས་རྟོགས་པ་སྐྱེ། བསྔོ་བ་བྱས་པས་དགེ་ 
བ་འཕེལ་བ་ཡིན་ནོ། །དེ་རེ་རེ་ལ་དང་པོ་སྐྱེས་ནས་ལམ་དུ་སོང་ཙམ་རེ་ཉམས་ 
སུ་བླང་ངོ༌། །སེམས་བསྐྱེད་ནས་བསྔོ་བའི་བར་ལ་རྟོག་པ་གཞན་གྱིས་བར་མ་ཆོད་ 
པ་བྱའོ། །ཆོད་ན་ལམ་དུ་མི་འགྲོའོ། །དེ་བཞིན་དུ། ཞེ་སྡང་། གཏི་མུག ང་རྒྱལ། 
ཕྲག་དོག་ལྔ་ཀ་ལ་ཤེས་པར་བྱའོ། །ཐམས་ཅད་ཀྱི་གནད་ལ། གང་སྐྱེས་དེ་རྩལ་
95

རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྫོགས། ལས་མ་བསགས། ཡེ་ཤེས་སུ་ཤར། ངང་མ་ཤོར། རྟོག་པ་གཞན་གྱིས་ 
བར་མ་ཆོད་པར་མ་ཡེངས་པ་ལ་ལམ་དུ་བཏང་བ་ཡིན་ནོ། ། 
གཉིས་པ་རྣམ་རྟོག་བོགས་སུ་འདོན་པ་ནི། རྣམ་རྟོག་ལམ་དུ་བཏང་ལ་བོགས་ 
སུ་འདོན། །ཞེས་པས། དེ་ལ་གཉིས་ཏེ། བཟང་རྟོག་དང་། ངན་རྟོག་གོ དང་པོ་ 
ནི༑ བཟང་རྟོག ཉམས་བཟང་བ། ཤེས་པ་འུར་བ། ལྷ་ལ་སོགས་པའི་མཐོང་སྣང་ 
བྱུང་བ་ན། དེ་ལ་བཟང་པོར་བལྟས། ཡོན་ཏན་དུ་བཟུང་། རོ་མྱངས་ན་ཉམས་ 
དེ་ཁོ་ནས་ཡལ་འགྲོ། བཏང་སྙོམས་སུ་བཞག་ན་བོགས་མི་འབྱུང་བས། དེ་ལ་ 
བཟང་རྟོག་མ་ཞུགས། ཡོན་ཏན་དུ་མ་ཞེན། རོ་མ་མྱོང་། ཡེ་ཤེས་སུ་ཤར། ངང་ 
མ་ཤོར། རྟོག་པ་གཞན་གྱིས་བར་མ་ཆོད་པར་ལམ་དུ་བཏང༌། གཏོང་ལུགས་ 
གོང་དང་འདྲའོ། །གཉིས་པ་ནི། ངན་རྟོག ཉམས་མི་དགའ་བ། ཤེས་པ་འཚུབ་ 
པ༑ འདྲེ་སྣང་ལ་སོགས་པ་བྱུང་ན། དེ་ལ་ངན་པར་བལྟས། སྐྱོན་དུ་བཟུང་། རོ་ 
མྱངས་ན་བར་ཆད་དུ་འགྲོ་བས། ལམ་དུ་བཏང་ངོ་། །དེ་ལ་ངན་རྟོག་མ་ཞུགས། 
སྐྱོན་དུ་མ་ཞེན། རོ་མ་མྱངས། ཡེ་ཤེས་ཤར། ངང་མ་ཤོར། རྟོག་པ་གཞན་གྱིས་ 
བར་མ་ཆོད་པར་ལམ་དུ་བཏང་། གཏོང་ལུགས་གོང་དང་འདྲའོ། །དེ་རྣམས་ 
ལམ་གྱི་ཆ་རྐྱེན་ཡན་ལག་ཡིན། །ཅེས་པས། དེ་དག་ལམ་གྱི་ཆ་རྐྱེན་ནོ། །ལམ་ 
དེ་མཐར་ཕྱིན་མངོན་གྱུར་འབྲས་བུ་ནི། །ཞེས་པས།
གསུམ་པ་ལམ་ཉམས་སུ་བླངས་ནས་མཐར་ཕྱིན་པའི་འབྲས་བུ་ལ་བཞི་སྟེ། 
འབྲས་ཆོས་ངོས་གཟུང་བ། འགྲོ་དོན་བྱེད་ཚུལ། དགོངས་པ་ལ་བཞུགས་ལུགས། 
གདུལ་བྱ་ཐུགས་རྗེས་གཟིགས་ཚུལ་ལ་གཞན་གྱི་ལོག་རྟོག་བཟློག་པའོ། །དང་པོ་
ནི༑ འབྲས་ཆོས་ངོས་གཟུང་བ། སྐུ་ལྔ་གསུང་ལྔ་ཐུགས་ཡོན་ཕྲིན་ལས་ལྔ། །ཞེས་
96

༄༅། །ཟབ་གཏེར་ཆོས་ཀྱི་མཛོད་ཁང་།
པས། ལམ་སྒྲིབ་བྱེད་ཀྱི་དྲི་མ་དག་པའི་ཚེ། རང་བཞིན་ཡེ་ནས་སངས་རྒྱས་པའི་ 
དོན་མངོན་དུ་བྱེད་པའོ། །དེ་ལ། དོན། རྟགས། ངོ་བོ། སྣང་ཚུལ་བཞི་སྟེ། དོན་ 
གཉིས་མེད་ཀྱི་ཡེ་ཤེས་ཐུགས་སུ་ཆུད་པ། རྟགས་དྲུག་པ་རྡོ་རྗེ་འཆང་དུ་སྣང་བ།
ངོ་བོ་རང་རིག་པ་རང་བྱུང་གི་ཡེ་ཤེས་གཅིག་དང་དུ་མ་དང་བྲལ་ཞིང་། མཐའ་ 
གང་ཡང་མི་གནས་པ། སྣང་ཚུལ་འབྲས་བུའི་ཆོས་ཉེར་ལྔར་སྣང་སྟེ། གཞི་རྟེན་ 
པའི་སྐུ་ལྔ། གོ་བརྡར་སྤྲོད་པའི་གསུང་ལྔ། མཁྱེན་པའི་ཡེ་ཤེས་ཐུགས་རྗེ་ལྔ། དགོས་ 
པ་འབྱུང་བའི་ཡོན་ཏན་ལྔ། གཞན་དོན་བྱེད་པའི་ཕྲིན་ལས་ལྔ་སྟེ། ལྔ་ལྔ་ཉི་ཤུ་ 
རྩ་ལྔའོ། །
དང་པོ་སྐུ་ལྔ་ནི། སྐྱེ་མེད་མཐའ་བྲལ་རྣམ་དག་གི་ཡེ་ཤེས་སྐུ་བཞིའི་རྟེན་བྱེད་ 
པ་ནི་ཆོས་སྐུ། ཆོས་ཐམས་ཅད་སྣང་ལ་འཛིན་མེད་དུ་སྤྱོད་ཅིང་ཡོན་ཏན་རྫོགས་
པའི་སྐུ་ལ་བརྟེན་ནས་སྤྲུལ་པའི་སྐུའི་རྟེན་བྱེད་པ་ལོངས་སྐུ། ཆོས་སྐུ་ལས་མ་གཡོས་ 
པར་གདུལ་བྱའི་བློ་དང་མཐུན་པར་སྤྲུལ་ནས་གང་ལ་གང་འཚམས་སུ་སྟོན་པའི་
ཡེ་ཤེས་ཡོན་ཏན་གྱི་རྟེན་བྱེད་པ་ནི་སྤྲུལ་པའི་སྐུ། སྟོང་རིག་དབྱེར་མི་བྱེད་པའི་
ཡེ་ཤེས་དེ་ཁོ་ན་ཉིད་ཀྱི་རྟེན་བྱེད་པ་ནི་རྡོ་རྗེའི་སྐུ། ཆོས་ཐམས་ཅད་རང་རིག་
པའི་ཡེ་ཤེས་ཡུལ་མེད་རང་རིག་གསལ་བ་ནི་མངོན་བྱང་གི་སྐུའོ། །གཉིས་པ་གསུང་
ལྔ་ནི། བརྗོད་བྲལ་རྣམ་དག་གི་ཡེ་ཤེས་བསམ་བརྗོད་ཀྱི་གཞིར་གྱུར་པ་ནི་དོན་ 
གྱི་གསུང་། སྐུ་མཐོང་བས་དོན་གྱི་བརྡའ་འཕྲོད་པའི་ཡེ་ཤེས་ནི་དགོངས་པ་བརྡའི་ 
གསུང་། གདུལ་བྱའི་ངོར་ཚིག་རེ་རེས་དོན་རེ་གོ་བའི་ཐུགས་ཡེ་ཤེས་ལྔ་དང་ལྡན་ 
པའི་བྱིན་རླབས་ཀྱིས་དོན་གསལ་བར་བྱེད་པ་ཚིག་གི་གསུང་། གྲགས་སྟོང་གཉིས་ 
མེད་ཀྱི་གོ་བརྡ་འཕྲོད་པའི་ཡེ་ཤེས་ནི་རྡོ་རྗེའི་གསུང་། གསུང་དབྱངས་ཡན་ལག་
97

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དྲུག་ཅུས་རིགས་དྲུག་ལ་བརྡ་སྤྲོད་པ་སྒྲ་སྐད་ཐམས་ཅད་རང་རིག་པར་གསལ་བའི་
ཡེ་ཤེས་ནི་མངོན་བྱང་གི་གསུང་ངོ་། །གསུང་ལྔ་པོ་ལ་ཡང་ངོ་བོ་བརྡ་སྤྲད་པ་གཅིག་ 
ལ་བརྗོད་ཚུལ་རྟོགས་པ་ཐ་དད་དོ། །གསུམ་པ་ཐུགས་ལྔ་ནི། ཆོས་ཉིད་སྟོང་པ་
མི་རྟོག་པའི་ཡེ་ཤེས་བདེ་བ་ཆེན་པོའི་ཐུགས། ཆོས་ཐམས་ཅད་གསལ་བར་མི་རྟོག་
པའི་ཡེ་ཤེས་ནི་རྣམ་པར་མི་རྟོག་པའི་ཐུགས། ཆོས་ཉིད་གཉིས་སུ་མེད་པའི་ཡེ་
ཤེས་ནི་མཉམ་པ་ཉིད་ཀྱི་ཐུགས། ཆོས་ཐམས་ཅད་གསལ་བར་མི་རྟོག་ལ་ཡང་རྟོག་
པའི་ཡེ་ཤེས་ནི་རྣམ་པར་མི་རྟོག་པའི་ཐུགས། ཆོས་ཉིད་གཉིས་སུ་མེད་པའི་ཡེ་ཤེས་
ནི་མཉམ་པ་ཉིད་ཀྱི་ཐུགས། ཆོས་ཐམས་ཅད་སྣང་སྟོང་དབྱེར་མི་ཕྱེད་པའི་ཡེ་ 
ཤེས་ནི་རྡོ་རྗེའི་ཐུགས། ཞེན་མེད་ཡེ་ཤེས་ཀྱིས་ལས་བཞིས་འགྲོ་དོན་མཛད་པ་ 
ནི་འགྲོ་བ་སྒྲོལ་བའི་ཐུགས་སོ། །
བཞི་པ་ཡོན་ཏན་ལྔ་ནི། ཞིང་ཁམས། གཞལ་ཡས། འོད་ཟེར། གདན་ཁྲི། རྒྱན་ 
ཆའོ། །དེ་ཡང་དང་པོ་ཆོས་སྐུའི་ཞིང་ཁམས་ནི། དབྱིངས་རང་བཞིན་གྱིས་རྣམ་ 
པར་དག་པའོ། །ལོངས་སྐུའི་རང་གསལ་འོད་ཀྱི་འཁོར་ལོའོ། །སྤྲུལ་སྐུའི་སྟོང་ 
གསུམ་མི་མཇེད། རྡོ་རྗེ་མངོན་བྱང་ལ་མ་བཤད། གཉིས་པ་གཞལ་ཡས་ནི། 
ཆོས་སྐུའི་འོག་མིན་ཆོས་ཀྱི་དབྱིངས། ལོངས་སྐུའི་རང་སྣང་ཡེ་ཤེས། སྤྲུལ་སྐུའི་ 
རང་སྣང་དཀྱིལ་འཁོར། རྡོ་རྗེ་དང་མངོན་བྱང་ལ་མ་བཤད། གསུམ་པ་འོད་ 
ཟེར། ཆོས་སྐུ་ལ་ཡེ་ཤེས་ལྔའི་འོད་ཟེར། ལོངས་སྐུ་ལ་ཡེ་ཤེས་ཀྱི་རང་མདངས་ 
འོད་ལྔ་རུ་འབར་བ། སྤྲུལ་སྐུ་ལ་སྐུའི་གནས་རེ་རེ་ནས་ཀྱང་འོད་ཟེར་བྱེ་བ་བརྒྱ་ 
སྟོང་ཕྲག་དྲུག་ཅུ་ཡོད་པར་གསུངས། བཞི་པ་གདན་ཁྲི་ནི། ཆོས་སྐུ་ལ་ལྟ་བ་ཁ་ 
སྦྱོར། ལོངས་སྐུ་ལ་ཤེས་རབ་ཁ་སྦྱོར། སྤྲུལ་སྐུ་ཐུགས་རྗེ་ཁ་སྦྱོར་གྱི་གདན་ཁྲིའོ། །
886

།ཟབ་གཏེར་ཆོས་ཀྱི་མཛོད་ཁང་
ལྔ་པ་རྒྱན་ཆ་ནི། ཆོས་སྐུ་ལ་སྐྱེ་མེད་རྣམ་དག་གི་རྒྱན། ལོངས་སྐུ་ལ་འགགས་ 
མེད་རང་གསལ་གྱི་རྒྱན་ཏེ། ཐུན་མོང་མ་ཡིན་པའི་མཚན་དཔེ་དང་། རྟགས་ཀྱི་ 
རྒྱན་བཅུ་སྟེ། དབུ་རྒྱན། སྙན་རྒྱན། མགུལ་རྒྱན། དོ་ཤལ། དཔུང་རྒྱན། ཕྱག་ 
གདུབ་གཉིས། ཞབས་གདུབ་གཉིས། སེ་མོ་དོ་དང་བཅུའོ། །སྤྲུལ་སྐུའི་རྒྱནཐུན་ 
མོང་གི་མཚན་དང་དཔེ་བྱད་དོ། །རྡོ་རྗེ་དང་པོ་མངོན་བྱང་ལ་མ་གསུངས་སོ། ། 
ལྔ་པ་ཕྲིན་ལས་ལྔ་ནི། ཞི་རྒྱས་དབང་དྲག་མངོན་སྤྱོད་དེ། ལས་དང་པོ་མངོས་ 
དྲ་བགེགས་ཐམས་ཅད་མེད་པ་ནི་ཞི་བའི་ལས། ཚེ་དང་བསོད་ནམས་རང་རིག་ 
པའི་ཡེ་ཤེས་རྒྱས་པར་སྟོན་པའི་རྒྱས་པ། སེམས་དང་རིག་པ་འཁོར་འདས་ 
ཐམས་ཅད་དབང་དུ་འདུས་པ་ནི་དབང་། མི་མཐུན་པའི་དབྱིངས་ཐམས་ཅད་ 
ཚར་གཅོད་པའི་དྲག་པོ། གནས་ལུགས་མངོན་དུ་གྱུར་པ་ནི་མངོན་སྤྱོད་ཀྱིའོ། ། 
གཉིས་པ་དོན་བྱེད་ཚུལ་ནི། བརྟེན་ཅན་རྟེན་མེད་ངོ་བོ་ཉིད་དོན་བྱེད། །ཅེས་ 
པས། བརྟེན་ཅན་གྱིས་དོན་བྱེད་པ། རྟེན་མེད་ཀྱིས་དོན་བྱེད་པ། ངོ་བོ་ཉིད་ 
ཀྱིས་དོན་བྱེད་པ་གསུམ་ལས། དང་པོ་བརྟེན་ཅན་གྱིས་དོན་བྱེད་པ་ནི། གཞི་ 
ཆོས་སྐུ་གཉིས་སུ་མེད་པའི་ཡེ་ཤེས་ལ་བརྟེན་ནས། གདུལ་བྱ་དག་པ་ལ་ལོངས་ 
སྐུ༑ མ་དག་པ་ལ་སྤྲུལ་སྐུར་མཛད་དེ། ཡེ་ཤེས་ཡོད་པའི་ལུགས་སོ། །གཉིས་པ་ 
རྟེན་མེད་ཀྱི་མཛད་པ་ནི། སངས་རྒྱས་ལ་རང་རྒྱུད་ཀྱིས་བསྡུས་པའི་ཡེ་ཤེས་མེད་ 
མོད་ཀྱང་། གདུལ་བྱའི་བློ་སྣང་དུ་གཟུགས་སྐུ་གཉིས་སུ་སྣང་ནས་དོན་མཛད་ 
པ་སྟེ། ཡེ་ཤེས་མེད་པའི་ལུགས་སོ། །གསུམ་པ་ངོ་བོ་ཉིད་ཀྱི་མཛད་པ་ནི། ཆོས་ 
ཐམས་ཅད་ཀྱི་ཆོས་ཉིད་གཤིས་ཅིར་ཡང་མ་ཡིན་པ་ལས། རྩལ་ཅིར་ཡང་མ་འགག་ 
པ་ཤར་ནས་མཛད་པ་སྟེ། གཉིས་མེད་ཀྱི་ལུགས་སོ། །དེ་ཡང་དོན་མཛད་པ་པོ།
99

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྐུ་ལྔ་ལྷུན་གྲུབ་དྲུག་པ་རྡོ་རྗེ་འཆང་ངོ༌། །སྐུ་ལྔ་ཡོན་ཏན་གྱི་ལྡོག་ཆ་ནས་ཕྱིའི། དངོས་ 
པོ་ཐ་དད་ལྟར་བདེན་པ་ནི་མ་ཡིན་ནོ། །དེ་ཡང་རྡོ་རྗེ་དང༌། མངོན་བྱང་གཉིས་ 
ནི་སྐུ་གསུམ་གྱི་ཆ་ལས་བཏགས་པས་སྐུ་བརྟགས་པ་བ་ཡིན་ལ། ཆོས་སྐུ་ལོངས་
སྐུ་སྤྲུལ་སྐུ་གསུམ་ནི་མཚན་ཉིད་པའོ། །
དེ་ལའང་། ཆོས་སྐུ་ནི། བདག་དོན་དགོངས་པའི་ཆ་ཡིན་པས་འགྲོ་དོན་མི་ 
མཛད་ལ། གཟུགས་སྐུ་གཉིས་ནི། གཞན་དོན་མཛད་པའི་ཆའོ། །དེ་ལ་གཉིས་ 
ཏེ༑གདུལ་བྱ་དག་པ་ས་བཅུའི་བྱང་ཆུབ་སེམས་དཔའ་ལ་སོགས་པ་ལ་ལོངས་ 
སྐུས་དོན་མཛད། མ་དག་པ་རིགས་དྲུག་ལ་སྤྲུལ་སྐུས་དོན་མཛད་དོ། །དེ་ལ་ 
བཞི། སྐུའི་དོན་མཛད་པ་ནི། མཛད་པ་བཅུ་གཉིས། ཐུགས་ཀྱི་མཛད་པ་ལ། 
མངོན་པར་ཤེས་པ་དྲུག བསམ་གྱིས་མི་ཁྱབ་པའི་མཛད་པ་ནི། བསམ་གྱིས་མི་ 
ཁྱབ་པ་བཞི། གསུང་གི་དོན་མཛད་པ་ལ་བཞི་སྟེ། དབྱེ་བ་ལ་དགོངས་ཏེ་ 
མཛད་པ། གསུང་རབ་ཡན་ལག་བཅུ་གཉིས། བསྡུ་བ་ལ་དགོངས་ཏེ་མཛད་པ། 
སྡེ་སྣོད་གསུམ། གཉེན་པོ་དགོངས་ཏེ་མཛད་པ། སྤོང་སྦྱོང་ལམ་དུ་བྱེད་པ་ 
གསུམ། རྒྱུ་འབྲས་ལ་དགོངས་ཏེ་མཛད་པ། སྔགས་མཚན་ཉིད་གཉིས་སོ། ། 
གསུམ་པ་དགོངས་པ་བཞུགས་ཚུལ་ནི། གཅིག་དང་ཐ་དད་གཉིས་སུ་མེད་པར་ 
བཞུགས། །ཞེས་པས། གཞི་བདེན་པ་དབྱེར་མེད་མཐའ་གང་ལ་ཡང་མི་གནས་ 
ཤིང་གཅིག་དང་ཐ་དད་ལས་གྲོལ་བར་གནས་པ་དོན་མངོན་དུ་བྱས་པ་མཐར་ཐུག་ 
གི་འབྲས་བུ། སངས་རྒྱས་ཐམས་ཅད་ཀྱི་དགོངས་པ་མཁྱེན་པ་གཉིས་ལྡན་གྱི་ཡེ་ 
ཤེས། མཐའ་གང་ལ་ཡང་མི་གནས་ལ། གཅིག་དང་དུ་མ་དང་བྲལ་ཞིང་། གཅིག་ 
དང་ཐ་དད་ལས་གྲོལ་བར་བཞུགས་སོ། །དེ་ཡང་ཀུན་ཏུ་བཟང་པོའི་ཡོན་ཏན་
100

།ཟབ་གཏེར་ཆོས་ཀྱི་མཛོད་ཁ ཁང་།
གྱི་ཁྱད་པར་ལས་འབྲས་ཆོས་ཉེར་ལྔར་སྣང་བས་གཅིག་དང་བྲལ་ལ། འབྲས་ཆོས་ 
ཉེར་ལྔ་ཡང་ཀུན་ཏུ་བཟང་པོའི་ཐུགས་རང་བྱུང་ཡེ་ཤེས་གཅིག་ཏུ་འདུས་པས་དུ་
མ་དང་བྲལ་བའོ། །ཡང་གདུལ་བྱའི་ངོ་བོ་ལ་དུས་གསུམ་སངས་རྒྱས་ལྟར་སྣང་ 
བས་གཅིག་དང་བྲལ་ལོ། །དེ་དག་བདེན་པ་རང་རྒྱུད་དུ་མི་གནས་ཏེ་སྟོང་པ་
བདག་མེད་དུ་གཅིག་པས་དུ་མ་དང་བྲལ་ལོ། །དགོངས་པ་གཅིག་ཏུ་བདེན་ན།
རྟོག་ཚོགས་གནས་འགྱུར་རྫུན་དུ་འགྱུར། ཐ་དད་དུ་བདེན་ན། སངས་རྒྱས་གཅིག་ 
ལ་སྤྲུལ་པ་དུ་མ་མི་འཆར་བར་འགྱུར། དེས་ན་གཅིག་དང་ཐ་དད་ལས་གྲོལ་བར་
བཞུགས་སོ། །
བཞི་པ་གདུལ་བྱ་གཟིགས་ཚུལ་ལ་གཞན་གྱི་ལོག་རྟོག་བཟློག་པ་ནི། གཟིགས་ 
ཚུལ་གྲུབ་དང་མ་གྲུབ་བདེན་བརྫུན་བརྟག །ཅེས་པས། གཟིགས་ཚུལ། ཞེས་ནི་ 
རང་གཞུང་སྟེ། གང་གཟིགས་ན་གདུལ་བྱ་སེམས་ཅན་གྱི་ཁམས་འདིར་གཟིགས།
གང་གིས་གཟིགས་ན་སྟོན་པ་སངས་རྒྱས་ཀྱི་ཐུགས་རྗེས། ཚུལ་ཇི་ལྟར་གཟིགས་
པ་ལ་གསུམ་སྟེ། ཇི་ལྟ་བ་མཁྱེན་པའི་ཡེ་ཤེས་ཀྱིས་ཆོས་ཐམས་ཅད་མ་སྐྱེས་པར་ 
གཟིགས། ཇི་སྙེད་མཁྱེན་པའི་ཡེ་ཤེས་ཀྱིས་ཆོས་ཐམས་ཅད་མ་འགགས་པར་ 
གཟིགས། གཉིས་མེད་མཁྱེན་པའི་ཡེ་ཤེས་ཀྱིས་སྐྱེ་འགགས་གཉིས་སུ་མེད་པར་ 
གཟིགས་སོ། །གྲུབ་དང་མ་གྲུབ་བདེན་བརྫུན་བརྟག །ཅེས་པ་ནི། གཞན་གྱི་ལོག་ 
རྟོག་བཟློག་པ་སྟེ། འོ་ན་གཟིགས་པ་བྱ་བའི་ཡུལ་སེམས་ཅན་གྱི་ཁམས་འདི་དག་ 
སངས་རྒྱས་ཀྱི་ངོས་ནས་གྲུབ་བམ་མ་གྲུབ། དང་པོ་ལྟར་ན་འཁྲུལ་སྣང་འདི་དག་ 
བདེན་དངོས་སུ་འགྱུར་ཏེ། ཡང་དག་གི་ཤེས་ངོར་གྲུབ་པའི་ཕྱིར། འདོད་ན། 
བརྫུན་པས་བསལ། གཉིས་པ་ལྟར་ན། སངས་རྒྱས་ལོག་ཤེས་ཅན་དུ་འགྱུར་ཏེ།
101

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་པ་ལ་ཡོད་པར་གཟིགས་པའི་ཕྱིར། ཟླ་བ་གཉིས་འཛིན་གྱི་མིག་ཤེས་བཞིན་ 
ནོ༑ ༑ཞེས་པས་ན། དངོས་པོར་རང་རྒྱུད་པར་བདེན་པར་ཐལ་བ་ནི། ཁྱབ་པ་མ་ 
ཐུབ། བདེན་པ་དབྱེར་མེད་མཐའ་བྲལ་དུ་ཐལ་བ་ནི་འདོད་པ་ཡིན་ནོ། ། གསུམ་ 
པ་མཇུག་གི་དོན་ནི། གསང་སྔགས་བླ་མེད་ཐེག་པའི་མཆོག །ཡང་དག་ངེས་པ་ 
དོན་གྱི་ཆོས། །ཚེ་གཅིག་སངས་རྒྱས་ཉེ་བའི་ལམ། །ཨེ་མ་ཡིད་བཞིན་ནོར་བུའོ། ། 
འདི་དགེས་ལུས་ཅན་འགྲོ་བ་ཀུན། །རྡོ་རྗེ་ཐེག་པའི་སྒོར་ཞུགས་ཏེ། །རང་ཆས་ 
རང་ངོ་ཤེས་གྱུར་ནས། །རྫོགས་པའི་སངས་རྒྱས་ཐོབ་པར་ཤོག །འགྲེལ་པ་རིན་ 
ཆེན་ཕྲེང་བ་ཞེས་བྱ་བ། ཨོ་རྒྱན་པདྨ་འབྱུང་གནས་ཀྱིས་མཛད་པ་རྫོགས་སོ༎ ༎
102

།ཟབ་གཏེར་ཆོས་ཀྱི་མཛོད་ཁང་
ནྲྀ༔ བླ་མ་དགོངས་པ་འདུས་པ་ལསཿས༔ ཞལ་གདམས་དམར་ཁྲིད་དོན་ 
བསྡུས་ཐུགས་ཀྱི་ཕྲེང་བའི་སྐོར་རྣམས་བཞུགས་སོ 
ཙིཏྟར་དྷ་ཐིམཿ
ཨྃ ན་མོ་གུ་རུ་དྷེ་ཝ་དྷཱཀྐི་ནི་ཧྰུྃ ཨེ་མ་ཧོཿ རྡོ་རྗེ་མི་འགྱུར་པདྨ་འབྱུང་གནས་ 
སྐུ༔ འགགས་མེད་ཆོས་དབྱིངས་སྒྲ་སྒྲོག་རྒྱལ་བའི་གསུང༔ ཐམས་ཅད་མཁྱེན་ 
པ་དགོངས་འདུས་ཟབ་མོའི་མཛོདཿ༔ འགྲོ་བའི་སྐྱབས་མགོན་དེ་ལ་གུས་ཕྱག་
འཚལ༔ དུས་གསུམ་གྱི་རྒྱལ་བ་སྲས་དང་བཅས་པ་ཐམས་ཅད་ཀྱི་དགོངས་པ་ 
རྨད་དུ་བྱུང་ཞིང༔ ཕྲིན་ལས་འགྲོ་བ་འདུལ་བའི་ཐབས་ལ་མཁས་པཿ སྐྱེ་འཆི་ 
བསྒྲེས་རྒུད་ཀྱི་མཐའ་ལས་འདས་ཏེ༔ ཉེས་ཚོགས་སྒྲིབ་བྲལ༔ དགེ་ལེགས་ཡོན་ 
ཏན་ཐམས་ཅད་ཀྱི་གཏེར་མཛོད་དམ་པར་གྱུར་པ་སློབ་དཔོན་ཆེན་པོ་པདྨ་འབྱུང་
གནས་ཉིད་ཀྱི་ཐུགས་ཀློང་གི་མཛོད་ནས་རྡོལ་བ༔ མངའ་བདག་ཡབ་སྲས་དང
མཁར་ཆེན་བཟའ་མཚོ་རྒྱལ་ལ་སོགས་པ་རྣམས་ལ་ཞལ་གྱི་གདམས་པ་བསྩལ་
བ་རྣམས༔ མ་འོངས་སྙིགས་དུས་ཀྱི་འགྲོ་བ་རྣམས་ཀྱི་དོན་དུ་དགོངས་ནས༔ 
གང་ལ་གང་འདུལ་གྱི་ཚུལ་དུ༔ ཞལ་གྱི་གདམས་པ་རྣམས༔ ལ་ལ་ནི་ཞུ་བ་ 
ཞུས་ལེན་གྱི་ཚུལ་དུ་གནང༔ ལ་ལ་ནི་སྙིང་གཏམ་བཀའ་རྒྱའི་ཚུལ་དུ་གནངཿ 
ལ་ལ་ནི་ཐོར་བུ་མན་ངག་གི་ཚུལ་དུ་གནང༔ ལ་ལ་ནི་སྤར་ཁབ་མདོ་འཛིན་གྱི་ 
ཚུལ་དུ་གནང༔ ལ་ལ་ནི་ཞལ་གདམས་ཀོར་ཙེའི་ཚུལ་དུ་གནང་བ་ལ་སོགས་པ་ 
རྣམས་ཀྱི་དོན་བསྡུས་པ༔ ཞལ་གདམས་དོན་བསྡུས་ཐུགས་ཀྱི་ཕྲེང་བ་འདི་དག་
103

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནི་ཁ་འཐོར་བསྡུས་ཏེ༔ མན་ངག་དགོངས་པ་འདུས་པའི་ཆ་རྐྱེན་དུ་བཀོད་པ
དེ་ཡང་ཞལ་གདམས་དུམ་བུ་ཁྲིགས་ཀྱི་རིམ་པར་ཕྱེས་ཏེ གཏེར་ཁ་འགའ་རུ་ 
སྦས་པ་རྣམས་ཀྱི་ནང་ནས༔ འདི་དག་ནི་སྙིང་པོ་བསྡུས་པའོ༔ སཱ་མཱ་ཡཱ 
༡ སློབ་དཔོན་ཆེན་པོའི་ཞལ་ནས་གསུངས་པ༔ ཐེག་པ་ཕྱི་ནང་གི་ཆོས་གང་ 
བྱེད་ཀྱང་༔ ཐོག་མར་སྐྱབས་སུ་འགྲོ་བ་སྔོན་དུ་སོང་ནས་བསླབ་པའི་གཞི་གཞི་ 
ཡང་དག་པར་བླང་བ་རྣམས་ཀྱི་ཕྱོགས་གང་དང་གང་དུ་འགྲོ་ཡང༔ བྱ་བའི་ལས་
ལུས་ངག་ཡིད་གསུམ་གྱི་སྒོ་ནས་ཆེ་འབྲིང་ཆུང་སོགས་གང་བྱེད་ཀྱང་༔ དེའི་དུས་
སུ་སངས་རྒྱས་བྱང་ཆུབ་སེམས་དཔའ་ལ་སྐྱབས་སུ་འགྲོ་ཞིང་༔ རྟག་ཏུ་དཀོན་
མཆོག་གསུམ་ལ་དད་གུས་རྒྱུན་མ་ཆད་པར་བྱའོ༔ དེ་ལྟར་རྒྱུན་མ་ཆད་པའི་ངང་
ནས་ཚེ་འདི་ལ་ལས་དཀར་པོའི་འབྲེལ་པ་བཞག་སྟེ མ་འོངས་པའི་དུས་ནའང་
དཀོན་མཆོག་གསུམ་གྱི་གདུལ་བྱར་འགྱུར་བས༔ དུས་རྟག་ཏུ་དཀོན་མཆོག་གསུམ་ 
དང་མ་བྲལ་བར་མཆོད་པ་འབུལ་བ་དང༔ སྐྱབས་སུ་འགྲོ་བ་དང་གསོལ་བ་ 
གདབ་པ་གལ་ཆེ
༈ གསུངས་པ། ཆོས་དགེ་བ་བཅུ་ཉམས་སུ་བླངས་ཤིང ལས་འབྲས་དཀཪ་ 
ནག་གི་རྣམ་གྲངས་ཐམས་ཅད་སྤང་བླང་ལ་ཡིད་ཆེས་མཛད་པར༔ དེ་ཡང་ལས་ 
མཐུ་འབྱུང་ཞིང་བདེན་པའི་སྟོབས་མཐུ་དཔུང་ཆེ་བས༔ སྡིག་པ་མི་དགེ་བ་མཐའ་ 
དག་སྤངས་ཤིང་༔ ཉོན་མོངས་པའི་གཉེན་པོར་བརྟེན༔ བསོད་ནམས་ཀྱི་བྱ་བ་ 
རྣམས་ལ་འབད་པ་དྲག་ཏུ་བྱ བསོད་ནམས་མ་བསགས་པ་ལ་སེམས་བཟང་པོ་མི་ 
འཆར༔ བསོད་ནམས་བསགས་པ་ལ་བསམ་པ་བཟང་པོ་འཆར༔ སེམས་བཟང་པོ་ 
གཅིག་རྒྱུད་ལ་ཡོད་ཕན་ཆད་གང་ཟག་དེས༔ དགེ་བ་ལ་བརྩོན་པ༔ སྡིག་པ་ལ་
104

༄༅། །ཟབ་གཏེར་ཆོས་ཀྱི་མཛོད་ཁང་།
འཛེམ་པར་འགྱུར་བ་ཡིན་པས་ན༔ ལུས་ངག་ཡིད་གསུམ་གྱི་སྒོ་ནས་བསོད་ནམས་
གསོག་པའི་ཐབས་ཀྱི་རྣམ་གྲངས་ལ་བརྩོན་འགྲུས་བསྐྱེད་པ་གལ་ཆེའོ༔ གསུངས་ 
པ༔ ཆོས་ཐམས་ཅད་ཀྱི་སྔོན་དུ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་འདི་ 
གལ་ཆེ༔ སེམས་བསྐྱེད་པའི་གང་ཟག་གིས་སེམས་ཅན་ལ་བསྙེན་བཀུར་བྱ་བའི་ 
ཆོས་ལ་འབད་པར་བྱ་བའི་ཕྱིར༔ སེམས་ཅན་ཐམས་ཅད་ཉེ་རིང་དང་ཆགས་སྡང་ 
མེད་པར་མཉམ་པ་ཉིད་དུ་བསྒོམ༔ དེ་ཡང་སེམས་ཅན་ཐམས་ཅད་ཕ་མར་མ་ 
གྱུར་པ་མེད་པས༔ སེམས་ཅན་ཐམས་ཅད་ལ་དྲིན་ལེན་གྱི་ཚུལ་དུ་ཕན་གདགས་ 
པ་ལ་ཞུགས་པར་བྱ༔ བྱམས་པ་སྙིང་རྗེ་བྱང་ཆུབ་ཀྱི་སེམས་རྟག་ཏུ་བསྒོམ་ཞིང་ 
སྦྱང་བ་ལ་འབད༔ བྱ་བ་ཅི་བྱེད་ཀྱང་སེམས་ཅན་གྱི་དོན་ལ་བསླབ༔ རང་ལས་ 
གཞན་གཅེས་པར་མཛད་པའི་འདུན་པ་དང་མི་འབྲལ་བར་བྱ༔ མདོར་ན་ཕྱི་ 
ནང་བསྐྱེད་རྫོགས་ཐམས་ཅད་ལ་ཐོག་མར་སེམས་བསྐྱེད་པའི་འདུན་པ་སྔོན་དུ་
འགྲོ་བ་འདི་ཀ་གནད་ཤིན་ཏུ་ཆེ་ཞིང་༔ ཆོས་ཐམས་ཅད་ཀྱི་རྩ་བ་ཡིན་པས་འདི་ 
ལ་འབད་པར་བྱའོ༔ གསུངས་པ༔ ཐམས་ཅད་མཁྱེན་པའི་སངས་རྒྱས་ཐོབ་པར་ 
འདོད་པ༔ བདག་ཏུ་འཛིན་པ་དང་ཆོས་སུ་འཛིན་པ་རྣམས་ལ་རང་བཞིན་མེད་ 
པར་བསླབ༔ བསོད་ནམས་ཀྱི་བྱེད་ལས་ཅི་བྱེད་ཀྱང་ཆོས་ཐམས་ཅད་རྨི་ལམ་ 
སྒྱུ་མ་ལྟར་ཤེས་པར་བྱའོ༔ མན་ངག་ཏུ་ཕ་རོལ་ཏུ་ཕྱིན་པ་དྲུག་དང༔ སྙིང་རྗེ་ 
ཆེན་པོ་ལ་མ་ཞེན་པས་ཆོས་ཐམས་ཅད་སྟོང་པ་ཉིད་དུ་བསྒོམ༔ སྟོང་པ་ཉིད་ 
བསྒོམ་པའི་སྟོབས་ཀྱིས་ཕ་རོལ་ཏུ་ཕྱིན་པ་དྲུག་དང༔ སྙིང་རྗེ་ཆེན་པོ་བསྐྱེད་པ་ 
ཡང༔ སྒྱུ་མ་ལྟ་བུར་ཤེས་པར་བྱའོ༔ སྟོང་པ་ཉིད་བསྒོམས་ཀྱང་དཀར་བོའི་ཆོས་ 
ཐམས་ཅད་ཀྱི་གྲོགས་སུ་འགྲོ་བ་དང༔ ཉོན་མོངས་པ་ཐམས་ཅད་ཀྱི་གཉེན་པོར་
105

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འགྲོ་བར་བྱའོ༔ དགེ་བའི་རྩ་བ་ཅི་བྱེད་ཀྱང་བྱང་ཆུབ་སེམས་ཀྱིས་འཕངས་ཏེ༔
ཕ་རོལ་ཏུ་ཕྱིན་པ་དྲུག་དང་མ་བྲལ་བར་བྱའོ༔ ཇི་ལྟར་བྱས་ན་དགེ་བ་འཕེལ་ 
བ་དང༔ སྡིག་པ་མི་དགེ་བ་འགྲིབ་པར་འགྱུར་བ་རྒྱུན་དུ་བསམ༔ ལུས་ཀྱི་བྱ་བ་ 
ཅི་བྱེད་དགེ་བར་འགྲོ་བར་བྱ༔ ངག་གིས་ཅི་སྨྲ་ཡང་དགེ་བར་གང་འགྲོ་བརྗོདཿ 
ཡིད་ཀྱི་ཅི་བསམ་དགེ་བའི་ཕྱོགས་བསམ༔ མདོར་ན་ལུས་ངག་ཡིད་གསུམ་གྱི་
བྱ་སྤྱོད་ཐམས་ཅད་དཀར་པོ་དགེ་བའི་ཕྱོགས་འབའ་ཞིག་ལ་འབད་པ་འདོན་ཞིང༔ 
སྡིག་པ་མི་དགེ་བ་ཆ་ཕྲ་ཞིང་ཕྲ་བ་རྣམས་ལ་འཛེམ་སྡོམ་བྱ༔ ལར་དྲན་པ་དང་ 
ཤེས་བཞིན་དུ་གོ་ཆས་མ་བསྲུངས་ན༔ ཉོན་མོངས་པའི་མཚོན་གྱིས་མཐོ་རིས་ཐར་ 
པའི་སྲོག་གཅོད་དུ་འོང་བས༔ སྤྱོད་ལམ་རྣམ་བཞིར་དྲན་ཤེས་བཞིན་གྱི་གོ་ཆ་ 
དང་མ་བྲལ་བ་གལ་ཆེའོ
གསུངས་པ༔ དང་པོ་ལས་རྒྱུ་འབྲས་ལ་ཡིད་ཆེས་པར་བྱ༔ ངེས་པ་ཁོ་ནར་ 
རིང་པོར་མི་ཐོགས་པར་འཆི་བར་བསམ༔ ཚེ་འདི་ཡུན་ཐུང་དར་གཅིག་ཡིན་པས་ 
ཚེ་འདིའི་ཆེད་གཉེར་མི་བྱ༔ ཕྱི་མ་ཡུན་རིང་བས་ཕྱི་མའི་དོན་ལ་བསམ་ཞིང་ 
འབད༔ རང་རང་ཚེ་ཕྱི་མའི་རྡོག་སྣ་ད་རེས་མི་འདྲེད་པར་བྱ༔ ཅི་ལ་ཡང་ང་རྒྱལ་ 
མ་བྱེད༔ ང་མཁས་ང་ཆེ་ང་བཙན་ང་བཟང་སྙམ་པའི་ང་རྒྱལ་ཡོད་ན་དེ་ལ་ཡོན་ 
ཏན་མི་འབྱུང་བས་ང་རྒྱལ་སྤངས་ཤིང་སྐད་ཅིག་ཙམ་ཡང་མ་ཡེངས་པར་ཆོས་ལ་ 
གོམས་པར་བྱ༔ སྡིག་པ་མི་དགེ་བ་ལ་གཉེན་པོ་བརྟེན༔ ཉོན་མོངས་པ་དང་སྡིག་ 
པ་མི་དགེ་བ་རང་གི་རྒྱུད་ལ་ཅུང་ཟད་ཙམ་སྐྱེས་ནའང༔ སྡུག་བསྔལ་སྲན་མི་བཟོད་ 
པ་རི་རབ་ཙམ་དུ་བསམ༔ ཐེ་ཚོམ་ཟ་བའི་ལས་འདི་རྣམས་ཀྱིས་ཅི་ཡང་མི་འགྲུབ་ 
པས་ཐེ་ཚོམ་ཅུང་ཟད་ཀྱང་མི་བྱ༔ ལར་བདག་འཛིན་མ་སྤངས་ཀྱི་བར་དུ་སྡིག་
106

༄༅། །ཟབ་གཏེར་ཆོས་ཀྱི་མཛོད་ཁང་
པ་ཤིན་ཏུ་ཆེས་ཕྲ་བས་ཀྱང་འབྲས་བུ་འབྱིན་ཞིང༔ སྡིག་པ་མི་དགེ་བའི་ལས་ 
རྣམས་ལ་འཛེམ་པ་གལ་ཆེའོ
གསུངས་པ༔ ཐེག་པ་ཆེ་ཆུང་གི་སྡོམ་པ་བླངས་ནས༔ སྲོག་གི་ཕྱིར་ཡང་མི་ 
གཏོངཿ གལ་ཏེ་ཉམས་ན་ཡང༔ དེའི་མོད་ལ་བསམས་ཏེ༔ བཤགས་པ་དང་སླར་ 
ཡང་བསྲུང་བ་གལ་ཆེ༔ འགའ་ཞིག་སྡོམ་པ་ཉམས་ན༔ དེ་ནས་སྒྱིད་ལུག་སྟེ 
སླར་ཉམས་པའི་ལས་ཤ་སྟག་བྱེད་དེ རྐང་པ་ངན་འཇིམ་ལ་འདྲེད་ནས༔ བཀྲུས་ 
ནས་དྲི་བཟང་པོས་བྱུགས་པ་དང་འདྲ་བས༔ སྒྲིབ་པ་དང་ཉེས་ལྟུང་གི་ལས་ཡེ་ 
མི་གསོག་པར་སྦྱོངས༔ ཚུལ་ཁྲིམས་དང་དམ་ཚིག་ཉམས་པའི་མི་དང་སྐད་ 
ཅིག་ཀྱང་མི་འགྲོགས་ཤིང་འདྲིས་པར་མི་བྱེདཿ དཔེར་ན་གོས་དཀར་པོ་གོན་
ནས་སོལ་འདམ་སྣུམ་ནག་གི་ཁྲོད་དུ་ཕྱིན་པས་ནག་པོ་ཅི་ནས་ཀྱང་འགོ་བ་དང་
འདྲ་བས༔ གྲོགས་ངན་པ་ཚུགས་ཤོར་དང་སྡིག་ཅན་དང་མི་འགྲོག་པ་གལ་ཆེ
མདོར་ན་རང་གི་རང་ལ་མ་ཁྲེལ་བ་གཅིག་དགོས་པ་ཡིན༔ གསུངས་པ༔ ཇི་ 
ལྟར་བྱས་ཀྱང་བསོད་ནམས་དང་ཡེ་ཤེས་ཀྱི་ཚོགས་སུ་འགྲོ་བའི་ཆོས་མིན་པ་ཅི་ 
ཡང་མི་བྱ༔ རྣམ་པ་ཐམས་ཅད་མཁྱེན་པའི་སངས་རྒྱས་འདོད་པ་དང༔ སེམས་ 
ཅན་གྱི་དོན་ལས་གཞན་འདོད་པ་ཅི་ཡང་མི་བྱ༔ འདོད་ཡོན་ལོངས་སྤྱོད་ཀྱི་ 
དངོས་པོ་གང་ལ་ཡང་ཆགས་ཞེན་མི་བྱ༔ ཆགས་ཞེན་འདི་ཁོ་ན་འཁོར་བའི་རྩ་
བ་ཡིན༔ ཆོས་དང་གང་ཟག་ཕ་རོལ་གང་ལའང་སྒྲོ་སྐུར་མི་བཏ༔ མི་སྨདཿ 
ཆོས་ཐམས་ཅད་ནི་དོན་ལ་དབྱེར་མེད་ལན་ཚྭའི་རོ་དང་འདྲ༔ ཐེག་པ་གོང་འོག་ 
གང་ཡང་མི་སྨདཿ༔ བསྒྲོད་པའི་ལམ་ལ་དོན་གཅིག་སྟེ སྐས་ཀྱི་གདང་བུ་དང་ 
འདྲ༔ གང་ཟག་གི་ཚོད་མངོན་པར་ཤེས་པ་མེད་ན་མི་རྟོག་པས་གཞན་ལ་གཤེ་
107

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
་པའི་ སྐུར་མ་འདེབས༔ སྤྱིར་སེམས་ཅན་ཐམས་ཅད་རང་བཞིན་ལྷུན་གྱིས་གྲུབ་པ 
སངས་རྒྱས་ཡིན༔ བྱང་ཆུབ་ཀྱི་སྙིང་པོ་ཅན་ཡིན༔ གཞན་གྱི་ཉེས་པ་དང་འཁྲུལ་ 
པ་མི་བརྟགཿ ལར་སྡིག་པ་ལ་ཆེ་བ་གྲུབ་མཐའི་ཁ་འཛིན་ཐེར་ཟུག་ཨ་འཐས་པ་ 
དང༔ གཞན་རྒྱུད་མི་ཤེས་པར་གང་ཟག་ལ་གཤེ་སྐུར་འདེབས་པ་ཡིན་པས། དེ་ 
དག་དུག་བཞིན་དུ་སྤང་ངོ
གསུངས་པ༔ ཚེ་ཐོག་མ་མེད་པ་ནས་ཅི་ཙམ་པའི་ལུས་བླངས་ཀྱང རང་ 
གཞན་གྱི་དོན་མ་གྲུབ་པས༔ ད་རེས་ལུས་འདིས་རང་གཞན་གྱི་དོན་བསྒྲུབ་དགོས༔ 
སྐྱེ་བ་སྔ་མའི་རྣམ་གྲངས་ཅི་ཙམ་བླངས་ཀྱང༔ ཆོས་ལ་གོམས་འདྲིས་བྱེད་མ་ཁོམ་ 
པས༔ ད་དུང་འཁོར་བའི་དོང་དུ་ལྷུང༔ ད་རེས་ཆོས་དང་འཕྲད་པའི་སྐབས་ 
ཡུད་ཙམ་པ་འདི་ལཿ ཐེག་པ་ཆེན་པོའི་ཆོས་ལ་གོམས་འདྲིས་ནན་ཏན་བྱ༔ དགེ་ 
བ་འཕེལ་བའི་གྲོགས་བརྟེནཿ སྡིག་པ་འཕེལ་བའི་གྲོགས་སྤང༔ ཁྱི་དང་ཡི་ 
དྭགས་ཀྱི་སེམས་ལྟ་བུར་ཙིག་ཙིག་མ་བྱེད་པར༔ རང་གཉན་པོའི་སྒོ་ནས་ལྷོད་ 
ཀྱིས་ཀློད༔ ཚིག་ཙིག་བསྔལ་བསྔལ་བྱས་ནས་རང་རྒྱུད་ངན་པས་རང་སྲེག༔ དེའི་ 
རླབས་ཀྱིས་གཞན་རྒྱུད་བསྲེགས་ཏེ སྡིག་པ་གསོག་པ་ཡིན༔ ཅུང་ཟད་ཙམ་ 
གྱིས་མི་དགེ་བ་ལ་སྡུག་བསྔལ་དུ་བསམས་ནས་ཇེ་སྡུག་ལ་འགྲོ༔ རང་སེམས་ཀློད་
ལ་མ་བཞག་ན་བདེ་བ་མི་རྙེད༔ སྔ་མ་འདས་པའི་སྡུག་བསྔལ་གྱི་རྗེས་མི་གཅོདཿ 
ལེགས་རུང་ཉེས་རུང་ཟིན་པ་ཡིན༔ མ་འོངས་སྡུག་བསྔལ་མདུན་མི་བསུཿ དེའི་ 
སྟེང་དུ་ཨེ་བབ་ཅི་ཆ༔ ད་ལྟ་བའི་སྡུག་བསྔལ་ཅི་བྱུང་ཡང༔ རྐྱེན་ཁར་མི་གཏོང༔ 
རང་གི་སེམས་ལ་སྐྱེད་ཡང་ཡང་བཙལ༔ ལར་སེམས་ལ་གཉེན་པོའི་དཔུང་མ་ 
ཚུད་ན་སྡུག་བསྔལ་ལ་རྒྱུན་མི་འཆད སེམས་ཁོ་རང་སོར་བཅོས་བསླད་མེད་པར་
108

༄༅། །ཟབ་གཏེར་ཆོས་ཀྱི་མཛོད་ཁང་།
ཀློད་ཅིང་དལ་གྱིས་དགེ་བའི་ཕྱོགས་སུ་སྣ་བསྒྱུར་བར་བྱའོ༔
གསུངས་པཿ ཆོས་ཡང་དག་པ་ཞིག་བྱེད་ན༔ སྒོ་གསུམ་གྱི་དགེ་བའི་རྩ་བ་ 
ཅི་བྱེད་ཀྱང༔ རྟག་ཏུ་གཞན་དོན་ལ་བསླབས་ཏེ དེ་ཡང་དང་པོ་ནས་ཆ་ཕྲའུ་ 
ནས་རིམ་གྱིས་བསླབ༔ སྐབས་སུ་རང་འདོད་ཀྱི་དྲི་མས་ཨི་གོས་བརྟགཿ རང་ 
འདོད་ཀྱི་དྲི་མ་ཅུང་ཟད་ཙམ་འདུག་ཀྱང་ལམ་དུ་མི་འགྲོ་བས༔ རང་འདོད་ཀྱི་
དྲི་མས་མ་གོས་པར་བྱ༔ ཐེག་པ་ཆེ་ཆུང་གི་ཁྱད་པར་ཡང་སེམས་བསྐྱེད་ཀྱིས་ 
ཕྱེ་བ་ཡིན༔ ལྟ་བ་དང་སྙིང་རྗེས་ཕྱེ་བ་ཡིན དེ་བས་ན༔ ལྟ་བ་གནས་ལུགས་ཀྱི་ 
དོན་ལ་ལྟ་ཞིང་༔ སྙིང་རྗེ་ཆེན་པོ་ལ་གོམས་པར་བྱ༔ བདག་གཞན་གྱི་དོན་དུ་ 
འགྲོ་བའི་སྡུག་བསྔལ་སྤང་བར་བྱ་བ་ལས་ཕྱིར་མི་ལྡོག་པར་བྱ༔ འཁོར་བའི་ལས་ 
ལ་ཡིད་དབྱུང་བ་ལ་མང་དུ་གོམས་པར་བྱ༔ གཞན་གྱི་སྡུག་བསྔལ་རང་གིས་ 
ཁུར་བ་ལ་གོམས་པར་བྱ༔ དེ་ནས་རང་བབ་སེམས་ཅན་ཐམས་ཅད་གཅེས་པ་ 
ལ་གོམས་པར་བྱ༔ གཞན་དོན་དུ་རང་དབང་མེད་པར་འཇུག་པའི་སྙིང་རྗེ་ཆེན་ 
པོ་ལ་གོམས་པར་བྱ༔ ལར་རང་བས་གཞན་གཅེས་པར་འཛིན་ཙམ་ན་ཐེག་པ་ 
ཆེན་པོའི་མིང་ཐོབ་པ་ཡིན་ཏེ༔ སེམས་ཅན་གཞན་གྱི་སྡུག་བསྔལ་མི་དྲན་པར་ 
རང་གཅིག་པུར་བདེ་བ་འཚོལ་ཞིང་༔ རང་གཅེས་པར་འཛིན་པ་ལ་ཐེག་པ་ཆེན་ 
པོའི་མི་མཆིས
གསུངས་པ༔ བྱམས་པ་དང༔ སྙིང་རྗེ་བྱང་ཆུབ་ཀྱི་སེམས་ཡིད་ལ་གོམས་ 
པར་བྱས་ན་ངན་སོང་གསུམ་དུ་མི་སྐྱེ་ཞིང་ད་ལྟ་ནས་ཕྱིར་མི་ལྡོག་པ་ཡིན་པསཿ 
འདི་ཁོ་ན་མན་ངག་གི་རྩ་བ་ཡིན ས་ཕྱོགས་གང་དུ་འགྲོ་ཡངཿ༔ བྱང་ཆུབ་ཀྱི་ 
སེམས་ཡིད་ལ་བྱེད་པ་དང་མི་འབྲལ་བར་འགྲོག་པར་བྱ༔ བྱ་བ་ཅི་དང་ཅི་བྱེད་
109

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱང་སེམས་ཅན་ཐམས་ཅད་ཀྱི་དོན་དུ་བསླབ་པ་དང༔ རང་བས་གཞན་གཅེས་ 
པ་ལ་བསླབ༔ དམ་ཚིག་བསྲུང སྡོམ་པ་མ་ཉམས་པ་ལ་སོགས་སྦྱངས་སྟོབས་ 
ཀྱི་ཡོན་ཏན་མང་པོ་དང་ལྡན༔ སྔགས་ཀྱི་ནུས་པ་བྱུང་ནས་མཐུ་ཆེ་ཡང༔ བྱང་ 
ཆུབ་ཀྱི་སེམས་མི་བསྒོམ་ན་སངས་མི་རྒྱ༔ ཡང་བྱང་ཆུབ་ཀྱི་སེམས་ཡང་དག་པ་ 
གཅིག་རྒྱུད་ལ་སྐྱེ་ན༔ མཆོག་ཐུན་མོང་གི་དངོས་གྲུབ་ཐམས་ཅད་འདི་ལ་འབྱུང་ 
བས་འདི་ཁོ་ན་མན་ངག་ཡིན༔ གསུངས་པ༔ སྟོང་པ་ཉིད་གོམས་པ་ལ་གང་ 
བསྒོམ་ན་ཡངཿ༔ ཉོན་མོངས་པ་དང་ཐ་མལ་པའི་གཉེན་པོར་སོང་ན་བསྒོམ་པ་མ་ 
ནོར་བ་ཡིན༔ ཉོན་མོངས་པ་དང་ཐ་མལ་གྱི་གཉེན་པོར་མ་སོང་ན་འཁོར་བར་ལྟུང་ 
བའི་རྒྱུ་རུ་འགྲོ༔ ཆོས་ཐོས་བསམ་བཤད་པ་ཐམས་ཅད་ཉོན་མོངས་པའི་གཉེན་ 
པོ༔ རྣམ་པར་དག་པའི་ཆོས་རྒྱུད་ལ་སྐྱེ་བའི་གྲོགས་སུ་སོང་ན༔ ཐེག་པ་ཆེན་ 
པོའི་ཆོས་བྱ་བ་ཡིན་ཏེ་མ་ནོར༔ ཉན་བཤད་བསྒོམ་པ་ཇི་ལྟར་མཁས་ཟེར་ཡང༔
འཇིག་རྟེན་ཆོས་བརྒྱད་ཀྱི་ཆེད་དུ་སོང་ན་ནག་པོའི་བསྟན་པ་བྱ་བ་ཡིན༔ ལར་ 
སྣང་སྲིད་སྒྱུ་མར་བསྒོམས་པས་ཞེན་ཆགས་ཆེར་མི་གཏོང་བ་གལ་ཆེ༔ ཆགས་ 
ཞེན་དང་བྲལ་ན་རྣལ་འབྱོར་པ་ཆེན་པོ་ཟེར་བ་ཡིན་ནོ༔
གསུངས་པཿ སེམས་ཅན་ཐམས་ཅད་ཀྱི་ཕན་བདེ་སངས་རྒྱས་ཀྱི་བསྟན་པ་ 
ལས་འབྱུང་བས༔ རྒྱུད་ལུང་མདོ་སྡེ་ལ་སོགས་པ་རྣམས་ལ་ལྟ་རྟོག་བྱ༔ བླ་མ་ 
རྣམས་ཀྱིས་གསུངས་པར་ཉན༔ ལས་འབྲས་བདེ་སྡུག་ས་བོན་ལྟར་འབྱིན་པསཿ 
དགེ་སྡིག་ལ་ཤན་ཕྱེ༔ བསྲུང་སྡོམ་མེད་ན་ཆོས་ཀྱི་རྩ་བ་རུལ་བསཿ དམ་ཚིག་ 
ལ་སོགས་པ་བསྲུང་སྡོམ་རྣམས་མིག་གི་འབྲས་བུ་བཞིན་དུ་བསྲུང༔ ལར་ཆོས་ 
བྱེད་པ་ལ་ཡིད་མ་ཆེས་ན་ཆུད་ཟོས་པ་ཡིན༔ ཅི་བྱས་ཀྱང་དོན་མེད གང་
110

༄༅། །ཟབ་གཏེར་ཆོས་ཀྱི་མཛོད་ཁང་།
བྱེད་ཀྱང་ཡིད་གཉིས་ཐེ་ཚོམ་མེད་པ་གལ་ཆེའོ༔ གསུངས་པ༔ འགའ་ཞིག་ 
གསང་སྔགས་པ་ཡིན་པར་གོལ་ནས༔ སྤྱོད་པ་རྩིང་པོར་སྤྱོད་པ་འདི་གསང་སྔགས་ 
པ་མིན༔ ཐེག་པ་ཆེན་པོ་པ་བྱ་བ་སེམས་ཅན་ཐམས་ཅད་ལ་གཅེས་པར་འཛིན་
པ་སྙིང་རྗེ་ཕྱོགས་རིས་མེད་པ་ལ་ཟེར་བ་ཡིན༔ གསང་སྔགས་པར་ཁས་བླངས་ 
ནས་ལས་དགེ་སྡིག་ལ་བླང་དོར་མི་བྱེད་ཅིང༔ མི་འཛེམ་པ་འདི་མི་བཏུབ་པསཿ 
གསང་སྔགས་པ་རྣམས་སྙིང་རྗེ་ཆེན་པོ་རྒྱུད་ལ་སྦྱང་བ་གལ་ཆེ༔ སྙིང་རྗེ་རྒྱུད་ལ་ 
མ་སྐྱེས་ན་གསང་སྔགས་པར་ཁས་བླངས་ཀྱང་མུ་སྟེགས་པར་འགྲོ༔ གསུངས་པཿ༔ 
གསང་སྔགས་བྱ་བ་ཐེག་པ་ཆེན་པོ་ཡིན༔ ཐེག་པ་ཆེན་པོ་བྱ་བ་གཞན་དོན་བྱེད་ 
པ་ཡིན༔ གཞན་དོན་བྱེད་པ་ལ་འབྲས་བུ་སྐུ་གསུམ་ཐོབ་དགོས༔ སྐུ་གསུམ་ཐོབ་ 
པར་བྱེད་པ་ལ་ཚོགས་གཉིས་གསོག་དགོས༔ ཚོགས་གཉིས་བསག་པ་ལ་བྱང་ 
ཆུབ་ཀྱི་སེམས་སྦྱང་དགོས༔ ལམ་བསྐྱེད་རྫོགས་གཉིས་ཟུང་དུ་འཇུག་དགོས 
ལར་བྱང་ཆུབ་ཀྱི་སེམས་མེད་པའི་སྔགས་པ་ཅང་མི་རུང༔ ཐེག་པ་མི་ཆེ གསུངས་ 
པ༔ གསང་སྔགས་མཚན་ཉིད་གཉིས་ཟེར་ཡང་ཕུགས་གཅིག ལྟ་སྤྱོད་གཉིས་ 
མེད་ན་གཉིས་ཀ་ཉན་ཐོས་སུ་འགྲོ་བས༔ ལྟ་བ་ཡས་ཕུབ༔ སྤྱོད་པ་མས་འཛེགཿ 
དེ་གཉིས་ཟུང་འབྲེལ་དུ་ཉམས་སུ་ལེན་པ་ཤིན་ཏུ་གལ་ཆེའོ༔ སཱ་མཱ་ཡཱཿ
ཨོཾ༔ ༢ ན་མོ་གུ་རུ་དྷེ་ཝ་དྷཱ་ཀྐི་ནི་ཧཱུྃ༔ དགོངས་པ་ནམ་མཁའ་དང་མཉམ་པའི་ 
སློབ་དཔོན་ཆེན་པོ༔ པདྨ་འབྱུང་གནས་ཀྱི་ལྟ་བ་ཡས་ཕུབ་ཀྱི་ཞལ་གདམས་ 
གསུངས་པ༔ སྣང་སྲིད་འཁོར་འདས་ཀྱི་ཆོས་ཐམས་ཅད་གང་ནས་བྱུང་ཞེ་ནཿ 
མིང་གི་བག་ཆགས་བརྟས་པ་ལས་བྱུང༔ མིང་ལ་གསུམ་སྟེ ཡིད་ཀྱི་མིང་༔ 
སེམས་ཀྱི་མིང་༔ མིང་གི་མིང་ངོ་༔ ཡིད་ཀྱི་མིང་ལ་རྣམ་རྟོག་འགྱུས༔ སེམས་ཀྱི་
111

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མིང་ལ་བག་ཆགས་བསགས༔ མིང་གི་མིང་ལ་སྣ་ཚོགས་ཤར༔ དེས་ན་མིང་འདོགས་ 
པ་ཆོད་ན་བདེའོ༔ གསུངས་པ༔ མིང་འདོགས་པ་དེ་ཡང་ཇི་ལྟར་བགྱིས་ན་བྲལ་ 
བར་འགྱུར་ཞེ་ན༔ ཡིད་ཀྱི་མིང་འདོགས་དྲན་རྟོག་དང་བྲལ་ན་སེམས་ཀྱི་མིང་
འདོགས་བག་ཆགས་བཟང་ངན་ཐམས་ཅད་དང་བྲལ༔ དེ་དང་བྲལ་ན་མིང་གི་ 
མིང་འདོགས་སྣ་ཚོགས་བཏགས་པ་དང་བྲལ༔ བག་ཆགས་སྣ་ཚོགས་ཀྱི་རྨི་ལམ་ 
འདྲ་བས་མིང་འདོགས་དང་བྲལ༔ དེ་དང་བྲལ་བས་འཁོར་བའི་སྐྱེ་རྒྱུད་གཅོད༔ 
ཆོས་ཐམས་ཅད་བརྟགས་པས་བཏགས་པའི་མིང༔ མིང་མི་བདེན་པ་སྟེ མིང་ 
འདོགས་དང་བྲལ་ན་བདེའོ༔ དེ་ཡང་མིང་འདོགས་གྲོལ་བར་བྱེད་པའི་ཐབས་ 
ནི༔ འཁོར་འདས་ཀྱི་ཆོས་ཇི་ལྟར་སྣང་བ་དང༔ བཏགས་པ་དང༔ དགའ་མི་ 
དགའ༔ བདེ་སྡུག༔ ང་བདག༔ རང་དང༔ གཞན་ལ་སོགས་པའི་འཛིན་པ་ཀུན༔ 
མིང་ཡང་མི་འགྱུར༔ མིང་ཡང་མི་གདགས༔ གང་ཡང་རང་སར་བཞག་པསཿ 
རང་གྲོལ་དུ་གྲོལ་བ་ཡིན་ནོ
གསུངས་པ༔ སངས་རྒྱས་དང་སེམས་ཅན་གཉིས་ཀ་མེད་པའི་ས་མཚམས་ 
ནས་ཇི་ལྟར་གནས་ཞེ་ན༔ རིག་མ་རིག་མེད་པར་གནས༔ རྟོགས་མ་རྟོགས་མེད་ 
པར་གནས༔ ཡིན་མིན་བཟང་ངན་མེད་པར་གནས་ཏེ༔ མིང་འདོགས་ཐམས་ 
ཅད་བྲལ་བར་གནས་སོ༔ གསུངས་པ༔ སེམས་ཅན་དུ་མིང་བཏགས་པ་འདི་ཇི་ 
ལྟར་འཁྲུལ་ན་མིང་འདོགས་པ་མེད་པ་ལ་ང་བདག་བྱུང་བས༔ བདག་འཛིན་ 
གྱི་བག་ཆགས་བརྟས་ཤིང༔ ཕ་མ༔ བུ་ནོར༔ དགྲ་གཉེན༔ ཡུལ་གཞི་ལ་སོགས་ 
པའི་མིང་གཟུགསཿ༔ དེ་ལྟར་བདག་འཛིན་དང་མིང་གི་འགྲོ་བ་རིགས་དྲུག་ཏུ་ 
འཁྲུལ་ལོ༔ གསུངས་པ༔ འོ་ན་སངས་རྒྱས་ཇི་ལྟར་རྒྱས་ཞེ་ན༔ བྱས་པའི་ཆོས་
112

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱིས་སངས་མི་རྒྱ་སྟེ མ་བྱས་པའི་ཆོས་ཤིག་དགོས༔ མཚོན་པའི་ཆོས་ཀྱིས་ 
སངས་མི་རྒྱ༔ མཚོན་དུ་མེད་པའི་ཆོས་གཅིག་དགོས༔ བཤད་པའི་ཆོས་ཀྱིས་ 
སངས་མི་རྒྱ༔ མ་བཤད་པ་ཡི་ཆོས་གཅིག་དགོས༔ བསྒྲུབ་པའི་ཆོས་ཀྱིས་སངས་ 
མི་རྒྱ༔ མི་སྒྲུབ་པ་ཡི་ཆོས་གཅིག་དགོས༔ གང་ཡང་མ་བྱེད༔ གང་དུའང་མ་ 
འགྲོ༔ རྟོག་མེད་སྤྲོས་མེད༔ བསྡུས་མེད༔ གཏད་མེད༔ རྟེན་མེད༔ དམིགས་ 
མེད༔ འཛིན་མེད༔ གང་ཡང་ཅིར་ཡང་མེད་པར་རང་ལུགས་སུ་ཞོགཿ སངས་ 
རྒྱས་ཞེས་མིང་དུ་ཡང་མི་བཏགསཿ སྨྲ་བསམ་བརྗོད་པ་དང་བྲལ་བ་ཡིན
གསུངས་པ༔ དེ་ལྟར་ན་ཆོས་བྱར་མེད་པ་གཅིག་ལགས་སམ་ཞེ་ན༔ ཡིན་ནི་ 
ཅིར་ཡང་མ་ཡིན་ཏེ སྣང་བ་ཅིར་ཡང་སྣང༔ དངོས་པོར་ཅིར་ཡང་མེད་དེ༔ སྣ་ 
ཚོགས་ཀུན་ཀྱི་གཞི་བྱས༔ མཚོན་དུ་རྡུལ་ཙམ་ཡང་མེད་དེ༔ མཚོན་པ་སྣ་ 
ཚོགས་ཀྱི་རྩ་བ་བྱས༔ ཆགས་ཞེན་གནས་པ་མེད་དེ༔ ཀུན་གྱི་གནས་བར་བརྟེན་ 
བྱས༔ སྐྱེ་ཤི་ཀུན་དང་བྲལ་ཏེ ན་རྒས་འཆི་བའི་གཞི་མ་བྱས༔ མ་བཅོས༔ མ་ 
བསྒྱུར ཡེ་བདལ༔ ཡེ་ནས་སྤྲོས་བྲལ་གྱི་ངང་ལ་གཞག་གོ༔ འཁོར་འདས་རང་ 
སར་གྲོལཿ༔ གསང་བའི་དགྲ་བོ ང་བདག་གནས་སུ་ཞི་བས་ལྟས་ངན་གཡང་དུ་ 
ཁུག་པ་ཡིན༔ གསུངས་པ༔ སེམས་ལ་སྐྱོན་གྱི་དངོས་པོ་ཡོད་དམ་མེད་ཅེ་ནཿ 
མ་རྟོགས་སྐྱོན་གྱི་དངོས་གཞི་ཡིནཿ སེམས་ཉིད་ངོ་བོ་སྟོང་པར་རྟོགསཿ༔ སྟོང་པ་ 
ཆོས་སྐུ་ཆེན་པོ་ལ༔ སྐྱོན་གྱི་དྲི་མ་མི་གནས་པའི༔ དུས་གསུམ་སངས་རྒྱས་ཐམས་ 
ཅད་ཀྱང༔ སེམས་ཉིད་རྟོགས་པའི་སངས་རྒྱས་ཕྱིར༔ སྐྱོན་ལ་དངོས་གཞི་མེད་ 
པར་ཐག་ཆོད་ཅིག
གསུངས་པཿ ཡུལ་སེམས་གཉིས་སུ་ཡོད་དམ་མེད༔ ཅེ་ན༔ ཡུལ་དང་སྣང་
113

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་སེམས་ཀྱི་སྣང་བ་ཡིན༔ སྣ་ཚོགས་སུ་སྣང་བ་སེམས་ཀྱི་རྩལ་ཡིན་པས༔ ངོ་བོ་ 
སྟོང་སྟེ་ཡུལ་སྣང་སྤང་དུ་མེད་དེ་གྲོལ༔ ཡུལ་སེམས་གཉིས་སུ་མེད་པར་ཐག་ 
གཅད་པར་བྱའོ༔ གསུངས་པཿ སངས་རྒྱས་གཞན་ནས་བསྒྲུབ་ཏུ་ཡོད་དམ་ 
མེད༔ ཅེ་ན དུས་གསུམ་དུ་བཞུགས་པའི་སངས་རྒྱས་ཐམས་ཅད་ཀྱང༔ རང་ 
སེམས་སྐྱེ་བ་མེད་པར་རྟོགས་ཏེ༔ སྐྱེ་མེད་ངང་ལ་རོལ་པའི་སྐུ་གསུམ་ཤརཿ
ལོག་ན་བསྒྲུབ་ཏུ་མེད་པར་ཐག་བཅད་དོ༔ གསུངས་པ༔ འཕོ་འགྱུར་ལ་ཉམ་མི་ 
ང་བའི་གདིང་ནི༔ འཕོ་འགྱུར་ནི་འཇིག་རྟེན་པས་བརྟགས་ནས༔ རང་རིག་པའི་ 
སྟོབས་ཀྱི་རྩལ་རྫོགས་པས༔ མཉམ་པ་ཆེན་པོ་མི་འགྱུར་བའི་ངང་ལ་དུས་རྟག་ 
ཏུ་གནས་པ༔ འཕོ་འགྱུར་ལ་སོགས་ཞི་ནས་གྲོལ་བར་ཐག་བཅད་དོ༔ གསུངས་ 
པ འཆི་བ་ལ་མི་འཇིགས་པའི་གནས་གང་དུ་བཅའ་ཞེ་ན༔ སེམས་ཉིད་སྐྱེ་བ་ 
མེད་པར་རྟོགས་པའི་དུས་ན་ལུས་འཕོ་བ་ལྟར་སྣང་ཡང༔ སེམས་ཉིད་སྟོང་ 
གསལ་ཆོས་ཀྱི་སྐུ་ལ་འགྱུར་བ་མེད་པར་ཐག་བཅད་དོ༔ གསུངས་པ༔ རིགས་ 
དྲུག་གཡང་ས་གང་ཡིན་ཞེ་ན༔ རིགས་དྲུག་སྡུག་བསྔལ་སྣ་ཚོགས་སུ་སྣང༔ གཞན་
གྱིས་བྱས་པ་མ་ཡིན་ཏེ༔ རང་ལ་བྱུང་བ་རང་གིས་ངོ་མ་ཤེས་པས༔ རང་ལ་རང་ 
སེམས་ཀྱིས་གནོད་པ་བྱེད༔ རང་སེམས་སྟོང་པ་ཆེན་པོ་ལ་སྡུག་བསྔལ་གྱི་གཞི་ 
རྩ་དང་བྲལ་བར་ཐག་བཅད་དོ༔ གསུངས་པ༔ སེམས་ཉིད་འདི་ལ་ལས་དང་ 
བག་ཆགས་ཀྱིས་གོས་སམ༔ མ་གོས་ཞེ་ནཿ ལས་དང་བག་ཆགས༔ བཟང་རྟོག་ 
ངན་རྟོག་བསྒོམ་བྱ་སྒོམ་བྱེད་ལ་སོགས་པ་དགེ་བ་ཐམས་ཅད་ཀྱང་སེམས་ཡིནཿ
ངན་རྟོག་མི་དགེ་བྱེད་མཁན་ཡང་སེམས་ཡིན༔ སེམས་ནི་སྐྱེ་མེད་སྟོང་པ༔ དངོས་ 
མེད་ཟང་ཀ་མཿ༔ ལས་དགེ་སྡིག་གིས་ཀྱང་གོས་བྱ་གོས་བྱེད་ལས་འདས་པར་
114

༄༅། །ཟབ་གཏེར་ཆོས་ཀྱི་མཛོད་ཁང་།
ཐག་བཅད་དོ༔ གསུངས་པ༔ ལྟུང་གནས་ཀྱི་གཡང་ས་ཡོད་དམ་མེད༔ ཅེ་ནཿ༔ 
ལྟུང་ཡང་དངོས་གཞི་རང་གི་རྣམ་རྟོག་ཡིན༔ ལྟུང་བའི་ས་འདི་རང་གི་གཡང་ 
ས་ཏེ ལྟུང་གིས་དོགས་པ་ཡང་སེམས་ཀྱི་རྣམ་རྟོག་ཡིན༔ འཁོར་བ་ནི་སེམས་ 
སྣང་འཁྲུལ་པ་སྟེ རང་སེམས་ཆོས་སྐུར་རྟོགས་པའི་ཚེ༔ རིགས་དྲུག་གི་གནས་ 
ཀྱང་སངས་རྒྱས་ཀྱི་ཞིང་ཁམས་སུ་ཐག་བཅད་དོ༔
གསུངས་པཿ ལྟ་བ་ཕྱོགས་ལྷུང་ཡོད་དམ་མེད་ཅེ་ནཿ གོ་བ་མེད་པའི་ལྟ་བ་ 
ལ ཕྱོགས་མེད་ནམ་མཁའ་ལྟ་བུ་ཡིན༔ ཐམས་ཅད་སེམས་ཡིན སེམས་ཉིད་ 
སྟོང་པ་ཡིན༔ ཕྱོགས་རིས་མེད་པ་ནམ་མཁའ་ལྟ་བུར་ཐག་བཅད་དོ༔ གསུངས་ 
པ༔ བསྒོམ་པ་གསལ་འགྲིབ་ཡོད་དམ་མེད་ཅེ་ནཿ སེམས་ཉིད་ངོ་བོ་སྟོང་པ་ 
ལས༔ ཆོས་ཉིད་འགྱུར་བ་མེད་པར་བཞག༔ གཉིས་མེད་མ་འགགས་གསལ་བ་ 
སྟེ ཉི་མའི་སྙིང་པོ་ལྟ་བུར་གསལ༔ བསྒྲིབས་ཀྱང་གཞི་དང་བྲལ་བར་ཐག་བཅད་ 
དོ གསུངས་པ༔ སྤྱོད་པ་ལ་བླང་དོར་ཡོད་དམ་མེད་ཅེ་ན༔ བླང་དོར་མེད་ 
པའི་སྤྱོད་པ་ནི༔ ཤེལ་སྒོང་དྲི་མ་མེད་པ་སྟེ དར་སྣའི་གདན་ལ་བཞག་དང་ 
མཚུངས༔ ཅི་བྱེད་སེམས་ཉིད་སྟོང་གསལ་ཡིན༔ སྐྱོན་ཡོན་གང་ཡང་གཞི་མ་ 
གྲུབ༔ ཅིར་སྣང་རང་བྱུང་རང་གྲོལ་ཏེ དེ་ཉིད་དུ་ནི་ཐག་བཅད་དོ༔ གསུངས་ 
པ༔ འབྲས་བུ་ལག་ན་བསྒྲུབ་ཏུ་ཡོད་དམ་མེད་ཅེ་ན༔ རང་ལ་གནས་པས་བསྒྲུབ་ 
ཏུ་མེད༔ དཔེར་ན་ནོར་བུ་རིན་ཆེན་ལྟར༔ དགོས་འདོད་ཐམས་ཅད་རང་ལ་ 
བྱུང༔ སངས་རྒྱས་ཆེ་བའི་ཡོན་ཏན་རྣམས༔ ཐམས་ཅད་རང་སེམས་རྟོགས་ལས་ 
བྱུང༔ རང་སེམས་ཆོས་སྐུར་ཡེ་ནས་ལྷུན་གྱིས་གྲུབ་པར་ཐག་བཅད་དོ༔ 
གསུངས་པ༔ ཕྱི་སྣང་བ་སྐྱོན་དུ་ལྟ་འམ་མི་ལྟ་ཞེ་ན༔ སྣང་བ་སྐྱོན་དུ་མི་ལྟ་
115

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྟེ རང་སྣང་ལ་རང་བཞིན་མེད༔ དཔེར་ན་མེ་ལོང་གཟུགས་བརྙན་བཞིན༔ སྣང་ 
བ་རང་བཞིན་མེད་པར་ཐག་བཅད་དོ༔ གསུངས་པ༔ ནང་གི་རྟོག་པ་སྐྱོན་དུ་ 
བལྟ་འམ་མི་ལྟ་ཞེ་ན༔ རྟོག་པ་ལ་སྐྱོན་དུ་མི་ལྟ་སྟེ༔ དཔེར་ན་རྒྱ་མཚོའི་རླབས་ 
དང་འདྲ༔ རང་སེམས་སྟོང་ཉིད་གཡོ་མེད་ལ༔ རྟོག་པ་ཅི་སྐྱེ་ཆོས་ཉིད་ཀྱི་རོལ་ 
པར་ཐག་བཅད་དོ༔ གསུངས་པ༔ འདུས་བྱས་ཀྱི་དགེ་བའི་རྩ་བ་ལ་ལྟོས་པ་མཆིས་ 
སམ་མ་མཆིས་ཞེ་ན༔ བྱས་ཆོས་ཐམས་ཅད་བློ་ཡིན་པས༔ འདུས་བྱས་ཆོས་ 
རྣམས་ཐམས་ཅད་འཇིག༔ ཆོས་ཉིད་ཡེ་ནས་ལྷུན་གྱིས་གྲུབ༔ འདུས་བྱས་ཟང་ 
ཟིང་གི་དགེ་བ་ལ་འབད་རྩོལ་མེད་པར་ཐག་བཅད་དོ༔ གསུངས་པ༔ ཡེ་ཤེས་ 
ལ་འཆར་ནུབ་མཆིས་སམ་མ་མཆིས་ཞེ་ན༔ རིག་པ་ཡེ་ཤེས་རང་ལ་ཤར༔ དེ་ 
ཡང་ཡེ་ནས་རང་གསལ་ཏེ ངོ་བོ་རང་གསལ་ཕྱི་ནང་མེད༔ ཡེ་ཤེས་རང་གསལ་ 
ལྷུན་གྲུབ་ཆེན་པོར་ཐག་བཅད་དོ གསུངས་པ༔ རྒྱུ་འབྲས་ལ་དབྱེ་བ་ཡོད་དམ་ 
མེད་ཅེ་ན༔ སེམས་ཅན་ཐམས་ཅད་བྱང་ཆུབ་སྙིང་པོ་ཅན༔ ཡེ་ནས་སངས་རྒྱས་ 
རྒྱུ་འབྲས་དབྱེ་རུ་མེད༔ ད་གཟོད་བཙལ་ཞིང་བསྒྲུབ་ཏུ་མེད་པར་ཐག་བཅད་ 
དོ༔ གསུངས་པ༔ ཆགས་སྡང་སྤང་དུ་ཡོད་དམ་མེད་ཅེ་ན༔ དུག་ལྔ་སྤང་ཞིང་ 
སེམས་ལ་བསྒྲུབ་ཏུ་མེད༔ གཉེན་དང་དགྲ་ལ་ཆགས་སྡང་བྱ་རུ་མེད༔ ཐམས་ 
ཅད་བྱེད་པ་སེམས་ཉིད་སྟོང་པ་ཡིན༔ དུག་ལྔ་རང་གྲོལ་དུ་ཐག་བཅད་དོ༔
གསུངས་པ༔ འཁོར་འདས་གཉིས་ལ་བཟང་ངན་ཡོད་དམ་མེད་ཅེ་ནཿ 
འཁོར་བའི་རང་བཞིན་འདུས་བྱས་ཡིན༔ འདུས་བྱས་མི་རྟག་འཇིག་པ་ཡིན༔ 
ཞིག་པའི་རང་བཞིན་སྟོང་པ་ཡིན༔ སྟོང་ཉིད་ཀྱི་ཀློང་དུ་ཡལ༔ འཁོར་འདས་ཀྱི་ 
བྱ་བྱེད་ཡེ་ནས་མ་གྲུབ་པར་ཐག་བཅད་དོ༔ གསུངས་པ༔ སྐུ་གསུམ་རང་ལ་ཇི་
116

༄༅། །ཟབ་གཏེར་ཆོས་ཀྱི་མཛོད་ཁང་།
ལྟར་གནས་ཞེ་ནཿ སེམས་ཉིད་སྟོང་པ་ཆོས་ཀྱི་སྐུ༔ མ་བསྒྲིབས་གསལ་ལ་ལོངས་ 
སྤྱོད་རྫོགས༔ འགགས་པ་མེད་པ་སྤྲུལ་པའི་སྐུ དུག་གསུམ་གཏན་ནས་དག་ 
པར་སྤྲུགས༔ སྐུ་གསུམ་ཡེ་ནས་རང་ལ་འཆར་བར་ཐག་བཅད་དོ༔ གསུངས་པ༔ 
སེམས་
ཆོས་ཉིད་ཀྱི་དོན་ལ་ཉམས་སུ་བླང་དུ་མཆིས་སམ་མ་མཆིས་ཞེ་ནཿ༔
ཉིད་སྟོང་པའི་དོན་རྟོགས་ནས༔ སངས་རྒྱས་པ་ལ་འགྲོ་རྒྱུ་མེད༔ དཀོན་མཆོག་ 
གསུམ་ལའང་སྐྱབས་མི་འཚལ༔ རྩོལ་སྒྲུབ་ཀྱི་ཆོས་ལ་བྱ་རྒྱུ་མེད་པར་ཐག་བཅད་ 
དོ གསུངས་པ༔ འཁོར་བར་ལྟུང་ས་མཆིས་མ་མཆིས་ཞེ་ན༔ སེམས་ཉིད་སྟོང་ 
པའི་རང་བཞིན་ལ༔ འཁོར་བ་གཞི་ནས་གྲུབ་པ་མེད༔ འཁོར་བའི་རྩ་བ་ཀ་ནས་ 
དག༔ ལྟུང་མེད་འཁྲུལ་པ་དང་བྲལ་བའི་ཡེ་ཤེས་སུ་ཐག་བཅད་དོ༔ གསུངས་པ༔ 
ཆོས་ལ་བྱེད་པ་པོ་ཡོད་དམ་མེད་ཅེ་ན༔ རང་རིག་ངོ་བོ་ཡེ་སྟོང་ལ༔ ཆོས་དང་ 
གང་ཟག་མི་དམིགས་པས༔ དགེ་བཅུ་སྤྱོད་བྱེད་ཡེ་ནས་སྟོང༔ ཆོས་ལ་བྱེད་ 
མཁན་མེད་པར་ཐག་བཅད་དོ༔ གསུངས་པ༔ གདམས་པ་ལ་རག་ལུས་མ་ལུས་ 
ཞེ་ན༔ ཆོས་ཉིད་སངས་རྒྱས་དགོངས་པ་དེ བཙལ་མེད་ཡེ་ནས་རང་ལ་གནས༔ 
རིག་པ་སྤྲོས་མེད་ཆོས་སྐུར་གསལ༔ གཞན་གྱི་བསྟན་དུ་མེད་པ་གདམས་པ་མི་ 
དགོས་པར་ཐག་བཅད་དོ༔
གསུངས་པཿ རྟོགས་ལྡན་གྱི་རྣལ་འབྱོར་རྣམས་ལུས་ལེན་ནམ་མི་ལེན་ཞེ་ནཿ 
སེམས་ཉིད་ནམ་མཁའ་ལྟ་བུ་ལ༔ ལས་ཀྱི་འཕེན་པ་མ་གྲུབ་པར༔ རིགས་དྲུག་ 
མངལ་སྒོ་སྟོངས་པར་བཞག༔ ལས་དང་བག་ཆགས་བསགས་པ་མེད༔ ཁམས་ 
གསུམ་འཁོར་བ་དོང་ནས་སྤྲུགས༔ སེམས་ཉིད་ཐིག་ལེ་ཉག་གཅིག་ལ༔ འཕོ་ 
འགྱུར་ཀ་ནས་དག་སྟེ་སྟོངསཿ སྐྱེ་ཤི་རྩད་བཅད་དེ་མི་སྐྱོ༔ ཀུན་གཞི་རྩ་བྲལ་
117

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དོན་རྟོགས་པས༔ སྐྱེ་རྒ་ན་འཆིའི་ཆུ་བོ་སྐམཿ ལས་ཀྱི་རྣམ་སྨིན་རང་སར་དགཿ 
རྒྱུད་དྲུག་གནས་ནས་དག་སྟེ་སྟོང༔ འཁོར་བ་མ་སྤངས་རང་སར་གྲོལ༔ མྱ་ངན་ 
འདས་པ་མ་བསྒྲུབས་ཐོབ༔ འཁོར་འདས་གཉིས་མེད་ཆོས་སྐུར་འདྲེས༔ རྣམ་ 
སྨིན་ལུས་ལ་བླང་དོན་མེད༔ ཅེས་སོ༔ གསུངས་པ༔ མ་རྟོགས་ལོག་རྟོག་འཁྲུལ་ 
པའི་བློ༔ ཐེག་དམན་རྣམས་ཀྱི་སྤྱོད་ཡུལ་ཡིན༔ དུས་གསུམ་རྒྱལ་བའི་གཤེགས་ 
ཤུལ་ལམ༔ ཁམས་གསུམ་སེམས་ཅན་གྲོལ་བྱེད་ཆོས༔ སྐལ་མེད་སྐྱེ་འགྲོ་སྐྲག་ 
པའི་རྒྱུ༔ སྐལ་ལྡན་རྣམས་ཀྱི་སྙིང་དུ་ཆོངས༔ ཞེས་པའི་ལྟ་བ་ཀློང་འབྱམས་ཡས་ 
ཕུབ་ཀྱི་ཞལ་གདམས༔ མཁར་ཆེན་བཟའ་ལ་གདམས་ཏེ༔ དགོངས་འདུས་ལྟ་ 
ཕུག་གི་ཆ་རྐྱེན་དུ་བཀོད་པའོ༔ སཱ་མཱ་ཡཱ
R ༣ ན་མོ་གུ་རུ་དྷེ་ཝ་དྷཱཀྐི་ནི་༔ སྐྱེ་འཆི་བསྒྲེས་རྒུད་དང་བྲལ་བ་རྡོ་རྗེ་ 
པདྨ་འབྱུང་གནས་ཀྱིས་གལ་པོ་ཆེ་གནད་ཀྱི་ཞལ་གདམས་གསུངས་པཿ སངས་ 
རྒྱས་དང་སེམས་ཅན་གྱི་སོ་མཚམས་གང་ལགས་ཞེ་ན༔ སངས་རྒྱས་ཞེས་མ་རིག་ 
པ་སངས༔ མཁྱེན་བརྩེ་ཡེ་ཤེས་རྒྱས་པ་ལ་ཟེར༔ མ་རིག་པས་མ་རིག་པར་མ་ 
རྟོགས་པསཿ སེམས་ཅན་དུ་ལུས་པ་ཡིན་ཏེ༔ རིག་མ་རིག་གི་ཁྱད་པར་རོ༔ དེ་ 
རྒྱུད་ལ་འགེལ་བའི་དུས་རང་གི་སེམས་ཉིད་ལ་བལྟས་པས༔ སེམས་ཉིད་ཅིའི་ 
ངོ་བོར་མ་གྲུབ་སྟོང་པ་གསལ་བ་རྣམ་རྟོག་གོ༔ རང་སྣང་དུ་རིག་ཅིང་རྟོགས་ན༔ 
སེམས་ཅན་སངས་རྒྱས་སུ་རང་སར་དག་པའི་གནད་ཡིན༔ འཁོར་བ་མྱ་ངན་ལས་ 
འདས་པའི་སོ་མཚམས་ནི༔ འཁོར་བ་ཞེས་བྱ་བ་གཅིག་ཏུ་བརྒྱུད་ཅིང་འཁོར་ 
བའོ༔ མྱ་ངན་ལས་འདས་པ་ཞེས་བྱ་བ་འཁོར་བའི་གདོས་ཐག་བཅད་པའོ༔ དེ་ 
རྒྱུད་ལ་འགེལ་བའི་དུས༔ རང་གི་སེམས་ཉིད་འདི་གཞི་ལས་དངོས་པོའི་སྐྱོན་
118

༄༅། །ཟབ་གཏེར་ཆོས་ཀྱི་མཛོད་ཁང་།
གྱིས་མ་གོས་པར་སྐྱེ་མེད་རང་བྱུང་དུ་མཐོང་བས་འཁོར་བའི་ས་མེད༔ འཁོར་ 
བ་ཀ་ནས་དག་པ་ལ་མྱ་ངན་ལས་འདས་པ་ཞེས་བྱ༔ འཁོར་བ་མྱ་ངན་ལས་འདས་ 
པ་རང་སར་དག་པའི་གནད་དོ༔ རིག་མ་རིག་པའི་སོ་མཚམས་ནི༔ མ་རིག་པ་
ཞེས་སེམས་ཀྱི་དངོས་པོ་མ་ཤེས་པའོ༔ རིག་པ་ཞེས་བྱ་བ༔ སེམས་ཀྱི་དངོས་པོ་
གཤིས་ཀྱི་གནས་ལུགས་མཐོང་བའོ༔ དེ་རྒྱུད་ལ་འགེལ་བའི་དུས་སུ༔ རང་སེམས་
དངོས་པོ་དོན་གྱི་གནས་ལུགས་སེང་ངེ༔ ལྷང་ངེ ལྷན་ནེ་བ་འདི་ལ་བལྟས་པསཿ
སེམས་དེ་ལྟར་མཐོང་བ་ཁོ་ན་ལ་མ་རིག་པ་རང་སར་དག་པ་ཞེས་བྱའོ༔ སེམས་
དང་སེམས་ཉིད་ཀྱི་སོ་མཚམས་ནི༔ སེམས་ཞེས་བྱ་བ་མངོན་པར་འདུ་བྱེད་ཅིང་ 
དྲན་པའོ༔ ཉིད་ཅེས་དྲན་པ་མེད་ཅིང་ཡིད་ལ་ཅི་ཡང་མི་བྱེད་པའོ༔ དེ་རྒྱུད་ལ་ 
ཉམས་སུ་ལེན་པས༔ སེམས་རྟོག་པའི་རྒྱུད་བཅད་པས༔ མ་བཅོས་པར་རང་ 
བཞིན་དུ་བཞགཿ གང་ཡང་ཡིད་ལ་མི་བྱེད་ཅིང༔ ལྷམ་མེ་ལྷན་ནེ་བ་དེ་ལ 
སེམས་དང་སེམས་ཉིད་རང་སར་བཞག་པའི་གནད་དོ༔ ཀུན་གཞི་དང༔ ཀུན་ 
གཞིའི་རྣམ་པར་ཤེས་པ་གཉིས་ཀྱི་སོ་མཚམས་ནི༔ ཀུན་གཞི་ཞེས་པ་འཕྲོ་བྱེད་ 
རྣམ་པར་རྟོག་པ་གྱ་གྱུ་དང༔ གཞིའི་ཤེས་པ་གཡོ་མེད་ཆོས་སྐུ་གཉིས་འདྲེས་པ་ 
བག་ཆགས་བཟང་ངན་གྱི་གནད་དོ༔ ཀུན་གཞིའི་རྣམ་པར་ཤེས་པ་ནི༔ ཡིད་ཀྱི་ 
ཀུན་གཞི་ལ་བསྐྱོད་ནས་དྲན་རིག་ཏུ་ཤར་བའོ༔ དེ་ཉམས་སུ་ལེན་པའི་དུས༔ གཞི་ 
དངོས་པོ་དོན་གྱི་གནས་ལུགས་མ་བཅོས་པ་དེ་ལ༔ ཡིད་ཀྱི་དྲན་པས་མ་བསྐྱོད་ 
པཿ༔ ལྷམ་མེ ལྷན་ནེ༔ རྟོག་མེད་དུ་གནས་པ་དེ་ཁོ་ན་ལ་ཀུན་གཞི་དང་རྣམ་ 
ཤེས་དངོས་པོ་དོན་གྱི་གཞིར་ཤེས་པས༔ ཆོས་ཀྱི་སྐུ་རང་སར་དག་པའི་གནད་ 
དོ༔ ཡིད་དང་ཡིད་ཀྱི་རྣམ་པར་ཤེས་པའི་སོ་མཚམས་ནི༔ ཡིད་ཅེས་བྱ་བ་དྲན་
119

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རིག་ཐམས་ཅད་ཀྱི་གཞིའོ༔ ཡིད་ཀྱི་རྣམ་པར་ཤེས་པ་ཞེས་པ༔ དེ་ལ་སྐྱེད་པར་ 
བྱེད་པའི་རླུང་སྟེ༔ མི་དྲན་དགུ་དྲན་ནོ༔ དེ་རྒྱུད་ལ་ཉམས་སུ་ལེན་པའི་དུས 
ཡིད་དྲན་པ་མེད་ཅིང་གང་གི་ངོ་བོར་ཡང་མ་གྲུབ་པ་དེ་ལ༔ སྐྱེད་བྱེད་ཀྱི་རླུང་ 
གིས་མ་བསྐྱོད་པ༔ དཔེར་ན་མར་མེ་རླུང་གིས་མ་བསྐྱོད་པ་ལྟར༔ གསལ་ལ་རྟོག་ 
པ་མེད་པ་དེ་ལ་ཡིད་དང༔ ཡིད་ཀྱི་རྣམ་པར་ཤེས་པ་ཆོས་ཉིད་དུ་རང་རང་ལ་ 
གསལ་བས་དག་པའི་གནད་དོ༔ དོན་དམ་པ་དང་ཀུན་རྫོབ་གཉིས་ཀྱི་སོ་མཚམས་ 
ནི༔ དོན་དམ་པ་ཞེས་པ་བློའི་སྤྱོད་ཡུལ་དུ་མ་གྱུར་པའོ༔
ཀུན་རྫོབ་ཅེས་པ་ནི༔ བློ་འཁྲུལ་པའི་སྣང་བ་གང་ལ་ཡང་མ་འགགས་པར་ 
སྣང་བའོ༔ དེ་ཉམས་སུ་ལེན་པའི་དུས༔ ཀུན་རྫོབ་ལ་བལྟས་པསཿ ཀུན་རྫོབ་ 
བློའི་ཡུལ་དུ་མ་གྲུབ་པ༔ རང་བཞིན་གྱིས་མ་གྲུབ་པར་འདུག༔ དེ་ཁོ་ན་ཉིད་ལ་ 
ཀུན་རྫོབ་དོན་དམ་དུ་རང་སར་དག་པའི་གནད་དོ༔ ཕ་རོལ་དང་ཚུ་རོལ་གྱི་ 
སོ་འཚམས་ནི༔ ཕ་རོལ་ཅེས་བྱ་བ་འཁོར་བ་ལ་འདས་པའོ༔ ཚུ་རོལ་ཅེས་པ་ 
འཁོར་བའི་ཆོས་སོ༔ དེ་ཉམས་སུ་ལེན་པའི་དུས༔ སེམས་རང་རྒྱུད་པ་ཚུ་རོལ་ 
པ་འདི་ལ་བལྟས་པས༔ དངོས་པོ་ཅིར་ཡང་མེད་ཅིང་ཡིད་ལ་བྱར་མེད་པ་གསལ་ 
ལ་དག་པར་འདུག་པ༔ དེ་ཁོ་ན་ཕ་རོལ་ཏུ་ཕྱིན་པ་ཞེས་པའོ༔ ཚུ་རོལ་པ་ཕ་ 
རོལ་ཏུ་ཕྱིན་པའི་གནད་དོ༔ གཏི་མུག་དང་ཡེ་ཤེས་ཀྱི་སོ་མཚམས་ནི གཏི་ 
མུག་པ་ཞེས༔ བློའི་སྒྲིབ་པ་འཐུག་པོས་གཡོགས་ནས་གང་ཡང་མི་གོ་བའོ༔ ཡེ་ 
ཤེས་ཞེས་པ་ནི ཡེ་ཇི་བཞིན་པའི་གེགས་བསལ་བའོ༔ དེ་རྒྱུད་ལ་ཉམས་སུ་ 
ལེན་པའི་དུས་མི་གོ་ཞིང༔ མི་ཤེས་པའི་སེམས་ལ་ཕར་བལྟས་པས༔ སེམས་ལ་ 
ཤེས་པ་དང་མི་ཤེས་པའི་ཡིད་དཔྱོད་མི་འཇུག་པ༔ གང་གི་ངོ་བོར་ཡང་མ་གྲུབ་
120

༄༅། །ཟབ་གཏེར་ཆོས་ཀྱི་མཛོད་ཁང་།
པ༔ གསལ་བ་ལ་མ་བསྒྲིབས་པར་འདུག་པ་དེ་ཁོ་ན་ལ་གཏི་མུག་རང་སར་ 
པའི་གནད་གཅེས༔ ཞེ་སྡང་དང་བྱམས་པའི་སོ་མཚམས་ནི༔ ཞེ་སྡང་ཞེས་པ་ཕ་ 
རོལ་གྱི་ཡུལ་ཡིད་ཀྱི་སྤྱོད་པའོ༔ བྱམས་པ་ཞེས་བྱ་བ་ནི་ཕ་རོལ་གྱི་ཡིད་དུ་འོང་ 
བའོ༔ དེ་ཉམས་སུ་ལེན་པའི་དུས༔ ཞེ་སྡང་སྐྱེས་པའི་ཡུལ་ལ་བལྟས་པས་ཀྱང་ 
ངོ་བོ་མ་གྲུབ་པ་སྟེ་སྟོང་པར་འདུག༔ སྙིང་རྗེ་སྐྱེས་པའི་ཡུལ་ལ་བལྟས་པས་ཀྱང༔ 
ངོ་བོ་མ་གྲུབ་སྟེ་སྟོང་པར་འདུག༔ སྡང་བའི་དགྲ་ཡང་སེམས༔ བྱམས་པའི་གཉེན་ 
ཡང་སེམས་སུ་འདུག་གོ༔ སེམས་སྟོང་པ་ལ་གང་ཡང་མ་གྲུབ་པར་གོ་བས༔ ཞེ་ 
སྡང་སྙིང་རྗེ་རང་སར་དག་པའི་གནད་དོ༔ འདོད་ཆགས་དང་དགའ་བའི་ཁྱད་
པར་ནི འདོད་ཆགས་ཞེས་པའི་ཡུལ་དངོས་པོ་འདོད་ཅིང་དེ་ལ་ཆགས་པའོ
དགའ་བ་ཞེས་བྱ་བ་ནི་ཡིད་ལ་བདེ་བ་སྐྱེས་པའོ༔ དེ་རྒྱུད་ལ་ཉམས་སུ་ལེན་པའི་ 
དུས འདོད་ཆགས་སྐྱེས་པའི་དུས་དེ་ཉིད་ལ་བལྟས་པས༔ ཡུལ་སྡུག་པ་དང 
ནོར་ལེགས་པ་ལ་སོགས་པ་མཐོང་བའི་ཚེ༔ ཡིད་ལ་ཡོད་ན་དགའ་བ་དེ་ཁོ་ན་ 
བདེ་བ་ཡིན༔ དེ་གཉིས་ཀ་སེམས༔ སེམས་གང་དུ་ཡང་མ་གྲུབ་པས་འདོད་ 
ཆགས་བདེ་བ་རང་སར་དག་པའི་གནད་དོ༔ བདག་གཞན་གྱི་སོ་མཚམས་ནི༔ 
བདག་ཅེས་བྱ་བ་མངོན་ཞེན་དུ་བཟུང་བའོ༔ གཞན་ཞེས་བྱ་བ་ཕྱོགས་རིས་སུ་ 
བཅད་པའོ༔ དེ་ཉམས་སུ་ལེན་པའི་དུས་བདག་ལ་བལྟས་པས༔ བདག་ཏུ་བཟུང་ 
བ་ཡང་མ་གྲུབ༔ གཞན་ལ་བལྟས་པས༔ གཞན་ཕྱོགས་རིས་སུ་འཛིན་པ་ཡང་མ་ 
གྲུབ་སྟེ བདག་གཞན་གཉིས་ཀ་སེམས༔ སེམས་ཀྱི་ངོ་བོ་བདག་གཞན་དུ་དབྱེར་ 
མེད་པར་རང་སར་དག་པའི་གནད་དོ༔ སྡུག་བསྔལ་དང་བདེ་བའི་སོ་མཚམས་ 
ནི སྡུག་བསྔལ་ཞེས་པ་ཡིད་མི་བདེ་བ་ལ༔ བདེ་བ་ཞེས་པ་ནི་ཡིད་བདེ་བའོ༔
121

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་རྒྱུད་ལ་ཉམས་སུ་ལེན་པའི་དུས༔ སྡུག་བསྔལ་ཡིད་མི་བདེ་བ་དེ་ལ་བལྟས་ 
པས༔ དངོས་པོར་མ་གྲུབ་སེམས་སུ་འདུག༔ སེམས་སྟོང་པར་འདུག༔ སྟོང་པ་ 
བདེ་བར་འདུག༔ དེ་ཁོ་ན་སྡུག་བསྔལ་བདེ་བར་ཚུད་པའི་གནད་དོ 
དགེ་བ་དང་སྡིག་པའི་སོ་མཚམས་ནི༔ དགེ་བ་ཞེས་བྱ་བ་ལས་རྣམ་པར་དཀར་ 
བའི་ཕྱོགས་རྣམས་སོ༔ སྡིག་པ་ཞེས་བྱ་བ་ལས་རྣམ་པར་གནག་པའི་ཕྱོགས་རྣམས་ 
སོ༔ དེ་ཡང་རྒྱུད་ལ་ཉམས་སུ་ལེན་པའི་དུས༔ ལས་དང་ལས་ཀྱི་རྣམ་པར་སྨིན་ 
པ་དཀར་ནག་ཐམས་ཅད་བྱང་ཆུབ་ཀྱི་ངང་དུ་གཅིག་སྟེ༔ སེམས་ཡེ་ནས་རྣམ་ 
པར་དག་པ་ལ ལས་དཀར་ནག་གི་སྐྱོན་ཡོན་གྱིས་མ་གོས་ཤིང༔ སེམས་སྟོང་ 
པ་ལ་རྣམ་སྨིན་གྱི་བསོག་པ་མ་རྙེད་པས༔ སྡིག་པ་དགེ་བའི་གནད་དུ་ཆུད་པ་ 
ཞེས་བྱའོ༔ སངས་རྒྱས་ཀྱི་ཐུགས་དང་སེམས་ཅན་གྱི་སེམས་ཀྱི་སོ་མཚམས་ནི
སེམས་ཅན་གྱི་སེམས་འགྱུ་བ་དང་བཅས་པའོ༔ དེ་ཡང་སེམས་ཉིད་ཡིད་ཀྱིས་ 
མ་བཅོས་པ༔ གཞི་ཅིའི་ངོ་བོར་ཡང་མ་གྲུབ་པ༔ རྣལ་མ༔ གཉུག་མ་རང་བྱུང་ 
ཆེན་པོ་དེ་ནི་སངས་རྒྱས་ཀྱི་དགོངས་པའོ༔ དེ་རྒྱུད་ལ་ཉམས་སུ་ལེན་པའི་དུས་ 
སུ༔ རང་གི་སེམས་ཉིད་མ་བཅོས་པའི་ངང་ལ་བཞག་པའི་དུས༔ སངས་རྒྱས་ཀྱི་ 
དགོངས་པ་ལ་གནས་པ་ཞེས༔ སེམས་ཀྱི་སེམས་སངས་རྒྱས་ཀྱི་དགོངས་པར་ 
དག་པའི་གནད་དོ༔ ལྷ་དང་འདྲེ་གཉིས་ཀྱི་སོ་མཚམས་ནི༔ ལྷ་ཞེས་བྱ་བ་ 
གནོད་སེམས་སྤང་བའོ༔ འདྲེ་ཞེས་བྱ་བ་གནོད་སེམས་དང་བཅས་པའོ༔ དེ་ 
རྒྱུད་ལ་ཉམས་སུ་ལེན་པའི་དུས་སུ༔ ལྷ་དང་འདྲེར་འཛིན་པའི་ཤེས་པ་དེ རང་ 
གི་ཡིད་རྣམ་རྟོག་དང་བཅས་པར་འདུག༔ ཡིད་ལ་བལྟས་པས༔ ཡིད་དངོས་པོ་ 
མ་གྲུབ་སྟོང་པར་འདུག༔ དེ་གཉིས་ཀ་ལ་བལྟས་པས༔ ལྷ་འདྲེའི་རྒྱུ་བ་ཆོད་དེཿ
122

༄༅། །ཟབ་གཏེར་ཆོས་ཀྱི་མཛོད་ཁང་།
རང་སར་གྲོལ་བའི་གནད་དོ༔
དགྲ་དང་བུའི་སོ་མཚམས་ནི༔ དགྲ་ཞེས་བྱ་བ་ལོག་པར་བཟུང་བའོ༔ བུ་ 
ཞེས་བྱ་བ་ནི་གདུང་བ་དང་བཅས་པས་གཅེས་པར་འཛིན་པའོ༔དེ་གཉིས་དབྱེར་
མེད་དུ་ཉམས་སུ་ལེན་པ་ནི༔ གཡས་སུ་བལྟས་པས་དགྲ་རུ་མཐོངཿ གཡོན་དུ་ 
བལྟས་པས་བུ་རུ་མཐོང༔ སེམས་ལ་བལྟས་པས་དགྲར་འཛིན༔ བུར་འཛིན་པ་ 
གཉིས་ཀ་སེམས་སུ་འདུག་སྟེ གཟུང་འཛིན་ལ་བལྟས་པ་དགྲ་དང་བུའི་གཞི་ 
དང་དངོས་པོར་གྲུབ་པ་མེད༔ དངོས་མེད་དེ་ཁོ་ན་དགྲར་འཛིན་རང་སར་གྲོལ་ 
བའི་གནད་དོ༔ ནོར་དང་ནོར་མ་ཡིན་པའི་སོ་མཚམས་ནི༔ ནོར་ཞེས་བྱ་བ་ 
དགོས་ཤིང་ཆགས་པར་འཛིན་པའོ༔ ནོར་མ་ཡིན་པ་ནི་མི་དགོས་ཤིང་ཆགས་པ་ 
མེད་པར་སྤྱོད་པའོ༔ དེ་གཉིས་དབྱེར་མེད་དུ་རྒྱུད་ལ་ཉམས་སུ་ལེན་པའི་ཐབས་ 
ནི གཡས་སུ་བལྟས་པས་གསེར་དུ་མཐོང༔ གཡོན་དུ་བལྟས་པས་བོང་བར་ 
མཐོང༔ གསེར་འཛིན་བོང་འཛིན་གཉིས་ཀ་རང་གི་སེམས་སུ་འདུགཿ སེམས་ཡེ་ 
སྟོང་ལ་དངོས་པོ་མེད་པར་གསེར་དང་བོང་བར་མཉམ༔ དེ་ཁོ་ན་གསེར་དང་ 
བོང་བར་ཐ་དད་མེད་པར་རྟོགས་པའི་གནད་དོ
གཟུང་བ་དང་འཛིན་པའི་སོ་མཚམས་ནི༔ གཟུང་བ་ཞེས་བྱ་བ་ནི་ཕྱིའི་དངོས་ 
པོའི་ཡུལ་ལ་བདེན་པར་འཛིན་པའོ༔ འཛིན་པ་ཞེས་བྱ་བ་ནི་ནང་གི་སེམས་ 
ཡོད་པར་འཛིན་པའོ༔ དེ་རྒྱུད་ལ་ཉམས་སུ་ལེན་པའི་དུས་སུ༔ ཕྱི་གཟུང་བའི་ 
ཡུལ་ལ་བལྟས་པས་སྣང་བ་རང་སར་སྟོང༔ ནང་འཛིན་པའི་སེམས་ལ་བལྟས་ 
པས་སེམས་དངོས་མེད་དུ་སྟོང༔ དེ་ལྟར་རྟོགས་ཙམ་ན་གཟུང་འཛིན་སྣང་སྟོང་ 
དབྱེར་མེད་དུ་ཚུད་པའི་གནད་དོ༔ བླང་བ་དང་དོར་བའི་སོ་མཚམས་ནི༔ བླང་
123

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་ཞེས་བྱ་བ་བློས་སར་གྱིས་བཏང་བའོ༔ དོར་བ་ཞེས་བྱ་བ་ནི་ཡིད་ཀྱིས་ཕྱིར་ 
གཅོད་པའོ༔ དེ་རྒྱུད་ལ་ཉམས་སུ་ལེན་པའི་ཚེ་འཁོར་བའི་སྡུག་བསྔལ་སེམས་ 
སུ་ཤེས་པས གསལ་ཡང་དགོས་མེད་དུ་ཤེས་ནས་འཛིན་པའི་བྱ་བློ་དང་བྲལཿ
འཁོར་བ་ལ་བློ་ལོག་པས་གསལ་བ་དགོས་མེད་དུ་ཤེས༔ དེ་ལྟར་བླང་དོར་མེད་ 
པར་ཤེས་པས་བླང་དོར་རང་གྲོལ་བའི་གནད་དོ༔ རྣམ་པར་རྟོག་པ་དང་ 
མི་རྟོག་པའི་གནད་ནི༔ རྣམ་པར་རྟོག་པ་ཞེས་དྲན་ཅིང་ཡིད་ལ་བྱེད་པའོ༔ མི་ 
རྟོག་པ་ཞེས་བྱ་བ་ནི་གང་ཡང་ཡིད་ལ་མི་བྱེད་མི་རྟོག་སྟེ༔ འགྱུ་བ་རང་དག་ཏུ་ 
གནས་པའོ༔ དེ་ཉམས་སུ་ལེན་པ་ནི༔ རྣམ་རྟོག་གང་སྐྱེས་ཀྱང་དེ་ཉིད་མི་གཡོཿ
མི་བསྒྱུར་རང་དངས་སུ་ངོ་བོ་མེད་ཅིང་ཡིད་ལ་བྱེད་པ་མེད་པར་རྗེས་མེད་དུ་ 
སོང་བ་ནི་རྣམ་པར་རྟོག་པ་མི་རྟོག་པའི་གནད་དུ་ཆུད་པའོ༔ རྒྱུ་བསོད་ནམས་ 
དང་འབྲས་བུ་ཡེ་ཤེས་ཀྱི་ཚོགས་ཀྱི་སོ་མཚམས་ནི༔ རྒྱུ་བསོད་ནམས་ཞེས་བྱ་ 
བ༔ བསྐྱེད་རིམ༔ བཟླས་བརྗོདཿ༔ མཆོད་གཏོར༔ སྦྱིན་པ༔ ཚུལ་ཁྲིམས༔ བཟོད་ 
པ བརྩོན་འགྲུས་ལ་སོགས་པ་རྣམས་རྒྱུ་བསོད་ནམས་ཀྱི་ཚོགས་ཡིན བསམ་ 
གཏན་དང་ཤེས་རབ་སྟེ ཆོས་ཉིད་ཀྱི་དོན་སེམས་པ་ནི་འབྲས་བུ་ཡེ་ཤེས་ཀྱི་ 
ཚོགས་ཡིན༔ དེ་རྣམས་གང་བསྒོམས་ཀྱང་བྱེད་པ་པོ་དང༔ བྱ་བ་པོ་གང་ཡང་ 
དམིགས་པ་མེད་པར་རྒྱས་ཐེབས་པ་ནི་བསོད་ནམས་འབྲས་བུ་ཡེ་ཤེས་སུ་རྫོགས་ 
པའི་གནད་དོ༔ ཞི་གནས་དང་ལྷག་མཐོང་གི་སོ་འཚམས་ནི༔ ཞི་གནས་ཞེས་བྱ་ 
བ༔ རྣམ་པར་རྟོག་པ་བགས་ཀྱིས་ཞི་ནས་སེམས་གཡོ་འགུལ་དང་བྲལ་བར་གནས་ 
པའོ༔ ལྷག་མཐོང་ཞེས་པ་ཆོས་ཉིད་ཀྱི་དོན་གཅིག་འཆར་ལྷག་གིས་མཐོང་བའོ༔
དེ་རྒྱུད་ལ་ཉམས་སུ་ལེན་པའི་ཚེ་ན༔ ཆོས་ཉིད་མཉམ་པ་ཉིད་ཀྱི་དོན་ལ་བཞག་
124

༄༄༅། །ཟབ་གཏེར་ཆོས་ཀྱི་མཛོད་ཁང་།
ནས༔ རྗེས་ལ་ཅི་མཐོང་ཅི་དྲན་ཡང་དངོས་པོའི་དོན་ལྷག་མཐོང་བའོ༔ དེ་ནི་ཞི་ 
གནས་དང་ལྷག་མཐོང་གཉིས་མེད་ཅེས་པའི་གནད་དོ༔ ཐབས་ཤེས་རབ་ཀྱི་ཁྱད་ 
པར་ནི ཐབས་ཞེས་བྱ་བ་མཁས་ཤིང་རྟོགས་པའོ༔ ཤེས་རབ་ཅེས་བྱ་བ་ཤེས་ 
ཤིང་རིག་པའོ༔ དེ་རྒྱུད་ལ་ཉམས་སུ་ལེན་པ་ནི་སེམས་ཉིད་སྐྱེ་བ་མེད་པའི་དོན་
ཅིའི་ངོ་བོར་ཡང་མ་གྲུབ་པའི་སྟོང་པ་དེ་ཐབས་ཀྱིས་རྟོགས༔ ཤེས་རབ་ཀྱིས་ 
ཤེས་ཤིང་རིག་པས༔ དེ་གཉིས་སྟོང་པ་སྐྱེ་མེད་དང༔ ཆོས་ཉིད་ཤེས་རབ་གཉིས་ 
མེད་དུ་རྟོགས་པ་གནད་དུ་ཚུད་པ་ཞེས་བྱའོ༔ མཉམ་བཞག་དང་རྗེས་ཐོབ་ཀྱི་ 
སོ་མཚམས་ནི༔ ལུས་ངག་ཡིད་གསུམ་མཉམ་པར་བཞག་ནས༔ སེམས་མི་གནས་ 
པ་གནས་པར་བྱེད༔ གནས་པ་བརྟན་པར་བྱེད་པའོ༔ རྗེས་ཐོབ་ཀྱི་མཉམ་ 
བཞག་ལ་ལངས་པའི་རྗེས་ལ༔ གོང་གི་དོན་དེ་ལམ་དུ་ཁྱེར་ནས་བོགས་འབྱིན་ 
པའོ༔ དེ་རྒྱུད་ལ་འགེལ་བའི་དུས་ན༔ མཉམ་བཞག་ལ་ཆོས་ཐམས་ཅད་སྤྲོས་པ་ 
དང་བྲལ་བ་ན་མཁའ་ལྟ་བུར་བསྒོམ༔ རྗེས་ཀྱི་ཤེས་པ་ལ་སྤྱོད་ལམ་རྣམ་བཞིར་ 
སྣང་བ་སྤྲོས་བྲལ་དུ་ལམ་དུ་ཁྱེར་བའོ༔ མཉམ་བཞག་རྗེས་ཐོབ་གཉིས་མེད་ཀྱི་ 
གནད་ཅེས་བྱའོ
དབྱིངས་དང་ཡེ་ཤེས་ཀྱི་སོ་མཚམས་ནི༔ དབྱིངས་ཞེས་བྱ་བ་ནི སེམས་ 
ཉིད་གཏིང་འབྱིན་པའི་ཆོས་ཉིད་དངས་མའོ༔ ཡེ་ཤེས་ནི་དེ་ཉིད་ཡེ་ནས་རང་ 
ལ་ཡོད་པར་ངོ་ཤེས་པའོ༔ དེ་རྒྱུད་ལ་ཉམས་སུ་ལེན་པའི་དུས་སུ༔ སེམས་ཉིད་ 
ཀྱི་དོན་ཡང་དག་པའི་ཆོས་ཉིད་དངོས་སུ་མ་གྲུབ་པ༔ གཏིང་དཔག་དཀའ་བ༔
དངས་པ༔ ཆོས་ཀྱི་སྐུ་དེ་རང་རིག་པའི་ཡེ་ཤེས་ཀྱིས་མཐོང་བ་ནི་ཆོས་ཉིད་ཀྱི་ 
གཏིང་འབྱིན་པའོ༔ དེའི་ངང་ལ་གནས་པ་ནི་དབྱིངས་དང་ཡེ་ཤེས་གཉིས་སུ་
125

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་པར་གནད་དུ་ཚུད་པ་ཞེས་བྱའོ༔ ཆོས་དང་ཆོས་ཉིད་ཀྱི་སོ་མཚམས་ 
ཆོས་ཞེས་བྱ་བ་ནི རྣམ་པར་དཀར་བའི་ཆོས་དང༔ རྣམ་པར་གནག་པའི་ཆོས་ 
དང༔ ལུང་མ་བསྟན་པའི་ཆོས་དང ཇི་ལྟར་བརྗོད་པ་དང༔ མཚོན་དུ་བཏུབ་ 
པའི་ཆོས་ཐམས་ཅད༔ ཆོས་ཉིད་ཅེས་བྱ་བ་ནི་དེ་རྣམས་ཐམས་ཅད་ངོ་བོ་སྟོངཿ 
རང་བཞིན་སྟོང༔ མཚན་ཉིད་སྟོང་པའོ༔ དེ་རྒྱུད་ལ་ཉམས་སུ་ལེན་པའི་དུས་སུཿ 
ཆོས་ཐམས་ཅད་སེམས་ལས་བྱུང༔ སེམས་སྟོང་པ་ཉིད་དུ་རྟོགས་པ་དེ་ཆོས་ཉིད་
དོ༔ དེ་ཁོ་ན་ཉིད་ལ་ཆོས་ཉིད་གཉིས་སུ་མེད་པར་གནད་དུ་ཚུད་པའོ༔ བལྟ་བྱ་ 
ལྟ་བྱེད་ཀྱི་ཁྱད་པར་ནི༔ ལྟ་བ་ཞེས་པ་སངས་རྒྱས་ཀྱི་དགོངས་པ་ཕྱིན་ཅི་མ་ལོག་ 
པའོ༔ ལྟ་བྱེད་ཅེས་པ་ནི་སེམས་ཅན་གྱི་སེམས་སོ དེ་ཉམས་སུ་ལེན་པའི་དུས་ 
ནཿ ལྟ་བ་ལོག་ན་ཡོད་པ་མ་ཡིན་ཏེ༔ རང་གི་སེམས་ཉིད་མ་བཅོས་པའོ༔ ཕྱོགས་ 
ལྷུང་མཐའ་དབུས་མེད་པའི་ཁྱབ་བདལ་ཆེན་པོ་དེ་ལྟ་བ་ཡིན༔ དེ་ལ་རང་སེམས་
ཀྱིས་བལྟས་པས༔ གཞན་དུ་མ་མཐོང་བར་ཡེ་ནས་རང་ལ་གནས་པར་མཐོང་བ་ 
དེ་ལ༔ བལྟ་བྱ་དང་ལྟ་བྱེད་གཉིས་སུ་མེད་པར་གནད་དུ་ཚུད་པའོ༔ བསྒོམ་པ་ 
དང་སྒོམ་བྱེད་ཀྱི་སོ་མཚམས་ནི
བསྒོམ་པ་ཞེས་བྱ་བ་ནི༔ ཆོས་ཉིད་བསམ་དུ་མེད་པ་ལ༔ མ་བཅོས་མ་ 
བསླད་པའི་ངང་དུ་བཞག་པའོ༔ སྒོམ་བྱེད་ནི་རྣལ་འབྱོར་པའི་བློའོ༔ དེ་ཉམས་ 
སུ་ལེན་པའི་དུས༔ ལུས་སེམས་ཁོང་ནས་ཀློད་ལ་ཐ་མལ་གྱི་སེམས་ཉིད་མ་བཅོས་ 
པ་རང་བྱུང་དུ་རྟོགས་ལས་མ་བསླད་པར་རང་གསལ་གྱི་ངང་དུ་བཞག་གོ༔ དེ་ 
ཉིད་ལས་སྒོམ་བྱེད་གཞན་དུ་མ་རྙེད་པའི་བསྒོམ་བྱ་སྒོམ་བྱེད་ཐ་མི་དད་པར་ 
གནད་དུ་ཚུད་པའོ༔ སྤྱོད་པ་དང་སྤྱད་བྱའི་སོ་མཚམས་ནི སྤྱོད་པ་ཞེས་པ་
126

༄༅། །ཟབ་གཏེར་ཆོས་ཀྱི་མཛོད་ཁང་།
གང་ལྟར་ཡང་བྱེད་པའོ༔ སྤྱད་བྱ་ནི་གང་བྱེད་དེའི་རྗེས་སུ་བསྒྲུབ་པའོ༔ དེ་ 
རྒྱུད་ལ་ཉམས་སུ་ལེན་པའི་དུས་སུ་འགྲོ་འཆགས་ཉལ་འདུག་ལས་དང་བྱ་བ་ 
ཆོས་སྤྱོད་ལ་སོགས་པ་ཅི་བྱེད་པ་ཤེས་བཞིན་གྱི་བྱ་ར་བས་ཟིན་པར་བྱས་ནས 
ཐ་མལ་གྱི་སྤྱོད་པའི་རྗེས་སུ་མི་འབྲང་བར་སྤྱད་བྱ་ཆོས་ཉིད་ཀྱི་རྩིས་ཟིན་པར་
བྱའོ༔ དེ་ལ་སྤྱད་བྱ་སྤྱོད་བྱེད་ཐ་མི་དད་པར་གནད་དུ་ཚུད་པའོ༔ འབྲས་བུ་
ཐོབ་བྱ་འཐོབ་བྱེད་ཀྱི་སོ་མཚམས་ནི འབྲས་བུ་ཐོབ་བྱ་སྐུ་གསུམ་མོ༔ འཐོབ་
བྱེད་ནི་དེ་སྒྲུབ་པར་བྱེད་པའི་བློའོ༔ དེ་རྒྱུད་ལ་ཉམས་སུ་ལེན་པའི་ཚེ༔ སྐུ་གསུམ་
ལོགས་ན་ཡོད་པ་མ་ཡིན་ཏེ༔ ཆོས་ཉིད་ཀྱི་དོན་དང་སེམས་ཉིད་ཀྱི་དོན་དབྱེར་ 
མེད་པ་སྟོང་པ་ཆོས་ཀྱི་སྐུ༔ གསལ་བ་ལ་མ་འགགས་པར་ཉམས་སུ་མྱོང་བ་ལོངས་
སྣ་ཚོགས་རིས་སུ་འཆར་བ་སྤྲུལ་སྐུ འཐོབ་བྱེད་ཀྱི་ལོགས་ནས་བསྒྲུབ་ཏུ་
མེད་པར་རང་ལ་གནས་པར་ཤེས་པ་ནི་འབྲས་བུ་འཐོབ་བྱེད་མེད་པར་ད་ལྟ་ཉིད་
དུ་འགྲུབ་པར་གནད་དུ་ཚུད་པའོ༔
དམ་ཚིག་བསྲུང་བྱ་དང་སྲུང་བྱེད་ཀྱི་སོ་མཚམས་ནི བསྲུང་བྱ་ནི་རྩ་བ་
ཡན་ལག་ལ་སོགས་པའོ༔ སྲུང་བྱེད་ནི་ལུས་ངག་ཡིད་གསུམ་གྱིས་མ་ཉམས་པར་ 
བསྲུང་བའོ༔ དེ་རྒྱུད་ལ་ཉམས་སུ་ལེན་པའི་དུས་སུ་རྩ་བའི་དམ་ཚིག་སྐུ་གསུང་ 
ཐུགས་དང༔ ཡན་ལག་གི་དམ་ཚིག་རྩ་བ་བཞི་ལ་སོགས་པ་བསྲུང་བྱ་དང་སྲུང་བྱེད་
ཐམས་ཅད་སེམས་ཉིད་ཀྱི་ངང་ལ་མ་གྲུབ་སྟེ༔ རང་སེམས་དྲི་མ་མེད་པར་ཤེས་ 
པ་ལ་དམ་ཚིག་གནད་དུ་ཚུད་པ་ཞེས་བྱའོ༔ གལ་པོ་ཆེ་གནད་ཀྱི་གདམས་པ་
ཟབཿ སཱ་མཱ་ཡཱ
༤ ༈༙ ན་མོ་གུ་རུ་དྷེ་ཝ་དྷཱཀྐི་ནི་ཧྰུྃ༔ སྐུ་གསུམ་ཡེ་ཤེས་ལྔའི་བདག་ཉིད་རྒྱལ་
127

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་ཐམས་ཅད་ཀྱི་དགོངས་པ་མ་ལུས་པ་ཡོངས་རྫོགས་ཐུགས་ལ་ཤར་བའི་རྗེ་ 
དམ་པར་གྱུར་པ༔ ཨོ་རྒྱན་གྱི་མཁན་པོ་པདྨ་འབྱུང་གནས་ཀྱི་ཐུགས་བཅུད་ཕྱུང་ 
ནས་ཞལ་གྱི་གདམས་པ་གསུངས་པ་ནི༔ སངས་རྒྱས་དང་སེམས་ཅན་གྱི་རྩ་བ་ 
འཁོར་འདས་ཀྱི་དངོས་གཞི་རྩད་བཅད་པའི་གདམས་པ་གསུངས་ཏེ དེ་ཡང་ 
སྤྱིར་ཆོས་ཐམས་ཅད་རང་གི་སེམས་སུ་འདུས སེམས་ཀྱི་རང་བཞིན་ནི་གཞི་ 
རྩ་ཐམས་ཅད་དང་བྲལ་བ༔ གཅིག་དང་དུ་མ་དང་བྲལ་བ༔ རང་གི་ངོ་བོར་ 
ཡང་མ་གྲུབ་པ༔ དེ་ཉིད་ཕྱིན་ཅི་མ་ལོག་པར་རྟོགས་པའི་དུས་ན་སངས་རྒྱས་ཀྱི་ 
སྐུ་དང་ཡེ་ཤེས༔ མྱ་ངན་ལས་འདས་པའི་ཆོས་སྐུར་སྣང་ཞིང་༔ མ་རྟོགས་པའི་ 
དུས་ན་སེམས་ཀྱི་ལུས་དང་འཁོར་བའི་སྡུག་བསྔལ་སྣ་ཚོགས་སུ་སྣང་སྟེ དེ་དག་ 
ཐམས་ཅད་སྣང་ལ་རང་བཞིན་མེད་པར་ཤེས་པ་ནི་ཤེས་རབ༔ སྣང་བ་མི་འགག 
པ་ནི་ཐབས་སོ༔ དེ་ལྟར་རྟོགས་པའི་དུས་ན་དབྱིངས་དང་རིག་པར་ལྡན༔ རིག་ 
པ་སྤྲོས་དང་བྲལ༔ དེ་ཁོ་ན་ཆོས་ཉིད་བྱང་ཆུབ་སེམས་དེ་རྟོགས་ན་སངས་རྒྱས་ 
ལ༔ མ་རྟོགས་ན་སེམས་ཅན༔ བསྒོམས་ན་མྱ་ངན་ལས་འདས༔ མ་བསྒོམས་ན་ 
འཁོར་བའོ སྒྲོ་འདོགས་འཕྲལ་ལ་གཅོད་པའི་གདམས་པ་ནི༔ སྣང་བ་སེམས་ 
སུ་ཤེས་པས་ཕྱིའི་སྒྲོ་འདོགས་གཅོད༔ སེམས་དངོས་པོར་མ་གྲུབ་པས་ནང་གི་སྒྲོ་ 
འདོགས་གཅོད༔ ཕྱི་ནང་གཉིས་སུ་མེད་པར་ངོ་བོ་སྟོང་པར་རྟོགས་པས་ལྟ་བའི་ 
སྒྲོ་འདོགས་གཅོད༔ གསལ་ལ་མ་འགགས་པར་འདུག་ན་བསྒོམ་པའི་སྒྲོ་འདོགས་ 
ཆོདཿ༔ ཆོས་ཉིད་བཟང་ངན་མེད་པར་རྟོགས་པས་སྤྱོད་པའི་སྒྲོ་འདོགས་ཆོདཿ 
ཡར་སངས་རྒྱས་ལ་མི་རེ༔ མར་འཁོར་བ་ལ་མི་དོགས རེ་དོགས་མེད་པར་ 
ཤེས་པས་འབྲས་བུའི་སྒྲོ་འདོགས་ཆོད བུན་ནེ ལོང་ངེ ཤིག་གེར་འདུག་པས་
128

༄༅། །ཟབ་གཏེར་ཆོས་ཀྱི་མཛོད་ཁང་
ཉམས་ཀྱི་སྒྲོ་འདོགས་ཆོད་དོ༔ ཕ་རོལ་ཏུ་ཕྱིན་པ་དྲུག་གམ་བཅུ་སྐད་གཅིག་ལ་ 
རྫོགས་པའི་གདམས་པ་ནི༔ བྱ་བ་ཐམས་ཅད་བཏང་བའི་སེམས་ཉིད་གང་ཡང་ 
འཛིན་པ་མེད་པས་སྦྱིན་པའི་ཕ་རོལ་ཏུ་ཕྱིན་པ་རྫོགས༔ སྐྱེ་བ་མེད་པར་གནས་ 
པས་སེམས་ཉིད་ལ་བསྲུང་བྱ་མེད་དེ་མཉམ་པར་གནས་པའི་ཚུལ་ཁྲིམས་ཀྱི་ཕ་
རོལ་ཏུ་ཕྱིན་པ་རྫོགས༔ སེམས་ཉིད་མ་བཅོས་རང་སེམས་ལ་ཁོང་ཁྲོ་མེད་པས་
བཟོད་པའི་ཕ་རོལ་ཏུ་ཕྱིན་པ་རྫོགས༔ བྱིང་རྒོད་ལ་སྐད་གཅིག་ཙམ་ཡང་མ་
ཡེངས་པས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་རྫོགས༔ སེམས་ཉིད་ཀྱི་དོན་ལ་
གཡོ་བ་མེད་པར་གནས་པས་བསམ་གཏན་གྱི་ཕ་རོལ་ཏུ་ཕྱིན་པ་རྫོགས༔ ཐ་སྙད་
ལ་གདག་གཞི་དང་བྲལ་བས་དེ་ཉིད་ཀྱི་དོན་ལ་མ་འཁྲུལ་པར་ཤེས་པས་ཤེས་རབ་
ཀྱི་ཕ་རོལ་ཏུ་ཕྱིན་པ་རྫོགས༔ འདི་ཡིན་བསྒྲུབ་ཏུ་མེད་པར་རང་གསལ་བས་ཡེ་
ཤེས་ཀྱི་ཕ་རོལ་ཏུ་ཕྱིན་པ་རྫོགས རེ་དོགས་གཉིས་ལས་འདས་ནས་སྟོང་པས་
སྨོན་ལམ་གྱི་ཕ་རོལ་ཏུ་ཕྱིན་པ་རྫོགས༔ ཡིད་ལ་བྱེད་པ་མེད་པས་སེམས་ཉིད་རང་
བྱུང་བས་ཐབས་ཀྱི་ཕ་རོལ་ཏུ་ཕྱིན་པ་རྫོགས༔ གང་ལ་ཡང་ཉམ་ང་མེད་ཅིང་ཀློང་
དུ་གྱུར་པས་སྟོབས་ཀྱི་ཕ་རོལ་ཏུ་ཕྱིན་པ་རྫོགས༔ དེ་ལྟར་ཕ་རོལ་ཏུ་ཕྱིན་པ་བཅུ་སྐད་
ཅིག་ལ་རྫོགས་པའོ༔ ལམ་ལྔ་སྐད་གཅིག་ལ་བསྒྲོད་པའི་གདམས་པ་ནི༔ སེམས་
སྐྱེ་འགགས་མེད་པར་རྟོགས་པས་ཚོགས་ལམ་བསྒྲོད་དུ་མེད་པར་རྫོགས༔ སེམས་
ལ་གོལ་སྒྲིབ་མེད་པས་སྦྱོར་ལམ་བསྒྲོད་དུ་མེད་པར་རྫོགས༔ སེམས་ལ་གཡོ་འགུལ་
མེད་པས་བསྒོམ་ལམ་བགྲོད་དུ་མེད་པར་རྫོགས༔ སེམས་ལ་གསལ་འགྲིབ་མེད་
པས་མཐོང་ལམ་བསྒྲོད་དུ་མེད་པར་རྫོགས༔ སེམས་ལ་སངས་རྒྱས་གཞན་ནས་ 
བསྒྲུབ་ཏུ་མེད་པས་མཐར་ཕྱིན་པའི་ལམ་རྫོགས༔ དེ་ལྟར་ལམ་ལྔ་མ་ཕྱིན་པར་
129

་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྐད་ཅིག་ལ་བསྒྲོད་པའི་ཞལ་གདམས་སོ༔ སྐུ་གསུམ་རང་ལ་རྫོགས་པའི་གདམས་
ངག་ནི༔ སེམས་ཉིད་ནམ་མཁའ་ལྟ་བུར་གཡོ་འགུལ་མེད་པར་གནས་པས་ཆོས་ 
ཀྱི་སྐུ་ཡིན༔ བྱང་ཆུབ་ཀྱི་སེམས་སྐྱེ་འགགས་མེད་པར་རྟོགས་ནས༔ ཡེ་ཤེས་བྱ་ 
བ་མེད་པས་ལྷུན་གྱིས་གྲུབ་པ་ལོངས་སྤྱོད་རྫོགས་པའི་སྐུ༔ སེམས་ཉིད་མ་འགགས་ 
རོལ་པ་ཆེན་པོ་ལས་རིག་པ་ཕྱོགས་མེད་དུ་ཤར་བས་སྤྲུལ་པའི་སྐུའོ༔ སྐུ་གསུམ་
བདེ་བའི་གནས་སུ་མ་བསྒྲོད་པར་ཕྱིན་པའི་ཞལ་གདམས་སོ 
གཞི་ལམ་འབྲས་བུ་གསུམ་ཅིག་ཆོད་ཀྱི་གདམས་པ་ནི གཞི་རང་བཞིན་མ 
བཅོས་རང་ལ་ཡོད་པར་ལྷུན་གྱིས་གྲུབ་པས་གཞི་ཡེ་ནས་སངས་རྒྱས ལམ་རིམ་ 
པ་མ་ཡེངས་གསལ་ལ་མ་འགགས་པ་བསམ་ངོ་ལ་ལྷུན་གྱིས་གྲུབ་པས་ལམ་མངོན་
སངས་རྒྱས༔ འབྲས་བུ་མ་བསྒྲུབས་མ་སྤངས་སྐུ་གསུམ་རང་ལ་ལྷུན་གྱིས་གྲུབ་
པས་འབྲས་བུ་མངོན་སངས་རྒྱསགཞི་ལམ་འབྲས་བུ་གཅིག་ཆོད་ཀྱི་ཞལ་
གདམས་སོ༔ ཐེག་པ་རིམ་པ་དགུ་ལ་དཔགས་པའི་གདམས་པ་ནི༔ ཞེན་རྟོག་ 
གཟུང་འཛིན་གྱི་རྩོལ་བ་རང་སར་དག་ནས༔ སེམས་ཉིད་མ་བཅོས་བཙལ་མེད་ 
དུ་གནས་པས་སོ་སོ་སྐྱེ་བོ་ཐ་མལ་པའི་རྟོག་པ་རང་སར་དག༔ རྟག་ཆད་མཐར་ 
འཛིན་གྱི་རྩོལ་བ་རང་སར་དག་ནས་སེམས་ཉིད་མུ་སྟེགས་རྟག་ཆད་མཐར་འཛིན་
·རྩོལ་བ་རང་སར་དགཿ གཟུང་འཛིན་ཆོས་ཅན་རང་སར་དག་ནས་སེམས་ 
ཉིད་ཉན་ཐོས་རང་སར་དགཿ རྟེན་འབྲེལ་ཆོས་ཀྱི་རྩོལ་སྒོམ་རང་སར་དག་ནས་ 
སེམས་ཉིད་རང་སངས་རང་སར་དག༔ རང་གི་དོན་དམ་གྱི་རྩོལ་བ་རང་སར་ 
དག་ནས་སེམས་ཉིད་སེམས་ཙམ་པ་རང་སར་དག༔ བདེན་པ་རེས་འཇོག་རང་ 
སར་དག་ནས་སེམས་ཉིད་དབུ་མ་རང་སར་དག དག་པ་ཆོས་ཉིད་ཀྱི་རྩོལ་བ་
130

ཟབ་གཏེར་ཆོས་ཀྱི་མཛོད་ཁང་
རང་སར་དག་ནས་སེམས་ཉིད་ཀྱྀ་ཡ་རང་སར་དག༔ བྱིན་རླབས་ཆོ་འཕྲུལ་གྱི་ 
རྩོལ་བ་རང་སར་དག་ནས་སེམས་ཉིད་ཡོ་ག་རང་སར་དག༔ལྟ་སྤྱོད་ཐ་དད་ཀྱི་
རྩོལ་བ་རང་སར་དག་ནས༔ སེམས་ཉིད་ཨུ་པ་རང་སར་དག༔ ཏིང་ངེ་འཛིན་
རིམ་འཇུག་རང་སར་དག་ནས་སེམས་ཉིད་མ་ཧཱ་ཡོ་ག་རང་སར་དག ཏིང་ངེ་
འཛིན་རིམ་འཇུག་དབྱིངས་ཡེ་ཤེས་ཀྱི་རྩོལ་སྒོམ་རང་སར་དག་ནས་སེམས་ཉིད་
ཨ་ནུ་ཡོ་ག་རང་སར་དག༔ ཆོས་སྐུ་མ་བཅོས་བྱང་ཆུབ་སེམས་སུ་རང་གཞག་
པས་ཅིར་སྤྱོད་ཐམས་ཅད་མ་བཅོས་སངས་རྒྱས་དགོངས་པ་ཡིན༔ ཐེག་པ་མ་ 
སྤངས་རང་སར་གྲོལ་བའི་ཞལ་གྱི་གདམས་པའོ༔
༈ ལྟ་བ་ཡན་ཐུབ་པ༔ བསྒོམ་པ་ཡེངས་ཐུབ་པ༔ སྤྱོད་པ་རྣལ་ཐུབ་པ་གསུམ་ 
གྱི་གདམས་པ་ནི༔ རྣམ་རྟོག་ངོ་བོ་སྟོང་པ་ཆོས་སྐུར་གོ༔ སྡུག་བསྔལ་སེམས་ 
ལས་བྱུང་བས་ཆོས་ཉིད་དུ་ཤེས༔ འཁོར་བ་སེམས་སུ་ཤེས་པས་མ་སྤངས་སངས་ 
རྒྱས་སུ་ཤེས་པའི་དུས་ན་ལྟ་བ་ཡན་ཐུབ་པ་ཡིན༔ རྣམ་རྟོག་ཡེ་ཤེས་སུ་འབར༔ 
དུག་ལྔ་རང་སར་དག༔ སེམས་ལ་དངོས་མེད་བསྒོམ་མེད་དུ་ཤེས་པའི་དུས་ན་ 
བསྒོམ་པ་ཡེངས་ཐུབ་པ་ཡིན༔ སྡང་བའི་དགྲ་ལ་ཞེ་སྡང་མེད༔ བྱམས་པའི་གཉེན་ 
ལ་ངོ་བསྲུང་མེད༔ ཟང་ཟིང་གི་ནོར་ལ་འཛིན་ཆགས་མེད་པའི་དུས་ན་སྤྱོད་པ་ 
རྣལ་ཐུབ་པ་ཡིན༔ ལྟ་བ་ཡན་ཐུབ་པར་འདོད་ན་ཅིར་སྣང་ཆོས་སྐུར་རྟོགས་པར་ 
གྱིས༔ བསྒོམ་པ་ཡེངས་ཐུབ་པར་འདོད་ན་སེམས་ལ་བཟོ་མ་བྱེད༔ སྤྱོད་པ་ཡན་ 
ཐུབ་པར་འདོད་ན་ཞེན་ཆགས་ཀྱི་ཞེན་པ་ཆོདཿ༔ ལྟ་བསྒོམ་སྤྱོད་པའི་གལ་འགགས་ 
་ཞལ་གདམས་སོ༔ ཕུང་པོ་ལྷག་མེད་དུ་སངས་རྒྱ་བའི་མན་ངག་ནི༔ སྐྱེ་འཆི་ 
གཉིས་མེད་ཀྱི་བར་དོ་སྐྱེས་ནས་ད་ལྟ་མ་ཤིའི་བར་འདི་ལ་བསྐྱེད་རིམ་ཡི་དམ་
131

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྷ་སྣང་ལ་རང་བཞིན་མེད་པ་སྒོམས༔ དེ་གོམས་ནས་མཉམ་བཞག་ལ་རྡོ་རྗེ་ལྟ་ 
བུའི་ཏིང་ངེ་འཛིན་དང རྗེས་ཐོབ་ལ་སྒྱུ་མ་ལྟ་བུའི་ཏིང་ངེ་འཛིན་སྒོམས༔
ནས་མཉམ་བཞག་དང་རྗེས་ཐོབ་གཉིས་མེད་དུ་གྱུར་ནས༔ རང་གི་ཕུང་པོ་རྒྱུ་ 
ངན་པས་བསྐྱེད་པ་འདི་ཡང་རོ་མེད་སྲོག་མེད་དུ་གྱུར་ཏེ༔ ཤ་ཁྲག་ལ་སོགས་པ་
མེད་པར་འཇའ་ལུས་སུ་འགྱུར་རོ༔ དེ་ནས་ལུས་འདི་ཆོས་ཉིད་དབྱིངས་སུ་ཐིམ་
ནས་ཕུང་པོ་ལྷག་མེད་དུ་སངས་རྒྱས་པའོ༔ ཕུང་པོ་ལྷག་མེད་ཀྱི་ཞལ་གདམས་
ཕུང་པོ་ལྷག་མ་དང་བཅས་པར་སངས་རྒྱས་པའི་གདམས་པ་ནི༔ ད་ལྟའི་
དུས་འདིར་མཉམ་བཞག་གི་ཚེ་ན་ཆོས་ཉིད་སྤྲོས་མེད་བདེ་གསལ་དུ་བསྒོམ༔
རྗེས་ཐོབ་ཀྱི་དུས་སུ་སྒྱུ་མ་ལྟ་བུར་བསྒོམས་པས་དེ་ལ་གོམས་ནས་མཉམ་བཞག་
དང་རྗེས་ཐོབ་གཉིས་སུ་མེད་པ་དེ་འོད་གསལ་ཡིན༴ འཆི་བའི་དུས་སུ་ཕྱི་དབུགས་
ཆད་ནང་དབུགས་མ་ཆད་ཙམ་ནཿ ཆོས་ཉིད་འོད་གསལ་དང་བསམ་གཏན་གྱི་
འོད་གསལ་གཉིས་བསྲེས་ཏེ་ཕུང་པོ་བོར་ནས་སངས་རྒྱའོ༔ དེར་སངས་རྒྱ་མ་ནུས་
ན་སྲིད་པ་བར་དོ་ལ་བར་དོར་ངོ་ཤེས་ནས༔ སྔར་གྱི་གདམས་པའི་སྟོབས་ཀྱིས་
བག་ཆགས་སད་ནས་ཆོས་ཉིད་ཀྱི་དོན་དྲན་ཏེ་སངས་རྒྱ༔ དེར་སངས་མ་རྒྱས་ 
ཀྱང་མངལ་གྱི་གྲོང་ཁྱེར་དུ་ཤེས་ནས སྐྱེ་བ་གཅིག་ལ་ལས་ཀྱི་འཕྲོ་བླངས་ཏེ་ 
སངས་མི་རྒྱ་མི་སྲིདཿ༔ ཕུང་པོ་ལྷག་བཅས་ཀྱི་ཞལ་གྱི་གདམས་པའོ
བར་དོ་མེད་པར་སངས་རྒྱས་པའི་གདམས་པ་ནི༔ ཤེས་པ་སྔ་ཕྱིའི་བར་དོ་ 
ནི ཤེས་པ་སྔ་མ་འགགས་ཕྱི་མ་མ་སྐྱེས་པའི་བར་དུ་ཆོས་ཉིད་འཆརཿ རྨི་ལམ་ 
གྱི་བར་དོ་ནི༔ དེ་རིང་གི་རྣམ་རྟོག་ནི་འགགས༔ རྨི་ལམ་མ་བྱུང་བར་དུ་ཆོས་ 
ཉིད་འཆརཿ སྐྱེ་ཤིའི་བར་དོ་ནི༔ འཇིག་རྟེན་འདིའི་སྣང་བ་ནི་འགགས༔ ཕྱི་
132

།ཟབ་གཏེར་ཆོས་ཀྱི་མཛོད་ཁང
མའི་ལུས་ནི་མ་བླངས་བར་ལ་ཆོས་ཉིད་ཀྱི་འོད་གསལ་འཆར་བས༔ དེ་ངོ་ཤེས་
པར་བྱས་ལ་བསྡད་པའི་བསམ་པ་སྲོག་བཏང་བས༔ བསྒོམ་པའི་འོད་གསལ་དང
འཆི་ཁ་མའི་འོད་གསལ་གཉིས་བསྲེས་པས༔ བར་དོ་མེད་པར་སངས་རྒྱའོ༔ ཆོས་
བྱེད་པ་རྣམས་ལ་འབྲེལ་པ་དགུ་དང་ལྡན་དགོས་ཏེ དེ་ཡང་ལྟ་བ་ལུང་རིགས་
དང་འབྲེལ་པས་རྟོགས་པ་གང་ཡང་མི་འགལ་བ༔ བསྒོམ་པ་ཉམས་མྱོང་དང་
འབྲེལ་པས་རྒྱུད་ལ་ཉམས་དང་ལྡན་པ གསང་སྔགས་དབང་དང་འབྲེལ་པས་
རིམ་པ་རྫོགས་པར་ནོདཿ༔ བྱིན་རླབས་མོས་གུས་དང་འབྲེལ་པས་བླ་མ་ལ་སངས་ 
རྒྱས་སུ་མཐོང་བ༔ ཉམས་མྱོང་རྟོགས་པ་དང་འབྲེལ་པས་གཞི་ལམ་དུ་སློངཿ
སྤྱོད་པ་དུས་ཚོད་དང་འབྲེལ་ཏེ་ཐོག་འགེལ་དུ་གཅོད༔ དངོས་གྲུབ་དམ་ཚིག་ 
དང་འབྲེལ་ཏེ་ཅི་བསམ་འགྲུབ༔ འབྲས་བུ་གཞན་དོན་དང་འབྲེལ་ཏེ་ལས་ཅན་ 
དྲང་བར་ནུས༔ གདམས་པ་བླ་མ་དང་འབྲེལ་ཏེ་རྒྱུད་ལ་ངོ་སྤྲོད་ཐེབས༔ དེ་ལྟར་ 
འབྲེལ་པ་དགུ་དང་ལྡན་ན་ཇི་ལྟར་བྱས་ཀྱང་འོང༔ ཐུན་མོང་མ་ཡིན་པའི་ཆོས་
དྲུག་ཡོད་དེ དེར་ཡང་ཆོས་ཉིད་སྟོང་པ་ལ་དངོས་པོའི་ཁོང་ཚངས་ཀྱི་མི་ 
བཙངས་ཏེ་སྟོང་ངོ་སྙམ་པའི་བློ་མི་སྒོམ༔ རིག་པ་གཅེར་བུ་ལ་མཚན་མའི་གོས་ 
ཀྱིས་མི་དཀྲིས་ཏེ་ཡུལ་ལ་ཆགས་སེམས་སྤང༔ སེམས་ཉིད་གཉུག་མ་ལ་ཆགས་ 
སྡང་གི་རྟེན་མི་བཅའ་སྟེ་ཞེན་པ་དང་རློམ་སེམས་མི་བྱ༔ ཡེ་ཤེས་རྣམ་དག་ལ་ 
དགེ་སྡིག་གི་བློས་མི་སྒྲུབ་སྟེ་སྤང་བླང་མེད་པར་རང་སར་དག་པ་ཤེས་པར་བྱ༔ 
མཚན་མ་རང་སེལ་ལ་ང་བདག་གི་མདུད་པས་མི་བཅིང་སྟེ་རང་སོལ་གྲོལ༔ དུ་
བཞག༔ ཡེ་སྟོང་རྩ་བྲལ་ལ་དངོས་པོ་དང་མཚན་མར་མི་བཟུང་རང་སར་རང་ 
དག་ཏུ་གཞག་གོ སངས་རྒྱས་ངོ་སྤྲོད་ཀྱིས་ཆོག་སྟེ སྣང་བ་སྟོང་པར་འདུག་
133

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་སེམས་སུ་ངོ་སྤྲདཿ༔ སེམས་ཉིད་དོན་དམ་པར་ཅིར་ཡང་མ་གྲུབ་པས་བློ་ལས་ 
འདས་པ་དེ་ལས་ཆོས་སྐུ་ཡིན་པར་ངོ་སྤྲད༔ སེམས་ཉིད་འོད་གསལ་ལས་བདེ་ 
བ་ཆེན་པོ་སྐྱེ་བ་མེད་པ་དེ་ལོངས་སྤྱོད་རྫོགས་པའི་སྐུ་ཡིན་པར་ངོ་སྤྲདཿ༔ རིག་པ་
འདི་ཉིད་ལ་ཇི་ལྟ་བ་བཞིན་སྣང་ཞིང་ཤེས་པ་དེ་སྤྲུལ་སྐུ་ཡིན་པར་ངོ་སྤྲདཿ༔ སྐུ་ 
གསུམ་རང་ལ་ཡོད་པར་ངོ་ཤེས་པས་བསྟན་ནས་བསྟན་པ་ཙམ་གྱིས་ཆོག༔ བལྟས་
ནས་བལྟས་པ་ཙམ་གྱིས་མཐོང༔ དུས་དེ་ཉིད་དུ་མངོན་སུམ་དུ་གྱུར༔འབྲས་བུ་
ལྷུན་གྲུབ་ནི༔ རེ་དོགས་མེད་པས་ལུས་མི་ལེན༔ ནམ་ཤིར་སངས་རྒྱས་ཞེས་བྱའོ༔ 
སངས་རྒྱས་ངོས་འཛིན་གྱི་གདམས་པ་ཡོད་དེ༔ དེ་ཡང་སེམས་ཉིད་ཡེ་གདོད་
མ་ནས་སངས་རྒྱས་པ་ཡིན་ཏེ་འདུ་འབྲལ་མེད་པས་སྤྲོས་པ་ཐམས་ཅད་དང་བྲལ་
བར་ཤེས་པ་དེ་ལྟ་བའོ༔
དེའི་ངང་ལ་སྤྱོད་ལམ་རྣམ་བཞི་ཅི་བྱེད་ཀྱང་མ་བཅོས་པ་རྣལ་མ་གཉུག་མའི་
ངང་ལས་བཞག་པ་དེ་བསྒོམ་པའོ༔ དེའི་ངང་ལས་ཆོས་སྤྱོད་ཅི་བྱེད་ཀྱང་དེ་
དང་མི་འབྲལ་ཞིང་གང་ཡང་མི་དམིགས་པར་སྤྱོད་པ་ནི་སྤྱོད་པའོ༔ ཡར་སངས་
རྒྱས་ལ་རེ་བ་མེད༔ མར་འཁོར་བ་ལ་དོགས་པ་མེད་པར་རང་བྱུང་ལྷུན་གྲུབ་སྐྱེ་ 
བ་མེད་པར་རྟོགས་པ་དེ་འབྲས་བུའོ༔ མ་བསྒོམས་པར་སངས་རྒྱ་བའི་ཐབས་
ཡོད་དེ༔ དེ་ཡང་རང་གི་སེམས་དེ་གཞི་དངོས་པོར་ཅིར་ཡང་མ་གྲུབ་པས་ཅིར་ 
ཡང་བསྒོམ་དུ་མེད་དོ༔ གཞན་ཡང་སེམས་ཉིད་ལ་གཞི་མེདཿ དངོས་པོ་དང་ 
མཚན་མ༔ ཐ་སྙད་ལས་འདས༔ བསྒོམ་དུ་རྡུལ་ཙམ་ཡང་མེད་ལ༔ དངོས་པོའི་ 
མཚན་མའི་ཡུལ་ལ་ཡེངས་སུ་སྐད་ཅིག་ཙམ་ཡང་མེད༔ སངས་རྒྱས་ཞེས་ཡོན་ 
ཏན་དུ་མི་ལྟ་ལ༔ འཁོར་བ་ཞེས་སྐྱོན་དུ་མི་ལྟའོ༔ སྡིག་པོ་ཆེ་སྔོན་ལ་སངས་རྒྱ་
134

༄༅། །ཟབ་གཏེར་ཆོས་ཀྱི་མཛོད་ཁང་།
བའི་གདམས་པ་ནི༔ རང་གི་སེམས་འདི་ཅིའི་ངོ་བོར་ཡང་མ་གྲུབ༔ གཞན་ལའང་ 
འདི་འདྲའོ་ཞེས་བསྟན་དུ་མ་བཏུབ༔ ངོ་བོ་རང་སྟོང་དུ་འདུག་པ་འདི་ལ་དགེ་
སྡིག་གི་སྐྱོན་གྱིས་མ་གོས་པའི་ཀུན་གཞི་འདི་ལ་ཡིད་ཀྱིས་ཁ་ནང་དུ་བལྟས་པསཿ 
དགེ་སྡིག་བག་ཆགས་བསགས་པས་མཐོ་རིས་དང་ངན་སོང་བྱེད་དེ༔ དེ་ལ་སེམས་
ཉིད་ལ་བསྒོམ་དུ་མེད་པས་ནམ་མཁའ་དང་འདྲ༔ བརྗོད་དུ་མེད་པས་རྣམ་ 
ཤེས་གཟུགས་དང་བྲལ༔ དམིགས་སུ་མེད་པས་ཆོས་ཀྱི་དབྱིངས་སུ་ཐིམ༔བརྗོད་
དུ་མེད་དེ་བྱ་རྩོལ་ཡུལ་ལས་འདས༔ སྐྱེ་ཤི་མེད་དེ་བྱང་ཆུབ་སེམས༔ དགེ་
སྡིག་མེད་དེ་ཀུན་གཞི་ཡིད་ལས་འདས༔ དེའི་ངང་ལས་བསྒོམ་རྒྱུ་ནི་གྱད་ཀྱིས་
སེ་གོལ་གཏོགས་པ་ཙམ་ཡང་མེད་ལ༔ ཡེངས་སུ་ནི་སྐྱེས་བུ་ལག་པའི་བརྐྱང་
བསྐུམ་ཙམ་དུ་མེད་པར༔ བསྒོམ་མེད་གཞི་བཞག་རང་ལུགས་སུ་ཙེན་གྱིས་ཞོགཿ
དེའི་ངང་ལས་འཆི་ཁར་བག་ཙམ་གཅིག་གནས་ཀྱང༔ མཚམས་མེད་པ་ལྔའི་
ལས་བྱས་པས་ཡང་རྡུལ་ཀྱང་ཡང་སྲིད། གྱི་ལུས་ལེན་མི་སྲིད་དོ ཆོས་སྐུ་སྤྲོས་
བྲལ་གྱི་ངང་ལ་རིག་པ་ཡལ་ནས་སངས་རྒྱས་པ་ཡིན་ནོ༔ སྡིག་པོ་ཆེ་གསེབ་ལམ་
ལ་འགྲོ་བའི་ཞལ་གདམས་སོ
ཐ་མལ་གྱི་ཤེས་པ་འདི་ཕྲལ་ལ་བསྒྱུར་དུ་བཏུབ་པའི་གདམས་པ་ནི རྒྱ་མཚོ་
ཆེན་པོ་རླུང་གིས་མ་བསྐྱོད་པ་བཞིན་དུ༔ ཆོས་ཉིད་ལ་གཡོ་འགུལ་མེད་པའི་
ངང་ལ་སེམས་ཉིད་ཀྱང་གཡོ་འགུལ་མེད་པར་ཙན་གྱིས་ཞོག༔ ནམ་མཁའ་ལ་
བྱ་འཕུར་བ་བཞིན་རྗེས་མེད་དུ་ཙན་གྱིས་ཞོག༔ ཆུ་ལ་རལ་གྲི་བརྒྱབ་པ་བཞིན་
སེམས་ལ་རྗེས་མེད་དུ་ཝལ་གྱིས་ཞོག༔ སྣང་ངོ་སེམས་ཡིན་པས་གཞན་ལ་བསྒོམ་
དུ་མེད༔ སེམས་ལ་དངོས་པོ་མེད་པས་སེམས་ཉིད་ལ་བསྒོམ་དུ་མེད༔ སྣང་བ་
135

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་སེམས་གཉིས་ཀའི་མཚན་མ་ལ་བརྟག་མི་བཟོད་པས་སྣང་སེམས་གཉིས་ཀར་ 
བསྒོམ་དུ་མེད་དོ༔ བསྒོམ་དུ་མེད་པ་དེ་ཁོ་ན་སེམས་ཅན་གྱི་སེམས་མ་ཡིན་ཏེ
སངས་རྒྱས་ཀྱི་ཐུགས་ཡིན་ནོ༔ ཐ་མལ་གྱི་ཤེས་པ་སངས་རྒྱས་ཐུགས་སུ་བསྒྱུར་ 
བའི་ཞལ་གདམས་སོ༔ སངས་རྒྱས་ཀྱི་དགོངས་པ་དང་སེམས་ཅན་གྱི་སེམས་ 
བསྲེ་བ་ལ་བདེ་བ་བཅོ་ལྔ་དང་ལྡན་དགོས་པ་ནི༔ སྣང་སྲིད་སེམས་སུ་ཤེས་པས་ 
ཕྱོགས་རིས་མེད་པས་བདེ༔ སེམས་ཉིད་ཅིར་ཡང་ཤེས་པས་གང་ལྟར་བཏགས་ 
པ་བདེ དེ་ལས་སྤང་བླང་མེད་པས་མཉམ་པ་ཉིད་དུ་བདེ༔ ཕྱོགས་དང་རིས་ 
སུ་མེད་པས་གཉིས་མེད་ཀུན་ཏུ་བདེ༔ ལྷུན་གྱིས་གྲུབ་པས་བཙལ་མེད་ཀུན་ཏུ་ 
བདེ༔ དེ་ལ་དགག་སྒྲུབ་མེད་པས་མཉམ་ཉིད་ངང་ལ་བདེ༔ མ་བཅོས་ངང་ལ་ 
གནས་པས་རང་བཞིན་ཀུན་ཏུ་བདེ༔ གཟུང་འཛིན་རྟོག་པ་བྲལ་བས་རྣམ་དག་ 
ངང་ལ་བདེ༔ དེ་ལ་དམིགས་གཏད་མེད་པས་མཉམ་ཉིད་ངང་ལ་བདེ༔ སྣང་ 
སྲིད་ཡེ་སངས་རྒྱས་པས་བདག་ཉིད་ཆེན་པོར་བདེ༔ རང་བཞིན་ལྷུན་གྱིས་གྲུབ་ 
པས་ཐོབ་བྱ་མེད་པར་བདེ༔ གཞན་ནས་བླང་དུ་མེད་པས་ཡེ་ཐོབ་ཆེན་པོར་ 
བདེ༔ ལམ་ལ་སྒོ་ཕུག་མེད་པས་མ་བཀོད་གནས་ནས་བདེ༔ གནས་ལ་མཐོ་ 
དམན་མེད་པས་མ་བཙལ་ས་ན་བདེ༔ གཞི་ལ་འཕོ་འགྱུར་མེད་པས་རང་བཞིན་ 
གནས་ན་བདེ༔ བདེ་བ་བཅོ་ལྔ་དང་ལྡན་པའི་ཞལ་གྱི་གདམས་པའོ༔ གསུངས་ 
པ༔ སངས་རྒྱས་ལོགས་ན་མེད་ཀྱིས་རང་སེམས་རྟོགས་པར་གྱིས་ཤིག༔ རྟོགས་ 
པས་མི་ཆོག་རྒྱུད་དང་འདྲེས་དགོས་པས་བསྒྲུབ་ལ་ནན་ཏན་སྐྱེད་ཅིག༔ བསྒྲུབ་ 
ལོས་མི་ཆོག་འགྲུབ་རྟགས་ཐོན་པར་གྱིས་ཤིག༔ བར་ཆོད་བདུད་ཀྱིས་ཁྱེར་ཉེན་
ཡོད་པས་བྱང་ཆུབ་བསྒྲུབ་པའི་ཆོས་ལ་ལོག་ན་སློབ་དཔོན་ཡིན་ཀྱང་མ་ཉན་
136

༄༅། །ཟབ་གཏེར་ཆོས་ཀྱི་མཛོད་ཁང་།
ཅིག༔ ཚེ་འདིར་བཙན་ཕྱུག་འཛོམས་ཀྱང་སྒྱུ་མ་དང་འདྲ༔ འདི་ལས་ཕྱི་མ་རིང་ 
བས་ཆོས་ལ་ནན་ཏན་སྐྱེད་ཅིགཿ ཚེ་འདིར་མཛངས་དྲག་ལྡན་ཡང་ཕྱི་མ་ལ་ 
ཕན་པ་མ་བསྒྲུབས་ན་མགོ་སྟོང་ཡིན༔ བླ་མའི་གདམས་ངག་ཉམས་སུ་ལེན་པ་ 
ལ་འབུངས་ཤིག༔ ཐར་པའི་ལམ་སྣ་འདྲེན་པར་བྱེད་པར་རྟག་ཏུ་བླ་མ་བརྟེན་ཡུན་ 
རིང་བར་གྱིས་ཤིགཿ དམ་པའི་ལྷ་ཆོས་མེད་ན་སྟོང་ལོག་ཡིན་པས་ཚེ་འདིར་སྒོ་ 
གསུམ་ཆོས་ལ་དྲིལ་ཅིག༔ ལམ་ལོག་བདུད་ཀྱི་བསླུ་བྲིད་འབྱུང་བས་བརྟག་གཞིག་ 
ལེགས་པར་ཐོངས་ཤིག ཧ་ཅང་ཐེ་ཚོམ་ཞུགས་ན་ལོག་ལྟའི་དབང་དུ་འགྲོ་བས་ 
མོས་གུས་ཀྱི་གཅུད་ཕུར་ཚུགས་ཤིག༔ ཕྱི་རབས་སྐལ་ལྡན་སེང་ཕྲུག་ཀུན་གྱིས་ 
ཞལ་གདམས་དེ་ལྟར་སེམས་ཀྱི་ནོར་བུར་ཆོངས༔ སཱ་མཱ་ཡཱཿ
༥ ཨཻ བཀའ་སྲོལ་བྱིན་རླབས་དང་ལྡན་པའི་སྔགས་འཆང་པདྨ་འབྱུང་གནས་ 
ཀྱིསཿ ཕྱི་རབས་ཀྱི་དོན་དུ་དགོངས་ནས་མཚོ་རྒྱལ་ལ་ཞལ་གདམས་ཉམས་ལེན་ 
གྱི་ཕྲེང་བ་གསུངས་པ༔ ཕྱི་རབས་ཀྱི་སྐལ་ལྡན་རྣམས་ཉོན་ཅིག༔ སྙིང་ཐག་པ་ 
ནས་ཆོས་ཡང་དག་པ་བྱེད་པ་གལ་ཆེ༔ ཆོས་ཡང་དག་པར་བྱེད་པ་ལ༔ དང་པོ་
བརྒྱུད་པ་མཚན་ཉིད་དང་ལྡན་པའི་བླ་མ་ཡང་དག་པ་ཡོངས་ཀྱི་དགེ་བའི་བཤེས་
གཉེན་ཡིད་ཆེས་ཤིང་ཁུངས་བཙུན་པ་གཅིག་ལ་གཏུགས་ནས་ཆོས་ཞུ་དགོས་ཏེ
དེ་ཡང་བླ་མ་ལོག་ན་གདམས་པ་ནོར་བས་རང་ཡང་སྦྱངས་པ་དོན་ལོག་ཏུ་སོང་
ན་ཁམས་ཤིན་ཏུ་ཆེ་བས་བླ་མ་མཚན་ཉིད་དང་ལྡན་པ་ལ་གཏུག་པ་ཤིན་ཏུ་གལ་
ཆེ་བས་སེམས་ལ་ཞོགཿ བླ་མ་རྣམས་ཀྱིས་ཀྱང་སྣོད་མེད་སྐལ་བ་དང་མི་ལྡན་
པའི་སློབ་མ་བ་སྐད་རྣམས་ལ་གདམས་པ་སྙིང་འབྱིན་པ་མི་སྦྱིན༔ དེ་ཡང་བླ་མ་ 
ལ་མི་གུས་ཤིང་ཆོས་ཐབས་ཀྱིས་འདོད༔ ཐོབ་ནས་ཁུངས་གཞན་ལ་འབྱིན༔ གདམས་
137

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་ཟབ་མོ་ཆུའི་ཟུངས་ ཆུད་ཟོས། བྱེད༔ བརྒྱུད་པའི་བཀའ་མི་འཛིན༔ ཉམས་ 
ལེན་སྒྲུབ་པ་མི་བྱེད་པ་ལ་ཆོས་ཟབ་མོ་བྱིན་པས་གསེར་ཕྱེ་མི་གཙང་བའི་འདམ་
ཁུང་དུ་གཏོར་བ་དང་འདྲ༔ དེ་འདྲའི་སློབ་མ་གདམས་པའི་སྣོད་དུ་མི་རུངཿ
མི་གོ་ཞིང་ངེས་ཤེས་མེད་པས་ཆོས་མི་མཐུན༔ སྣོད་ངན་ལ་གདམས་ངག་བྱིན་
པས་ཡི་གེའི་རིས་དང་དཔེ་ཆར་སོང་ནས་ཆོས་འཆལ་ནས་འགྲོ་བས། ཆོས་ཟབ་
མོ་འཚོ་ཤེས་པ་དང་སློབ་མའི་རྒྱུད་ལེགས་པར་ཐབས་དུ་མས་བརྟག་པ་གལ་ཆེ་
བས་སེམས་ལ་ཞོགཿ སྒྲོ་སྐུར་སྣ་ཚོགས་འདེབས་པའི་གང་ཟག་ལ་ཆོས་མ་བསྟན༔
དེ་ཡང་གདམས་པའི་གནད་མི་ཤེས༔ རྒྱུད་པའི་བཀའ་བབས་མེད༔ རང་རྒྱུད་
ཆོས་ལ་མ་འདྲེས་པར་གཤིས་ལོག་ཏུ་སོང༔ ཚིག་ལ་ཞེན་ཅིང་རྟོག་གེའི་རྗེས་
གཅོད་པ་ལ་འཐས་པའི་མི་ལ་ཆོས་བསྟན་པས་ཁོས་ཆོས་ལ་སྐུར་པ་འདེབས༔ སྐུར་
པ་བཏབ་པའི་རྣམ་སྨིན་གྱིས་ཁོའི་རྒྱུད་ལ་སྡིག་པ་གསོག༔ སྐུར་པ་བཏབ་པས་
རང་ཡང་ཁུང་ཁྲོ་སྐྱེ་ཞིང་སྡིག་པ་གསོགཿག༔ རང་གཞན་གཉིས་ཀས་སྡིག་བསགས་
པ་ལ་དགོས་པ་མེད་པས༔ གདམས་པ་ཟབ་མོ་ཟོང་མ་བྱེད་པར་གནས་དབེན་
པར་ཕུར་ཚུགས་སུ་ཉམས་སུ་ལོངས་ལ་ཆོས་དང་རང་རྒྱུད་འདྲེས་པར་གྱིས་ཤིག
འཇིག་རྟེན་འདིའི་ཁེ་གྲགས་ལ་དགའ་བའི་མི༔ ཆོས་བྱེད་ལོ་ཙམ ཉན་ལོ་ 
ཙམ ཤེས་ལོ་ཙམ་ལས་བསྒྲུབ་པ་གཙོ་བོར་མི་བྱེད་པ་ལ་ལ། ཆོས་ཟོང་ལ་བཙོང་ 
བའི་ཚོང་དཔོན༔ ཁེ་གྲགསཿ ལོ་མཿ ཟས་ནོར༔ ལོངས་སྤྱོདཿ བསྙེན་བཀུར་ 
བག་ཙམ་གཅིག་བྱུང་ན་ཆོས་ལ་བཀའ་རྒྱ་དམ་པོ་ཡོད་ཀྱང་ཇི་མི་སྙམ་པར་རྫུན་
ཟོག་དང་བསྲེ་ཞིང་འཆད༔ བླ་མ་དང་ཆོས་ལ་ཟོང་སྐོར་བྱེད་པའི་འཁོར་སློབ་ 
དང་མཆེད་མི་བརྟེན༔ ཟག་མེད་ཀྱི་བདུད་རྩི་རང་མི་ཟ་བར་དོན་དུ་མི་གཉེར་
138

༄༅། །ཟབ་གཏེར་ཆོས་ཀྱི་མཛོད་ཁང་།
བ་ལ་བྱིན་པས་དགོས་པ་མེད༔ གསང་སྔགས་ཟབ་མོའི་བཀའ་འཆལ་ནས་བྱིན་ 
རླབས་མི་འཇུག་པར༔ མ་སྲིང་དྷཱཀི་འཁྲུགས་ནས་བར་ཆད་འབྱུང་བས་སེམས་
ལ་ཞོགཿ
སྔོན་སྦྱངས་སྐལ་ལྡན་ལས་འཕྲོ་ཅན་གྱི་གང་ཟག༔ སྙིང་ཐག་པ་ནས་དམ་པ་ 
དོན་དུ་གཉེར་ཞིང་ཕུར་ཚུགས་སུ་ཉམས་སུ་ལེན་པའི་སྐྱེས་བུ་དམ་པ་རྣམས་ལ་
གདམས་པ་སྙིང་པོའི་བཅུད་ཕྱུང་ནས་སྦྱིན་པར་བྱ་སྟེ༔ དེ་ཡང་བླ་མ་ལ་སངས་
རྒྱས་སུ་མཐོང་བས་མོས་གུས་ཆེ་བ༔ གདམས་ངག་ལ་བདུད་རྩིར་མཐོང་བས་
ཕྱི་མའི་དོན་བསྒྲུབ་པ་ལ་བརྩོན་པ༔ ཚེ་འདིའི་དོན་ཆེད་རྣམས་ལ་སྙིང་པོ་མེད་
པར་མཐོང་བས་བླ་མེད་བྱང་ཆུབ་བསྒྲུབ་པའི་ཕྱོགས་ལ་དཀའ་ཐུབ་ཀྱི་སྡུག་སྲན་
ཆེ་བ༔ བྱ་བློ་ཁེ་གྲགས་འགྲན་སེམས་ལ་སོགས་པའི་ཉེས་སྐྱོན་གྱིས་མ་གོས་པའི་
སྐྱེས་བུ་དམ་པ་རྣམས་ནི རྒྱལ་བའི་ཐུགས་སྲས་ཡ་རབས་དམ་པ་ཡིན་པསཿ
གདམས་པ་ཡང་ཟབ་བུམ་པ་གང་བྱོས་བྱིན་པས༔ རང་གཞན་གཉིས་ཀའི་དོན་
དུ་འགྱུར་བ་ལགས་པས་སེམས་ལ་ཞོགཿ ཚེ་གཅིག་གི་བྱང་ཆུབ་བསྒྲུབ་པ་ལ་
དཀའ་ཐུབ་ཀྱི་སྲང་དུ་མ་གཅུན་ན་ཉམས་ལེན་རྒྱུད་ལ་མི་འཁེལ་བས་དཀའ་ 
ཐུབ་བྱེད་པ་གལ་ཆེ་སྟེ༔ དེ་ཡང་དང་པོར་ཆོས་ཉམས་སུ་ལེན་པ་ལ་དཀའ་ཐུབ་
དང་མ་བསྡོངས་ན་སྙོམ་ལས་དང་ལེ་ལོ་ཙམ་གྱིས་མི་འོང་བས༔ དུས་ཚོད་ཟླ་
བ་བཟང་པོ༔ ནམ་ཟླ་དབྱར་སྟོན་ལ་སོགས་པའི་ཚེས་གྲངས་བཟང་པོ་ཡང་ཉ་ 
སྟོང་བརྒྱད་གསུམ་ལ༔ གནས་དུར་ཁྲོད་དམ༔ གངས་རིའམ༔ གྲུབ་ཐོབ་ཀྱི་ 
གནས་སམ༔ ནགས་ཁྲོད་ལ་སོགས་པ་དབེན་པར་ཕྱིན་ལ༔ མཎྜལ་བཤམསཿ སྐུ་ 
གསུང་ཐུགས་ཀྱི་རྟེན་བཤམས༔ མཆོད་པ་བཀྲམ༔ ས་ཕྱོགས་དེའི་གཞི་བདག་
139

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་ བཏུས་
ལྷ་ཀླུ་ལ་སོགས་པ་རྣམས་ལ་གཏོར་མ་བྱིན༔ གསེར་སྐྱེམས་བཏང་ལ་བར་ཆད་ 
མ་བྱེད་ཅིག༔ དགེ་བའི་སྡོངས་གྲོགས་གྱིས་ཤིག་པར་བཀའ་བསྒོའོ༔ ནང་ནུབ་ 
ལ་སོགས་པར་ཆོས་སྤྱོད་ལམ་དུ་བསླངས་ཏེ༔ བླ་མ་དཀོན་མཆོག་ལ་མཆོད་པ་ 
འབུལ༔ གསོལ་བ་གདབ༔ ཡི་དམ་མཁའ་འགྲོ་ཆོས་སྐྱོང་ལ་གཏོར་མ་བྱིནཿ 
གཏོར་མ་གཏོང་བའི་ཚེ་ན་ཡང༔ དངོས་གྲུབ་ཕྱིར་མི་ཡལ་བའི་རྟེན་འབྲེལ་དུ་
གཏོར་གཞོང་གི་ཁ་ཕྱིར་མི་དོར་བར་ཁ་ནང་དུ་བསྟན་ལ་བཏང༔ ཉིན་མོའི་སྣང་ 
བ་ཐམས་ཅད་རྨི་ལམ་དུ་བསླངས་ཏེ་སྣང་བ་ལ་བཟོ་མི་བྱེད་པར་རང་སར་ཀློད་ 
ལ་བཞག༔ རང་གྲོལ་དུ་སུན་ནེ༔ འཛིན་མེད་དུ་ཝལ་ལེ་བཞག༔ ནུབ་མོ་རིག་ 
པ་ལམ་དུ་ཁྱེར་ཏེ༔ སྲོད་ལ་སེམས་གཟེངས་བསྟོད་ལ་བྱིང་རྨུགས་སུ་མི་བཏང་ 
བར་སེང་ངེ་ཡེར་རེ་བཞག༔ ནམ་ཕྱེད་གཉིད་དང་ཆོས་ཉིད་བསྲེས་ལ་དྲན་མེད་ 
ཀྱི་ངང་ལ་ཉལ༔ རྨི་ལམ་རྨི་ལམ་དུ་ངོ་ཤེས་པར་བྱ་སྙམ་དུ་འདུན་པ་དྲག་པོ་ 
བཏངཿ དེས་རྨི་ལམ་དུ་ཡང་ཆོས་ཉིད་དྲན་པ་དང་བདེ་སྡུག་ལས་གྲོལ་བར་འགྱུར་ 
རོ༔ ཐོ་རངས་ཆོས་ཉིད་ལམ་དུ་ཁྱེར་ཏེ་གཉིད་སངས་ནས༔ ཁམས་བདེ་བའི་ 
དུས་དེར་ཆོས་ཉིད་གསལ་ལ་འཛིན་མེད་རང་བྱུང་ལ་མ་འདྲེས་པར་གསལ་བཏབ་ 
ལ་བསྒོམ༔ ངན་དྲེད་དང་སྙོམ་ལས་ཀྱི་ཁར་མི་བཏང་བར་དཀའ་ཐུབ་ཚད་བསྲིང་ 
ཞིང་བསྒོམ་མོ༔
དེ་ཡང་བསྒྲུབ་པ་མ་ཐོན་གྱི་བར་དུ་གཞན་གྱི་གོས་མི་གོནཿ གྲིབ་འཇུག 
བསྒྲུབ་པ་གཡེལ་ལ་འཆོར་བ་ཡིན༔ ཟས་བཟང་ཐལ་ན་སྙིངས་པོ་པའི་གཉིད་ 
དང་སྙིང་མི་བདེ། དབང་དུ་འགྲོ༔ ངན་ན་ལུས་སྟོབས་ཉམས་ནས་དཀའ་ཐུབ་མི་ 
ནུས་པས་བཟང་ངན་སྙོམས་ཤིང་ཚོད་ཟིན་པར་བྱ༔ དམ་ཉམས༔ ཡུགས་ས༔
140

༄༅། །ཟབ་གཏེར་ཆོས་ཀྱི་མཛོད་ཁང་།
དམེ་པོ༔ རྐུན་མཿ སྡོམ་ཤོར་ལ་སོགས་པ་ཉམས་གྲིབ་ཅན་དང་གདོན་ཅན་གྱི་ 
ལག་ནས་བྱུང་བའི་ཟས་མི་ཟ༔ དེ་ཟོས་ན་བསྒྲུབ་པ་ཁ་འགྱང༔ མཐར་མི་ཕྱིན་ 
པར་བར་ཆད་འབྱུང་བ་ཡིན༔ མལ་གྱི་གདན་མི་སྤོ༔ བསྒྲུབ་པ་དང་དམ་བཅའི་ 
ཚད་མ་ཐེམས་པར་གདན་སྤོས་སམ་མལ་སྤོས་ན་དྲོད་རྟགས་ཡལ་བ་དང་གློ་བུར་ 
ཡེ་འདྲོགས་འབྱུང༔ གཞན་གྱི་སྲུང་སྐྱོབ་བྱེད་ན་ནུས་པ་ཉམས་པས་གཞན་གྱི་ 
སྲུང་སྐྱོབ་དང་འདྲེ་བརྡུང་མི་བྱ གོས་དྲེག་པ་ཅན་དང་ལུས་མི་བཀྲུ༔ དངོས་ 
གྲུབ་ཡལ་ནས་འགྲོ་བ་ཡིན༔ སྐྲ་སེན་དང་ཁ་སྤུ་བྲེགས་ན་སྔགས་ཀྱི་ངར་ཉམས་ 
པ་ཡིན་པས་མི་འབྲེག༔ མཚམས་ཁང་ནས་ཆོས་མི་འཆད༔ གྲུབ་རྟགས་མི་ཐོན་ 
པ་ཡིན༔ དམ་བཅའ་འམ་ཁས་ལེན་ཡུན་རིང་པོ་བྱེད་ཅེས་དུས་གཅིག་ལ་མི་བྱ
བདུད་འཇུག་པ་ཡིན་པས་བསྲིང་ཞིང་བྱ༔ གཞན་དང་ངག་བསྲེས་ན་སྔགས་གྲོགས་ 
སུ་མི་འདོད་པས་སྨྲ་བ་བཅད༔ གསང་སྔགས་དང་རྡོ་རྗེ་ཁྲོ་བོའི་བཟླས་པ་རྣམས་
གསུང་མཐོན་པོར་བཀླགས་ན་ནུས་པ་ཉམས་ཤིང་མི་མ་ཡིན་ཕྲའུ་སྐྲག་ནས་སྔངས་
ཤིང་བརྒྱལ་བར་འགྱུར་བས་ཤབ་ཤུབ་ཏུ་དག་པར་བཟླ༔ གན་རྐྱལ་དུ་ཉལ་ནས་
ཕྲེང་བ་བྲང་གི་སྟེང་དུ་འདྲེན་ཞིང་བཟླས་པ་བྱས་ན་རང་གིས་རང་མནན་པ་ཡིན༔
ལར་ཡང་ལུས་དྲང་པོར་གནས་ན་རྩ་དྲང་པོར་གནས༔ དེས་རླུང་དྲང་པོར་རྒྱུ
རླུང་རིག་གཉིས་ཟུང་དུ་འབྲེལ་པསཿ༔ རླུང་དྲང་པོར་འགྱུ་ན་རིག་པ་གང་ལ་གཏད་
པའི་དམིགས་པ་དང་ཏིང་ངེ་འཛིན་ལས་སུ་རུང་བའི་དགོས་པ་ཡོད་པས་ལུས་ 
གནད་བསམ་གཏན་གྱི་ཆོས་བདུན་ལ་སོགས་པ་ཤིན་ཏུ་གཟབ་པ་གལ་ཆེ༔
ཕུ་མི་གདབ༔ མཆིལ་སྣབས་བསད་བཟློག་མངོན་སྤྱོད་ཀྱི་དུས་མ་གཏོགས་ 
པ་ཕྱིར་མི་དོར༔ སྔགས་ལ་སེལ་འཇུག༔ ངག་ནོན་དུ་འགྱུར་བས་མཆིལ་སྣབས་
141

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འགྲིམ་ལམ་དུ་མི་དོར༔ ཉིན་པར་གཉིད་མི་ཉལཿལ༔ འདི་ལ་སྐྱོན་གྱི་རྣམ་གྲངས་ 
ཤིན་ཏུ་མང་བས་ཅི་ནས་ཀྱང་རྣམ་པ་ཐམས་ཅད་དུ་སྤང༔ བསྒྲུབ་པ་མ་ཐོན་གྱི་ 
བར་དུ་བྱ་བྱེད་རྣམ་གཡེང་ལུས་ངག་ཡིད་གསུམ་རབ་ཏུ་འཁྲུགས་ཤིང་གཟེང་ 
བའི་ལས་མི་བྱ་བར༔ གང་ཡིན་པའི་བསྒྲུབ་པ་དེ་ཉིད་ལ་རབ་ཏུ་འབད་དེ་མཐར་
དབྱུང༔ གྲུབ་རྟགས་བཟང་ངན་ཆོ་འཕྲུལ་གྱི་རྣམ་པ་ཅི་བྱུང་ཡང་དགའ་བ་དང་
མི་དགའ་བའི་བླང་དོར་གྱི་བརྟག་དཔྱད་གང་ཡང་མི་བྱེད་པར་རྣལ་འབྱོར་པའི་
བློ་རང་མལ་དུ་ཕབ་ལ་བསྒྲུབ་པ་ནར་གྱིས་བསྲིང༔ དཀའ་ཐུབ་དང་བསྒྲུབ་པ་ཐོན་
ནས་གཏང་རག་གི་མཆོད་པ་ཡང་རིམ་པར་གཏང༔ མཚམས་ཀློད་ནས་ཀྱང་
ཞག་འགའི་བར་དུ་མཚམས་རྗེས་བསྲང་ཞིང་གྲོང་ཡུལ་ལ་སོགས་པར་མི་འཁྱམཿ
རང་གི་མལ་དུ་ཞག་གསུམ་གྱི་བར་དུ་སུ་མི་བསྙལ༔ བསྒྲུབ་རྫས་དམ་ཚིག་མི་
གཅིག་པའི་མིས་མ་མཐོང་བར་བྱ བསྒྲུབ་རྫས་གཞན་ལ་མི་བསྟནཿ དངོས་
གྲུབ་ཀྱི་རྫས་མི་ལ་མི་སྦྱིན༔ རང་གི་ལོངས་སྤྱོད་བསྒྲུབ་པའི་དབུ་བཙུགས་ནས་
གཞུག་མ་ཐོན་གྱི་བར་དུ་ཅི་བྱུང་ཡང་མཚམས་ཧུར་འདོན་མི་བྱ༔ བར་ཆད་ཀྱི་ 
བདུད་ཡིན་པས་ངོས་བཟུང་ལ་རྐྱེན་ཁར་མི་བཏང༔ ལར་བསྙེན་བསྒྲུབ་ལ་བརྩོན་ 
པའི་རྣལ་འབྱོར་པས་སྤྱོད་ལམ་གང་བྱུང་བྱུང་མི་བྱ༔
ཟས་ཅི་རྙེད་མི་ཟ གོས་དྲེག་པ་ཅན་དང་སྐྱི་འབེམ་ལ་སོགས་གྲིབ་ཅན་མི་ 
གོན༔ གར་ཐོད་ཐོད་དུ་མི་ཉལཿ༔ ཟག་པ་མིས་མཐོང་ས་དང་འགྲིམ་ལམ་དུ་མི་ 
འདོར༔ བརྟུལ་ཞུགས་ཀྱི་སྤྱོད་པ་དུས་མ་ཡིན་པར་མི་བྱ་བ་ལ་སོགས་ཏེ་རྣམ་ 
པ་ཐམས་ཅད་དུ་སྤྱོད་ལམ་ལ་ཤིན་ཏུ་གཟབ་པ་གལ་ཆེ༔སྤྱིར་བདེ་བ་འདོད་ 
ན་དང་པོ་དཀའ་ཐུབ་ལ་སོགས་སྡུག་བསྔལ་གྱིས་ཐོག་བསྲངས་ནས༔ ཉིན་ནུབ་
142

།ཟབ་གཏེར་ཆོས་ཀྱི་མཛོད་ཁང་
ཐུན་གྱི་ཆ་བགོས་ཏེ༔ ཉམས་ལེན་སྲང་ལ་གཅུར་ན་བདེ་ཡུན་རིང་བར་འོང་བ་ 
ཡིན་པས་སེམས་ལ་ཞོག༔ བླ་མེད་བྱང་ཆུབ་སྒྲུབ་པའི་སྐྱེས་བུ་རྣམས་ཀྱིས་དམ་
བཅའ་ཕྱིར་བསྲིང་མ་ཤེས་ན་བར་ཆོད་བདུད་ཀྱིས་འཁྱེར་བ་ཡིན་པས་གདམས་ 
པ་མ་ཉམས་པ་དེ༔ དཀའ་ཐུབ་དམ་བཅའ་བྱས་ནས་ཉམས་སུ་ལེན་པའི་དུས་ 
སུཿ གཞན་གྱི་བསྙེན་བཀུར་དང༔ ཕྱག་དང༔ མཆོད་པ་དང༔ སྲུང་སྐྱོབ་ལ་ 
སོགས་པ་གཞན་གྱི་ངོ་བསྲུང་དང༔ ཟས་སྐོམ་གྱི་ངོ་རྣམས་ཀྱིས་རང་གི་དགེ་སྦྱོར་ 
འཕེལ་བའི་རྒྱུན་གཅོད་པསཿ རང་བརྟན་པ་མ་ཐོབ་ཅིང་གདིང་དང་མ་ལྡན་གྱི་ 
བར་དུ༔ གཞན་དོན་དུ་སེམས་བསྐྱེད་ཅིང་གཉེན་པོ་དྲག་པོས་དེ་དག་སྤང༔ དམ་ 
བཅའ་ཡང་དང་པོ་ཞག་བདུན༔ དགུན་ཟླ་ཕྱེད༔ དེ་ནས་དབྱར་ཟླ་གཅིག་ལ་ 
སོགས་པ་ནས་ཡུན་རིང་དུ་ལོར་བསྲིང་ཤེས་པ་སྟེ
རབ་ཀྱིས་ལོ་བཅུ་གསུམ་ཡན་ཆད༔ འབྲིང་གིས་ལོ་དྲུག༔ ཐ་མས་ཀྱང་ལོ་ 
གསུམ་མམ་གཅིག༔ དེ་ཡང་མ་གྲུབ་ན་ཟླ་བ་དྲུག༔ དབྱར་རེ༔ དགུན་རེ་ཙམ་ 
ལ་ལེ་ལོ་དང་སྙོམ་ལས་མེད་པར་ལུས་ངག་ཡིད་གསུམ་དགེ་བའི་བྱ་བ་འབའ་ 
ཞིག་ལ་བཀོལ་ཞིང་དཀའ་ཐུབ་ཀྱི་སྡེ་བཙུགས་ན་དོན་ཆེན་དུ་འགྲོ་ཞིང་བྱང་ཆུབ་ 
ཀྱི་ལམ་སྣ་ཟིན་པ་ཡིན༔ ལར་མི་བསྒྲུབ་པའི་དམ་བཅའ་དང་ཁས་ལེན་མང་པོ་ 
བྱས་པས་ཉམས་རྒྱུ་ཆེན་པོ་ཡིན་པས༔ རང་ཚོད་དང་སྦྱར་ཏེ་ལྕོག་ཚོད་འགྲུབ་
ཚོད་ཀྱིས་ཁས་ལེན་དུ་དམ་བཅའ་བླངས་ཤིང་རྒྱུན་བསྲིངས་ན་ཟབ་པ་ཡིན་པས་ 
སེམས་ལ་ཞོག༔ གདམས་པ་མ་ཉམས་པ་དེ་རྒྱུད་ལ་ཉམས་སུ་ལེན་ཙམ་ན་རྒྱུན་ 
དུ་ངག་གི་མཚམས་སྨྲ་བ་བཅད་པ་གལ་ཆེ༔ གཡེང་བ་རྣམས་ཀྱི་ནང་ནས་འཆིང་ 
བ་དེ་སྨྲ་བ་མང་བ་ཡིན་པས༔ ལོང་གཏམ་རྡབ་རྡིབ་དགེ་སྦྱོར་གྱི་སད་ཡིན༔ སྨྲ་
143

༄༅། །ཨོ་རྒྱན་རྗེ་འབངས་ འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཅད་བྱས་ན་མཚམས་ཀྱི་ནང་ནས་མཆོག་དམ་པ་སྟེ ལུས་ཚོང་འདུས་ན་འདུག་
ནས་ཀྱང་མི་སྟོ༔ དཀའ་ཐུབ་ཅི་ཙམ་བྱེད་པ་སྨྲ་བ་བཅད་ནུས་ན་ཤིན་ཏུ་འང་ 
ལེགས༔ དེ་ཙམ་མ་གྲུབ་ཀྱང་དགེ་སྦྱོར་གང་དང་གང་གི་ཐུན་མཚམས་མ་ཐེམ་
གྱི་བར་དུ་སྨྲ་བཅད་ནི་ཅི་ནས་ཀྱང་བྱེད་དགོས༔ གང་བྱེད་པའི་དགེ་སྦྱོར་སྨྲ་བ་ 
བཅད་དེ་གཞན་ཚིག་གིས་བར་མ་ཆོད་པར་བྱས་ན ངག་ལ་ནུས་པ་འབྱུང་ 
ཞིང་མྱུར་དུ་འགྲུབ་པ་ཡིན༔ ལར་ཆོས་སྤྱོད་ཀྱི་བྱ་བ་མ་ཡིན་པའི་སྨྲ་བ་མང་བ་ 
ལ་དགོས་པ་མེད་ཅིང༔ སྨྲ་བ་བཅད་ནས་བཟླས་བརྗོད་ལ་སོགས་པ་ངག་གི་སྒོ་ 
ནས་བྱང་ཆུབ་བསྒྲུབ་པའི་བྱ་བ་མ་བྱས་ནའང་ལྐུགས་པ་དང་འདྲ་བས་སེམས་
ལ་ཞོགཿ
ཡི་དམ་གྱི་ལྷ་བསྒོམ་པ་ལ་སྐུ་གསུང་ཐུགས་གཉམ་བཞག་གི་དགོས་པ་གལ་
ཆེ་སྟེ དེ་ཡང་ལུས་ལྷའི་རྣམ་པར་སྣང་ལ་རང་བཞིན་མེད་པར་གསལ་བ་དེ་ལ་ 
སྐུ་མཉམ་པར་བཞག་པ་ཡིན༔ ངག་སྔགས་ཀྱི་བཟླས་བརྗོད་དབྱེར་མེད་པ་དེ་ 
གསུང་མཉམ་པར་བཞག་པ་ཡིན༔ ཡིད་རྣམ་པར་རྟོག་པ་དང་བྲལ་བ་གསལ་ 
སྟོང་དབྱེར་མེད་པ་དེ་ཐུགས་མཉམ་པར་བཞག་པ་ཡིན༔ སྐུ་གསུང་ཐུགས་མཉམ་ 
པར་བཞག་པ་ལས་མི་འདའ་བ་དེ་ཕྱག་རྒྱ་ཆེན་པོ་བྱ་བ་ཡིནཿ ཨཱོྃ་སྐུ ཨཱཿགསུངཿ
ཧཱུྃ་ཐུགས༔ བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་སྙིང་པོ་འདི་ 
རྒྱུན་དུ་བཟླས་ན་བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་དང་ལྡན་ 
པ་ཡིན༔ ལར་སྐུ་གསུང་ཐུགས་ཡ་མ་བྲལ་ན་གསང་སྔགས་ལམ་མ་ལོག་ཐག་ཆོད་ 
པ་ཡིན་པས་སེམས་ལ་ཞོག༔ བཟླས་པ་གྲངས་ཀྱིས་ཐུན་ཚད་གཟུང་བ་འདི་ཡང་ 
གལ་ཆེ་སྟེ༔ དེ་ཡང་བཟླས་པ་བྱེད་པའི་ཐུན་གསུམ་མམ་བཞིར་ཞག་རེ་ལ་ཐུན་
144

༄༅། །ཟབ་གཏེར་ཆོས་ཀྱི་མཛོད་ཁང་།
བྱས་ལ༔ བཟླས་རྐང་རིང་ཐུང་གི་ཚད་དང་བསྟུན་ནས༔ ཉིན་ཁྲི མཚན་ཁྲི 
ཉིན་སྟོང༔ མཚན་སྟོང༔ ཉིན་ལྔ་བརྒྱ༔ མཚན་ལྔ་བརྒྱ་ལ་སོགས་པ་སྟེ མཐར་ 
ཐུག་ཀྱང་ཉིན་བརྒྱ་མཚན་བརྒྱ་དམ་བྱ་སྟེ དེ་མ་གྲུབ་ཀྱི་བར་ལ་ངག་བཅད་ 
ལཿ མི་ཚིག་གིས་བར་མ་ཆོད་པར་བྱས་པས་བར་ཆད་མི་འབྱུང༔ བསྐྱེད་ 
རྫོགས་ཟུང་དུ་འབྲེལ་ཞིང༔ བསྙེན་བསྒྲུབ་ཆུ་བོའི་རྒྱུན་བཞིན་དུ་འབད་པ་འདི་
གདམས་པ་ཉམས་ལེན་གྱི་ཕྱིན་ཅི་མ་ལོག་པའི་ཁྱད་ཆོས་ཡིན༔ སྒྲིབ་པ་སྦྱང་བ་ 
དང༔ ཚོགས་བསག་པ་དང༔ བར་ཆད་སེལ་བར་འདོད་པ་དང༔ དངོས་གྲུབ་ 
རྣམ་གཉིས་མྱུར་དུ་འགྲུབ་པར་འདོད་པ་ལ་སོགས་པའི་ཡིད་སྨོན་ཐམས་ཅད་ 
བསྐྱེད་རྫོགས་ཟུང་འབྲེལ་བསྙེན་བསྒྲུབ་ཀྱིས་བདེ་བླག་ཏུ་འགྲུབ་པ་ཡིན 
བསྙེན་བསྒྲུབ་ཐམས་ཅད་ཀྱི་ནང་ནས་ཀྱང་བདེ་བར་གཤེགས་པ་ཐམས་ཅད་ 
ཀྱི་སྐུ་གསུང་ཐུགས་ཀྱི་སྙིང་པོ་འབྲུ་གསུམ་པོ་འདི་ལ་མ་འདུས་པ་མེད་པས༔ འདི་
ལ་གཡར་དམ་དུ་བྱ་བའམ༔ བཟླས་སྔགས་ཐམས་ཅད་ཀྱི་དབུ་ལ་བཏགས་པས་ 
བྱིན་རླབས་ཤིན་ཏུ་ཆེའོ༔ ལར་ཐིགས་པ་བསགས་པས་ཀྱང་རྒྱ་མཚོར་འགྱུར་བ་ 
ཡིན༔ མཆུ་མི་སྡོད་པར་སྔགས་འབྲུ་རེ་རེ་ཙམ་ནས་ཀྱང་རྒྱུན་བསག་པ་གལ་ཆེ་ 
ཞིངཿ དུས་ཚོད་གཅིག་ན་འགྲུབ་རྒྱུ་གཅིག་འབྱུང་བས་སེམས་ལ་ཞོགཿ ཐབས་ 
ཤེས་ཟུང་དུ་མ་སྦྲེལ་ན་གསང་སྔགས་ལམ་ལོག་པར་འགྲོ་བ་ཡིན༔ དེ་ཡང་ཐབས་ 
ཞེས་བྱ་བ་བསྐྱེད་རྫོགས་གང་བསྒོམ་ཡང་དེ་ཉིད་ཀྱི་དོན་ལ་མ་ནོར་བ་དེ་ཡིནཿ 
ཤེས་རབ་ཅེས་བྱ་བ་ནི ལྟ་བ་ཆོས་ཉིད་སྟོང་པ་འོད་གསལ་རང་བྱུང་གི་དོན་མ་ 
རྟོགས་ན་ཤེས་རབ་ཀྱི་ལམ་དུ་མི་འགྲོ་བས༔ ཐབས་དང་བྲལ་བའི་ཤེས་རབ་ལ༔ 
ཉམས་མྱོང་མི་སྐྱེས༔ ཤེས་རབ་དང་བྲལ་བའི་ཐབས་རྐྱང་པས་ཆོས་ཉིད་ལག་
145

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏུ་མི་ལོན༔ དེས་ན་ཡ་མ་བྲལ་བར་ཟུང་དུ་འབྲེལ་དགོས་སོ༔ ཐབས་ཤེས་ཡ་ 
བྲལ་ན་བྱ་འདབ་གཤོག་ཡ་གཅིག་མེད་པར་འཕུར་བའི་ནུས་པ་མེད་པ་དང་འདྲ་ 
བས་སེམས་ལ་ཞོག༔མཉམ་བཞག་རྗེས་ཐོབ་གཉིས་མེད་དུ་མ་ཤེས་ན་སྟོང་ཉིད་
ཀྱི་གནས་མི་ཐོབ་སྟེ མཉམ་བཞག་ལ་ཆོས་ཉིད་དངོས་པོ་མེད་པའི་ངོ་བོ་ཉིད་
གསལ་ལ་རྟོག་པ་མེད་པ་དེ་ལ་བཞག༔རྗེས་ཐོབ་གང་ལའང་རང་བཞིན་མེད་
སྟོང་པར་རྟོགས༔ སྟོང་པ་ཉམས་སུ་མྱོང་བ་ལ་ཞེན་པ་དང་ཆགས་པ་མེད་པ༔ མཉམ་ 
བཞག་དང་རྗེས་ཐོབ་མེད་པ༔ དམིགས་པ་མེད་པ་དང་མཚན་མ་མེད་པར་རང་
བཞིན་དུ་ནམ་མཁའ་ཡངས་པའི་ཀློང་དུ་སྤྲིན་དང་ན་བུན་ལ་སོགས་པ་རང་དངས་ 
ལ་སོང་བ་ལྟར་འགྲོའོ༔ ལར་མཉམ་བཞག་དང་རྗེས་ཐོབ་ལ་གསལ་མི་གསལ་ 
མེད་པར་བྱད་བཞིན་དང་མེ་ལོང་ཕྲད་པ་ལྟ་བུ་གཅིག་དགོས་པས་སེམས་ལ་ཞོག༔
བྱིང་རྒོད་རང་སར་དག་པ་མ་ཤེས་ནཿ བསྒོམས་ཀྱང་སྐྱོན་གྱི་མཐར་འཆོར་བ་
ཡིན་ཏེ༔ ཆོས་ཉིད་རང་ས་ལ་བཞག་པའི་ཚེ༔ བྱིང་རྒོད་ལ་སོགས་པ་བྱུང་བའི་
དུས་སུ་དེ་ཉིད་ལ་བལྟས་པས་བྱིང་བ་ཉིད་ཀྱི་ཆོས་ཉིད་སྟོང་པར་འདུག༔ བྱིང་
རྒོད་ལ་མངོན་ཞེན་མེད་པར་དག་ནས བྱིང་རྒོད་ཀྱི་མཐར་མི་འཆོར་བར་
རང་གསལ་དུ་འགྲོ༔ བྱིང་རྒོད་རང་སར་དག་པར་ཤེས་ན་བསྒོམ་བྱུང་བ་ཡིནཿ
ལར་བསྒོམ་ཐམས་ཅད་བྱིང་རྒོད་བཅིངས་པས་བློ་བསྒོམ་དུ་སོང་བ་ཡིན༔ བྱིང་
རྒོད་ཀྱི་རྩ་བ་སྟོང་པར་རྟོགས་པ་གལ་ཆེ་བས་སེམས་ལ་ཞོག༔ སྤྱོད་ལམ་དང་
བསྲེ་བར་མ་ཤེས་ན་བསམ་གཏན་གྱི་ཐུན་གྱིས་འཆིང་བ་ཡིན་ཏེ༔ ཆོས་ཉིད་
སྤྲོས་པ་དང་བྲལ་བ་ལ་མཉམ་པར་བཞག་ནས་རྒྱུད་ལ་མྱོང་བ་དེ་འགྲོ་འཆགས་
ཉལ་འདུག་ལ་སོགས་པ་གར་སྡོད་དུ་ཉམས་སུ་ལེན་པའོ༔ རང་ཅི་བྱེད་ཀྱང་སྤྱོད་
146

༄༅། །ཟབ་གཏེར་ཆོས་ཀྱི་མཛོད་ཁང་།
ལམ་དང་མ་བྲལ་བས་རྒྱུ་ཆོས་ཉིད་ཀྱི་ངང་ལ་གནས་ཏེ་བསམ་གཏན་ཐུན་བསྒོམ་
བྲལ་བར་འགྱུར་རོ༔
ལར་བསྒོམ་གནད་དུ་མ་ཐེབས་པར་ལུས་སེམས་བཙོན་དུ་འཛིན་པའི་སྒོམ་ 
ཆེན་རྣམས་འཆིང་བའི་ཞགས་པ་ཡིན་པས་སེམས་ལ་ཞོག༔ མཆོད་བཤགས་ཀྱི་ 
བྱ་བ་བཞག་ན་ལས་ཀྱི་སྒྲིབ་པ་མི་དག་སྟེ དེ་ཡང་གདམས་པ་ཉམས་སུ་ལེན་ 
པའི་དུས་སུ་ཆོས་སྤྱོད་ལམ་དུ་བྱེད་པ་ཞེས་བྱ་སྟེ༔ བསྒོམ་པ་དང༔ མཆོད་པ་ 
དང༔ བསྐོར་བ་དང༔ ཚ་ཚ༔ གཏོར་མ༔ ཀློག་འདོན༔ འབྲི་བ་ལ་སོགས་གཞན་ 
ཆོས་སྤྱོད་ཐམས་ཅད་ཟག་མེད་ཀྱི་ལམ་དུ་བཅུག་ནས༔ བྱ་བ་བྱེད་པ་རྒྱུན་མི་ 
གཅད༔ ཞེན་པ་དང་ངལ་དུབ་ཀྱི་སྒོ་ནས་གཙོ་བོར་ཡང་མི་བསྒྲུབ༔ ལར་མི་ 
དམིགས་པས་མ་ཟིན་ན་ཅི་བྱས་ཐམས་ཅད་འཁོར་བའི་བདེ་འབྲས་བསྐྱེད་པ་ཙམ་
ལས་བྱང་ཆུབ་ཀྱི་ལམ་དུ་མི་འགྱུར༔ དེ་ནས་ལུས་ངག་ཡིད་གསུམ་གྱི་དགེ་
ལས་ཟང་ཟིང་སྤྲོས་བཅས་ཅི་བྱེད་ཐམས་ཅད་དམིགས་མེད་ཀྱི་ངང་ནས་བྱེད་པ་
གནད་ཆེ་བ་ཡིན་པས་སེམས་ལ་ཞོག༔ ཆོས་ཐམས་ཅད་ཉམས་སུ་ལེན་པ་ལ་
དྲོད་རྟགས་ཀྱི་རྩལ་མ་ཕྱིན་ནཿ གདམས་པ་དོན་ཐོག་ཏུ་མ་ཕེབས་པ་ཡིན་ཏེ
ནང་རྟགས་བདེ་གསལ་མི་རྟོག་པ་ཁོ་ནར་ཤར་བ༔ ཉོན་མོངས་འཛིན་པའི་མངོན་
ཞེན་དང་བྲལ་བར་རྟོགས་པ་རང་གྲོལ་དུ་སོང་བ་ཡིན༔ བྱིན་རླབས་རང་གྲོལ་ 
ཤུགས་འབྱུང་ལུས་ངག་ལ་འབྱུང་བ༔ ཉོན་མོངས་དང་རྐྱེན་ངན་ཐོག་རྫིས་སུ་ 
གཅོད་ནུས་པ༔ ནད་གདོན་བདུད་ཀྱིས་བསླུར་མི་བཏུབ་ནས༔ བར་གྱི་རྟགས་ 
ཆོས་ཀྱྀ་བྱིན་རླབས་རྙེད་པ་ཡིན༔ འཇིག་རྟེན་ཆོས་བརྒྱད་དང་བྲལ་ན་བདག་ 
འཛིན་གྱི་མདུད་པ་ཤིག་གིས་གྲོལ་ན་ཕྱི་རྟགས་ཡིན༔ ལར་ཆོས་བདག་པོ་ངན་
147

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ན་ངེས་ཤེས་མི་སྐྱེ་བ་ཡིན་པསཿ བླ་མ་གྲུབ་ཐོབ་ངོ་མཚར་ཅན་རྒྱུད་པའི་ཟམ་ 
མ་ཆད་པའི་པདྨོ་ལ་གཏུག་པ་གལ་ཆེ་བས་སེམས་ལ་ཞོག༔
གདམས་པ་ཟབ་མོ་ལ་ངེས་ཆ་མེད་དེ༔ གདམས་པ་ཟབ་མོའི་ཚིག་གཅིག་
ལའང་བླ་མ་ཁྱད་པར་ཅན་གཅིག་གིས་སློབ་མ་སྐལ་ལྡན་གཅིག་ལ་བཏབ་ན་ལག་ 
ཏུ་བླངས་པས་ངེས་ཤེས་སྐྱེ་ཞིང་དོན་འབྲས་འགྲུབ་པ་ཡིན༔ རང་སེམས་སྐྱེ་མེད་ 
འོད་གསལ་ཀུན་ལ་ཁྱབ་པ་ཡིན་པས་རྒྱུན་ཆད་མེད་པར་ཉམས་སུ་ལོངས་མཛོདཿ
ལར་ཆོསཀྱི་བདག་པོ་བཟང་ན་གདམས་པ་ཟབ་མོ་གར་ཐོད་ཐོད་དུ་ཡོད་པས་
སེམས་ལ་ཞོག༔ ཆོས་གང་བྱེད་ཀྱང་སེམས་ཅན་གྱི་དོན་དུ་མ་སོང་ན་ཉན་ཐོས་
འགོག་པར་འགྲོ༔ དེ་ཡང་གདམས་པ་ཉམས་སུ་ལེན་པའི་དུས་ན༔ སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཀྱི་དགོངས་པ་ཉམས་སུ་ལེན་པ་ཡིན དེ་ཐེག་ 
པ་ཐུན་མོང་མ་ཡིན་པས་གཞན་དོན་བསྒྲུབ་པ་ཡིན༔ རང་གཅིག་པུ་ཞི་བདེ་འདོད་
པ་དེ་ཐེག་པ་ཆུང་ངུ་ཡིན༔ ལར་གཅིག་པུ་བདེ་བ་འདོད་ཅིང་རང་འདོད་ཤ་
སྟག་སྒྲུབ་པའི་མི་ལ་བདེ་སྐྱིད་འབྱུང་བར་དཀའ་བས༔ དེས་ན་གཞན་དོན་འབའ་
ཞིག་ལྷུར་ལེན་པ་གལ་ཆེ་ཞིང༔ གཞན་དོན་བསྒྲུབ་པས་རང་དོན་མི་འདོད་ཀྱང་
གཤིས་ཀྱིས་འབྱུང་བ་སེམས་ལ་ཞོག༔ དམིགས་པ་མེད་པའི་རྗེས་ཀྱི་བྱ་བས་མ་
ཟིན་ན་བྱས་པའི་དགེ་རྩ་ཐམས་ཅད་ཆུད་ཟ་བ་ཡིན༔ དམིགས་པ་དང་བཅས་
པའི་དགེ་བའི་རྩ་བ་ནི་འཕེལ་དུ་མི་བཏུབ་ཅིང་འཛད་པ་ཡིན༔ དམིགས་པ་
མེད་པའི་བསྔོ་བས་ཟིན་ན་དགེ་བའི་རྩ་བ་མི་འཛད་པས༔ བླ་ན་མེད་པའི་བྱང་
ཆུབ་ཀྱི་རྒྱུའི་གཙོ་བོ་ཡིན༔ དམིགས་པ་མེད་པ་དེ་གང་ཡིན་ན་བདག་མི་དམིགས༔ 
གང་ཟག་མི་དམིགས༔ དགེ་བའི་རྩ་བ་མི་དམིགས༔ སྟོང་ཕྱམ་གྱིས་བཏང་
148

༄༅། །ཟབ་གཏེར་ཆོས་ཀྱི་མཛོད་ཁང་།
བསྔོ་ འཚལ༔ ཁེ་གྲགས་ཅན་གྱི་བསྔོ་བ་ལོག་པ་ཡིན་ཏེ༔ དགེ་རྩ་ཁེ་གྲགས་ཅན༔ 
བ་ཁེ་གྲགས་ཅན༔ སྤྲད་ཀྱང་འཕེལ་མི་ནུས་པས༔ ཐམས་ཅད་དུ་ཡང་འཁོར་ 
གསུམ་ཡོངས་སུ་དག་པ་གནད་ཆེ་བས་སེམས་ལ་ཞོགཿ༔ ཐབས་ལ་མཁས་པའི་དགེ་ 
བའི་རྩ་བ་གཅིག་གིས་གཞན་ཟིལ་གྱིས་གནོན་པ་ཡིན་
ཏེ དེ་ཡང་གདམས་པ་ཐམས་ཅད་ལ་མཁས་པ་དང་བཅས་པས་ལག་ ཏུ་ཐོབ་
ནཿ ཡང་དག་པའི་དོན་ལ་སྦྱང་ཞིང༔ དམིགས་པ་མེད་པར་བསྔོ་བའི་རྒྱས་ 
བཏབ་པས༔ དངོས་པོའི་དམིགས་སྤྱོད་ཟིལ་གྱིས་མནན་ཏེ ཆོས་གང་བས་ 
ཀྱང་དགེ་བའི་རྩ་བ་འཕེལ་ཆེ་བ་ཡིན༔ མདོར་ན་དགེ་བའི་རྩ་བ་མི་ཟད་ཅིང༔
བླ་མེད་བྱང་ཆུབ་མ་ཐོབ་ཀྱི་བར་དུ་ཡར་ལྡན་དུ་རྒྱུན་ཆད་མེད་པར་འཕེལ་བར་
བྱེད་པ་ལ་བསྔོ་བྱ་བསྔོ་བྱེད་བསྔོ་བ་ཐམས་ཅད༔ དམིགས་མེད་རྗེས་མེད་དུ་
ཕྱད་ཀྱིས་བཏང་བ་གནད་ཆེ་བ་ཡིན་པས་སེམས་ལ་ཞོག༔ མཐུན་པ་གསུམ་ལྡན་
གྱི་གྲོགས་དང་འགྲོགས་ན་བར་ཆད་བདུད་ཀྱིས་མི་ཚུགས་ཏེ༔ དེ་ཡང་མཐུན་
པའི་བླ་མ་མཚན་ཉིད་དང་ལྡན་པ་དེ་ལ་མོས་གུས་བསྐྱེད་དེ་གསོལ་བ་འདེབས་
པའི་དོན་དུ་སྤྱི་བོར་འབྲལ་བ་མེད་པར་བསྒོམ༔ མཐུན་པའི་མཆེད་གྲོགས་དམ་ 
ཚིག་དང་ལྡན་ཞིང༔ འཇིག་རྟེན་འདིའི་བྱ་བློ་ཟང་ཟིང་དོན་དུ་མི་གཉེར་བ 
ཚེ་ན་དུ་ ཆེད་དུ། གཉེར་བའི་སྤྱི་མདོ་དགེ་རྩ་ལ་འབད་པ་འདུན་པ་དང་ 
འགྲོགས༔ མཐུན་པའི་གདམས་པ་རྟེན་ཕྱིན་ཅི་མ་ལོག་པ༔ བླ་མ་སྒྲུབ་པ་པོས་ 
ཉམས་ལེན་ལག་ཏུ་བླང་བའི་བསྐྱེད་རྫོགས་ཟབ་མོའི་ཆོས་ལ་བརྟེན་ནས་ཉམས་
སུ་བླངཿ
དེ་གསུམ་དང་མ་བྲལ་ན་བར་ཆད་བདུད་ཀྱིས་མི་ཚུགས་པ་ཡིན༔ ལར་རང་
149

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སེམས་དཔང་དུ་བཙུགས་པས་དཀོན་མཆོག་གསུམ་གྱི་ཐུགས་ཀྱིས་མི་ཁྲེལ་བའི་ 
བྱ་བ་ལ་འབད་པ་བཏོན་ན་ནམ་བཞག་གཏན་གྱི་འདུན་མ་ལེགས་པ་ཡིན་པས་ 
སེམས་ལ་ཞོགཿ ཆོས་ཉམས་སུ་ལེན་པ་ལ་གཞི་ནས་བཅས་ལེགས་པ་གཅིག་ 
འཚལ་ཏེ༔ དང་པོ་རང་ཚོགས་བསགས་པ་མེད་ན་བླ་མ་གདམས་ངག་ཅན་དང་ 
མི་འཕྲད༔ སྔོན་སྦྱངས་ཀྱི་ལས་འཕྲོ་མེད་ན་ཆོས་མི་གོ༔ དད་གུས་ཁྱད་པར་ 
ཅན་མེད་ན་བླ་མའི་ཡོན་ཏན་མི་རྟོགས༔ སྡོམ་ཁྲིམས་དང་དམ་ཚིག་མེད་ན་ 
ཆོས་ཀྱི་རྩ་བ་ཉམས༔ གདམས་པ་ལ་ལག་ཁྲིད་ཀྱིས་མ་ཁྲིད་ན་བསྒོམ་མི་ཤེས
བརྩོན་འགྲུས་དང་འབད་པ་མེད་ན་དགེ་སྦྱོར་སྲང་ལ་མི་ཚུདཿ༔ འཁོར་བའི་བྱ་ 
བ་བཞག་ལ་སྙིང་ཐག་པ་ནས་ཡིད་མ་དབྱུང་ན་ཆོས་མཐའ་མི་སྐྱོལདེ་དག་
ཐམས་ཅད་འཛོམས་ན་ཆོས་འོང་སྟེ༔ བླ་མེད་བྱང་ཆུབ་བསྒྲུབ་པ་ལ་རྟེན་འབྲེལ་
རྒྱུ་རྐྱེན་མང་པོ་འཛོམས་དགོས་པར་འདུག་པས་བརྩོན་འགྲུས་སྐྱེད་ཅིག༔ མདོར་
ན་སྤང་བྱ་སྤངས་ཤིང་བསྒྲུབ་བྱ་ཐམས་ཅད་བསྒྲུབ་པ་ལ་སྒོ་གསུམ་ཐ་མལ་དུ་མ་
བཞག་པར་འབུངས་དང་ལེགས་པར་འོང་བས་སེམས་ལ་ཞོག༔ ཆོས་ཤེས་ལོ་
ཙམ་གྱིས་མི་ཆོག༔ རྒྱུད་ཐོག་ན་འགེལ་ཞིང་ཉམས་སུ་ལེན་དགོས་ཏེ༔ དེ་ཡང་
ལྟ་བའི་གོ་རྒྱ་ཕྱེད་པས་ཆོས་ལ་ཕྱོགས་རིས་མི་བྱ༔ བསྒོམ་པའི་བཙན་ས་ཟིན་ 
པས་ཆོས་ཐམས་ཅད་ཀྱི་དོན་སེམས་སུ་འདུས༔ སྤྱོད་པའི་གྲོལ་གོ་ཕྱེད་པས་ལྟ་ 
སྤྱོད་གང་དང་ཡང་མ་འགལ་བར་བྱ༔ འབྲས་བུ་གདིང་དང་ལྡན་པས་འཁོར་ 
འདས་ཆོས་ཉིད་དུ་སྙོམས༔ དམ་ཚིག་གི་བསྲུང་མཚམས་ཤེས་པས་སྡོམ་པ་གསུམ་ 
ལྡན་དུ་བསྲུང༔ དེ་ལྟར་ཉམས་སུ་བླངས་ན་ཆོས་ལ་འཆུག་མེད༔ ལར་ཉམས་ 
ལེན་རྒྱུད་ལ་མ་འབྱོར་ཞིང༔ ཁོང་ནས་མེད་པར་ཁ་ཆོས་སུ་སོང་བ་ལ་དགོས་པ་
150

༄༅། །ཟབ་གཏེར་ཆོས་ཀྱི་མཛོད་ཁང༌།
མེད་པས་སེམས་ལ་ཞོགཿ༔ བསྐལ་པ་དུས་ཀྱི་སྙིགས་མ་ལ་བབས་པའི་ཚེ་ ན
ཆོས་པར་ཁས་ལེན་པ་འགའ་ཞིག་རང་གིས་མ་ཁྲོལ་བར་གཞན་ལ་འཆད་འདོདཿ༔ 
རང་གིས་མ་བསྒོམས་པར་གཞན་ལ་བསྒོམ་འདེབས༔ རང་མ་གྲོལ་བར་གཞན་
ལ་གྲོལ་རྫུན་འདེབས༔ རང་འདོད་པ་དང་མ་བྲལ་བར་གཞན་ལ་སྦྱིན་པ་ཐོང་ 
ཞིག་ཟེར༔ རང་གི་བྱ་བཞག་ལེགས་ཉེས་ཅི་འདྲ་འབྱུང་མི་ཤེས་པར༔ གཞན་ལ་ 
ལེགས་ཉེས་ཀྱི་མངོན་ཤེས་བཤད༔ རང་ཚུགས་མ་ཟིན་པར་འགྲོ་དོན་ལ་རྔམ༔ 
རང་ལ་བད་མེད་པར་གཞན་ལ་རླན་འབྱིན་འདོད་པའི་ཟོག་པོ ཆོས་ཀྱི་དཔག་ 
ན་གཡོ་སྒྱུ་དང༔ ཁྲམ་དང༔ མགོ་སྐོར་དང༔ བསླུ་བྲིད་བྱེད་པ་མང་པོ་འབྱུང་ 
ངམ་སྙམཿ ཨ་ཙ་ར་ལ་མངོན་ཤེས་མེད་ཀྱང་ཕོ་ཚོད་ཡོད༔ 
མ་འོངས་པའི་དུས་ཀྱི་ཆོས་བྱེད་པར་འདོད་པ་རྣམས་ཨ་ཙ་ར་པདྨ་འབྱུང་གནས་ 
ཀྱི་ཁ་ཆེམ་ཡི་གེར་བྲིས་ནས་བཞག་པ་ལ་ལྟོས་ལ་གཞིག་པ་ཐོངས༔ འཁོར་བ་སྡུག་ 
བསྔལ་གྱི་ཉེས་དམིགས་ལ་ལྟོས༔ ཚེ་འདིའི་ཟང་ཟིང་ཐམས་ཅད་མི་རྟག་པ་
མངོན་སུམ་མཐོང་བ་ལ་བློ་ཁོང་ནས་ལོག་པར་བསམ་བློ་ཐོངས༔ སྔར་གྱི་སྒྲུབ་
ཐོབ་རྣམས་ཀྱིས་དཀའ་སྤྱད་མཛད་ལུགས་ཀྱི་རྣམ་ཐར་ལ་རྣ་བས་ཉོནཿ༔ དད་
པ་མོས་གུས་དང་ལྡན་པའི་མཚན་ཉིད་དང་ལྡན་པའི་བླ་མ་འཚོལ་ལ་སྒོ་གསུམ་
གུས་པས་དེའི་མཉེས་པ་སྒྲུབས༔ དང་པོ་གོམས་འདྲིས་མཉམ་འགྲོག་མ་བྱེད་པར་
ཐོས་བསམ་གྱི་སྒྲོ་འདོགས་ཆོད་པར་གྱིས༔ བར་དུ་ཉམས་ལེན་གྱི་སྲངས་སུ་ཆུགས་ 
ལ་བརྩོན་འགྲུས་དང་འབད་པ་ཐོནཿ མཐར་རྒྱུད་དང་བསྲེས་ལ་ཉོན་མོངས་པའི་ 
གཉེན་པོར་སོང་བར་གྱིས༔ རྟག་ཏུ་དམ་ཚིག་དང་འདུལ་ཁྲིམས་མ་ཉམས་པར་ 
སྲུངས༔ དགེ་སྦྱོར་རེས་འཇོག་དང་ཕྱི་དུས་སུ་མ་བཞག་པར་འཕྲལ་དུ་མ་ལུས་
151

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དག་ཁྲིགས་མ་ཉམས་པར་གྱིས༔ ཨ་ཙ་ར་བདག་གིས་གྲུབ་པ་ཐོབ་པར་འདོད་ 
ཀྱང་ཡེངས་མ་ཁོམ༔ འཁོར་བའི་བྱ་བ་འཁྲུལ་རྫོབ་ཉོན་མོངས་ལས་ངན་གྱིས་
མནར་བའི་སེམས་ཅན་རྣམས་ཀྱི་ཁ་འཁོར་མཐོང་ཙ་ང་ངུ་སྙིང་འདོད༔ སྙིང་ཚ 
ཡིད་འཆུས༔ སྐྱི་གཡའ༔ མི་ལུས་ནི་ཐོབ༔ ལས་དགེ་སྡིག་གི་ལས་འབྲས་བདེ་ 
སྡུག་མཐོང་བཞིན་དུ་ཚེ་གཅིག་གི་བྱང་ཆུབ་མི་སྒྲུབ་པ༔ ཐ་ན་སྐྱབས་འགྲོ་ཐུན་རེ་ 
ཙམ་ཡང་མི་བྱེད་པར༴ ཚེ་འདིའི་བྱ་བཞག༔ ཁེ་དྲག༔ འགྲན་སེམས༔ རྣམ་ 
གཡེང༔ ལོངས་སྤྱོད་ལས་ངན་གསོག་པ་རྣམས༔ སྙིང་མེད་པ་ཡིན༔ སྙིང་རུལ་ 
བ་ཡིན༔ སྙིང་དུ་བདུད་ཀྱི་སྲིན་བུ་ཞུགས་པ་ཡིན༔ བདུད་ཀྱི་གྲོགས་པོས་བསླུས་ 
པ་ཡིན༔ སྙིང་ཐག་པ་ནས་དཀོན་མཆོག་ལ་བློ་གཏད་ནས་ཚེ་གཅིག་བྱང་ཆུབ་ 
བསྒྲུབ་ན་དཀོན་མཆོག་གིས་བསླུ་མི་སྲིདཿ ལྟོ་གོས་ཀྱིས་མནར་མི་སྲིད་དེ༔ ཆོས་ 
བྱེད་པ་ལ་ལྟོ་གོས་མེད༔ སྐྱབས་འགྲོ་དགེ་སྦྱོར་བྱེད་མ་ཁོམ༔ ལོང་མ་བྱུང་ཟེར་
བ་རྣམས་ཁྲེལ་མེད་རང་མགོ་རང་གིས་གཡོགས་པ་ཡིནཿ
ད་ལྟ་དབང་པོ་གསལ་ཞིང་ལོང་ཡོད་པའི་དུས་སུ་བྱང་ཆུབ་བསྒྲུབ་པའི་བྱ་བ་ 
ལ་མི་བརྩོན་པར དུས་མྱུར་བ་ཉིད་དུ་ལས་ཀྱི་རླུང་གིས་བདས༔ འཆི་བདག་ 
བདུད་ཀྱིས་གཏུགས་ནས་འཆི་བར་ཉེན་པའི་དུས་ན་སེམས་ལ་མི་དྲན་དགུ་དྲན་ 
པ་གཅིག་འབྱུང་སྟེ་འཕྱིས་ནས་འགྲོ་བ་ཡིན་པས་ཡིད་ལ་ཞོག༔ ལར་ཨ་ཙ་མ་ 
བསྐལ་པའི་དུས་ཞབས་སུ་ཁོང་པའི་ནང་ན་འབུ་ཞུགས་ནས་ཁ་ནང་ནས་ངན་ 
སྐྱུགས་ལྷུད་ལྷུད་པ༔ མིག་གི་ཧྲིག་མི་འདྲ་བ་ལ༔ མིའི་ལུས་ཆུད་གསོན་པ་སྡུག་ 
ཚེ་ལ་མི་ཕྱིད་པ་མང་པོ་ཡོང་བ་རྣམས་དྲན་ཙ༔ ཨ་ཙ་ར་མིད་པ་གཅུ་ཧྲིལ་ཧྲིལ་ 
བྱུང་སྟེ སེམས་ཅན་ལས་ངན་ཚན་ཆེ་བས་བྱ་ཐབས་དཀའ་བར་གདའ༔ མ་
152

།ཟབ་གཏེར་ཆོས་ཀྱི་མཛོད་ཁང་
འོངས་རྗེས་འཇུག་སྐྱེས་བུ་སྟོབས་ལྡན་རྣམས༔ ཨ་ཙ་ར་པདྨ་འབྱུང་གནས་ཀྱི་ 
ཡིག་རིས་ལ་བསླུ་ཚིག་མེད་པསཿ ཇི་ལྟར་འདོད་པ་བཞིན་འཆི་ཁར་མི་འགྱོད་ 
པའི་འདུན་མ་ལ་འབུངས་ཤིག༔ རང་འགོ་རང་གིས་ཐོན་པར་གྱིས་ལ༔ གཞན་
གྱི་མགོ་འདོན་ལའང་སེམས་བསྐྱེད་དང་ལྡན་པས་བརྩོན་འགྲུས་སྐྱེད་ཅིག༔ 
ཅེས་པའི་ཞལ་གདམས་སྙིང་ཐུར་གནང་ངོ༔ སཱ་མཱ་ཡཱ
ཨྃ ན་མོ་གུ་རུ་དྷེ་ཝ་དྷཱཀྐི་ནི་ཧྰུྃ༔ སློབ་དཔོན་ཆེན་པོ་པདྨ་འབྱུང་གནས་ 
ཞེས་བྱ་བ༔ བསྐྱེད་རྫོགས་ལ་མངའ་བརྙེས་པ༔ རང་རིག་པ་རྩལ་གྱི་དབང་ 
ཐོབ་པཿ སྣང་སྲིད་ཐམས་ཅད་རོལ་པའི་དབྱིངས་སུ་རྩེད་མོས་རྩེ་བས༔ ད་ལྟར་ 
མངའ་བདག་ཡབ་སྲས་དང༔ མ་འོངས་པའི་འགྲོ་བ་རྣམས་ཀྱི་དོན་དུ༔ ཇོ་མོ་ 
མཁར་ཆེན་བཟའ་མཚོ་རྒྱལ་ལ༔ གསང་སྔགས་བླ་ན་མེད་པའི་བློ་སྦྱོང་གི་ཞལ་ 
གདམས་གསུངས༔ ལྔ་བརྒྱ་དུས་ཀྱི་སྙིགས་མ་ལ་བབས་པའི་དུས་སྔགས་པ་ཕལ་ 
ཆེ་བ་རྣམས་ལ༔ ཚིག་གི་སྨྲངས་ལས་དོན་ལ་བསྒོམ་པ་མེད༔ གསང་སྔགས་བོན་ 
གྱེར་བྱེད༔ དམ་རྫས་ལ་ཐོ་ཅོའི་སྤྱོད་པ་བྱེད དབེན་པ་གྲོང་ཡུལ་དུ་བཅའ༔ 
སྦྱོར་བ་བྱེད་ཅེས་འདོད་ཆགས་འཁྲིག་པ་རང་ག་མར་སྤྱོད༔ སྒྲོལ་བ་བྱེད་ཅེས་ 
ཞེ་སྡང་རང་ཁ་མར་སྤྱོད༔ ལས་དགེ་སྡིག་འཆོལ་བར་སྤྱོད༔ མན་ངག་ལའང་ 
ཟོང་བྱེདཿ༔ སློབ་དཔོན་གྱིས་སློབ་མ་འཚོལ༔ གསང་སྔགས་ལ་ར་ཆོད་བྱེདཿ༔ 
ཆོས་འགོ་བྲུས་དང་དཔེ་རྗེས་ལ་ལྟོས༔ དེ་ལྟ་བུའི་དུས་ཀྱི་ཐ་མ་ལ༔ གསང་སྔགས་ 
ཚིག་གིས་བསྒྲིབས་ནས་དོན་མི་གོ་བས་བྱིན་རླབས་འགྲིབ༔ གྲུབ་པ་ཐོབ་པ་ཉུངཿ 
གསང་སྔགས་ཀྱི་ཆོས་ནུབ་ལ་ཉེ་བའི་དུས་གཅིག་འོང་བས༔ དེའི་དུས་སུ་སྐལ་ 
ལྡན་ལས་འཕྲོ་ཅན་རེ་རེ་འབྱུང་བའི་དོན་དུ་གདམས་པ་འདི་རྣམས་ཟིན་རིས་
153

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སུ་ཐོབ་ལ་སྨོན་ལམ་བཀའ་རྒྱ་དང་བཅས་པར་རིན་པོ་ཆེའི་གསང་གཏེར་འགའ་ 
རུ་སྦོས༔ ཞེས་བཀའ་རྒྱ་དང་བཅས་པར་གནང་ངོ སཱ་མཱ་ཡཱ
༈ མཚན་བཅས་ལྷའི་སྐུ་བསྒོམ་པའི་རིམ་པ་གདམས་པ༔ ཕྱི་རབས་ཀྱི་སྐྱེས་ 
བུ་རྣམས་ཉོན་ཅིག ཡི་དམ་གྱི་ལྷ་ཡེ་ཤེས་པ་བསྒོམ་པ་གལ་ཆེ༔ ཡི་དམ་མ་ 
བསྒོམས་ན་དངོས་གྲུབ་མི་ཐོབ་པས༔ དེར་ཡང་ཡི་དམ་ལྷ་བསྒོམ་པ་ལ་གང་ 
ཟག་བློ་ཆུང་བས་རིམ་གྱིས་བསྒོམ་པ་དང༔ གང་ཟག་བློ་ཆེ་བས་གཉིས་མེད་ཀྱི་ 
སྐུར་བསྒོམ་པ་གཉིས་ཡིན༔ དེ་ལ་བློ་ཆུང་བས་བྱང་ཆུབ་ཀྱི་སེམས་སྦྱང་བ་རིན་ 
པོ་ཆེ་ལ་བསླབས་ཏེ དང་པོ་སྒྲུབ་པ་པོ་གནས་གར་འདུག་པར༔ རེ་ཞིག་དང་ 
པོར༔ རང་ཉིད་ཀྱི་ཆུའམ༔ རྩིའི་ཆུའམ༔ བུམ་པའི་ཆུས་ཁ་ལག་གདོང་སོགས་ 
བཀྲུས་ལ༔ བདེ་བའི་གདན་ལ་རྡོ་རྗེའི་སྐྱིལ་ཀྲུང་ངམཿ༔ སེམས་དཔའི་སྐྱིལ་ཀྲུང་ 
གིས་འདུག་སྟེ ཁམས་གསུམ་འཁོར་བའི་སེམས་ཅན་སྡུག་བསྔལ་གྱི་རྒྱུ་ལས་
ཞུགས་པ་རྣམས་འཁོར་བ་ནས་འདོན་པའི་ཕྱིར༔ བདག་ཉིད་ཡི་དམ་གྱི་ལྷར་ 
བསྒོམ་སྙམ་པའི་བྱང་ཆུབ་ཀྱི་སེམས་སྔོན་དུ་འགྲོ་བས༔ སེམས་ཅན་ཐམས་ཅད་ 
ལ་སྙིང་རྗེའི་བསམ་པ་དང༔ སྡུག་བསྔལ་བྲལ་བར་བྱ་སྙམ་པའི་བྱམས་པ་དང༔ 
བདེ་བ་དང་འཕྲད་པའི་དགའ་བ་དང༔ དེ་དང་མི་འབྲལ་བའི་བཏང་སྙོམས་ 
བསྒོམ་པར་བྱའོ༔ དེ་ནས་ཨོཾ་ཨཱ་ཧཱུྃ་ཞེས་འབྲུ་གསུམ་བརྗོད་པས༔ རང་ཡི་དམ་ 
ལྷའི་ང་རྒྱལ་བྱས་ལ དེའི་ཐུགས་ཀར་པདྨ་དང་ཉི་མའི་སྟེང་དུ༔ ས་བོན་གྱི་ཡི་ 
གེ་གང་ཡིན་པར་བསམ་ལ༔ དེ་ལས་བྱུང་བའི་འོད་ཟེར་གྱི་ཕུང་པོ་ན་བཞུགས་ 
པའི་སངས་རྒྱས་དང་བྱང་ཆུབ་སེམས་དཔའ་དང༔ བླ་མ་ཡི་དམ་མཁའ་འགྲོ་ 
རྣམས་མདུན་གྱི་ནམ་མཁར་དམིགས་ཏེ དེ་ལ་ཕྱག་འཚལ་བ་དང༔ མཆོད་པ་
154

༄༅། །ཟབ་གཏེར་ཆོས་ཀྱི་མཛོད་ཁང་།
འབུལ་བ་དང༔ སྡིག་པ་བཤགས་པ་དང༔ བསོད་ནམས་ལ་རྗེས་སུ་ཡི་རང་བ་ 
དང༔ སྐྱབས་སུ་འགྲོ་བ་དང༔ ཆོས་ཀྱི་འཁོར་ལོ་བསྐོར་བར་བསྐུལ་བ་དང༔ མྱ་ 
ངན་ལས་མི་འདའ་བར་གསོལ་བ་གདབ༔ བྱང་ཆུབ་ཏུ་སེམས་བསྐྱེད་པ་དང
དགེ་བའི་རྩ་བ་བསྔོ་བ་རྣམས་བྱས་ལ་རྟེན་རྣམས་གཤེགས་སུ་གསོལ་བའི་མི་ 
དམིགས་པའམ་ལུས་ལ་བསྡུ་བ་གང་ཡང་རུང་བ་བྱའོ༔ དེ་རྣམས་ནི་བསོད་ནམ 
ཀྱི་ཚོགས་གསོག་པའི་ཡན་ལག་གོ
༈ དེ་ནས་ཡེ་ཤེས་ཀྱི་ཚོགས་བསག་པ་ལ༔ རང་གི་སྙིང་ཁའི་ས་བོན་གྱི་འོད་
ཟེར་ལས་འོད་འཕྲོས་པས་བདག་གི་ལུས་ཐམས་ཅད་ཀྱང་འོད་ཀྱི་རང་བཞིན་ 
དུ་བྱས་ལ༔ ཕྱོགས་བཅུར་འོད་འཕྲོས་པ་ལས་ཀྱང་སྣོད་བཅུད་ཀྱི་དངོས་པོ་ 
ཐམས་ཅད་འོད་ཀྱི་རང་བཞིན་དུ་བྱས་ཏེ འོད་ཕྱོགས་བཅུའི་སངས་རྒྱས་དང་ 
བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་བརླབས་ཏེ༔ དེ་དག་སླར་ 
བསྡུས་པའི་རིམ་པ་ནི༔ སྣོད་འོད་དུ་ཞུ་ནས་བཅུད་ལ་བསྡུས༔ དེ་རང་གི་ལུས་ 
ལ་འདུས༔ ལུས་ཀྱི་འོད་ཀྱང་མེ་ལོང་ལ་ཧས་བཏབ་པ་ལྟར་འདུས་ནས༔ རིམ་
གྱིས་པད་མའི་གདན་ལ་འདུས༔ དེ་ཉི་ཟླ་ལ་འདུས༔ དེ་ས་བོན་ལ་འདུས༔ ས་ 
བོན་ཡང་རིམ་གྱིས་ཟླ་ཚེས་ལ་འདུས ཐིག་གི་འོད་ཀྱང་སེམས་ཀྱི་རང་བཞིན་ 
སྐྲའི་རྩེ་མོ་བརྒྱར་གཤག་པ་ཙམ་དུ་ཡང་ཡང་བསམ་པར་བྱའོ༔ དམིགས་པ་མི་ 
གསལ་ནཿ ཤུ་ཛྙཱ་ཏ་ལ་སོགས་པའི་སྔགས་བརྗོད་པས༔ མི་དམིགས་པར་བྱའོ༔ 
དེ་ལྟ་བུའི་ཚོགས་རྣམ་པ་གཉིས་རྫོགས་པ་ལས༔ རང་གི་སེམས་ཉིད་ཡི་དམ་ 
ལྷའི་ས་བོན་དུ་གནས་པར་བསམ་པའམ༔ ཡང་ན་ས་བོན་ཡོངས་སུ་གྱུར་པ་ལསཿ 
ཕྱག་མཚན་ས་བོན་གྱིས་མཚན་པར་བསམ་སྟེ༔ དེ་ཡོངས་སུ་གྱུར་པ་ལས་རང་
155

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉིད་ཡི་དམ་གྱི་ལྷ་གང་ཡིན་པ་དེའི་ཞལ་དང ཕྱག་མཚན་ལ་སོགས་པ་རྫོགས་ 
པར་བསྐྱེད་པ་དེའི་ཐུགས་ཀར་པདྨ་ཉི་མའམ༔ ཟླ་བའི་དཀྱིལ་འཁོར་གྱི་གདན་
སྟེང་དུ༔ ས་བོན་བསམ་པ་ལས་བྱུང་བའི་འོད་ཟེར་གྱིས་བླ་མ་ཡི་དམ་མཁའ་ 
འགྲོ༔ ཕྱོགས་བཅུའི་བདེ་བར་གཤེགས་པ་དང་བཅས་པ་མདུན་གྱི་ནམ་མཁར་ 
སྤྱན་དྲངས་ནས༔ མཆོད་པ་རྣམ་པ་ལྔ་ཕུལ་ཏེ༔ རང་གི་ཡེ་ཤེས་ཀྱི་ལྷ་འགུགས་ 
པ་དང་གཞུག་པར་བྱ༔ བདེ་བར་གཤེགས་པ་རྣམས་ཀྱིས་དབང་བསྐུར་ཏེ རིགས་ 
ཀྱི་བདག་པོའི་རྒྱས་གདབ་པར་བྱས་ལ་རྟེན་རྣམས་གཤེགས་སུ་གསོལ༔ དེ་ནས་
བདག་གི་གནས་གསུམ་དུ་ཉི་མའི་དཀྱིལ་འཁོར་གྱི་སྟེང་དུ་ཡི་གེ་འབྲུ་གསུམ་ 
བསྒོམས་ལ་སྐུ་གསུང་ཐུགས་བྱིན་གྱིས་བརླབ་པར་བྱའོ༔ ཡི་དམ་གྱི་ལྷ་དེ་ཉིད་ 
ལ་སེམས་རྩེ་གཅིག་ཏུ་གཟུང་བར་བྱའོ༔ དེ་ནས་བསྒོམ་པ་ལ་སྐྱོ་ན་བཟླས་པ་བྱ་ 
སྟེ དེ་ཡང་རྡོ་རྗེའི་ཤུབ་བུའི་བཟླས་པ་ནི༔ གོང་བས་ཐོས་པ་ཙམ་དུ་བཟླས་པ་ 
བྱ༔ རྡོ་རྗེ་དབྱངས་ཀྱི་བཟླས་པ་ནི༔ སྒྲུབ་པ་ཆེན་པོ་ལ་སོགས་པའི་དུས་སུ་བྱ་ 
སྟེ འཛབ་དབྱངས་སུ་སྒྲོག༔ རྡོ་རྗེ་གསང་བའི་བཟླས་པ་ནི ཡིད་ཀྱིས་བཟླ་
བའོ
༈ དེ་ཡང་འཁོར་ལོ་ལྟ་བུའི་བཟླས་པ་ནི་ཁ་ནས་ཕྱུང་ལྟེ་བར་ཞུགས༔ སྙིང་ཁའི་ 
དབུས་ཀྱི་ས་བོན་ལ་ཐིམ་པར་བསམ་མོ༔ ཕྲེང་བ་ལྟ་བུའི་བཟླས་པ་ནི ཐུགས་ 
ཀའི་ས་བོན་ལ་སྔགས་ཀྱི་ཕྲེང་བས་བསྐོར་ནས༔ ཡི་གེ་ལ་སེམས་རྩེ་གཅིག་ཏུ་ 
བྱས་ལ་བཟླས་པ་བྱའོ༔ སྒྲ་ལ་དམིགས་པའི་བཟླས་པ་ནི༔ སྔགས་ཀྱི་སྒྲ་ཉིད་ལ་ 
སེམས་གཏད་པའི་བཟླས་པ་བྱའོ༔ རྒྱས་པ་ནི་འཛབ་དགོངས་དམིགས་པའི་ 
འཁྲུལ་འཁོར་དུ་གསལ་ལོ༔ ཡི་དམ་གྱི་ལྷ་བསྒོམ་པའི་ཐུན་མཚམས་སུ་ཇི་ལྟར་
156

༄༅། །ཟབ་གཏེར་ཆོས་ཀྱི་མཛོད་ཁང་།
བགྱི་ཞེ་ན༔ གསུངས་པ༔ བཟླས་པ་ལ་སྐྱོ་ན་རོལ་མོའི་སྒྲ་བསྒྲགས་ཤིང་བསྟོད་པ་ 
བྱ༔ ཡི་དམ་གྱི་ལྷ་གཤེགས་སུ་གསོལ་ལ༔ བདག་ཉིད་ཐ་མལ་པའི་རྟོག་པས་ 
གནས་པར་བྱའོ༔ དེ་ནས་བསྒྲུབ་པའི་མཆོད་པ་བྱེད་པར་འདོད་ན༔ རྟེན་ 
རྣམས་མདུན་དུ་བཀྲམ་ལ༔ དེའི་མདུན་དུ་དྲི་ཞིམ་པོའི་ཆུས་མཎྜལ་བྱུགས་ཏེ
མེ་ཏོག་བཀྲམ་ལ་སྐད་ཅིག་གིས་བདག་ཉིད་ཡི་དམ་ལྷའི་ང་རྒྱལ་བྱ་སྟེ༔སྙིང་
ཁའི་ས་བོན་ལས་འོད་འཕྲོས་པས༔ ཕྱོགས་བཅུའི་སྐུ་གཟུགས་དང༔ ཆོས་རྣམས་ 
སྤྱན་དྲངས་ལ་རྟེན་རྣམས་ལ་བསྟིམས་ཏེ ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་དང་བླ་མ་ཡི་དམ་མཁའ་འགྲོའི་ཚོགས་དཔག་
ཏུ་མེད་པ་མདུན་དུ་བཞུགས་པར་བསམ་ལ༔ རང་གི་ཅི་འབྱོར་པའི་མཆོད་པ 
རྣམས་ཀྱིས་མཆོདཿ དེའི་མདུན་དུ་དུག་ལྔ་རྣམ་དག་ལ་སོགས་པ་བྱས་ལ༔ 
སྐབས་འདིར་ཡི་དམ་ལྷ་ལ་གཏོར་མ་ཕུལ་བ་དང༔ ཆོས་སྐྱོང་ལ་མཆོད་པ་དངཿ 
ཆུ་གཏོར་བཏང་བ་དང ཚ་ཚ་བཏབ་པ་ལ་སོགས་པ་བྱའོ༔ དེ་ནས་བདེ་ 
གཤེགས་པ་རྣམས་ཀྱི་བཀའ་བཀླག་པར་འདོད་ན་ཡང་སྐད་ཅིག་གིས་ལྕེ་སྟོང་པ་
ཉིད་ལ་ཧཱུྃ་དེ་ལས་རྡོ་རྗེ་རྩེ་ལྔ་པར་བསམ་ལ༔ རང་གི་ས་བོན་ལས་རྡོ་རྗེའི་བུ་ 
གར་གང༔ ཁ་ཏོན་བྱེད་པའི་སྒྲ་དེ་བྱུང་བར་བསམ་ཞིང༔ བདག་གི་ལུས་ཀྱང་ 
དུ་མར་གྱུར་པས་སྟོང་གསུམ་ལ་སོགས་པ་འཇིག་རྟེན་གྱི་ཁམས་དུ་མར་ཁྱབ་
སྟེ༔ དེའི་ཁ་རེ་རེ་རྡོ་རྗེའི་ལྕེ་རུ་བསམས་ཏེ༔ བཀླགས་པ་སེམས་ཅན་ཐམས་ཅད་
ཀྱིས་ཐོས་ནས་འཁོར་བ་ལས་གྲོལ་བར་བསམ་པ་ནི་སྤྱོད་ལམ་ཐུན་མཚམས་ཀྱི་རྣལ་
འབྱོར་རོ
༈ བསྐྱེད་པའི་རིམ་པ་ལས༔ རྫོགས་པའི་རིམ་པས་རྒྱས་ཇི་ལྟར་གདབ་ཅེ་
157

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ན༔ གསུངས་པ༔ རྫོགས་པའི་རིམ་པ་བསྒོམ་པར་འདོད་པའི་རྣལ་འབྱོར་པསཿ 
རང་ལྷའི་སྐུར་བསྒོམ་པའི་ཐུན་གཏོང་བའི་ཚེ་ཡེ་ཤེས་པ་གཤེགས་སུ་གསོལ༔ དམ་ 
ཚིག་པ་འོད་དུ་ཞུ་ནས་ཡི་དམ་ལྷའི་ས་བོན་ནམ་ཧཱུྃ་དུ་གྱུར་པའི་ཚེ་ཧཱུྃ་རིམ་གྱིས་
ཐིག་ལེར་གྱུར ཐིག་ལེ་ཡང་རིམ་གྱིས་ཕྲ་བར་གྱུར་ནས༔ ཐིག་ལེར་གནས་པ་
དེའི་ངང་ལས་ཆོས་ཐམས་ཅད་ཀྱི་དེ་ཁོ་ན་ཉིད་སྟོང་གསལ་མི་རྟོག་པ་ཡོད་མེད་
ཀྱི་མཐའ་དང་བྲལ་བར་གནས་པར་བྱའོ༔ ཡང་ན་བླ་མ་ལ་རྫོགས་རིམ་གྱི་གདམས་
པ་ཇི་ལྟར་ཐེབས་པ་བཞིན་ཡང་ནས་ཡང་དུ་གསལ་བར་བྱའོ༔ དེ་ལྟར་སྒྲུབ་པ་
པོ་དེས་ཐུན་གསུམ་མམ་བཞིར་ཉམས་སུ་བླངས་ནས་སྐྱེ་བ་འདི་འམ་སྐྱེ་བ་གཞན་
གྱིས་བར་མ་ཆོད་པར་ཕྱག་རྒྱ་ཆེན་པོའི་རིག་འཛིན་ནི་གདོན་མི་ཟའོ༔ དེ་རྣམས་ 
ནི་དབང་པོ་རྟུལ་པོ་ཐ་མའི་དབང་དུ་བྱས་པ་སྟེ རིམ་གྱིས་བསྒོམ་པའི་ལམ་རིམ་
དུ་གདམས་པའོ༔
༈ དབང་པོ་རབ་ཀྱིས་ཇི་ལྟར་བསྒོམ་ན༔ གསུངས་པ༔ གང་ཟག་དབང་པོ་ 
རབ་ཀྱིས་ལྷ་བསྒོམ་པ་ནི༔ རིམ་ནས་རིམ་གྱིས་མི་བསྐྱེད་དེ༔ སྙིང་པོའི་ཚིག་ 
བརྗོད་པ་ཙམ་གྱིས་ཆུ་ལ་ཆུ་བུར་རྡོལ་བའི་ཚུལ་དུ་སྐད་ཅིག་གིས་རང་བྱུང་དུ་ 
བསམ་པ་ནི༔ ལྷ་དབྱིངས་ནས་སྤྱན་དྲངས་པ་ཡང་དེ་ཉིད་དེ༔ བདག་ལྷར་ 
གསལ་བ་དེ་དབྱིངས༔ ལྷ་སྣང་ལ་རང་བཞིན་མེད་པ་དེ་ཡེ་ཤེས༔ དབྱིངས་དང་ 
ཡེ་ཤེས་གཉིས་སུ་མེད་པའི་ཀུན་རྫོབ་ཏུ་མ་འགགས་པར་ལྷར་སྣང་བ་ཡིན༔ ལྷ་ 
རང་བཞིན་མེད་པའི་ངོ་བོ་སྟོང་པར་སྣང་བ་དེ་དོན་དམ་ཡིན༔ དེ་ལྟར་ཀུན་ 
རྫོབ་དོན་དམ་དབྱེར་མེད་པའོ ལྷ་ཡབ་ལྟར་སྣང་བ་ཐབས༔ ཡུམ་ལྟར་སྣང་བ་ 
ཤེས་རབ༔ ཐབས་ཤེས་རབ་དབྱེར་མེད་པ་ཡིན༔ ལྷ་ལྟར་སྣང་བ་བདེ་བ༔ ལྷ་
158

༄༅། །ཟབ་གཏེར་ཆོས་ཀྱི་མཛོད་ཁང་།
རང་བཞིན་མེད་པ་སྟོང་པ་བདེ་སྟོང་དབྱེར་མེད༴ ལྷ་ལྷར་སྣང་བ་རིག་པ༔ ལྷ་ 
སྣང་ལ་རང་བཞིན་མེད་པ་སྟོང་པ་རིག་སྟོང་དབྱེར་མེད་ཡིན༔ ལྷ་ལྷར་སྣང་བ་
གསལ་བ༔ ལྷ་རང་བཞིན་མེད་པ་སྟོང་པ་གསལ་སྟོང་དབྱེར་མེད་པ་ཡིན༔ དེ་
ལྟར་ལྷར་གསལ་བ་དེ་སྐུ་སྣང་ལ་རང་བཞིན་མེད་པས་བསྒྲེས་རྒུད་མི་མངའ༔ གསུང་
འགགས་པ་མི་མངའ་བས་སྙིང་རྗེ་རྒྱུན་མི་ཆད༔ ཐུགས་ལ་སྐྱེ་ཤི་མེད་པས་ཆོས་ 
ཉིད་རྒྱུད་ཆད་མེད༔ འགྲོ་འཆག་ཉལ་འདུག་སྤྱོད་ལམ་རྣམ་བཞིར་དེ་དང་མི་
འབྲལ་བར་གནས་པ་ནི་དབང་པོ་རབ་ཀྱི་ལམ་རིམ་ཡིན་ནོ
ཡི་དམ་གྱི་ལྷ་བསྒོམ་པ་ལ་དང་པོ་ལྷ་ལ་སེམས་གཟུང་བའི་གདམས་པ་
གསུངས་པ༔ དང་པོ་ལྷ་གསལ་བར་བྱེད་པའི་མན་ངག་ལ༔ མདུན་དུ་བསྒོམ་ 
ཡང་རུང༔ བདག་ལྷར་བསྒོམ་ཡང་རུང་སྟེ བླ་མའི་མན་ངག་ཐོབ་ནསཿ བླ་ 
མས་སློབ་མ་བྱིན་བརླབ་བྱ་བ་དང་བགེགས་བསྲུང་བ་བྱས་ལ༔ དེ་ནས་གདན་
བདེ་བ་ལ་འདུག་སྟེ༔ ཁམས་སྙོམས་པར་བྱེད་དེ་ཡི་དམ་ལྷའི་བྲིས་སྐུ་ལེགས་
པར་མདུན་དུ་བཀྲམ་ནས་ཅི་ལ་ཡང་མི་རྟོག་པར་ཅུང་ཟད་ཅིག་གནས༔ དེ་ 
ནས་སྐུ་གཟུགས་ལ་དབུ་ནས་ཞབས་སུ་ལྟ ཞབས་ནས་དབུ་ལ་རིམ་གྱིས་ལྟ དེ་ 
ནས་སྐུ་སྤྱི་ཁྱབ་པར་ལྟ་ཞིངཿ སྐབས་སུ་མི་རྟོག་པ་ལ་བཞག་སྟེ་ངལ་གསོའོ༔ དེ་ 
ལྟར་ཡང་ནས་ཡང་དུ་ཉིན་གཅིག་ཏུ་བལྟས་ལ དེའི་ནུབ་མོ་གཉིད་ཚིམ་པར་ 
ལོག་ནས་ནམ་ལངས་པ་དང༔ ཡང་སྔ་མ་བཞིན་དུ་ལྟ་ཞིང༔ ནུབ་མོ་ལྷ་མི་ 
བསྒོམ་པར་མི་རྟོག་པ་ལ་སེམས་བཞག དེ་ནས་མ་བསྒོམས་པར་ལྷ་ཡིད་ལ་བཀྲ་ 
ལམ་གྱིས་འབྱུང་སྟེ༔ མ་བྱུང་ནའང་སྐུ་ལ་བལྟས་ལ་མིག་བཙུམ་སྟེ༔ མདུན་གྱི་ 
གཟུགས་བརྙན་དེ་ཉིད་གསལ་བར་བྱས་ལ་སེམས་སྔར་གྱི་དེ་ལས་མ་ཤོར་བར་
159

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདུག་གོ༔ དེ་མི་གསལ་ན་ཡང་གཟུགས་བརྙན་ལ་བལྟས་ལ་གསལ་བཏབ་སྟེ
རྣམ་རྟོག་གི་འགྱུ་བ་བཅད་ལ་འདུག་གོ༔ དེ་ལྟར་བསྒོམས་པས་དེ་ལ་ཉམས་ 
རྣམ་པ་ལྔ་སྟེ གཡོ་བའི་ཉམས་དང༔ ཐོབ་པའི་ཉམས་དང གོམས་པའི་ 
ཉམས་དང༔ བརྟན་པའི་ཉམས་དང མཐར་ཕྱིན་པའི་ཉམས་སོ༔ དེ་ཡང་དེའི་ 
ཚེ་སེམས་གནས་སུ་མི་བཏུབ་པར་རྟོག་པའི་འདུ་བྱེད་མང་དུ་འགྱུ་བ་ནི་གཡོ་བའི་ 
ཉམས་སོདེ་ནི་སེམས་ཟིན་པ་ལ་ཉེ་བ་སྟེ་རི་གཟར་གྱི་འབབ་ཆུ་ལྟ་བུའོ
༈ དེ་ནས་ཅུང་ཟད་ལྷ་གསལ་ཏེ་ལྷའི་དབྱིབས་དང༔ ཞོག་གཅིག་དུས་ 
གཅིག་ཏུ་ཝལ་ཝལ་གསལ་ནས་ཐོབ་པའི་ཉམས་ཏེ་རྫིང་ཆུ་ལྟ་བུའོ༔ དེ་ནས་ 
ལྷར་གསལ་བ་དེ་རྒྱང་རིང་ཐུང་གང་དུ་བསྒོམ་ཡང་གསལ་ཞིང༔ ཐུན་སུམ་ཆའི་ 
ཕྱེད་ཙམ་གཅིག་གནས་ནུས་ཀྱངཿ རྟོག་པ་རགས་པ་མི་འགྱུ་ན་གོམས་པའི་ 
ཉམས་ཏེ་ཆུ་ཀླུང་ལྟ་བུའོ༔ དེ་ལྟར་རྟོག་པ་མི་གསལ་བར་ལྷ་གསལ་བ་ལ་ཐུན་ 
སྐྱོང་ནུས་པ་ནི༔ བརྟན་པའི་ཉམས་ཏེ་རི་རབ་ལྟ་བུའོ༔ དེ་ནས་ལྷའི་སྐུ་ལ་སྤྱི་ 
གཙུག་མན་ཆད་ནས་ཞལ་ཕྱག་ཡན་ཆད་མཐོང་བ་མཐར་ཕྱིན་པའི་ཉམས་སོ 
ཡང་རྣལ་འབྱོར་པ་རང་རང་གི་ཉམས་དང་སྦྱོར་ཞིང༔ ལྷ་མི་གསལ་བ་ཡུན་
རིང་ན་ཁམས་འཁྲུགས་སུན་དབྱུང༔ ཏིང་ངེ་འཛིན་ལ་བོགས་མི་ཐོན་ཞིང་རྟོག་
པ་སླར་མང་དུ་འབྱུང་ངོ༔ སྤྱིར་ཐུན་ཆུང་ལ་གསལ་བ་གལ་ཆེ་སྟེ༔ སྣང་བ་དང་
བཅས་པའི་ཉི་མ་དང་མར་མེ་ལ་སོགས་པ་ལ་བསྒོམ གཉིད་སད་མ་ཐག་དང
མྱས་མྱོས་དང་རབ་རིབ་ལ་མི་བསྒོམ༔ ནུབ་མོ་གཉིད་ཚིམ་པར་ལོག་ལ ཉིན་ 
མོར་ཐུན་ཆུང་ངུ་བརྒྱད་བསྒོམ༔ བསྒོམ་པ་གཏོང་ན་ཏིང་ངེ་འཛིན་གློ་བུར་དུ་ 
བཏང་ན་མི་འཆོར་བས་དལ་བུས་གསལ་བ་ལ་བཏང༔ བསྒོམ་མ་ཐག་ཏུ་གསལ་
160

༄༅། །ཟབ་གཏེར་ཆོས་ཀྱི་མཛོད་ཁང་།
བ་ལ་ཝལ་གྱིས་འོང་ན་མཚན་མོ་ཡང་སྲོད་ཐོ་རངས་ལ་བསྒོམཿ སྤྱིར་མ་སུན་ 
ཙམ་དུ་གང་གསལ་བ་དེ་ལ་སེམས་གཏད་ལ༔ དེ་བརྟན་པར་གྱུར་པ་དང༔ སྐུ་ 
རྫོགས་པར་གསལ་བར་བྱའོ༔
༈ ལྷ་གསལ་བའི་དུས་རིང་ཐུང་ཇི་ལྟར་གནས་པར་བགྱི་ཞེ་ན༔ གསུངས་པ༔ 
དེ་ནི་གོང་ལྟར་གསལ་བ་ཐེབས་ནས་ཅུང་ཟད་བརྟན་པ་དང་ཡུན་རིང་དུ་གནས་ 
པ་ལ་ནི༔ བཟླས་པ་ཐུན་ཚོད་ཀྱིས་དབྱེ་ནཿ ད་རུང་བཟླས་པའི་དུས་ལ་མ་ 
བབས་པས༔ ཐུན་ཚོད་ཀྱིས་བརྩིས་ཏེ ནང་གི་ཐུན་ཚོད་ནི་དབུགས་ཀྱི་ཐུན་ 
ཚོད་ཀྱིས་བརྩི༔ ཕྱིའི་ཐུན་ཚོད་ཆུ་ཚོད་གྲངས་ཀྱིས་བརྩི་བའོ༔ ཉིན་ཞག་གི་ 
ཐུན་ཚོད་ཀྱང་འབྱུང་སྟེ༔ བཞི་བཞི་ཉིན་མཚན་གང་རིང་བ་ནས་གཟུང་ངོ༔ ཐུན་ 
ཚོད་ཀྱི་དགོས་པ་ནི་ཁམས་མི་འཁྲུག་པ་དང༔ བསྒོམ་པའི་ཚོད་ཟིན་པ་དང༔ 
ཏིང་ངེ་འཛིན་བོགས་ཆེ་བ་དང་ཡུན་རིང་དུ་གནས་པའོ༔ གྲངས་ནི་ངག་གིས་ 
མི་བགྲང་སྟེ ཡིད་ཀྱིས་ཕྲེང་བ་ལ་བཟུང༔ དེ་ནས་རིམ་གྱིས་མང་དུ་བསྲང་ 
ཞིང་གྲངས་ཚད་དེའི་བར་དུ་ངལ་བསོའོ༔ གྲངས་རེ་རེའི་བར་དུ་བསྒོམ༔ གྲིབ་ 
མའི་ཚོད་ནི་ཉི་མ་གཅིག་ལ་ཐུན་ཆུང་ངུ་བཅུ་དྲུག་གམ་བརྒྱད་དུ་བཤད་དེ༔ གྲིབ་
མའི་ཆ་རེ་རེ་ཕྱིན་པའི་བར་དུ་བསྒོམཿ དེའི་ཚད་ཙམ་དུ་ངལ་བསོའོ༔ མདོར་
ན་ཐུན་བརྒྱད་བསྒོམ་ཞིང་བརྒྱད་དུ་ངལ་བའོ༔ སྤེལ་མར་ཤེས་པར་བྱའོ༔ དེ་ 
ནས་བརྟན་ནས་ཐུན་ཆུང་གཉིས་གཉིས་བསྲིང་སྟེ་བསྒོམ༔ དེ་ནས་ཉི་མ་དང་ཉིན་ 
ཞག་དང་ཟླ་བ་ཕྱེད་ལ་སོགས་པ་ནས་ནུས་སོ༔ མདོར་ན་ཐུན་ཇི་ལྟར་ཡིན་ཡང་ 
མ་སུན་ཞིང་གསལ་ལ་མི་རྟོག་པ་དེའི་ངང་ལ་ཡུན་བག་གིས་བསྲིང་ངོ༔ དེ་ནི་ 
ལྷར་གསལ་བ་ཡུན་རིང་བར་བྱ་བའི་མན་ངག་གོ༔
161

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ ལྷ་བཅོས་པ་དེ་ལ་འགྱུར་བའི་སྐྱོན་ཇི་ལྟར་བཅོས་ཞེ་ན་གསུངས་པ༔ དེ་ལ་ 
སྐྱོན་ངོས་གཟུང་བ་དང༔ བཅོས་ཐབས་གཉིས་སོ༔ ངོས་གཟུང་བ་ལ་སྤྱི་སྐྱོན་ 
དང༔ དམིགས་པ་བརྗེད་ངས་པ་དང༔ ལེ་ལོ་དང༔ དོགས་པ་དང བྱིང་བ་ 
དང༔ རྒོད་པ་དང རྩོལ་བ་དང མི་རྩོལ་བའོ༔ དེ་ལ་བརྗེད་ངས་པ་ནི 
བསྒོམ་པ་ཡེངས་པའོ༔ ལེ་ལོ་ནི་སྙོམས་ལས་སུ་བཞག་པའོ༔ དགོས་པ་ནི་གོལ་ 
སར་ལྷུང་གིས་དོགས་པའོ༔ བྱིང་བ་ནི༔ རྐྱེན་གྱིས་བྱིང་བ་དང༔ རང་བཞིན་ 
གྱིས་བྱིང་བའོ༔ རྒོད་པ་ནི་རང་བཞིན་གྱིས་རྒོད་པ་དང༔ རྐྱེན་གྱིས་རྒོད་པ་ 
དང༔ ཆེད་དུ་བྱས་པས་རྒོད་པའོ༔ རྩོལ་བ་ནི་ལྷ་གསལ་བ་བཞིན་དུ་ཆོག་མ་ 
ཤེས་པ་སྟེ༔ གསལ་བཏབ་པ་སླར་རྟོག་པ་སྐྱེའོ མི་རྩོལ་བ་ནི ལྷར་མི་གསལ་ 
སྒོམ་བློ་མེད་པའོ༔ ཁྱད་པར་གྱི་སྐྱོན་ནི༔ ལྷ་བསྒོམ་པའི་ཚེ རབ་རིབ་ཀྱི་སྐྱོན་ 
དང མག་མོག་པ་དང༔ གྲིབ་མ་དང༔ སྐུ་འགྱུར་ཚད་དང༔ ཆ་ལུགས་འགྱུར་ 
བ་དང༔ དབྱིབས་འགྱུར་བ་དང༔ གྲངས་འགྱུར་བ་དང༔ བཞུགས་ཚུལ་འགྱུར་ 
བ་དང༔ སྐུ་མདོག་འགྱུར་བ་དང༔ ཁ་དོག་འབའ་ཞིག་ཏུ་སྣང་བ་དང༔ འཕྲེད་ 
ལ་འདུག་པ་དང༔ རིམ་པར་ནུབ་པ་དང༔ སྐྱོན་བཅུ་གཉིས་ཡོད༔ དེ་ལ་སྐྱོན་ 
དེ་དག་བཅོས་པའི་ཐབས་བསྟན་པ་ནི༔ སྤྱི་སྐྱོན་བདུན་ལ༔ སྤང་བའི་འདུ་བྱེད་ 
བརྒྱད་བསྟན་ཏེ༔ དམིགས་པ་བརྗེད་ངས་ལ་དྲན་པ་བསྟེན༔ ལེ་ལོའི་གཉེན་ 
པོར་དད་པ་དང་བརྩོན་འགྲུས་འདུན་པ་བསྟེན དོགས་པའི་གཉེན་པོར་རྟོགས་ 
པ་བསྟེན༔ བྱིང་བ་ལ་རྒོད་པ་བསྟེན༔ ཁྲུས་བྱང་བཅག༔ རྒོད་ན་འཁོར་བ་ལ་སྐྱོ་ 
བ་བསྐྱེདཿ༔ སེམས་དྲན་པའི་ཐག་པས་བཅིངས་པ་ལ་དམིགས་པའི་སྡོང་པོ་གདགས
མདོར་ན་བྱིང་རྒོད་ལ་ཤེས་བཞིན་གྱི་བྱ་ར་བརྟེན༔ རྩོལ་འདོད་ན་བཏང་སྙོམས་
162

།ཟབ་གཏེར་ཆོས་ཀྱི་མཛོད་ཁ་
བརྟེནཿ མི་རྩོལ་ན་བརྩོན་འགྲུས་ཀྱི་གསལ་གདབ་བོ 
ཁྱད་པར་ལྷའི་སྐྱོན་བཅོས་པ་ནི རབ་རིབ མག་མོག༔ གྲིབ་མ་ལྟར་སྣང་ 
བ་གསུམ་ལ༔ སྟོང་ཉིད་མི་རྟོག་པ་བསྒོམ་པའི་རྗེས་ལ༔ བྲིས་སྐུ་ལ་ཞིབ་ཏུ་ 
བལྟས་ལ་བསྒོམ༔ དེ་ཡང་མི་རྟོག་པ་དང་བྲིས་སྐུ་ལ་བལྟས་ཏེ་བསྒོམ་པ་སྤེལ་ 
ཞིང་བསྒོམ་མོ༔ སྐུ་ཚད་འགྱུར་བ་དང༔ ཆ་ལུགས་འགྱུར་བ་དང༔ བཞུགས་ 
ཚུལ་འགྱུར་བ་དང༔ དབྱིབས་འགྱུར་བ་རྣམས་ལ་སྐུ་དེ་གདོས་པ་ཅན་ཤིན་ཏུ་ 
བརྟན་པཿ སྣ་བུག་ནས་ཕུག་རོན་འབྱུང་འཇུག་བྱེད་པ༔ ཡན་ལག་ལ་བྱ་དང༔ 
ལུག་དང༔ རི་དྭགས་རྩེ་བ༔ ལྡེར་ཚོ་ལྟ་བུར་བསྒོམ་མོ༔ གྲངས་འགྱུར་བ་ལ་ 
དང་པོ་ལ་གཅིག་གམ༔ གཉིས་སམ༔ གྲངས་བཅད་པ་ལྟར་བྱ ཁ་དོག་འབའ་ 
ཞིག་སྣང་ན་དབྱིབས་གསལ་གདབ༔ ཁྲག་མཁྲིས་ལ་སོགས་པ་ཁམས་ཀྱི་སེར་པོ་
དང་དམར་པོ་ལ་སོགས་པས་ཁ་དོག་འགྱུར་བ་ལ་ཁམས་གསོ་བའི་ཐབས་བྱའོ༔
རིམ་པ་ནུབ་ན་ཞལ་ཕྱག་གསལ་བར་སེམས་གཟུང༔ མ་རྫོགས་པའི་སྐྱོན་ལ་ཡོངས་ 
སུ་རྫོགས་པའི་རྒྱན་ཆ་ལུགས་དང་བཅས་པར་གསལ་གདབ༔ ཡང་ན་མ་རྫོགས་པ་
དེ་གསལ་གདབ་བོ༔ མདོར་ན་སྐྱོན་གང་བྱུང་བ་དེ་ཉིད་ལ་ཡིད་མ་བྱུང་གི་ 
བར་དུ་བསྒོམ་མོ༔ དེ་ནས་སྟོང་པ་ཉིད་རྟོགས་པའི་རྗེས་ལ༔ ལྷའི་སྐུ་ལ་བལྟས་ 
ཤིང་སེམས་གཏད་ལ་བསྒོམ་མོ༔ ལྷ་དེ་དང་བྲལ་ན་ཇི་ལྟར་བསླབ་ཅེས་པསཿ 
གསུངས་པ༔ ལྷ་དང་བྲལ་བའི་མན་ངག་ནི༔ སྐྱོན་དེ་དག་མ་སེལ་གྱི་བར་དུ་མི་ 
རྟོག་པ་བསྒོམས་པས༔ ལྷ་གསལ་བར་བྱེད་པས༔ གསུངས་པ༔ ལྷ་དང་མི་རྟོག་ 
པ་སྤེལ་ཞིང་བསྒོམ༔ ལྷ་སྐྱོན་མེད་དུ་གསལ་ནས་མི་རྟོག་པ་དང་ཕྲལ་བ་ལྷ་ཁོ་ 
ན་བསྒོམ་མོ༔ དེ་ནས་ལྷ་བླང་བ་ནི་སྐྱོན་མེད་དུ་གསལ་ནས་དེ་ཉིད་ལ་ངེས་པར་
163

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྒོམ༔ འདུག་པ་དང་ཉལ་བ་དང་གན་རྐྱལ་དང་ཁ་སྦུབས་དང་རི་དང་ཐང་ 
དང་ཉེ་བ་དང་རིང་བ་དང་རྡོའི་དཀྱིལ་དང་ཆུའི་དཀྱིལ་ལ་སོགས་པ་གང་དུ་ 
ཡང་བསྒོམ་པར་འདོད་ན་ལྷ་ལམ་དུ་སློང་བ་ཡིན་ནོ༔
༈ ལྷ་དང་བསྲེ་བ་ནི༔ དེ་ཡང་ལྷ་དེ་སློང་བ་དང་རང་ལ་བསྟིམས༔ རང་སྐུ་ 
རྒྱན་གཅིག་པའམ༔ དཀྱིལ་འཁོར་དང་ཞིང་ཁམས་རྫོགས་པར་བསྐྱེད་ལ་བསྒོམ༔ 
དེ་ནས་ལྷ་དེ་དོན་ལ་སྦྱར་བ་ནི༔ བདག་ཉིད་རྟོགས་པའི་ལྟར་བསྒོམ༔ དེ་བརྟན་ 
པ་དང་རང་གི་སེམས་དང་རྣམ་པར་ཤེས་པའི་ཚོགས་བརྒྱད་ལྷའི་སྐུ་དང་ཡེ་ཤེས་ 
སུ་ཤར་བ་ལས༔ དོན་ལ་རིག་པ་བྱང་ཆུབ་ཀྱི་སེམས༔ རང་བྱུང་གི་ཡེ་ཤེས་ 
འབྲས་བུའི་ངོ་བོ་ཉིད་དེ་ལྷ་དེ་གང་ནས་ཀྱང་འོང་བ་མེད༔ ཇི་ལྟར་སྣང་ཡང་ 
རང་བཞིན་མེད་པས་གཉིས་སུ་མེད་པའི་སྐུའོ༔ དེ་ཡང་ལྷའི་སྐུར་སྣང་བ་ནི་སྐུ་ 
གསུང་ཐུགས་རྡོ་རྗེ་ལྟ་བུར་སྣང་ལ་རང་བཞིན་མེད་པ་ནི་ཞེན་པ་མེད་པའོ༔ སེམས་ 
ཉིད་ལྷ་རུ་སྣང་ཡང་རང་བཞིན་མེད་པ་འདི་འདྲ་བརྟགས་ཤིང་བསྟན་དུ་མེད་
པས་ཆོས་ཀྱི་སྐུ་ཞེས་བྱའོ༔ དེ་ལྟར་དོན་ལ་སྦྱངས་པས་རྣལ་འབྱོར་པས་བསྒོམ་ 
པའི་དམ་ཚིག་དྲུག་ལ་གནས་ཏེ༔ མན་ངག་སྟོན་པའི་བླ་མ་ལ་གདུང་བ་རྒྱུན་མི་ 
བཅད་པ་དང༔ ཏིང་ངེ་འཛིན་མཐུན་པ་རྣམས་བརྟེན་པ་དང༔ མི་མཐུན་པ་ 
དོར་བ་དང༔ སྤྱོད་ལམ་ཀུན་ནས་ཏིང་ངེ་འཛིན་རྣམ་པ་ཡལ་བར་མི་དོར་བ་ 
དང༔ ཡི་དམ་མི་སྤོང་བར་མཐར་དབྱུང་བ་དང༔ ལྷ་གང་བསྒོམ་ཡང་གསང་བ་ 
དང༔ ཡི་དམ་གྱི་ལྷ་ལ་སྤོང་ལེན་གྱི་སེམས་ཀྱིས་མི་སྒོམ་པ་དང༔ ལྷ་གང་བསྒོམ་ 
ཡང་སངས་རྒྱས་ཐམས་ཅད་བསྒོམས་པ་ཡིན༔ སངས་རྒྱས་ཀྱང་རང་གི་སེམས་ 
རྟོགས་པ་ལས་ལོགས་ན་བསྒོམ་དུ་མེད༔ ཡི་དམ་ལྷ་བསྒོམ་ཡང་སེམས་ཀྱི་སྣང་
164

༄༅། །ཟབ་གཏེར་ཆོས་ཀྱི་མཛོད་ཁང་།
བ་ཡིན༔ ལོགས་ན་བསྒྲུབ་ཅིང་བསྒོམ་རྒྱུ་གཅིག་མེད་པ་སངས་རྒྱས་དང་བྱང་ 
ཆུབ་སེམས་དཔའ་ཡི་དམ་ལྷ་ལ་འདུས༔ ཡི་དམ་ལྷ་མང་པོ་བསྒོམ་ཡང་སེམས་ 
ཀྱི་སྣང་བ་ཡིན༔ གཅིག་བསྒོམ་ཡང་སེམས་ཀྱི་སྣང་བ་ཡིན་ནོ༔ དེ་རྣམས་ནི་ལྷ་ 
དང་བསྲེས་ཤིང་ལྷ་དོན་ལ་སྦྱར་བའི་གདམས་པ་ཡིན་ནོ༔ 
ལྷ་ལམ་དུ་ཁྱེར་ཞིང་ཇི་ལྟར་བསྒྲུབ་པ་ནི་འདི་ལྟ་སྟེ༔ ཐོག་མར་ལྷ་མདུན་
དུ་གོམས་པར་བྱས་ལ༔ དེ་ནས་བདག་ལྷར་བསྒོམ་པའི་དམིགས་པ་བརྟན་པ་ 
དང༔ དེ་ཡན་ཆད་བཟླས་བརྗོད་སྤངས་པ༔ དེ་བསྒྲུབ་པའི་མཎྜལ་བཤམས་ལ་ 
མཆོད་པ་བཀྲམ༔ རང་ཉིད་བདེ་བའི་གདན་ལ་འདུག མདུན་དུ་རྟེན་རྣམས་ 
བཤམས་ལ༔ བླ་མ་ཡི་དམ་ལྷ་ཚོགས་ཐམས་ཅད་སྤྱན་དྲངས་ལ་ཕྱག་འཚལ་བ་ 
ལ་སོགས་ཡན་ལག་བརྒྱད་པ་བྱས་ཏེ ལྷ་འོད་དུ་ཞུ་ནས་བདག་ལ་ཐིམ་ནསཿ 
བདག་ཡི་དམ་གྱི་ལྷར་བསྐྱེད་མཚམས་བཅད༔ མཆོད་པ་བྱིན་གྱིས་བརླབས༔
ཏིང་ངེ་འཛིན་རྣམ་པ་གསུམ་ལ་སོགས་པ་དཀྱིལ་འཁོར་ལྷ་དང་བཅས་པ་ཐམས་ 
ཅད་བསྐྱེད་ལ་དབང་བསྐུར༔ བྱིན་གྱིས་བརླབ༔ ཡེ་ཤེས་སེམས་དཔའ་སྤྱན་ 
དྲངས་ལ་བསྟིམ་པ་དང༔ ཕྱག་དང་མཆོད་བསྟོད་བྱས་ལ་ཡེ་ཤེས་པ་མདུན་དུ་ 
ཕྱེ་སྟེ་འཛབ་བྱ༔ བཟླས་པ་རྫོགས་ནས་བསྟོད་པ་བྱ༔ མདུན་དུ་ཕྱེས་པ་བདག་ 
ལ་བསྟིམས་ནས་བདག་ལྷའི་ང་རྒྱལ་གྱིས་ཉལ༔ ནངས་པར་སྐད་ཅིག་གིས་ལྷར་ 
བསྐྱེད་ལ་གོང་མའི་གཞུང་བསྲངས་ནས་བཟླས་པ་བྱའོ༔ བཟའ་བཏུང་བྱིན་གྱིས་ 
བརླབས་ལ་ཚོགས་འབུལ༔ སྐུ་རྒྱན་གཅིག་པ་ལ་སྦྱོང་ཡང་དེ་ལྟར་བསྒྲུབ་བོ༔ ལྷ་ 
བསྒྲུབས་པའི་རྟགས་དང་མཚན་མ་ཇི་ལྟར་འབྱུང་ཞེ་ན༔ གསུངས་པ༔ རྟགས་ 
ལ་རྨི་ལྟས་དང་དྲོད་ལྟས་དང་མཚན་ལྟས་དང་རྟགས་སོ
165

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཚན་ལྟས་ལྔ་ནི དུ་བ་ལྟ་བུ་དང༔ སྨིག་རྒྱུ་ལྟ་བུ་དང༔ སྲིན་བུ་མེ་འཁྱེར་ 
ལྟ་བུ་དང༔ མར་མེ་ལྟ་བུ་དང༔ སྤྲིན་མེད་པའི་ནམ་མཁའ་ལྟ་བུ་སྟེ༔ དེ་དག་ནི་ 
ཉམས་ཀྱི་རིམ་པའི་དཔེར་བཤད་དོ༔ རྨི་ལྟས་ནི་སངས་རྒྱས་དང་བྱང་ཆུབ་ 
སེམས་དཔའ་རྣམས་སྐུ་སོ་སོར་བཞུགས་པ་མཐོང་བ་དང༔ སངས་རྒྱས་རྣམས་ 
དང་བདག་ལྷར་གསལ་བ་ལ་ཕྱག་འཚལ་ཞིང་མཆོད་པ་བྱེད་པ་མཐོང་བ་དང༔
སངས་རྒྱས་ཐམས་ཅད་ཀྱིས་ཆོས་ཟབ་མོ་སྟེར་བ་དང་བཤད་པ་རྨི་བའོ༔ གཞན་
་་རྟག་པར་གཅེར་བུར་འབྱུང་བ་བག་ཆགས་སྦྱངས་པའི་རྟགས་དང༔ ནམ་ 
མཁའི་སྐས་ལ་འཛེག་པ་ལམ་སྣ་ཟིན་པའི་ལྟས་དང སེང་གེ་དང༔ གླང་པོ་ཆེ་ 
ལ་ཞོན་པ་ས་ནོན་པའི་ལྟས་དང༔ གཟུགས་བརྙན་ཞལ་འཛུམ་པ་ལ་སོགས་པ་ 
ལུང་བསྟན་ཐོབ་པའི་རྟགས་དང༔ དེ་དག་ལ་སོགས་པའི་རྨི་ལྟས་བཟང་པོ་འབྱུང་ 
བ་ལ་དགའ་བྲོད་མི་བྱའོ༔ བསྒོམ་པའི་དྲོད་ནི་ཕྱི་ནང་གསང་བ་གསུམ་ལས༔ ཕྱིའི་ 
དྲོད་ནི་བསྒོམ་པའི་ཚེ༔ རྡུལ་ཕྲན་དང ཡི་གེ་དང༔ ཐུགས་ཕྱག་མཚན་དང་༔ 
!་མོ་ལ་སོགས་པའི་སྤྱོད་ཡུལ་རགས་པ་མཐོང་བའོ༔ མེ་དང་ཆུ་ལ་སོགས་ སྐུ་ཕྲ 
པའི་ཁ་དོག་ལྔའི་སྐྱེ་མཆེད་རགས་པ་མཐོང་བའོ༔ ནང་གི་དྲོད་ནི་ལྷ་བསྒོམས་ 
པས་དབུགས་ཕྱི་ནང་རྒྱུ་བ་མི་ཚོར་བ་དངཿ ལུས་ཤིང་བལ་ལྟར་ཡང་བ་དང༔ 
རྒས་ཤིང་རྒུད་པ་མེད་པའོ༔ གསང་བའི་དྲོད་ནི་ལྷ་སྒྱུ་མ་ཙམ་དུ་བསྒོམས་པས་ 
ཡེ་ཤེས་རང་གསལ་ཏེ༔ སྙིང་རྗེ་མཉམ་པ་ཉིད་དུ་བྱེད་པ་དང༔ སྤྱོད་ཡུལ་ཡེ་ 
ཤེས་སུ་སྐྱེ་བའོ༔ རྟགས་ནི་ཕྱི་རྟགས་ནང་རྟགས་ལས༔ ཕྱི་རྟགས་སུ་འོད་འབྱུང་ 
བ་དང༔ ལྷའི་གཟུགས་བརྙན་འཛུམ་པ་དང༔ སྒྲ་ཆེན་པོ་དང༔ དྲི་ཞིམ་པོ་དང༔ 
མར་མེ་རང་འབར་བ་དང༔ བྷནྡྷུ་ནམ་མཁའ་ལ་འཕར་བ་དང༔ ཁམས་མི་བདེ་
166

༄༅། །ཟབ་གཏེར་ཆོས་ཀྱི་མཛོད་ཁང་།
བ་མེད་པའོ
༈ ནང་རྟགས་ནི༔ སྔར་བས་སྙིང་རྗེ་བ་དང༔ ཆགས་པ་ཆུང་བ་དང༔ ཕྱོགས་ 
རིས་མེད་པ་དང༔ དམ་ཚིག་གཙང་ཞིང་བླ་མ་དང་རྡོ་རྗེ་སྤུན་ལ་གདུང་བ་ཆེ་ 
བ་དང༔ འཁོར་འདས་ལ་རེ་དོགས་མེད་པར་བྲལ་བ་དང༔ བདུད་ལ་ཉམ་མི་ 
ང་བ་ལ་སོགས་པ་མང་དུ་འབྱུང་སྟེ དེ་ལྟར་བྱུང་ཡང་དགའ་བྲོད་མི་བྱེད་པར་ 
བརྩོན་འགྲུས་བསྐྱེད་དོ༔ དེ་དག་ནི་ལྷ་བསྒོམས་པའི་དྲོད་རྟགས་འབྱུང་བ་རྣམས་ 
ཡིན་ནོ༔ ལྷ་བསྒོམས་པས་ཡོན་ཏན་ཅི་འབྱུང་ཞེ་ན་གསུངས་པ༔ ལྷ་བསྒོམས་ 
པའི་ཡོན་ཏན་ནི་སྒྲིབ་པ་བྱང་བ་དང་ཚོགས་སྐྱེ་བའོ༔ ལྷ་བསྒོམས་པས་ཀུན་ 
བརྟགས་ཟད་པའི་ཕྱིར༔ ལས་དང་ཉོན་མོངས་པའི་སྐྱེ་གནས་ཀྱི་སྒྲིབ་པ་བྱང་བའོ༔ 
ཚོགས་སྐྱེ་བ་ནི་འབྲས་བུ་ལྔ་སྟེ དེ་ཡང་ལམ་གྱི་འབྲས་བུ་རིག་འཛིན་བཞི་དང༔ 
མཐར་ཐུག་པའི་འབྲས་བུའོ༔ རིགས་འཛིན་ལ་གཉིས་ཏེ ཡོན་ཏན་དང་ངོ་ 
བོའོ༔ ཡོན་ཏན་མངོན་ཤེས་དྲུག་དང་ཆོ་འཕྲུལ་བཞིའོ༔ ངོ་བོ་ནི་རྣམ་པར་སྨིན་ 
པའི་རིགས་འཛིན་དང༔ ཚེ་ལ་དབང་བའི་རིགས་འཛིན་དང༔ ཕྱག་རྒྱ་ཆེན་ 
པོའི་རིགས་འཛིན་དང༔ ལྷུན་གྱིས་གྲུབ་པའི་རིག་འཛིན་ནོ༔
མཐར་ཐུག་གི་འབྲས་བུ་ནི ལྷ་བསྒོམ་པ་དེ་ལས་སུ་རུང་ན་ཤེས་རབ་ཆུང་
ཡང་རྫོགས་པའི་སངས་རྒྱས་ཀྱི་གོ་འཕང་འཐོབ་པར་ཐེ་ཚོམ་མེད་དོ༔ ཤེས་རབ་
ཀྱི་ཕ་རོལ་ཏུ་ཕྱིན་པ་ནས་ལམ་རྣམ་པ་ལྔ་ལ་སྦྱོར་དགོས་པར་བཤད་ན༔ དེ་དང་ 
ལྷའི་དཀྱིལ་འཁོར་བསྒོམ་པ་ཇི་ལྟར་བསྒོམ་ཞེ་ན༔ གསུངས་པ༔ སྦྱོར་བ་ལྷའི་ 
དལ་བསྒོམ་པར་ལམ་ལ་བཞི་སྟེ༔ སྦྱོར་བའི་ལམ་དང༔ མཐོང་བའི་ལམ་དང༔ 
བསྒོམ་པའི་ལམ་དང༔ མཐར་ཕྱིན་པའི་ལམ་སྟེ༔ དེ་ཡང་ལམ་རིམ་པ་བསྙེན་
167

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
བསྒྲུབ་ཞར་ལ་སྦྱར་ཏེ བསྙེན་པ་སྦྱོར་ལམ༔ ཉེ་བའི་བསྙེན་པ་མཐོང་ལམ་བསྒྲུབ་ 
པ་བསྒོམ་ལམ༔ བསྒྲུབ་པ་ཆེན་པོ་མཐར་ཕྱིན་པའི་ལམ་མོ༔ སྦྱོར་བའི་ལམ་ལ་ 
བཞི་སྟེ དྲོད་དེ་བཞིན་ཉིད་སྒྱུ་མ་ལྟ་བུར་བསྒོམ་པ་དང༔ རྩེ་མོ་ཕྲ་མོའི་ཏིང་ 
ངེ་འཛིན་ཕྱག་རྒྱ་གཅིག་པ་བསྒོམ་པ་དང༔ བཟོད་པ་རྣམ་པར་སྣང་བྱེད་ཕྱག་ 
རྒྱ་སྤྲོས་པ་བསྒོམ་པ་དང༔ འཇིག་རྟེན་ཆོས་མཆོག་བར་ཆད་མེད་པའི་ལམ་དུ་ 
ཚོགས་བསྒྲུབ་པའོ༔ དེ་ཡང་དེ་བཞིན་ཉིད་ཀྱི་ཏིང་ངེ་འཛིན་གྱིས༔ ཆོས་ཐམས་ 
ཅད་སེམས་སུ་ཐག་ཆོད་ནས་སེམས་མ་བཅོས་པ་ཆོས་ཉིད་ངང་གིས་མི་རྟོག་པ་
བསྒོམ༔ དེ་ཡང་སྔོན་སྣང་མངོན་དུ་འགྲུབ་པར་བསྒོམ༔ སྒྱུ་མ་ལྟ་བུ་ནི་སྐྱེ་བ་ 
མེད་པའི་དབྱིངས་རང་སྣང་སྟེ་སྣང་བཞིན་དུ་གསལ༔ གསལ་བཞིན་དུ་རྣམ་པར་
མི་རྟོག་པས༔ ནམ་མཁའ་འོད་ཀྱི་སྣང་བ་རང་བཞིན་སྣང་སྟོང་དབྱེར་མེད་གསལ་ 
ལ་མི་རྟོག་པ་དེ་བསྒོམ་མོ༔ དེ་ཉིད་ལས་སུ་རུང་ཞིང་མངོན་དུ་གྱུར་ནས༔ ཐེག་ 
པ་ཆེ་ཆུང་གི་རིགས་བྱེ་བྲག་ཕྱེད་དེ་དྲོད་ཐོབ༔ རྟགས་ཀྱང་ལུས་ལ་སྲོག་ཆགས་ 
མི་ཆགས་པ་དང༔ ཕྱི་ནང་གི་དྲི་མ་འདག་པ་དང༔ འདུ་བ་རྣམ་བཞིའི་ནད་ 
དང་བྲལ་བ་དང༔ ལུས་ཀྱི་བཟོད་པ་ཐོབ་པ་ལ་སོགས་པ་ཕྱིར་མི་ལྡོག་པའི་རྟགས་ 
བཅུ་གཅིག་འབྱུང་ངོ༔
རྩེ་མོ་ཕྲ་མོ་ཕྱག་རྒྱ་གཅིག་པ་བསྒོམ་པ་ནི༔ ཕྲ་མོའི་ཏིང་ངེ་འཛིན་ལྷ་གང་ 
ཡིན་པའི་ཕྱག་རྒྱ་གཅིག་པུ་ཡུལ་གསུམ་གསལ་བར་གོམས་པསཿ རྩེ་མོའི་དྲོད་ 
ནི་ནང་གི་ཉོན་མོངས་པ་ལྔ་ཕྱིའི་ཡུལ་ལ་མི་སྐྱེ་ཞིང༔ ཕྱིའི་འབྱུང་བ་ལྔའི་གནོད་
པས་མི་ཚུགས་པ་ནི་སེམས་དང་སྣང་བ་འདྲེས་པས་རྟགས་སོ༔ བཟོད་པ་ལ་ཕྱག་ 
རྒྱ་སྤྲོས་པ་བསྒོམ་པ་ནི་ཞི་ཁྲོ་རིགས་གསུམ་མམ༔ ལྔའི་རིགས་ཀྱི་ཚོམ་བུའི་གྲངས་
168

༄༅། །ཟབ་གཏེར་ཆོས་ཀྱི་མཛོད་ཁང་།
ལ་བསླབ་པའོ གོམས་ནས་སྐད་ཅིག་མའི་ཏིང་ངེ་འཛིན་འོད་དུ་འབར་ཏེ 
སངས་རྒྱས་སྟོང་གི་དལ་ཡན་ཆད་དུ་རང་རིག་པ་གསལ་བ་མཐར་ཕྱིན་པའོ༔ བཟོད་ 
པ་ཐོབ་ནས་སྣང་བ་རྣམ་འབྱེད་ལས་སུ་རུང་བའི་རྟགས་ནི༔ བྱེ་མ་ལ་གསེར་དུ་ 
བསྒྱུར་བ་དང༔ ས་སྐམ་ལ་ཆུ་འབྱུང་བ་དང༔ སོལ་བ་ལ་ལྗོན་ཤིང་སྐྱེ་བ་དངཿ 
སྣང་བའི་དངོས་པོ་ཐམས་ཅད་ལ་ཇི་ལྟར་འདོད་པ་བཞིན་དབང་བསྒྱུར་ནུས་པ་
ནི སེམས་ལ་དབང་ཐོབ་པའི་རྟགས་སོ༔ འཇིག་རྟེན་ཆོས་མཆོག་བར་ཆད་
མེད་པའི་ལམ་དུ་ཚོགས་བསྒྲུབ་པ་ནི༔ ཤིན་ཏུ་བརྟན་པར་འགྱུར་བས་ཡོ་བྱད་
ལ་སོགས་པ་དང་ལྡན་པར་བྱས་ནས་བསྒྲུབ་པ་དུས་ཚོད་དང་སྦྱར་ཏེ ཆོས་
ཉིད་བདེན་པ་ཆེན་པོའི་དོན་ཉམས་སུ་བླང་ངོ༔ དེ་ལ་ཏིང་ངེ་འཛིན་གྱི་རྩལ་ཆེ་
ན་ཚེ་ལ་དབང་བའི་རིགས་འཛིན་ཐོབ་སྟེ ཟླ་བ་དྲུག་བཅུ་དྲུག་བཅུ་གཉིས་ཀྱིས་
དབང་བསྒྱུར་རིགས་ཀྱི་དམ་པ་ཐོབ༔ ཅེས་འབྱུང་བས༔ ཚེ་ཉི་ཟླ་དང་མཉམ་
པར་འགྱུར་བས༔ ལོ་བརྒྱད་བརྒྱ་ཞིང་ཕྱིར་བསྲིང་ནུས་པ་ཡིན་ནོ༔ ཏིང་ངེ་
འཛིན་རྩལ་ཆུང་ན་རྣམ་པར་སྨིན་པའི་རིགས་འཛིན་ཐོབ་སྟེ༔ བར་མ་དོ་ལ་ཡི་
དམ་ལྷའི་སྐུ་ཇི་ལྟ་བ་བཞིན་དུ་ཐོབ་པར་གྱུར་ནས༔ བསྐྱེད་རིམ་བརྟན་པའི་འབྲས་
བུ་ཡིན་ནོ༔ ཉེ་བའི་བསྟེན་པ་མཐོང་ལམ་དུ་བསྟན་པ་ནི༔ ལྷག་མའི་ལུས་འདི་
ཉིད་རྣམ་ཤེས་གྲུབ་ནས་ཟག་པ་ཟད་ནས་ལུས་མ་བོར་བར་ཚེ་ལ་དབང་བའི་རིག་
འཛིན་སྐྱེ་བ་མེད་པའི་གཡུང་དྲུང་ཐོབ་སྟེ༔ མངོན་པར་ཤེས་པ་ལྔ་དང༔ ཆོ་
འཕྲུལ་བཞི་ཐོབ་ནས་དོན་གྱི་མཚན་ཉིད་མངོན་དུ་བྱས་ཤིང་མཐོང་ལམ་དུ་ཆོ་
འཕྲུལ་བསྟན༔ བསྐལ་པ་གྲངས་མེད་པ་སྣ་ཚོགས་སུ་སྤྲུལ་ནས་གཞན་དོན་སྤྱད་
ཀྱང་ཆགས་པ་མེད་པར་སྤྱོད་ཅིང་སྤྲུལ་པའི་སྐུ་ལ་ཆོས་ཉན་ཏེ༔ ཟག་མེད་ཀྱང་
169

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལམ་ལས་ཕྱིར་མི་ལྡོག་པའོ༔
༈ བསྒྲུབ་པ་བསྒོམ་ལམ་དུ་བསྟན་པ་ནི བསྒོམ་ནི་འཇའ་ཚོན་ལྟ་བུའི་སྐུ་ 
ཕྱག་རྒྱ་ཆེན་པོར་གྱུར་ནས༔ དོན་གྱི་མཚན་ཉིད་ཉམས་སུ་ལེན་པའོ༔ དེ་ཡང་
མཉམ་བཞག་ཏུ་རྒྱལ་བའི་དགོངས་པ་དང་ཁྱད་མེད་ཀྱང༔རྗེས་ཀྱི་ཤེས་པ་ 
ཡོད་པས་ཆེད་དུ་མཉམ་པར་འཇོག་དགོསཿ འདིར་མི་གཡོ་བའི་ཏིང་ངེ་འཛིན་ 
ལ་གནས་པས་ཕྱག་རྒྱ་ཆེན་པོའི་རིགས་འཛིན་ནོ༔ ཤིན་ཏུ་འབྱོར་པས་མི་གཡོ་
བ་སྤྱོད་པ་སྟེ༔ མཉམ་བཞག་ལས་མ་གཡོས་པར་ཆོ་འཕྲུལ་སྣ་ཚོགས་བཀྱེས་ 
ནས་གཞན་དོན་མཛད་ཅིང༔ ལོངས་སྤྱོད་རྫོགས་པའི་སྐུ་ལ་དགོངས་པ་བརྡའི་ 
སྒོ་ནས་ཆོས་ཉན་པའོ༔ བསྒྲུབ་པ་ཆེན་པོའི་མཐར་ཕྱིན་པའི་ལམ་ལྷུན་གྱིས་གྲུབ་ 
པའི་རིག་འཛིན་ནི༔ སངས་རྒྱས་ཀྱི་ཆེ་བའི་ཡོན་ཏན་དང་ཤས་ཆེ་བར་མཉམ་ 
ཡང༔ མཉམ་བཞག་གི་བོགས་འབྱིན་མི་འབྱིན་གྱི་ཁྱད་པར་ཡོད་དོ༔ ལྷུན་གྱིས་ 
གྲུབ་པའི་རིག་འཛིན་ལ་སྐད་ཅིག་མ་ལ་བོགས་དབྱུང་དུ་ཡོད་པའོ༔ རྒྱལ་ཚབ་
བསྡུད་ཅིང་སྟོན་པར་བྱེད༔ མཐར་ཕྱིན་པ་རྡོ་རྗེ་ལྟ་བུའི་ཏིང་ངེ་འཛིན་ཐོབ་ནས་
བཙལ་བ་མེད་པའི་ཆོ་འཕྲུལ་གྱིས་རང་བཞིན་གྱིས་དོན་མཛད་དོ༔ ཆོས་ཀྱི་ 
སྐུའི་ཞལ་མཐོང་ནས་བྱིན་གྱི་རླབས་ཀྱིས་ཆོས་སྟོན་པ་ཉན་ཞིང་ཤེས་བྱའི་སྒྲིབ་
པ་ཕྲ་མོ་སྤངས་པའོ༔ དེ་རྣམས་ནི་བསྙེན་བསྒྲུབ་བཞི་དང་ལམ་ལྔ་དང་རིགས་
འཛིན་བཞིའི་ཐོབ་ལུགས་རིམ་གྱི་ས་ཡིན་ནོ༔ ༈ གསང་སྔགས་ལམ་ཉེ་བར་
བཤད་ན་ལམ་ཐོད་བརྒལ་དུ་བསྒྲོད་པ་མཆིས་སམ་མ་མཆིས་ཞེ་ན༔ གསུངས་པཿ
ལམ་ཐོད་བརྒལ་ཡང་ཡོད་པར་བཤད་དེ་སྦྱོར་ལམ་མཐོང་ལམ་བསྒོམ་ལམ་ཅིག་
ཆོད་དུ་ཁྱེར་ནས་མཐར་ཕྱིན་པར་ཡང་སྲིད༔ རིམ་པས་བསྒྲོད་མི་དགོས་པར་
170

༄༅། །ཟབ་གཏེར་ཆོས་ཀྱི་མཛོད་ཁང་།
ཁ་གཅིག་མཐོང་ལམ་ནས་སངས་རྒྱས་པར་འགྲོ་བ་ཡང་ཡོད༔ ཁ་ཅིག་བསྒོམ་ 
ལམ་ནས་སངས་རྒྱས་པར་འགྲོ་བ་འང་ཡོདཿ ཁ་ཅིག་རིམ་གྱིས་བསྒྲོད་ནས་སངས་ 
རྒྱས་པར་འགྲོ་བ་འང་ཡོད༔ ཤེས་རབ་དང་ཏིང་ངེ་འཛིན་གྱི་རྩལ་ཆེ་ཆུང་གི་ 
རིམ་པས་ཕྱེ་བའོ༔ དེ་ལྟར་གང་ཟག་བཞི་པོའི་རིམ་པས་ལམ་དུ་ཁྱེར་ལུགས་བཞི་ 
ཡོད་དེ༔ ཀུན་ཀྱང་འབྲས་བུ་གསང་སྔགས་ལུགས་ཀྱི༔ སྐྱེ་བ་ཕྱི་མ་བླང་བའི་ 
ལམ་ལ་མ་ལྟོས་པར་ཚེ་འདི་ཉིད་ལ་འཁོར་བའི་ནད་དང་བྲལ་བར་བྱས་ནས་སྐྱེ་ 
བ་ཕྱིས་མི་ལེན་པའི་ཏིང་ངེ་འཛིན་ཐོབ་ནས་སྐུ་གསུམ་ལྷུན་གྱིས་གྲུབ་པར་འདོད་ 
དོ༔ སྐྱེ་བ་གཅིག་ས་ནོན་ན་ཆོས་སྐུ་ཐོབ་པར་བྱ་བའི་ཕྱིར༔ ཆོས་སྐུའི་ལམ་ 
གོམས་པར་བྱ་བ་བློ་གྲོས་ཅན་ལ་དེ་ཁོ་ན་ཉིད་ལམ་དུ་ཁྱེར་བར་བསྟན་པ་དང 
ཡེ་ཤེས་བླ་མའི་ས་ནོན་པ་དང༔ བདེ་ཆེན་གྱི་སྐུ་ཐོབ་པར་བྱ་བའི་ཕྱིར བདེ་བ་ 
ཆེན་པོའི་ལམ་ལ་སྦྱར་ཞིང་གོམས་པར་བྱ་བ༔ འདོད་ཆགས་ཀྱི་ལམ་བདེ་བ་ལམ་ 
དུ་ཁྱེར་བ་དང འཁོར་ལོ་ཚོགས་ཆེན་གྱི་ས་ནོན་པ་དང༔ གཟུགས་སྐུ་ཐོབ་པར་ 
བྱ་བས་ཞེ་སྡང་ཅན་སྒྲོལ་བ་ལམ་དུ་ཁྱེར་ཞིངཿ༔ མཚན་མ་ལ་ལྷ་ལམ་དུ་ཁྱེར་བར་ 
བསྟན་པའོ༔ དེ་ལྟར་སྐུ་གསུམ་གྱི་ཞིང་ལ་སྦྱར་ཞིང༔ ས་གསུམ་གྱི་ལམ་ལ་གོམས་ 
པར་བྱས་ལ༔ འབྲས་བུ་ཐམས་ཅད་རང་གི་སེམས་ལ་རྫོགས་པས་སངས་རྒྱས་ 
ལོགས་ན་མེད་པར་ཐག་བཅད་དོ༔
༈ གསང་སྔགས་ཀྱི་འབྲས་བུ་ཡེ་ཤེས་ལྔའི་ཐོབ་ཚུལ་ནི༔ གོང་གི་ལྟར་དབང་ 
པོའི་བྱེ་བྲག་དང་སྦྱར་ན་ལམ་གྱི་སྦྱོར་ལུགས་བཞིའི་ཚུལ་དུ་བསྒྲོད་པས༔ མཐར་
ཐུག་གི་འབྲས་བུ་ནི སྐུ་ལྔ་ཡེ་ཤེས་ལྔ་ལྷུན་གྱིས་གྲུབ་པ་སངས་རྒྱས་ཀུན་གྱི་སྤྱི་ 
གཟུགས་ཅན་དེ་ནི་ཆོས་ཉིད་སྤྲོས་པ་དང་བྲལ་བ་ཡེ་འདུས་མ་བྱས་པའི་གཉེན་
171

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་ བཏུས།
པོར་མ་བྱུང་མ་སྐྱེས་གདོད་མ་ནས་དག་པའི་སྐྱེ་འགགས་མེད་པ་དེ་ནི་ཆོས་ཀྱི་ 
དབྱིངས་ཀྱི་ཡེ་ཤེས་སོ༔ དབྱིངས་དེ་ཉིད་དངོས་པོ་མེད་ཀྱང་རང་བཞིན་གྱིས་ 
འོད་གསལ་ཞིང་ཆོས་ཐམས་ཅད་མེ་ལོང་གི་གཟུགས་བརྙན་ལྟར་སྣང་ལ་རང་བཞིན་ 
མེད་ཅིང་གསལ་ལ་རྟོག་པ་མེད་པ་དེ་ནི་མེ་ལོང་ལྟ་བུའི་ཡེ་ཤེས་སོ༔ དབྱིངས་ 
ལས་མ་འགགས་པ་རང་བྱུང་གི་ཡེ་ཤེས་ཡིན་ལ༔ རིག་པའི་ཡེ་ཤེས་སྤྲོས་པ་དང་
བྲལ་བ༔ སྣང་བ་མ་སྐྱེས་པ་དང་གཉིས་སུ་མེད་པས་མཉམ་པ་ཆེན་པོ་ནི་མཉམ་ 
པ་ཉིད་ཀྱི་ཡེ་ཤེས་སོ༔ མཉམ་པ་ཉིད་གཉིས་སུ་མེད་པའི་ངང་ལ་མ་གཡོས་པར
ཆོས་སྤྱི་དང་རང་གི་མཚན་ཉིད་མ་འདྲེས་པ་ཡོངས་སུ་རྫོགས༔ མ་རིག་པའི་
བག་ཆགས་སངས༔ རྣམ་པ་ཐམས་ཅད་མཁྱེན་པའི་ཡེ་ཤེས་ཤར་བས་སོ་སོར་ 
རྟོགས་པའི་ཡེ་ཤེས་སོ༔ གོང་མ་ལྟར་གསལ་བའི་དུས་ན་དབྱེར་མེད་ཀྱི་ཡེ་ཤེས་ 
སུ་གསལ་ཞིངཿ བདག་གཞན་གྱི་དོན་ལ་ནན་ཏན་ལྷུན་གྱིས་གྲུབ་པར་མཛད་ 
པའི་བྱ་བ་ནན་ཏན་གྱི་ཡེ་ཤེས་སོ༔ དེ་ལྟར་ཡེ་ཤེས་ལྔ་པོ་དེ་རིག་པའི་རྩལ་མ་ 
འགགས་པར་སོ་སོར་འཆར་ཏེ༔ གཞིའི་ཆོས་ཀྱི་དབྱིངས་ཀྱི་ཡེ་ཤེས་ལས་མ་གཡོས་ 
སོ༔ ཀུན་གྱི་ཆོས་ཀྱི་དབྱིངས་ཀྱི་ཡེ་ཤེས་དེ་ནི་རང་ལ་ཡེ་ནས་གནས་ཏེ༔ དུས་ 
གསུམ་དུ་རྣལ་འབྱོར་པ་དང་འདུ་འབྲལ་མེད་པ་ཡིན་ནོ༔ སྐུ་ལྔའི་འཆར་ལུགས་
ནི མ་བཅོས་པ་ཆོས་ཉིད་རྣལ་མ་ཟབ་མོ་སྐྱེ་འགགས་མེད་ཅིང་སྤྲོས་པ་དང་ 
བྲལ་བ་ནི་ཆོས་ཀྱི་སྐུའོ༔ ཆོས་ཉིད་ངང་ལས་སྐུ་དང་ཡེ་ཤེས་གསལ་བས་རིག་པ་
རང་བྱུང་གི་ཡེ་ཤེས་ཆེན་པོར་ལོངས་སྤྱོད་པས་ལོངས་སྤྱོད་རྫོགས་པའི་སྐུའོ༔ ཡེ་ 
ཤེས་ལ་ཐུགས་རྗེ་སྤྲུལ་པ་ཅིར་ཡང་སྟོན་པས་སྤྲུལ་པའི་སྐུའོ༔ བྱང་ཆུབ་སེམས་ 
མ་སྐྱེས་པ་བདེ་བ་ཆེན་པོ་ནི་བདེ་ཆེན་གྱི་སྐུའོ༔
172

༄༅། །ཟབ་གཏེར་ཆོས་ཀྱི་མཛོད་ཁང་།
སྐུ་བཞི་དེ་ཡང་ཆོས་ཉིད་དེ་ཡང་བྱང་ཆུབ་སེམས་ཀྱི་ངོ་བོར་གཅིག་པས་ངོ་བོ་ 
ཉིད་ཀྱི་སྐུའོ སྐུ་ལྔ་ཡེ་ཤེས་ལྔར་ལྷུན་གྱིས་གྲུབ་པས་སངས་རྒྱས་མི་གཟུགས་ཅན་ 
ཞེས་བྱའོ༔ སྐུ་ལྔའི་ངོ་བོ་དེ་འང་རྣལ་འབྱོར་པ་ལམ་གྱི་དུས་ན་སེམས་ཀྱི་ངོ་བོ་ལམ་ 
རིམ་དུ་བསྒོམས་པས་རྣལ་འབྱོར་པ་ལུས་ཀྱི་རྒྱ་དང་བྲལ་བའི་དུས་སུ་སྐུ་ལྔ་ཡེ་ཤེས་
ལྔ་པོ་དེ་ཐོབ་ཏུ་མེད་པའི་ཚུལ་གྱིས་ཐོབཿསྣང་དུ་མེད་པའི་ཚུལ་གྱིས་སྣང་བ་
ཡིན་ནོ༔ སངས་རྒྱས་དེ་ལྟ་བུ་དེས་སེམས་ཅན་གྱི་དོན་བྱེད་ཚུལ་ནི ཉི་མའི་ 
སྙིང་པོ་གཅིག་ལས་མ་གཡོས་པར་རྒྱ་མཚོ་ཐ་དད་ནང་དུ་གཟུགས་བརྙན་འཆར་ 
བ་ལྟར༔ ཡང་དག་པར་རྫོགས་པའི་སངས་རྒྱས་ཆོས་ཀྱི་སྐུ་དེ་ཆོས་ཉིད་མཉམ་
པ་ཉིད་ལས་མ་གཡོས་པར་ལོངས་སྐུ་དང སྤྲུལ་སྐུ་ནམ་མཁའི་མཐའ་ཀླས་པའི་
སེམས་ཅན་ལ་གདུལ་བྱ་ཇི་ལྟར་གྱི་མོས་པ་བཞིན་དུ་སྤྲུལ་ནས་རྟོག་མེད་ཀྱིས་ 
འགྲོ་བའི་དོན་བྱེད་དོ༔ དེར་ཡང་དཔེར་ན་ཉི་མའི་འོད་ཟེར་ལ་འགྲོ་བའི་དོན་ 
བྱའོ་སྙམ་པའི་རྟོག་པ་མེད་པ་བཞིན༔ སྐུ་གཉིས་ཀྱང་འགྲོ་བའི་དོན་བྱེད་པའི་ 
རྟོག་པ་དང་བྲལ་ཏེ༔ སྨོན་ལམ་ཤུགས་ཀྱིས་འགྲོ་དོན་འབྱུང་བ་ཡིན་ནོ༔ ཞེས་ 
སློབ་དཔོན་ཆེན་པོས་གདམས་ཤིང་མཚོ་རྒྱལ་གྱིས་ཟིན་རིས་ལ་བཏབ་ནས༔ རིན་
པོ་ཆེའི་གསང་གཏེར་ལ་སྦས་པ་འདི སྐལ་ལྡན་ལས་འཕྲོ་ཅན་དང་འཕྲད་པར་ 
ཤོག༔ སཱ་མཱ་ཡཱཿ
ཨོཾ ན་མོ་གུ་རུ་དྷེ་ཝ་དྷཱཀྐི་ནི་ཧྰུྃ སློབ་དཔོན་ཆེན་པོ་པདྨ་འབྱུང་གནས་ 
ཞེས་བྱ་བ་སྐུ་གསུང་ཐུགས་ཡོན་ཏན་ཕྲིན་ལས་མི་ཟད་པ་དཔལ་དུ་འབར་བ༔
དགོངས་པ་ནམ་མཁའ་མཐའ་དང་མཉམ་པས༔ འགྲོ་བ་སེམས་ཅན་ཐམས་ཅད་ 
ཀྱི་དོན་ཐོགས་མེད་དུ་མཛད་པ་ལ༔ མཁར་ཆེན་བཟའ་མཚོ་རྒྱལ་གྱིས་དད་པ་
173

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མོས་གུས་དང་ལྡན་པས་བསྒོམ་ཁྲིད་ཞལ་གདམས་ཞུས་པས རྗེ་དམ་པར་གྱུར་
པས་གསུངས་པ
༈ དབང་པོ་ཐ་མའི་བསྒོམ་ཐབས བསྒོམ་པའི་སྔོན་དུ་བྱ་བའི་རིམ་པ་ལ་ 
ཚོགས་བསགས༔ མན་ངག་ མཎྜལ། འདོན༔ འབྲེལ་ཐག་བཅད༔ ཆ་རྐྱེན་བསྡུ༔ 
དེ་ནས་གནས་བྱི་དོར༔ ཆེ་ཆུང་རན་པ༔ ཁམས་སངས་པ་སྟེ་སྙིང་རྗེ་བྱང་ཆུབ་ 
ཀྱི་སེམས་ཀྱིས་སེམས་ཅན་ཐམས་ཅད་བྱང་ཆུབ་ཀྱི་ལམ་ལ་འགོད་པར་དམ་ 
བཅའ༔ དེར་གདན་རས་བལ་ཅན་ལ་སོགས་པའི་ལྷོད་ཚངས་ཅན་བཏིང་ལཿ༔
ལུས་ཀྱི་གཤང་གཅི་དང་མཆིལ་སྣབས་ལ་སོགས་པ་དོར་ནས༔ ལུས་ཀྱིས་སྐྱིལ་ 
མོ་ཀྲུང་བཅའ༔ ལག་པ་མཉམ་བཞག་ལུས་དྲང་པོར་བསྲངས༔ མགོ་དགྱེ་སྒུར་ 
མེད་པར་བྱེད༔ མིག་སྣ་རྩེ་ལ་དབབ༔ སོ་དང་མཆུ་ཐ་མལ་དུ་བཞག་སྟེ མདོར་ 
ན་ལུས་ངག་ཡིད་གསུམ་ལྷུག་པར་བཞག་པ་རྣམས་བྱའོ༔
༈ བསྒོམ་པའི་དུས་སུ་བློའི་གཞག་ཐབས་ནི ལུས་སེམས་ཀློད་ལ་ཆོས་ཐམས་ 
ཅད་ཅིར་ཡང་སྤྱད་དུ་མེད་པས༔ སེམས་དང་སེམས་ལས་འབྱུང་བའི་རྒྱུན་བཅད་ 
དེ༔ དེ་དག་ཆེད་དུ་ཡང་མི་དགག༔ གཏད་འཛིན་དང་རན་པ་དང༔ ཡིད་ལ་ 
བྱེད་པ་ཀུན་སྤངས་ལ་ཅིར་ཡང་མི་རྟོགཿ ཅིར་ཡང་མི་སེམས་རང་གི་རང་བཞིན་ 
ཇི་ལྟ་བ་བཞིན་དུ་གསལ་བ༔ གང་དུ་ཡང་མི་གཡོ་བར་རང་བཞིན་རྣལ་མར་ 
བཞག༔ དེ་བས་ན་དེའི་ཚེ་ཤེས་པ་དང་ཤེས་བྱ་སོ་སོ་མ་མཐོང་བས༔ ཡུལ་ཕར་ 
མི་སྤྱོདཿ༔ ཤེས་པ་ཚུར་མི་སྤྱོདཿ༔ ཤེས་པ་ཚུར་མི་སྤྱོད་གཉིས་ཀ་མ་ཡིན་པར་མི་ 
སྤྱོད༔ ཡུལ་ཕར་མི་འབྱུང༔ རྟོག་པ་ཚུར་མི་འགོག་པས༔ སེམས་ཉིད་དྭངས་མཿ 
ཕྱམ་མེ༔ སེང་དེ༔ ཅིར་ཡང་མི་གནས་པར་གཞག་གོ
174

།ཟབ་གཏེར་ཆོས་ཀྱི་མཛོད་ཁང་
དེ་ལ་མི་མཐུན་པའི་སྐྱོན་ནི༔ རྒོད་པ་དང༔ བྱིང་བ་དང༔ ཞེ་ལ་འཛིན་ 
པའོ དེ་ཡང་རྒོད་པ་ནི༔ ཡུལ་ལ་འཕྲོ་བ་སྟེ དེ་བཅོས་པ་ནི༔ སེམས་ཀློད་ལ་ 
ཏིང་ངེ་འཛིན་ལ་བཞག༔ དེའང་ཡང་ནས་ཡང་དུ་གཞག་གོ ད་རུང་རྟོག་པ་ 
སྣ་ཚོགས་ཀྱི་རྗེས་སུ་འཕྲོ་ན་ཤེས་པ་གང་འཕྲོ་བ་དེ་ཉིད་ལ་ཡང་ནས་ཡང་དུ་འཕྲོ་ 
བ་དེ་ཉིད་དུ་རྗེས་སུ་གཏད་དེ༔ དེས་ཀྱང་མ་ཐུབ་སྟེ་རྗེས་སུ་འཕྲོ་ན༔ ནམ་ 
མཁའི་སྤྲིན་ལྟར་འཕྲོ་བ་དེ་གར་བྱུང་ཡང་འགྲོ༔ ཇི་ལྟར་འདུག་པ་རང་ལ་བརྟགས་ 
པས༔ རང་བྱུང་རང་ཞིར་གཞག་གོ༔ རྟོག་པ་དེ་ཉིད་སྟོང་པ་ཡིན་པས༔ དམ་ 
དུམ་འཕྲོས་ཀྱང་མི་སྟོ༔ རྟོག་པ་ཆེད་དུ་དགག་མི་དགོས༔ དེ་ནི་རྒོད་པ་དང་ 
འཕྲོ་བ་བསྡུ་བའི་མན་ངག་གོ༔ བྱིང་བ་ནི༔ མུན་ཁུང་དུ་ཞུགས་པ་ལྟ་བུའམ་ 
མིག་བཙུམས་པ་ལྟ་བུའོ༔ དེ་བཅོས་པ་ལ་སྤྱོད་ལམ་གྱིས་གསེང་བ༔ ཆོས་སྤྱོད་ 
དང་བཅུག་རན་ལ་སོགས་པར་བྱ༔ ཏིང་ངེ་འཛིན་གྱིས་གསེང་བ་ནི༔ རང་ནམ་ 
མཁའ་ལ་བསྒོམ་པ་དང༔ སྒལ་ཚིགས་འཕང་ལོ་ལྟར་བརྩེགས་ལ་བསྒོམ་པ་དང 
ཤེས་པ་ནམ་མཁའ་ལྟར་བསྒོམ་པའོ༔ མན་ངག་ལྟར་གསེང་བ་ནི༔ ཡུལ་གྱི་རྗེས་ 
སུ་བལྟས་ཏེ་བསྒོམ་པ་དང༔ དབང་པོ་ཧར་བསྒོམ་བྱ་བའོ༔ དེ་ནི་བྱིང་བ་གསེང་ 
བའི་མན་ངག་ཡིན༔ རྨུགས་པ་ནི༔ སེམས་ཀློང་ཀློང་པོར་འཇུག་པའམ༔ ཤེས་པ་ 
དྲན་པ་མེད་པར་འདྲེས་བརླབས་པ་བཞིན་སོང་ནས༔ མི་སྒོམ་པར་བཞག་ལ་ 
ཕྱིས་བསྒོམ༔ དེ་ནི་བརྒྱལ་བ་སློང་བའི་མན་ངག་གོ༔ ༈ ཞེ་ལ་འཛིན་པའི་སྐྱོན་ 
གསུམ་ནི༔ ཆོས་ཉིད་བསྒོམ་པས་ཅིར་ཡང་མི་དམིགས༔ མི་འཛིན་པར་བསྒོམ་ 
རྒྱུ་ལ༔ འཛིན་པ་ཡོད་ན་སྐྱོན་ཡིན༔ ཡོད་མེད་རྟག་ཆད་མི་མཐུན་པ་དང
གཉན་པོ་དང་བླང་དོར་གྱི་རྟོག་པ་ལ་སོགས་པ་ལ་སོགས་པ་རྣམས་ལྟ་ཅི་སྨོས་
175

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་ང བཏུས།
ཀྱི༔ ཐ་ན་དངོས་པོ་འདི་ཀུན་སྣང་ལ་རང་བཞིན་མེད་དོ་ཞེས་སམ༔ དངོས་པོ་ 
འདི་ལ་བསམ་དུ་མེད་པས༔ དེ་ལ་མི་དམིགས་པར་བསྒོམ་མོ༔ ཞེས་པ་ལ་སོགས་ 
པ་སེམས་ཀྱིན་མིང་ངམ༔ འཛིན་པ་རྡུལ་ཙམ་ཡང་ཡོད་ན་སྐྱོན་ཡིན་ནོ དེ་ནི་ 
འཛིན་པ་གསལ་བའི་མན་ངག་གོ༔
༈ བསྒོམ་ཞིང་རྟོགས་པའི་ཉམས་སྐྱེས་ཚུལ་ནི༔ བསྒོམ་པའི་ཚེ་སྣང་བ་དང༔ 
སྣང་བ་མེད་པ་དང༔ སྐྱེ་འགགས་མེད་པ་དང༔ དེ་ལ་སོགས་པ་མིང་གི་རྣམ་ 
གྲངས་ཀུན་དེས་མཚོན་པར་བྱ་བའི་ཕྱིར་གློ་བུར་དུ་མིང་དུ་བཏགས་ཙམ་ལས༔
དེ་ལྟར་བསྒོམ་པའི་དངོས་པོ་འདི་ལ༔ ངོ་བོ་གྲུབ་རྒྱུ་ཅིར་ཡང་མེད་པར་རྟོགས་ 
པར་འགྱུར་རོ༔ འཁོར་བ་ལས་དངོས་པོ་མེད་པས༔ སྤང་རྒྱུ་ཡང་མེད་མྱ་ངན་ 
ལས་འདས་པ་ཐོབ་རྒྱུ་འང་མེད༔ དེ་གཉིས་ཀྱང་མིང་ཙམ་དུ་བཏགས་པར་འགྱུར་ 
རོ༔ ཡང་དག་པར་ན་འཁོར་འདས་ཀྱི་ཆོས་ཐམས་ཅད་ངེས་པའི་དོན་ཅིར་ཡང་ 
མ་ཡིན་པ༔ སེམས་ཀྱི་ཡུལ་ལས་འདས་པ་ཚིག་ཙམ་མ་ཡིན་པས་བློའི་ཡུལ་དུ་
ཐག་ཆོད་པར་མངོན་སུམ་དུ་རྟོགས་པར་འགྱུར་རོ༔ འགའ་ཞིག་དེ་ལྟར་མ་རྟོགས་ 
པར་དངོས་པོ་ཐམས་ཅད་ནི་མ་སྐྱེས་པའོ༔ ཞེས་ཚིག་ཏུ་བརྗོད་པ་དང༔ འདི་ནི་ 
སྟོང་པ་ཉིད་ཡིན་སྙམ་དུ་མ་རྟོགས་ཤིང༔ སྦྱོང་བ་ནི་སྙམ་ཙམ་བྱས་ཏེ དེས་ནི་ 
ངེས་པ་རྙེད་པར་མི་འགྱུར་རོ༔ དངོས་པོ་རྣམས་དེ་ལྟར་རྟོགས་ནས་དེའི་དོན་ 
མི་དམིགས་པའི་ཚེ དངོས་པོ་ཅིར་ཡང་སྣང་ཡང་སེམས་ཀྱི་དངོས་པོ་དང་མཚན་ 
མ་བསྟན་རྒྱུ་འམ༔ དམིགས་རྒྱུ་རྡུལ་ཙམ་ཡང་མ་མཐོང་བས༔ དོན་ཉམས་སུ་ 
མྱོང་བའམ་ཤེས་པ་གཟུང་རྒྱུ་ཅིར་ཡང་མི་སྣང་བའི་ཕྱིར༔ དངོས་པོ་འདི་ནི་ 
འདིའོ་ཞེས་དྲན་པ་དང་ཡིད་ལ་བྱེད་པ་མི་བསྐྱེད་དེ༔ འོན་ཀྱང་ད་རུང་འཁྲུལ་
176

་་གཏེར་ཆོས་ཀྱི་མཛོད་ཁང་།
རྟོག་གི་བག་ཆགས་མ་སྤངས་པའོ༔ དེ་ཚེ་དངོས་པོ་ཀུན་ཆུ་དངས་པའི་ནང་དུ་ 
མིག་གིས་བལྟས་པ་བཞིན་དུ༔ མིག་ལམ་དུ་ནི་ཁ་དོག་གིས་བསྡུས་པ་ལྟ་བུ༔ བུན་ 
ནེ༔ ལིང་ངེ་བ་ལཿ སོ་སོའི་རང་སྣང་ཡང་དེ་ལ༔ འདི་ནི་འདི་ཡིན་སྙམ་པའི་ 
འདུ་ཤེས་མི་འཇུག་གོ༔ ཡིད་ཀྱི་ངོ་བོ་གང་ལ་དེ་ཉིད་ནམ་མཁའ་བཞིན་དུ་དངས་ 
སེང་ངེ་མངོན་ཏེ་འོང༔ དེའི་ཚེ་རང་ཡང་རང་དུ་མི་མངོན་པ་དང༔ བདག་ཉིད་ 
ནམ་མཁའ་ལ་འདུག་པ་འདྲ་བའམ༔ ཡང་ན་ཤེས་པ་དང༔ ཤེས་བྱ་སོ་སོར་ 
མཐོང་བས༔ གཡང་ཟ་བའམ༔ ཉམས་ང་བའམ༔ དེ་ལ་གནས་པར་མི་འདོད་ 
པ་འོང་ངོ༔ མིང་དང་གཟུགས་བཞིན་དུ་མཐོང་ནས༔ སེམས་ཀྱི་འདུ་ཤེས་མི་ 
འཇུག་པའོ༔ དེ་ལས་ལངས་ནས་སྤྱོད་ལམ་སྤྱོད་པའི་ཚེ་ན་ཡང༔ དངོས་པོ་ལ་ 
ཅུང་ཟད་བརྟགས་པས༔ བླང་དོར་མེད་པའི་རྟོགས་པ་འང་སྐྱེས་ཏེ༔ དེ་ལ་ 
བདག་དང་དངོས་པོ་ཀུན་སྒྱུ་མའམ༔ ནམ་མཁའ་བཞིན་དུ་མཐོང་བ་བདག་ཀྱང་ 
བདག་ཏུ་མི་མཐོང་ངོསྕོ
གཞན་ཡང་གཞན་དུ་མི་མཐོང་ངོ༔ མིག་བཙུམ་ཡང་སེམས་ནང་ལྟ་སྟེ 
ཡུལ་ཀུན་བག་ཆགས་ཀྱིས་མི་གསལ་བར་གྱུར་ནས༔ ཡིད་ཀྱི་འགྱུ་བ་རྒྱུན་བཅད་ 
ནས༔ སྣང་བ་དང་བྲལ་ཏེ༔ བློའི་དངས་མ་ཡིད་ནམ་མཁའ་བཞིན་དུ་གྱུར་ནས༔ 
ལུས་ཀྱང་ཡོད་པ་མི་ཚོར དབུགས་འགྱུ་བ་འང་མི་ཚོར་བ་འབྱུང་ངོ༔ དེའི་ 
སེམས་ཀྱང་དཔེར་ན་ནམ་ལངས་པའི་ནམ་མཁའ་འམ༔ མེ་ལོང་གི་འོད་བཞིན་ 
མི་གཡོ་བ༔ གསལ་བ་ལམ་མེ་བར་འདུག་ནས༔ དམིགས་འཛིན་མེད་པར་རང་ 
ལ་རང་གསལ་ཞིང་ཉིན་མོ་དང་མཚན་མོ་ཡང་ཁྱད་མེད་པར་འདུག་གོ༔ རེས་ 
འགའ་སེམས་རྒྱུ་ན་འང་དངོས་པོ་རིམ་གྱིས་སངས་ནས༔ ཡང་ལྷན་གྱིས་འགྲོའོ༔
177

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་བཅོས་པ་ནི་གསལ་བ་དེ་ཙམ་ནའང༔ མི་འཛིན་མི་དམིགས་འཛིན་པ་མེད་ 
པར་རང་གིས་རང་གསལ་བ་ཙམ་གཞག་གོ༔ དེར་ལྡང་བར་བཟོད་ཙམ་ཡང་ 
ལྡང་བར་ཚོར༔ ཅུང་ཟད་ལངས་ཙམ་ན་ཡང་ལྷན་གྱིས་འགྲོའོ༔ དངོས་པོ་ཀུན་ 
ཡང་གློ་བུར་དུ་ལྷོད་ཀྱིས་འགྲོའོ༔ དེ་ལྟར་སྣང་བ་དང་བཅས་པའི་དངོས་པོ་ 
ཀུན༔ གོང་དུ་བསྟན་པ་བཞིན་དུ་ཐག་ཆོད་པའི་དབང་གིས་མཉམ་པར་བཞག་ 
པའི་དུས་སུ༔ དངོས་པོ་གྱི་ན་རང་སྣང་བ་བཞིན་དུ་དེ་ལ་འཛིན་ཞིང་དམིགས་ 
པ་མེད་པར་གནས་པས༔ བྱང་ཆུབ་འདོད་རྒྱུའམ་འཁོར་བ་ལ་ཉམ་ང་མེད་ 
པར་གནས་ནུས་ན༔ དེ་ནི་སྣང་བ་མི་དཔྱོད་པར་མཐོང་བ་ཞེས་བྱའོ༔ དེ་བཅོས་ 
པའི་ཐབས་ནི་དེ་ཙམ་དུ་ཡུལ་རྟོག་གི་མཚན་མ་ཅི་བྱུང་ཡང༔ ཐ་ན་འདི་ནི་དངོས་ 
པོས་འདི་ཡིན་ནོ་སྙམ་པའི་རྟོག་པ་ཡང་སྤངས་ལ༔ དེ་ཡང་དང་པོ་དགག་ཀྱང་མི་ 
དགགཿ བར་དུ་དེའི་རྣམ་པ་ཡང་མི་གཟུང༔ ཐ་མ་དེའི་རྗེས་སུ་ཡང་མི་འབྲང་ 
བར་རང་བྱུང་རང་ཞིར་བཞག་སྟེ ཇི་སྲིད་འདོད་པའི་བར་དུ་གནས་པར་ནུས་ 
པ་ནི༔ བློ་ལས་སུ་རུང་བའམ༔ བྱ་རྩོལ་དང་བྲལ་བ་ཞེས་བྱ་བའམ སེམས་ཀྱི་ 
རང་བཞིན་རང་གིས་མ་བཅོས་པའམ༔ ཡོངས་ཀྱི་འོད་གསལ་བར་མཐོང་བ་ 
ཞེས་ཀྱང་བྱའོ
དེ་ལྟར་གནས་པའི་གནས་སྐབས་དེ་ལ་ནི་མཉམ་པར་ལངས་པའི་ཤེས་པ་ཕྱིས་ 
དཔྱད་པའམ༔ མཉམ་པར་བཞག་པའི་དུས་ཉིད་དུ་དཔྱད་པའམ༔ ཤེས་པ་ལ་ 
བཅོས་མི་དགོས༔ གཟུང་བའི་ཡུལ་ཇི་ལྟར་སྣང་ཡང་ཆེད་དུ་དཔྱད་པ་མི་སྐྱེ༔ 
རྟོག་པ་ཇི་ལྟར་སྐྱེས་ཀྱང་ཆོས་ཉིད་དུ་གསལ༔ ཉོན་མོངས་པ་ཅི་སྐྱེས་ཀྱང་ཆོས་ 
ཉིད་དུ་སྐྱེ༔ སྡུག་བསྔལ་ཅི་བྱུང་ཡང་གནོད་པ་མེད༔ བདེ་བ་ཅི་སྐྱེས་ཀྱང་ཕན་
178

༄༅། །ཟབ་གཏེར་ཆོས་ཀྱི་མཛོད་ཁང་།
པ་མེདཿ བློ་ལྷུག་པར་གནས་པས་བཅོས་མི་དགོས༔ མ་བཅོས་མ་བསྒོམས་པར་ 
ཡང་ཆོས་ཉིད་དང་མི་འབྲལ༔ དེ་ལ་ལྷག་པ་མེད་པའི་ཐེ་ཚོམ་གྱི་བློ་མི་སྐྱེ༔ བསྒོམ་ 
པའི་ཡུལ་མ་མཐོང་བའི་བློའི་རྩོལ་བ་མི་སྐྱེ༔ བློ་ཆོས་ཉིད་དུ་འགྱུར་བས་འཕེལ་ 
འགྲིབ་མེད་པར་གནས་པ་ནི་ཆོས་སྐུའི་དགོངས་པ་སྟེ་མཉམ་པ་ཉིད་དོ༔ དེ་ལྟར་ 
བརྟན་པ་ཐོབ་ནས་རང་རྒྱུད་པ་གཅིག་མ་གྲུབ་པར་མི་རྟོག་པའི་ཡེ་ཤེས་རང་སྣང་
ཞེས་བྱ་བ་ཡིན་ནོ
༈ ཚུལ་བཞིན་བསྒོམས་པ་ལ་རྟགས་འབྱུང་ཚུལ་ནི༔ གོང་ལྟར་ཡུན་རིང་དུ་ 
བསྒོམས་པས་ནང་རྟགས་ཕྱི་རྟགས་རྣམས་འབྱུང་ངོ༔ དེ་ལ་ནང་རྟགས་ནི་མཉམ་ 
པར་བཞག་པའི་དུས་སུ༔ དབུགས་ཕྱི་ནང་དུ་རྒྱུ་བ་མི་ཚོར་བ་དང༔ ལུས་ཡོད་ 
པ་མི་ཚོར་བ་དང༔ ཚ་བ་དང༔ གྲང་བ་དང༔ ཤིན་ཏུ་བདེ་བ་དང༔ བྱུང་བའང་ 
མི་ཚོར་བ་དང༔ ཅིར་ཡང་མི་དམིགས་པའི་དགའ་བདེ་ཆེན་པོ་རང་བཞིན་གྱིས་ 
འབྱུང་བར་འགྱུར་རོ༔ དེ་ཙམ་ན་ཡུལ་གང་ལ་ཡང་འཛིན་པ་ཆུང་ཞིང༔ འདི་ 
ཡིན་ནོ་སྙམ་པའི་འཛིན་པ་ཆུང་བར་འགྱུར་བ་དང༔ བདག་འཛིན་དང༔ ཆགས་ 
སྡང་དང༔ དྲན་ཡིད་དང༔ ཆོས་བརྒྱད་ལ་སོགས་པའི་རྟོག་པ་ཐམས་ཅད་ཇེ་ 
བྲལ་ཇེ་ཞིར་འོང་ངོ༔ རྟགས་དེ་ལྟར་མ་བྱུང་བར་དུ་རྟགས་དང་ཅི་མཐུན་དུ་འབད་ 
དོ༔ རྫུ་འཕྲུལ་དང་གཞན་གྱི་སེམས་ཤེས་པ་ལ་སོགས་ཡང་བག་གིས་འབྱུང་ངོ་ 
དེ་རྣམས་ནི་ནང་གི་རྟགས་སོ༔
༈ ཕྱི་རྟགས་ནི་རང་གི་ལུས་ལ་འོད་འབྱུང་བ་དང༔ ནམ་མཁར་འོད་དམ་ཁ་ 
དོག་གི་དབྱིབས་སྣ་ཚོགས་པར་མཐོང་བ་དང༔ འཕགས་པ་དང་སངས་རྒྱས་ཀྱི་ 
སྐུ་མཐོང་ བ་དང༔ སྒྲ་ཐོས་པ་དང༔ བདག་གིས་མཆོད་པ་དང་དེ་རྣམས་ཀྱིས་
179

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདག་ལ་ཆོས་བཤད་པ་དང༔ ལུང་སྟོན་པ་དང༔ ལུང་ནོད་པ་ལ་སོགས་པ་ 
འབྱུང་ངོ༔ དེ་ལ་ཞེན་ན་རྟག་པར་ཞེན་ན་བདུད་ཀྱིས་བར་དུ་བཅད་ནས་སྐྱོན་ 
དུ་འགྱུར་བ་ཡིན་ནོ༔ མ་བཟུང་མ་ཞེན་ན་ཡོན་ཏན་གྱི་རྟགས་ཡིན་ནོ 
༈ མཉམ་པར་བཞག་པ་ལས་ལངས་ནས་སྤྱོད་ལམ་ཇི་ལྟར་བྱ་བ་ནི༔ གོང་ 
ལྟར་མཉམ་པར་བཞག་པ་ལས་ལངས་ནས་བསླབ་ལུགས་གཉིས་ལསཿ ཤེས་རབ་
དང་མཐུན་པར་བསླབ་པ་ནི བདག་དང་ཕྱི་ནང་གི་དངོས་པོ་ཅིར་སྣང་ཡང་རྨི་
ལམ་བཞིན་དུ་འཁྲུལ་པའི་སྣང་བར་ཡིད་ཆེས་པར་བྱས་ལ༔ དེ་ལ་ཅི་གོམས་སུ་
སྤྱོད་ལམ་རྣམ་བཞིར་དྲན་པ་དེ་ཟིན་པར་བྱ༔ ལུས་ཇི་ལྟར་སྣང་ཡང་དགག་
ཀྱང་མི་དགག་བཟུང་ཡང་མི་བཟུང་བ་ལ་བསླབ་པར་བྱའོ༔ ལུས་ངག་ཡིད་
གསུམ་གྱི་སྤྱོད་པ་ཅི་བྱེད་ཀྱང་མི་དམིགས་པ་ལ་བསླབ་པར་བྱའོ༔ ཐབས་དང་
མཐུན་པར་བསླབ་པ་ནི སྒྱུ་མ་ལྟ་བུའི་སེམས་ཅན་ལ་སྒྱུ་མ་ལྟ་བུའི་སྙིང་རྗེ་བསྐྱེད་ 
ཅིང༔ བསམ་གཏན་ལ་མི་གནོད་ན་ཕན་པ་སྣ་ཚོགས་ཀྱང་སྤྱདཿ བཟང་སྤྱོད་ལ་ 
སོགས་པའི་སྨོན་ལམ་རྒྱ་ཆེན་པོར་ཡང་གདབ༔ དགེ་སྡིག་ཤན་འབྱེད་ལ་དགེ་ 
བ་སྣ་ཚོགས་ཀྱང་སྤྱད༔ གང་ཞིག་མཚན་མར་བཟུང་ནས་སྤྱད་ན་མཉམ་བཞག་ 
མི་རུང་སྟེ ཐེག་པ་གོང་མ་པ་མ་ཡིན་ལ༔ བདག་དང་དངོས་པོ་ཀུན་སྒྱུ་མ་ལྟ་ 
བུར་རྟོགས་པར་བྱས་ལ༔ མི་དགེ་བ་འཁོར་དོགས་པའམ༔ དགེ་བ་བྱང་ཆུབ་ཏུ་ 
རེ་བ་ལ་སོགས་པ་དང་བྲལ་བས༔ རྒྱུ་ཚོགས་བསགས་རྒྱུ་དང་སྒྲིབ་པ་སྦྱངས་རྒྱུ་ 
དང༔ ཀུན་མ་མཐོང་བར་བླང་དོར་མེད་པར་མཉམ་པར་གནས་པའི་ངང་ལས༔ 
མཉམ་པའི་གདིང་མ་ཐོབ་བར་དུ་སྒྲིབ་པ་སྦྱང་ཞིང་ཚོགས་བསག་པ་ལ་འབད་ 
དོ༔ མཉམ་པའི་གདིང་ཐོབ་ཅིང་བླང་དོར་མེད་པར་སྤྱད་ནས་ཀྱང་གཞན་གྱི་
180

༄༅། །ཟབ་གཏེར་ཆོས་ཀྱི་མཛོད་ཁང་།
སྡིག་པ་སྤངས་ཤིང་དགེ་བ་ལ་འཛུད་པའི་ཕྱིར༔ ཚུལ་ཁྲིམས་ལ་སོགས་བསྲུང་
སྡོམ་ཀུན་ལའང་མི་དམིགས་བཞིན་དུ་གུས་པར་བྱའོ༔ སྤྱིར་ནི་དེ་དག་ཐམས་
ཅད་ལས་སྤྱད་མ་སྤྱད་ལ་སྐྱོན་ཡོན་དུ་མི་བརྟག་གོ༔ མཚན་མར་བཟུང་ནསཿ
བླང་དོར་དུ་སྤྱད་ན་མཉམ་དུ་མི་སྟེར་བའི་སྒྲིབ་པ་ཡིན་ཏེ༔ དཔེར་ན་ཉི་མ་ལ་
སྤྲིན་དཀར་ནག་གཉིས་ཀས་བསྒྲིབ་པ་བཞིན་ནོ༔ དེ་བས་ན་མཉམ་པའི་གདིང་
ཐོབ་ནས་སྡོམ་ཁྲིམས་མ་བསྲུངས་སྙམ་དུ་དམིགས་ན་དེ་ཁོ་ན་ཉིད་མ་རྟོགས་པའི་
སྐྱོན་ཡིན་ནོ༔ རྐྱེན་བཟང་ངན་དང་ཁེ་གྲགས་ལ་སོགས་པ་ཉོན་མོངས་པའི་རྟོག་
པ་ཅི་སྐྱེས་ཀྱང་དེའི་དབང་དུ་མི་གཏོང༔ དེ་ཡིད་ལ་མི་བྱ་བར་སྤང་ངོ༔ བདག་
གི་སྐྱོན་བྲེ་མོའི་གཏམ་དང༔ འདུ་འཛིའི་གཡེང་བ་ཐམས་ཅད་སྤངས་ཤིངཿ ལུས་
ངག་ཡིད་གསུམ་གྱི་སྤྱོད་ལམ་ཡང་ཤིན་ཏུ་དུལ་བ་ལ་བསླབ༔ གཞན་གྱི་སྐྱོན་ 
མི་རྟོག་པར་ཡོན་ཏན་རྣམས་ལ་བལྟ༔ གལ་ཏེ་བདག་ལ་ཆོས་ཉིད་རྟོགས་པ་ལ་ 
སོགས་པའི་ཡོན་ཏན་ཡོད་དོ་སྙམ་ན་དྲག་སྟེ འཕངས་བསྟོད་ན་ཆེ་འགྱངས་ 
ནཿ དེ་ནི་ཆོས་ཉམས་རྒྱུད་ལ་ཡོད་པར་མ་སོང་བས་སྤང་བར་བྱའོ༔ མདོར་ན་ 
རྟོགས་ནི་འཁོར་བ་མི་རྟོག་པ་མྱ་ངན་ལས་འདས་པ་ཡིན་པས༔ རྣལ་འབྱོར་པ་ 
འདུ་འཛི་དང་གཡེང་བ་ལ་གནས་པ་ནི་འཁོར་བ་ཞེས་བྱའོ༔ ཐ་ན་ཡུད་ཙམ་གཅིག་ 
མི་དམིགས་པ་ལ་མཉམ་པར་བཞག་ཀྱང་དེའི་བར་དུ་མྱ་ངན་ལས་འདས་པ་
ཡིན་ནོ༔
༈ དེ་ལྟར་ཉམས་སུ་བླངས་པས་སངས་ཇི་ལྟར་རྒྱ་ཚུལ་ནི༔ ཆོས་ཉིད་ཀྱི་དོན་ 
རྣམ་པར་མི་རྟོག་པ་བསྒོམས་པས༔ འཁོར་བའི་རྒྱུ་རྣམ་རྟོག་ཇེ་ཞི་ཇེ་ཕྲར་གྱུར་ 
ནས༔ རྣམ་པར་མི་རྟོག་པའི་ཡེ་ཤེས་ལྷུན་གྱིས་གྲུབ་སྟེ༔ ཡེ་ཤེས་དེ་ལ་ཡངཿ༔ ཞི་
181

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་དང༔ སྤྱོད་ཡུལ༔ ཡོངས་སུ་དག་པ་དང༔ སྐུ་གསུམ་ལ་སོགས་སངས་རྒྱས་ཀྱི་ 
ཡོན་ཏན་ཡང་ཉི་མ་ལས་འོད་འབྱུང་བ་ལྟར་རང་བཞིན་གྱིས་འབྱུང་ངོ དེ་
ལྟར་དོན་ཀློང་དུ་གྱུར་པ་ནི༔ ལུས་མི་ཡུལ་ན་འདུག་ཀྱང་དགོངས་པ་སངས་ 
རྒྱས་ཀྱི་ས་ལ་འདུག་པའོ༔ རིམ་པ་དེ་ལྟར་ཉམས་སུ་བླངས་པས་བར་མ་དོར་ 
སངས་རྒྱས་པ་ལ་ཐེ་ཚོམ་མི་ཟའོ༔ དེར་ཡང་རང་སྣང་ལ་ཆོས་ཀྱི་སྐུ་ཅིར་ཡང་ 
མ་གྲུབ་པ་ནམ་མཁའ་ལྟ་བུ་ལ༔ གཞན་སྣང་ལ་ལོངས་སྐུ་ཉི་མ་ལྟ་བུ་དང༔ སྤྲུལ་ 
སྐུ་ཉི་ཟེར་ལྟ་བུ་སེམས་ཅན་གྱི་དོན་བྱེད་པར་འགྱུར་རོ༔ གང་ཟག་དབང་པོ་ 
འབྲིང་གིས་ཇི་ལྟར་བསྒོམ་པ་ནི༔ ཆོས་ཐམས་ཅད་རང་གི་སེམས་ཉིད་ཡིན་པར་ 
ཐག་ཆོད་པའི་དུས་ནཿ༔ ཆོས་ཉིད་བསམ་དུ་མེད་པ་ལ་བློ་གཏད་ཅིང་ཉམས་སུ་ 
བླངས་པས༔ བསྒོམ་པ་དང༔ རྟོག་པ་དང༔ མཚན་མ་དགག་མི་དགོས་ཏེ༔ སྔོན་
ལ་རྟོགས་པ་གཅེས་སོ༔ དེ་ལ་ཆོས་ཐམས་ཅད་སེམས་སུ་མཐོང་བསཿ གཞན་
གང་དུའང་མ་མཐོང་གང་ལྟར་གནས་ཀྱང་སེམས་མཐོང་བ་དེ་དང་མ་བྲལ་བསཿ
ཆེད་དུ་མ་བསྒོམས་ཀྱང་ཆོས་ཉིད་གསལ་དུ་བཏུབ་བོ༔ རྣམ་རྟོག་སེམས་ཉིད་
དུ་ཤེས་ན་རྟོགས་པ་ཉིད་ཀྱང་ཆོས་ཉིད་དེ་ཇི་ལྟར་སྣང་ཡང་༔ སེམས་ཉིད་དུ་
རང་གསལ་བ་སེམས་ལས་གཞན་དུ་འཛིན་པའི་བློ་སྐྱེ་བ་མེད་ཅིང༔ གང་ལ་
གནས་ཤིང་གང་དུ་མཐོངཿ སེམས་ཉིད་རང་གསལ་བས་རྒྱུན་ཆད་མེད་པའི་
ཕྱིར་རོ༔ མ་བསྒོམས་པར་གསལ་བ་དང༔ མ་སྦྱངས་པར་དག་བཏུབ་བོ༔ དོན་
དེ་ལ་གནས་པའི་དུས་ན་ཡུལ་གྱི་མཚན་མ་ཅི་བྱུང་ཡང་གཡེང་བར་མི་འགྱུར་ཏེ༔
མཚན་མར་སྣང་བ་སེམས་སུ་མཚོན་པས༔ མཚན་མའི་བློ་མི་སྐྱེ་བའི་ཕྱིར་རོ
དེ་ལྟར་ཆོས་ཐམས་ཅད་སེམས་སུ་གསལ་ཞིང་གཞན་ལ་མི་གཡོ་བར་འདུག་པའི་
182

༄༅། །ཟབ་གཏེར་ཆོས་ཀྱི་མཛོད་ཁང་།
ངང་ལ་བྱ་བརྩལ་གང་ཡང་མེད་དེ༔ བྱ་བ་དང་བྲལ་བར་གྲོལ་བར་འགྱུར་རོ 
དེ་ལྟར་ཡུལ་ཇི་ལྟར་སྣང་ཡང་སེམས་སུ་སྣང་ཡང་བློ་ཅི་སྐྱེ༔ སེམས་ཇི་སྐྱེ་ནའང་
དུས་ཐམས་ཅད་དུ་དགོངས་པ་ཆོས་ཉིད་ལས་མི་གཡོ་བ་བཞིན་ནོ དེ་ལྟར་ 
ཆོས་ཐམས་ཅད་སེམས་སུ་གསལ་བ་ལས་བློ་གཞན་དུ་མི་འགྱུར་བ་ནི་ཡེ་ཤེས་
ཡིན་ནོ དེ་ལྟར་རྟོགས་པའི་རྣལ་འབྱོར་པ་དེ་ནི་སྤྱོད་ཡུལ་ཅི་བྱུང་བ་ཐམས་ 
ཅད་ཆོས་ཉིད་དུ་གསལ་བས༔ ཇི་ལྟར་སྣང་བ་ཐམས་ཅད་བསྒོམ་པའོ༔ དེ་ལྟར་ 
ཆོས་ཐམས་ཅད་སེམས་ལས་མ་གཏོགས་པ་མེད་དེ༔ འདུ་ཤེས་གཞན་སྐྱེ་མི་སྐྱེ་ 
ཙམ་ན་ཡུལ་རྟོག་ཆོས་ཉིད་དུ་འགྲོ་བ་ཡིན་ནོ༔ དེ་ལྟར་རྟོགས་ཤིང་སྣང་ཡང་ 
སེམས༔ སེམས་ལ་ངོས་གཟུང་མེད་པས༔ རྟོག་པ་དང་མཚན་མ་ལ་ སྐྱོན་དུ་མི་ 
ལྟ་སྟེ རྟོག་པ་ཉིད་བསྒོམ་པའོ༔ དེས་ན་ཅིར་སྣང་ཅི་བྱེད་ཅི་མྱོང་ཐམས་ཅད་ 
བསྒོམ་པར་མ་གྱུར་པ་མེད་པསཿ༔ ཆེད་དུ་བློ་གཏད་པ་བསྒོམ་དུ་མེད༔ ལྟ་བསྒོམ་ 
གཅིག་ཆོད་ཀྱི་གཞུང་བསྟན་པ་ཡིན་ནོ
༈ ཆོས་ཉིད་ཡེ་ཤེས་དེ་ངོས་ཇི་ལྟར་གཟུང་བསྟན་པ་ནི༔ དཔེར་ན་སྨན་པ་ 
མཁས་པ་ལྟ་བུ་སྟེ༔ དེས་ནད་པའི་ཉམས་དང་རྩ་ཆུའི་སྒོ་ནས་ནད་ངོས་ཟིན་པ་ 
དང་འདྲ་སྟེ རྣལ་འབྱོར་པས་ཀྱང་སྟོན་པའི་ངེས་ལུང༔ བླ་མའི་གདམས་ངགཿ 
རང་གི་ཉམས་དང་གསུམ་ལ་བརྟེན་ཏེ༔ ཡེ་ཤེས་ནམ་མཁའ་ལྟར་ཁྱབ་ཅིང་ངོས་ 
ཟིན་པར་བྱའོ༔ ཡེ་ཤེས་སྤྱི་བླུགས་ཀྱི་དགོངས་པ་ནི༔ དཔེར་ན་མེ་ལོང་གི་ངོས་ 
ལ་ཉི་མ་ཤར་བ་ལྟ་བུའོ༔ དེ་བཞིན་དུ་རྣལ་འབྱོར་པས་ཀྱང༔ འོད་གསལ་གྱི་ 
རྣམ་པ་མེད་པར་ཡེ་ཤེས་སྤྱི་བླུགས་ཀྱི་དགོངས་པ་ལ་གནས་པར་བྱའོ༔ ཚོགས་ 
དྲུག་ལྷུག་པའི་མན་ངག་སྐྱེས་བུ་ནད་ཀྱིས་གཟིར་བ་ལྟ་བུ་ནི དེ་ལ་ངོ་ཚ་མི་ཚ་
183

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་སོགས་པའི་རྣམ་པར་རྟོག་པ་མི་འབྱུང་བ་དང་འདྲ་བར༔ དེ་བཞིན་དུ་རྣལ་ 
འབྱོར་པས་ཀྱང་ཆོས་ཐམས་ཅད་ལ་རྟོག་པ་མེད་པ་ལ་གནས་པར་བྱའོ༔ ཡེ་
ཤེས་ཐུགས་འཕྲད་ཀྱི་དགོངས་པ་ནི༔ དཔེར་ན་སྨན་བཟང་པོ་ལྟ་བུ་སྟེ༔ དེ་གང་
ལ་རེག་པས་སྨན་གྱི་བྱ་བ་བྱེད་པ་དང་འདྲ་བར༔ རྣལ་འབྱོར་པས་ཀྱང་ལྟ་བའི་ 
བདུད་རྩིས་ཟིན་ནཿ ཐམས་ཅད་ཡེ་ཤེས་ཀྱི་བྱ་བ་བྱེད་པར་འགྱུར་རོ༔ སེམས་ 
གནས་པའི་གདམས་ངག་ནི རུ་སྦལ་མཁར་གཞོང་དུ་བཞག་པས་འགུལ་མི་ 
ནུས་པ་ལྟ་བུ་སྟེ༔ རྣལ་འབྱོར་པས་ཀྱང་བླ་མའི་གདམས་ངག་གིས་ཟིན་ནས་ཤེས་ 
པ་འགུལ་མི་ནུས་སོ༔ དེ་རྣམས་ཀྱི་ཆོས་ཉིད་ཀྱི་ཡེ་ཤེས་ངོས་གཟུང་བའི་གདམས་
པའོ
༈ རང་བྱུང་གི་ཡེ་ཤེས་དེ་ལ་བཞག་པའི་ཐབས་ནི༔ སེམས་ཀྱི་བཞག་ཐབས་ 
ལ་གསུམ་སྟེ༔ ཁྱུང་ནམ་མཁར་ལྡིང་བ་ལྟར་བཞག་སྟེ༔ དེ་གཤོག་པ་མཐར་ 
བཅད་དེ་ལྡིང་བ་དང༔ རྩོལ་སྒྲུབ་མེད་པར་ལྡིང་བ༔ འོག་མའི་ཡོན་ཏན་བསྡུ་ 
བའི་ཚུལ་དུ་ལྡིང༔ སྒོ་ངའི་ནང་ནས་འདབ་གཤོག་རྒྱས་ནས་ལྡིང་བ་ལྟར༔ རྣལ་ 
འབྱོར་པས་མཉམ་པར་འཇོག་པའི་དུས་སུ ཤེས་པ་མཐར་བཅད་ནས་བཞག་ 
པ་དང་རྩོལ་བ་མེད་པར་བཞག༔ ཐེག་པ་འོག་མའི་དོན་གསལ་བར་བཞགཿ 
འོག་མའི་ཡོན་ཏན་བསྡུ་བ་ལྟར་བཞགཿ འཁོར་བ་ལ་གནས་ཀྱང་སངས་ 
དགོངས་པ་དང་ལྡན་པར་གཞག་གོ༔ བྱ་ཐི་བ་ཚང་དུ་འཇུག་པ་ལྟར་བཞག་སྟེ 
དེར་རྩིས་གདབ་མེད་པར་ཚང་དུ་འཇུག་པ་དང་འདྲ་བར༔ རྣལ་འབྱོར་པས་ 
ཀྱང་རྟོགས་པ་དོན་ལ་རྩིས་གདབ་མེད་པར་གཞག་པར་བྱའོ༔ བྱ་བ་བཏང་
བའི་སྐྱེས་བུ་ལྟར་བཞག་སྟེ༔ དེ་སེམས་ཇི་ལྟར་གནས་པ་བཞིན་བཅོས་བསྒྱུར་
184

།ཟབ་གཏེར་ཆོས་ཀྱི་མཛོད་ཁང་།
མེད་པ་ལྟར༔ རྣལ་འབྱོར་པས་ཀྱང་བློ་ཇི་ལྟར་གནས་པ་བཞིན་མ་བཅོས་མ་ 
བསྒྱུར་མ་བསླད་པའོ༔ བྱང་ཆུབ་སེམས་ལ་བཙའ་ཐབས་སུ་ཡོད་ཅེ་ན༔ བཙའ་ 
ཐབས་ལ་གསུམ་སྟེ༔ རྟ་དམུ་རྒོད་ལྟར་བཙའ་བ་ནི༔ དེ་མ་ཡེངས་པར་འདུལ་ 
བ་དང་འདྲ་བར༔ རྣལ་འབྱོར་པས་ཀྱང་ཐམས་ཅད་ཡེངས་སུ་མེད་པར་ལྟ་བའི་ 
དོན་ལ་གནས་པར་བྱའོ༔ རིན་པོའི་ཆེའི་གཏེར་ལྟར་བཙའ་སྟེ་གནོད་པའི་རྩོལ་ 
བ་མ་བྱས་ན༔ ཆོམ་རྐུན་མི་ཚུགས་པ་དང་འདྲ་བར་རྣལ་འབྱོར་པས་ཀྱང་ཏིང་ 
ངེ་འཛིན་བཏང་བའི་རྩོལ་བ་མ་བྱས་ན་བྱིང་རྒོད་ཀྱིས་མི་ཚུགས་པར་གནས་སོ
རྒྱལ་པོའི་བཙུན་མོ་ལྟར་བཙའ་སྟེ༔ འབངས་ཐམས་ཅད་རྒྱལ་པོའི་མངའ་རིས་ 
སུ་འདུས་པས༔ བཙུན་མོ་ལ་གནོད་པ་བྱེད་མི་ནུས་པ་ལྟར༔ རྣལ་འབྱོར་པས་ 
ཀྱང་ཆོས་ཐམས་ཅད་སེམས་སུ་རྟོགས་པས༔རྟོག་པས་གནོད་རྒྱུ་མེད་པར་
གནས་པར་བྱའོ༔ བྱང་ཆུབ་ཀྱི་སེམས་ལ་བཅོས་ཐབས་ཡོད་པ་ནི༔ དེ་ལ་གསུམ་ 
སྟེ ཁང་སྟོང་གི་རྐུན་མ་ལྟར་བཅོས་ཏེ་རྐུ་རྒྱུ་མེད་པར་སླར་ལོག་པ་དང་འདྲ་ 
བར༔ རྣལ་འབྱོར་པས་ཀྱང་རྟོག་པ་རྩིང་ཞིབ་བྱུང་བའི་ཚེ༔ དེར་བརྟགས་ཤིང་ 
དཔྱད་པས་མ་རྙེད་པར་གནས་སོ༔ ནམ་མཁའི་སྤྲིན་ལྟར་བཅོས་པ་ནི ནམ་ 
མཁའ་ལ་སྤྲིན་བྱུང་བ་རང་ཞིར་འགྲོ་བ་ལྟར་རྟོག་པ་རང་ཞིར་གཞག༔ དུག་ལ་
སྔགས་བཏབ་པ་ལྟར་བཅོས་པ་ནི༔ དེའི་སྔགས་དང་ལྡན་པའི་སྐྱེས་བུ་ལ་དུག་
གི་གནོད་པས་མི་ནུས་པ་ལྟར་མན་ངག་དང་ལྟན་པའི་རྣལ་འབྱོར་པས་ཀྱང༔ ལྟ་
བའི་རྩིས་ཟིན་པས་ཐམས་ཅད་ཡེ་ཤེས་སུ་འཆར་བར་འགྱུར་རོ༔ ཆོས་ཉིད་ཀྱི་
ཚད་གསུམ་ནི་ལྟ་བའི་ཚད་ཏིལ་གྱི་མར་མེ་རླུང་གིས་མ་བསྐྱོད་པ་ལྟ་བུ༔ མི་
གཡོ་བའི་ཚད་རྒྱ་མཚོའི་གླིང་གི་ཆུ་ལྟ་བུ༔ ཡངས་ཤིང་གཡོ་བའི་ཚད་ཤིང་བལ་
185

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱི་འདབ་མ་ལྟ་བུའོ༔ དྲོད་རྟགས་ཀྱི་ཚད་གསུམ་ནི༔ ཕྱིའི་དྲོད་རྟགས་ལུས་ 
ཡོད་དུ་མི་ཚོར༔ ནང་གི་དྲོད་རྟགས་ཉོན་མོངས་པ་མི་སྐྱེ༔ གསང་བའི་དྲོད་ 
རྟགས་ཡུལ་ཇི་ལ་འང་མི་དམིགས་པ་རྣམས་འབྱུང་ངོ༔ འབྲས་བུའི་ཐོབ་ཚུལ་
ནི༔ སྐུ་གསུམ་ཡེ་ཤེས་བཞིའི་བདག་ཉིད་རྣལ་འབྱོར་པ་ལུས་ཀྱི་རྒྱ་དང་བྲལ་མ་ 
ཐག་ཏུ་ཐོབ་པ་ཡིནཿ
༈ གང་ཟག་དབང་པོ་རབ་ཀྱི་ལྟ་བའི་ཐག་བཅད་ཚུལ་ནི༔ ༡ ཀློང་དགུ་ 
སེམས་ཀྱི་དཔེའི་ལྟ་བས་ཐག་བཅད་དེཿ ཆོས་ཐམས་ཅད་སེམས་ཀྱི་ཀློང་རིན་ 
པོ་ཆེ་ལྟ་བུ་ཕྱོགས་རིས་མེད་པའོ༔ སེམས་འདུས་མ་བྱས་པའི་ཀློང་དུ་རྡོ་རྗེ་ལྟ་ 
བུར་མི་འགྱུར་བའོ༔ སེམས་ལ་མཚན་མ་མེད་པའི་ཀློང་མུན་པའི་སྨག་ལྟ་བུར་ 
ངོ་བོ་མི་མཐོང་བའོ༔ སེམས་ལ་གཟུགས་བརྙན་འཆར་བའི་ཀླུང་རྒྱ་མཚོ་ལ་བབས་ 
པའི་གཟུགས་ལྟར་ངོས་གཟུང་མེད་པའོ༔ སེམས་ཀུན་ལ་ཁྱབ་པའི་ཀློང་ནམ་ 
མཁའ་ལྟ་བུར་རྒྱ་ཆེ་བའོ༔ སེམས་མ་ཡིན་པ་མེད་པའི་ཀློང་ཟ་འོག་གི་གཟུགས་ 
བརྙན་ལྟ་བུར་ཅིར་སྣང་སེམས་དང་ཐ་མི་དད་པའོ༔ སེམས་ཡེ་ནས་སངས་རྒྱས་ 
ཡིན་པའི་ཀློང་རྒྱལ་པོའི་ཕྲུ་གུ་ལྟ་བུ་སྟེ་གཞན་གྱི་ཐེ་ཚོམ་མི་ཟ་བའོ༔ སེམས་ལ་
ཇི་ ་ལྟར་སྣང་ཡང་སྣང་བའི་ཀློང་ནོར་བུ་ཨིནྡྲ་ནཱི་ལ་ལྟ་བུ་སྟེ་གང་ལྟར་ཡང་སྣང་བའོ 
སེམས་ལ་འགྱུར་བ་མེད་པའི་ཀློང་རིན་པོ་ཆེ་གསེར་གླིང་ལྟ་བུ་སྟེ༔ གང་ན་གནས་
ཀྱང་སེམས་ཉིད་མི་འགྱུར་བའོ ཐམས་ཅད་སེམས་སུ་འདུས་པའི་ཀློང་དགུ་ལྟ་ 
བ་ཐག་བཅད་དོ
༈ ༣ སྤྱོད་པའི་ལ་དོར་བ་ནི མ་ཆགས་ཐབས་ཀྱི་རོལ་པའི་དཔེ་སྤྱོད་པའི་ལ་ 
དོར་བར་བྱས་ཏེ༔ རྒྱ་མཚོ་དངས་པ་ལ་གཟུགས་བརྙན་ཐབས་ཀྱིས་རོལཿ ནམ་
186

༄༅། །ཟབ་གཏེར་ཆོས་ཀྱི་མཛོད་ཁང་
མཁའ་དངས་པ་ལ་སྐར་ཚོགས་ཐབས་ཀྱིས་རོལ༔ བྱང་ཆུབ་སེམས་ལ་སྣང་སྲིད་
ཐབས་ཀྱི་རོལ་པར་ཤར༔ འདོད་པའི་ཡོན་ཏན་ལྔ་ལ་སྤྱོད་ཀྱང་ལྟ་བས་ཟིན་ན་སྐྱོན་
གྱིས་མི་གོས་སོ
༈ ༣ དགོངས་པ་མཉམ་པར་ཇི་ལྟར་བཞག་ཚུལ་ནི༔ དགོངས་པ་ཀློང་ 
འབྱམས་ཐོགས་པ་མེད་པ་གསུམ་གྱི་མཉམ་པ་ལ་བཞག་པར་བྱས་ཏེ དབང་ 
པོ་ཀློང་འབྱམས་ཐོགས་མེད་ནམ་མཁའི་དགོངས་པ་དང༔ ཆོས་ཉིད་སྐྱེ་བ་མེད་ 
པའི་ཀློང་འབྱམས་འཇིག་ཆག་མེད་པའི་དགོངས་པ་དང༔ ཡེ་ཤེས་རང་གསལ་ 
མ་གཡོས་པའི་ཀློང་འབྱངས་ཡུལ་མེད་ཀྱི་དགོངས་པའོ༔ དེ་གསུམ་ཡང་མ་བཅོས་ 
པ་འལ་དགོངས་ནས་མཉམ་པར་བཞག་པ་ཡིན་ནོ
༈ ༤ འབྲས་བུའི་གདིང་གར་བཅའ་ཚུལ་ནི༔ གང་ཤར་སེམས་ཉིད་འབྲས་ 
བུར་ཤར་བའི་དཔེ་འབྲས་བུ་ལོགས་ན་བཙལ་དུ་མེད་པར་བསྟན་ཏེ དཔེར་ན་ 
རྒྱ་མཚོའི་ནང་དུ་གཟུགས་བརྙན་ཤར༔ ནམ་མཁའ་ལ་སྐར་ཚོགས་ཤར་ཡངཿ 
དེ་ལོགས་ནས་མ་ཤར༔ དེ་ཉིད་ལ་ཤར་བ་ལྟར༔ རང་གི་སེམས་ཉིད་འབྲས་ 
བུར་ཤར་ནས༔ རང་བྱུང་ཞིང་རང་ཡེ་ནས་སྣང་ལ་རང་ཡིན་པར་སྣང༔ འབྲས་ 
བུ་རང་ལ་ཤར་བ་ཡིན་ནོ
༥ རྣམ་རྟོག་གི་རྩད་ཇི་ལྟར་གཅོད་པ་ནི བཅོས་སུ་མེད་པའི་བཅོས་ 
ཐབས་གསུམ་གྱིས་རྣམ་རྟོག་རང་ཞིར་འགྱུར་བར་བསྟན་ཏེ༔ དབང་པོ་ཡུལ་ལ་ 
གསལ་བས་སེམས་བཅོས་སུ་མེདཿ སེམས་ཉིད་སྐྱེ་བ་མེད་པས་བཅོས་སུ་མེདཿ༔ 
རྣམ་རྟོག་ཡེ་ཤེས་སུ་འཆར་བས་བཅོས་སུ་མེད༔ དེར་ཡང་ཅིའི་ཕྱིར་ནཿ སེམས་ 
མ་ཡིན་མེད་པས་ཐམས་ཅད་ཡེ་ཤེས་སུ་རྟོགས་པར་བྱའོ༔ དེ་ལྟར་རྣམ་རྟོག་ཆོས་
187

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉིད་དུ་གསལ་ཏེ་རང་ཞིར་འགྱུར་རོ༔
༈ ༦ ཡུལ་སྣང་དགག་མི་དགོས་པ་ནི༔ རང་གྲོལ་སེམས་ཀྱི་ཀློང་ནས་ཐམས་ 
ཅད་གསལ་བས་དགག་མི་དགོས་པའི་དཔེ་དྲུག་གིས་བསྟན་ཏེ༔ དབང་པོ་ལུས་ 
ལ་རོལ་ཏེ་ཆོས་ཉིད་དུ་གསལ་བས་དགག་མི་དགོས་ཏེ༔ རིན་པོ་ཆེའི་གསེར་ 
གླིང་ལྟ་བུ༔ རྣམ་རྟོག་ཡེ་ཤེས་སུ་གསལ་བའི་རྟོག་པ་དགག་མི་དགོས་ཏེ༔ མེ་ 
འབར་བ་ལ་ཤིང་བསྣན་པ་ལྟ་བུ ཆོས་ཉིད་ལ་དངོས་པོ་སྤང་མི་དགོས་ཏེམ་
སྤངས་རང་སར་གྲོལ་བ་ཁྱུང་ཆེན་སྒོ་ངར་གཤོག་པ་རྫོགས་པ་ལྟ་བུ༔ མཉམ་ 
བཞག་རྗེས་ཐོབ་གཉིས་སུ་མེད་པ་ལ་གཞག་རྒྱུ་མེད་དེ བྱ་ནམ་མཁའ་ལ་གནས་
པ་ལྟ་བུའོ༔ ཐམས་ཅད་སེམས་མ་ཡིན་པ་མེད་པས་ཉོན་མོངས་སྤངས་ཤིང་སྒྲིབ་ 
པ་སྦྱོང་དུ་མེད་དེ༔ ཉི་མའི་སྙིང་པོ་ལ་མུན་པ་སྦྱང་དུ་མེད་པ་ལྟ་བུའོ༔ ཡུལ་ 
སེམས་གཉིས་སུ་མེད་པར་གསལ་བའི་སོ་སོར་དབྱེར་མི་དགོས་ཏེ༔ ནམ་མཁའ་
ལ་དབྱེ་བ་མེད་པ་ལྟ་བུའོ༔ ཡང་ན་དགག་མི་དགོས་པ་དྲུག་གི་སྤྱོད་ཡུལ་ཏེ 
བཀག་པས་མི་ཁེགས་པས༔ མ་བཀག་ཆོས་ཉིད་དུ་གསལ་ལོ
༈ ༧ སེམས་དང་ཆོས་སུ་དབྱེར་མི་ཕྱེད་པའི་གནད་ནི༔ དབྱེར་མེད་དྲུག་ 
གི་དཔེ༔ སེམས་དང་ཆོས་སྐུ་དབྱེར་མེད་པར་བསྟན་ཏེ༔ ཆུ་དང་རླན་དབྱེར་ 
མེད་དང༔ ཚ་བ་དང༔ བསྲེག་པ་དབྱེར་མེད༔ དུང་དང་དཀར་པོ་དབྱེར་མེད༔ 
ཟ་འོག་དང་ཟ་འོག་གི་གཟུགས་བརྙན་དབྱེར་མེདཿ གསེར་གླིང་དང་གསེར་ 
དབྱེར་མེད༔ འཁོར་བ་དང་མྱ་ངན་ལས་འདས་པ་དབྱེར་མེད༔ དེ་བཞིན་ཆོས་ 
དང་སེམས་ཐམས་ཅད་ཐིག་ལེ་ཆེན་པོ་གཅིག་གི་ངང་དུ་དབྱེར་མེད༔ ཡོད་པ་ 
དང་མེད་པ་མི་དབྱེ་བར་སེམས་སུ་གསལ་བའི་ཡེ་ཤེས་དངོས་སོ༔ ཆོས་ཀྱང་
188

ཅ་གཏེར་ཆོས་ཀྱི་མཛོད་ཁང་།
སེམས་ལ་སེམས་ཀྱང་ཆོས་ཡིན་པས༔ ཐམས་ཅད་དབྱེར་མེད་ཅིང་ཐ་མི་དད་
དོ
༈ ༨ སྣང་སྲིད་རང་བྱུང་དུ་ཤར་བའི་དཔེ་ནི༔ སྔ་ཕྱི་མེད་པའི་དཔེ་དྲུག་གིས་ 
སྣང་སྲིད་རང་བྱུང་གི་ཡེ་ཤེས་སུ་བསྟན་ཏེ གོང་མའི་དཔེ་ཆུ་ལ་སོགས་པ་དྲུག་
ལ་དབྱེར་མེད་ཅིང་སྔ་ཕྱི་མེད་པ་བཞིན་དུ་སྣང་སྲིད་ཀྱི་ཆོས་ཐམས་ཅད་དང 
ཆོས་ཉིད་ལ་སྔ་ཕྱི་མེད་དེ༔ཡེ་ཤེས་ཆེན་པོ་རང་བྱུང་རང་ཤར་བ་ཡིན་ནོ
༈ ༩ རྣལ་འབྱོར་གྱི་སེམས་ཀྱི་འཕྲང་བསལ་བ་ནི༔ རྣལ་འབྱོར་གྱི་སེམས་ཀྱི་ ༡༠ 
གེགས་བརྒྱད་དང་འཕྲང་བསལ་བ་ནི རྟོག་པ་བསལ་ཏེ་གཉིས་འཛིན་གྱི་འཕྲང་ 
བསལ་ནས༔ གཉིས་སུ་མེད་པར་ལྟ་བའི་རྫོང་དང༔ རྟོག་པའི་འཕྲང་བསལ་ 
ནས་མི་རྟོགས་ཀྱི་རྫོང་དང༔ ལྟ་བའི་འཕྲང་བསལ་ནས་བལྟ་རྒྱུ་མེད་པའི་རྫོང་ 
དང༔ བླང་དོར་གྱི་འཕྲང་བསལ་ནས་དགག་བསྒྲུབ་མེད་པའི་རྫོང་དང གཟུང་ 
འཛིན་གྱི་འཕྲང་བསལ་ནས༔ གཟུང་འཛིན་དང་བྲལ་བའི་རྫོང་དང༔ རེ་ 
དོགས་ཀྱི་འཕྲང་བསལ་ནས་བྱང་ཆུབ་རང་ལ་གསལ་བའི་རྫོང་དང༔ ཞེན་པའི་ 
འཕྲང་བསལ་ནས་ཞེན་ཆགས་མེད་པའི་རྫོང་དང༔ རྩོལ་སྒྲུབ་ཀྱི་འཕྲང་བསལ་ 
ནས༔ ལྷུན་གྱིས་གྲུབ་པའི་རྫོང་དང༔ རྫོང་བརྒྱད་ལ་གནས་ནས་ཆོས་ཐམས་ 
ཅད་བྱང་ཆུབ་སེམས་སུ་དྲིལ་ཏེ་དགག་སྒྲུབ་མེད་པར་གསལ་ལོ༔ ཐམས་ཅད་ 
སེམས་སུ་གསལ་བས་རེ་དོགས་བསལ་ནས་ཡངས་ཤིང་ཤོངས་ཆེ་བ་ཡིན་ནོ
༈ ༡༡ ཉམས་ཡིད་ཆེས་པའི་ཚད་ཆེས་གཟུང་བ་ནི༔ ཚད་མ་གསུམ་ལ་ 
ཡིད་ཆེས་ནས་ཉམས་བསྟན་ཏེ༔ གོང་མའི་དོན་དེ་དག་རྟོགས་པར་བྱས་ནས 
ལུང་དང༔ གདམས་ངག་དང༔ རང་རིག་པའི་ཉམས་ལ་ཡིད་ཆེས་ནས་རྟོགས་
189

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏེ༔ དེ་ཡང་བློའི་གདིང་དུ་ཡིད་ཆེས་པར་བྱས་ནས་བསྒོམས་ན༔ ༡༢ ཉམས་ 
མྱོང་གསལ་བར་གྱུར་ཏེ༔ དེ་ཡང་ལུས་ཡང་བ་དང༔ གསལ་བ་དང༔ ལྐོག་ཏུ་ 
གྱུར་པ་མཐོང་བསཿ རྟོག་པ་ཆུང་བ་ལ་སོགས་པ་བྱུང་ཡང༔ བྲོད་པ་དང་རེ་ 
དོགས་མེད་པར་བསྒོམ་སྟེ༔ དེ་བས་ན་དྲོད་རྟགས་རང་བཞིན་གྱིས་བྱུང་ཡང་ 
དགའ་བྲོད་མི་སྐྱེས་ཅིས་ཀྱང་བྱུང་བ་ཡིན་ནོ༔
༈ ༡༣ གོལ་ས་དང་འཛིན་པའི་མཐའ་གང་གིས་སེལ་ན༔ འཛིན་པ་དགུ་དང་ 
བརྒྱད་ཀྱི་ཤུལ་དུ་མི་འབྲང་སྟེ ཐེག་པ་དགུ་དང་འགྲོ་བ་དྲུག་དང་མུ་སྟེགས་ 
རྟག་ཆད་ཀྱི་རྗེས་སུ་བློ་མི་འབྲང་སྟེ༔ རྣལ་འབྱོར་པས་བསྒོམ་པའི་དུས་ན་ཡུལ་ 
སེམས་སོ་སོར་ཡོད་པར་མི་གཟུངཿ རྟེན་འབྲེལ་མི་དགག༔ སྟོང་པ་མི་བསྒོམ་ 
མོ༔ གཉིས་སུ་མི་བསྒོམ་པ་ལ་སོགས་པ་ལ་བྱ་སྟེ༔ དེ་ཡང་ཐེག་པ་རིམ་པ་དགུ་ 
ནི་གྲུབ་མཐས་བསྒྱུར་བ་ཡིན༔ འགྲོ་བ་དྲུག་ནི་མཐོང་སྣང་མ་བསྒྱུར་ཞིང་གྲུབ་ 
མཐའ་རང་ཀ་མ་ཡིན༔ མུ་སྟེགས་རྟག་ཆད་གཉིས་ནི་གྲུབ་མཐའ་ཕྱིན་ཅི་ལོག་ 
གིས་འཛིན་པའོ༔ དེ་རྣམས་ཀྱི་རྗེས་སུ་མ་འབྲངས་ནས་ཕྱོགས་ལྷུང་རྒྱ་ཆད་ 
མེད་པ་གཅིག་བྱུང་ཙམ་ན་ཆོས་ཉིད་ཡིན་ནོ༔ ཞེན་ཆགས་ངང་གིས་བྲལ་བའི་ 
གདམས་པ་ནི༔ སྣང་བ་རང་སྣང་ཞེན་པ་མེད་པར་གྲོལ་ཏེ༔ སྣང་བ་ནི་རང་ 
གིས་བྱང་ཆུབ་ཀྱི་རོལ་པར་སྣང་བའོ༔ དེ་ལྟར་ཡིན་ཀྱང་ཡུལ་མེད་ལ་ཆགས་ 
ཤིང་ཞེན་པ་ནི༔ སྟོང་པ་རང་སྟོང་ལ་ཞེན་ཆགས་ནམ་མཁའ་ལྟར་དག་གོ༔ 
༈ ༡༤ ཐེག་པ་དགུའི་ཤན་ཅིས་འབྱེད་ན༔ འདོད་པ་ཡོད་མེད་དགུས་ཐེག་པ་ 
ཤན་འབྱེད་དེ དེ་ཡང་ཡུལ་སེམས་སོ་སོར་ཡོད་པ་ལ༔ ཡུལ་རྡུལ་ཕྲ་རབ་ལས་ 
གྲུབཿ རྡུལ་རབ་རྫས་སུ་འདོད་པ་ནི༔ ཉན་ཐོས་ཀྱི་གྲུབ་མཐའོ༔ ཕྱིའི་ཡུལ་སྒྱུ་
190

༄༅། །ཟབ་གཏེར་ཆོས་ཀྱི་མཛོད་ཁང༌།
མ་ཡིན་ལ༔ སྒྱུ་མ་རྟེན་འབྲེལ་ཡིན་པས་མི་བདེན་ཞིང༔ དེ་ལས་འཛིན་པའི་ 
ཤེས་པ་བདེན་པ་རང་སངས་རྒྱས་འདོད་དོ༔ དོན་དམ་པར་ཆོས་ཐམས་ཅད་ 
སྟོང་པ་ལ་ཀུན་རྫོབ་སྒྱུ་མ་དང་འདྲ་བར་མདོ་སྡེ་ལས་གཏོགས་སོ༔ གསང་སྔགས་
ཕྱི་པ་གསུམ་གྱི་དོན་དམ་སྟོངས༔ ཀུན་རྫོབ་ཏུ་རིགས་གསུམ་དག་པ་གསུམ་གྱིས་ 
གྲུབ་པར་འདོད་པ་དང༔ ལྟ་བ་གོང་མ༔ སྤྱོད་པ་འོག་མཿ དེ་གཉིས་ལས་བརྟེན་ 
ཏེ་གྲུབ་པར་འདོད་པ་དང་བླང་དོར་ཕྱག་རྒྱ་བཞི་དང༔ ཏིང་ངེ་འཛིན་གྱི་ལྷའི་ 
སྐུ་གྲུབ་པར་འདོད་པ་དང༔ ནང་པ་ལ་གསུམ་སྟེ་མ་ཧཱ་ཡོ་ག་དོན་དམ་པར་སྐྱེ་ 
བ་མེད་པ་དང༔ ཀུན་རྫོབ་སྒྱུ་མ་དག་པ་གསུམ་མམ༔ མཉམ་པ་ཉིད་རྣམ་པ་ 
བཞིའི་ཚུལ་དུ་འདོད༔ ཨ་ནུ་ཡོ་ག་ནི་དག་པ་དབྱིངས་ཀྱི་རང་བཞིན་རྒྱུ་རུ་འདོདཿ
འབྲས་བུ་ཡེ་ཤེས་ཀྱི་དཀྱིལ་འཁོར་དུ་འདོད༔ ཡེ་ཤེས་ཀྱི་དབྱིངས་རྟོགས་པའི་
དུས་ན་སྲས་བདེ་བ་ཆེན་པོ་སྟེ ལྷ་དང་ལྷ་མོའི་དཀྱིལ་འཁོར་རྫོགས་པར་འདོདཿ༔
དེ་ཡང་མ་བསྐྱེད་རྫོགས་པའི་ཚུལ་དུ་བསྒོམ་མོ༔ ཨ་ཏི་ཡོ་ག་ལ་འདོད་པ་དང༔ 
ཞེན་པ་མེད་པ་ལ་ཨ་ནུ་མན་ཆད་ལ་འདོད་པ་དང་ཞེན་པ་ཡོད༔ དེ་ཡང་ཇི་ 
ལྟར་ཨ་ཏི་ཡོ་གར་འདོད་ཞེན་མེད་ཅེ་ན༔ བྱང་ཆུབ་ཡེ་ནས་གསལ་བའི་བསྒྲུབ་ 
པར་འདོད་པ་མེད༔ མཚན་མའི་ཆོས་ལ་ཞེན་པ་མེད་པས་ཞེ་འདོད་གང་ཡང་ 
མེད་དོ༔ དེ་ནི་ཐེག་པ་ལ་ཤན་མ་ཕྱེས་ནས༔ གོང་འོག་གི་དོན་མི་མཐོང་བས་ 
ཐེག་པ་དགུའི་ཤན་འབྱེད་པའོ༔
༈ གང་ཟག་དབང་པོ་རབ་ཀྱི་སྣང་བའི་མན་ངག་ཞལ་གྱི་གདམས་པ་འདི་ 
གསུངས་པ༔ དཔལ་རྟ་མགྲིན་གྱི་ཙིཏྟའི་སྒོ་བསྲུང་ སྲུབ། ནས་གནས༔ ༈ འུབས་ 
ཀྱིས་བསྡུས་པས༔ ༡ ཀློང་དགུ་སེམས་ཀྱི་དཔེས་ལྟ་བ་ཐག་བཅད༔ ༢ མ་ཆགས་
191

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐབས་ཀྱི་རོལ་པས་སྤྱོད་པའི་ལ་དོར༔ ༣ དགོངས་པ་ཀློང་འབྱམས་ཐོགས་པ་ 
མེད་པ་གསུམ་གྱིས་མཉམ་པར་གཞག༔ ༤ ཪང་ཤར་སེམས་ཉིད་འབྲས་བུ་རང་ 
ཤར་བའི་དཔེས་ལོགས་ནས་བཙལ་དུ་མེད་པར་བསྟན༔ ༥ བཅོས་སུ་མེད་པའི་ 
བཅོས་ཐབས་གསུམ་གྱིས་རྣམ་རྟོག་རང་ཞིར་འགྱུར༔ ༦ རང་གྲོལ་སེམས་ཀྱི་ 
ལུང་ལས་ཐམས་ཅད་གསལ་བས༔ དགག་མི་དགོས་པའི་དཔེ་དྲུག་གིས་ཡུལ་ 
སྣང་དགག་མི་དགོས་པར་བསྟན༔ ปདབྱེར་མེད་དྲུག་གིས་དཔེ་སེམས་དང་ 
ཆོས་དབྱེར་མེད་པར་བསྟན༔ ༨ སྔ་ཕྱི་མེད་པའི་དཔེ་དྲུག་གིས་སྣང་སྲིད་རང་ 
བྱུང་གི་ཡེ་ཤེས་བསྟན༔ ༩ རྣལ་འབྱོར་སེམས་ཀྱི་ལམ་དུ་འགྲོ་བའི་གག་བརྒྱད་ 
ཀྱི་འཕྲང་བསལ༔ ༡༠ རྫོང་བརྒྱད་ལ་གནས་པས་རྣལ་འབྱོར་པའི་ལམ་གཅིག་ 
ཏུ་དྲིལ ༡༡ ཚད་མ་གསུམ་ལ་ཡིད་ཆེས་བྱས་ལ་ཉམས་བརྟགཿ ༡༢ དྲོད་ 
རྟགས་བཞིན་རང་བྱུང་ཡང་བྲོད་པ་མི་བསྐྱེད༔ ༡༣ འཛིན་པ་བརྒྱད་ཀྱི་ཤུལ་དུ་ 
མི་འབྲང ༡༤ སྣང་བ་རང་སྣང་ལ་ཞེན་པ་མེད་པར་གྲོལ་འདོད་པ་ཡོད་མེད་ 
དགུས་ཐེག་པའི་ཤན་དབྱེ དབང་པོ་ཡང་རབ་ཏུ་གྱུར་པ་རྣམས་ཀྱི་དོན་དུ་ 
ཆོས་ཉིད་ཀྱི་དགོངས་པ་ཀློང་རྡོལ་བའོ དབང་པོ་རབ་དང འབྲིང་ཐ་མ་གང་ 
གིས་ཀྱང་སངས་རྒྱས་ཀྱི་དགོངས་པ་ད་ལྟ་ཉིད་དུ་གཏན་ལ་དབབ་པ་ནི ཆོས་ 
ཐམས་ཅད་ཀྱི་རྩ་བ་རང་གི་སེམས་སུ་འདུས༔ བྱང་ཆུབ་ཀྱི་སེམས་དེས་སྐྱེ་འགྲོ་ 
སྲོག་གིས་བསྡུས་པ་ཐམས་ཅད་ལ་ཁྱབ་པར་གནས་སོ༔ དེ་ཡང་ཆོས་སྐུ་ཐིག་ལེ་ 
ཉག་གཅིག་ཡིན་ཏེ སེམས་དེ་ལ་དོན་དང་དབྱིབས་སུ་མ་གྲུབ༔ དངོས་པོ་དང་ 
མཚན་མར་མ་གྲུབ༔ མ་བཅོས་ཡེ་ནས་སྟོང་གསལ་ཆེན་པོར་གནས་སོ༔ རང་ 
བྱུང་དུ་ཤར་བ་དེ་ངོས་ཟིན་པ་དེ་ནི་ལྟ་བ་ཀུན་ཏུ་བཟང་པོ༔ ཆོས་སྐུ་ཐིག་ལེ་
192

༄༅། །ཟབ་གཏེར་ཆོས་ཀྱི་མཛོད་ཁང༌།
ཉག་གཅིག་ཅེས་བྱའོ༔ཐིག་ལེ་ཉག་གཅིག་ཆོས་ཉིད་བྱང་ཆུབ་སེམས་ཅིར་ཡང་
མ་གྲུབ་པ༔ ངོ་བོ་སྟོང་ལ་རང་བཞིན་གསལ་བའི་ངང་ལས་གནས་པ་དེ་ནི་སངས་
རྒྱས་ཐམས་ཅད་ཀྱི་དགོངས་པ་འདུས་པའི་བསྒོམ་པ་ཞེས་བྱའོ༔ དེ་ལ་བསྒོམ་
དུ་ཡང་མེདཿ ཡེངས་སུ་ཡང་མེད་པར་གནས་པས་སྤྱོད་པ་རང་བྱུང་འདུ་འབྲལ་ 
མེད་པ་ཞེས་བྱའོ༔ ཐིག་ལེ་ཉག་གཅིག་ཆོས་ཀྱི་སྐུ་དེར་སངས་མ་རྒྱས་པ་མེད་ 
དོ༔ ཡ་ཐ་རྒྱལ་བའི་དཀྱིལ་འཁོར་ནས་མ་ཐ་དམྱལ་བའི་འཇིག་རྟེན་ཡན་ཆད་ 
མཉམ་པར་སངས་རྒྱས་པར་སྡུག་བསྔལ་དང་བྱང་ཆུབ་ཏུ་མཉམཿ སངས་རྒྱས་ 
དང་སེམས་ཅན་དུ་མཉམ༔ དེ་ཡང་དེ་ལྟར་བྱས་པ་ལྟ་བུ་མ་ཡིན་ཏེ༔ ཡེ་ནས་ 
ལྷུན་གྱིས་གྲུབ་པ་འབྲས་བུ་ཆོས་སྐུ་རང་རིག་པའི་ཡེ་ཤེས་ཞེས་བྱའོ༔ དེ་ནི་ད་ལྟ་ 
ཉིད་དུ་བླ་མའི་གདམས་པ་མཐོང་བས་བསྒོམ་ཞིང་བསྒྲུབ་ཏུ་མེད་དེ་སངས་རྒྱས་ 
པ་ཡིན་ནོ༔ གང་ཟག་དབང་པོ་རབ་འབྲིང་ཐ་གསུམ་གྱི་དོན་དུ་གསུངས་པའོ༔
སཱ་མཱ་ཡཱཡཱཿ
༈ ཕྱི་རབས་འདི་འཕྲད་སྐལ་ལྡན་སྐྱེས་བུ་རྣམས༔ ལྟ་བ་རྒྱ་མཚོ་ཡངས་པའི་ 
དོན་རྟོགས་ཀྱང༔ སྤྱོད་པ་ཀུན་རྫོབ་ལས་འབྲས་ཞིབ་ཏུ་གཟོབས༔ ཆོས་ཉིད་རྒྱ་ 
མཚོ་ཡངས་པའི་དོན་རྟོགས་ཀྱངཿ བསྒོམ་པ་མ་ཡེངས་གསེར་ཕུར་བཞིན་དུ་ 
ཐོབ༔ སེམས་ཉིད་ཡངས་པ་རྣལ་མའི་དོན་རྟོགས་ཀྱང༔ དམ་ཚིག་སྡོམ་ཁྲིམས་ 
མ་ཉམས་གཏན་ནས་སྲུངས༔ རྟོགས་པ་ཆོས་ཉིད་རྒྱ་མཚོའི་དོན་རྟོགས་ཀྱངཿ 
བླ་མ་དམ་པ་སྤྱི་བོའི་གཙུག་ཏུ་ཁུར༔ ཕྱོགས་རིས་མེད་པའི་བྱམས་པའི་སེམས་ 
ཡོད་ཀྱང༔ མཆེད་དང་ལྕམ་དྲལ་རྣམས་ཀྱི་དགོངས་པ་སྒྲུབས༔ སངས་རྒྱས་ 
སེམས་ཅན་མཉམ་པའི་དོན་རྟོགས་ཀྱངཿ ལས་འབྲས་མི་དགེ་བཅུ་པོ་དུག་
193

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཞིན་སྤོངས༔ རང་སེམས་སངས་རྒྱས་ཡིན་པའི་དོན་རྟོགས་ཀྱང ཡི་དམ་ལྷ་ 
ཚོགས་རང་གི་སྙིང་ཁར་འཚོལ སྡུག་བསྔལ་བདེ་བ་ཆེན་པོར་གནས་གྱུར་ཀྱང༔ 
འདུ་འཛི་བྱ་བྱེད་སྡུག་བསྔལ་རྒྱུ་ལོག་སྤོངསཿ ཉོན་མོངས་ཡེ་ཤེས་ཆེན་པོར་ 
གནས་གྱུར་ཀྱང༔ དུག་ལྔ་དུག་གསུམ་མེ་ཡིས་རྒྱུད་མ་སྲེགས༔ བྱར་མེད་བདེ་ 
བ་ཆེན་པོར་གནས་གྱུར་ཀྱང༔ བརྩོན་འགྲུས་སྟོབས་ཀྱིས་དགེ་བའི་ཕྱོགས་ལ་ 
འབོད༔ ཕྱི་རབས་སྒོམ་ཆེན་ཡིན་པར་ཁས་ལེན་རྣམས༔ ལྟ་བ་འཕང་མཐོ་སྤྱོད་ 
པ་རྩིང་གྱུར་ན༔ མུ་སྟེགས་རྒྱང་འཕེན་ལྟ་བར་མཆིས་ཉན་ཡོད༔ སྟོང་པ་ཟེར་ 
ནས་མེད་པར་བཟུང་བ་ན༔ མུ་སྟེགས་ཆད་པའི་ལྟ་བར་གོལ་ཉན་ཡོད༔ མི་ 
རྟོགས་བླུན་བསྒོམ་ཤེས་པ་བཙོན་བཟུང་ན༔ ཉན་ཐོས་འགོག་པའི་ལམ་དུ་གོལ་ 
ཉན་ཡོད༔ ཐམས་ཅད་སེམས་ཡིན་ཟེར་ནས་སྤྱོད་པ་བབ་ཅོལ་བྱེད༔ ངན་སོང་ 
གསུམ་གྱི་གནས་སུ་གོལ་བར་མཆིས༔ ཁ་ལྟ་མཐོ་ལ་ཆོས་སྤྱོད་ཁྱད་དུ་གསོདཿ༔ 
གཏན་སྡུག་དམྱལ་བའི་གནས་སུ་གོལ་བར་མཆིས༔ བསྒོམ་མེད་རིག་པ་བཙན་ 
ས་མ་ཟིན་ན༔ འབྲས་བུ་རིགས་དྲུག་གནས་སུ་གོལ་བར་མཆིས༔ བསྒོམ་ཡོད་ 
ཅེས་ནས་སེམས་ལ་རྟག་བཟུང་ན༔ མུ་སྟེགས་རྟག་ལྟའི་གནས་སུ་གོལ་བར་མཆིས༔ 
རང་སེམས་མ་རྟོགས་བསྒོམ་པ་ཡོད་བརྫུས་འདེབས༔ འཆི་ནས་ལོག་པའི་ལམ་ 
དུ་གོལ་བར་མཆིས༔ བསྟན་པ་རིན་ཆེན་སྒྲོན་མའི་སྒོར་ཞུགས་ཀྱང༔ ཚེ་གཅིག་ 
བླ་མེད་བསྒྲུབ་དོན་མི་གཉེར་བར༔ ངལ་བ་དོན་མེད་འཇིག་རྟེན་འདི་བསྒྲུབས་ 
པས༔ ཆོས་དང་རང་རྒྱུད་སོ་སོར་གོལ་བར་མཆིས༔ སྤོམ་ཡོཪ་བླུན་བསྒོམ་རང་ 
མགོ་མ་བསྐོར་བར༔ ཐོས་བསམ་བསྒོམ་གསུམ་ནོར་དང་ལྡན་པར་མཛོད༔ ཅེས་ 
པའི་བསྒོམ་ཁྲིད་རིན་པོ་ཆེའི་ཕྲེང་བ་ཞལ་གྱི་གདམས་པ་གནང་བའོ༔ སཱ་མཱ་ཡཱ༔
194

༄༅། །ཟབ་གཏེར་ཆོས་ཀྱི་མཛོད་ཁང་།
༨ ཨྃ ན་མོ་གུ་རུ་དྷེ་ཝ་དྷཱཀྐི་ནི་ཧཱུྃཿ སློབ་དཔོན་ཆེན་པོ་པདྨ་འབྱུང་ 
གནས་ཞེས་བྱ་བ་ལ༔ ཆོས་སྐྱོང་བའི་རྒྱལ་པོ་ཁྲི་སྲོང་ལྡེའུ་བཙན་ཉིད་ཀྱིས་བླ་ 
གཡུ་མེ་རུ་འབར་བ༔ ཀེ་ཀེ་རུ་སྐང་ཚོགས་ལ་སོགས་པའི་རིན་པོ་ཆེ་སྣ་ཚོགསཿ
གསེར་གྱི་མཎྜལ་ལ་ཚོམ་བུ་བཀོད་ནས་ཕུལ་ཞིང་བསྟོད་དེ་ཞུས་པ༔ སློབ་དཔོན་
ཆེན་པོ་ལགས་རྒྱུ་སེམས་ཅན་འབྲས་བུ་སངས་རྒྱས་སྒྲུབ་པར་བྱེད་པ་ལ༔ དང་ 
པོ་ཁོ་ནར་རྟོགས་པའི་ལྟ་བ་གཅེས་པར་གདའ་བས༔ རྟོགས་པའི་ལྟ་བ་དང་ལྡན་ 
པ་གང་ལགས༔ ཞེས་ཞུས་པས༔ གསུངས་པ༔ ལྟ་བ་ཐམས་ཅད་ཀྱི་ཡང་རྩེ་སྙིང་ 
པོ་བྱང་ཆུབ་སེམས་ཀྱི་མན་ངག་ཡིན་ཏེ སྟོང་གསུམ་གྱི་སྟོང་ཆེན་པོ་ཐམས་ 
ཅད་དང༔ ཕྱོགས་བཅུའི་བདེ་བར་གཤེགས་པ་ཐམས་ཅད་དང༔ ཁམས་གསུམ་ 
གྱི་སེམས་ཅན་ཐམས་ཅད་ཀྱང་དོན་ལ་གཅིག་སྟེ༔ སྙིང་པོ་བྱང་ཆུབ་ཀྱི་སེམས་
ལ་འདུས་སོ༔ དེ་ལ་སེམས་ཞེས་བྱ་བ་ནི་མ་བྱས་པར་སྣ་ཚོགས་སུ་འབྱུང་བའོ༔
འོ་ན་སེམས་ཅན་དང་སངས་རྒྱས་ལ་ཁྱད་ཅི་ཡོད་ན༔ སེམས་རྟོགས་མ་རྟོགས་ 
ལས་མེད་དེཿ སངས་རྒྱས་ཀྱི་རྒྱུ་དེ་རང་ལ་ཡོད་དེ་ངོ་མ་ཤེས༔ སེམས་ངོ་མ་ 
ཤེས་པས་རྒྱུད་དྲུག་ཏུ་འཁྱམས་པ་ཡིན་ནོ
འོ་ན་སེམས་རྟོགས་པར་བྱེད་པ་ལ་ཐབས་ཅི་མཆིས་ན༔ དེ་ལ་བླ་མའི་གདམས་
ངག་དགོས༔ དེ་ཡང་སེམས་ཞེས་དྲན་ཞིང་རིག་པ་ཉམས་སུ་མྱོང་བ་གཅིག་ 
ཡིན་ཏེ སེམས་དེ་ཕྱི་རུ་མ་ལྟ་ནང་དུ་ལྟོས༔ སེམས་ཀྱིས་སེམས་ཚོལ༔ སེམས་ 
ཀྱི་རང་བཞིན་གཏན་ལ་ཕོབ་ཅིག སེམས་དེ་དང་པོ་གང་ནས་བྱུང༔ ད་ལྟ་གར་ 
གནས༔ ཐ་མ་གང་དུ་འགྲོར་ལྟོས་ཤིག༔ དེ་ལ་རང་གི་སེམས་འདི་ལ་རང་གིས་ 
བལྟས་པས་བྱུང་ས་གནས་ས་འགྲོ་ས་མ་རྙེདཿ༔ དཔེ་འདི་འདྲ་ཞེས་མཚོན་དུ་
195

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་པས་སེམས་དེ་ལ་ཕྱི་ནང་བལྟ་བྱ་ལྟ་བྱེད་མེད་པས༔ མཐའ་དབུས་དང་ 
བྲལ་བའི་ཡེ་ཤེས་ཆེན་པོ་ཡེ་སྟོང་ཡེ་བྲལ་ཁྱབ་བདལ་ཆེན་པོ༔ ཡེ་ཤེས་རང་གནས་ 
སུ་རང་ལ་གནས་པ་སྟེ ད་ལྟ་བྱས་པ་ལྟ་བུ་མ་ཡིན་ལ༔ དེ་ཉིད་དུ་རང་ལ་གནས་ 
པ་སྟོང་ངོ་ཤེས་པ་དེ་ལྟ་བ་ཡིན་པར་ཐག་རྦད་ཀྱིས་ཆོདཿ༔ དེ་ལ་གདིང་དང་ལྡན་
པ་ཞེས་བྱ་བ་ནི༔ ནམ་མཁའ་དང་འདྲ་སྟེ་ཡེ་ནས་ལྷུན་གྲུབ་ཉི་མ་དང་འདྲ་སྟེ་ 
མ་རིག་པའི་མུན་པའི་གཞི་མེད༔ པདྨ་དང་འདྲ་སྟེ་སྐྱོན་གྱིས་མ་གོས གསེར་ 
དང་འདྲ་སྟེ་དོན་ཆོས་ཉིད་ལས་མི་འགྱུར༔ རྒྱ་མཚོ་དང་འདྲ་སྟེ་གཡོ་འགུལ་ 
མེད༔ ཆུ་བོ་དང་འདྲ་སྟེ་རྒྱུན་ཆད་མེད༔ གནམ་ས་དང་འདྲ་སྟེ་འདུ་འབྲལ་ 
མེད༔ རི་རབ་དང་འདྲ་སྟེ་འཕོ་འགྱུར་མེད་པ་དེ་ལྟ་བུའི་དོན་རྟོགས་ནས་བརྟན་ 
པའི་ 
དུས་ནས་རྟོགས་པ་དང་ལྟ་བ་དང་ལྡན་པ་ཟེར་བ་ཡིན་ནོ༔ 
ཡང་ཞུས་པ༔ བསྒོམ་པ་ཉམས་མྱོང་དང་ལྡན་པ་དེ་གང་ལགས་གསུངས་པ༔
བསྒོམ་པ་ཉམས་མྱོང་དང་ལྡན་པ་དེ་ནི་སེམས་ཉིད་མ་བཅོས་པ༔ མ་བསླད་པ༔ 
སོ་མཿ༔ རང་ཀཿ རྣལ་མ༔ ལྷུག་པ༔ ཕྱིར་མི་གཞག༔ ནང་དུ་མི་དགུག༔ གཏད་ 
མེད་དུ་བཞག༔ ཆོས་ཉིད་མཉམ་པ་ཆེན་པོའི་ངང་ལ༔ མར་མེ་རླུང་གིས་མ་ 
བསྐྱོད་པ་ལྟར་གཞག་གོ༔ དེ་ལ་ཉམས་མྱོང་ནི་ཤེས་པ་མེ་རེ་བ༔ ལྷམ་མེ་བ་ 
དང༔ ཕྱད་པོ་དང བདེ་བ་དང གསལ་བ་དང རྟོག་པ་མེད་པ་དང༔ སྣང་ 
བ་རབ་རིབ་ཏུ་འདུག་པ་དང་༔ གཟའ་གཏད་ཆུང་བ་དང༔ འཇིག་རྟེན་གྱི་ 
སྤྱོད་པ་དང་མི་མཐུན་པ་བྱུང་ན་ཉམས་ཀྱི་རྟགས་ཡིན་པས་གང་ལ་ཡང་ངོ་མཚར་ 
དུ་མི་བརྩིའོ༔ ཞེན་འཛིན་གང་ལའང་མི་བྱའོ༔ དེ་ལྟ་བུ་དེ་ལ་བསྒོམ་པ་ཉམས་ 
མྱོང་དང་ལྡན་པ་ཞེས་བྱའོ༔ གསུངས་པ༔ སྤྱོད་པ་རོ་སྙོམས་དང་ལྡན་པ་དེ་
196

༄༅། །ཟབ་གཏེར་ཆོས་ཀྱི་མཛོད་ཁང་།
གང་ལགས་ཞུས་པས༔ སློབ་དཔོན་གྱི་ཞལ་ནས༔ སྤྱོད་པ་ནི་བསྒོམ་པ་ལ་རྒྱུན་ 
ཆད་མེད་དེ་འགྲོ་འཆག་འདུག་ཉལ་ཐམས་ཅད་དུཿ༔ བསྒོམ་དུ་མེད་ཀྱང་མ་
བརྗེད་པར་དྲན་པར་བྱའོ༔དཔེར་ན་ཆུ་བོ་ཆེན་པོ་རྒྱུན་ཆད་མེད་པ་ལྟ་བུའོ༔
དེ་ལ་རོ་སྙོམས་པ་ནི༔ ཕུང་པོ་ལྔ་ལ་འདོད་པའི་ཡོན་ཏན་ཅི་མཐོང་ཅི་ཤར་ཐམས་
ཅད་ལ་ཆགས་ཞེན་མེད་པའི་ཆོས་ཉིད་ཀྱིས་ཟིན་ཏེ༔ གང་ལའང་སྤང་བླང་མེད་ 
པར་རིན་པོ་ཆེའི་གསེར་གླིང་ན་ཕྱིན་པ་ལྟ་བུའོ༔ དེ་ཁོ་ན་ལ་སྤྱོད་པ་རོ་སྙོམས་
དང་ལྡན་པ་ཞེས་བྱའོ་གསུངསཿ
ཞུས་པས༔ རྣམ་རྟོག་འགྱུ་བྱེད་ཀྱི་འཕྲང་གང་དུ་གཅད་གསུངས་པ༔ མཉམ་ 
པར་བཞག་པའི་ཚེ༔ རྣམ་པར་རྟོག་པ་སྐྱེ༔ ཅིས་ཀྱང་རང་གི་སེམས་ལས་སྐྱེས༔ 
སེམས་ཅིའི་ངོ་བོར་ཡང་མ་གྲུབ༔ རྣམ་རྟོག་སྐྱེ་རྒྱུའི་ངོ་བོ་སྟོང༔ དཔེར་ན་སྤྲིན་ 
ནམ་མཁའ་ལས་བྱུང་ནས༔ ནམ་མཁའ་ལ་དེངས་པ་ལྟར༔ རྣམ་རྟོག་སེམས་ 
ལས་བྱུང་བ་སེམས་ཀྱི་ངང་དུ་དེངས༔ རྣམ་རྟོག་ཆོས་ཉིད་ཀྱི་རང་བཞིན་ཡིན་ 
ནོ༔ འཕྲང་བཅད་པ་ནི་སེམས་དྲན་པ་སྣ་ཚོགས་སུ་འགྱུ་ནསཿ དེ་ལ་ཤེས་པ་
གཏད་པས་ཁང་སྟོང་གི་རྐུན་བུ་ལྟར༔ སེམས་སྟོང་པ་ལ་རྣམ་རྟོག་སྟོང་པས་ 
གནོད་པ་བསྐྱལ་བ་ཅི་ཡང་མེད་དོ༔ དེ་ལ་རྣམ་རྟོག་འགྱུ་བྱེད་ཀྱི་འཕྲང་ཆོད་ 
པ་ཟེར་བ་ཡིན་ནོ་གསུངས་པཿཔ༔ འབྲས་བུ་མི་འགྱུར་བའི་གདིང་གང་དུ་བཅའ་ 
ཞེས་ཞུས་པས༔ སློབ་དཔོན་གྱི་ཞལ་ནས༔ བྱང་ཆུབ་སེམས་རྒྱུས་མ་བསྐྱེདཿ 
རྐྱེན་གྱིས་མི་འཇིག༔ སངས་རྒྱས་སྒམ་པོས་མ་མཛད༔ སེམས་ཅན་སྒྲིན་པོས་མ་ 
བཅོས ཡེ་ནས་རང་ལ་རང་ཆས་སུ་ཡོད་པ་དེ་བླ་མའི་གདམས་ངག་གིས་ངོ་ 
ཤེས་པའི་དུས་ན༔ སངས་རྒྱས་ཀྱི་མྱེས་པོ་སེམས་ཡིན་པས་སྔར་འདྲིས་པའི་མི་
197

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ངོ་ཤེས་པ་དང་འདྲའོ༔ དེ་ལྟ་བུ་ལ་བརྟན་པ་ཐོབ་ནས་མངོན་དུ་གྱུར་པའི་ངང་ 
ལ༔ དུས་གསུམ་གྱི་སངས་རྒྱས་ཐམས་ཅད་ཀྱང་སངས་རྒྱས་པས་རྒྱལ་བུ་རྒྱལ་ 
སར་ཕྱུང་བ་ལྟ་བུ་སྟེ༔ ཉམ་ང་བ་དང་བག་ཚ་བ་མེད་པར་ཡེ་ནས་ལྷུན་གྲུབ་ཏུ་
སངས་རྒྱས་པའི་འབྲས་བུ་གདིང་དང་ལྡན་པ་ཞེས་བྱའོ་གསུངས༔
༈ གོལ་ས་སྐྱོན་གྱི་མཐའ་གང་དུ་བཅད་ཞུས་པས༔ རེ་དོགས་གཉིས་བྱུང་ན་ 
ལྟ་བ་མ་རྟོགས་པའི་སྐྱོན་ཡིན༔ རིག་པ་བྱང་ཆུབ་ཀྱི་སེམས་སྐྱེ་བ་མེད་པ་ལ ལ་སངས་
རྒྱས་ལ་རེ་བ་མེདཿ༔ སེམས་ཅན་དུ་ལྷུང་བའི་དོགས་པ་མེད་དོ བསྒོམ་བྱ་སྒོམ་ 
བྱེད་གཉིས་བྱུང་ན་སེམས་ཉིད་འཕྲོ་མ་ཆོད་པའི་སྐྱོན་ཡིན༔ ཆོས་ཉིད་སྤྲོས་པ་ 
དང་བྲལ་བ་ལ་བསྒོམ་པའི་ཡུལ་མེད༔ སྒོམ་པར་བྱེད་པའི་མཁན་པོ་མེད བསྒོམ་ 
རྒྱུ་ཅི་ཡང་མེད་དོ་གསུངས༔ བླང་དོར་གཉིས་བྱུང་ན་ཆགས་འཛིན་མ་ཆོད་པའི་ 
སྐྱོན་ཡིན་པསཿ སེམས་ཉིད་ཡེ་སྟོང་ཡེ་བྲལ་ལ་བསྒྲུབ་བྱ་ལ་ཆགས་སུ་མེད༔ དོར་ 
བྱ་ལ་སྡང་དུ་མེད༔ ཡོན་ཏན་དང་སྐྱོན་ལ་བླང་དོར་མེད་དོ༔ ཡོ་བྱད་ལ་ཆགས་ 
ན་ལམ་དུ་ཁྱེར་མ་ཤེས་པའི་སྐྱོན་ཡིན་པས༔ གང་ལའང་དམིགས་མེད་འཛིན་ 
མེད་དུ་ཁྱེར་བས་ཆགས་ཞེན་རྩ་བ་དང་བྲལ་བར་ཤེས་པར་བྱའོ༔ ཧྲིལ་གྱིས་དྲིལ་ 
བས་ཡིན་པ་མེད་པ་ལྟ་བ་བཞག་པ་མེད་པ་བསྒོམ་པ༔ མྱོང་བ་མེད་པས་ཉམས་ 
མྱོང༔ ཐོབ་པ་མེད་པས་འབྲས་བུ དེ་ལས་ནི་དུས་གསུམ་གྱི་སངས་རྒྱས་ཀྱིས་ 
ཀྱང་མ་གསུངས༔ མི་གསུང༔ གསུང་བར་མི་འགྱུར་རོ༔ དེ་ལ་གོལ་ས་དང 
སྐྱོན་གྱི་མཐའ་ཆོད་པ་ཞེས་ཟེར་བ་ཡིན་གསུངས་སོ༔
ངེས་པར་ཤེས་པའི་སྐྱོན་བསལ་བ་དེ་གང་ལགས་ཞུས་པས༔ རང་སེམས་ ༈ 
སངས་རྒྱས་སུ་རྟོགས་ཀྱང་བླ་མ་མི་སྤང༔ སྣང་བ་སེམས་སུ་རྟོགས་ཀྱང་འདུས་
198

༄༅། །ཟབ་གཏེར་ཆོས་ཀྱི་མཛོད་ཁང་།
བྱས་ཀྱི་དགེ་བ་རྒྱུན་མི་བཅད༔ སངས་རྒྱས་ལ་རེ་བ་མེད་ཀྱང་ལྷ་དཀོན་མཆོག་ 
ལ་མཆོད་པ་མི་སྤོང༔ འཁོར་བ་ལ་དོགས་པ་མེད་ཀྱང་སྡིག་པ་ཕྲ་མོ་ནས་སྤངཿ 
ཆོས་ཉིད་འགྱུར་མེད་ཀྱི་དོན་ལ་གདིང་རྙེད་ཀྱང་ཆོས་གང་ལའང་སྒྲོ་སྐུར་མི་
བཏབ༔ རང་ལ་མངོན་ཤེས་དང་ཏིང་ངེ་འཛིན་ལ་སོགས་པའི་ཡོན་ཏན་ཤར་ཡང་ 
ང་རྒྱལ་དང་རློམ་སེམས་སྤང༔ འཁོར་འདས་གཉིས་མེད་དུ་རྟོགས་ཀྱང་སེམས་ 
ཅན་ལ་སྙིང་རྗེ་རྒྱུན་མི་བཅད་དོ་གསུངས༔
༈ ངེས་པའི་ཤེས་པ་བསྐྱེད་པ་གང་ལགས་ཞུས་པས༔ རང་སེམས་གདོད་མ་ 
ནས་སངས་རྒྱས་པར་ངེས་ཤེས་བསྐྱེད༔ ཆོས་ཐམས་ཅད་སེམས་ཀྱི་རྣམ་འཕྲུལ་ 
ཡིན་པར་ངེས་ཤེས་བསྐྱེད༔ འབྲས་བུ་རང་ལ་གནས་པས་གཞན་དུ་མེད་པར་ 
ངེས་ཤེས་བསྐྱེདཿ༔ བླ་མ་ལ་སངས་རྒྱས་དངོས་ཡིན་པས་ངེས་ཤེས་བསྐྱེདཿ༔ ལྷ་ 
བསྒོམ་གྱི་དེ་ཉིད་སངས་རྒྱས་ཀྱི་དགོངས་པ་ཡིན་པར་ངེས་ཤེས་བསྐྱེད༔ དེ་ལྟ་ 
བུའི་ཚུལ་གྱིས་ཉམས་སུ་བླང་བར་བྱའོ་གསུངསཿ
བརྒྱུད་པ་མན་ངག་དང་ལྡན་པ་དེ་གང་ལགས་ཞུས་པས༔ སློབ་དཔོན་གྱི་ 
ཞལ་ནས༔ ཀུན་ཏུ་བཟང་པོའི་གསང་གཏམ་འདི༔ ཀུན་གྱི་ཐུན་མོང་མ་ཡིན་ 
པས༔ དད་པ་གདུང་ཤུགས་དང་ལྡན་པའི་སྐྱེས་བུ་རྣམས་ལ་དགོངས་པའི་ཀློང་ 
རང་བཞིན་གྱིས་རྡོལ་ནས༔ བརྒྱུད་པའི་བཀའ་བབས་པར་གྱུར་པས་བརྒྱུད་ 
པའི་ཕྲེང་བ་བསྒྲང་མི་འཚལ་གསུངས དད་གུས་མེད་ཅིང་ཉམས་སུ་མི་ལེན་ 
པ་རྣམས་ལ་བརྒྱུད་པ་དགུ་ཕྲུག་བདས་ཀྱང་ན་ཡ་ཡིན༔ མངའ་བདག་རྗེ་ལགས༔ 
དད་པ་གདུང་ཤུགས་ཉམས་ལེན་ལྡན་པ་གཅིག་ཐུགས་ཀྱི་ཀློང་དུ་བརྟེན་འཚལ་ 
གསུངས༔ རྗེ་ལྷ་གཅིག་ལགས་ཆོས་ཉིད་སྐྱེ་བ་མེད་པའི་དོན་གཅིག་མ་རྟོགས་ནཿ
199

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྐུ་ལུས་རྒྱལ་པོར་སྐྱེས་ཀྱང་ཚེ་ལ་ལོང་མེད་ཆུའི་ལྦུ་བ་དང་འདྲ༔ ཆོས་ཉིད་ 
བསམ་དུ་མེད་པ་ལ་ལོངས་མ་སྤྱད་ན་མངའ་ཐང་རྒྱལ་སྲིད་འཇའི་རི་མོ་དང་
འདྲ་སྟེ ཡལ་བར་འགྲོ༔ རིག་པ་རང་བྱུང་གི་གྲོགས་དང་མ་འགྲོགས་ན་བཙུན་ 
མོ་འཁོར་འབངས་ཤུལ་ཀའི་མགྲོན་པོ་དང་འདྲ་བ་སྟེ་སོ་སོར་གྱེས་ནས་འགྲོ༔
ལྟ་བསྒོམ་གནས་ལུགས་དོན་ལ་མ་བསྒོམས་ན་སྐྱེ་ཤི་འབྱུང་འཇུག་ཟོ་ཆུའི་ཁྱུད་
མོ་དང་འདྲ་སྟེ་གཅིག་ཏུ་འཁོར༔ རྒྱལ་སྲིད་ཞི་བའི་ཆོས་ཀྱིས་མ་བསྐྱངས་ནཿ
བཀའ་ཁྲིམས་བསྡམས་ཀྱང་དུག་གི་སྡོང་པོ་དང་འདྲ་སྟེ་རང་འཕུང་བར་འགྱུར
རྒྱལ་པོ་ཆེན་པོ་ཆོས་ཁྲིམས་བསྡམ་འཚལ༔ ཞེས་གདམས་སོ༔ གསུངས་པཿཔ 
རྒྱལ་པོ་ཆེན་པོ་ལགས༔ དུས་ཀྱི་ཐ་མ་ལ་བཀའ་བཟང་རེ་ནི་ཀུན་གྱིས་འདོདཿ 
རྟོགས་ནི་སུས་ཀྱང་མ་རྟོགས༔ བཀའ་བཞིན་མི་བྱེད་པར་ཆོས་པར་ཁས་ལེན་པ་ 
མང༔ དེའི་དུས་སུ་གྲུབ་ཐོབ་ཉུང༔ ཐོ་ཅོ་ཆེ་བ་མང༔ རྒྱ་བོད་ཧོར་རྣམས་ཁྲབ་ 
བྱང་རྒྱུན་ཆད་པ་ལྟར་འགྱུར་བས༔ འདུལ་དཀའ་བར་མཆིས༔ དེའི་དུས་སུ་ 
ཆོས་དང་བསྟན་པའི་བཙས་སུ་དགོངས་པས་རིན་པོ་ཆེའི་གཏེར་དུ་སྦོས་དང༔ 
རྗེ་ཡབ་སྲས་ཀྱི་སྐྱེ་བ་ཐ་མ་སྨོན་ལམ་གྱི་དབང་གིས་འཕྲད་དེ་འོང༔ དེའི་དུས་ 
སུ་ཡང་ཡལ་བར་མ་དོར་ཕུར་ཚུགས་སུ་ཉམས་སུ་ལོངས༔ ཀོབ་ཕྱོར་དང་ཡབ་ 
ཡོབ་མ་ཆེ༔ ཁེ་གྲགས་དང་ལེགས་འདོད་ལ་མ་རྔམས༔ འགྲན་སེམས་དངཿ 
ཡོན་ཏན་མ་ངོམ་པར་འགྲོ་དོན་སྦས་པའི་ཚུལ་དུ་གྱིས༔ སྣོད་དང་མི་ལྡན་པ་ལ་ 
གདམས་པའི་བཅུད་མ་སྟེར༔ སྣོད་ལྡན་གྱི་སྐྱེས་བུ་ལ་ཆང་བཙིར་དང་དཔེ་ 
འཁྱུད་མ་བྱེད་པར་ཉམས་ཀྱིས་སྐྱོངས༔ ཞེས་པའི་ཞལ་གྱི་གདམས་པ་གནང་ 
ངོ སཱ་མཱ་ཡཱ
200

༄༅། །ཟབ་གཏེར་ཆོས་ཀྱི་མཛོད་ཁང་།
༩ ཨྃ སྤྲུལ་པའི་སྐྱེས་མཆོག་པདྨ་འབྱུང་གནས་ལ༔ ཁྲི་སྲོང་ལྡེའུ་བཙན་གྱིས་ 
གདུང་བའི་སྨྲེ་སྔགས་ཕྱུང་ནསཿ འཆི་ཁར་སངས་རྒྱས་པའི་གདམས་པ་གཅིག་ 
ཞུ་འཚལ་ཞེས་པསཿ༔ ལགས༔ གསང་སྔགས་གསེབ་ལམ་སྡིག་པོ་ཆེ་སྔོན་ལ་ 
སངས་རྒྱས་པ༔ བར་དོ་མེད་པའི་གདམས་པ་བདོག་པས་གསན་མཛོད་ཅིགཿ 
འོ་སྐོལ་མ་རིག་པའི་རྐྱེན་དང་ལས་ཀྱི་དབང་གིས་དང་པོ་མངལ་དུ་ཞུགས་ནས་ 
སྐྱེ་བ་ལགས༔ བར་དུ་ལོ་གྲངས་འགའ་ཙམ་ས་སྟེང་ན་གནས་པ་ཡིན༔ མཐར་ཤི་
བའི་དུས་ན་ཕུང་པོ་ས་སྟེང་དུ་ལུས༔རྣམ་ཤེས་ལས་ཀྱི་དབང་གིས་འགྲོ་བ་
རིགས་དྲུག་གང་རུང་དུ་ལུས་ལེན་པས་འཁོར་བ་ལ་འཁྱམས་པ་ཡིན༔ དེ་ཡང་ 
འོ་སྐོལ་ཚེ་འདི་མཐར་ཕྱིན་པའི་དབང་དུ་བྱས་ན་ཡང་ལོ་བརྒྱ་ཡན་མི་ཐུབ༔ དེ་
ལ་ཡང་ཚེ་ཕྱེད་ནུབ་མོ་ཉལ་ནས་རོ་དང་འདྲ༔ བག་ཆགས་འཁྲུལ་པའི་དབང་
གིས་རྨི་ལམ་བདེ་སྡུག་སྣ་ཚོགས་ཉམས་སུ་མྱོང༔ དེ་ནས་ལོ་ལྔ་བཅུ་ལས་མེད༔
དེ་ཡང་ནང་ནུབ་ལྟོ་གཡོག་མངག་ཟ་འཐུང་གིས་བྲེལ༔ ལབ་ལོབ་སྨྲ་མཆུ་འདོད་
ཡོན་ཟང་ཟིང་གིས་གཡེང༔ འདི་ཡིན་མེད་པའི་མི་ཚེ་ཡེངས་མའི་ལམ་ལ་བུན་
གྱིས་ཟད་པ་མ་ཚོར༔ དེ་ཡང་ལོ་བརྒྱ་ཐུབ་པའི་དབང་དུ་བྱས་པ་ཡིན༔ དེ་ལྟར་ 
མ་ཡིན་པ་ནི་སྐྱེས་པའི་ནངས་པར་ནས་ཀྱང་འཆི་བའི་དུས་ཐེབས་པ་དང་འདྲ་ 
བ་རང་ཆས་སུ་ཡོད་ཀྱང༔ འོ་སྐོལ་གཏན་ནས་མི་འཆི་བ་ལྟར༔ ཆགས་སྡང་ལ་ 
སོགས་པའི་ཟང་ཟིང་ཀྱུ་ལོག་སྣ་ཚོགས་པ་བྱེད་པར་འདུག་སྟེ ནམ་འཆི་མི་
ཤེས༔ འཆི་རྐྱེན་ནི་མང༔ ཞག་གཅིག་མི་འཆི་བའི་བསྲིང་ཐབས་ཀྱང་འཆི་དུས་ 
ལ་བབས་པའི་ཚེ་མེད༔ དབང་མེད་དུ་འཆི་བར་ཐག་ཆོདཿ
༈ རྒྱལ་པོ་ཡབ་སྲས་གསོན་ཅིག༔ འཆི་ལུགས་ལ་ཡང་རབ་འབྲིང་ཐ་མ་གསུམ་
201

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྟེ རྒྱལ་པོ་ལྟར་འཆི་བ་ནི༔ མངའ་རིས་ལོངས་སྤྱོད་གཉེན་འདུན་གྱིས་བསྐོར་
ནས༔ཟང་ཟིང་གི་ངང་ལས་ཤུལ་དུ་འཕྲེང་ནས་འཆི༔ དེ་ནི་འཆི་ལུགས་ཐ་མ་ 
ཡིན་པས་འཆི་ཁར་ཆགས་པ་དང་ཞེན་པ་གང་ལའང་མི་བྱ་བ་གནད་ཤིན་ཏུ་ཆེ 
སྤྲང་པོ་ལྟར་འཆི་བ་ནི༔ རྫས་དང་ཡོ་བྱད་གང་ལའང་ཆགས་རྒྱུ་ཡང་མེད་པས་
ཆགས་པ་མེད་པས་འཆི་བ་ཡིན་ཏེ༔འདི་ནི་འཆི་ལུགས་འབྲིང་པོ་ཡིན༔ རི་
དྭགས་ལྟ་བུར་འཆི་བ་ཞེས་བྱ་སྟེ གཅིག་པུར་རི་ཁྲོད་དུ་ཆགས་པ་དང་ཞེན་
པའི་རྟོག་པ་མེད་པར་འཆི་བ་ནི འཆི་ལུགས་རབ་ཡིན་ནོ༔ འཆི་བའི་དུས་སུ་
སངས་རྒྱས་ལུགས་གསུམ་སྟེ༔ དབང་པོ་ཐ་མ་ཚོགས་བསགས་ནས༔ ཚེ་ཕྱི་མ་
དང་བཅས་ནས་སངས་རྒྱས་པ་ཡིན༔ དབང་པོ་འབྲིང་གོམས་འདྲིས་དང་བཅས་
ནས་བར་དོར་སངས་རྒྱ་བ་ཡིན༔ དབང་པོ་རབ་རྟོགས་པ་དང་བཅས་ནས་བར་
དོ་མེད་པར་སངས་རྒྱ་བ་ཡིན ད་རེས་འོ་སྐོལ་འདི་ཡང་བར་དོ་མེད་པའི་
སངས་རྒྱ་བའི་གདམས་པ་ཡིན༔ གསང་སྔགས་ཀྱི་གསེབ་ལམ་བྱ་བ་ཡིན་ནོ༔ དེ་
ཡང་གདམས་པའི་རྩ་བ་ཚིག་གསུམ་གྱིས་མཚོན་ནས་སྟོན་ཏེ ཕྱི་སྣང་བའི་
ཡུལ་ཐམས་ཅད་ནམ་མཁའི་ངོ་བོ་ལྟར་རྩད་བཅད་པས༔ ཕྱི་སྣོད་ཀྱི་འཇིག་ 
རྟེན་འགྲོ་དྲུག་གི་སྐྱེ་གནས་རྩ་བ་དང་བྲལ༔ ནང་འཛིན་པའི་སེམས་གསལ་སྟོང་ 
གི་ངོ་བོར་རྩ་བ་བཅད་པས༔ ནང་བཅུད་ཀྱི་སེམས་ཅན་ཐམས་ཅད་མངལ་ཁ་ 
སྟོངས་པར་བཞག་ནས་སྐྱེ་བ་རྩ་བ་དང་བྲལཿ མ་རིག་པ་སྐྱེ་མེད་དུ་རྟོགས་པས་ 
ཆོས་ཉིད་ཀྱི་རྩ་བ་བཅད་ནས་དགེ་སྡིག་རྩ་བ་དང་བྲལ་ལོ༔ གདམས་པ་ཚིག་ 
གསུམ་པོ་འདི་ལ་འདུས་སོ ཞེས་གདམས་སོ༔
༈ རྒྱལ་པོས་ཕྱི་སྣང་བའི་ཡུལ་ནམ་མཁའི་ངོ་བོར་རྩད་ཇི་ལྟར་གཅད༔ ཕྱི་
202

༄༅། །ཟབ་གཏེར་ཆོས་ཀྱི་མཛོད་ཁང་།
སྣོད་ཀྱི་འཇིག་རྟེན་འགྲོ་དྲུག་གི་སྐྱེ་གནས་རྩ་བ་དང་བྲལ་བ་ཇི་ལྟར་བྲལ་བ་ལགསཿ 
ཞུས་པས༔ སློབ་དཔོན་གྱི་ཞལ་ནས་ཕྱི་སྣང་བའི་ཡུལ་ནི ད་ལྟར་གྱི་སྣང་བ་ 
གླིང་བཞི་རི་རབ་བྱེ་བ་ཐེར་འབུམ་ཡོད་པ་ལ འོ་སྐོལ་གྱི་སྣང་བ་ལ་ས་རྡོ་རི་ 
བྲག་རྩི་ཤིང་ནགས་ཚལ་སྣ་ཚོགས་སུ་སྣང་བ་འདི་ཡིན་ཏེ༔ མ་རྟོགས་པ་ལོག་ 
པའི་སྣང་བ་བྱ་བ་ཡིན༔ མཛོད་དགོངས་པ་འདུས་པ་ལས རྫས་ཀྱི་ངོ་བོ་ 
གཅིག་ལ་ཡང་༔ ལོག་ལྟ་དྲུག་དང་ཡང་དག་གཅིག༔ ཕྱིན་ཅི་ལོག་གི་རྣམ་པ་ 
གཉིས ཞེས་པས་འོ་སྐོལ་གྱི་ཆུ་གཅིག་པུ་ལ་ཡང༔ ལྷས་བདུད་རྩིཪ་མཐོང༔ ལྷ་ 
མ་ཡིན་གྱིས་གོ་མཚོན་དུ་མཐོངཿ མིས་ཆུར་མཐོང༔ བྱོལ་སོང་གིས་བཏུང་བར་ 
མཐོང༔ ཡི་དྭགས་ཀྱིས་རྣག་ཁྲག་ཏུ་མཐོང༔ དམྱལ་བས་ཟངས་ཆུ་ཁོལ་མར་ 
མཐོང༔ ལོག་ལྟ་དྲུག་ཏུ་བྱུང ཡང་དག་པར་ནི་དེ་དག་གང་ཡང་མ་མ་ཡིན 
དེ་ལ་ཕྱིན་ཅི་ལོག་གཉིས་སུ་བཟུང་སྟེ མུ་སྟེགས་པ་རྣམས་ན་རེ རྒྱུ་འབྲས་ 
གཉིས་རྟག་པས་མི་ཤི་བ་མིར་སྐྱེ༔ རྟ་ཤི་བ་རྟར་སྐྱེ་བ་ལ་སོགས་པར་འདོད༔ 
མུ་སྟེགས་ཆད་པ་བ་ན་རེ ལུས་འབྱུང་བ་བཞིའི་བག་ལ་ཞ༔ སེམས་ནམ་ 
མཁའི་བག་ལ་ཞ༔ ད་ལྟ་འདི་རྐྱེན་སྣང་གློ་བུར་བ་ཡིན༔ ཤི་ནས་ལུས་མི་ལེན་ 
ཟེར༔ དེ་གཉིས་ཕྱིན་ཅི་ལོག་གི་རྟོག་པ་ཡིན༔ འོ་ན་ཡང་དག་པའི་དོན་གང་ 
ཡིན་ན༔ དེ་ནི་ཅིར་ཡང་མ་ཡིན༔ འཛིན་པ་ཐམས་ཅད་དང་བྲལ་བ་གཅིག་ 
ཡིན༔ ད་ལྟ་ཕྱིའི་སྣང་བ་ལ་ས་རྡོ་རི་བྲག༔ རྩི་ཤིང་ནགས་ཚལ་ལ་སོགས་པ་འདི་ 
ལ་གང་དུའང་མི་འཛིནཿ༔ གང་དུའང་མི་སྒྲུབ༔ སྣང་བ་མི་འགེགས༔ ཡོད་མེད་ 
མི་བསྒྲུབ༔ སྣང་བ་རང་ཤརཿ སྟོང་པ་རང་སྟོང༔ ནམ་མཁའི་ངོ་བོ་དང་འདྲ་སྟེ 
ངོ་བོ་རང་སྟོང༔ སྣང་ལ་རང་བཞིན་མེད་པར་གཞག་གོ༔ དེ་ལྟ་བུའི་ཡུལ་སྣང་
203

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་འཛིན་པ་མ་ཞུགས་པས༔ ཞེན་ཆགས་མ་སྐྱེས་ཏེ ཕྱི་སྣོད་ཀྱི་འཇིག་རྟེན་རྩ་ 
བ་ནས་བཅད་པས་རིགས་དྲུག་ཏུ་སྐྱེ་བ་མེད༔ རྒྱུ་དྲུག་གནས་སྟོང་པ་ཡིན༔ དེ་ 
ཅིའི་ཕྱིར་ཞེ་ན༔ རིགས་དྲུག་གི་སྣང་བ་འཁྲུལ་པ་ཡིན༔ འཁྲུལ་པ་དང་བྲལ་པ་ 
ལ་ཡུལ་སྣང་མཐོང་རྒྱུ་མི་གདའ་གསུངས༔ ནང་འཛིན་པའི་སེམས་གསལ་སྟོང་ 
གི་ངོ་བོར་ཚད་བཅད་པ་དེ་གང་ལགས་ཞུས་པས༔ སློབ་དཔོན་གྱི་ཞལ་ནས༔ 
ནང་འཛིན་པའི་སེམས་གསལ་སྟོང་དུ་རྩད་བཅད་ནས༔ སེམས་ཀྱི་མངལ་ཁ་ 
སྟོང་པར་བཞག་པསཿ༔ སྐྱེ་རྒྱུད་རྩ་བ་དང་བྲལ་ཟེར་ཙམ་ན༔ ནང་འཛིན་པའི་ 
སེམས་གང་ཡིན་ཕ་མ་སྤུན་གྲོགསཿ༔ བུ་ནོར་དགྲ་གཉེན་ལ་སོགས་པ་འདི་རྣམས་ 
ཡིན༔ འོ་ན་འཛིན་མཁན་རང་གང་ཡིན༔ ཉོན་མོངས་པ་ཅན་གྱི་ཡིད་དེ་ཡིན༔ 
ཡིད་ཀྱི་རྩ་བ་བཅད་ནས་ཡིད་གང་ཡང་མ་གྲུབ༔ འོ་ན་གང་ཡང་མེད་དམ་ཞེ་ 
ན་མ་རྟོགས་པའི་དུས་ན་ཡིད་ཀུན་བྱེད་ཕུང་ཁྲོལ་མཁན༔ སེམས་མི་དྲན་དགུ་ 
དྲན་ཞེས་བྱ་བ༔ དེ་ཉིད་རྟོགས་ཤིང་རྩད་ཆོད་ནས༔ གསལ་ལ་མ་འགགས་པ་ 
གཅིག་ཡོད་དོ༔ དེ་ལ་སེམས་ཉིད་ཅེས་བྱ་བ་གང་དུའང་མ་གྲུབ་པ་དེ་ལ་ཆོས་ 
ཀྱི་དབྱིངས་ཞེས་བྱ༔ དེ་ཉིད་གསལ་ལ་མ་འགགས་པ༔ རང་སྣང་བ་ཡིན༔ སྣང་ 
ཡང་གང་དུ་ཡང་མ་གྲུབ་པ་སྟོང་པ་ཡིནཿ
དེ་ལྟར་ཡུལ་སྣང་གང་ལ་ཡང་ཕ་དང་མའི་འཛིན་པ་མ་ཞུགས་པསཙྩཾ འཛིན་ 
པ་ཕའི་རྒྱུ་དང༔ ཆགས་པ་མའི་རྐྱེན་ཟད་པས་རིགས་དྲུག་གི་མངལ་ཁར་སྐྱེ་ 
དགོས་མི་གདའ་གསུངས༔ མ་རིག་པ་སྐྱེ་མེད་དུ་རྟོགས་པས་ཆོས་ཉིད་ཀྱི་རྩ་བ་
བཅད་པས་དགེ་སྡིག་རྩ་བ་དང་བྲལ་བ་དེ་གང་ལགས་ཞེས་ཞུས་པས༔ སློབ་ 
དཔོན་གྱི་ཞལ་ནས༔ མ་རིག་པ་ཞེས་གང་ལ་ཟེར་ནཿ༔ ཆོས་ཉིད་ཀྱི་དོན་མ་
204

༄༅། །ཟབ་གཏེར་ཆོས་ཀྱི་མཛོད་ཁང་།
མཐོང་བ་ཡིན༔ དེ་སྐྱེ་མེད་དུ་རྟོགས་དགོས་པ་ཡིན༔ སྐྱེ་མེད་བྱ་བ་གང་ལ་ཟེར་ 
ནཿ སེམས་ཉིད་ཅིའི་ངོ་བོར་ཡང་མ་གྲུབ་པ་སྤྲོས་པའི་མཚན་མ་ཐམས་ཅད་ 
དང་བྲལ་བ༔ རིག་པ་རང་ཤར་བ་ལ་ཟེར༔ རང་གིས་རང་ཤེས་པ་ཞེས་བྱ༔ སྐྱེ་ 
བ་མེད་པའི་དོན་རྟོགས་པ་ཞེས་བྱ༔ དོན་ལ་ཆོས་ཉིད་དོན་གྱི་ངོ་བོ་རྩད་ཆོད་ 
པ་ཟེར་རོ༔ དེ་ལ་དགེ་སྡིག་ལས་ཀྱི་ཆོས་དང་བྲལ་བ་ཞེས་བྱའོ༔ དགེ་བ་ཅི་ 
སྙེད་བྱས་ཀྱང་སངས་རྒྱས་ཀྱི་འབྲས་བུ་ལ་རེ་བ་མེད༔ སྡིག་པ་ཅི་སྙེད་བྱས་ཀྱང་ 
ངན་སོང་དང་དམྱལ་བའི་དོགས་པ་མེད་དོ༔ དེ་ལ་ལས་དང་ལས་ཀྱི་རྣམ་པར་ 
སྨིན་པས་དོགས་པ་མེད་དོ༔ དེ་ལ་རིག་བཟོ་འམ༔ འདོད་ཀའམ༔ བཅོས་མ་ལྟ་ 
བུ་མ་ཡིན་ཏེ༔ བཀའ་ལུང་ཐམས་ཅད་ནས་བཤད་དོ༔ ཤེས་རབ་ཀྱི་ཕ་རོལ་ཏུ་ 
ཕྱིན་པ་རྒྱས་པ་ལས་ཀྱང༔ ཆོས་ཐམས་ཅད་རང་བཞིན་གྱིས་སྟོང་པར་ལས་ཀྱང་ 
མ་མཆིས་ལས་ཀྱི་ འབྲས། མ་མཆིས༔ ལས་ཀྱི་རྣམ་པར་སྨིན་པ་ཡང་མ་མཆིས་ 
སོ༔ ཞེས་པ་དང༔ ཚུལ་བརྒྱ་ལྔ་བཅུ་པ་ལས༔ ཇི་ལྟར་པདྨ་རབ་ཏུ་དམར་བ་ལཿ 
ཉེས་པའི་སྐྱོན་གྱིས་མ་གོས་སོ༔ དེ་བཞིན་ཆོས་རྣམས་སྟོང་པ་ལ༔ ལས་ཀྱི་ཉེས་ 
པས་མི་གོས་སོ༔ ཞེས་གསུངས་པ་དང༔ ནམ་མཁའ་ཆེ་ལས༔ ཅི་སྟེ་ལས་ཀྱི་ 
དབང་གྱུར་ན༔ རང་བྱུང་ཡེ་ཤེས་ཡོད་མ་ཡིན ཞེས་སོ༔ རྡོ་རྗེ་རི་རབ་ཁང་པ་ 
ལས༔ བདག་ནི་བདག་གིས་སྟོང༔ གཞན་ནི་གཞན་གྱིས་སྟོང༔ གཉིས་ནི་གཉིས་ 
ཀས་སྟོང༔ གཉིས་ཀ་མ་ཡིན་པ་ཡང་གཉིས་ཀ་མ་ཡིན་པས་སྟོང༔ གཉིས་ཀ་མ་ 
ཡིན་པ་ནི་མཐའ་མེད་པས་སྟོང་སྟེ ཡང་དག་པ་མ་ཡིན་པས་ཀུན་ཏུ་བརྟགས་ 
པའི་ཕྱིར་རོ ཞེས་སོ༔ བློ་གྲོས་རྒྱ་མཚོའི་མདོ་ལས༔ ཐེག་པ་ཆེན་པོའི་མདོ་ 
འདི་དག་ནི འཇིག་རྟེན་དང་མི་མཐུན་ནོ༔ དེ་ཅིའི་ཕྱིར་ཞེ་ན༔ སེམས་ཅན་
205

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐམས་ཅད་ནི་རྒྱུན་གྱིས་རྗེས་སུ་འཇུག་པ་དང་བྲལ་བའོ༔ ཞེས་སོ༔ དེས་ན་ 
ཐམས་ཅད་རང་སེམས་ཀྱི་འཁྲུལ་པར་ཤེས་པས་ཆོས་ཉིད་ཀྱི་དོན་རྩད་ཆོད༔ 
དགེ་སྡིག་རྩ་བ་དང་བྲལ་བ་ཡིན་ནོ ཞེས་གསུངས་སོ༔ 
ཡང་རྒྱལ་པོས་འཆི་བའི་དུས་སུ་བར་དོ་མེད་པར་སངས་ཇི་ལྟར་རྒྱ་
ཞེས་ཞུས་པས༔ སློབ་དཔོན་གྱི་ཞལ་ནས༔ རྣལ་འབྱོར་པ་བློ་རབ་ཀྱིས་ཕྱི་སྣང་ 
བའི་ཡུལ་ལ་འཛིན་པ་མེད་པསཿ༔ སྣང་བར་སྒྲོ་འདོགས་ཆོད་ནས༔ སྣང་བ་རང་ 
སར་གྲོལ་ཏེ་བར་དོ་སྣང་བའི་ཡུལ་མི་འཆར༔ཕྱི་སྣོད་ཀྱི་འཇིག་རྟེན་དུ་སྐྱེ་བ་
མེད༔ ནང་འཛིན་པའི་སེམས་གང་ཅིའི་ངོ་བོར་ཡང་མ་གྲུབ་པས༔ འཁོར་བ་ 
རང་སར་གྲོལ་ཏེ༔ བར་དོ་ཡིད་ཀྱི་ཡུལ་མེད་པས༔ རིགས་དྲུག་མངལ་སྒོ་ཁ་ 
སྟོང་སྟེ་སྐྱེ་རྒྱུ་མེད༔ ཆོས་ཉིད་རང་སར་རྣལ་འབྱོར་པའི་ལུས་བོར་བསཿ རིག་ 
པ་ནམ་མཁའ་དང་འཕྲད དེ་ལས་དགེ་སྡིག་གི་འཕེལ་ཟད་པ་ཡིན་ནོ༔ ཞེས་ 
གསུངས༔ རྒྱལ་པོས་དེ་ལྟ་བུ་ལ་སྐུ་གསུམ་གྱི་འབྲས་བུ་ཇི་ལྟར་འབྱུང་བ་ལགས༔ 
ཞེས་ཞུས་པས༔ སློབ་དཔོན་གྱི་ཞལ་ནས༔ ཆོས་ཉིད་ཀྱི་གཞི་སྨྲ་བརྗོད་ཀྱི་ཡུལ་ 
ལས་འདས་པ་གང་ཅིར་ཡང་མ་ཡིན་པ་ནམ་མཁའ་ལྟ་བུའི་ངང་ལས་འབྲས་བུ་ 
ཆོས་ཀྱི་སྐུ་ཞེས་བྱའོ༔ ཆོས་ཀྱི་སྐུ་ནམ་མཁའ་ལྟ་བུའི་ངང་ལསཿ ལོངས་སྤྱོད་ 
རྫོགས་པའི་སྐུ་སྤྲིན་ལྟ་བུ༔ མཚན་དང་དཔེ་བྱད་ཀྱིས་སྤྲས་པ་ས་བཅུའི་སངས་ 
རྒྱས་བྱང་ཆུབ་སེམས་དཔའ་རྣམས་ཀྱི་ངོ་ལ་སྣང༔ སྤྲུལ་པའི་སྐུ་ཆར་ལྟ་བུས་ 
སྤྲུལ་པ་དཔག་ཏུ་མེད་པས་གང་ལ་གང་འདུལ་གྱི་དོན་བྱེད་པའོ༔ ཐིག་ལེ་སྦས་ 
པའི་རྒྱུད་ལས༔ ནམ་མཁའ་སྟོང་པའི་ངང་ཉིད་ལས༔ ཆུ་འཛིན་སྤྲིན་གྱི་རང་ 
བཞིན་ཆགས༔ དེ་ལས་ཆར་དུ་འབབས་པ་ཡིན༔ རྩི་ཤིང་ནགས་ལོ་སྐྱེས་པ་
206

།ཟབ་གཏེར་ཆོས་ཀྱི་མཛོད་ཁང་
ཡིན༔ནམ་མཁའ་སྟོང་པའི་ངང་ཉིད་ལས༔ ཆུ་འཛིན་སྤྲིན་གྱི་རང་བཞིན་ 
ཆགས༔ དེ་ལས་ཆར་དུ་འབབ་པ་ཡིན༔ རྩི་ཤིང་ནགས་ཚལ་སྐྱེས་པ་ཡིནཿ ཆོས་ 
སྐུ་བསམ་གྱིས་མི་ཁྱབ་པས༔ རྣལ་འབྱོར་རྣམ་གསུམ་རྟོག་པའི་ཡུལ༔ དེ་ལས་ 
ལོངས་སྐུ་འབྱུང་བ་ཡིན༔ ཐེག་ཆེན་བྱང་ཆུབ་སེམས་དཔའི་ཡུལ༔ དེ་ལས་སྤྲུལ་ 
སྐུ་འབྱུང་བ་ཡིན༔ སྐལ་ལྡན་སེམས་ཅན་རྣམས་ཀྱི་ཡུལ༔ ཞེས་གསུངས་སོ༔ དེ་ 
ནི་འབྲས་བུ་སྐུ་གསུམ་གྱི་འཆར་ལུགས་ཡིན་ནོ༔ ཞེས་གསུངས་སོ༔
གསུངས་པ༔ རྗེ་ལྷ་གཅིག་ལགས༔ ཚེ་ལ་ལོང་མེད་ཆོས་ཉིད་ཟབ་མོའི་དོན་ 
འདི་ཉམས་སུ་ལོངས་མཛོད༔ དགོངས་པ་ཟབ་མོའི་དོན་དང་ལྡན་ཡང༔ འདུས་ 
བྱས་ཀྱི་དགེ་བའི་རྩ་བ་རྒྱུན་མ་བཅད་པར་མཛོད༔ ཅི་བྱེད་དམིགས་པ་མེད་
པའི་རྒྱས་ཐོབ༔ ཆོས་འདི་རྣམས་ནི་ད་ལྟ་སྤེལ་ན་སྒྲོ་སྐུར་གྱི་གནས་སུ་འགྲོ་བས༔
ཕྱི་རབས་ཀྱི་དོན་དུ་གཏེར་དུ་སྦོས་ལ་བཀའ་རྒྱ་ཐོབ༔ ཅེས་པ་ཞལ་གྱི་གདམས་པ་ 
མངའ་བདག་ཡབ་སྲས་ལ་གནང་ངོ༔ མཚོ་རྒྱལ་བདག་གིས་དཀར་ཆག་ལ་བཏབ་ 
ནས་གཏེར་དུ་བསྐུངས་པ་འདི༔ སྐལ་ལྡན་ལས་ཅན་རྣམས་དང་འཕྲད་པར་ 
ཤོགཿ༔ སཱ་མཱ་ཡཱ
ཨྃ༔ ན་མོ་གུ་རུ་དྷེ་ཝ་དྷཱཀྐི་ནི་ཧཱུྃ༔ སངས་རྒྱས་སྣང་བ་མཐའ་ཡས་ཀྱི་སྤྲུལ་པཿ
ཐབས་མཁས་ཐུགས་རྗེའི་བདག་ཉིད་དམ་པར་གྱུར་པ་སློབ་དཔོན་ཆེན་པོ་པདྨ་ 
འབྱུང་གནས་ཀྱིས༔ རྒྱལ་བ་ཐམས་ཅད་ཀྱི་དགོངས་པ་འདུས་པ་གནད་ཀྱི་ཞལ་ 
གདམས་གསུངས་པ༔ དེ་ཡང་སྣང་སྲིད་ཐམས་ཅད་ཀྱི་གནད་ནམ་མཁར་འདུས 
འབྱུང་བ་ཐམས་ཅད་འགྱུར་ཞིང་མི་རྟག་པའོ༔ དེ་ཡང་ནམ་མཁའི་རང་ ་བཞིན་ 
ནི༔ ཡེ་གདོད་མ་ནས་སྟོང་པ་མི་འགྱུར་བའོ འབྱུང་བ་ས་ཆུ་མེ་རླུང་ནི་འགྱུར་
207

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བའི་ཆོས་ཉིད་ཡིན་ཏེ༔ བྱུང་ཡང་ནམ་མཁའི་ངང་ལས་བྱུང༔ གནས་ཀྱང་ནམ་ 
མཁའི་ངང་ལ་གནས༔ ཐིམ་ཡང་ནམ་མཁའི་ངང་ལ་ཐིམ ནམ་མཁའི་ 
བཞིན་དུས་གསུམ་འགྱུར་བ་མེད་པ་སྣང་སྲིད་ཐམས་ཅད་ནམ་མཁའི་ངང་ལ་འདུས་
སོ༔ དེས་ནམ་མཁའ་ལ་དོན་ཆོས་ཉིད་ཀྱི་ནམ་མཁའ་ལྟ་བུར་ཡེ་གདོད་མ་ནས་ 
སྟོང་པ་ལཿ རྟག་སེམས་ཉིད་སྟོང་པ་ནམ་མཁའ་ལྟ་བུ་ལ་བག་ཆགས་དང་ཉོན་
མོངས་པ་སྤྲིན་དང་ཁུ་རླངས་ལྟ་བུ་ཡང་སེམས་ཉིད་སྟོང་པ་ལས་བྱུངཿ༔ གནས་
ཀྱང་སེམས་ཉིད་སྟོང་པའི་ངང་ལ་གནས༔ ཐིམ་ཡང་སེམས་ཉིད་སྟོང་པའི་ངང་
ལ་ཐིམ་པའོ༔ དེ་ལྟར་རྟོགས་པའི་དུས་ནས་ལས་དང་ཉོན་མོངས་པའི་བག་ཆགས་ཀྱི་ 
སྐྱོན་གྱིས་མ་གོས་པ་ནི༔ སྣང་སྲིད་ཀྱི་ཆོས་ཐམས་ཅད་གནད་དུ་ཚུད་པ་ཞེས་
བྱའོ༔
༈ ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གི་གནད་ནི༔ ཆོས་ཉིད་བདེན་པ་ཆེན་ 
པོར་འདུས་སོ༔ ཆོས་གཞན་ནི་འགྱུར་ཞིང་མི་རྟག་པའོ༔ ཆོས་ཉིད་བདེན་པ་ 
ཆེན་པོར་ཡེ་ནས་ལྷུན་གྱིས་གྲུབ་ཅིང༔ བྱ་བརྩལ་མེད་པ་མ་བཅོས་པའི་ངང་ 
རང་བྱུང་རང་གསལ༔ སྤྲོས་པ་མེད་པའི་ངང་དུ་འདུས་སོ༔ ཐེག་པ་གཞན་ཆོས་ 
ཀྱི་སྒོ་མོ་བརྒྱད་ཁྲི་བཞི་སྟོང་ནི བྱུང་ཡང་ཆོས་ཉིད་བདེན་པ་ཆེན་པོའི་ངང་ 
ལས་བྱུང༔ གནས་ཀྱང་ཆོས་ཉིད་བདེན་པ་ཆེན་པོའི་ངང་ལ་གནས༔ ཐིམ་ཡང་ 
ཆོས་ཉིད་བདེན་པ་ཆེན་པོའི་ངང་ལ་ཐིམ༔ ཆོས་ཅན་གང་དུ་འགྱུར་ཡང ཚིག་ 
ཏུ་ཅི་སྐད་གསུངས་ཀྱང་མཁས་པར་ཇི་ལྟར་བསྟན་ཀྱང༔ ཆོས་ཉིད་བདེན་པ་ 
ཆེན་པོའི་དོན་དེ་མི་འགྱུར་བས༔ ཆོས་ཐམས་ཅད་ཀྱི་གནད་ནི་ཆོས་ཉིད་བདེན་ 
པ་ཆེན་པོ་ལ་མ་བརྩལ་མཉམ་པར་བཞག་པ་ནི༔ ཆོས་ཀྱི་སྒོ་མོ་བརྒྱད་ཁྲི་བཞི་
208

༄༅། །ཟབ་གཏེར་ཆོས་ཀྱི་མཛོད་ཁང་།
སྟོང་གི་གནད་ཡིན་ནོ
༈ སེམས་ཅན་སྐྱེ་འགྲོ་ཐམས་ཅད་ཀྱི་གནད་ནི་བྱང་ཆུབ་སེམས་ལ་འདུས༔
གཟུགས་དང་ཤེས་པ་གཞན་འགྱུར་ཞིང་མི་རྟག་པའོ༔ སེམས་ཅན་སྐྱེ་བ་རྣམ་པ་ 
བཞི་དང་པོ་བྱུང་ཡང་སེམས་མ་རྟོགས་པ་ལས་བྱུང༔ བར་དུ་གནས་ཀྱང་སེམས་ 
མ་རྟོགས་པའི་སེམས་སུ་གནས༔ ཐ་མར་འཁོར་ཡང་སེམས་མ་རྟོགས་པས་སེམས་ 
ཅན་དུ་འཁོར༔ སེམས་སྐྱེ་བ་མེད་པ་གདོད་མ་ནས་དག་པ༔ རང་བྱུང་གི་རིག་ 
པ་དེ་ངོ་ཤེས་ཙམ་ནས་སངས་རྒྱས་རང་ལ་རྙེད་པ་ཡིན༔ སེམས་ཀྱི་མཚན་ཉིད་ 
ནི་རྟོགས་པའི་དུས་ན་སེམས་མ་བརྩལ་མཉམ་པར་བཞག་པའི་ངང་ལ་སངས་རྒྱས་ 
སོ༔ བྱང་ཆུབ་སེམས་ཀྱི་ངོ་བོ་ནི་དུས་གསུམ་དུ་འགྱུར་བ་མེད་པས་སྐྱེ་འགྲོ་ཐམས་ 
ཅད་སངས་རྒྱས་པའོ༔ བདེ་བར་གཤེགས་པའི་སྙིང་པོ་ནི༔ སངས་རྒྱས་ཀྱིས་ 
སེམས་ཅན་ཐམས་ཅད་ལ་ཁྱབ་པར་གནསཔས་བྱང་ཆུབ་ཀྱི་སེམས་རྟོགས་པ་ 
ཞེས་སོ དེ་ལྟར་རྟོགས་ན་སེམས་ཅན་སྐྱེ་འགྲོ་ཐམས་ཅད་གནད་དུ་ཚུད་པ་ཞེས་
བྱའོ
ཡེ་ཤེས་ཐམས་ཅད་ཀྱི་གནད་ནི༔ རང་བྱུང་གི་ཡེ་ཤེས་ཡིན༔ ཡེ་ཤེས་ 
གཞན་ནི་འགྱུར་ཞིང་མི་རྟག་པའོ༔ རང་བྱུང་གི་ཡེ་ཤེས་ནི་ཡེ་གདོད་མ་ནས་ 
རང་བྱུང་ཞིང༔ ཆོས་ཉིད་ཀྱི་དོན་རང་གསལ་རིས་མེད་དུ་གནས་པའོ༔ རང་ 
བྱུང་གི་ཡེ་ཤེས་ནི དེས་མི་མཁྱེན་པ་མེད་པ་དང༔ མི་གཟིགས་པ་མེད་པ་དང 
དེས་མ་རྟོགས་པ་མེད་པས་རང་བྱུང་ཡེ་ཤེས་གསལ་ལ་ངོ་བོ་རྟག་ཏུ་མེད་པའི་ 
ཕྱིར༔ ཡེ་ཤེས་ཀྱི་རྩ་བ་ཡང་ཡིན་པས་རྟག་པའི་ཡེ་ཤེས་ཐམས་ཅད་ཀྱི་གནད་ 
ཀྱང་དེ་ལ་འདུས་སོ༔ ཆོས་དང་ཡེ་ཤེས་ཐམས་ཅད་ཀྱི་རྩ་བ་ཡིན གནས་པ་
209

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡང་དེ་ཡིན་པས་ཡེ་ཤེས་ཐམས་ཅད་ཀྱི་གནད་དུ་ཚུད་པ་ཞེས་བྱའོ༔ཏིང་ངེ་
འཛིན་ཐམས་ཅད་ཀྱི་གནད་ནི༔ དེ་བཞིན་ཉིད་ཀྱི་ཏིང་ངེ་འཛིན་ཡིན༔ ཏིང་ངེ་ 
འཛིན་གཞན་ནི་འགྱུར་ཞིང་མི་རྟག་པའོ༔ དེ་བཞིན་ཉིད་ཀྱི་ཏིང་ངེ་འཛིན་ནི 
ཆོས་ཉིད་དོན་གྱི་ངོ་བོ་དེ༔ མ་ནོར་བ་ཡེ་ཇི་བཞིན་པའི་དོན་དེ་མ་བཅོས་པ་ 
དོན་གྱི་ངོ་བོ་དེ་ཐོག་ཏུ་ཕེབས་པ་དེ་ཁོ་ན༔ དེ་བཞིན་ཉིད་ཀྱི་ཏིང་ངེ་འཛིན་ནི་ 
སྟོང་ཉིད་ཀྱི་ངང་དུ་ཏིང་ངེ་འཛིན་ཐམས་ཅད་མ་འདུས་པ་མེད་དེ དེའི་ངང་
ལ་འདུས་པས་ཇི་ལྟར་ཆོས་ཀྱི་རྣམ་གྲངས་བསམ་ལས་འདས་ཀྱང༔ སྟོང་པ་ཡེ་ 
ཇི་བཞིན་པ་བརྩལ་དུ་མེད་པའི་ངང་དུ༔ སངས་རྒྱས་ཀྱི་དགོངས་པ་ཐམས་ཅད་ 
མ་འདུས་པ་མེད་པའི་ཕྱིར༔ ཏིང་ངེ་འཛིན་ཐམས་ཅད་གནད་དུ་ཚུད་པ་ཞེས་
བྱའོ༔
གནས་ཐམས་ཅད་ཀྱི་གནད་ནི༔ འགྱུར་མེད་ཆོས་ཀྱི་དབྱིངས་ཡིན༔ 
གནས་གཞན་ནི་མི་རྟག་པའོ༔ སེམས་ཆོས་ཉིད་མི་འགྱུར་བའི་དོན་རྟོགས་པ་ 
རྣམས་ནི༔ གནས་དང དུས་དང༔ ཚེ་དང༔ རྐྱེན་དང༔ ལས་དང༔ རྟོག་པར་ 
ཡང་འགྱུར་ཏེ༔ ཆོས་ཉིད་དེ་ནི་རྐྱེན་དང་གཉན་པོ་གང་གིས་ཀྱང་མི་འགྱུར་ཏེ༔
སངས་རྒྱས་ཀྱི་ཞིང་ཁམས་ཀྱི་གནས་བཟང་པོ་དང སེམས་ཅན་འཁོར་བའི་ 
གནས་ངན་པ་ལྟ་བུ་མ་ཡིན་ཏེ༔ བཟང་ངན་གྱི་རྟོག་པ་གང་ཡང་མི་དམིགས་ 
པས༔ མ་བཅོས་པར་བརྩལ་བར་བཞག་པས་མི་འགྱུར༔ ཆོས་ཀྱི་དབྱིངས་ཀྱི་ 
གནས་ཞེས་བྱའོ༔ དེ་ནི་དོན་རྟོགས་ནས་གནས་ཐམས་ཅད་གནད་དུ་ཚུད་པ་ 
ཞེས་བྱའོ
༈ ལམ་ཐམས་ཅད་ཀྱི་གནད་ནི༔ བསྒྲོད་དུ་མེད་པའི་ལམ་དུ་འདུས་པ་ཡིན༔
210

༄༅། །ཟབ་གཏེར་ཆོས་ཀྱི་མཛོད་ཁང༌།
ལམ་གཞན་ནི་འགྱུར་ཞིང་མི་རྟག་པའོ༔ བྱང་ཆུབ་ཀྱི་ལམ་ལ་བསྒྲོད་དུ་མེད་ 
དེ༔ བྱང་ཆུབ་ཀྱི་སེམས་ཀྱི་ངོ་བོ་དེ༔ ཡང་དག་པའི་དོན་ཕྱིན་ཅི་མ་ལོག་པར་ 
སྟོང་པའི་དབྱིངས༔ གསལ་བའི་ཡེ་ཤེས་གཉིས་སུ་མེད་པའི་དོན་ལ་འཇུག་པའི་ 
དོན་རྟོགས་པའི་དུས་ནཿ ལམ་ཞེས་བྱ་བ་འགྲོ་བ་དང་བསྒྲོད་དུ་མེད་པའོ༔ དེ་ 
ལྟར་འགྲོ་འོང་མེད་པའི་དོན་རྟོགས་པའི་དུས༔ ཐེག་པ་ས་ལམ་ཞེས་བྱ་བའི་ཆོས་ 
ཉིད་དངོས་པོའི་གཞི་མེད་པ་དེ༔ བྱ་བ་མེད་པས་རྡོ་རྗེ་ལྟ་བུ འཇིགས་པ་མེད་ 
པས་སངས་རྒྱས་ཞེས་བྱ་སྟེ དེ་ལྟ་བུའི་དོན་རྟོགས་ནས་ལམ་ཐམས་ཅད་གནད་ 
དུ་ཚུད་པ་ཞེས་བྱའོ༔
༈ སྐུ་ཐམས་ཅད་ཀྱི་གནད་ནི༔ ཆོས་སྐུ་འགྱུར་བ་མེད་པ་ཡིན༔ སྐུ་གཞན་ 
ཐམས་ཅད་ནི་འགྱུར་ཞིང་མི་རྟག་པའོ ཆོས་ཀྱི་སྐུ་ལ་དངོས་པོ་དང་མཚན་ 
མའི་སྐྱོན་གྱིས་མ་གོས༔ སྣང་བ་མེད་པ་ཆོས་ཀྱི་སྐུ་ལ་རྐྱེན་གང་གིས་ཀྱང་འཇིག་ 
པ་མེད་པས་འགྱུར་བ་མེད་པ༔ ལོངས་སྐུ་དང་སྤྲུལ་སྐུ་ལ་སོགས་པ་བློས་བཏགས་ 
ཀྱི་སྐུ་ཐམས་ཅད་འགྱུར་བའོ༔ སྐུ་ཞེས་བྱ་བ་ནི་མི་འགྱུར་བའི་ཕྱིར་ན་སྐུ་ཞེས་ 
བྱའོ༔ རྐྱེན་གང་གིས་ཀྱང་མི་འཇིག་པའི་ཕྱིར་ན་སྐུ་ཞེས་བྱའོ༔ དེའི་དོན་རྟོགས་ 
ཤིང་ཁོང་དུ་ཆུད་ནས་སྐུ་ཐམས་ཅད་གནད་དུ་ཚུད་པ་ཞེས་བྱའོ༔ 
༈ གསུང་ཐམས་ཅད་ཀྱི་གནད་ནི༔ རང་བཞིན་དངོས་མེད་ཀྱི་གནད་ ་ལ་
འདུས་པ་ཡིན༔ གསུང་གཞན་ནི་འགྱུར་ཞིང་མི་རྟག་པའོ༔ སེམས་ཅན་རྣམས་ 
ཀྱི་སྐད་ཀྱང་སྒྲ་རུ་གྲག་པ་ཡིན་འགག་པ་ཡོད་དེ༔ ཆོས་ཉིད་རང་བཞིན་མེད་ 
པའི་དོན་རྟོགས་པའི་དུས་ན༔ སེམས་ཅན་རྣམས་ཀྱི་སྐད་ཀྱང་རང་བཞིན་མེད་ 
པར་རྟོགས་པས སྒྲ་གྲགས་སྟོང་ངོ་བོ་ཉིད་ཀྱིས་སྟོང་སྟེ་སྟོང་པ་རང་ལ་མ་
211

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འགགས་པར་རང་བྱུང༔ རང་བྱུང་གི་དོན་ལ་རང་བཞིན་མེད་པའོ༔ དེའི་དོན་ 
རྟོགས་ཤིང་ཁོང་དུ་ཆུད་ནས༔ གསུང་ཐམས་ཅད་གནད་དུ་ཚུད་པ་ཞེས་བྱའོ༔ 
༈ ཐུགས་ཐམས་ཅད་ཀྱི་གནད་ནི༔ མཉམ་ཉིད་འཁྲུལ་པ་མེད་པ་ལ་ 
འདུས་ཏེ ཐུགས་གཞན་ནི་འགྱུར་ཞིང་མི་རྟག་པའོ༔ སངས་རྒྱས་ཀྱི་ཐུགས་དེ་ 
ལ་མ་ནོར་མ་བཅོས་མཐའ་བྲལ་མཉམ་པ་ཉིད༔ འཁྲུལ་པའི་སྐྱོན་སངས༔ རིག་ 
པའི་ཡེ་ཤེས་རྒྱས་པ་གཅིག་ཡིན༔ སེམས་ཅན་ནི་སེམས་མ་རྟོགས་པ༔ ཐུན་མོང་ 
གི་ཐེག་པ་ཀུན་རྫོབ་སྒྱུ་མའི་ཆོས་ཐམས་ཅད་ལ་ལོངས་སྤྱོད་པ་རྣམས་ནི་འཁྲུལ་ 
པའོ༔ བྱང་ཆུབ་ཀྱི་སེམས་མ་ནོར་བ་མ་བཅོས་པཿ བྱ་བརྩལ་གྱི་མཐའ་དང་ 
བྲལ་བ་དེ་འ ལ་སངས་རྒྱས་ཀྱི་དགོངས་པ་ཐམས་ཅད་འདུས་པས༔ དེའི་དོན་རྟོགས་ 
ཤིང་ཁོང་དུ་ཆུད་ནས་ཐུགས་ཐམས་ཅད་གནད་དུ་ཚུད་པའོ་ཞེས་བྱའོ༔
༈ དམ་ཚིག་ཐམས་ཅད་ཀྱི་གནད་ནི༔ ཡེ་ནས་བསྲུང་དུ་མེད་པའི་ཕྱལ་བའི་ 
ངང་ལ་འདུས༔ དམ་ཚིག་གཞན་ནི་འགྱུར་ཞིང་མི་རྟག་པའོ༔ བྱང་ཆུབ་སེམས་ 
ལ་སྐྱོན་དང་སྒྲིབ་པ་མེད་པས་དག་ཅིང་གསལ་ཏེ༔ ཡོན་ཏན་དང་སྐྱོན་གྱི་བླང་ 
བྱ་དོར་བྱ་མེད་པསཿ བྱང་ཆུབ་ཀྱི་སེམས་བསྲུང་བྱ་དང་༔ སྲུང་བྱེད་དུ་གྲུབ་པ་ 
མེད་པའོ༔ དེ་ལྟ་བུའི་དོན་ལ་གཡེལ་བ་མེད་པསཿ རྟོགས་པའི་དོན་ལ་མི་ 
འདའ་བ་ནི༔ དམ་ཚིག་བསྲུང་མེད་ཕྱལ་བའི་ངང་ཞེས་བྱའོ༔ ཐུན་མོང་གི་དམ་ 
ཚིག་ས་མ་ཡ་གྲངས་མེད་པ་ནི༔ འགལ་བ་དང་བཅས་པས་བསྲུང་བ་ཉིད་ཀྱིས་ 
དམ་དུ་བཅིངས་པའོ༔ དེའི་དོན་རྟོགས་ཤིང་ཁོང་དུ་ཆུད་ན་དམ་ཚིག་ཐམས་ 
ཅད་གནད་དུ་ཚུད་པ་ཞེས་བྱའོ༔
༈ ཡོན་ཏན་ཐམས་ཅད་ཀྱི་གནད་ནི༔ ཀུན་ལ་སྙོམས་པ་ཡིན༔ གཞན་ཡོན་
212

༄༅། །ཟབ་གཏེར་ཆོས་ཀྱི་མཛོད་ཁང་།
ཏན་ཐམས་ཅད་ནི་འགྱུར་ཞིང་མི་རྟག་པའོ༔ བྱང་ཆུབ་སེམས་ཀྱི་ཡོན་ཏན་ནི་ 
ཆོས་ཐམས་ཅད་ཀྱི་ཡོན་ཏན་སེམས་ལས་བྱུངཿ སེམས་ཉིད་ལས་སུ་རུང་བར་
གྱུར་ཙམ་ན༔ ཇི་ལྟར་འདོད་པ་རང་དབང་ཡོད་དེ་ཡིད་བཞིན་གྱི་ནོར་བུ་རིན་
པོ་ཆེ་ལྟ་བུར་དགོས་འདོད་རང་ལ་འབྱུང་བའོ༔ དེ་ལྟར་མ་ཡིན་ན་ལོག་པའི་རིགས་ 
བྱེད་ཀྱི་ཡོན་ཏན་ཕྲ་མོ་ནི་ཀུན་ལ་སྙོམས་པ་མ་ཡིན་ཏེ༔ དོན་དམ་ཕུན་སུམ་ཚོགས་
པར་མི་འགྱུར་རོ༔ སེམས་ཉིད་ལས་སུ་རུང་ན་བརྟན་པ་ཐོབ་པ་ནས་སངས་རྒྱས་
ཀྱི་ཡོན་ཏན་ཕུན་ཚོགས་པ་ཀུན་སྙོམས་པར་བྱུང་བའོ༔ དེའི་དོན་རྟོགས་ཤིང་ཁོང་ 
དུ་ཆུད་ནས་ཡོན་ཏན་ཐམས་ཅད་གནད་དུ་ཚུད་པ་ཞེས་བྱའོ༔
༈ ཕྲིན་ལས་ཐམས་ཅད་ཀྱི་གནད་ནི༔ མ་བཙལ་ལྷུན་གྱིས་གྲུབ་པ་ལ་འདུས་ 
ཏེ༔ ཕྲིན་ལས་གཞན་ཐམསཅད་ནི་འགྱུར་ཞིང་མི་རྟག་པའོ༔ རང་རིག་པའི་ 
སེམས་ནི་ཡེ་ནས་མ་བཅོས་ལྷུན་གྱིས་གྲུབ་པ་ཡིན༔ ད་གཟོད་འབད་རྩོལ་བྱས་ 
ནས་ཕྲིན་ལས་ཀྱི་དོན་བྱ་རྒྱུ་མེད་པས་ཡེ་ནས་བྱས་ཟིན་པའོ༔ རྒྱུ་འབྲས་ཀྱི་ཆོས་
ལ་ལོངས་སྤྱོད་པ་རྣམས་ནི འབད་རྩོལ་གྱི་འབྲས་བུ་སངས་རྒྱས་ཐོབ་པར་འདོད་ 
པའོ༔ འདིར་ཕྲིན་ལས་མ་བརྩལ་བཞག་པས༔ ལས་ཟིན་བརྩལ་བ་མེད་པས་ 
ཆོས་སྐུར་འགྲུབ༔ ཅེས་གསུངས་པ་ཡང༔ དེའི་དོན་རྟོགས་ཤིང་ཁོང་དུ་ཆུད་ 
ནས་ཕྲིན་ལས་ཐམས་ཅད་གནད་དུ་ཚུད་པ་ཞེས་བྱའོ༔
༈ གསང་སྔགས་ཐམས་ཅད་ཀྱི་གནད་ནི༔ གསང་སྔགས་དོན་གྱི་སྙིང་པོ་ལ་ 
འདུས་ཏེ༔ སྔགས་གཞན་ཐམས་ཅད་ནི་འགྱུར་ཞིང་མི་རྟག་པའོ༔ གསང་སྔགས་ 
ཀྱི་སྙིང་པོ་ནི་རང་གི་རིག་པ་ཡིན་ཏེ༔ རིག་པ་སྟོང་པའི་དོན་དེ་ཀུན་ལ་གནས་ 
ཀྱང་ཀུན་གྱིས་རྟོགས་པར་དཀའ་བས་ན་གསང༔ སྙིང་པོའི་དོན་ལ་ངོ་བོར་བརྗོད་
213

༄༅། །ལ་ ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དུ་མེད་དེ༔ ཡེ་ནས་མ་བཅོས་པས་སྔགས༔ དོན་གྱི་མན་ངག་བསྟན་པའི་སྙིང་ 
པོ་འདི་ནི་སངས་རྒྱས་འགྲུབ་པའི་རྒྱུར་གྱུར་པས༔ གསང་སྔགས་དོན་གྱི་སྙིང་
པོའོ༔ འབད་རྩོལ་གྱི་ལྷ་བསྒོམ་ཞིང་སྔགས་བཟླས་པས་སངས་རྒྱས་འགྲུབ་ཏུ་ 
བ་ནི༔ སངས་རྒྱས་འདོད་པས་འཆིང་བའོ༔ དེ་ལྟ་བུའི་དོན་དེ་རྟོགས་པར་ 
འདོད་པའི་རྩོལ་སྒྲུབ་འདོད་པསཿ བསྒྲུབས་པས་སངས་རྒྱས་མི་འགྲུབ་སྟེ བསྒྲུབ་ 
པ་ཉིད་ཀྱིས་འཆིང་བའོ༔ དེ་ནས་རང་ལ་ལྷུན་གྲུབ་ཏུ་ཤེས་ནས་སངས་རྒྱས་བསྒྲུབ་ 
ཏུ་མེད་དཿ དེ་ལྟ་བུའི་དོན་རྟོགས་ཤིང་ཁོང་དུ་ཆུད་ནས༔ བསྒྲུབ་པ་ཐམས་ 
ཅད་གནད་དུ་ཚུད་པ་ཞེས་བྱའོ
༈ སྨོན་ལམ་ཐམས་ཅད་ཀྱི་གནད་ནི༔ རེ་དོགས་མེད་པ་ལས་འདུས་ཏེ སྨོན་ 
ལམ་གཞན་ནི་འགྱུར་ཞིང་མི་རྟག་པའོ༔ དེ་ཡང་གྲུབ་མཐའ་ཐུན་མོང་གི་ཐེག་ 
པར་གནས་ཤིང་སྤྱོད་པ་ནི་རེ་དོགས་གཉིས་སུ་ལྟའོ༔ གསང་སྔགས་རྡོ་རྗེ་ཐེག་ 
པའི་སྨོན་ལམ་ནི་རེ་དོགས་གཉིས་མེད༔ དཔེར་ན་བྱ་ལམ་འདྲ༔ ལམ་ལྔ་བསྒྲོད་ 
དུ་མེད་དེཿ མཐར་ཕྱིན་པའི་ལམ་དུ་ཞུགསཿ༔ སྨོན་ལམ་མེད་པར་སངས་རྒྱས་ 
ལམ་དུ་ཕྱིན་ཞེས་བྱའོ༔ བྱང་ཆུབ་ཀྱི་སེམས་ཀྱི་དོན་མ་ནོར་བ༔ ཆོས་ཀྱི་ 
དབྱིངས་རང་བཞིན་ལྷུན་གྱིས་གྲུབ་པ་སྟེ་ངོས་ཤེས་ཙམ་ན༔ སངས་རྒྱས་ཐོབ་ཏུ་ 
རེ་བ་དང༔ འཁོར་བར་ལྷུང་གིས་དོགས་པ་མེད་པས༔ སྨོན་ལམ་ཡེ་དག་ལས༔ 
ཡེ་བསྒྲོད་དུ་མེད་པ་ཡིན་ནོ༔ དེ་ལྟ་བུ་རྟོགས་ཤིང་ཁོང་དུ་ཆུད་ནས༔ སྨོན་ལམ་ 
ཐམས་ཅད་གནད་དུ་ཚུད་པ་ཞེས་བྱའོ༔
༈ བསྒོམ་པ་ཐམས་ཅད་ཀྱི་གནད་ནི༔ མ་བཅོས་བསྒོམ་མེད་ཀྱི་ངང་དུ་འདུས་ 
ཏེ བསྒོམ་པ་གཞན་རྣམས་ནི་འགྱུར་ཞིང་མི་རྟག་པའོ༔ མི་བསྒོམ་ངང་ལ་
214

༄༅། །ཟབ་གཏེར་ཆོས་ཀྱི་མཛོད་ཁང་།
བསམ་མེད་བཞགཿ སྒོམ་བྱེད་མ་བཅོས་ངང་ལ་གནས༔ བསྒོམ་པར་བྱ་བའི་རྒྱུ་ 
མཚན་མེད༔ བསྒོམ་པར་བྱ་བའི་མཁན་པོ་མེད༔ གང་ཡང་མེད་པར་རྟོགས་པ 
ནི ཡང་དག་བསྒོམ་པའི་གནད་ཡིན་ནོ༔ ཐེག་པ་ཐུན་མོང་བའི་རྩོལ་བས་ 
བསྒོམ་པ་ནི༔ རྩོལ་བསྒྲུབ་ཀྱི་དམིགས་པས་བཅིངས་པས་གྲོལ་བར་མི་འགྱུར་རོ
དེ་ལྟར་བསྒོམ་མེད་རང་གསལ་དུ་ཁོང་དུ་ཆུད་ནས༔ བསྒོམ་པ་ཐམས་ཅད་ 
གནད་དུ་ཚུད་པ་ཞེས་བྱའོ
༈ སྤྱོད་པ་ཐམས་ཅད་ཀྱི་གནད་ནི༔ སྤྱད་དུ་མེད་པ་ཡིན་ནོ༔ སྤྱོད་པ་གཞན་ 
ནི་འགྱུར་ཞིང་མི་རྟག་པའོ༔ སྤྱོད་པ་མ་བརྩལ་བར་རང་སར་ཤིག་གེར་བཞག་ 
པས་ལས་རྣམས་ཟིན༔ ཡིད་དང་བག་ཆགས་ངེས་སུ་ཞུགས་པ་ནི༔ སེམས་ཅན་ 
ཐུན་མོང་གི་ཐེག་པ་ཐུན་མོང་གི་རྒྱུ་འབྲས་མི་ཆོས་ལ་སྤྱོད་པའོ༔ འོ་ན་གང་ཡིན་ 
ན་རེ་དོགས་གཉིས་སུ་མེད་པའི་སྤྱོད་པ༔ ཆོས་ཐམས་ཅད་ཇི་ལྟར་སྤྱོད་ཀྱང་མ་ 
བརྩལ་མཉམ་པར་བཞག་པས༔ རྩོལ་སྒྲུབ་ཀྱི་འདོད་པ་དང་བྲལ་བས༔ ཇི་ལྟར་ 
སྣང་ཞིང་དྲན་པ་ཐམས་ཅད་བཙལ་མེད་མཉམ་པ་ཉིད་ཀྱི་ཆོས་ཉིད་ལ་བཞག་ 
པ་ནི༔ སངས་རྒྱས་ཐམས་ཅད་ཀྱི་སྤྱོད་པ་ཡིན་ནོ༔ དེ་ལྟར་རྟོགས་ཤིང་ཁོང་དུ་ 
ཆུད་ནས༔ སྤྱོད་པ་ཐམས་ཅད་གནད་དུ་ཚུད་པ་ཡིན་ནོ
༈ འབྲས་བུ་ཐམས་ཅད་ཀྱི་གནད་ནི༔ ཡང་དག་པར་རྫོགས་པའི་སངས་རྒྱས་ 
ལ་འདུས༔ འབྲས་བུ་གཞན་ཐམས་ཅད་ནི་འགྱུར་ཞིང་མི་རྟག་པའོ༔ ཡང་དག་ 
པར་རྫོགས་པའི་སངས་རྒྱས་དེ༔ རྟག་ཆད་ཀྱི་མཐའ་ལས་གྲོལ་ཏེ དངོས་པོ་ 
ཐམས་ཅད་ཀྱི་ཡུལ་ལས་འདས་པས༔ མི་འགྱུར་ཞིང་སྐྱེ་འགགས་མེད་པ་སྤང་ 
ཐོབ་མེད་པ༔ ཡོངས་སུ་རྣམ་དག་ཆོས་སྐུ་ཉིད༔ རང་སྣང་དབྱེར་མེད་ངོ་བོ་
215

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉིད༔ རིག་པ་ཆོས་ཉིད་ངང་དུ་ཞི ཐོབ་པ་མེད་པའི་འབྲས་བུ་མཆོག༔ རང་ལ་ 
བྱུང་ཞིང་རང་གིས་ཐོབ༔ ཅེས་སོ༔ དེ་ལྟ་བུ་མ་ཡིན་པར་འབྲས་བུ་སངས་རྒྱས་ 
ལོགས་ན་བསྒྲུབ་པར་འདོད་པ་ནི ཐེག་པ་ཐུན་མོང་བ་སྟེ་དེ་ནི་གྲོལ་བར་མ་ 
བཤད་དོ༔ དེ་ལྟ་བུའི་དོན་རྟོགས་ཤིང་ཁོང་དུ་ཆུད་ནས་འབྲས་བུ་ཐམས་ཅད་ 
གནད་དུ་ཆུད་པ་ཞེས་བྱའོ༔ སངས་རྒྱས་ཐམས་ཅད་ཀྱི་དགོངས་པའི་གནད་ཀྱི་ 
ཞལ་གདམས༔ མ་འོངས་པའི་འགྲོ་བ་རྣམས་ཀྱི་དོན་དུ་ཡེ་ཤེས་མཚོ་རྒྱལ་ལ་ 
གསུངས་ཤིང་༔ མཁར་ཆེན་བཟས་ཟིན་རིས་སུ་བཏབ་པའོ༔ སཱ་མཱ་ཡཱ༔ 
༡༡ཨོཾ ན་མོ་གུ་རུ་དྷེ་ཝ་དྷཀྐི་ནི་ཧཱུཾ སློབ་དཔོན་ཆེན་པོ་པདྨ་འབྱུང་ 
གནས་ཞེས་བྱ་བ༔ སངས་རྒྱས་ཐམས་ཅད་ཀྱི་བསྟན་པའི་སྲོག་ཤིང་འཛིན་པ་ཉིད་ 
ཀྱིས༔ བོད་ཀྱི་མི་སངས་རྒྱས་ཀྱི་བསྟན་པའི་སྒོར་ཞུགས་ནས༔ དཀོན་མཆོག་གསུམ་ 
ལ་སྐྱབས་འགྲོ་བྱེད་པར་འདོད་ཅིང་བློ་ཁ་མ་ཕྱོགས་པར ད་རུང་ན་ཚ་ལ་སོགས་ 
པ་རྐྱེན་དུ་མ་པ་རེ་བྱུང་ན༔ མོ་བོན་རྩིས་ལ་སོགས་པ་རྣམས་ལ་བློ་འགེལ་བའི་ 
སྙིང་རུལ་པོ་རྣམས་ལ་སྤྱོད་པའི་ཞལ་གདམས་གསུངས་པ༔ སྙིགས་དུས་ཀྱི་བོད་ 
བན་རྣམས་འདི་ལྟར་ཡིད་ལ་ཟུངས་ཤིག༔ ཆོས་ཐམས་ཅད་བྱས་པ་དོན་ཅན་དུ་ 
འགྱུར་བ་གཉེན་པོ་དགོས་དུས་ན་བཏང་བ་གཅིག་དགོས་པས༔ འཇིགས་པའི་ 
རྣམ་པ་ཅི་བྱུང་ཡང་སྐྱབས་གནས་དཀོན་མཆོག་གསུམ་ཡིད་ལ་དྲན་པར་གྱིས༔ 
འགྲོ་འཆག་ཉལ་འདུག་ལ་སོགས་སྤྱོད་ལམ་གང་གི་དུས་སུ་ཡང་སྤྱི་བོར་བླ་མ་ 
དྲན་པར་གྱིས༔ བྱང་ཆུབ་ཀྱི་སེམས་མེད་ན་ཐེག་པ་ཆེན་པོའི་ཆོས་ཐམས་ཅད་ཀྱི་ 
རྩ་བ་རུལ་བ་ཡིན་པས༔ བྱང་ཆུབ་ཀྱི་མཆོག་ཏུ་སེམས་བསྐྱེད་པ་དང་མ་བྲལ་བར་ 
གྱིས སྦྱིན་པ་བཏང་བའི་ཚེ་སེར་སྣ་སྐྱེས་ན་ཡི་དྭགས་སུ་སྐྱེ་བས༔ སྦྱིན་པ་ཆ་
216

༄༅། །ཟབ་གཏེར་ཆོས་ཀྱི་མཛོད་ཁང་།
ཕྲ་ཞིབ་ཙམ་ལས་མི་བཏང་ནའང་སེར་སྣ་མ་ཤོར་བར་གྱིས༔ ཚངས་སྤྱོད་ཀྱི་དུས་ 
ན་འདོད་ཆགས་སྐྱེ་ན་རོ་མྱགས་ཀྱི་དམྱལ་ཁམས་སུ་སྐྱེ་བས༔ འདོད་ཆགས་
འཁྲིག་པའི་བློ་མ་སྐྱེད༔ བཟོད་པ་བསྒོམ་པའི་ཚེ་ཁོང་ཁྲོ་སྐྱེས་ནས་ལྕགས་ཀྱི་ཁང་ 
སྒྲོམ་མེ་རབ་ཏུ་འབར་བའི་ཀློང་དུ་བསྲེག་པའི་སྡུག་བསྔལ་ཉམས་སུ་མྱོང་བར་ 
འགྱུར་བས་བཟོད་པའི་གོ་ཆ་དང་མ་བྲལ་བར་གྱིས༔ བླ་མེད་བྱང་ཆུབ་བསྒྲུབ་
པའི་དུས་སུ༔ ལེ་ལོ་དང་བཏང་སྙོམས་ལ་ཤོར་ན་ཚེ་སྐད་གཅིག་ཀྱང་མི་སྡོད་ 
པས༔ ལེ་ལོ་དང་སྙོམས་ལས་ཀྱི་དབང་དུ་མ་སོང་བར་གྱིས༔ ཉིན་ཞག་རེས་ 
མོས་བྱེད་པ་འདི་ཚེའི་ས་གདར་དུ་གདའ་བས་ཡིད་ལ་ཞོག༔ དགེ་སྦྱོར་གྱི་སྲང་
ལ་འཇུར་བའི་དུས་ན བསྲུང་སྡོམ་གྱི་བསྔོ་བགྲང་ཉིན་མཚན་དུས་དྲུག་ཏུ་བྱེད་ 
པ་ཤིན་ཏུ་གལ་ཆེ་བ་ཡིན༔ ཐ་མལ་དུ་རོ་བཞིན་ཉལ་ནས་སྡོད་པ་ནི་བ་གླང་ལས་ 
ལོད༔ མི་ལུས་ཐོབ་ནས་ཆོས་མི་བྱེད་པ་ནི་ཐིབ་རུལ་དུ་སོང་བའི་མཛེ་པོ་དང་འདྲ༔
ལས་དགེ་སྡིག་རྒྱུ་འབྲས་ཆ་ཡོད་བཞིན་དུཿ༔ རྣམ་པར་སྨིན་པ་ལ་མི་འཛེམ་པ་ 
རྣམས་སྨྱོ་བ་ཡིན ཉེས་པའི་རྣམ་སྨིན་ཕྲ་མོ་བྱུང་ཡང་སྡུག་བསྔལ་རི་རབ་ཙམ་དུ་
ཤེས་དགོས་པ་ཡིན་པས་ཡིད་ལ་དྲན་པར་གྱིས༔ དགེ་བ་ཆུང་ངུ་ལ་ཡང་སྙིང་
ལྟ་བུའི་གཅེས་སྤྲས་དང་ལྡན་པར་བྱེད་པ་གལ་ཆེ༔ སྲོག་གཅོད་ཀྱི་ལས་ནི་རང་གི་
ཕ་མ་དང་བུ་ཚ་གསོད་པ་དང་ཁྱད་མེད༔ སྐྱེ་དམན་མཐོང་ནས་འདོད་ཆགས་
ན་མངལ་གྱི་སྲིན་འབུར་སྐྱེ་བ་ཡིན་པས༔ ཞེན་ལོག་གིས་གཉེན་པོ་དང་མ་བྲལ་
བར་གྱིསཿ ཕ་རོལ་གྱི་དངོས་པོ་ལ་མ་བྱིན་པ་ལེན་གྱི་བསམ་བློ་སྐྱེས་ན༔ བསྐལ་
པ་དུ་མར་བཀྲེན་ཞིང་ཕོངས་པར་སྐྱེ་ཞིང༔ ཚེ་འདིར་ཡང་རང་རང་གིས་འཚོ་ 
སྐྱོང་མེལ་ཚེའི་དུཿ ཁ་ལ་ལྟོས༔ བདག་ཅག་འདྲ་བའི་ལས་ངན་གྱིས་ཆོས་མི་འོང་
217

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྙམ་པ་སྒྱིད་ལུག་མི་དགོསཿ
བཅོམ་ལྡན་འདས་ཤཱཀྱ་ཐུབ་པ་ཉིད་ཀྱང་དང་པོ་རྫ་མཁན་གྱི་བུ་སྣང་བྱེད་
ཡིན ལྟར་སྣང་གི་ཡོན་ཏན་ཆ་ཕྲའུ་ཙམ་རེ་རྒྱུད་ལ་ཡོད་པས་ང་རྒྱལ་དང་དྲེགས་ 
རློམ་མ་བྱེདཿ སངས་རྒྱས་བཅོམ་ལྡན་འདས་རྣམས་ལ་ཐམས་ཅད་མཁྱེན་ཞིང་
ཡོན་ཏན་གཞལ་དུ་མེད་ཀྱང་གང་གིས་ཀྱང་རློམ་པ་མེད༔ རྐྱེན་ངན་པ་ལ་མོ་ 
བོན་གྱི་རིམ་གྲོ་བྱེད་པ་ཅི་བྱུང་ཞིངཿ༔ འཇིག་རྟེན་པ་ལ་སྐྱབས་སུ་རེ་ན་དཀོན་ 
མཆོག་གསུམ་ལ་བློ་མ་ཁེལཿ ཐེག་ཆེན་གྱི་ཆོས་ལ་ལོག་ལྟ་སྐྱེས་པའི་རྟགས་ཡིན་ 
པས་བསྟན་པའི་རྐང་འདྲེན་མ་བྱེད་ཅིག༔ ནད་རྐྱེན་ལ་སོགས་པའི་སྡུག་བསྔལ་ 
ཅི་བྱུང་ཡངཿ ཚེ་རབས་སྔོན་གྱི་ལན་ཆགས་འཁོར་ཞིང་ལས་ངན་བྱུང་བ་ཡིན་ 
སྙམ་པ་གྱིསཿ བདེ་སྐྱིད་ཅི་བྱུང་འདི་དཀོན་མཆོག་གསུམ་གྱི་བཀའ་དྲིན་ཡིན་ 
པས་ཐུགས་རྗེ་རེ་ཆེ་ན་སྙམ་པའི་དད་པ་མོས་གུས་ཀྱི་གདུང་བ་དུང་དུང་སྐྱེད༔
དགྲ་སྡང་བྱུང་བའི་དུས་ནཿ འདི་ནི་བདག་ལ་བཟོད་པ་སྐྱེད་པའི་གྲོགས་པོ་དམ་ 
པ་ཡིན་སྙམ་པ་གྱིས༔ བཟོད་པའི་གྲོགས་འདི་ཡང་རྒྱལ་བའི་གསང་བསྔགས་ 
པའི་ཕོ་ཉ་ཡིན་སྙམ་པ་གྱིས གཉེན་འདུན་རྣམས་ཀྱིས་བྱམས་ཤིང་བརྩེ་གདུང་
བྱེད་པའི་དུས་སུ་འདི་རྣམས་ནི་འཁོར་བའི་གདོས་ཐག་ཡིན་པས༔ གདོས་ཐག་ 
འདི་ནི་བདག་བླ་མེད་ཀྱི་བྱང་ཆུབ་བསྒྲུབ་པ་ལ་བདུད་ཀྱི་བར་ཆད་བཏང་བ་ 
ཡིན་སྙམ་པ་གྱིས༔ ཁམས་གསུམ་གྱི་སེམས་ཅན་འདི་དག་ཐམས་ཅད་བདག་ 
གི་ཕ་མ་ཡིན་ཞིང༔ ཕ་མ་འཁོར་བར་འཁྱམས་པ་སྙིང་རེ་རྗེ༔ སྙིང་རྗེ་བས་མི་ 
ཆོག་འདི་རྣམས་ཀྱི་དོན་དུ་ཚད་མེད་པ་བཞི་དང་ལྡན་པས༔ འདི་དག་ཐམས་
ཅད་བདག་གིས་དྲང་དགོས༔ དེ་དག་འཁོར་བ་ནས་འདྲེན་པའི་ཐབས་སྣ་ཚོགསཿ༔
218

།ཟབ་གཏེར་ཆོས་ཀྱི་མཛོད་ཁང་
འཁོར་བ་མ་སྟོངས་ཀྱི་བར་དུ་བྱེད་སྙམ་པ་ཡིད་ལ་དྲན་པར་གྱིས༔ 
ཚེ་འདིའི་ལོངས་སྤྱོད་རྣམ་གཡེང་གང་བྱུང་ཡང༔ བདག་བླ་ན་མེད་པའི་ 
བྱང་ཆུབ་བསྒྲུབ་པ་ལ་བར་དུ་གཅོད་པར་བྱེད་པའི་བདུད་ཀྱི་བསླུ་བྲིད་ཡིན་སྙམ་
པ་གྱིས༔ བདུད་དེ་ལ་དུག་སྦྲུལ་བས་འཇིགས་པའི་འདུ་ཤེས་གྱིས༔ ཚེ་འདིར་ 
ཕུན་སུམ་ཚོགས་པ་ཡོད་ཀྱང་སྐད་ཅིག་ལྟ་བུ་ཡུད་ཙམ་ཞིག་གི་ཡིན་སྙིང་པོ་མེད་
སྙམ་པ་གྱིས༔ ཡུད་ཙམ་པ་འདི་ཁོ་ན་ཡང་འཇིག་རྟེན་འདིའི་ཆེད་དུ་སྟེ
ཡང་བྱེད་པ་འདི་རྣམས་འཁྲུལ་པས་མནར་བའི་ཟང་ཟིང་ཡིན་སྙམ་པ་ཡིད་ལ་
དྲན་པར་གྱིསཿ འཁྲུལ་པ་ཟང་ཟིང་དེ་ལས་ལོག་པའི་བྱ་བ་ལ་བརྩོན་པར་གྱིསཿ
མངའ་རིས་འདོད་ཡོན་ལོངས་སྤྱོད་ཐམས་ཅད་བཞག་ནས་འགྲོ་བར་ཐག་ཆོད༔
དེའི་དུས་སུ་ཆོས་མིན་པ་གཞན་གང་གིས་ཀྱང་མི་ཕན་སྙམ་པ་གྱིས༔ འགྲོ་བའི་
དུས་ཀྱི་འགྲོགས་ཟླ་བཟང་པོ་གཅིག ད་ལྟ་ནས་བཙལ་བ་གལ་ཆེ་སྙམ་པ་གྱིསཿ
འགྲོགས་ཟླ་ནི་ཚེ་འདིའི་བླ་མེད་བྱང་ཆུབ་བསྒྲུབ་པའི་གྲོགས་སུ་གང་འགྱུར་བ་
དང་འགྲོག་པ་གལ་ཆེ་བ་ཡིད་ལ་ཞོགཿ བར་ཆོད་ཀྱི་བགེགས་རིགས་བྱུང་བའི་ 
ཚེ་དགེ་སྐུལ་གྱི་སློབ་དཔོན་དུ་ཤེས་པར་གྱིས༔ སློབ་དཔོན་དེ་ཡང་དྲིན་ཆེན་ཡིན་
སྙམ་པ་གྱིས༔ ལུས་ལ་ན་ཚ་དྲག་པོ་བྱུང་ན་བྱང་ཆུབ་ཀྱི་ལམ་ལ་འགྲོ་བའི་སྐུལ་ 
ལྕགས་ཡིན་ཞིང༔ ལམ་ལ་འདྲེན་པའི་སྐྱབས་གནས་སུ་ཡིད་ལ་དྲན་པར་གྱིས 
གནས་སྐབས་ཀྱི་ལུས་དེ་ཐ་མལ་དུ་ལུས་པའི་དུས་ཐམས་ཅད་དུ་མེད་ཐབས་མེད་ 
སྙམ་པར་གྱིས༔ ཤ་ཁྲག་གི་ཕུང་པོ་བདག་ཏུ་འཛིན་པའི་ཚེ་འགོང་པོ་སྙིང་ལ་ 
ཞུགས་པ་ཡིན་སྙམ་པར་གྱིས༔ སྙིང་ལ་ཞུགས་པའི་འགོང་པོ་དེ་མ་ཡེངས་པར་ 
སྒོར་ཅི་ཐོན་གྱིས༔ སྣང་བ་འདི་རྨི་ལམ་སྒྱུ་མ་ཙམ་དུ་རང་བཞིན་མེད་པར་ཡིད་
219

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་དྲན་པར་གྱིས༔ རང་བཞིན་མེད་པ་ལས་རང་བཞིན་མེད་པར་མ་ཤེས་པས་ 
བདག་གཞན་ཐམས་ཅད་འཁྲུལ་པ་ཡིན༔ འཁྲུལ་པ་དེ་དུས་ད་རེས་ཀྱི་ཆོས་ཉིད་ 
དུ་བཟློག་དགོས་པ་སེམས་ལ་ཞོག༔ ད་རེས་མ་བཟློག་ན་ཕྱིས་འཁོར་བ་མཐའ་ 
མེད་ནས་མཐའ་མེད་དུ་འཁྱམ་དགོས་པ་ཡིན དེར་འཁོར་བ་ནས་སྡུག་བསྔལ་ 
བཟོད་པར་དཀའ་བ་ཉམས་སུ་མྱོང་བར་འགྱུར་བས༔ དེས་ན་བྱ་བ་གཞན་ཐམས་
ཅད་སྤངས་ལ༔ བླ་མེད་བྱང་ཆུབ་བསྒྲུབ་པའི་ཆོས་ཁོ་ན་ལ་འབད་པ་འདོན་པ་ 
གལ་ཆེའོ༔ ཆོས་དེ་ཡང་བྱས་ལོས་མི་ཆོག་པས་ཟབ་མོ་ཚུལ་བཞིན་དུ་སྤྱོད་དགོས་ 
པ་ཡིན་པས་ཡིད་ལ་ཞོག༔ དེ་ལྟར་ཚུལ་བཞིན་དུ་སྤྱོད་པས་འཁོར་བའི་རུ་བཟློག་ 
པར་འགྱུར༔ དེ་བཟློག་ཐུབ་ན་བདེ་ཆེན་རང་ལ་རྒྱུན་ཆད་མེད་པར་འབྱུང་བ་ 
ལགས་པས་ཡིད་ལ་ཡོད་པར་གྱིས༔ ཕྱི་རབས་ཀྱི་རྣལ་འབྱོར་པ་རྣམས་ཀྱིས་བདག་ 
གི་ཞལ་གདམས་འདི་ལྟ་བུ་ལ་མ་ཉན་པར༔ མོ་བོན་ལ་བློ་གཏད་པས་བསླུ་བར་ 
འགྱུར་བས་ཡིད་ལ་ཞོག༔ འདི་ལ་ལེགས་པར་ཉན་ཅིང་ཚུལ་བཞིན་ཉམས་སུ་
མྱོང་ན་བྱིན་རླབས་ཤུགས་ཀྱིས་འབྱུང་བར་ཐག་ཆོད༔
༈ དེ་ཡང་བྱམས་པ་རྒྱུད་ལ་བརྟེན་ན༔ འགྲོ་བ་ཀུན་གྱི་ཡིད་དུ་འོང༔ སྙིང་རྗེ་ 
རྒྱུན་དུ་བརྟེན་ན་ཀུན་གྱིས་བུ་བཞིན་དུ་བརྩེ་བར་འགྱུར༔ བཏང་སྙོམས་རྒྱུད་ལ་ 
བརྟེན་ན་དགྲ་དང་ཟིན་ལ་ཕྱོགས་རིས་མི་འོང༔ དགའ་བ་རྒྱུད་ལ་བརྟེན་ན་སྤྱོད་ 
ལམ་ཀུན་དང་མཐུན་པར་འགྱུར༔ གཞན་ལ་གནོད་པའི་སེམས་སྤངས་ན་རང་ 
ཉིད་ལ་འཚེ་བ་བྱེད་པ་ཉུང༔ རང་རྒྱུད་བཏུལ་ཞིང་གཏོང་ཕོད་ཆེ་ན་འཁོར་མང་ 
པོ་འདུ༔ ཕྲག་དོག་དང་མཐོ་ལྟས་མེད་ན་ལྐོག་སྨྲས་མི་འོང༔ འགྲོ་ལས་དང་བྱ་ 
བ་ལས་ཙབ་ཙུབ་སྤངས་ན་ཉེས་པ་ཉུང༔ འདོད་པ་ལ་བློ་ལོག་ན་ཟས་ནོར་ལོངས་
220

༄༅། །ཟབ་གཏེར་ཆོས་ཀྱི་མཛོད་ཁང་།
སྤྱོད་ཤུགས་ཀྱིས་འདུ༔ བསྲུང་སྡོམ་རྒྱུད་ལ་གཙང་ན་སེམས་ལས་སུ་རུངཿ
འདོད་གང་ཡང་མེད་ན་ཚོགས་རང་བཞིན་གྱིས་རྫོགས༔ འཁོར་བའི་མཚན་ཉིད་ 
ཤེས་ན་འཇིག་རྟེན་ལ་བློ་ལོགཿ༔ ཟབ་མོའི་ཆོས་ལ་བློ་འཇུག་ཅིང་ཉམས་སུ་ལེན་ 
པའི་དུས་བར་ཆོད་ཀྱི་རྐྱེན་མངཿ བླ་མ་བཟང་པོ་དང་འགྲོགས་ན་ཡོན་ཏན་ 
ཤུགས་ཀྱིས་འགོ༔ དཀོན་མཆོག་ལ་མོས་གུས་རྒྱུན་ཆད་མེད་པར་བྱས་ན་བྱིན་
རླབས་མྱུརཿ ཐོས་བསམ་ཕྱོགས་མེད་དུ་བྱས་ན་ཆོས་དང་གྲུབ་མཐའ་ལ་ཕྱོགས་ 
རིས་མི་འབྱུང༔ ཟབ་མོའི་བསྐྱེད་རྫོགས་བསྒོམས་ན་ནུས་མཐུ་དང་བྱིན་རླབས་ 
འབྱུངཿ མི་ཆོས་ཐ་མལ་པ་དང་སྣང་བ་མ་བསྟུན་ན་སྒྲོ་སྐུར་ཉུངཿ ཆགས་ཞེན་ 
གྱི་འཛིན་པ་བཏང་བ་ལུས་སེམས་བདེ༔ རི་ཁྲོད་དགོན་པར་གནས་ན་ཉམས་ 
མྱོང་སེམས་ལ་འཆར༔ བདག་འཛིན་གཅེས་སྤྲས་བོར་ན་བར་ཆད་བདུད་ཀྱིས་ 
མི་ཚུགས༔ སེམས་ཀྱིས་སེམས་ལ་བལྟས་ན་ཆོས་ཉིད་རང་ལ་འཆར༔ རྟག་ཏུ་ 
བསྒྲུབ་པ་ལ་བརྩོན་ན་ཡོན་ཏན་ཕྱོགས་མེད་དུ་འཆར༔ སེམས་ཉིད་རང་ངོ་ཤེས་ 
ན་རྩོལ་སྒྲུབ་རང་སར་གྲོལ༔ འཁོར་འདས་ཆོས་སྐུར་རྟོགས་ན་བསྒོམ་པ་རྩོལ་ 
མི་དགོས༔ ཉམས་ལེན་ལེ་ལོ་ལ་མ་ཤོར་ན་འཆི་ཁར་འགྱོད་པ་མི་སྐྱེ༔ སྐལ་ལྡན་ 
ཀུན་ཆོས་དང་རང་རྒྱུད་འདྲེས་པར་གྱིས་དང༔ སངས་རྒྱས་ཀྱི་བདེན་པ་རང་ལ་
འབྱུང་བར་གདའི
ཡང་གསོན་ཞིག༔ ཉོན་མོངས་པ་མ་བཏུལ་ན༔ དགྲ་སྡང་འདུལ་བཞིན་ 
མང་དུ་འགྲོ་བས་དོན་མེད་རང་སེམས་ལྷུག་པར་ཞོག༔ ཆོས་སྤྱོད་ཀྱི་དགེ་སྦྱོར་
མ་བསྐྱངས་ན༔ གཉེན་འདུན་བསྐྱངས་ཀྱང་འཆི་བའི་དུས་ལ་མི་ཕན་པས་རྟག་ 
ཏུ་སྒོ་གསུམ་གྱི་དགེ་སྦྱོར་སྐྱོངས༔ ཐུབ་པའི་བསྟ་པ་མ་བཟུང་ནཿ འཇིག་རྟེན་
221

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱི་ཁེ་དྲག་བཟུང་ཡང་སླར་འཁོར་བར་འཕེན་པའི་རྒྱུ་ལས་མི་འོང་བས་བཅོམ་ 
ལྡན་འདས་ཀྱི་བསྟན་པ་ཟུངས༔ འགྱུར་མེད་ཀྱི་རྫོང་ལ་མ་གནས་ན ས་རྡོའི་ 
མཁར་ལེན་བཟང་ཡང་ཤུལ་དུ་བཞག་ནས་འགྲོ་བས་འགྱུར་བ་མེད་པའི་རྫོང་
ཟུངས༔ ཚོགས་གཉིས་མ་བསགས་ན་ནོར་རྫས་བསགས་ཀྱང་ཤི་ནས་ ཤི་ནས་སྤྱད་དུ་
མེད་པས་ཚོགས་གཉིས་ཅི་སོག་གྱིསཿ༔ཆོས་ཉིད་ཀྱི་བདུད་རྩི་མ་བརྟེན་ནཿ
ཟས་ཞིམ་དགུ་ཟོས་ཀྱང་མི་གཙང་བའི་ཕུང་པོར་འགྲོ་རྒྱུ་ཡིན་པས་གདམས་པ་ 
ཟབ་མོའི་བདུད་རྩི་འཐུངས༔ ཆོས་སྐུ་སྐྱེ་མེད་མ་ཐོབ་ནཿ ཤ་ཁྲག་གི་ཕུང་པོ་ལ་ 
བདག་འཛིན་གྱིས་གཅེས་སྤྲས་བྱས་ཀྱང༔ འབྱུང་བའི་གཡར་པོ་བདག་པོས་
ཁྱེར་བས་གཅེས་སྤྲས་སྐྱུངས་ལ་ཆོས་སྐུ་སྐྱེ་མེད་ཀྱི་བཙན་ས་ཟུངས༔ ཐབས་ཤེས་
གཉིས་དང་མ་འགྲོགས་ན༔ ཡིད་མཐུན་པ་མཛའ་བཤེས་སྟོང་ཕྲག་མང་པོ་དང་
འགྲོགས་ཀྱང་མྱུར་དུ་འབྲལ་རྒྱུ་ཡིན་པས་ཐབས་ཤེས་ཀྱི་གྲོགས་དང་འགྲོགསཿ༔ སྨྲ་
བསམ་བརྗོད་མེད་ཀྱི་དོན་དང་མ་འཕྲད་ན་སྙན་གྲགས་ཀྱིས་སྟོང་གསུམ་ཁྱབ་ཀྱང་
བསླུ་བྲིད་ཀྱི་བདུད་ཡིན་པས་སྨྲ་བསམ་བརྗོད་མེད་ཀྱི་དོན་ཚོལ རང་སེམས་
ལ་རང་དབང་མ་ཐོབ་ན༔ འཁོར་ལོས་སྒྱུར་བའི་མཐུ་དཔུང་དང་ལྡན་ཡང འཆི་
བའི་དུས་ལ་བབས་པའི་ཚེ་རང་དབང་མི་ཐོབ་པས༔ རང་སེམས་ལ་རང་དབང་ 
ཐོབ་པར་གྱིས༔ ཤེས་རབ་རིག་པའི་རྩལ་དང་མ་ལྡན་ན༔ གྱད་སྟོབས་པོ་ཆེ་ལྟར་ 
དཔའ་ཡང་འཁོར་བའི་གཡུལ་ངོ་མི་ཟློག་པས་ཤེས་རབ་རིག་པའི་རྩལ་དང་ཅི་ལྡན་
གྱིས༔ གྲག་སྟོང་ངག་གི་དོན་ཐུགས་སུ་མ་ཆུད་ན༔ སྨྲ་བའི་སེང་གེ་ལྟར་གྱུར་ 
ཀྱང་རྣམ་སྨིན་ལ་ཤག་མི་ཐེབས་པས་གྲག་སྟོང་ཀ་དག་གི་དོན་ཐུགས་སུ་ཆུདཿ 
བདེ་ཆེན་རང་ལ་མ་རྙེད་ན་ཅང་ཤེས་ཀྱི་རྟ་ལ་བཞོན་ཡང་༔ འཁོར་བའི་སྡུག་
222

༄༅། །ཟབ་གཏེར་ཆོས་ཀྱི་མཛོད་ཁང་།
བསྔལ་ལས་མི་ཐར་བས་བདེ་བ་ཆེན་པོའི་དོན་ཚོལ༔ སངས་རྒྱས་ཀྱི་ཆེ་བའི་ཡོན་
ཏན་གྱིས་མ་སྤྲས་ན༔ ལྷ་ལྟར་གཟུགས་མཛེས་ཀྱང་འཆི་བདག་གི་བདུད་བསླུ་
བར་མི་ཐུབ་པས་རྒྱལ་བ་རྣམས་ཀྱི་ཆེ་བའི་ཡོན་ཏན་གྱིས་སྤྲས་པར་གྱིས༔ བླ་མ་
དང་དཀོན་མཆོག་གི་སྐྱབས་འོག་ཏུ་མ་ཚུད་ན ཉོན་མོངས་པའི་དགྲ་ལ་སུས་
ཀྱང་སྐྱོབ་པར་མི་ནུས་པས་བླ་མ་དང་དཀོན་མཆོག་གི་སྐྱེལ་མ་གྲབས་སུ་ཆུགཿ༔
རང་སེམས་སངས་རྒྱས་སུ་མ་རྟོགས་ན་རྟོག་པ་ཟང་ཟིང་གིས་བསླུ་བས་རང་སེམས་
སངས་རྒྱས་སུ་རྟོགས་པར་གྱིས༔ འུབས་ཀྱིས་བསྡུས་པས་ཐར་པ་དང༔ ཐམས་
ཅད་མཁྱེན་པ་བྱང་ཆུབ་ཀྱི་རྒྱུར་མི་འགྲོ་བས་འཇིག་རྟེན་འདིའི་བྱ་བ་ཟང་ཟིང་
མང་པོ་དོན་མེད་ཀྱི་སྟེང་དུ༔ འཁོར་བའི་སྡུག་བསྔལ་གྱི་རྒྱུར་འགྲོ་བས་ལུས་ངག་
ཡིད་གསུམ་བླ་མེད་བྱང་ཆུབ་བསྒྲུབ་པའི་བྱ་བ་རྣམས་ལ་འབད་འབུངས་འདོན་
པ་གལ་ཆེའོ༔
༈ ཡང་གསོན་ཅིག འཇིག་རྟེན་བྱ་བ་ལས་བློ་མ་ལོག་པ་རྣམས་འཁོར་བའི་
་འབྲས་དང་མཚན་ཉིད་མ་རིག་པ་ལས་ལེན་པ་ཡིན་ཏེ༔ དེ་ཡང་འཁོར་བའི་
རྒྱུ་ང་བདག་གི་གཟུང་འཛིན་གྱི་རྣམ་རྟོག་མ་སྤངས་པ་ལས་བྱུང་སྟེ བདག་ 
དང་སེམས་ཅན་ཐམས་ཅད་བྱང་ཆུབ་ཀྱི་སེམས་སུ་གཅིག་པ་ལ༔ བདག་གཞན་
རིས་སུ་འབྱེད་པ་རྣམས་སྙིང་མེད་པ་ཡིན༔ ཁམས་གསུམ་གྱི་སེམས་ཅན་ཐམས་
ཅད་སྔ་མ་ཡང་སྔ་ལ་སོགས་པ་ཕ་མ་ཡིན་པ་ལ༔ དགྲ་གཉེན་དུ་འཛིན་པ་རྣམས་ 
སྙིང་མེད་པ་ཡིན༔ འཁོར་འདས་ཤན་འབྱེད་དགོས་པའི་དུས་འདིར་འཇིག་རྟེན་ 
གྱི་འཚོ་སྐྱོང་ཁོམ་པ་རྣམས་སྙིང་མེད་པ་ཡིན༔ ཚེ་འདིར་བྲང་ངའི་ས་ལྟར་ཡུད་ 
ཙམ་གཅིག་ཏུ་འདུག་པ་ལསཿ༔ མཁར་ཁང་གིས་མཁར་ལེན་མང་པོ་བྱེད་པ་
223

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
རྣམས་སྙིང་མེད་པ་ཡིན༔ མི་གཙང་བའི་རྫས་ཀྱིས་གང་བའི་ཕུང་པོ་ལ་ཚེར་མ་
ཟུག་ཀྱང་མི་བཟོད་པའི་བདག་འཛིན་བྱེད་པ་རྣམས་སྙིང་མེད་པ་ཡིན༔ གྲོགས་ 
གཉེན་འབྲེལ་མི་རྟག་པར་འཆི་བཞིན་འདུག་པ་ན༔ བདག་རྟག་ཏུ་རེ་བ་རྣམས་ 
སྙིང་མེད་པ་ཡིན༔ རང་འཆི་བའི་དུས་ལག་སྟོང་དུ་འགྲོ་བ་ལ༔ མི་དགེ་བ་སྣ་ 
ཚོགས་སུ་སྤྱད་ནས་ཟས་ནོར་འཚོལ་བ་རྣམས་སྙིང་མེད་པ་ཡིན༔ ཕྱི་སྣང་བ་ 
ཡང་མི་སྡོད་པར་འགྱུར་གྱིན་འདུག་པ་ལ༔ ལོངས་སྤྱོད་རྟག་ཏུ་རེ་བ་རྣམས་
སྙིང་མེད་པ་ཡིན༔ ཚེ་ཉི་མ་ནུབ་པའི་གྲིབ་སོ་ལྟར་འགྲིབ་པར་ལེ་ལོ་སྙོམས་ལས་ 
བྱེད་པ་རྣམས་སྙིང་མེད་པ་ཡིན འདི་ཕྱི་གཉིས་ཀ་སྐྱིད་པའི་ཆོས་ལ་ལོག་ནས་
ཁྱིམ་ཐབ་ལ་འཇུག་པ་རྣམས་སྙིང་མེད་པ་ཡིན༔ སྡིག་པའི་ལས་བྱས་པས་ངན་
སོང་དུ་འགྲོ་ངེས་པ་ལས་རྣམ་སྨིན་ལ་མི་འཛེམ་པ་རྣམས་སྙིང་མེད་པ་ཡིན༔ ད་
ལྟ་མེ་སྟག་ཕོག་པ་ཡང་མི་བཟོད་པར༔ ཚ་བའི་དམྱལ་བ་བཟོད་དུ་རེ་བ་རྣམས་ 
སྙིང་མེད་པ་ཡིན༔ དགུན་ནང་གཅིག་འཁྱགས་པ་ཡང་མི་བཟོད་པར༔ གྲང་ 
བའི་དམྱལ་བར་བཟོད་དུ་རེ་བ་རྣམས་སྙིང་མེད་པ་ཡིན༔ ཞག་གསུམ་བཀྲེས་ 
པ་དང་སྐོམ་པ་ཡང་མི་བཟོད་པར༔ ཡི་དྭགས་ཀྱི་སྡུག་བསྔལ་བཟོད་དུ་རེ་བ་ 
རྣམས་སྙིང་མེད་པ་མིན༔ རང་གི་བཀོལ་སྤྱོད་ལ་སོགས་པ་དར་གཅིག་མི་བཟོད་ 
པར དུད་འགྲོའི་སྡུག་བསྔལ་བཟོད་དུ་རེ་བ་རྣམས་སྙིང་མེད་པ་ཡིན༔ རང་གི་ 
རང་ལ་གྲོས་འདེབས་པའི་དུས་འདིར༔ བླ་མས་བཤད་ཀྱང་མི་ཉན་པ་རྣམས་ 
སྙིང་མེད་པ་ཡིན༔ རང་དབང་རང་གི་ཐོབ་པའི་དུས་འདིར༔ འདོད་ཡོན་གྱི་ 
ཁོལ་པོ་བྱེད་པ་རྣམས་སྙིང་མེད་པ་ཡིན༔ ཆོས་སྐད་གཅིག་ཀྱང་མི་བྱེད་པར་ཚེ་
ཕྱི་མ་ལ་བདེ་སྐྱིད་ཕུན་སུམ་ཚོགས་པ་འོང་དུ་རེ་བ་རྣམས་སྙིང་མེད་པ་ཡིན༔ སྐྱེས་
224

༄༅། །ཟབ་གཏེར་ཆོས་ཀྱི་མཛོད་ཁང་
ནས་འཆི་བ་རང་ཆས་སུ་ཡོད་པ་ལ༔ ནམ་འཆི་མི་ཤེས་པར་སང་ཕོད་ལ་སོགས་ 
པ་བབས་བྱེད་ཁོམ་པ་རྣམས་སྙིང་མེད་པ་ཡིན༔ ཡར་འགྲོ་མར་འགྲོ་རང་དབང་
ཡོད་པའི་དུས་ད་རེས་ཐར་པའི་ཆོས་ལ་མི་འཇུག་པ་རྣམས་སྙིང་མེད་པ་ཡིན༔ 
འཁོར་བར་ཅི་བྱས་སྡུག་བསྔལ་ལས་མི་འདའ་བར་འདུག་པ་ལས༔ སྡུག་བསྔལ་
གྱི་བྱ་བྱེད་མི་སྤོང་པ་རྣམས་སྙིང་མེད་པ་ཡིན༔ འཁོར་བ་མཐའ་མེད་དུ་ད་གདོད་ 
འཁྱམ་དགོས་པ་ལ༔ རང་རྫུན་རང་ལ་བཏང་བ་རྣམས་སྙིང་མེད་པ་ཡིན༔ བསྐལ་ 
པའི་སྙིགས་མ་ལ་བབས་པའི་ཚེ་ན༔ རང་མགོ་རང་གིས་གཡོགས༔ རང་གྲོས་ 
རང་གིས་བཏུལ༔ རང་གཏིབས་རང་ལ་ཤོམཿ༔ རང་རྫུན་རང་ལ་བཏང༔ རང་ 
གིས་རང་བསླུ་བ༔ མིའི་ལུས་ལ་བ་གླང་གི་བསམ་པ་ཙམ་ཡང་མེད་པ་མང་པོས་ 
གྱོད་ལ་གཏུགས་པར་མཆིསཿ
༈ ཡང་གསོན་ཅིག༔ ཞེ་ཐག་པ་ནས་ཆོས་བྱེད་པ་རྣམས་འདི་ལྟར་མཛོད་དང
དད་པ་བརྟན་པོ་ཆུ་བོའི་རྒྱུན་ལྟ་བུས་བླ་མ་དང་དཀོན་མཆོག་རྟེནཿ བྱམས་པ་ 
དང་སྙིང་རྗེ་མ་གཅིག་བུ་ལ་བརྩེ་བ་ལྟར་བརྩེ་བས་འཁོར་སློབ་དང་འགྲོ་བ་ཐམས་ 
ཅད་སྐྱོངས༔ མཐུ་རྩལ་དང་ནུས་པ་ཐོག་ལྟ་བུ་གྱིས་ལ༔ བསྟན་པའི་དགྲ་བོ་ 
སྒྲོལ༔ ལེ་ལོ་མེད་པའི་བརྩོན་འགྲུས་འཕྱོན་མའི་སྐྲ་ལ་མེ་ཤོར་བ་ལྟ་བུས་ལུས་ 
ངག་ཡིད་གསུམ་དགེ་བའི་བྱེད་ལས་ ཕྱོགས། ལ་འབུངས༔ ལས་རྒྱུ་འབྲས་ཀྱི་ 
སྤྱོད་པ་བག་ཕྱེ་ལས་ཞིབ་པས་དགེ་སྡིག་གི་ཤན་ཕྱེས་པར་གྱིས་ལ་མི་དགེ་བ་ཐམས་
ཅད་དུག་བཞིན་དུ་སྤོངས༔ གོང་མ་ཡ་རབས་མཐོང་བ་རྣམས་ཀྱི་བྱ་སྤྱོད་ལ་ 
འགྲན་ཟླའི་སེམས་བསྐྱེད་ལ་དམ་པ་རྣམས་ཀྱི་ཟླ་སྲོངས༔ བསྲུང་སྡོམ་གྱི་དབང་ 
པོ་ལ་བླ་མ་ཡི་དམ་མཁའ་འགྲོ་ཆོས་སྐྱོང་ལ་ཁྲེལ་དང་ངོ་ཚ་བག་ཡོད་པར་སྲུངས༔
225

།ཨོཾ་ཌུ རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཟོད་པའི་ཚད་རང་ལ་ཚུགས་ལ༔ གཞན་ལ་གནོད་འཚེ་མ་བྱེད༔ སྤྱོད་ལམ་ 
ཇི་ལྟར་སྤྱོད་ཀྱང་དོན་དང་མ་བྲལ་བར་ལུས་ངག་ཡིད་གསུམ་ཆོས་སུ་སྒྱུར༔ རྟག་ 
ཏུ་གཞན་ལ་རྔན་མ་འདྲེན་པར༔ རང་གི་སྐྱོན་ཐམས་ཅད་ཡུལ་ཐོནཿ དྲང་དོན་ 
ངེས་དོན་ལ་སོགས་པའི་ཆོས་ཀྱིས་གང་ལ་གང་འདུལ་དད་པ་ཅན་རྣམས་ཆོས་
ལ་ཚུདཿ༔ ཕ་རོལ་པོ་རེ་རེ་འཆི་བ་དང༔ འདུ་འབྲལ་ལ་སོགས་པ་མི་རྟག་པའི་
རྣམ་གྲངས་ཐམས་ཅད་བདག་ལ་བྱ་བཏང་བ་ཡིན་པས་བག་ཟོན་སྐྱེདཿ༔ རྟག་ཏུ་ 
རྣམ་གཡེང་གི་བྱ་བྱེད་མ་མང་བར་ལུས་སེམས་གཏན་ལ་ཕོབ༔ གདམས་པ་ 
ཟབ་མོ་རྣམས་སེམས་ཐོག་ཏུ་དྲིལ་ལ་ཉམས་སུ་ལོངས༔ ཇི་ལྟར་ཕོངས་ཀྱང་གཡོ་
སྒྱུའི་ཟས་ནོར་མ་ཚོལ༔ སེམས་ལ་ཁུ་འཕྲིག་བྱུང་ན་གཟུགས་མེད་བགེགས་ལ་
མ་བསྡོ རྒྱལ་སྲིད་བསྒོམ་ཡང་སེམས་ཅན་ལ་གནོད་པའི་ལས་མ་བྱེདཿ ནམ་
འཆི་མི་ཤེས་པས་སེམས་ཉིད་བཙན་ས་ཟུངས༔ མཚན་ཉིད་ལྡན་པའི་བླ་མ་
ཚོལ་ལ་དུས་རྟག་ཏུ་སྤྱི་བོར་ཁུར་ལ་དད་པ་མོས་གུས་ཀྱི་གདུང་བ་སྐྱེདཿ༔ མི་ཚེ་
ལ་གར་དགོས་མི་ཤེས་པས་རིག་པའི་གནས་མཐའ་དག་ལ་བློ་སྦྱོངས༔ ཡོན་ཏན་
ཅི་ཤེས་ཀྱང་རློམས་སེམས་སྐྱེས་ན་ཕུང་འདྲེའི་རྩ་བ་ཡིན་པས་རློམས་སེམས་
སྐྱུངས༔ བདེ་བའི་འབྱུང་གནས་ཡིན་པས་དུས་རྟག་ཏུ་རི་ཁྲོད་དགོན་པ་འགྲིམས༔
འདི་ཕྱི་ཐམས་ཅད་སྡུག་པའི་ལས་ངན་གྱི་ཁྱིམ་ཐབ་མ་བྱེད༔ ཐ་མལ་གྱི་སྤྱོད་
པ་གྲོགས་ཀྱིས་བསྒྱུར་བས་གྲོགས་དམ་པའི་ཆོས་དང་མཐུན་པ་དང་འགྲོགས༔
བསྒོམ་པ་མངོན་དུ་མ་གྱུར་གྱི་བར་དུ་རྦད་ཁམ་དང་སྤྱོད་པ་མ་རྩིང༔ འཁོར་
བའི་ལྕགས་སྒྲོག་ཡིན་གྱིས་སྡེ་རིས་དང་ཕྱོགས་ཆ་གཟུང་འཛིན་བོར༔ མཁས་པ་
རྣམས་ཀྱིས་ཁྲེལ་ཞིང་གཤེ་བ་ཡིན་པས་ཚུལ་འཆོས་དང་ཐོ་ཅོ་མ་བྱེད༔ སྤྱོད་
226

༄༅། །ཟབ་གཏེར་ཆོས་ཀྱི་མཛོད་ཁང་།
ངན་ཤུགས་ཀྱིས་འགོ་བས་ཐ་མལ་པ་རྣམས་ཀྱི་གསེབ་ཏུ་མ་འདུག༔ ཐམས་ཅད་ 
སྒྱུ་མ་ཡིན་པས་འདུས་བྱས་ཀྱི་ཆོས་ཐམས་ཅད་ལ་བློ་མ་གཏདཿ སངས་རྒྱས་གཞན་ 
ན་མེད་ཀྱིས་རང་སེམས་གཏན་ལ་ཕོབ༔ ཚུལ་ལུགས་སྤང་བླང་དེ་ལྟ་བུ་རྣམས་ 
བགྱིས་ན་ཤཱཀྱའི་བསྟན་པ་བཟུང་བ་ཡིན་ནོ
༈ ཡང་གསོན་ཅིག༔ ཞེ་ཐག་པ་ནས་ཆོས་བྱེད་ནཿ བསྲུང་སྡོམ་ས་གཞི་ལྟ་ 
བུ་ལ༔ ཆོས་ཀྱི་རྟེན་བཅའ་དགོས༔ ལྟ་བ་ནམ་མཁའ་ལྟ་བུའི་ངང་ལས༔ གྲུབ་ 
མཁའི་ཐེག་པ་ཐམས་ཅད་རྫོགས་དགོས༔ བྱེ་བྲག་འཇའ་ཚོན་ལྟར་ཕྱེད་པས་ 
ཆོས་ཐམས་ཅད་གསལ་ལ་མ་འདྲེས་པར་ཡིད་ལ་གྱིས༔ གོ་རིམ་ཆུ་ཤིང་གི 
པ་ལྟར་ཕྱེད་པས་ལས་ཅན་དྲང་དགོས༔ མྱུ་གུ་ལྟ་བུའི་སྲི་ཞུས་གདམས་ངག་ 
བསྲིངས་ལ༔ ལས་ཅན་གྱི་སློབ་མ་སྣོད་ལྡན་ལ་གཅེས་སྤྲས་བསྐྱེད་དགོས༔ སོས་ 
ཀའི་མེ་ཏོག་ལྟར་སེང་ངེ་ཡེ་རེ་བར་བསྒོམ་པས་གསལ་གདབ་དགོསཿ སྨན་པའི་ 
སྒྱེ་དགུ་ གྱི་སྨྱུ་གུ། ལྟར་གདམས་པ་ཕྱོགས་མེད་དུ་བཟུང་ལ་ནམ་དགོས་པའི་དུས་ 
ན་གཏོང་དགོས༔ ལཉྩ་ལྟར་ཚོད་ཟིན་པའི་ཉམས་བཙའ་དགོས༔ འབྲོང་བུ་ལུང་ 
ཕུག་ཏུ་བདས་པ་ལྟ་བུའི་སྤྱོད་པས་རྐྱེན་ངན་ཐོག་འགེལ་དུ་གཅོད་དགོས༔ སྤང་
བྱ་ཉོན་མོངས་པ་དང་འཕྲད་པའི་དུས་སུ༔ དགྲ་སྡང་ཚེར་མ་ལྟར་སྤང་དགོས 
གཉན་པོ་དང་ཡེ་ཤེས་སྐྱེས་པའི་དུས་སུ མིག་གི་འབྲས་བུ་ལྟར་རྒྱུད་ལ་བཙའ་ 
དགོས ཐོས་བསམ་སྒྲོ་འདོགས་གཅོད་པའི་དུས་སུ༔ གླ་འབྲིང་ལྟ་བུའི་མཉེན་ 
ལྷུག་གིས་བླ་མ་བརྟེན་དགོས༔ འཇིག་རྟེན་པའི་བྱ་བ་ལ་གླང་རྒན་ལྟར་གྱོང་ 
པས་གཞན་དང་སྣ་མི་བསྟུན་པ་གཅིག་དགོས༔ ཚད་མེད་པ་བཞི་རྒྱུད་ལ་སྦྱོང་
བའི་དུས་སུ༔ དུད་འགྲོ་ལུག་ལྟ་བུའི་བཟོད་པ་ཕྱོགས་མེད་དུ་ངོ་སྙོམས་དགོས༔
227

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཁས་པས་རྩོད་པ་བྱེད་དུ་བྱུང་བའི་དུས་ནཿ དཔའ་བོའི་མཚོན་ལྟ་བུའི་ཤེས་ 
རབ་ཀྱིས་གང་ལའང་ཐོགས་མེད་དུ་གཅད་དགོས༔ བསམ་པས་དོན་འཚོལ་ 
བའི་དུས་ནཿ རྟ་རྒོད་འདུལ་བ་ལྟར་བྱིང་རྒོད་འདུལ་དགོས༔ ཉམས་ལེན་རྒྱུད་ 
ལ་འགེལ་བའི་དུས་ན༔ མི་གཅིག་པོ་མཛེས་ཟིན་པ་ལྟར་འཇིག་རྟེན་གྱི་བྱ་བ་ 
ཐམས་ཅད་འདོར་དགོས༔ མདོར་ན་བླ་ན་མེད་པའི་བྱང་ཆུབ་བསྒྲུབ་ཅིང་མྱུར་ 
དུ་སངས་རྒྱས་པར་འདོད་ན༔ བག་མ་གསར་པ་ལྟ་བུའི་སྤྱོད་པས༔ དུས་སྐབས་ 
རྣམ་པ་ཐམས་ཅད་དུ་རང་གིས་རང་ལ་ཡང་ཡང་ལྟོས་ལ་རྒྱུ་འབྲས་ཀྱི་ཞིབ་ཚགས་
བསྡམ་པ་གལ་ཆེའོ༔
ཡང་གསོན་ཅིག༔ སྤྲོ་རིང་ལ་ངག་འཇམ་ན་བྱམས་པ་རྒྱུད་ལ་སྐྱེ་སླ་བའི་ 
དགོས་པ་ཡོདཿ ཚོར་ངས་ཆེ་ལ་བློ་སྣ་མང་ན་དད་པ་གློ་བུར་དུ་སྐྱེ་བའི་ཡོན་ 
ཏན་ཡོད༔ རིགས་བཟང་ལ་ངོ་ཚ་ཆེ་ནཿ ཆོས་ལ་མི་ལྡོག་པའི་ཡོན་ཏན་ཡོདཿ 
སྡུག་བསྔལ་དང་རྐྱེན་མང་ནཿ ཆོས་ལ་བློ་འཇུག་པའི་ཡོན་ཏན་ཡོད༔ དྲང་ཆེ་
ལ་རྒྱུད་བཟང་ན་བཟོད་པའི་རྐྱེན་ཐུབ་པའི་ཡོན་ཏན་ཡོད༔ ངོ་རྟག་ཅིང་གདུང་
སེམས་ཆེ་ན་བླ་མ་ལ་སྲི་ཞུ་ཆེ་བའི་ཡོན་ཏན་ཡོད༔ མི་ཆོས་ཀྱི་ཁེ་གྲགས་ཆུང་ན་
ཆོས་ལ་ཕྱོགས་རིས་མི་འོང་བའི་ཡོན་ཏན་ཡོད༔ མི་ཆོས་ལ་མདོ་ཆུང་ན་ལྷ་
ཆོས་ལ་འཛིན་ཆུང་བའི་ཡོན་ཏན་ཡོད༔ ཚིག་རྗེས་དོན་གྱིས་གསོབ་ན་ཆོས་
དང་གང་ཟག་དང་མཐུན་པའི་ཡོན་ཏན་ཡོད༔ གནག་པ་དང་ཞེ་བཅད་ཆེ་ན༔
ཆོས་ལ་ཉམས་ལེན་གཟུང་བའི་ཡོན་ཏན་ཡོད༔ ངོ་འཛུམ་ཞིང་སྤྱོད་ལམ་དལ་ 
ནཿ མཆེད་ལྕམ་དམ་ཚིག་གཙང་བའི་ཡོན་ཏན་ཡོད༔ བཟའ་གཏད་ཆུང་ལ་ 
སྤྱོད་ལམ་ཧར་ན༔ རང་གི་རྟོག་པ་བཙན་ཆོད་བྱེད་པའི་ཡོན་ཏན་ཡོད༔ དེ་
228

༄༅། །ཟབ་གཏེར་ཆོས་ཀྱི་མཛོད་ཁང་།
རྣམས་ཀྱང་སྐྱོན་དུ་མ་སོང་བ་གཅིག་དགོས་པ་ནི༔ སྤྲོ་རིང་ངག་འཇམ་པའི་མི་ 
ལ་གཡོ་སྒྱུ་གཏིང་ཁྲོམ་གྱི་སྐྱོན་འབྱུང་བའི་ཉེན་ཡོད༔ ཚོར་ངས་ཆེ་ཞིང་བློ་སྣ་ 
མང་བའི་མི་ལ ཆོས་ལ་བློ་ལྡོག་པའི་སྐྱོན་ཡོད༔ རིགས་བཟང་ལ་ངོ་ཚ་ཆེ་ནཿ 
མི་ཆོས་མི་སྤོང་བའི་སྐྱོན་ཡོད༔ སྡུག་བསྔལ་དང་རྐྱེན་མང་ན་ཆོས་བྱ་བར་ 
འདོད་ཀྱང་བྱེད་ལུང་མི་འོང་བའི་སྐྱོན་འབྱུང་ཉེན་ཡོད༔ དྲང་ཆེ་ལ་རྒྱུ་བཟང་ 
ནཿ ཆོས་ལ་གོ་བ་ཆུང་བའི་སྐྱོན་འབྱུང་ཉེན་ཡོད༔ ངོ་རྟག་ཅིང་གཉེན་ ་ལ་
གདུང་སེམས་ཆེ་ན༔ མི་ཆོས་དང་འབྲེལ་མི་ཆོད་པའི་སྐྱོན་འབྱུང་ཉེན་ཡོད༔ 
མི་ཆོས་ཀྱི་དུས་ན་ཁེ་དྲག་ཆུང་ན༔ ལྷ་ཆོས་ལ་གཉེན་པོ་ཆུང་བའི་སྐྱོན་འབྱུང་ 
ཉེན་ཡོད༔ མི་ཆོས་ལ་མདོ་ཆུང་ན༔ ཆོས་མཐར་མི་ཕྱིན་པའི་སྐྱོན་འབྱུང་ཉེན་ 
ཡོདཿ གནག་པ་ཞེན་ཆགས་ཆེ་ན་གནོད་སེམས་སྤང་དཀའ་བའི་སྐྱོན་འབྱུང་ 
ཉེན་ཡོདཿ ཚིག་རྗེས་དོན་གྱིས་གསོབ་ན༔ ཚིག་རྩུབ་ལ་འཐབ་རྩོད་འོང་བའི་ 
སྐྱོན་འབྱུང་ཉེན་ཡོད༔ ངོ་འཛུམ་ཞིང་སྤྱོད་ལམ་དལ་ན༔ ཚུལ་འཆོས་ཆེ་ཞིང་ 
བུད་མེད་ལ་དགའ་བའི་སྐྱོན་འབྱུང་ཉེན་ཡོད༔ གཟའ་གཏད་ཆུང་ཞིང་སྤྱོད་པ་ 
ཧར་ན༔ ཆོས་སྤྱོད་ལ་མི་བརྩོནཿ༔ རྣམ་སྨིན་ཁྱད་དུ་གསོད་པའི་སྐྱོན་འབྱུང་ཉེན་ 
ཡོད་པས༔ ཆོས་སྒོར་ཞུགས་པ་རྣམས་ཀྱང་སྐྱོན་དུ་འགྱུར་བ་རྣམས་སྤངས་ནསཿ 
ཡོན་ཏན་དང་ལྡན་པ་རྣམས་བྱས་ན་བླ་མེད་བྱང་ཆུབ་བསྒྲུབ་པ་ལ་ཚེགས་མེད་
པས་ཡིད་ལ་ཞོག་མཛོདཿ
༈ ཡང་གསོན་མཛོད་དང༔ ཆོས་སྒོར་ཞུགས་ཀྱང་ཆོས་སུ་མ་སོང་བ་མང་དུ་ 
ཡོད་པས༔ དེར་མ་སོང་བ་བྱ་དགོས་ཏེ དེ་ཡང་རབ་ཏུ་བྱུང་བ་བྱས་ཀྱངཿ 
འཚོ་སྐྱོང་དང་ཡོ་བྱད་ཁྱིམ་པ་དང་མཉམ་ན༔ ཆོས་པ་མ་ཡིན མི་ཆོས་ཀྱི་བྱ་
229

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་བཞག་ཀྱང༔ ཐ་མལ་གྱི་ལུང་གཏམ་མི་སྤངས་ན་ཆོས་པ་མ་ཡིན༔ དགོན་ 
པར་གནས་ཀྱང་བྱ་བ་འཇིག་རྟེན་པ་དང་མཉམ་ན༔ ཆོས་པ་མ་ཡིན༔ རང་ 
ཡུལ་བོར་ཡང་འཇིག་རྟེན་པ་དང་འདྲིས་འབྲེལ་མ་ཆོད་ན༔ ཆོས་པ་མ་ཡིན༔ 
ཉམས་ལེན་བྱས་ཀྱང༔ འདོད་པ་ལ་བློ་མ་ལོག་ན་ཆོས་པ་མ་ཡིན དཀའ་ཐུབ་ 
སྣ་ཚོགས་བྱེད་ཀྱང་གཞན་གྱི་གནོད་པ་མ་བཟོད་ན་ཆོས་པ་མ་ཡིན༔ བསྐྱེད་
རྫོགས་བསྒོམས་ཀྱང༔ མོ་བོན་གྱིས་བར་ཆད་སེལ་བར་རེ་ན་ཆོས་པ་མ་ཡིནཿ
གཉིས་མེད་བསྒོམས་ཀྱང་ལྷ་འདྲེ་ལ་ཕན་གནོད་རེ་ན་ཆོས་པ་མ་ཡིན༔ ཐེག་
ཆེན་གྱི་ལམ་དུ་ཞུགས་ཀྱང་སེམས་ལ་ཕན་པ་མ་བསྒྲུབས་ན་ཆོས་པ་མ་ཡིན༔ འགྲོ་ 
དོན་བྱེད་ཀྱང་བྱང་ཆུབ་ཀྱི་སེམས་ཀྱིས་མ་ཟིན་པར་ཞེ་འདོད་འབྲེལ་ན་ཆོས་པ་
མ་ཡིན༔ ལྟ་བ་རྟོགས་ཀྱང་རྣམ་སྨིན་ལ་མི་འཛེམ་ན་ཆོས་པ་མ་ཡིན༔ ཐེག་པ་ 
རིམ་པ་དགུ་ཤེས་ཀྱང་རང་རྒྱུད་ཆོས་དང་མ་འདྲེས་ན་ཆོས་པ་མ་ཡིན༔ རྟག་ 
ཏུ་རྩེ་གཅིག་བསྒོམས་ཀྱང་སྣང་བའི་དངོས་འཛིན་མ་ཞིག་ན༔ ཆོས་པ་མ་ཡིན 
བསླབ་པ་གསུམ་དང་ལྡན་ཡང་བྱང་ཆུབ་སེམས་ཀྱི་དམིགས་པས་མ་སྤྱད་ན་ཆོས་ 
པ་མ་ཡིན༔ དགེ་སྦྱོར་ཅི་བྱེད་ཀྱང་སྦྱོར་དངོས་རྗེས་གསུམ་གྱིས་མ་ཟིན་ན་ཆོས་ 
པ་མ་ཡིན༔ ལུས་ངག་གིས་སྤྱོད་ལམ་རང་བཞིན་གྱིས་བྱེད་ཀྱང་ཉོན་མོངས་པ་ 
རང་རྒྱུད་པར་ཤོར་ན་ཆོས་པ་མ་ཡིན༔ ད་ལྟར་བསྒྲུབ་པའི་བྱ་བ་རྣམས་བཞག་ 
ནས་སྨོན་ལམ་ལ་རེ་བ་རྣམས་ཆོས་པ་མ་ཡིན༔ སེམས་ཉིད་རང་ངོ་མ་ཤེས་པར་ 
འབྲས་བུ་ཕྱི་དུས་ལ་རེ་ན་ཆོས་པ་མ་ཡིན༔ ལས་སུ་དགེ་བའི་རྩ་བ་བྱས་ཀྱང་ 
འཇིག་རྟེན་ཆོས་བརྒྱད་དང་མ་བྲལ་ན་ཆོས་པ་མ་ཡིན༔ ཕྱི་རབས་ཀྱི་སྐྱེས་བུ་
རྣམས འཇིག་རྟེན་གྱི་ཆོས་བརྒྱད་ཅེས་བྱ་བ་མཐོ་དམན་མེད་པར་ཁྱབ་པའི་
230

།ཟབ་གཏེར་ཆོས་ཀྱི་མཛོད་ཁང་།
འདྲེ་རྒོདཿ བདག་ལ་བསྟོད་ན་དགའ་ཞིང་སྨད་ན་མི་དགའ་བ་དང༔ གྲགས་ན་ 
དགའ་བ་དང༔ མ་གྲགས་ན་མི་དགའ་བ་དང༔ བདེ་ན་དགའ་བ་དང༔ མི་བདེ་ 
ན་མི་དགའ་བ་དང༔ རྙེད་ན་དགའ་བ་དང༔ མ་རྙེད་ན་མི་དགའ་བ་དང་ 
བརྒྱད་ཡིན་ཏེ དེ་ཡང་བདག་གི་ལུས་ངག་ཡིད་གསུམ་མི་དགེ་བའི་རྩ་བ་གང་ 
ཡང་སྔར་དེ་རྣམས་ཀྱི་བསམ་པ་དང་བཅས་པས་བྱས་སམ་མ་བྱས་ད་ལྟ་བྱེད་
ཅིང་འདུག་གམ་མི་འདུག༔ མ་འོངས་པ་ན་དེ་བརྒྱད་དང་ལྡན་པས་བྱེད་དམ་ 
མི་བྱེད་བརྟགས་ཏེ༔ དེ་དག་དང་མ་འབྲེལ་པ་གལ་ཆེ༔ ཕྱི་རབས་ཀྱི་སྐྱེས་བུ་ 
རྣམས་པདྨ་བདག་གི་རྗེས་སུ་འབྲངས་ནས་ཆོས་གང་ལ་འཇུག་ཀྱངཿ སངས་ 
རྒྱས་ཀྱི་བྱང་ཆུབ་ཆེན་པོ་མྱུར་དུ་འཐོབ་པར་བྱེད་པའི་ལམ་ཕྱིན་ཅི་མ་ལོག་པར་
སྤྱོད་ཅིག༔ དོན་རྒྱ་ཆེ་བ་ཟབ་ལ་སྤྱོད་ཅིག༔ ཡང་དག་པར་རྫོགས་པའི་སངས་
རྒྱས་ཀྱི་བཀའ་ཐ་དག་དང་ལྡན་པར་སྤྱོད་ཅིགཿ ཐེག་པ་རིམ་པ་དགུའི་དོན་གང་
ཟག་གཅིག་གི་རྒྱུད་ལ་ཡར་ལྡན་དུ་རྫོགས་པར་སྤྱོད་ཅིག༔ སྤྱད་བྱ་སྤྱོད་བྱེད་
གང་ལ་ཡང་མ་གྲུབ་པར་ཤེས་པའི་ཚུལ་གྱིས་སྤྱོད་ཅིག༔ འཁོར་འདས་ཀྱི་ཆོས་
ཐམས་ཅད་ཆོས་སྐུ་ཐིག་ལེ་ཉག་གཅིག་གི་ངང་དུ་སྤྱོད་ཅིག༔ བདག་གི་གདམས་
པ་འདི་ཁོ་ན་ལྟར་སྤྱོད་ཅིག༔ བྱང་ཆུབ་ཀྱི་འབྲས་བུ་ལ་ཡིད་གཉིས་ཐེ་ཚོམ་མེད་ 
པར་སྤྱོད་ཅིགཿ ཅེས་པས་བོད་ཀྱི་བན་བཙུན་ཆོས་བྱེད་པར་འདོད་པ་རྣམས་ 
ལ་སྤྱོད་པའི་ཞལ་གྱི་གདམས་པ་གནང་ངོ༔ སཱ་མཱ་ཡཱ སྐལ་ལྡན་ལས་འཕྲོ་ཅན་ 
དང་འཕྲད་པར་ཤོགཿ
ཨྃ ན་མོ་གུ་རུ་དྷེ་ཝ་དྷཱཀྐི་ནི་ཧྰུྃ༔ སྣང་སྲིད་འཁོར་འདས་ཀྱི་ཆོས་ཐམས་ ས་ཅད་
མཉམ་བདལ་རོལ་པ་ཆེན་པོའི་དབྱིངས་སུ་འུབས་ཆུབ་པའི་པདྨ་འབྱུང་གནས་
231

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱིས་གདུལ་བྱའི་འགྲོ་བ་རྣམས་ལ་ཞལ་གདམས་རྒྱས་གདབ་ཏུ་གསུངས་པ༔ བོད་
ཀྱི་མི་ངན་ཤེས་ཆུང་ལ་ཁོང་སྒྲིན་ཞིང་ཅོལ་ཆུང་བ་རྣམས་ལ༔ སྙིང་ཐག་པ་ནས་
ཐེག་པ་ཆེན་པོ་བླ་ན་མེད་པའི་གདམས་པ་ཁྱད་པར་ཅན་རྣམས་སིལ་བུར་གབ་
སྐྱིབས་སྒྲིབ་གཡོགས་མེད་པར་བསྟན་ཀྱང་མི་གོ་བར༔ ལོག་པའི་སྤྱོད་པ་ཤ་
སྟག་བྱེད་པར་འདུག༔ ཆོས་ཞེ་ཐག་པ་སྙིང་ཁོང་རུས་པའི་གཏིང་ནས་བྱེད་ན་
སྨྲ་བའི་ཚིག་རྣམས་ཡིད་ལ་ཟུངས་ལ་ཉམས་སུ་ལོངས་ཤིག༔ དེ་ཡང་མདོ་འགག་ 
ཐམས་ཅད་བསྡུས་པའི་དོན་ལ༔ དགེ་བསྙེན་ཞེས་བྱ་བ་སྡིག་པ་མི་དགེ་བའི་ལས་ 
དང༔ བྱ་བ་ཐམས་ཅད་རིང་དུ་སྤངས་པ་ལ་ཟེར་བ་ཡིན༔ རྩ་བ་བཞི་བསྲུང་ 
བའི་འདོད་བློ་ལ་དགེ་བསྙེན་གྱིས་གོ་མི་ཆོདཿ༔ དགེ་ཚུལ་བྱ་བ་དགེ་བའི་རྩ་བ་ 
ཚུལ་བཞིན་དུ་སྤྱོད་པ་ལ་ཟེར་བ་ཡིན༔ བཙུན་གཟུགས་ཚུལ་འཆོས་མཁན་ལ་ 
དགེ་ཚུལ་གྱི་མིང་མེད༔ དགེ་སློང་བྱ་བ་དགེ་བའི་རྩ་བ་ཐམས་ཅད་བྱང་ཆུབ་ 
ཆེན་པའི་ལམ་དུ་སློང་བ་ལ་ཟེར་བ་ཡིན༔ ལུས་ངག་ཡིད་གསུམ་སྤྱོད་ལམ་གྱིས་ 
བསྡམས་ནས་ཅི་བྱས་ཅིར་མི་བདེ་བ་རྐྱང་ལ་ཟེར་བ་མ་ཡིན༔བཙུན་པ་བྱ་བ་
རྣམ་སྨིན་ལ་འཛེམ་པ་ལ་ཟེར་བ་ཡིན༔ གོས་སེར་གོན་པ་རྐྱང་པས་མི་ཆོག དགེ་
བའི་བཤེས་གཉེན་བྱ་བ་ཡོངས་ཀྱི་དཔལ་དང་མགོན་དུ་གྱུར་པ་ལ་ཟེར་བ་ཡིན༔
སྤོམ་ཡོར་ཆེ་འགྱིངས་ཆེ་བས་དགེ་བའི་བཤེས་གཉེན་གྱི་གོ་མི་ཆོད༔ རྣལ་འབྱོར་
པ་བྱ་བ་དོན་ཆོས་ཉིད་ལ་བློ་འབྱོར་པ་ལ་ཟེར་བ་ཡིན ཐོ་ཅོའི་སྨྱོ་སྤྱོད་གང་བྱུང་
བྱུང་བྱེད་པ་རྣམས་ལ་རྣལ་འབྱོར་པའི་མིང་མེད སྔགས་པ་བྱ་བ་ཐབས་ཤེས་རབ་
ཟུང་དུ་འབྲེལ་བའི་ལམ་གྱི་མྱུར་དུ་སངས་རྒྱ་བ་ལ་ཟེར་བ་ཡིན༔ གནག་སེམས་ 
ཅན་ཁ་བོན་གྱེར་བྱེད་པ་རྣམས་སྔགས་པའི་གྲལ་ཁྱུར་མི་ཚུད༔ བསྒོམ་པ་བྱ་བ་
232

༄༅། །ཟབ་གཏེར་ཆོས་ཀྱི་མཛོད་ཁང་།
ཡང་དག་པའི་གནས་ལུགས་ཀྱི་དོན་ལ་གོམས་པ་ལ་ཟེར་བ་ཡིན༔ སྡོད་ཚུགས་ 
བརྟེན་པ་རྐྱང་གིས་བསྒོམ་པའི་གོ་མི་ཆོད༔ དགོན་པ་བྱ་བ་སེམས་གཟུང་འཛིན་ 
སྤྲོས་པ་ལ་དབེན་པ་ལ་ཟེར་བ་ཡིན ནགས་སྟོང་དང་རི་སུལ་ཐམས་ཅད་དགོན་ 
པ་མ་ཡིན༴ མཁས་པ་བྱ་བ་དོན་དང་དོན་མ་ཡིན་པའི་བྱེ་བྲག་ཐམས་ཅད་འབྱེད་ 
པ་ལ་མཁས་པ་ཟེར་བ་ཡིན༔ འཇིག་རྟེན་གྱི་ཆོས་བརྒྱད་སྐྱོང་བ་ལ་མཁས་པའི་ 
གོ་མི་ཆོདཿ༔ བྱང་ཆུབ་སེམས་དཔའ་བྱ་བ་ཐམས་ཅད་འཁོར་བ་ལས་སྒྲོལ་བའི་ 
་པའི་ཐབས་སྣ་ཚོགས་ལ་བརྩོན་པ་ལ་ཟེར་བ་ཡིན༔ རང་འདོད་ཕུགས་སུ་བཅུག་ 
གཡོ་སྒྱུ་ཅན་ལ་བྱང་ཆུབ་སེམས་དཔའི་མིང་མེད༔ དད་པ་བྱ་བ་སྐྱེ་རྒས་ན་འཆིའི་
ཆུ་བོ་ལ་སྐྲག་ནས་ཡང་དག་བླ་མེད་ཀྱི་ལམ་ལ་འཇུག་པ་ལ་ཟེར་བ་ཡིན ཁ་
འཁུན་ཞིང་ཡིད་མུག་བསྒོམས་པས་དད་པའི་གོ་མི་ཆོད༔ བརྩོན་འགྲུས་བྱ་བ་
འཁོར་བ་སྤང་བའི་ཐབས་ལ་བརྩོན་པ་ལ་ཟེར་བ་ཡིན༔ ཙབ་ར་ཙུབ་ར་སྣ་ཚོགས་
བྱེད་པ་རྣམས་ནི་ལོག་པའི་བརྩོན་འགྲུས་ཡིན༔ སྦྱིན་པ་བྱ་བ་གང་ལའང་འཛིན་
པ་དང་ཆགས་ཞེན་མེད་ཅིང་རེ་དོགས་བླང་དོར་དང་བྲལ་བ་ལ་ཟེར་བ་ཡིན༔ ཡུལ་
ཕྱོགས་རིས་སུ་ཕྱེས་ནས་རེ་དོགས་ཀྱིས་བཅིངས་པ་ལ༔ སྦྱིན་པའི་གོ་མི་ཆོདཿ༔
གདམས་ངག་བྱ་བ་རྗོད་བྱེད་ཚིག་ཏུ་ཉུང་ཞིང་དོན་སེམས་ཐོག་ལ་གནད་དུ་འགྲོ་ 
བ་ལ་ཟེར་བ་ཡིན༔ ཡིག་རིས་ཀྱི་དཔེ་ཆ་ཉབ་ཉོབ་མང་པོས་གདམས་ངག་གི་ 
གོ་མི་ཆོདཿ༔ ལྟ་བ་བྱ་བ་སྤྲོས་པའི་མཐའ་ལས་གྲོལ་བ་ལ་ཟེར་བ་ཡིན༔ གྲུབ་ 
མཐའི་འདོད་པ་བླང་དོར་གཟུང་བ་ལ་ལྟ་བའི་མིང་མེད༔ བསྒོམ་པ་བྱ་བ་སེམས་ 
འཛིན་མེད་རང་གསལ་བརྟན་པ་ལ་ཟེར་བ་ཡིན བློ་རྟོག་པས་འཛིན་པ་བསྒོམ་
གྱི་གོ་མི་ཆོད༔ སྤྱོད་པ་བྱ་བ་གང་ཤར་འཛིན་མེད་རང་ཡན་ལྷུག་པར་སྐྱོང་ང
233

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་ཟེར་བ་ཡིན༔གང་བྱུང་བྱུང་གི་རྩིང་སྤྱོད་བླང་དོར་ཅན་གྱིས་སྤྱོད་པའི་གྲལ་
ཚུགས་མི་ཐུབ༔ ཞིག་པོ་བྱ་བ་འཁྲུལ་སྣང་ལ་བདེན་འཛིན་དང་བྲལ་བ་ལ་ཟེར་ 
བ་ཡིན༔ སྨྱོ་སྤྱོད་ཆབ་ཆོབ་པ་ལ་ཞིག་པོའི་མིང་མེད༔ 
ཤེས་རབ་བྱ་བ་ཆོས་ཐམས་ཅད་སྐྱེ་མེད་སྤྲོས་བྲལ་དུ་ཤེས་ཤིང་བྱང་ཆུབ་ཀྱི་ 
ལམ་དུ་འགྲོ་བའི་བྱ་བ་ཕྱོགས་ཀྱི་རིགས་བྱེད་ལ་བློ་རྣོ་བ་ལ་ཟེར་བ་ཡིན༔ ལོག་ 
རྟོག་གི་བློ་རྩེ་རྣོ་བས་ཤེས་རབ་ཀྱི་གོ་མི་ཆོདཿ༔ ཐོས་པ་བྱ་བ་ཕྱིའི་སྒྲོ་འདོགས་
ཆོད་ནས་དགོངས་པ་བློ་ལས་འདས་པ་ལ་ཟེར་བ་ཡིན༔ ཆོས་རྣ་བར་ལམ་བཏོན་
པ་རྐྱང་གིས་ཐོས་པའི་གོ་མི་ཆོད༔ བསམ་པ་བྱ་བ་ནང་གི་འཁྲུལ་ཞེན་ཆོད་པ་ 
ལ་ཟེར་བ་ཡིན༔ རྟོག་པ་ཡིད་དཔྱོད་ཀྱི་ཕྱིར་འབྲང་བ་ལ་བསམ་པའི་གོ་མི་ཆོད༔ 
འབྲས་བུ་བྱ་བ་སེམས་ཉིད་རང་ངོ་ཤེས་ནས་བརྟན་པ་མངོན་དུ་གྱུར་པ་ལ་ཟེར་ 
བ་ཡིནཿ༔ གཟུགས་སྐུ་འོག་མིན་གནས་ནས་སྤྱན་འདྲེན་པ་ལ་འབྲས་བུ་ཟེར་བ་མ་ 
ཡིན༔ ཆོས་ཐམས་ཅད་ཚིག་དང་དོན་དུ་མ་འཛོལ་བར་ཉམས་ལེན་རང་རྒྱུད་ 
དང་བསྲེས་ནས་འཆི་ཁར་འགྱོད་པ་མེད་ཅིང་བྲོད་ཡེ་རེ་བ་གཅིག་དདགོས་པ་
ཡིན་པས་སེམས་ལ་ཞོགཿ༔ དུས་ད་རེས་ནས་འཁོར་བ་ལས་ཐར་པའི་ཐབས་ལ་ 
མ་འབུངས་ན༔ དལ་འབྱོར་དང་ལྡན་པའི་མི་ལུས་རིན་པོ་ཆེ་ཐོབ་པའི་དོན་འབྲས་ 
མི་འབྱུང་བས༔ སྙིང་རུས་སྐྱེད་ལ་འཁོར་བ་ནས་ཐོན་པའི་ཐབས་ལ་འབུངས་ 
མཛོད་ཅིགཿ
༈ བོད་ཀྱི་མི་ཅོལ་ཆུང་པོ་འདི་རྣམས་སྡིག་པ་གཞན་ལ་བྱེད་དུ་བཅུག་ནས་ 
རང་ལ་མི་གོས་པར་འདོདཿ གཞན་གྱིས་དགེ་བ་བྱས་པ་རྣམས་རང་གིས་ཐོབ་ 
པར་འདོད་པ་རྣམས་མཐོང་ཙར་དགོད་བྲོ་བར་གདའ༔ དེ་འདྲའི་ཆོས་ལུགས་
234

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱིས་བྱང་ཆུབ་ལམ་དུ་རྡུལ་ཙམ་ཡང་མི་འགྲོ༔ ལར་བསྐལ་པཪ་སྙིགས་མ་ལྔ་ 
བདོ་བའི་དུས་ནས༔ ལོག་པའི་བྱ་བ་སྣ་ཚོགས་པ་བྱེད་ཅིང༔ རང་གཞན་ཐམས་ 
ཅད་ངན་སོང་ལ་འཕེན༔ སངས་རྒྱས་ཀྱི་བསྟན་པ་རླུང་ལ་བསྐུར༔ ཆོས་ལོག་ 
མང་པོས་སྐྱེ་འགྲོ་བསླུ་ཞིང་རྒྱུ་འབྲས་ཁྱད་དུ་གསོད༔ བླ་མའི་བཀའ་ལ་མི་ཉན 
དམ་ཚིག་དང་འདུལ་ཁྲིམས་མི་སྲུང༔ རི་ཁྲོད་དང་དབེན་གནས་སུ་མི་ཆགསཿ
གྲོང་ཕྱིར་དང་སྐྱུར་འབྱམས་བྱེད་ཅིང་བུད་མེད་མཐོང་བདས་བྱེདཿ༔ ཁྲེལ་མེད་ 
ཀྱི་ཟས་ནོར་འཚོལ་བའི་ཟོག་པོ་བསླུ་བྲིད་མཁན་ལ་ཨ་ཀའི་ཕུང་པོ་མང་པོ་འབྱུང་
སྙམ་བྱེད༔ ཕྱི་རབས་ཀྱི་སྐྱེས་བུ་རྣམས་རང་གིས་རང་ལ་ལྟོས༔ རང་གི་དཔང་ 
རང་ལ་ཚུགསཿ༔ རང་ལ་རང་གིས་གྲོས་ཐོབ༔ རང་གི་སློབ་དཔོན་རང་གིས་གྱིས༔ 
རང་གི་མགོ་རང་གིས་འདོན་པ་ལ་འབུངས༔ རང་ལ་རང་གིས་བཀུར་བསྟི་གྱིས་ 
ལ་བླ་མེད་ཐར་པ་ཆེན་པོའི་གྲོང་ཁྱེར་མཆོག་ཏུ་སླེབ་པར་གྱིས་ཤིག༔ ཅེས་པ་ལ་ 
སོགས་པ་ཞལ་གྱི་གདམས་པ་ཐུགས་བརྩེ་བའི་བསླབ་བྱ་དཔག་ཏུ་མེད་པ་རྣམས་ 
གསུངས་སོ༔ སཱ་མཱ་ཡཱ༔ རྒྱ་རྒྱ་རྒྱ༔ ཨོ་རྒྱན་ཞལ་གདམས་དམར་ཁྲིད་དོན་ 
བསྡུས་ཐུགས་ཀྱི་ཕྲེང་བ་འདི བློ་དམན་མཚོ་རྒྱལ་བདག་གིས་ཕྱི་རབས་འགྲོ་ 
བའི་དོན་ཕྱིར་བྲིས༔ བཀའ་རྒྱས་བཏབ་ནས་སྨོན་ལམ་དང་བཅས་རིན་ཆེན་གཏེར་ 
དུ་བསྐུངས༔ མ་འོངས་རྗེས་འཇུག་སྐལ་ལྡན་ལས་ཅན་རྣམས་དང་འཕྲད་པར་ 
ཤོགཿ སཱ་མཱ་ཡཱ སྦས་རྒྱ༔ གཏད་རྒྱ༔ ཁ་ཐཾ ཨཻ༔ དྷ་ཐིམ༔ བདག་འདྲའི་ཤཱཀྱའི་ 
དགེ་སློང་སངས་རྒྱས་རྡོ་རྗེས་པུ་རི་ཕུག་མོ་ཆེ་ནས་གདན་དྲངས་པའོ༔
235

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །བྱ་ཆ་རིན་པོ་ཆེ་སིལ་མ་བཞུགས་སོ་སིདྡྷི་ཕ་ལ་ཧོཿ སིདྡྷི་ཕ་ལ་ ལ་ཧོ
༄༅། །ན་མོ་གུ་རུ སློབ་དཔོན་པདྨ་འབྱུང་གནས་ལ། ཇོ་མོ་མཁར་ཆེན་བཟའ་ 
མཚོ་རྒྱལ་གྱིས་ཞུས་པ། སློབ་དཔོན་ཆེན་པོ་ལགས། དགེ་སྦྱོར་རྒྱུན་དུ་བྱེད་པ་ལ། 
ཞག་གཅིག་ལ་དགེ་སྦྱོར་གྱི་ཡན་ལག་དུ་དང་ལྡན་པ་བགྱིད་འཚལ། ཞེས་ཞུས་ 
པས། སློབ་དཔོན་གྱི་ཞལ་ནས། དགེ་སྦྱོར་ཉམས་སུ་ལེན་པའི་གང་ཟག་གིས
ཞག་གཅིག་ལ་དགེ་སྦྱོར་གྱི་ཡན་ལག་ཉི་ཤུ་རྩ་གཅིག་དང་ལྡན་པར་བྱེད་དགོས་ 
གསུངས། དེ་ཡང་རང་འཁོར་བ་ལ་མི་འཇིགས། གཞན་འཁོར་བ་ལས་སྒྲོལ་བ་ལ། 
རྣམ་པ་ཐམས་ཅད་མཁྱེན་པའི་སངས་རྒྱས་ཐོབ་དགོས། དེ་འཐོབ་པར་བྱེད་པ་ 
ལ་ཆོས་སྤྱོད་དང་དགེ་སྦྱོར་གྱིས་ལམ་དུ་སློང་དགོས། དེ་ལ་ཆོས་ཐམས་ཅད་ཀྱི་ 
རྩ་བ་བྱང་ཆུབ་ཏུ་སེམས་བསྐྱེད་པ་གལ་ཆེ། སེམས་བསྐྱེད་དང་མ་འབྲེལ་བའི་
དགེ་སྦྱོར་ཐམས་ཅད་སྡོང་པོ་རྩ་བ་རུལ་པ་ལ་ཡལ་ག་མི་སྐྱེ་བ་དང་འདྲ་གསུངས་ 
སོ༑ ༑དེ་ལ་སེམས་བསྐྱེད་པ་ལ་ཕྱི་ནང་གསང་བ་གསུམ་ཡིན་གསུངས། ཕྱིའི་ 
སེམས་བསྐྱེད་པ་ནི་དགེ་སྦྱོར་གང་བྱེད་ཀྱང་། སྔོན་ལ་བདག་གིས་སེམས་ཅན་ 
ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེའི་ཆེད་དུ་སངས་ 
རྒྱས་ཐོབ་པར་བྱ། ཚོགས་བསག སྒྲིབ་པ་སྦྱང་། ལྷའི་སྐུ་སྒོམ་པ་ལ་སོགས་པས་ཐོག་ 
དྲངས། བར་དུ་དགེ་སྦྱོར་ཅི་བྱེད་ཀྱང་རྨི་ལམ་སྒྱུ་མ་ལྟ་བུའི་ཚུལ་བསྟན། མཇུག་ 
རྫོགས་པའི་སངས་རྒྱས་སུ་བསྔོ་བ་གལ་ཆེ་གསུངས། ནང་ལྟར་སེམས་བསྐྱེད་པ་ 
ནི༑ ཆོས་ཉིད་ཡང་དག་པའི་དོན་སྤྲོས་པ་དང་བྲལ་བ་ཡིན་པ་ལ། དེ་ལྟར་མ་
236

༄༅། །ཟབ་གཏེར་ཆོས་ཀྱི་མཛོད་ཁང་།
རྟོགས་པ་རྣམས་སྙིང་རེ་རྗེ་སྙམ་པའི་སྙིང་རྗེ་དང་། ཀུན་ལ་ཁྱབ་པའི་བྱམས་པ་དང་། 
དེའི་དོན་ཐོབ་པར་བྱ་བའི་དགའ་བ་དང་། དེའི་དོན་ཐོབ་ནས་མི་གཏོང་བའི་ 
བཏང་སྙོམས་དང་། ཚད་མེད་པ་བཞིས་ཐོག་དྲངས་བར་དུ་དགེ་སྦྱོར་ཅི་བྱེད་ 
སྣང་སྟོང་དབྱེར་མེད། ཆུ་ཟླའམ། འཇའ་ཚོན་ལྟ་བུའི་ཚུལ་བརྟེན། ཐ་མ་མི་ 
དམིགས་པའི་རྒྱས་གདབ་གསུངས་སོ། ། གསང་བའི་སེམས་བསྐྱེད་ནི། སེམས་ 
ཉིད་རྣམ་པར་དག་པའི་དོན་ལ་ཕྱོགས་རིས་མེད་པའི་སེམས་བསྐྱེད། བར་དུ་ཆོས་
ཐམས་ཅད་ཀྱི་དོན་སྟོང་ཉིད་ནམ་མཁའ་ལྟ་བུའི་ཚུལ་བརྟེན། ཐ་མ་ཞེན་ཆགས་ 
བཅིངས་གྲོལ་མེད་པར་རྒྱས་གདབ་གསུངས། དེ་ཡང་སེམས་བསྐྱེད་དངོས་ཀྱི་ལ་ 
ལེན་ནི། ནངས་པར་ཐོ་རངས་ལངས་ལ། སེམས་བསྐྱེད་གསུམ་དོན་གྱི་ངོ་བོར 
བསྐྱེད་ལ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་ 
བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་འདི་ 
དག་གིས། །འགྲོ་ལ་ཕན་ཕྱིན་སངས་རྒྱས་འགྲུབ་པར་བགྱི། ། ཞེས་ལན་གསུམ་ 
བརྗོད་དོ། ། མཇུག་དགེ་སྦྱོར་བསྔོ་བའི་དུས་སུ། བདག་གིས་སྦྱིན་སོགས་བགྱིས་ 
པའི་བསོད་ནམས་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག ། 
ཅེས་ལན་གསུམ་བསྔོའོ། །དེས་སེམས་བསྐྱེད་པའི་དགེ་བའི་རྩ་བ་ཐམས་ཅད་འཕེལ་ 
ཞིང་ཆུད་མི་ཟ་བ་ཡིན། ཤིན་ཏུ་གལ་ཆེ་གསུངས། སེམས་བསྐྱེད་རྒྱུན་གྱི་རྣལ་ 
འབྱོར་བྱ་བ་ཡིན། སློབ་དཔོན་གྱི་ཞལ་ནས། བདག་འཁོར་བ་ལ་མི་འཇིགས་པ་ 
ལ་སྐྱེལ་མར་སྐྱབས་སུ་འགྲོ་བ་ལ་བརྟེན་ནས་འགྲོ་དགོས་གསུངས། ཇོ་མོས་དེའི་
གདམས་ངག་ཞུ་དང་བྱས་པས། དེ་ལ་ཆོས་ཐམས་ཅད་ཀྱི་གཞི་སྐྱབས་འགྲོ་ཡིན་ 
པས། སྐྱབས་འགྲོའི་སྡོམ་པ་མ་ཆགས་ན། ས་རྒོད་ལ་རྩི་བཏབ་པས་མི་སྐྱེ་བ་
237

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་འདྲ་གསུངས།དེ་ལ་སྐྱབས་སུ་འགྲོ་བ་ལ་ཕྱི་ནང་གསང་གསུམ་ཡིན་གསུངས།
ཕྱིའི་སྐྱབས་གནས་སངས་རྒྱས་ཆོས་དང་དགེ་འདུན་གསུམ། ནང་གི་བླ་མ་ཡི་དམ་ 
མཁའ་འགྲོ་གསུམ། གསང་བའི་ལྟ་བ་བསྒོམ་པ་སྤྱོད་པ་གསུམ་ཡིན་གསུངས། དེ་ 
ལ་དངོས་ཀྱི་ལག་ལེན་ནི། མདུན་གྱི་ནམ་མཁའ་ལ་རྟེན་གསུམ་སྐད་ཅིག་མས་
བསམས་ལ།
སངས་རྒྱས་ཆོས་དང་དགེ་འདུན་གསུམ་ལ་སྐྱབས་སུ་མཆིའོ། །བླ་མ་ཡི་དམ་ 
མཁའ་འགྲོ་གསུམ་ལ་སྐྱབས་སུ་མཆིའོ། །ལྟ་བ་བསྒོམ་པ་སྤྱོད་པ་གསུམ་ལ་སྐྱབས་ 
སུ་མཆིའོ། ། ཞེས་ལན་གསུམ་བརྗོད། དགེ་སྦྱོར་གང་བྱེད་ཀྱང་སྔོན་ལ་བྱ་བ་གལ་ 
ཆེ་གསུངས། དེ་ཕྱིའི་དབང་དུ་བྱས་ན་ཚོགས་གསོག་ཏུ་འགྲོ། ནང་གི་དབང་དུ་ 
བྱས་ན་དབང་བསྐུར་དུ་འགྲོ། གསང་བའི་དབང་དུ་བྱས་ན་ཆད་པའི་ལྟ་བ་འགོག་ 
པར་མི་འགྲོ་གསུངས། སྐྱབས་འགྲོ་རྒྱུན་གྱི་རྣལ་འབྱོར་བྱ་བ་ཡིན་པས་ཤིན་ཏུ་ 
གལ་ཆེ་གསུངས་སོ། །སློབ་དཔོན་གྱི་ཞལ་ནས། ལུས་ཀྱི་སྒྲིབ་པ་སྦྱོང་བ་ལ་ཕྱག་ 
འཚལ་བ་འདི་ཀ་གལ་ཆེ་གསུངས་སོ། །དེ་ལ་ཕྱག་ལ་ཕྱི་ནང་གསང་བ་གསུམ་ 
ཡིན་གསུངས། ཕྱིའི་ཕྱག་གི་ཡུལ། སངས་རྒྱས་ཆོས་དང་དགེ་འདུན་གསུམ། ནང་ 
གི་ཕྱག་གི་ཡུལ། བླ་མ་ཡི་དམ་མཁའ་འགྲོ་གསུམ། གསང་བའི་ཕྱག་གི་ཡུལ། སྐུ་ལྔ་ 
ཡེ་ཤེས་ལྔ་ཡིན་གསུངས། དེ་ལ་ཐང་སྐུ་ལ་སོགས་སྐུའི་རྟེན། པོ་ཏི་གླེགས་བམ་ལ་ 
སོགས་གསུང་གི་རྟེན། གདུང་རིང་བསྲེལ་ལ་སོགས་ཐུགས་ཀྱི་རྟེན། ཡང་ལུགས་ 
སྐུ་ལྡེར་སོ་བྲིས་སྐུ་ལ་སོགས་པ་སངས་རྒྱས་ཀྱི་རྟེན། པོ་ཏི་གླེགས་བམ་ཡིག་འབྲུ་ 
ཆོས་ཀྱི་རྟེན། དགེ་སློང་། དགེ་བསྙེན། དགེ་ཚུལ་དུ་བཞུགས་པ་དེ་དག་དགེ་འདུན་ 
གྱི་རྟེན། དེ་རྣམས་ཕྱིའི་རྟེན་གསུམ་ཡིན། ནང་གི་རྟེན་གསུམ་ལ། བླ་མ་དངོས་
238

༄༅། །ཟབ་གཏེར་ཆོས་ཀྱི་མཛོད་ཁང་།
སམ། སྐུ་འབག་སྐུའི་རྟེན། ཡི་དམ་ལུགས་སྐུའི་བྲིས་སྐུའི་ལྡེར་སོ་སྐུའི་རྟེན། ཌཱ་ཀི་ 
ཆོས་སྐྱོང་ལྡེར་སོ་སྐུའི་རྟེན།དེ་རྣམས་ཀྱི་བཀའ་བརྒྱུད་གསུང་གི་རྟེན། ཕྱག་
མཚན་ཐུགས་ཀྱི་རྟེན། གསང་བའི་རྟེན་གསུམ། རིགས་ལྔ་སྐུའི་རྟེན། ཨོཾ་ཨཱཿཧཱུྃ་སྭཱ་ 
ཧཱ། ལྔ་པ་གསུང་གི་རྟེན། རྡོ་རྗེ་དྲིལ་བུ་ཐུགས་ཀྱི་རྟེན་ཡིན་གསུངས། 
དེ་ལ་ཕྱག་འཚལ་བ་དངོས་ཀྱི་ལག་ལེན་ནི། རྟེན་གོང་མ་རྣམས་ཡིད་ཀྱིས་མདུན་ 
གྱི་ནམ་མཁའ་ལ་བསམས་ལ། ལུས་ཀྱི་སྒོ་ནས་ཡན་ལག་སྨད་ལྔ་ས་ལ་གཏུགས། 
རགག་གི་སྒོ་ནས་ཕྱག་འཚལ་བསྟོད་པ་བརྗོད། ཡིད་ཀྱི་སྒོ་ནས་རྟེན་དེ་རྣམས་ཀྱི་
ཞབས་སྤྱི་བོར་བླངས་པས་བདག་གི་སྒྲིབ་པ་ཐམས་ཅད་ཞབས་ལ་རེག་པ་ཙམ་གྱིས་
དཀར་སངས་ལ་དག་པར་བསམ་མོ། །ཕྱི་ལྟར་ཐ་མལ་ལུས་ཀྱིས་ཕྱག་འཚལ། ནང་ 
ལྟར་ན་ལུས་མང་པོར་སྤྲུལ་ནས་ཕྱག་འཚལ། གསང་བ་ལྟར་མཉམ་པ་ཉིད་ཀྱིས་ 
ཕྱག་འཚལ་ལོ། །ཚིག་འདི་སྐད་བརྗོད། སྐྱོབ་པ་བླ་མེད་སངས་རྒྱས་རིན་པོ་ཆེ། ། 
སྒྲུབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། ། 
མཆོད་གནས་དཀོན་མཆོག་གསུམ་ལ་ཕྱག་འཚལ་ལོ། །བརྒྱུད་པའི་རྩ་བ་བླ་མ་ 
རྗེ༑ ༑དངོས་གྲུབ་འབྱུང་བ་ཡི་དམ་ལྷ། །ལེགས་བྱིན་རློབ་པའི་མཁའ་འགྲོ་མ། ། 
རྩ་བ་གསུམ་ལ་ཕྱག་འཚལ་ལོ། །དམིགས་མེད་ཆོས་ཀྱི་སྐུ་ལ་ཕྱག་འཚལ་ལོ། 
ལོངས་སྤྱོད་རྫོགས་པའི་སྐུ་ལ་ཕྱག་འཚལ་ལོ། །ཅིར་ཡང་སྤྲུལ་པའི་སྐུ་ལ་ཕྱག་ 
འཚལ་ལོ། །མི་འགྱུར་རྡོ་རྗེའི་སྐུ་ལ་ཕྱག་འཚལ་ལོ། །མངོན་པར་བྱང་ཆུབ་སྐུ་ལ་ 
ཕྱག་འཚལ་ལོ། །ཚོགས་གཉིས་རྫོགས་ནས་ཡོན་ཏན་མཐར་ཕྱིན་པ། །སྐུ་དང་ཡེ་ 
ཤེས་མཆོག་ལ་ཕྱག་འཚལ་ལོ། །ཞེས་པ་ལ་སོགས་པས་ཕྱག་འཚལ་ལོ། །ཕྱག་ 
འཚལ་བ་ལ་ལུས་ངག་ཡིད་གསུམ་ཀ་ཚང་བ་ཡིན་པས། སྒྲིབ་པ་སྦྱོང་བ་ལ་འདི་
239

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀ་གལ་ཆེ། ཕྱག་འཚལ་བ་རྒྱུན་གྱི་རྣལ་འབྱོར་བྱ་བ་ཡིན། ཤིན་ཏུ་གལ་ཆེ་གསུངས། 
སློབ་དཔོན་གྱི་ཞལ་ནས། ཆོས་སྤྱོད་ཐམས་ཅད་བསྡུས་ན་བདུན་རྣམ་དག་ཡིན་པས། 
ཤིན་ཏུ་གལ་ཆེ་གསུངས།
དེ་ལ་བདུན་རྣམ་དག་གི་གྲངས་ནི། མཁྱེན་པར་གསོལ་བ་དང་གཅིག ལུས་ 
དབུལ་བ་དང་གཉིས། སྡིག་པ་བཤགས་པ་དང་གསུམ། རྗེས་སུ་ཡི་རང་བ་དང་ 
བཞི། ཆོས་ཀྱི་འཁོར་ལོ་བསྐོར་བར་གསོལ་བ་གདབ་པ་དང་ལྔ། མྱ་ངན་ལས་མི་ 
འདའ་བར་གསོལ་བ་གདབ་པ་དང་དྲུག བྱང་ཆུབ་མཆོག་ཏུ་སློབ་པ་དང་བདུན་ 
ནོ༑ ༑བདུན་གྱི་གྲངས་ཡིན། རྣམ་པ་ནི་ཏིང་ངེ་འཛིན་གྱི་ཆོ་འཕྲུལ་ཡིན། དག་ 
པ་ནི་དང་པོ་གསུམ་ནི་བདག་གི་དོན་དུ་བསྒོམ། ཕྱི་མ་བཞི་ནི་གཞན་དོན་བསྔོ་ 
གསུངས། དེ་ནི་ཕྱིའི་ཡན་ལག་བདུན་པའོ། །ནང་གི་ཡན་ལག་བདུན་པ་ནི། དཀྱིལ་ 
འཁོར་གྱི་ལྷ་ཚོགས་ཀྱིས་བདག་ལ་ཐུགས་རྗེས་བཟུང་དུ་གསོལ་སྙམ་པ་དང་། བདག་
གི་ལུས་འདི་ཕུལ་བས། ཡེ་ཤེས་ཀྱི་ལུས་སུ་བྱིན་གྱིས་བརླབ་ཏུ་གསོལ་སྙམ་དུ་ 
བསྒོམ་པ་དང་། བདག་གིས་སྡིག་པ་ཅི་བགྱིས་པ་ཐམས་ཅད་ཡི་དམ་ལྷའི་སྤྱན་ 
སྔར་བཤགས་སྙམ་པ་དང་། ཡི་དམ་གྱི་ལྷས་འགྲོ་བའི་དོན་མཛད་དུ་གསོལ་སྙམ་ 
པ་དང་། ཡི་དམ་ལྷས་འགྲོ་བའི་དོན་དུ་ཆོས་བཤད་དུ་གསོལ་སྙམ་པ་དང་། དགེ་ 
བའི་རྩ་བ་འདི་དག་གིས་སེམས་ཅན་ཐམས་ཅད་བླ་ན་མེད་པའི་བྱང་ཆུབ་ཐོབ་པར་ 
གྱུར་ཅིག་སྙམ་པ་དང་། བདག་གི་ཕན་བདེ་ཙམ་གྱི་དོན་དུ་མི་བསྔོ་བླ་ན་མེད་ 
པའི་བྱང་ཆུབ་ཀྱི་དོན་དུ་བསྔོ་སྙམ་པའོ། ། གསང་བའི་ཡན་ལག་བདུན་ནི། ཐ་ 
དད་དམིགས་པ་མེད་པའི་མཁྱེན་པར་གསོལ་བ་དང་། ལུས་ལ་ཆགས་པ་མེད་པར་ 
ལུས་འབུལ་བ་དང་། བཤགས་པ་བྱ་བ་དང་། འཆགས་བྱེད་རྣམས་རང་བཞིན་
240

༄༅། །ཟབ་གཏེར་ཆོས་ཀྱི་མཛོད་ཁང་།
མེད་པར་བཤགས་པ་དང་། བདག་དང་བདག་མེད་པར་རྗེས་སུ་ཡིད་རང་བ་ 
དང༌། སྒྱུ་མ་ལྟ་བུའི་སངས་རྒྱས་ལ་བྲག་ཆ་ལྟ་བུའི་ཆོས་རྣམས་བསྐུལ་བ་དང་། 
འཁོར་བ་སྤྲུལ་པ་བཞིན་དུ་སེམས་ཅན་སྒྱུ་མའི་དོན་དུ་བཞུགས་སུ་གསོལ་བ་དང་། 
ཆོས་ཀྱི་དབྱིངས་དཔག་ཏུ་མེད་པའི་དགེ་བ་ཐམས་ཅད་ཡོངས་སུ་བསྔོ་བའོ། །དེ་
ཡང་བདུན་རྣམ་དག་དངོས་ཀྱི་ལག་ལེན་ནི། བདེ་གཤེགས་སྙིང་པོ་འགྲོ་ཀུན་ཡོངས་ 
ལ་ཁྱབ། །སེམས་ནི་རྒྱ་ཆེན་མཆོག་ཏུ་རབ་བསྐྱེད་དེ། །འགྲོ་བ་འདི་དག་མ་ལུས་ 
སངས་རྒྱས་རྒྱུ། །འདི་ན་སྣོད་མིན་སེམས་ཅན་གང་ཡང་མེད། །བཞེངས་ཤིག་ 
བཞེངས་ཤིག་སྟོབས་བཅུ་མངའ་བའི་ལྷ། །དུས་ལས་མི་འདའ་ཐུགས་རྗེའི་དབང་
གིས་ན། །སེམས་ཅན་དོན་ལ་དགོངས་པའི་བླ་མེད་དཀོན་མཆོག་གསུམ། །ཡིད་
ཀྱིས་སྤྲུལ་གྱིས་དམིགས་པའི་གནས་འདི་རུ། །མ་ལུས་འཁོར་དང་བཅས་ཏེ་གཤེགས་
སུ་གསོལ། །བདག་དུས་འདི་ནས་བཟུང་སྟེ་མགོན་པོ་ཁྱེད་ཀྱི་བཀའ་བཞིན་བྱེད།
བྱིན་གྱིས་བརླབ་པར་མཛད་དུ་གསོལ།
སངས་རྒྱས་ཆོས་དང་དགེ་འདུན་དང་། །བྱང་ཆུབ་སེམས་པའི་ཚོགས་རྣམས་ལ། ། 
སྒོ་གསུམ་བཏུད་དེ་ཕྱག་འཚལ་ལོ། །མཆོད་པ་བླ་ན་ཡོད་པ་དང་། །མཆོད་པ་ 
བླ་ན་མེད་པ་ཡི། །རྒྱ་ཆེན་ཤིན་ཏུ་མངའ་བ་ཡིས། །དཀོན་མཆོག་གསུམ་ལ་ 
མཆོད་པར་བགྱི། །དཀོན་མཆོག་གསུམ་ལ་སྐྱབས་སུ་མཆི། །སྡིག་པའི་ལས་ལས་ 
ལྡོག་བགྱིད་ཅིང༌། །བསོད་ནམས་ཐམས་ཅད་ཡོངས་སུ་གཟུང༌། །ལུས་ཅན་ 
རྣམས་ཀྱི་བསོད་ནམས་དག །ཀུན་ལ་རྗེས་སུ་ཡི་རང་ངོ་། །བདག་གིས་སྤྱི་ 
བཏུད་ཐལ་སྦྱར་ཏེ། །ཆོས་ཀྱི་འཁོར་ལོ་བསྐོར་སླད་དུ། །ཚངས་པ་བཞིན་དུ་ 
གསོལ་བ་འདེབས། །འགྲོ་གནས་རབ་ཏུ་བཞུགས་སླད་དུ། །རྫོགས་པའི་སངས་
241

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒྱས་རྣམས་ལ་གསོལ། །དེ་ལྟར་བརྗོད་པའི་བསོད་ནམས་དང༌། །བདག་གིས་ 
བགྱིས་དང་མ་བགྱིས་གང༌། །དེས་ནི་སེམས་ཅན་ཐམས་ཅད་ཀྱང་། །བླ་ན་མེད་ 
པའི་བྱང་ཆུབ་ཤོག །ཅེས་བརྗོད་དོ། །བདུན་རྣམ་དག་གི་སྒོ་ནས་ཚོགས་ 
བསགས་པའི་རྣལ་འབྱོར་བྱ་བ་ཡིན། ཤིན་ཏུ་གལ་ཆེ་གསུངས་སོ། །སློབ་དཔོན་ 
གྱི་ཞལ་ནས། བདེ་བར་གཤེགས་པའི་བཀའ་འདོན་པ་འདི་ཤིན་ཏུ་གལ་ཆེ། དེ་ 
ལ་བཀའ་ཕྱི་ནང་གསང་བ་གསུམ་ཡིན། བཀའ་མདོ་སྡེ། བཀའ་ལུང་སྡེ། བཀའ་ 
རྒྱུད་སྡེ་གསུམ། དེ་ལ་ཆོས་དང་བཀའ་ཐམས་ཅད་བསྡུས་པ་ཡི་གེར་འདུས། ཡི་ 
གེ་ཨ་རུ་འདུས། ཨ་སྐྱེ་བ་མེད་པའི་ཡི་གེ་ཡིན་པས། འདི་ཀས་ཆོག་གསུངས། 
དེ་ལ་ཕྱི་མདོ་སྡེ་ལྟར་ཨ་འདོན་པ། ནང་རྒྱུད་སྡེ་ལྟར་ཨ་བཀླག་པ། གསང་བ་ 
ལུང་གི་སྡེ་ལྟར་ཨ་བསྒོམ་པ་དང་གསུམ་ཡིན་གསུངས། དེ་ཡང་ཨ་མདོ་སྡེ་ལྟར་ 
འདོན་པ་ནི། མདོ་སྡེ་ལ་དྲང་དོན་དང་ངེས་དོན་གཉིས། ངེས་དོན་ལ་ཕ་རོལ་ཏུ་ 
ཕྱིན་པར་འདུས། ཕ་རོལ་ཏུ་ཕྱིན་པ་བསྡུས་པ་ཡི་གེ་ཨ་ལ་འདུས་པར་གསུངས་ 
པ་ཡིན། དེ་ལ་ཨའི་འདོན་ཐབས་འདི་གལ་ཆེ་གསུངས། དེ་ལ་ངེས་པ་རྣམ་པ་ 
གསུམ། བཞག་ཐབས་རྣམ་པ་གསུམ་གལ་ཆེ་གསུངས། དེ་ལ་དུས་ངེས་པ་དྲོ་ 
གོང་། དབུགས་ངེས་པ་ཐུན་ཅིག གྲངས་ངེས་པ་ཉི་ཤུ་རྩ་གཅིག བཞག་ཐབས་ 
གསུམ་ལས། སེམས་སྟོང་གསལ་ལ་བཞག ངག་གྲག་སྟོང་ལ་བཞག ལུས་མཉམ་ 
བཞག་ལ་གཞག་གོ །
དེ་ལྟར་ཨ་ཉི་ཤུ་རྩ་གཅིག་པོ་འདི། རྒྱས་པ་འབུམ་ཚར་གཅིག་དང་བསོད་ 
ནམས་གསུངས། ཕན་ཡོན་ཚེ་འདི་ལ་ཆག་ཆེ་བ་དང༌། རྨི་ལམ་ངན་པ་དང་། 
ལྟས་ངན་པ་དང་། དུས་མ་ཡིན་པར་འཆི་བ་དང་། བགེགས་ཀྱི་སྦྱོར་བ་ཐམས་
242

༄༅། །ཟབ་གཏེར་ཆོས་ཀྱི་མཛོད་ཁང་།
ཅད་ཀྱིས་མི་ཚུགས་གསུངས། ཚེ་ཕྱི་མ་ལ་མཚམས་མེད་པ་ལ་སོགས་པའི་སྡིག་ 
པ་དང་། ཆོས་ལ་བརྟེན་པའི་སྡིག་སྒྲིབ་ཐམས་ཅད་བྱང་བ་ཡིན་གསུངས། ནང་ 
གསང་སྔགས་ལྟར་ཨ་བཀླག་པ་ནི། དམིགས་པ་རྣམ་པ་གསུམ་ལས། ཡིད་ཀྱིས་ 
མདུན་གྱི་ནམ་མཁའ་ལ་ཨ་དམིགས་ལ། ངག་གིས་ཨ་རང་བྱུང་དུ་བཀླག་པ་ 
དང་། ལུས་ཀྱི་སྣང་སྟོང་ཨ་རང་གསལ་ལ་དམིགས་ལ། ཨ་བརྒྱ་རྩ་བརྒྱད་བཀླག 
དེས་ནི་ཨའི་སྒོ་ནས་སྡིག་སྒྲིབ་སྦྱོང་ཞིང་བཀླག་པའོ། ། དེ་ཡང་གསང་བའི་སྙིང་ 
པོ་ལས། རབ་ཏུ་གསལ་བའི་ཨ་དཀར་ལས། །ཤིན་ཏུ་ཕྲ་བའི་ཨ་རྣམས་སྤྲོ། ། 
ཕྱོགས་བཅུ་གང་བར་གསལ་གྱུར་ནས། །བསྡུས་ཀྱང་འཕེལ་འགྲིབ་མེད་པར་ 
བརྟན། །ཞེས་གསུངས་པས། དེ་ནི་གསང་སྔགས་ལྟར་ཨ་བཀླག་པའོ། །གསང་བ་ 
མན་ངག་ལྟར་ཨ་བསྒོམ་པ་ནི། རང་གི་ཚུལ་རྣམ་པ་གསུམ་གྱི་སྒོ་ནས་བསྒོམ་པ་ 
སྟེ༑ ལུས་ཀྱི་ཚུལ་མ་བཅོས་པ། སེམས་ཀྱི་ཚུལ་སྟོང་པ། ངག་གི་ཚུལ་མ་བཅོས་ 
པར་བཞག་ལ། ལུས་ཨ་དཀར་བསྒོམས་ཏེ་གསལ་བ་དང་སྟོང་གསལ་ཁོ་ནར་ 
གཞག ། དེ་ནས་བསྒོམ་སྟོང་པར་འདོན་ན། ཨ་རིམ་གྱིས་ཡན་ལག་ནས་ཁོག་པ་ 
མགོ་བོ་ལ་ཐིམ། དེ་ཇེ་ཆུང་ལ་ནམ་མཁའ་ལ་སྤྲིན་དེངས་པའམ། མེ་འོང་ཧས་ 
བཏབ་པ་ལྟར་བསམ། དེ་ནི་ཨ་བསྒོམ་པ་ཡིན་གསུངས། དེ་ལྟར་ཆོས་ཐམས་ 
ཅད་ཨའི་ཡི་གེ་ལ་འདུས་ཏེ། ཨ་ནི་ཡིག་འབྲུ་ཀུན་གྱི་མཆོག །རྫོགས་པའི་ 
སངས་རྒྱས་ཨ་ལས་བྱུང་། །དོན་ཆེན་ཡི་གེ་དམ་པ་ཡིན། །ཁོང་ནས་འབྱུང་བ་སྐྱེ་ 
བ་མེད། །ཅེས་མཚན་བརྗོད་ལས་གསུངས། མདོ་འདོན་གྱི་རྣལ་འབྱོར་བསྡུས་ 
པ་ཡིན་ཏེ་ཤིན་ཏུ་གལ་ཆེ་གསུངས། སློབ་དཔོན་གྱི་ཞལ་ནས། ཟས་ཀྱི་རྣལ་ 
འབྱོར་འདི་ཤིན་ཏུ་བསོད་ནམས་ཆེ་གསུངས། དེ་ཡང་ཕྱི་ནང་གསང་བ་གསུམ།
243

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཕྱི་ལྟར་ན་ཨོཾ་ཨཱཿཧཱུྃ་གསུམ་གྱིས་ཟས་ཀྱི་གཙང་རྨེ་དང་དྲི་མ་སྦྱངས་ནས། ལྷ་བཤོས་ 
བཅད་དེ། དཀོན་མཆོག་རིན་པོ་ཆེ་གསུམ་མཆོད་པར་བཞེས་ཤིག་བྱ། དེའི་ 
སྟེང་ལ་ཕུད་གསུམ་བཅད་ལ་བླ་མ་རིན་པོ་ཆེ་རྩ་གསུམ། མཁའ་འགྲོ་རྣམས་ 
མཆོད་པར་བཞེས་ཤིག་བྱ། ནང་ལྟར་ན། ལག་པ་འདོད་ཡོན་གྱི་ལྷ་མོ་ལྔས། ལྟོ་ 
བ་ལྷའི་གཞལ་ཡས་ཁང་དུ་བསྐྱེད་ལ། ཟས་བདུད་རྩི་ཆེན་པོས་མགྲིན་པ་བྱང་ 
ཆུབ་ཀྱི་ལམ་དུ་བདེ་བའི་རོ་བསྟར་ཏེ། ལྷ་རྣམས་མཉེས་པར་བསམ། གསང་བ་ 
ལྟར་ན། ཞུ་བདེ་ལྷན་ཅིག་སྐྱེས་པའི་ཟག་མེད་ཀྱི་བདེ་བས་མཉེས་པར་བསམ་ 
མོ། ། དེ་ནི་ཟས་ཚོགས་སུ་བསྔོ་བ་སྟེ་ཟས་ཀྱི་རྣལ་འབྱོར་ཤིན་ཏུ་གལ་ཆེ་བ་ཡིན་ 
གསུངས།
སློབ་དཔོན་གྱི་ཞལ་ནས། སྐོམ་གྱི་རྣལ་འབྱོར་འདི་གལ་ཆེ་གསུངས། དེ་ 
ཡང་རང་ཡི་དམ་དུ་གསལ་བའི་ཐུགས་ཀ་ནས། ས་བོན་ལས་འོད་ཟེར་ཀུན་འཕྲོས་ 
པས། བཏུང་བའི་སྟེང་དུ་ཡི་གེ་བཾ་དམར་སེར་དུ་གྱུར། དེ་འོད་དུ་ཞུ་བ་ལས། 
ཨོཾ་ཨཱ་མྲྀ་ཏ་ཧཱུྃ་ཧྲཱིཿ། ཞེས་བརྗོད་པས། ཕྱི་ལུགས་ན། བདུད་རྩི་ཆེན་པོའི་རྒྱུན་ 
གྱིས་སྣོད་གང་བར་བསམ། ནང་ལྟར་ན་ཡེ་ཤེས་ཀྱི་བདུད་རྩི་ཆེན་པོ་ལྷག་པའི་ 
བྱང་ཆུབ་སེམས་བསམ། གསང་བ་ལྟར་ན་ཆོས་ཉིད་རྣམ་པར་དག་པའི་བདུད་ 
རྩིས་གང་བར་བསམ། དེ་ནས་རང་ཡི་དམ་གྱི་ཐུགས་ཀའི་ས་བོན་ལས་འོད་འཕྲོས་ 
པས། བླ་མ་ཡི་དམ་དཀོན་མཆོག་མཁའ་འགྲོ་རྣམས་སྤྱན་དྲངས་ལ། ཕྱི་ལྟར་ན་ 
བདུད་རྩི་སྲིན་མཐེབ་ཀྱིས་བླངས་ལ་དཀོན་མཆོག་ནམ་མཁའ་ལ་མཆོད། བླ་མ་སྤྱི་ 
བོར་མཆོད། ཡི་དམ་སྙིང་གར་མཆོད། མཁའ་འགྲོ་ཆོས་སྐྱོང་ཕྲག་པ་གཡས་ 
གཡོན་དུ་མཆོད། ནང་ལྟར་ན། བདག་ཡི་དམ་གྱི་ལྷ་རང་ལ་ཐིམ་པར་མཆོད།
244

༄༅། །ཟབ་གཏེར་ཆོས་ཀྱི་མཛོད་ཁང་།
གསང་བ་ལྟར་ན། རྩ་སྟོང་ཕྲག་དྲུག་བཅུ་རྩ་བཞི་ན། བདེ་བར་གཤེགས་པ་དྲུག་ 
ཅུ་རྩ་བཞི་གནས་པས་ཡེ་ཤེས་ཀྱི་བདུད་རྩི་ནང་དུ་འགྲིམས་ནས་བདེ་བར་གཤེགས་ 
པ་རྣམས་མཉེས་པར་བསམ་མོ། །དེས་ནི་སྐོམ་བདུད་རྩིར་དབུལ་བ་ཡིན། འཕགས་
པ་དཀོན་མཆོག་གསུམ་ལ་འབུལ་ལོ།།བླ་མ་ཡི་དམ་རྣམས་ལ་འབུལ་ལོ། །ཡི་ 
དམ་ལྷ་ཚོགས་རྣམས་ལ་འབུལ་ལོ།།མཁའ་འགྲོ་ཆོས་སྐྱོང་རྣམས་ལ་འབུལ་ལོ། །
ཞེས་བརྗོད། ཤིན་ཏུ་བསོད་ནམས་ཆེ་ལ་དངོས་གྲུབ་མྱུར་བ་ཡིན་གསུངས་སོ། ། 
སྐོམ་གྱི་རྣལ་འབྱོར་ཡིན། ཤིན་ཏུ་གལ་ཆེ་གསུངས། 
སློབ་དཔོན་གྱི་ཞལ་ནས། གཏོར་མའི་རྣལ་འབྱོར་འདི་གལ་ཆེ་གསུངས། དེ་
ལ་རང་ལྷར་བསྐྱེད་པ་དང་། སྣོད་དང་གཏོར་མ་བྱིན་གྱིས་བརླབ་པ་དང་། མགྲོན་ 
འགུགས་པ་དང་། གཏོར་མ་འབུལ་བ་དང་། བསྔོ་བའོ། །དང་པོ་རང་བྱིན་གྱིས་ 
བརླབ་པ་ནི། རང་སྐད་ཅིག་མས་ཡི་དམ་ལྷ་རུ་བསྐྱེད་ལ་ལུས་ངག་ཡིད་གསུམ། 
ཨོཾ་ཨཱཿཧཱུྃ་གསུམ་གྱིས་བྱིན་གྱིས་བརླབ་བོ། །སྣོད་བྱིན་གྱིས་བརླབ་པ་ནི། བམ་
དམར་སེར་འོད་དུ་ཞུ་བ་ལས་རིན་པོ་ཆེའི་སྣོད་དཔག་ཏུ་མེད་པར་བསམ། དེའི་
སྟེང་དུ་ཨ་འོད་དུ་ཞུ་བ་ལས་ཟླ་བའི་དཀྱིལ་འཁོར་དུ་གྱུར་པར་བསམ། གཏོར་
མ་བྱིན་གྱིས་བརླབ་པ་ནི། རང་གི་ཐུགས་ཀའི་ཡི་དམ་གྱི་ས་བོན་ལས་བདུད་རྩི་ 
བབས་པར་བསམ། དེ་ནས་ཨོཾ་ཨཱཿཧཱུྃ་གསུམ་གྱིས་ལན་གསུམ་བྱིན་གྱིས་བརླབ། 
ཨོཾ་ཨ་ཀ་རོ་མུ་ཁཾ་སརྦ་དྷརྨ་ཎཾ། ཨཱཎྱ་ནཱུ་པན་ན་ཏྭཏ་ཨོཾ་ཨཱཿཧཱུྃ་ཕཊ་སྭཱ་ཧཱ ཞེས་ 
ལན་གསུམ་བརྗོད་པས། ཕྱི་ལྟར་ན། ལྷའི་ཞལ་ཟས་རོ་བརྒྱ་ལྡན་པ་མང་ཞིང་རྒྱ་ 
ཆེ་བར་བསམ། ནང་ལྟར་ན་བདུད་རྩི་ཆེན་པོ་མི་བཟད་པས་སྣོད་གང་བར་བསམ། 
གསང་བ་ལྟར་ན། ཕྱི་སྣོད་ཀྱི་འཇིག་རྟེན་གཏོར་གཞོང་དུ། ནང་བཅུད་ཀྱི་འཇིག་
245

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟེན་གཏོར་མར་བྱིན་གྱིས་བརླབ་བོ། །མགྲོན་དགུག་པ་ནི། རང་གི་ཐུགས་ཀའི་ 
ས་བོན་ལས་འོད་འཕྲོས་པས་ཁམས་གསུམ་གྱི་སེམས་ཅན་ཐམས་ཅད་བཀུག་ 
ནས། དེ་དག་ཐམས་ཅད་ལྷའི་རང་བཞིན་དུ་གྱུར་ནས། ལུས་ངག་ཡིད་གསུམ་ 
ཡི་གེ་འབྲུ་གསུམ་གྱིས་བྱིན་གྱིས་བརླབ་བོ། །དེ་ནས་གཏོར་མ་དབུལ་བ་ནི། ཕྱི་ 
ལྟར་ན། མགྲོན་དེ་དག་གི་ལྗགས་རྡོ་རྗེའི་སྦུ་གུ་ཅན་ནས་དྲངས་ཏེ། གསོལ་བར་ 
བསམ། ནང་ལྟར་ན་ཡེ་ཤེས་བདུད་རྩིས་ཚིམ་པར་བསམ། གསང་བ་ལྟར་དེ་ 
དག་རྣམ་པར་མི་རྟོག་པའི་གཉིས་སུ་མེད་པའི་ཡེ་ཤེས་ཀྱི་ཏིང་ངེ་འཛིན་ཐོབ་པར་ 
བསྒོམ་མོ། །ཚིག་ཏུ་འཕགས་པ་དཀོན་མཆོག་གསུམ་ལ་དབུལ་ལོ། །བླ་མ་ཡི་ 
དམ་རྣམས་ལ་དབུལ་ལོ། །ཡི་དམ་ལྷ་ཚོགས་རྣམས་ལ་དབུལ་ལོ། །མཁའ་འགྲོ་ 
ཆོས་སྐྱོང་རྣམས་ལ་དབུལ་ལོ། །ཕྱིའི་མཆོད་པ་དམ་པ་བཞེས་སུ་གསོལ། །ནང་གི་ 
མཆོད་པ་དམ་པ་བཞེས་སུ་གསོལ། །གསང་བའི་མཆོད་པ་དམ་པ་བཞེས་སུ་གསོལ། ། 
ཞེས་དབུལ་ལོ། །
བསྔོ་བ་ནི། རྒྱལ་བ་མཆོད་པས་མཉེས་གྱུར་ཅིག །དམ་ཅན་ཐུགས་དམ་ 
སྐོང་གྱུར་ཅིག །ཕ་མ་ལ་སོགས་འགྲོ་དྲུག་ལ། །ཚད་མེད་གཏོར་མ་འདི་ཕུལ་ 
བས། །ལོངས་སྤྱོད་ལྡན་ཅིང་ཚོགས་རྫོགས་ནས། །ཐམས་ཅད་མྱུར་དུ་སངས་ 
རྒྱས་ཤོག །ཅེས་བསྔོའོ། ། དེ་ནས་ཨོཾ་ཨཱཿཧཱུྃ་མུཾ་ཞེས་པའི་སྔགས་ཀྱིས་གཤེགས་སུ་ 
གསོལ། དགེ་བ་མ་ཚོར་བར་བྱས་པས་ཟ་གཏོར་ཡིན་པས་མ་ཆགས་པ་གལ་ཆེ། 
གཏོར་མ་རྒྱུན་གྱི་རྣལ་འབྱོར་བྱ་བ་ཡིན་པས་ཤིན་ཏུ་གལ་ཆེ་གསུངས། སློབ་དཔོན་ 
པདྨའི་ཞལ་ནས། ཆུ་གཏོར་གྱི་རྣལ་འབྱོར་ཤིན་ཏུ་གལ་ཆེ་གསུངས། དེ་ལ་དང་ 
པོ་རང་སྐད་ཅིག་མས་ལྷར་བསྐྱེད་ལ། ཨོཾ་ཨཱཿཧཱུྃ་གསུམ་གྱིས་ལུས་ངག་ཡིད་གསུམ་
246

༄༅། །ཟབ་གཏེར་ཆོས་ཀྱི་མཛོད་ཁང་
བྱིན་གྱིས་བརླབས། གཏོར་མ་མཆོད་པར་བྱེད་ན། སུམ་ཆ་བདག་པོར་བཞག 
སུམ་གཉིས་བྱིན་གྱིས་བརླབ། འབབ་ཆུ་ལ་བྱེད་ན། མིག་རྒྱང་མཐོང་ཚད་ལ་བྱ། 
སྣོད་ལ་བྱེད་ན་ཕུལ་གང་ཤོང་བ་ཡན་ཆད་ལ་བྱའོ། ། དེ་ལ་ཨོཾ་མ་ཧཱ་ས་མ་ཡེ་ཧཱུྃ། 
ཞེས་ལན་གསུམ་བརྗོད་པས། ཕྱི་ལྟར་ན་གཏོར་མའི་སྟེང་དུ་རང་ཡི་དམ་གྱི་ 
ཐུགས་ཀ་ནས་འོད་ནག་པོ་འཕྲོས་པས། དམྱལ་བའི་ཚ་གྲང་གི་སྡུག་བསྔལ་སྦྱངས།
འོད་དམར་པོ་འཕྲོས་པས་ཡི་དྭགས་བསྐྱེས་སྐོམ་གྱི་སྡུག་བསྔལ་སྦྱངས། འོད་སེར་ 
པོ་འཕྲོས་པས་བྱོལ་སོང་གླེན་ལྐུགས་ཀྱི་སྡུག་བསྔལ་སྦྱངས། འོད་དམར་པོ་འཕྲོས་ 
པས་ལྷ་དང་མི་གསུམ་ལ་ཕོག ལྷ་འཕོ་ལྟུང་། ལྷ་མིན་འཐབ་རྩོད་མི་འགྱུར་བའི་ 
སྡུག་བསྔལ་སྦྱངས། འགྲོ་དྲུག་ཆུ་ལ་འཐུང་བ་ཐམས་ཅད་ཚིམ་པར་བསམ། ནང་ 
ལྟར་ན་བདུད་རྩི་དྲི་མ་མེད་པ་དཀར་པོས་དུས་གསུམ་གྱི་བདེ་བར་གཤེགས་པ་ 
ཐམས་ཅད་མཆོད། ཁམས་གསུམ་སེམས་ཅན་ཐམས་ཅད་ལ་ཁ་དྲག་ཞན། དབང་ 
ཆེ་ཆུང་། ཕམ་རྒྱལ། འཐབ་རྩོད་མེད་པར། གང་ལ་གང་མོས་ཅི་ལ་ཅི་མོས་ 
བྱིན་པར་བསམ་མོ། །གསང་བ་ལྟར་ན། དེ་དག་ཐམས་ཅད་རྣམ་པར་མི་རྟོག་ 
པའི་གཉིས་སུ་མེད་པའི་ཡེ་ཤེས་ཀྱི་ཏིང་ངེ་འཛིན་ཐོབ་པར་བསམ་མོ། །དེ་ནས་ 
བསྔོ་བ། ཁམས་གསུམ་དག་པའི་ཞིང་། སྲིད་གསུམ་ཐུགས་རྗེའི་མགྲོན། མ་ལུས་ 
ཁྱབ་པའི་ཟས། ཆོས་ཉིད་རྟོགས་པའི་མཐུས། མི་བཟད་པའི་གཏེར་དུ་བསྔོ། ཞེས་ 
བརྗོད་ལ་བཏང༌། ཆབ་གཏོར་རྟ་གོང་མ་འདི་ལམ་དུ་ཞུགས་པའི་རྟ་གོང་ནས་ 
ཀྱང་བཏང་དུ་བཏུབ་སྟེ། ཚོགས་གསོག བར་ཆད་སེལ། ཆབ་གཏོར་རྒྱུན་གྱི་ 
རྣལ་འབྱོར་རྒྱུ་ཆུང་ལ་ཕན་ཡོན་ཆེ་བ་ཡིན་གསུངས།
སློབ་དཔོན་གྱི་ཞལ་ནས། ཚེ་བསྲིང་བ། ཚོགས་གསོག་པ་ལ། ཚྭ་ཚྭ་གལ་
247

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆེ་གསུངས། དེ་ལ་དང་པོ་ཡི་དམ་ལྷར་ཡུད་ཙམ་གྱིས་བསྐྱེད་པར་བསམ་ལ། 
ལུས་ངག་ཡིད་གསུམ་བྱིན་གྱིས་བརླབ་བོ། །དེ་ནས་རང་གི་ཐུགས་ཀའི་ས་བོན་ 
ལས་འོད་འཕྲོས་པས། རྣམ་པར་སྣང་མཛད་འཁོར་ལོ་དང་བཅས་པ་འོག་མིན་ 
ནས་སྤྱན་དྲངས་ལ། དེ་ལ་ཕྱག་འཚལ་བར་བསམ་ལ། སྔགས་ཀྱི་རྒྱལ་པོ་འདི་ 
ལན་ཉི་ཤུ་རྩ་གཅིག་འཇིམ་པ་ལ་བཟླའོ། །ཨོཾ་ན་མོ་བྷ་ག་ཝ་ཏེ། བེ་རོ་ཙ་ན་པྲ་བྷ་ 
རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱག་སཾ་བྷུདྡྷ་ཡ། ཏྱཱཐཱ། ཨོཾ་སཱུལླེ་སཱུདྡྷེ། ས་མེ་ས་ 
མ་མེ། ཤཱནྟེ་དཱནྟེ། ས་མ་རོ་སེ་ཨ་ན་ལམ་བེ། ཏ་རམ་བེ། ཡ་ཤོ་བཱ་ཏི་མ་ཧཱ་ཏེ་ཛོ་ 
ནི་རཱ་ཀུ་ལེ། ནིཉྭ་ཎེ། སརྦ་བྷུདྡྷ་དྷིཥྛ་ན་ཨ་དྷིཥྛི་ཏེ་སྭཱ་ཧཱ། དེ་ནས་འཇིམ་པ་འོད་ 
ཀྱི་གོང་བུར་གྱུར། ཆོས་ཀྱི་སྐུའི་གཟུགས་བརྙན་དུ་བསམ་མོ། །དེ་ལས་འོད་བྱུང་ 
སེམས་ཅན་ཐམས་ཅད་ཀྱི་སྒྲིབ་པ་སྦྱངས་ནས། འོད་ཀྱི་གོང་བུ་དེ་ཉིད་ལ་ཐིམ་ 
པར་བསམ་མོ། །དེ་ནས་ཡི་དམ་གྱི་སྙིང་པོ་བཟླས་ཤིང་གདབ་བོ། །དེ་ནས་ཕྱུང་ 
བ་དང་གཟུགས་ཀྱི་སྐུའི་གཟུགས་སུ་གསལ་གདབ་བོ། །དེ་ནས་རྟེན་འབྲེལ་སྙིང་ 
པོ་ལན་བདུན་བཟླས་ལ་རབ་གནས་བྱའོ། །ཡེ་དྷརྨཱཧེ་ཏུ་པྲ་བྷ་ཝ་ཧེ་ཏུནྟེ་ཥན་ 
ཏ་ཐཱ་ག་ཏོ་ཧྱ་བ་དཏྟེ་ཥཱཉྩ་ཡོ། ནི་རོ་དྷ་ཨེ་བམ་བཱ་དི་མ་ཧཱ་ཤྲ་མ་ཎ་ཡེ་སྭཱ་ཧཱ། 
ཞེས་བཟླས་ནས་མེ་ཏོག་གཏོར་བས། ཚྭ་ཚྭ་ལ་འོད་འཕྲོས་པས། སེམས་ཅན་ 
སྦྱངས་ནས་ཡི་དམ་ལྷ་རུ་གྱུར་ནས་སླར་མཆོད་རྟེན་ལ་ཐིམ་པར་བསམ་མོ། །ཇི་
སྲིད་འཁོར་བ་མ་སྟོངས་པར། བདག་དང་སེམས་ཅན་གྱི་དོན་མཛད་དུ་གསོལ་ 
བྱ་བ་ལན་གསུམ་གདབ་བོ། །འཁོར་བ་མ་སྟོངས་བར་དུ་སེམས་ཅན་གྱི་དོན་
མཛད་པར་བསམ་ལ་ཆུས་མི་འཇིག་པའི་སར་བཞུགས་པར་བྱའོ། །ཡང་རྡོ། 
ཤིང་། འཇིམ་པ་གང་ཡང་རུང་བ་ལ། ༀ་རཏྣ་ཙེརྱ་པན་ཙ་ཡེ་བྷི་བྷི་ས་ར་སྭཱ་ཧཱ།
248

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་བརྗོད་ན། ཐམས་ཅད་རིན་པོ་ཆེའི་མཆོད་རྟེན་དུ་འགྱུར་རོ། །ཚྭ་ཚྭ་ལ་ 
ཡང་ཕྱི་ནང་གསང་གསུམ་གྱི་གདབ་ལུགས་ཏེ། ཕྱི་ལྟར་འཇིམ་པ་ལ་སྔགས་ཉི་ 
ཤུ་རྩ་གཅིག་བཟླས་པས་འོད་ཀྱི་གོང་བུ་ནས། སའི་གོང་དུ་བུ་ལ་ཐིམ་ནས་ཆོས་ 
ཀྱི་སྐུ། འབི་འབི་བྱས་ནས་ཡི་དམ་ལྷའི་སྔགས་ཀྱིས་གདབ་པ་ལོངས་སྐུ། དེ་ནས་
མེ་ཏོག་ལ་རྟེན་འབྲེལ་བཟླས་པས་སྤྲུལ་སྐུ། དེ་གཏོར་བས་ཐ་མི་དད་པར་གནས་ 
པའོ། ། དེ་ལ་ཕྱག་བྱ། མཆོད་པ་དབུལ་སྨོན་ལམ་གདབ་པའོ། །ནང་ལྟར་ན། 
རང་དང་སེམས་ཅན་ཐམས་ཅད་ཡི་དམ་ལྷར་མོས་པ་བྱས་ལ། ཨོཾ་ཨཱཿཧཱུྃ་གིས་སྐུ་ 
གསུང་ཐུགས་སུ་བྱིན་གྱིས་བརླབས་ལ་ཡི་དམ་འབའ་ཞིག་ཏུ་བསམ་མོ། །གསང་
བ་ལྟར་ན། བརྐོས་ཕོར་ཕྱོགས་བཅུར་ཁ་བལྟས་ནས་སྔགས་བརྗོད་པས། ས་ཆུ་ 
མེ་རླུང་འབྱུང་བ་བཞི་མཆོད་རྟེན་དུ་ལམ་ལམ་བསམ་མོ། །ཚྭ་ཚྭ་རྒྱུན་གྱི་རྣལ་ 
འབྱོར་འདི་ཚེ་བསྲིང་བ་དང་། གདོན་ལས་ཐར་པ་དང་། ནད་ཞི་བ་དང་། ལོངས་ 
སྤྱོད་འཕེལ་པ་དང་། བར་ཆད་སེལ་བ་དང་། མྱུར་དུ་བྱང་ཆུབ་ཐོབ་པ་ཡིན་ཏེ་ 
ཤིན་ཏུ་གལ་ཆེ་གསུངས།
སློབ་དཔོན་གྱི་ཞལ་ནས། ཏིང་ངེ་འཛིན་གསལ་བར་བྱེད་པ་ལ། ཚོགས་ 
གསོག་པ། མཎྜལ་དབུལ་བ་གལ་ཆེ་གསུངས། ཇོ་མོས་དེའི་གདམས་ངག་ཐུགས་ 
ལ་བཏགས་དགོས་ཞུས་པས། དེ་ལ་དང་པོ་རེ་ཞིག་སེམས་ཅན་ཐམས་ཅད་ཀྱི་ 
སྡུག་བསྔལ་བསལ་བདེ་བ་ཁྱད་པར་ཐོབ་པར་བྱ་བའི་ཕྱིར། ཡི་དམ་གྱི་ལྷ་གང་ 
རུང་བ་མཆོད་པར་བྱའོ་སྙམ་དུ་སེམས་བསྐྱེད་ལ། མཎྜལ་གཙང་མ་ལ་བའི་ 
རྣམ་ལྔས་བྱུགས་པའམ། ཤིང་ལ་རི་མོ་བྲི་བའམ། མེ་ལོང་ལ་སོགས་པ་རིན་པོ་ 
ཆེའམ། གང་རུང་བ་ལ། མེ་ཏོག་དབུས་མང་བ་མཐའ་ཚོམ་བུ་ཉུང་བར་བྱའོ། །
249

སོ་རྒྱན་རྗེ་འབངས་འདུས་ པའི་ཟབ་ཆོས་ཀྱི་སྙིང་པོ་གཅེས་བཏུས།
ཨོཾ་བཛྲ་རེ་གེ་ཨཱཿཧཱུྃ༔ ཞེས་ལན་གསུམ་བརྗོད་པས། དེ་ལ་དབུལ་ཐབས་རྣམ་པ་ 
གསུམ་ལས། ཕྱི་ལྟར་བ་བྱུང་གིས་བྱུགས་པ་སྦྱིན་པའི་ཕ་རོལ་ཏུ་ཕྱིན་པ། ལེགས་ 
པར་བྱུགས་པ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ། གྲང་བ་ལ་སོགས་པའི་སྡུག་ 
བསྔལ་བཟོད་པས་བཟོད་པའི་ཕ་རོལ་ཏུ་ཕྱིན་པ། བརྩོན་པར་དབུལ་བས་བརྩོན་ 
འགྲུས་ཀྱི་ཕ་རོལ་ཏུ་ཕྱིན་པ། སེམས་ལ་གཡེང་བ་མེད་པ་བསམ་གཏན་ཀྱི་ཕ་ 
རོལ་ཏུ་ཕྱིན་པ། ལེགས་པར་བྲིས་པ་ཤེས་རབ་ཀྱི་ཕ་རོལ་ཏུ་ཕྱིན་པར་བསམ་མོ། ། 
ཡང་ན་གླིང་བཞི་རི་རབ་དང་བཅས་པར་བསམ་མོ། །ནང་ལྟར་ན་ཆོས་སྤྱོད་ཀྱི་ 
གཞལ་ཡས་ཁང་རིན་ཆེན་སྣ་བདུན་དུ་བསམ་ལ་དབུལ་ལོ། །གསང་བ་ལྟར་ན། ཡེ་ 
དམ་ལྷ་གང་རུང་བའི་ལྷའི་དཀྱིལ་འཁོར་དུ་བསམ་ལ་མཆོད་པར་བྱའོ་གསུངས། 
དེ་ནས་སྨོན་ལམ་བཏབ། ལྕི་བ་ཆུར་བཅས་སྦྱིན་པ་སྟེ། ལེགས་བྱུགས་ཚུལ་ཁྲིམས་ 
བཟོད་པ་ནི། །སྲོག་ཆགས་ཕྲ་མོ་སེལ་བ་ཡིན། །བྱ་བ་བྱེད་པ་བརྩོན་འགྲུས་ཏེ། ། 
རྩེ་གཅིག་ཡིད་བྱེད་བསམ་གཏན་ནོ། །ཤེས་རབ་མཚམས་ནི་ལེགས་པའོ། །སངས་ 
རྒྱས་དཀྱིལ་འཁོར་བྱས་པ་ཡིས། །ཕ་རོལ་ཕྱིན་དྲུག་ཐོབ་པར་ཤོག །ཅེས་བརྗོད་ 
ལ༑ དེ་ནས་གཤེགས་སུ་གསོལ་ཙ་ན། ཨོྃ་བཛྲ་རེ་གེ་མུཾ། ཞེས་ལན་གསུམ་བརྗོད། 
མཐའ་མའི་མེ་ཏོག་དབུས་སུ་བསྡུས་ལ། དབུས་མའི་མེ་ཏོག་རྣམ་པ་གཙང་སར་ 
གཏོར་རོ། །འདིས་ནི་ཏིང་ངེ་འཛིན་གསལ་བ་དང་། སངས་རྒྱས་ཀྱི་ཞིང་ཁམས་ 
དག་པར་སྐྱེ་བས་ཤིན་ཏུ་གལ་ཆེ་གསུངས།
སློབ་དཔོན་གྱི་ཞལ་ནས། རིན་པོ་ཆེའི་རྒྱུན་མཆོད་འདིས་སྐུ་ལྔ་ཡེ་ཤེས་ལྔའི་ 
འབྲས་བུ་ཐོབ་པ་ཡིན་པས་ཤིན་ཏུ་གལ་ཆེ་གསུངས། ཇོ་མོས་གདམས་ངག་ཞུས་
པས། དེ་ལ་དཀོན་མཆོག་གི་སྤྱན་སྔར་རིན་པོ་ཆེ་བདར་ཞིང་སྔགས་ལན་བདུན་
250

།ཟབ་གཏེར་ཆོས་ཀྱི་མཛོད་ཁང་
བཟླའོ། །ཨོཾ་སྨ་ར་སྨ་ར། བསྔོ་བ་རྒྱ་ཆེའི་སྔགས། བྷི་མ་ན་སྐ་ར་མ་ཧཱ་ཛ་བ་ཧཱུྃ་ཕཊཿ༔ ཅེས་ 
བཟླས་ཤིང་དབུལ་ཐབས་རྣམ་པ་གསུམ། ཕྱི་ལྟར་དཀོན་མཆོག་གི་སྤྱན་སྔར། རིན་ 
པོ་ཆེའི་གདུགས་དང་། རྒྱལ་མཚན་དང་། བ་དན་དང་། རྒྱན་དང་། བླ་རེ་ 
དང་། ཆུན་འཕྱང་དང་། རིན་པོ་ཆེ་སྣ་བདུན་དང་། མེ་ཏོག་ལ་སོགས་པ་དཔག་ 
ཏུ་མེད་པ་འབྱུང་བར་བསམ་ལ་དབུལ་ལོ། །ནང་ལྟར་དུ་འདོད་པའི་ཡོན་ཏན་ལྔ། 
གསང་བ་ལྟར་ན་སྐུ་ལྔ་ཡེ་ཤེས་ལྔའི་ངོ་བོ་རྣམ་པར་དག་པར་བསམ་མོ། །ཚིགས་ 
བཅད་འདི་བརྗོད། དཀོན་མཆོག་གསུམ་ལ་ཕྱག་འཚལ་མཆོད་པར་བགྱི། །འབྱུང་ 
བ་ཆེན་པོ་ལྔའི་སྙིང་པོ་མཆོག །རིགས་ལྔ་སྐུ་དང་མཉམ་པའི་ཁ་དོག་ལྔ། །རིན་ 
ཆེན་གསེར་དངུལ་བྱི་རུ་ཟངས་ལྕགས་དང༌། །མུ་ཏིག་ཤེལ་ལ་སོགས་པའི་རིན་ 
ཆེན་བརྒྱན། །དག་ཅིང་རྒྱུ་རྐྱེན་འཚོགས་པའི་ནུས་མཐུ་ལ། །ཏིང་འཛིན་སྔགས་ 
དང་ཕྱག་རྒྱས་བྱིན་བརླབས་ནས། །རིན་ཆེན་སྣ་བརྒྱད་མཆོད་པའི་ཆར་ཕབ་ 
པས། །སྐུ་གསུང་ཐུགས་ལ་མཆོད་པས་མཉེས་གྱུར་ཅིག །བསོད་ནམས་ཚོགས་ 
ཆེན་བདག་ལ་སྩལ་ཏུ་གསོལ། །ཞེས་པ་འདིས་ལོངས་སྤྱོད་འཕེལ་བ་དང་། སྐུ་
ལྔ་ཡེ་ཤེས་ལྔའི་དངོས་གྲུབ་འགྲུབ་པས་ཤིན་ཏུ་གལ་ཆེ་གསུངས། 
སློབ་དཔོན་པདྨའི་ཞལ་ནས། རང་གི་ཉམས་གྲིབ་དག་པར་བྱ་བ་དང་། མི་
རྟོག་པ་ཁོང་ནས་སྐྱེ་བ་ལ་སྐུ་ཁྲུས་གསོལ་བ་གལ་ཆེ་གསུངས། ཇོ་མོས་གདམས་ 
ངག་ཞུས་པས། དེ་ལ་རང་ཡི་དམ་ལྷར་གསལ་བའི་ཐུགས་ཀ་ནས། ཡི་དམ་གྱི་ 
ས་བོན་ལས་འོད་ཟེར་བྱུང་བས། ཕྱོགས་བཅུའི་འཇིག་རྟེན་ནས་རྟེན་མཆོག་ཁྱད་ 
པར་ཅན་རྣམས་སྤྱན་དྲངས་ལ། མཆོད་རྟེན་ནམ་ལྡེར་སོ། ལུགས་སྐུ་ཐང་ཀའི་ 
ཐུགས་ཀར་ཐིམ་པར་བསམ། པོ་ཏི་རྣམས་ཡིག་འབྲུ་ལ་ཐིམ་པར་བསམ། དེ་ནས་
251

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེ་ལོང་ལ་སྐུ་ཁྲུས་གསོལ། དང་པོ་དྲི་ཆབ་ཀྱིས་གསོལ། དེ་ནས་ཆུ་གཙང་མས་ 
གསོལ། དེ་ནས་དྲིའི་ཐིག་ལེས་མཆོད་པ་འབུལ། ཨོཾ་སྭཱ་བྷ་ཝ་ཤུདྡྷསརྦ་དྷརྨཱསྭཱ་ 
བྷ་ཝ་ཤུདྷོ་྅་ཧཿ ཞེས་བརྗོད། ཆུ་ཕྲུམ་ཕྲུམ་རྒྱུན་མི་ཆད་པ་སྐོར་བ་བྱེད་པ་ 
བཞིན་དུ་བྱུག དེ་ལ་སྐུ་ཁྲུས་གསོལ་ཐབས་རྣམ་པ་གསུམ། ཕྱི་ལྟར་ན་བདེ་བར་ 
གཤེགས་པ་རྣམས་ཀྱི་ངོ་བོ་ལ། ཆུ་ཡེ་ཤེས་ཀྱི་བདུད་རྩིའི་རྣམ་པས་སྐུ་ཁྲུས་གསོལ་ 
བར་བསམ། ཡེ་དྷརྨ་བརྗོད། ནང་ལྟར་ཡི་དམ་ལྷའི་ངོ་བོ་ལ་ཆུ་བྱང་ཆུབ་སེམས་ 
ཀྱི་རྣམ་པར་བབས་པས། བདག་གི་སྡིག་སྒྲིབ་དག་པར་བསམ་ལ་བཀྲུ། གསང་ 
བ་ལྟར་ཆུ་དང་རྟེན་གཉིས་ཆུ་དང་ཆུ་ཟླ་བཞིན་སྣང་སྟོང་དབྱེར་མེད་དུ་དག་པར་ 
བསམ་མོ། །མཇུག་ཆུས་བདག་ཁྲུས་བྱ། བསོད་ནམས་འདི་ཡིས་ཐམས་ཅད་ 
གཟིགས་པ་ཉིད། །ཐོབ་ནས་ཉེས་པའི་དགྲ་རྣམས་ཕམ་བྱས་ཏེ། །སྐྱེ་རྒས་ན་འཆིའི་ 
རྦ་ཀློང་འཁྲུགས་པ་ཡི། །སྲིད་པའི་མཚོ་ལས་འགྲོ་བ་མ་ལུས་འདོན་པར་ཤོག ། 
ཅེས་བསྔོ་བའོ། །འདིས་ཉམས་གྲིབ་དག་པ་དང༌། ཚོགས་གསོག་སྒྲིབ་པ་དག་པ་ 
དང་། ཏིང་ངེ་འཛིན་རྒྱུད་ལ་སྐྱེ་བའོ། །སྐུ་ཁྲུས་གསོལ་བའི་རྣལ་འབྱོར་བྱ་བ་ 
ཤིན་ཏུ་གལ་ཆེ་གསུངས།
སློབ་དཔོན་པདྨའི་ཞལ་ནས། རང་ཚོགས་གསོག་ཅིང་སྨིན་པར་བྱེད་པ་ 
ལ་མཆོད་པ་རྒྱུན་གྱི་རྣལ་འབྱོར་འདི་ཀ་གལ་ཆེ་གསུངས། ཇོ་མོས་གདམས་
ངག་ཞུ་ཞུས་པས། དེ་ལ་དང་པོ་དཀོན་མཆོག་བླ་མ་ཡི་དམ་ལ་སོགས་པའི་སྤྱན་ 
སྔར། མཆོད་པ་དངོས་སུ་འབྱོར་པ་ན་ཡང་རབ། མེད་ན་ཏིང་ངེ་འཛིན་གྱིས་ 
སྤྲུལ་པའམ། དེ་ཡང་མ་ཡིན་པ་ལྷ་མིའི་འཇིག་རྟེན་ན་བདག་པོས་ཡོངས་སུ་མ་ 
བཟུང་བའི་མེ་ཏོག་སྣ་ཚོགས་པའམ། ཆུ་གཙང་ལ་སོགས་པ་ཇི་སྙེད་ཡོད་པ་
252

༄༅། །ཟབ་གཏེར་ཆོས་ཀྱི་མཛོད་ཁང་
དབུལ་ལོ། ། དེ་ཡང་། ཨོཾ་ན་མཿསརྦ་བྷོ་དྷི་ས་མནྟ། སརྦ་ཐཱ་ཁཾ་ཨུད་ག་ཏེ་སྤ་ར་ 
ཎ་ཨི་མཾ་ག་ག་ན་ཁཾ༔ ཞེས་བརྗོད་པས། ཕྱི་ལྟར་ན་མེ་ཏོག་ལ་སོགས་མཆོད་པ་ 
ལྔས་ནམ་མཁའི་ཁམས་གང་བར་བསམ་ལ་མཆོད། ནང་ལྟར་ན་འདོད་ཡོན་གྱི་ 
ལྷ་མོས་ནམ་མཁའི་ཁམས་གང་བར་བསམ་ལ་མཆོད། གསང་བ་ལྟར་ན་ལྷ་མིའི་ 
འཇིག་རྟེན་ན་གནས་པ་བདག་པོས་མ་བཟུང་བས་ཆོག་གསུངས།ཚིག་ཏུའང་།
བླ་མ་དཀོན་མཆོག་གསུམ་པོ་དང་། །དུས་གསུམ་བདེ་གཤེགས་ཐམས་ཅད་དང་། ། 
བླ་མ་རྡོ་རྗེ་འཛིན་པ་ཐམས་ཅད་ལ། །འཇིག་རྟེན་འདིའམ་གཞན་དག་ན། །མཆོད་ 
པའི་རྫས་རྣམས་ཇི་སྙེད་པ། །དངོས་འབྱོར་ཡིད་ཀྱིས་རྣམ་སྤྲུལ་ནས། །དག་པའི་ 
མཆོད་པ་བཞེས་སུ་གསོལ། །ཞེས་དབུལ། མཆོད་པ་རྒྱུན་གྱི་རྣལ་འབྱོར་བྱ་བ་ 
ཡིན་ཤིན་ཏུ་གལ་ཆེ་གསུངས།
སློབ་དཔོན་པདྨའི་ཞལ་ནས། སྐོར་བ་འདི་ལུས་ངག་ཡིད་གསུམ་ཀ་ཚང་བ་ 
ཡིན་པས་བསོད་ནམས་ཆེ་གསུངས། ཇོ་མོས་གདམས་ངག་ཞུ་ཞུས་པས། དེ་ལ་ 
གང་ཟག་བློ་ཆེ་ཆུང་གཉིས་ལས། གང་ཟག་བློ་ཆེ་ན་གཞལ་ཡས་ཁང་རྒྱ་ཆེན་པོའི་ 
ནང་དུ། དབུས་ན་བླ་མ་ཡི་དམ་ཐ་དད་པར་བསམ། དེའི་མཐའ་མ་ལ་དཀྱིལ་ 
འཁོར་གྱི་ནང་གི་ལྷ་ཚོགས་དང་། སངས་རྒྱས་དང་བྱང་ཆུབ་སེམས་དཔའ་མང་ 
པོ༑ སྐུ་འབག་ཀྱང་བཞུགས་པར་བྱས་ལ། སྐོར་བ་བྱ་གསུངས། བློ་ཆུང་ན་གཞལ་ 
ཡས་ཁང་པ་འམ། པདྨའི་སྡོང་པོའི་ཁར། བླ་མ་ཡི་དམ་ཐ་མི་དད་པར་བསམ་ 
ལ་ལ་བྱ་གསུངས། དེ་ཡང་བསྐོར་བ་བྱ་ཐབས་ཕྱི་ནང་གསང་བ་གསུམ་ལས། ཕྱི་ 
ལྟར་ན་རང་ཐ་མལ་པར་བསམ་ལ། དེ་རྣམས་ལ་བསྐོར་བ་བྱས་པས། རྟེན་ལས་ 
འོད་བྱུང་བས། བདག་ལ་ཕོག་ནས་སྒྲིབ་པ་དག་པར་བསམ། ནང་ལྟར་ན་རྟེན་
253

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལས་འོད་འཕྲོས་པས། སེམས་ཅན་ཐམས་ཅད་ལ་ཕོག་པས་སངས་ རྒྱས་ཀྱི་སྐུར་ 
གྱུར་ནས་རྟེན་དེ་ཉིད་ལ་ཐིམ་པར་བསམ་པ་བྱ། གསང་བ་ལྟར་ན། ཡེ་ནས་ 
སངས་རྒྱས་པའི་རང་བཞིན་ལ། ད་གདོད་བྱ་རྩོལ་དང་བྲལ་བའི་ངོ་བོ་ལ། བསྐོར་ 
བ་བྱ་བ་དང༌། བྱེད་པ་མི་དམིགས་པའི་ངང་ལ་བཞག་ལ་བསྐོར་བ་བྱའོ། ། 
ཚིགས་བཅད་འདི་བརྗོད། བླ་མ་བཤེས་གཉེན་དམ་པ་ཁྱེད། །བདག་ཅག་རྣམས་ 
ཀྱི་མགོན་ལགས་སོ། །མི་ཤེས་རྨོངས་པའི་བློ་གྲོས་མཁན། །མུན་ཁུང་འཁྱམ་པའི་ 
སྒྲོན་མེ་ལགས། །གདུང་བ་སེལ་བའི་རིན་པོ་ཆེ། །ཉི་མའི་སྤྱན་ལ་ཕྱག་འཚལ་ 
འདུད། །ཟླ་བའི་སྐུ་ལ་ཕྱག་འཚལ་འདུད། །པདྨའི་ཞབས་ལ་ཕྱག་འཚལ་འདུད། ། 
འདི་ལྟར་རྟག་ཏུ་གུས་པ་ཡིས། །སྔགས་དང་འདུད་པས་བསྐོར་བ་བགྱིད། །ཅེས་ 
བརྗོད་ཅིང་བསྐོར་བ་བྱའོ། །སྐོར་བ་རྒྱུན་གྱི་ཏིང་ངེ་འཛིན་བྱ་བ་ཡིན་ཏེ་ཤིན་ཏུ་ 
གལ་ཆེ་གསུངས།
སློབ་དཔོན་པདྨའི་ཞལ་ནས། འདུག་པ་རྒྱུན་གྱི་ཏིང་ངེ་འཛིན་གལ་ཆེ་གསུངས། 
ཇོ་མོས་གདམས་ངག་ཞུས་པས། དེ་ཡང་གནས་གང་དུ་སྡོད་ཀྱང་། རིན་པོ་ཆེའི་ 
གཞལ་ཡས་ཁང་དུ་འདུག་པར་བསམ། གདན་ཅི་འདྲ་ཡང་ཉི་ཟླ་ཁ་སྦྱོར་དུ་
བསམ། འདུག་པ་ནི་རང་བཞིན་གྱི་ཕྱག་རྒྱ་ལྔ་དང་ལྡན་པར་འདུག་སྟེ། ཞབས་
ཀྱི་ཕྱག་རྒྱ་ནི་མཉམ་པའི་སྐྱིལ་ཀྲུང་བྱ། ལག་པའི་ཕྱག་རྒྱ་མཉམ་པར་གཞག
ལུས་ཀྱི་ཕྱག་རྒྱ་སྒལ་ཚིགས་གསེར་གྱི་དོང་རྩེ་བརྩེགས་པ་བཞིན་དུ་བྱ། དབུའི་ 
ཕྱག་རྒྱ་གཡས་སུ་མི་ཡོ། གཡོན་དུ་མི་ཡོ་བར་གཞག སྤྱན་གྱི་ཕྱག་རྒྱ་ཟར་མའི་ 
མེ་ཏོག་བཞིན། ཟླུམ་ཡང་མི་ཟླུམ། དབྱེ་ཡང་མི་དབྱེ་བར་གཞག ལྗགས་ཀྱི་ 
ཕྱག་རྒྱ་ཡ་རྐན་མ་རྐན་མ་རེག་པར་གཞག སེམས་ཀྱི་ཕྱག་རྒྱ་སེམས་ལ་བཟོ་མི་
254

༄༅། །ཟབ་གཏེར་ཆོས་ཀྱི་མཛོད་ཁང༌།
བྱ༑ ལྷོད་དེ། ཤིག་གེ འབོལ་ལེར་གཞག དབུགས་འགྲོ་ལྡོག་གི་ཕྱག་རྒྱ་རྡོ་རྗེའི་ 
བཟླས་པ་ལས་མི་ཡེངས་པར་གཞག གསུངས་སོ། །དེ་ཡང་ཕྱི་ལྟར་ན། མུ་སྟེགས་ 
ཅན་རྣམས་དབྱུང་ཕྱིར་བྱ། ནང་ལྟར་སྐྱེ་བོ་དད་པ་སྐྱེ་ཕྱིར་བྱ། གསང་བ་ལྟར་ 
བགེགས་དང་ཉོན་མོངས་པ་ཟིལ་གྱིས་གནོན་ཕྱིར་བྱ། འདུག་པ་རྒྱུན་གྱི་ཏིང་ངེ་ 
འཛིན་ཤིན་ཏུ་གལ་ཆེ་གསུངས།
སློབ་དཔོན་པདྨའི་ཞལ་ནས། ཉལ་བ་རྒྱུན་གྱི་ཏིང་ངེ་འཛིན་འདི་གལ་ཆེ་
གསུངས། དེ་ལ་གོས་ཕུད་པས་ཉོན་མོངས་པའི་དྲི་མ་དང་བྲལ་བར་བསམ། གདན་ 
བཏིང་བས་བདུད་རྣམས་གདན་དུ་བཏིང་བར་བསམ། སྔས་བཅུག་པས་ཐབས་ 
ཤེས་རབ་བསྣོལ་ཏེ་སྔས་སུ་བཅུག་པར་བསམ། གློ་གཡས་ཕབ་སྟེ་ཉལ་ལ། བདག་
གི་ཕུང་པོ་དྲན་པ་དང་ཤེས་བཞིན་མ་ཡེངས་པར་ཉལ། གཉིད་མནལ་བས་ནི།
བདག་གི་ཕུང་པོ་སྡོད་པ་མི་དམིགས་ཏེ། འོད་ཀྱི་ཕུང་པོར་དམིགས་པར་བྱ།
གཉིད་སད་ཙ་ན་ཉོན་མོངས་པ་ལ་ཤོར་རམ་མ་ཤོར་བལྟ་གསུངས། ད་ནི་ལངས་
པ་རྒྱུན་གྱི་ཏིང་ངེ་འཛིན་བསྟན་ཏེ། ནམ་ལངས་ཙ་ན་ཆོ་འཕྲུལ་ཆེན་པོས་བཞེངས་
པར་བསམ། ལྷམ་གོན་ཙ་ན་རྡོ་རྗེའི་རྐང་ཡབ་ཀྱིས་གཏམས་པར་བསམ། སྨད་
གཡོགས་གོན་པས་ཤེས་རབ་ཀྱི་སྨད་གཡོགས་གོན་པར་བསམ། སྟོད་གཡོགས་ 
གོན་པས་ཐབས་ཀྱི་སྟོད་གཡོགས་གོན་པར་བསམ། སྐེད་རག་བསྡམས་པས་རྡོ་ 
རྗེའི་ལུག་རྒྱུད་ཀྱིས་བསྡམས་པར་བསམ། སྟོད་སྨད་ཀྱི་གོས་གོན་པས་སྟོད་སྨད་ 
ཀྱི་གོས་རྡོ་རྗེས་གཏམས་པར་བསམ། ལངས་པ་ནི་ངན་སོང་གི་གནས་ནས་ལངས་ 
པར་བསམ། གོམ་པས་བགྲོད་པས་མཐོ་རིས་ཐར་པའི་ལམ་ལ་བགྲོད་པར་བསམ།
སྒོ་བཅད་པས་ནི་ངན་སོང་གི་སྒོ་བཅད་པར་བསམ། རེ་བཞི་ལ་འཛུལ་བས་བག་
255

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆགས་ཀྱི་དྲི་མ་ཕྱིས་པར་བསམ། སྒོར་ཕྱུང་བས་ཡེ་ཤེས་ཀྱི་ཉི་མ་ཤར་བར་བསམ། 
ད་ནི་འགྲོ་བ་རྒྱུན་གྱི་ཏིང་ངེ་འཛིན་ལ། གང་དུ་འགྲོ་ཡང་རུང་སྟེ། དུས་ 
གསུམ་གྱི་བདེ་བར་གཤེགས་པ་དང་། བླ་མ་ཡི་དམ་རྣམས་ལ་སྐོར་བ་བྱེད་པར་
བསམ། རྐང་པ་གཡས་པའི་མཐིལ་ལ་འཁོར་ལོ་རྩིབས་བརྒྱད་བསམ། གཡོན་
པས་མཐིལ་ལ་པདྨ་འདབ་བརྒྱད་བསམ། གོམ་པ་བོར་ཙ་ན་གཡས་ཀྱི་རྗེས་ལ་ 
ཡབ་ལྔ། གཡོན་གྱི་རྗེས་ལ་ཡུམ་ལྔར་བསམ། དེའི་བྱིན་རླབས་ཀྱིས་སེམས་ཅན་ 
ཐམས་ཅད་ཀྱི་གནོད་པ་བསལ་ཏེ། ཕན་འདོགས་པར་བསམ། ཞེས་གསུངས། དེ་ 
ནས་འཆག་པ་རྒྱུན་གྱི་རྣལ་འབྱོར་ཏིང་ངེ་འཛིན་ལ། དང་པོ་བཤང་གཅི་འབོར་ 
བའི་དུས་སུ། བདུད་རྩི་རྣམ་ལྔར་བྱིན་གྱིས་བརླབས། ཕོ་བ་རིན་པོ་ཆེའི་གཞལ་ 
ཡས་ཁང་ན། བདུད་རྩི་ཨོཾ་ལས་ཡེ་ཤེས་ཀྱི་བདུད་རྩིར་བསམ། དེ་ནས་བདུད་ 
རྩི་ལྷུང་བའི་དུས་སུ། བདུད་རྩི་ཡེ་ཤེས་ལྔ་དང་ལྡན་པར་བསམ། ཨོཾ་ཨཱཿཧཱུྃ་གིས་ 
བྱིན་གྱིས་བརླབས། རྩེ་མོ་ནས་ཕུད་བཅད་ལ་ཡེ་ཤེས་ལྷར་མཆོད། སྐེད་པ་ནས་ 
རང་ཁམ་གསུམ་ཟ། དངོས་གྲུབ་ཐོབ་པར་བསམ། རྩ་བ་ཡི་དྭགས་ལ་བསྔོ། དྲི་ 
ཆུ་ཡང་དེ་འདྲ་བར་བསམ་ལ་དབུལ། ཕུད་ཕར་ཕོ་ལ་གང་ལྟར་མཆོད། བར་པ་ 
བཏུང་། ཐ་མ་ཡི་དྭགས་ལ་བསྔོ། དེ་གཉིས་ཀྱིས་རྣལ་འབྱོར་གྱི་རྟོག་པ་ཆོམ་པ་ 
དང་། དངོས་གྲུབ་ཐོབ་པ་དང་། བགེགས་ཀྱིས་མི་ཚུགས་པ་དང་། འགོ་བའི་ 
ནད་ཀྱིས་མི་ཚུགས་པ་དང་། ཟས་ཀྱི་ཞེན་པ་བཟློག་པ་དང༌། ཡོན་ཏན་དཔག་ 
ཏུ་མེད་པ། སྤྱོད་ལམ་གྱི་རྣལ་འབྱོར་ཡིན་གསུངས།
སྤྱོད་ལམ་བཞི་པོ་འདི། ཕྱི་ལྟར་ན་ཐ་མལ་གྱི་རྟོག་པ་བཟློག་པ་ཡིན། ནང་ 
ལྟར་ན་ལུས་བསྲུང་བ་ཡིན། གསང་བ་ལྟར་ན་རིག་པའི་རྩལ་སྣང་ཁ་བསྒྱུར་བ་
256

།ཟབ་གཏེར་ཆོས་ཀྱི་མཛོད་ཁང་།
ཡིན་པས་ཤིན་ཏུ་གལ་ཆེ་གསུངས། སློབ་དཔོན་པདྨའི་ཞལ་ནས། རང་གིས་རོ་ 
བསྲེག་རང་གིས་བྱ། རང་གིས་སྟོན་མོ་རང་གིས་བྱ། རང་གི་ བདུན་ཚིགས་རང་ 
གིས་བྱ་ཐབས་མ་ཤེས་ན། གཞན་གྱིས་བདག་གི་རོ་བསྲེགས་སྟོན་མོ་བྱས། བདུན་ 
ཚིགས་བྱས་ཀྱང་ཕན་ཆུང་གསུངས། ཇོ་མོས་དེའི་གདམས་ངག་ཞུ་ཞུས་པས། 
སློབ་དཔོན་གྱི་ཞལ་ནས། དེ་གསུམ་གང་བྱེད་ཀྱང་དང་པོ་བྱང་ཆུབ་མཆོག་ཏུ་ 
སེམས་བསྐྱེད། བར་དུ་བདུན་རྣམ་དག་བྱ། དཀོན་མཆོག་གསུམ་ལ་ཕྱག་ 
འཚལ་ལོ། །དཀོན་མཆོག་གསུམ་ལ་མཆོད་པ་འབུལ། །སྡིག་པ་ཐམས་ཅད་སོ་ 
སོར་བཤགས། །དགེ་བ་ཀུན་ལ་རྗེས་ཡི་རང༌། །ཆོས་ཀྱི་འཁོར་ལོར་གསོལ་བ་ 
འདེབས། །མྱ་ངན་མི་འདའ་བཞུགས་སུ་གསོལ། །སེམས་ཅན་བྱང་ཆུབ་ཐོབ་ 
པར་ཤོག །ཅེས་བརྗོད། དང་པོ་རང་གི་རོ་བསྲེག་རང་གིས་བྱ་བ་ནི། ལ་ཁ་ 
མཐོན་པོར་ཕྱིན་ལ་མདུན་དུ་སེམས་ཅན་ཐམས་ཅད་དམིགས་ལ། རང་གི་ལུས་
ཆེན་པོར་བསམས་ལ། རང་གི་ཁུ་ཚུར་གྱིས་རང་བཤས་ལ་ལྷུ་དང་དུམ་བུར་བསིལ་ 
ལ༑ དང་པོ་གཟུགས། དེ་ནས་ལྷུ་དུམ་དུ་བསིལ་ལ། ཤ་ཟ་བ་ལ་ཤ ཁྲག་འཐུང་ 
བ་ལ་ཁྲག རྐང་ཟ་བ་ལ་རྐང་། ཀླད་པ་ཟ་བ་ལ་ཀླད་པ། གང་ལ་གང་འདོད། ཅི་ 
ལ་ཅི་འདོད་བསྔོས་ལ་བཏང༌། འཇིག་རྟེན་འདི་ན་དགོངས་པ་ཅན་གྱི་རོ་བསྲེག་ 
བསོད་ནམས་ཆེ་སྟེ། དེ་བས་རྒྱ་ཡི་ཆར་ཡང་མི་ཉེ། སྟོང་གི་ཆར་ཡང་མི་ཉེ་བར་ 
བསོད་ནམས་ཆེའོ། ། དེ་ཡང་ལུས་ལ་ཞེན་པ་མེད་པར་བསྔོ་བ་གལ་ཆེ་གསུངས། 
རང་གི་སྟོན་མོ་རང་གིས་བྱ་བ་ནི། ནམ་ཟླ་སྟོན་ཀའི་དུས་སུ། རྩི་ཐོག་གམ། ལོ་ 
ཐོག་གམ། ཤིང་ཐོག་ལ་སོགས་རྒྱས་པའི་དུས་སུ། ཐ་ན་སྐྱེས་པ་དང་བུད་མེད་ལ་ 
སོགས་པ་ཡིད་དུ་ཅི་ཡོང་གང་ཡོང་ལ་སོགས་པ་ཐམས་ཅད་སེམས་ཅན་དོན་དུ་
257

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གོང་ལྟར་བསྔོའོ། །དེ་མི་ཤི་བ་ལ་མྱ་ངན་མ་སངས་པར་ཟན་སྟེར་བ་དང་འདྲ།
ཟས་སྐལ་ཆད་པ་ལ་སྟོན་མོ་བྱེད་པ་དང་འདྲ་སྟེ། དེ་བས་ཀྱང་རྒྱའི་ཆར་ཡང་ 
མི་ཉེ། སྟོང་གི་ཆར་ཡང་མི་ཉེ་བར་བསོད་ནམས་ཆེའོ། །མིག་སྣང་གི་མཚན་མ་
ཚོགས་སུ་བསྔོ་བར་འགྲོ་གསུངས
རང་གི་བདུན་ཚིགས་རང་གིས་བྱ་བ་ནི། ཆུ་གཙང་ཡིད་དུ་འོང་བའམ། 
གཏོར་མ་ཅུང་ཟད་ཙམ་ལ་སོགས་པའམ། ཡང་ན་ཆུ་གང་ན་འདུག་པ་ཐམས་ 
ཅད་ལ། སྟེང་ལྷའི་བདུད་རྩི། འོག་ཀླུ་ཡི་བདུད་རྩི། ཡིད་བཞིན་གྱི་ནོར་བུ་རིན་ 
པོ་ཆེ། བར་མའི་འདོད་པའི་ཡོན་ཏན་རྣམ་པ་ལྔ་ལ་སོགས་པར་བསམ་ལ་མགྲོན་ 
བཞི་དང་། བླ་མ་རྣམས་ལ་དབུལ། དཀོན་མཆོག་དང་བླ་མས་ནམ་མཁའ་གང་ 
བར་བསམ། བདུད་རྩི་ནམ་མཁའ་གང་བར་བསམ། སྲིད་ཞུའི་མགྲོན་བླ་དགོས་ 
ཏེ་གསོལ། བདག་ལ་དངོས་གྲུབ་སྩོལ་སྙམ། ཆོས་སྐྱོང་ནམ་མཁའ་གང་སྙམ། 
ཡོན་ཏན་མགྲོན་གྱིས་གསོལ་སྙམ། དགོས་ཏེ་སྡོང་གྲོགས་བྱེད་སྙམ། འགྲོ་དྲུག་ 
ནམ་མཁའ་གང་སྙམ། ཅི་འདོད་སྙིང་རྗེའི་མགྲོན་གྱིས་སོ་སོར་གསོལ་བས་ཚིམ་ 
སྙམ། གསོལ་བ་བྱང་ཆུབ་སེམས་དང་ལྡན་སྙམ། ལེན་ཆགས་ལྷ་མ་སྲིན་གྱིས་ནམ་ 
མཁའ་གང་སྙམ། སོ་སོར་ཅི་འདོད་ཐོབ་སྙམ། ཚེ་རབས་ཀྱི་ལན་ཆགས་བྱང་རྣམས། 
དེ་ལྟར་བློས་བླངས་ལ་དབུལ་བར་བྱའོ་གསུངས།
དེ་ཡང་འཇིག་རྟེན་འདི་ནས་མི་ཤི་ནས་བདུན་ཚིགས་བྱེད་པ་བསོད་ནམས་ 
ཆེ་སྟེ། དེས་ཀྱང་བརྒྱ་ཡི་ཆར་ཡང་མི་ཉེ། སྟོང་གི་ཆར་ཡང་མི་ཉེ་བར་བསོད་ 
ནམས་ཆེའོ། །དེ་གསུམ་ཀ་ལ་བསྔོ་བ་འདི་ལྟར་བྱ་གསུངས། ཁམས་གསུམ་དག་ 
པའི་ཞིང་། སྲིད་གསུམ་ཐུགས་རྗེའི་མགྲོན། མ་ལུས་ཁྱབ་པའི་ཟས། ཆོས་ཉིད་
258

༄༅། །ཟབ་གཏེར་ཆོས་ཀྱི་མཛོད་ཁང་།
རྟོགས་པའི་མཐུས། མི་བཟད་གཏེར་དུ་བསྔོ། ཞེས་ལན་གསུམ་བསྔོ་གསུངས། དེ་ 
གསུམ་ཕྱི་ལྟར་ན་ཅིར་སྣང་ཚོགས་མཆོད་དུ་འགྲོ། ནང་ལྟར་ན་ཞེན་པ་བཅད་
པར་འགྲོ། གསང་བ་ལྟར་ན་ལམ་དུ་ཁྱེར་བ་རྣམ་རྟོག་གི་ཚོགས་ལམ་དུ་རྫོགས་ 
པར་འགྲོ་གསུངས། རང་དོན་རྣམ་གསུམ་གྱི་གདམས་ངག་བྱ་བ་ཡིན་ཏེ་ཤིན་ཏུ་ 
གལ་ཆེ་གསུངས། སློབ་དཔོན་པདྨའི་ཞལ་ནས། ཆོས་དུ་མར་ཉམས་སུ་ལེན་པའི་ 
རྣལ་འབྱོར་པ་ཀུན། ཞག་གཅིག་ལ་ཆོས་སྤྱོད་ཀྱི་ཡན་ལག་ཉེར་གཅིག་པོ་འདི་ 
དང་ལྡན་པར་བྱས་ན། ཚོགས་རྫོགས། སྒྲིབ་པ་བྱང་། བར་ཆད་སེལ། བྱང་ཆུབ་ 
ཐོབ། བྱ་སླ། ཚེགས་ཆུང་། དོན་ཆེ་བ་ཡིན་པས། ཤིན་ཏུ་འབད་པས་དང་དུ་ 
ལོངས། འདི་ལྟར་ཉམས་སུ་བླངས་ནས་བྱང་ཆུབ་མ་ཐོབ་ན་ངས་ལན་གྱིས་གསུངས།
ཆོས་སྤྱོད་དོན་དང་ལྡན་པར་དཀའ། ལ་ལ་མདོ་འདོན་ལ་དུཿཁ་ཁུར་ནས་བྱེད། 
ལར་འཆི་ཁར་མི་འགྱོད་ཙམ་རེ་བྱེད་དགོས་པ་ཡིན་གསུངས། ལྟ་བསྒོམ་ལ་རྒྱབ་ 
གཏད། ཆོས་སྤྱོད་ཀྱི་མདུན་བསུ་དགོས་པ་ཡིན་གསུངས། རང་དགེ་སྦྱོར་དང་ 
མི་འབྲལ་བར་འགྲོག་དགོས་པ་ཡིན། ཆོས་མི་གོ་རུ་མ་ལུས་པར་སྙིང་ཕུགས་སུ་ 
འཇུག་དགོས་པ་ཡིན། སྤྱིར་ངའི་ཆོས་དང་འཕྲད་པ་བྱུང་ན། ལྟ་བསྒོམ་གྱི་ཡས་ 
ཕུབ་ལ། ཆོས་སྤྱོད་ཀྱི་ལ་ལ་འཛེགས་ཤིག སངས་རྒྱས་ཀྱི་ས་ལ་མ་སླེབས་ན། 
ངས་ལན་གྱིས་གསུངས། སློབ་དཔོན་པདྨས་ཇོ་མོ་མཚོ་རྒྱལ་ལ་གདམས་པ། ཆོས་ 
སྤྱོད་རྒྱུན་གྱི་རྣལ་འབྱོར་རྫོགས་སོ། །ས་མ་ཡཱ། རྒྱ་རྒྱ་རྒྱ། མངྒ་ལཾ།
259

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །བྱ་ཆ་རིན་ཆེན་སིལ་མའི་ཁོག་ཕུབ་བཞུགས་པ་ལགས་སོ། །
པདྨའི་ལམ་རིམ་ལས། བྱ་ཆ་རིན་ཆེན་སིལ་མར་གྲགས་པའི་ཞག་རེ་ལ་ཉམས་ 
སུ་བླང་བའི་ཆོས་སྤྱོད་བཅོ་བརྒྱད་དང༌།སྐབས་སུ་བྱ་བ་གསུམ་གསུངས་པའི། 
ལག་ལེན་གྱི་རིམ་པ་ནི། སྔ་དྲོ་དང་པོ་བཀའ་བསྒྲག་པ། ཨ་འདོན་པ། བཀླག་པ། 
བསྒོམ་པ་གསུམ་བྱ་བ་དང་གཅིག དེ་ནས་སྐྱབས་སུ་འགྲོ་བ་དང་གཉིས། སེམས་ 
བསྐྱེད་པ་དང་གསུམ། དམིགས་པས་སཱཙྪ་གདབ་པ་དང་བཞི། སྐབས་འདིར་ 
བདེ་གཤེགས་སྙིང་པོ་སྤྱན་དྲངས་ལ་སྐུ་ཁྲུས་གསོལ་བ་དང་ལྔ། ཕྱག་འཚལ་བ་ 
དང་དྲུག མཎྜལ་དབུལ་བ་དང་བདུན། རིན་པོ་ཆེའི་རྒྱུན་མཆོད་དང་བརྒྱད། 
མཆོད་པ་དབུལ་བ་དང་དགུ། བདུན་རྣམ་དག་དང་བཅུ། སྐོར་བ་བྱ་བ་དང་ 
བཅུ་གཅིག ཆབ་གཏོར་བཏང་བ་དང་བཅུ་གཉིས། གཏོར་མ་བཏང་བ་དང་ 
བཅུ་གསུམ། ཟ་དུས་སུ་ཟ་ཚོགས་དང་། བཏུང་བ་འཐུང་དུས་སུ་ཕུད་མཆོད་པ་ 
དང་བཅུ་བཞི། ཉལ་དུས་ཉལ་བའི་རྣལ་འབྱོར། ལངས་དུས་ལངས་པའི་རྣལ་ 
འབྱོར། འགྲོ་དུས་འགྲོ་བའི་རྣལ་འབྱོར། འཆག་དུས་སུ་འཆག་པའི་རྣལ་འབྱོར་
བཞི་པོ་བསྣན་པས་བཅོ་བརྒྱད་པོ་འདི་ཞག་རེ་བཞིན་མ་ཆགས་པར་བྱེད་པ་ཡིན་ 
ཏེ༑ དེ་རེ་རེ་ལའང་ཕྱི་ནང་གསང་བ་གསུམ་གསུམ་སྟེ། ཞིབ་ཏུ་ཕྱེས་ན་ཆོས་ 
སྤྱོད་ལྔ་བཅུ་ང་བཞི་ཡོད་ཀྱང་། ནང་དང་གསང་བ་གཉིས་ཡིན་ལ། ཕྱིའི་ཆོས་ 
སྤྱོད་ལག་ལེན་དུ་འདེབས་པ་ལགས། སྐབས་སུ་བྱ་བའི་རང་གི་བདུན་ཚིགས་ 
རང་གིས་བྱ་བ་དང་། རང་གི་རོ་རང་གིས་བསྲེག་པ་དང་། རང་གི་སྟོན་མོ་རང་
260

༄༅། །ཟབ་གཏེར་ཆོས་ཀྱི་མཛོད་ཁང་།
གིས་བྱ་བ་དང་གསུམ་ནི། སོས་ཁ་མེ་ཏོག་རྒྱས་པ་དང་། དབྱར་ཁ་རྩི་ཐོག་རྒྱས་ 
པ་དང་། སྟོན་ཁ་འབྲས་བུ་སྨིན་པའི་དུས་སུ། རི་མཐོན་པོའི་རྩེར་ཕྱིན་ནས་བྱེད་ 
པ་ལགས་སོ། །དེ་ལ་ཆོས་སྤྱོད་ཉེར་གཅིག་ཐེམ་མོ། མངྒ་ལཾ།
261

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །ཕྱི་ཆོས་རིན་ཆེན་སྤུངས་པ་བཞུགས་སོ
༄༅། །བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ༔ ཤེས་ 
བྱའི་ཡུལ་ལ་རྣམ་པར་བརྟག ཐར་པའི་ལམ་ལ་རབ་བཞུགས་ཏེ༔ འབྲས་བུ་ 
རྣམ་མཁྱེན་ཐོབ་བྱའི་ཕྱིར༔ རིན་ཆེན་སྤུངས་པ་བསྟན་པར་བྱ༔ མཚན་ཉིད་ 
དྲུག་ལྡན་བླ་མ་ནི༔ འདུ་ཤེས་བཞི་ལྡན་དྲན་པས་བརྟེན༔ སྣོད་ཀྱི་སྐྱོན་གསུམ་ 
སྤངས་ལ་ཉན༔ མཐོང་ལུགས་ལྔ་ལྡན་སྒོ་ནས་བལྟ དལ་འབྱོར་མི་ལུས་རིན་པོ་ 
ཆེ༔ ཤིན་ཏུ་རྙེད་དཀའ་ཐོབ་དུས་སུ དོན་མེད་སྟོང་ལོག་མ་བྱེད་པར༔ གཏན་ 
གྱི་སོ་ནམ་ད་རེས་གྱིས༔ ཕྱིའི་མི་རྟག་རྣམ་པ་ལྔ༔ ནང་གི་མི་རྟག་རྣམ་པ་ 
གསུམ༔ ཚུལ་བདུན་ལྡན་པས་བསྒོམ་བྱ་ཞིང༔ ཕན་ཡོན་ལྔ་ལྡན་སྒོ་ནས་འབད༔ 
ཡུལ་དང་ལུས་དང་སེམས་གསུམ་ལ༔ སྐྱེ་བོ་མུ་སྟེགས་ཉན་རང་གིསཿ གང་ཟག་ 
ཆོས་ཀྱི་བདག་ཏུ་བཟུང༔ བདག་འཛིན་མ་གྲུབ་བདག་མེད་སྟོང༔ རྩ་བའི་སྡུག་ 
བསྔལ་བཞི་ལ་གནས༔ ཡན་ལག་སྡུག་བསྔལ་དྲུག་ལ་སྤྱོད༔ ཉིང་ལག་སྡུག་ 
བསྔལ་གྲངས་ལས་འད་ས༔ རང་སེམས་སྟོང་པ་ཉིད་དུ་སྤྲདཿ དགེ་སྡིག་གཉིས་ 
ཀྱིས་རྒྱུ་བྱས་ནས༔ འབྲས་བུ་བདེ་སྡུག་གཉིས་སུ་འབྱིན༔ དགེ་སྡིག་སོ་མཚམས་ 
ལེགས་པར་དབྱེ༔ སྡིག་པ་སྟོབས་ཆེན་སྒོ་ནས་བཤགསཿ སངས་རྒྱས་ཆོས་
དང་དགེ་འདུན་ལ༔ ཉན་རང་བྱང་སེམས་གསང་སྔགས་གསུམ༔ རང་དང་ 
གཞན་དང་གཉིས་དོན་དུཿ སྐྱབས་འགྲོ་རྣམ་གསུམ་འདས་པའི་ཆོས༔ སངས་ 
རྒྱས་ཐོབ་འདོད་བསམ་པའི་དོན༔ སྒྲུབ་ཅིང་ཉམས་སུ་ལེན་པ་དང༔ ཆོས་ཉིད་
262

༄༅། །ཟབ་གཏེར་ཆོས་ཀྱི་མཛོད་ཁང་།
བློ་འདས་འདུས་མ་བྱས༔སེམས་བསྐྱེད་གསུམ་ཡིན་ཐེག་ཆེན་ཆོས༔ སྡིག་པ་ 
རྣམ་གསུམ་མི་བྱ་ཞིང༔ དགེ་བ་རྣམ་གསུམ་སྤྱད་པར་བྱ༔ གནས་ལུགས་རང་ངོ་ 
ཤེས་པའོ༔ སྡོམ་གསུམ་སངས་རྒྱས་བསྟན་པ་ཡིན༔ བྱམས་པའི་སེམས་ལ་ཞེ་ 
སྡང་མེདཿ སྙིང་རྗེའི་སེམས་ལ་འདོད་ཆགས་མེད༔ བྱང་ཆུབ་སེམས་ལ་ གཏི་ 
མུག་མེད༔ སེམས་གསུམ་སངས་རྒྱས་ཐུགས་དགོངས་ཡིན༔ གནོད་སྦྱོར་ལོག་པ་ 
ཚུལ་ཁྲིམས་ཏེ ཕན་འདོགས་ཞུགས་པ་ཏིང་འཛིན་ཡིན༔ ཐབས་ཤེས་ཟུང་ 
འཇུག་ཤེས་རབ་སྟེ བསླབ་གསུམ་སྡེ་སྣོད་གསུམ་ཡིན་ནོ ༈ རང་བྱུང་ངོ་བོ་ 
ཉིད་ཀྱི་གཞི༔ རང་བཞིན་སྐྱེ་མེད་སྟོང་པར་གནས༔ རོལ་པ་འགག་མེད་སྣང་ 
བར་འཆར ངོ་བོ་གཉིས་མེད་མཐའ་བྲལ་ལོ༔ ངོ་མ་ཤེས་ལ་ལོག་པར་བརྟགས༔ 
ཉོན་མོངས་ལྔ་དང་ལས་གསུམ་གྱིས༔ རིགས་དྲུག་ལུས་བླངས་སྡུག་བསྔལ་མྱོངཿ 
མ་རིག་ནས་བརྩམས་རྒས་ཤིར་འཁོར༔ ཡིན་ཚུལ་ཅིར་ཡང་མ་ངེས་པས༔ སྣང་ 
ཚུལ་ཅིར་ཡང་འཆར་བར་བྱེ༔ སྣང་ཚད་སེམས་ཉིད་རང་སྣང་ཡིན༔ རང་གྲོལ་ 
རྟོགས་པ་བལྟ་བའོ༔ སོ་མ་རང་དང་ལྷུག་པར་གཞག༔ རྟོག་མེད་རང་གསལ་ 
རྗེན་པར་འཆར༔སྣང་སེམས་དབྱེར་མེད་ངོ་བོ་གཅིག༔ གསལ་སྟོང་དབྱེར་ 
མེད་བསྒོམ་པ་ཡིན༔ རྐྱེན་སྣང་ཕྲ་རགས་མཐོ་དམན་ཀུན༔ རྟོག་པ་སེམས་ཀྱི་ 
ཆོ་འཕྲུལ་ཡིན༔ ཞུམ་དང་ཁེངས་པ་མེད་པ་རུ༔ ཞེན་མེད་རང་གྲོལ་སྤྱོད་པ་ 
ཡིན༔ གང་བྱེད་རང་སོ་ངང་ལ་གནས༔ དེའི་ངོ་བོ་རང་གསལ་བ༔ དེ་ཀ་སྟོང་པ་ 
ཉིད་ཡིན་ཏེ སྟོང་པ་འགག་པ་མེད་པ་ཡིན༔ མ་གྲུབ་མི་རྟོག་མི་འགག་པ 
རྣམ་དག་ལྷུན་གྲུབ་བདེན་གསུམ་དང ལྟ་སྒོམ་སྤྱོད་པ་འབྲས་བུའི་ཆོསཿ 
ཤེས་བྱ་ཀུན་ལྡན་ལ་ཟློ་ཡིནཿ ༈ ངེས་པ་གཉིས་ གཞིའི་ངེས་པ་ཟད་དེ་གནས་ལུགས་མངོན་དུ་
263

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱུར། ལམ་གྱི་ངེས་པ་ཟད་དེ། ལམ་མཐར་ཕྱིན་པའོ། ། ཟད་སྐུ་རུ་སྨིན༔ ཇི་ལྟ་ཇི་སྙེད་མཁྱེན་ 
གསུམ་རྒྱས༔ རྟེན་ཅན་རྟེན་མེད་ངོ་བོ་ཉིད༔ གཅིག་དང་དུ་མ་བྲལ་བར་ 
བཞུགས༔ ༈ དགེ་བ་འདི་ཡི་བསོད་ནམས་ཀྱིས༔ ནམ་མཁའ་མཉམ་པའི་ 
སེམས་ཅན་རྣམས༔ ཡང་དག་དོན་དང་རབ་མཇལ་ནས རྫོགས་པའི་སངས་ 
རྒྱས་མྱུར་ཐོབ་ཤོགཿ རིན་ཆེན་སྤུངས་པ་རྫོགས་སོ མངྒ་ལཾ།
264

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཕྱི་ཆོས་རིན་ཆེན་སྤུངས་པའི་འགྲེལ་པ་ཉི་མ་སྤྲིན་བྲལ་བཞུགས་སོ། །
༄༅། །བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །སྡེ་སྣོད་ 
གསུམ་དང་རྒྱུད་དྲུག་གི །དོན་རྣམས་གཅིག་ཏུ་རབ་དྲིལ་བ། ། མན་ངག་རིན་ 
ཆེན་སྤུངས་པ་ཡི། །བཤད་འགྲེལ་ཉི་མ་སྤྲིན་བྲལ་བྲི། །མན་ངག་རིན་ཆེན་སྤུངས་ 
པ་འདི་ལ་གསུམ་སྟེ། ཀླད། གཞུང༌། མཇུག་གོ །དང་པོ་ལ་གཉིས་ཏེ། ཕྱག་ 
འཚལ་བ་དང་། བཤད་པར་དམ་བཅའ་བའོ། །དང་པོ་ལ་གསུམ་སྟེ། བསྡུས་ 
དོན། དགོས་དོན། ཚིག་དོན་ནོ། དང་པོ་ལ་བཞི་སྟེ། གང་ལ་བཙལ་ན་རྡོ་རྗེ་ 
སེམས་དཔའ་ལ། གང་གིས་བཙལ་ནས་སློབ་དཔོན་པདྨས། དུས་མན་ངག་འདི་ 
མཛད་པའི་ཚེ་ན། ཚུལ་ཐུན་མོང་སྒོ་གསུམ་གུས་པ་དང་། ཁྱད་པར་རྟོགས་པའི་ 
སྒོ་ནས་བཙལ་ལོ། །གཉིས་པ་ནི་ཕྱག་འཚལ་བས་ཚོགས་རྫོགས། དེས་བར་ཆོད་ 
མི་འབྱུང་། དེས་རྩོམ་བཤད་མཐར་ཕྱིན། དེས་དོན་གྲུབ་པའི་དགོས་པ་ཡོད་དོ། ། 
གསུམ་པ་ནི། བཅོམ་པ་ལ་བཞི་སྟེ། རིག་པ་ཡེ་ཤེས་སྟེང་ན་དུག་ལྔ་དུག་གསུམ་ 
མེད་པས་ཉོན་མོངས་པའི་བདུད་བཅོམ། རང་བཞིན་སྟོང་པ་ལ་དངོས་པོ་མཚན་ 
མ་མེད་པས་ཕུང་པོའི་བདུད་བཅོམ། རིག་སྟོང་གཉིས་མེད་ཀྱི་ཤེས་པ་ལ་སྐྱེ་ 
འཆི་མེད་པས་འཆི་བདག་གི་བདུད་བཅོམ། རིག་པ་ཡུལ་མེད་དུ་རང་གསལ་ 
བ་ལ་ཡུལ་འཛིན་ཞེན་མེད་པས་ལྷའི་བུའི་བདུད་བཅོམ། ལྡན་པ་ནི་ཡེ་ཤེས་ 
བཞི་སྟེ། རང་བཞིན་སྟོང་པར་གནས་པ་ཆོས་ཀྱི་དབྱིངས་ཀྱི་ཡེ་ཤེས། རང་ 
ངས་འགག་མེད་དུ་གསལ་བ་མེ་ལོང་ཡེ་ཤེས། གསལ་སྟོང་གཉིས་སུ་མེད་པ་
265

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཉམ་ཉིད་ཡེ་ཤེས།དེར་ཤེས་ཀྱི་ཤེས་རབ་མངའ་བ་ཀུན་རྟོགས་ཡེ་ཤེས་སོ། །
འདས་པ་ནི་བཞི་སྟེ། རང་བཞིན་སྟོང་པས་ཡོད་མཐའ་ལས་འདས། རང་གདངས་ 
གསལ་བས་མེད་མཐའ་ལས་འདས། ངོ་བོ་དབྱེར་མེད་པས་ཡོད་མེད་གཉིས་ 
ཀའི་མཐའ་ལས་འདས། གཤིས་ཕྱོགས་གཅིག་ཏུ་མི་གནས་པས་ཐམས་ཅད་ལས་ 
འདས་པའོ། །དཔལ་ལ་བཞི་སྟེ། གནས་ལུགས་གཉིས་སུ་མེད་པ་ཡིན་ལུགས་ 
གཤིས་ཀྱི་དཔལ། དེ་རང་ངོ་ཤེས་པས་ལོངས་སྐུར་སངས་རྒྱས་པ་རྟོགས་པ་བདག་ 
གི་དཔལ། ལོངས་སྐུའི་ཡོན་ཏན་སྤྲུལ་སྐུར་འབྱུང་བ་ཐུགས་རྗེ་གཞན་གྱི་དཔལ། 
སྤྲུལ་སྐུས་འགྲོ་དོན་བྱེད་པ་ནི་སྤྲུལ་པ་སྐྱེ་འགྲོ་ཡོངས་ཀྱི་དཔལ་ལོ། ། 
རྡོ་རྗེ་ལ་བཞི་སྟེ། རང་གཞན་སྟོང་པ་ཆོས་ཉིད་དབྱིངས་ཀྱི་རྡོ་རྗེ། རང་གདངས་ 
གསལ་བ་རིག་པ་ཡེ་ཤེས་ཀྱི་རྡོ་རྗེ། སྟོང་རིག་གཉིས་སུ་མེད་པ་ངོ་བོ་དབྱེར་མི་ 
ཕྱེད་པའི་རྡོ་རྗེ། མཐའ་ཕྱོགས་གཅིག་ཏུ་མི་གནས་པ་ནི་ཡོན་ཏན་རྩོལ་བ་མེད་ 
པའི་རྡོ་རྗེའོ། །སེམས་ལ་བཞི་སྟེ། གཅིག་ཏུ་ལུང་མ་བསྟན་པའི་སེམས། ཀུན་ 
གཞིའི་རྣམ་ཤེས་ཡུལ་ལྔ་འཛིན་པའི་སེམས། སྒོ་ལྔའི་རྣམ་ཤེས་ཡུལ་ཡོངས་སུ་ 
གཅོད་པའི་སེམས། ཡིད་ཤེས་ང་བདག་ཏུ་སློང་བའི་སེམས། ཉོན་མོངས་པའི་ 
ཡིད་དོ། །དཔའ་ལ་བཞི་སྟེ། ཀུན་གཞི་རྟོག་མེད་དུ་རང་ངོ་ཤེས་པ་མེ་ལོང་ཡེ་ 
ཤེས་སུ་དཔའ། སྒོ་ལྔ་འཛིན་མེད་དུ་གྲོལ་བ་བྱ་གྲུབ་ཡེ་ཤེས་སུ་དཔའ། ཡིད་ 
ཤེས་རྟོག་མེད་དུ་སྤྲད་པས་ཀུན་རྟོག་ཡེ་ཤེས་སུ་དཔའ། ཉོན་ཡིད་བདག་མེད་ 
དུ་རྟོགས་པས་མཉམ་ཉིད་ཡེ་ཤེས་སུ་དཔའ་ལ་དབྱེར་མེད་པས་ཕྱག་འཚལ་ལོ། ། 
གཉིས་པ་བཤད་པར་དམ་བཅའ་བ་ལ་གསུམ་སྟེ། བསྡུས་དོན། དགོས་དོན། 
ཚིག་དོན་ནོ། །དང་པོ་ལ་གསུམ་སྟེ། གང་གིས་བཤད་ན་གུ་རུ་པདྨས། གང་
266

༄༅། །ཟབ་གཏེར་ཆོས་ཀྱི་མཛོད་ཁང་།
བཤད་ན་རིན་ཆེན་སྤུངས་པ་འདི་ཇི་ལྟར་བཤད་པ་ལ་གསུམ། དབང་པོ་ཐ་མ་ 
ལ་དྲང་དོན་རྒྱུད་བསྐུལ་ལམ། འབྲིང་ལ་ཐུན་མོང་སྤྱི། རབ་ལ་རྫོགས་པ་ཆེན་པོ་ 
རང་གཞུང་བཤད་དོ། །གཉིས་པ་ལ་གསུམ་སྟེ། མགོ་འོག་ཏུ་ལུས་ཚུད་པ། གཞུང་ 
མཛེས་པ། རྟོགས་ལྡན་འཇུག་པའི་ཡན་ལག་ཏུ་གྱུར་པའི་དགོས་པའོ། །གསུམ་ 
པ་ལ་བཞི་སྟེ། ཤེས་བྱ་ལ་བརྟག་པ། ཐར་ལམ་ལ་འཇུག་པ། འབྲས་བུ་ཐོབ་ཚུལ། 
མན་ངག་གི་མཚན་བསྟན་པའོ། །དང་པོ་ནི། ཤེས་བྱའི་ཡུལ་ལ་རྣམ་པར་བརྟག ། 
ཅེས་པས། འདི་ལ་གསུམ་སྟེ། ཡུལ་གྱི་མཚན་ཉིད། དབྱེ་བ། ཡུལ་དང་ཤེས་བྱ་ 
ངོ་སྤྲད་པའོ། །
དང་པོ་ནི་ཆོས་གང་བློ་ལ་ཤར་བ་ལ་བརྟེན་ནས་ངེས་པར་བྱའོ། །གཉིས་པ་ 
དབྱེ་བ་ནི། ཕྱིའི་ཐེག་པ་བརྒྱད། ཁྱད་པར་ཨ་ཏི་ཞེས་བྱ་བའོ། །དང་པོ་ཉན་ཐོས་ 
ཀྱི་ཤེས་བྱ་ཡུལ་སེམས་གཉིས་སུ་ཤར་ཏེ། རང་ས་དང་རང་བཞིན་པ་ཀུན་རྫོབ། 
རྡུལ་ཕྲན་དང་སྐད་ཅིག་དོན་དམ། རང་རྒྱལ་གྱི་རྟེན་འབྲེལ་བཅུ་གཉིས་ཏེ། 
ལུགས་འབྱུང་ཀུན་རྫོབ། ལུགས་ཟློག་དོན་དམ། བྱང་སེམས་ཀྱི་བདེན་པ་གཉིས་ 
ཏེ༑ སྣང་བ་ཀུན་རྫོབ། སྟོང་པ་དོན་དམ། ཀྲི་ཡའི་རིགས་གསུམ་གྱི་ལྷར་སྣང་བ་ 
ཀུན་རྫོབ། དག་པ་མཐའ་བཞི་དང་བྲལ་བ་དོན་དམ། ཡོ་གའི་རིགས་ལྔའི་ལྷར་ 
སྣང་བ་ཀུན་རྫོབ། རང་བཞིན་སྟོང་པ་དོན་དམ། མ་ཧཱ་ཞི་ཁྲོའི་ལྷར་སྣང་བ་ཀུན་ 
རྫོབ། སྟོང་པ་སྐྱེ་མེད་དོན་དམ། གཉིས་སུ་མེད་པ་དབྱེར་མེད་དོ། །ཨ་ནུའི་ 
སེམས་ཉིད་སྤྲོས་པ་དང་བྲལ་བ་དབྱིངས། དེ་ཀ་ཡུལ་མེད་དུ་གསལ་བ་ཡེ་ཤེས། 
གཉིས་སུ་མེད་པ་བདེ་བ་ཆེན་པོ། དེ་དག་ནི་གཟུགས་སྒྲ་དྲི་རོ་རེག་བྱ་ལ་འཆར་ཏེ། 
དེ་དག་གསལ་བ་རང་མཚན། མི་གསལ་བ་དོན་སྤྱིའོ། །གཉིས་པ་ཨ་ཏིའི་ཤེས་
267

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་རང་བྱུང་ཡེ་ཤེས། གཉིས་མེད་ཐིག་ལེ་ཉག་གཅིག་གོ །གསུམ་པ་ཡུལ་ཤེས་ངོ་ 
སྤྲད་པ་ནི། དེ་དག་དངོས་པོར་གསལ་བ་ནི། དབང་ཤེས་ཀྱི་ཡུལ་དོན་དངོས་ 
མེད་ནི་ཡིད་ཤེས་དང༌། ཉོན་ཡིད་ཀྱི་ཡུལ་ལོ། །རང་རིག་པ་རང་བྱུང་གི་ཡེ་ 
ཤེས་ནི་ཡུལ་མེད་རང་གསལ་ཡིན་ནོ། །གཉིས་པ་ཐར་ལམ་ལ་འཇུག་པ་ནི། ཐར་ 
པའི་ལམ་ལ་རབ་ཞུགས་ཏེ། །ཞེས་པས། འདི་ལ་གཉིས་ཏེ། མཚན་ཉིད་དང་ 
དབྱེ་བའོ། །དང་པོ་ནི། ཤེས་ཐོབ་ཀྱི་བྱེད་པ་གཉིས་དང་ལྡན་པ་སྟེ། གཞི་དང་ 
ལམ་མོ། །གཉིས་པ་དབྱེ་བ་ལ་གཉིས་ཏེ། ཐུན་མོང་སྤྱིའི་ལམ་དང་། ཁྱད་པར་ 
རྫོགས་པ་ཆེན་པོ་ཨ་ཏིའི་ལམ་མོ། །དང་པོ་ལ་ལྔ་སྟེ། དྲོད་ཀྱིས་ཡེ་ཤེས་ལ་སྐྱེས་ 
གོང་གི་དགེ་བ་ནི་ཚོགས་ལམ་སྟེ། བཞི་གསུམ་བཅུ་གཉིས་དྲོད་ཀྱི་སྐྱེས་གནས། 
བདེ་བ་མ་མཐོང་གི་བར་ནི་སྦྱོར་ལམ་སྟེ། ངེས་མེད་ཆ་བཞི། ཆོས་ཉིད་ཀྱི་ 
བདེན་པ་མངོན་སུམ་དུ་མཐོང་བ་ནི་མཐོང་ལམ་སྟེ། བར་ཆད་མེད་པ་དང་། རྣམ་ 
གྲོལ་གྱི་ལམ་མོ། མཐོང་བ་སྒོམ་པར་བྱེད་པ་ནི་བསྒོམ་པའི་ལམ་སྟེ། འཕགས་ 
ལམ་ཡན་ལག་བརྒྱད། དེ་མངོན་དུ་གྱུར་ཅིང་མཐར་ཕྱིན་པ་ནི-ཐར་ལམ་སྟེ། 
རྣམ་ཐར་སྒོ་གསུམ་དང་མི་སློབ་པའི་ཆོས་བཅུ་བཞིའོ། །གཉིས་པ་ཨ་ཏིའི་ལམ། 
ལམ་ལྔ་ཡོངས་རྫོགས་གཉིས་མེད་ཆིག་གྲོལ་བ་གཉིས་ལྡན་ནོ། ། 
གསུམ་པ་འབྲས་བུ་ཐོབ་ཚུལ་ནི། འབྲས་བུ་རྣམ་མཁྱེན་ཐོབ་བྱའི་ཕྱིར། །ཞེས་ 
པས་འདི་ལ་གཉིས་ཏེ། མཚན་ཉིད་དང། དབྱེ་བའོ། །དང་པོ་ནི་གཞི་ལམ་གྱི་ 
ངེས་པ་གཉིས་ཟད་དེ། གཞི་མངོན་དུ་གྱུར་ཅིང༌། ལམ་མཐར་ཕྱིན་པའོ། 
གཉིས་པ་དབྱེ་བ་ལ་གཉིས། ཐུན་མོང་ཐེག་པ་བརྒྱད་ཀྱི་འབྲས་བུ་དང༌། ཁྱད་ 
པར་ཨ་ཏིའི་འབྲས་བུའོ། །དང་པོ་ནི། ཉན་ཐོས། དགྲ་བཅོམ། རང་རྒྱལ་ཞི་བདེ་
268

༄༅། །ཟབ་གཏེར་ཆོས་ཀྱི་མཛོད་ཁང་།
མཆོག བྱང་སེམས་ཀུན་ཏུ་འོད། ཀྲི་ཡ་རྡོ་རྗེ་འཛིན་པ། ཡོ་ག་སྟུག་པོ་བཀོད་པ། 
མ་ཧཱ་པདྨ་ཅན། ཨ་ནུ་ཡི་གེ་འཁོར་ལོ་ཚོགས་ཆེན་པོའོ། །གཉིས་པ་ཨ་ཏི་ནི། སྐུ་ 
གསུམ་ལྷུན་གྲུབ། མཁྱེན་པ་གསུམ་ལྡན། ཐུགས་རྗེ་མཛད་པ་ཡེ་ཤེས་གྲུབ་པའོ། ། 
བཞི་པ་མཚན་ཉིད་ནི། རིན་ཆེན་སྤུངས་པ་བསྟན་པར་བྱ། །ཞེས་པས། དཔེ་ 
ཡིད་བཞིན་ནོར་བུ་ལ་དགོས་འདོད་འབྱུང་ལ། དོན་སེམས་ལས་སངས་རྒྱས་ 
འབྱུང་བའོ། །རྗོད་བྱེད་ཀྱི་ཚིག་དུ་མ་ལ་བརྟེན་ནས། བརྗོད་བྱའི་དོན་དུ་མ་ 
སྟོན་པས་ན་སྤུངས་པའོ། །གཉིས་པ་གཞུང་དོན་ལ་གསུམ་སྟེ། དྲང་དོན་རྒྱུད་ 
སྐུལ་གྱི་མན་ངག ཐུན་མོང་གི་མན་ངག ཁྱད་པར་རྫོགས་པ་ཆེན་པོའི་མན་ 
ངག་གོ །དང་པོ་ལ་དྲུག་སྟེ། བླ་མ་བརྟེན་པ། དལ་འབྱོར་བརྟག་པ། མི་རྟག་པ་ 
བསྒོམ་པ། བདག་འཛིན་གཞོམ་པ། དུཿཁ་བསམ་པ། རྒྱུ་འབྲས་བཤད་པའོ། ། 
དང་པོ་ལ་བཞི་སྟེ། བླ་མའི་མཚན་ཉིད། བརྟེན་ཐབས། ཉན་ཚུལ། མཐོང་ལུགས་ 
སམ་ཁུར་ཐབས་སོ། །དང་པོ་ནི། མཚན་ཉིད་དྲུག་ལྡན་བླ་མ་ནི། །ཞེས་པས། 
བརྒྱུད་པ་དང་ལྡན་ཞིང་གདམས་ངག་ཆེ་བ། དབང་དང་ལྡན་ཞིང་བྱིན་རླབས་ 
ཆེ་བ། ཤེས་རབ་ལྡན་ཅིང་སྙིང་རྗེ་ཆེ་བ། ཐོས་པ་དང་ལྡན་ཞིང་ཉམས་མྱོང་ཆེ་ 
བ༑ ལྟ་བ་དང་ལྡན་ཞིང་སྒོམ་གྱིས་ཟིན་པ། ཚིག་ལ་མཁས་ཤིང་དོན་ལ་གནས་ 
པའོ། །གཉིས་པ་ནི། འདུ་ཤེས་བཞི་ལྡན་དྲན་པས་བརྟེན། །ཞེས་པས། འདི་ལ་ 
བཞི་སྟེ། ཐུན་མོང་གི་འདུ་ཤེས་བཞི། ཁྱད་པར་གྱི་འདུ་ཤེས་བཞི། ཡང་དག་ 
པའི་འདུ་ཤེས་བཞི་བསྒོམ། ལོག་པའི་འདུ་ཤེས་བཞི་སྤང་ངོ་། །དང་པོ་ནི། འཁོར་ 
བ་ལ་ཆུ་བོ། གདམས་ངག་ལ་གྲུ་གཟིངས། བླ་མ་ལ་མཉན་པ། ཉམས་ལེན་ལ་ཆུ་ 
བརྒལ་བའི་འདུ་ཤེས་བསྒོམ། གཉིས་པ་ནི། བླ་མ་ལ་སྨན་པ། གདམས་ངག་ལ་
269

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྨན། ཉན་བཤད་ལ་སྨན་དཔྱད། ཉམས་ལེན་ལ་ནད་སེལ་གྱི་འདུ་ཤེས་བསྒོམ། 
གསུམ་པ་ནི། རང་ལ་དུག་ལྔའི་ནད་ཀྱིས་ཟིན་པ། བླ་མ་སངས་རྒྱས། གདམས་ 
ངག་ལ་བདུད་རྩི། ཉམས་ལེན་ལ་དུག་ལྔ་ནད་སེལ་གྱི་འདུ་ཤེས་བསྒོམ། བཞི་པ་ 
ནི་རང་ལ་རྒྱལ་པོ། བླ་མ་ལ་ཚོང་དཔོན། ཆོས་ལ་ཟོང༌། ཉན་བཤད་བྱེད་པ་ལ་ 
ཚོང་གི་འདུ་ཤེས་སྐྱེས་ན་ལོག་པ་ཡིན་པས་དེ་བཞི་སྤང་བར་བྱའོ། །
གསུམ་པ་ནི། སྣོད་ཀྱི་སྐྱོན་གསུམ་སྤངས་ལ་སྙན། །ཞེས་པས། འདི་ལ་བཞི་སྟེ། 
སྣོད་ཀྱི་སྐྱོན། དེ་སྤོང་བའི་གཉེན་པོ། སྤང་བའི་ཐབས། སྤངས་པའི་དགོས་པའོ། ། 
དང་པོ་ལ་གསུམ་སྟེ། སྣོད་ཁས་ དད་པ་མེད་ཅིང་ཆོས་ལ་མི་གུས། ཕུབ། ཞབས་ དོན་དུ་མི་ 
གཉེར་བ། རྡོལ། དུག་ཅན་ ཉོན་མོངས་པ་རགས་ཤིང་གཉེན་པོའི་སྟོབས་མེད་པ། གྱི་སྐྱོན་ནོ། 
གཉིས་པ་ནི། ཤེས་རབ་གསུམ་སྟེ། ཐོས་པ། བསམ་པ། སྒོམ་པའི་ཤེས་རབ་བོ། ། 
ཐོས་པའི་ཤེས་རབ་ཀྱིས་སྣོད་ཁས་ཕུབ་ཀྱི་སྐྱོན་གསལ། བསམ་པའི་ཤེས་རབ་ 
ཀྱིས་ཞབས་རྡོལ་གྱི་སྐྱོན་བསལ། སྒོམ་པའི་ཤེས་རབ་ཀྱིས་དུག་ཅན་གྱི་སྐྱོན་སྤང་ 
ངོ་༑ ༑
བཞི་པ་ནི་ཐོས་པས་ཚིག་ཤེས། བསམ་པས་དོན་གོ །བསྒོམ་པས་རྟོགས་པ་འཆར་ 
རོ༑ ༑བཞི་པ་ནི། མཐོང་ལུགས་ལྔ་ལྡན་སྒོ་ནས་བལྟ། །ཞེས་པས། འདི་ལ་ལྔ་སྟེ། 
སངས་རྒྱས་ཐམས་ཅད་འདུས་པར་བལྟ། །རྡོ་རྗེ་འཛིན་པའི་ངོ་བོར་བལྟ། ། 
དཀོན་མཆོག་གསུམ་གྱི་རྩ་བར་བལྟ། །ཡིད་བཞིན་ནོར་བུ་ལྟར་བལྟ། །དོན་ 
སངས་རྒྱས་ལྷག་པར་བལྟའོ། །ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ 
ཐམས་ཅད་ཀྱི་སྐུ་དང་། གསུང་དང༌། ཐུགས་རྗེའི་བདག་ཉིད་མའོ། །གཉིས་པ་ 
ནི༑ རྒྱལ་བ་ཐམས་ཅད་ཀྱི་དགོངས་པ་དང་། བླ་མའི་ཐུགས་དབྱེར་མི་ཕྱེད་པའོ །
270

༄༅། །ཟབ་གཏེར་ཆོས་ཀྱི་མཛོད་ཁང་།
གསུམ་པ་ནི། སྐུ་དགེ་འདུན། གསུང་དམ་ཆོས། ཐུགས་སངས་རྒྱས་ཡིན་པའོ། ། 
བཞི་པ་ནི། ཡིད་བཞིན་ནོར་བུ་རྒྱལ་མཚན་གྱི་རྩེ་ལ་བཏགས་ན་དགོས་འདོད་ 
འབྱུང་བའོ། །བླ་མ་ཡིད་བཞིན་ནོར་བུ་དང་འདྲ་ལ། མོས་གུས་རྒྱལ་མཚན་གྱི་ 
རྩེ་ལ་བཏགས་པའོ། །ལྔ་པ་ནི། བླ་མ་མེད་ན་སངས་རྒྱས་མི་འབྱུང་ཞིང་། སངས་ 
རྒྱས་ཐམས་ཅད་བླ་མ་ལ་བརྟེན་ནས་འབྱུང་བ་ཡིན་པས། དགོངས་འདུས་ལས། 
བླ་མ་མེད་པའི་སྔོན་རོལ་ནས། །སངས་རྒྱས་བྱ་བའི་མིང་ཡང་མེད། །བསྐལ་པ་ 
སྟོང་གི་སངས་རྒྱས་དེ། །བླ་མ་དག་ལ་བརྟེན་ནས་བྱུང༌། །ཞེས་སོ། །གཉིས་པ་ 
དལ་འབྱོར་བརྟག་པ་ལ་བཞི་སྟེ། དལ་འབྱོར་ངོས་གཟུང་བ། ཐོབ་པར་དཀའ་ 
བ་བསམ་པ། ཡལ་བར་མི་འདོར་བ། དོན་ཡོད་པར་བྱའོ། །དང་པོ་ནི། དལ་ 
འབྱོར་མི་ལུས་རིན་པོ་ཆེ། །ཞེས་པས། དལ་བ་ནི། མི་ཁོམ་པ་བརྒྱད་དང་བྲལ་ 
བའོ། །མི་ཁོམ་པའི་གནས་བརྒྱད་ནི། དམྱལ་བ་ཡི་དྭགས་དུད་འགྲོ་དང་། ལྷ་ 
ཚེ་རིང་པོ་སྟེ་མི་མ་ཡིན་པས་བསྡུས་པ་བཞིའོ། །དབང་པོ་མ་ཚང་བ། ཡུལ་ 
མཐའ་འཁོབ་པ། མཐའི་ཀླ་ཀློ། རྒྱུད་ལ་ལོག་ལྟ་སྐྱེས་པ་སྟེ་མིས་བསྡུས་པ་བཞིའོ། ། 
དེ་ཡང་། དམྱལ་བ་ཡི་དྭགས་དུད་འགྲོ་དང༌། །ཚེ་རིང་ལྷ་དང་ཀླ་ཀློ་དང་། ། 
སངས་རྒྱས་མི་འབྱུང་ལོག་ལྟ་དང༌། །ལྐུགས་པ་འདི་དག་མི་ཁོམ་བརྒྱད ། །དང་ 
ཞེས་སོ། །དེ་བརྒྱད་སྤངས་པ་ནི་དལ་བ་ཡིན་ཏེ། མི་ཁོམ་བརྒྱད་སྤངས་དེ་ཡིས་ 
དལ་བ་རྟག་ཏུ་རྙེད། །ཅེས་སོ། །
འབྱོར་པ་ལ་བཅུ་སྟེ། སངས་རྒྱས་འཇིག་རྟེན་དུ་བྱོན་པ། དེས་ཆོས་གསུངས་པ། 
བསྟན་པ་ཡུན་རིང་དུ་གནས་པ། རྗེས་སུ་སྒྲུབ་པའི་གང་ཟག་ཡོད་པ། དེ་ཡང་ 
སྙིང་རྗེ་དང་བཅས་པ་སྟེ། གཞན་འབྱོར་ལྔ་དང་། མིར་གྱུར་པ། ཡུལ་དབུས་སུ་
271

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྐྱེས་པ། དབང་པོ་ཚང་བ། གནས་ལ་དད་པ། ལས་ཀྱི་མཐའ་མ་ལོག་པ་སྟེ་རང་ 
འབྱོར་ལྔའོ། །དེ་ཡང་དལ་བས་ཆོས་ལ་སྤྱད་དུ་ཡོད་ཅིང་། འབྱོར་པས་ཆོས་ལ་ 
སྤྱོད་ནུས་པ་ཡིན་ནོ། །གཉིས་པ་ཐོབ་པར་དཀའ་བར་བསམ་པ་ནི། ཤིན་ཏུ་རྙེད་ 
དཀའ་ཐོབ་དུས་སུ། །ཞེས་པས། འདི་ལ་བཞི་སྟེ། གང་ཐོབ་པར་དཀའ་ན། དལ་ 
འབྱོར་མི་ལུས་ཐོབ་པར་དཀའ་སྟེ། ཞི་བ་ལྷས། དལ་འབྱོར་འདི་ནི་ཐོབ་པ་ཤིན་ 
ཏུ་དཀའ། །སྐྱེས་བུ་དོན་གྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་ 
བསྒྲུབས་ན། །ཕྱིས་ནས་ཡང་དག་རྙེད་པར་ག་ལ་འགྱུར། །ཞེས་སོ། །གང་ནས་ 
ཐོབ་པར་དཀའ་ན། རིགས་དྲུག་གི་སེམས་ཅན་མི་ཁོམ་པའི་གནས་བརྒྱད་ནས་ 
།མིར་ ཐོབ་པར་དཀའ་སྟེ། ཁང་བུ་ལས། སེམས་ཅན་ཙམ་བུའི་ལུས་མཐོང་ན། 
ལུས་ཐོབ་པ་མེད་པ་ཙམ། །ཁ་ཐོར་བ་ཡི་ལུས་མཐོང་ན། །མི་ལུས་ཐོབ་པ་སྲིད་པ་ 
ཙམ། །ཞེས་སོ། །གང་དུ་ཐོབ་པར་དཀའ་ན། ལྷོ་འཛམ་བུའི་གླིང་ངམ་ཡུམ་ 
དབུས་སུ་ཐོབ་པར་དཀའ་སྟེ། འཛམ་གླིང་འདིར་ནི་སྐྱེ་བར་ཤིན་ཏུ་དཀའ། ། 
སྐྱེས་ནས་ཆོས་དང་འཕྲད་པ་ཤིན་ཏུ་དཀོན། །ཞེས་སོ། །དཔེ་གང་དང་འདྲ་བར་ 
དཀའ་ན། ལྷ་ཁང་གི་ལོགས་ལ་སྲན་མ་གཏོར་བས་མི་ཆགས་པ་ལྟར་དཀའོ། །
གསུམ་པ་ཡལ་བར་མི་འདོར་བ་ནི། དོན་མེད་སྟོང་ལོག་མི་བྱེད་པར། །ཞེས་ 
པས། སྐྱེ་བར་དཀའ་བ་འཛམ་བུའི་གླིང་དུ་སྐྱེས། །ཐོབ་པར་དཀའ་བ་དལ་ 
འབྱོར་མི་ལུས་ཐོབ། །ཚང་བར་དཀའ་བ་དབང་པོ་སྒོ་ལྔ་ཚང༌། །མཇལ་བར་ 
དཀའ་བ་བླ་མ་རྗེ་དང་མཇལ། །འཕྲད་པར་དཀའ་བའི་དམ་པའི་ཆོས་དང་ 
འཕྲད། །འགྲིག་པར་དཀའ་བ་རྟེན་འབྲེལ་དེ་ཙམ་འགྲིགས་པའི་དུས་ན་དམ་ 
པའི་ཆོས་མི་བྱེད་པ་ནི་དལ་འབྱོར་ཐོབ་པ་སྟོང་ལོག་བྱེད་པ་ཡིན་ཏེ། འདི་འདྲའི་
272

༄༅། །ཟབ་གཏེར་ཆོས་ཀྱི་མཛོད་ཁང་།
དལ་བ་ཐོབ་གྱུར་ནས། ཞི་བ་ལྷས། འདི་ལ་དགེ་གཞན་མ་བྱས་ན། །འདི་ལས་ 
རྨོངས་པ་གཞན་མེད་དེ། །འདི་ལས་བླུན་པའང་གཞན་མེད་དོ། །ཞེས་སོ། །རྟེན་ 
འབྲེལ་དེ་ཙམ་མ་འགྲིགས་ན་ཆོས་བྱ་བའི་སྐབས་མེད་དེ། གླིང་གསུམ་དང་། 
མཐའི་ཀླ་ཀློར་སྐྱེས་ན་ཆོས་བྱ་ས་མེད། དབང་པོ་མ་ཚང་ན་ཆོས་བྱ་བར་མི་ནུས། 
བླ་མ་རྗེ་དང་མ་མཇལ་ན་ཆོས་སྟོན་མཁན་མེད། ཆོས་མེད་ན་འཁོར་བ་སྡུག་ 
བསྔལ་གྱི་རྒྱ་མཚོ་ཆེན་པོར་འཁྱམ་མོ། །དེ་ཡང་འཁོར་བ་ནི་མང༌། འཁོར་ཡུན་ 
ནི་རིང་། ཐར་པ་ནི་ཉུང༌། ཐར་པ་བྱེད་པའི་ཐབས་ནི་མི་ཤེས། རང་ལོག་ཏུ་མི་ 
འགྲོ་བས་གཏན་འཁྱམ་བྱེད། འཁོར་བའི་དུཿཁ་རྒྱ་མཚོ་ཆེན་པོ་ལས་ཐར་པའི་
ཐབས་ནི་དལ་འབྱོར་མི་ལུས་ཐོབ་ནས་ཆོས་བྱེད་པ་ཡིན་ཏེ། མི་ཡི་གྲུ་ལ་བརྟེན་ 
ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། ། 
རྨོངས་པའི་དུས་སུ་གཉིད་མ་ལོག །ཅེས་སོ། ། 
དེས་ན་མི་ལུས་འདི་ནས་འཁོར་བ་དང་རྒྱབ་གྱེས་བྱེད་པ་ཡིན་ཏེ། རྩལ་པོ་ 
ཆེའི་འཐེན་པ། རྩལ་བུ་ཆུང་གི་འཁོར་ས། ལམ་ཁ་རགས། སྐྱིད་སྡུག་འདམ་ཁ། 
ད་ཐེབས་ཡོད་ན་གཏན་དུ་ཡོད། ད་ཐེབས་མེད་ན་གཏན་དུ་མེད། གཏན་གྱི་སོ་ 
ནམ་ད་ཐེབས་བྱེད་པ་ཡིན་ནོ། །དེ་ཡང་མཚན་ཉིད་དང་ལྡན་པའི་བླ་མ་དམ་པ་ 
བརྟེན། དད་པས་ཀུན་ནས་བསླངས། བརྩོན་འགྲུས་ཀྱིས་སྐུལ་མ་བཏབ། འཆི་བ་
མི་རྟག་པ་བསྒོམ། འཁོར་བའི་དུཿ ཁ་བསྒོམ། རྒྱུ་འབྲས་ཀྱི་གནད་བརྟེན། དཀོན་ 
མཆོག་གསུམ་ལ་སྐྱབས་བཙལ། བྱང་ཆུབ་མཆོག་ཏུ་སེམས་བསྐྱེད། སྡོམ་པ་ 
གསུམ་ལ་རྟེན་བཅའ། བྱམས་པ་དང་སྙིང་རྗེའི་གནད་ནས་བཟུང༌། སྡེ་སྣོད་ 
གསུམ་དང་མི་འགལ་བར་ཉམས་སུ་ལེན་པ་ནི། འདི་ན་སངས་རྒྱས་ཀྱི་སར་
273

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འགྲོ་བའི་ལམ་ཚང་ལ་མ་ནོར་བ་ཡིན་ནོ། །དེ་ཡང་མཚན་ལྡན་གྱི་བླ་མ་བརྟེན་ 
པས་དམ་པའི་ཆོས་འབྱུང་། དད་པས་ཆོས་ལ་འཇུག བརྩོན་འགྲུས་ཀྱིས་བཏང་ 
སྙོམས་ལ་མི་ལུས། མི་རྟག་བསྒོམས་པས་འཁོར་བ་ལས་བློ་ལྡོག དུཿཁ་མཐོང་ 
བས་བསྐྱབ་དཀོན་མཆོག་གསུམ་ལ་འཆོལ། རྒྱུ་འབྲས་བལྟེམས་པས་གཏན་གྱི་
གཞི་ཐིངས། བྱམས་སྙིང་རྗེའི་གནད་ནས་བཟུང་བས་རང་དང་གཞན་གྱི་དོན་ 
འགྲུབ། སྡེ་སྣོད་གསུམ་དང་མི་འགལ་བས་ལམ་ཚང་ལ་མ་ནོར་བ་ཡིན་ཏེ། འབྲས་ 
བུ་སྐུ་གསུམ་ཐོབ་པ་ཡིན་ནོ། །
གསུམ་པ་མི་རྟག་པ་བསྒོམ་པ་ལ་བཞི་སྟེ། ཕྱིའི་མི་རྟག་པ་ལྔ། ནང་གི་མི་རྟག་ 
པ་གསུམ། ཚུལ་བདུན་ལྡན་པར་བྱ་སྟེ། ཚུལ་ཇི་ལྟར་བསྒོམ་པ། ཕན་ཡོན་སྒོ་ 
ནས་འབད་པའོ། །དང་པོ་ནས། ཕྱིའི་མི་རྟག་རྣམ་པ་ལྔ། །ཞེས་པས། ཤིང་དྲུང་ 
བསྡད་དེ་དབྱར་དགུན་གཉིས་ཀྱི་འགྱུར་བ་ལ་བརྟགས་ཏེ་མི་རྟག་པ་བསྒོམ། 
དགོན་པར་བསྡད་དེ་ནམ་ཟླ་དུས་བཞིའི་འགྱུར་བ་ལ་བརྟགས་ཏེ་མི་རྟག་པ་ 
བསྒོམ། བླ་གབ་མེད་པར་བསྡད་དེ་ཉིན་ནུབ་གཉིས་ཀྱི་འགྱུར་བ་བརྟགས་ཏེ་མི་ 
རྟག་པ་བསྒོམ། ཆུ་བོའི་འགྲམ་དུ་བསྡད་དེ་སྐྱེ་གནས་འགག་གསུམ་ལ་བརྟགས་ 
ཏེ་སྐད་ཅིག་མའི་མི་རྟག་པ་བསྒོམ། མར་མེའི་དྲུང་དུ་བསྡད་དེ་རྒྱུ་ཟད་ནས་དུས་ 
མཚམས་སུ་འཆི་བ་དང༌། དུས་མིན་རྐྱེན་གྱིས་འཆི་བ་ལ་བལྟས་ཏེ་མི་རྟག་པ་ 
བསྒོམ། གཉིས་པ་ནི། ནང་གི་མི་རྟག་རྣམ་པ་གསུམ། །ཞེས་པས། འཆི་ངེས་པ། 
ནམ་འཆི་ཆ་མེད་པ། འཆི་བ་ལ་རྩིས་ཀྱང་མི་གཏོང་བའོ། །དང་པོ་ལ་གསུམ་ 
ལས། སྔར་སྐྱེས་པ་ལ་ལུས་པ་མེད་པས་འཆི་ངེས། ད་ལྟར་སྐྱེས་པ་འཆི་ངེས། ད་ 
གཟོད་སྐྱེ་བ་འཆི་ངེས། གང་ཞིག་སྐྱེས་ནས་འཆི་བས་མི་ཚུགས་པའི། །ས་ཕྱོགས་
274

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ནི་གང་ནའང་ཡོད་པ་ཡིན། །ཞེས་པས། རྟག་བརྟན་མི་འགྱུར་བར་གནས་ 
ཤིང་། མི་འཆི་སྡོད་པ་གཅིག་ཀྱང་མེད་དོ། །ཚེ་སྐད་ཅིག་མ་ཡིན་ཅིང་རྟག་པར་ 
མི་སྡོད་པས་འཆི་ངེས་ཏེ། ཚེ་འདི་སྐད་ཅིག་བསླུ་བས་ཏེ། །ལུས་འདི་ཐེངས་ 
གཅིག་གཡར་པོ་ཡིན། །སྣོན་པ་གུད་ནས་ཡོང་མེད་པས། །བདག་ལྟ་མི་འཆི་ 
ཅིས་མི་འགྱུར། །ཞེས་པས། སྣོན་པ་མེད་པ་འཕྲི་བ་ཡོད་པས། ཉི་ཟླ་དང་མདའ་ 
འཕངས་པས་ཀྱང་མགྱོགས་སོ། །ལུས་འདུས་བྱས་ཡིན་པས་ཀྱང་འཆི་ངེས་ཏེ། 
འདུས་བྱས་ཐམས་ཅད་མི་རྟག་པས། །མྱ་ངན་མ་བྱེད་ཀུན་དགའ་བོ། །ཞེས་སོ། ། 
ལུས་འདི་འབྱུང་བ་བཞི་འདུས་པ་ལས་བྱུང་བས་འདུས་བྱས། འབྱུང་བཞི་སོ་སོར་ 
གྱེས་པས་མི་རྟག་པ། མི་རྟག་པས་འཆི་བ་ཡིན་ནོ། ། 
གཉིས་པ་ནམ་འཆི་ཆ་མེད་པ་ལ་གསུམ་སྟེ། ཚེ་ལ་ངེས་པ་མེད་པས་ནམ་འཆི་ 
ཆ་མེད། ཁ་ཅིག་སྐྱེས་མ་ཐག་ཏུ་འཆི། ཁ་ཅིག་དར་ལ་བབས་ནས་འཆི། ཁ་ཅིག་ 
རྒས་ཤིང་གོག་ནས་འཆི། ཁ་ཅིག་མའི་མངལ་དུ་འཆི། ཞེས་པས། ཚེ་ལ་དུས་ 
བཏབ་མེད་ཅིང་རྐྱེན་ལ་ངེས་པ་མེད་པས་ནམ་འཆི་ཆ་མེད་དོ། །འཆི་བའི་རྐྱེན་ 
མང་བས་ཀྱང་ནམ་འཆི་ཆ་མེད་དོ། །འཆི་བའི་རྐྱེན་ནི་མང་བ་སྟེ། །གསོན་པའི་ 
རྐྱེན་ནི་ཅུང་ཟད་ཅིག །དེ་དག་ཉིད་ཀྱང་འཆི་བའི་རྐྱེན། །ཞེས་པས། ནང་རང་ 
གི་ལུས། ཕྱི་འབྱུང་བ་བཞི། གནས་དང་། ཟས་དང་། གོ་ལག་ཐམས་ཅད་འཆི་ 
རྐྱེན་དུ་འཆར་བ་ཡིན་ནོ། །ལུས་ལ་སྙིང་པོ་མེད་པས་ཀྱང་ནམ་འཆི་ཆ་མེད་དེ། 
ཆུ་ཤིང་སྙིང་པོ་མེད་འདྲ་བའི། །ལུས་འདི་ནམ་འཇིག་ངེས་པ་མེད། །ཅེས་པས། 
རྨི་ལམ། སྒྱུ་མ། མིག་ཡོར་དང་འདྲ་བ་ཡིན་ནོ། །གསུམ་པ་འཆི་བ་ལ་ཅིས་ཀྱང་ 
མི་གཏོང་བ་ལ་གསུམ་ལས། འབྲེལ་པའི་གཉེན་གྱིས་མི་སྟོང་སྟེ། བདག་ནི་མལ་
275

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ན་འདུག་བཞིན་དུ། །གཉེན་བཤེས་མང་པོས་མཐའ་བསྐོར་ཡང༌། །སྲོག་གཅོད་ 
པའི་ཚོར་བ་དེ། །བདག་ཉིད་གཅིག་པོས་མྱང་བར་འགྱུར། །གཤིན་རྗེའི་ཕོ་ཉས་ 
ཟིན་པ་ལ། །གཉེན་གྱིས་ཅི་ཕན་བཤེས་ཅིས་ཕན། །ཞེས་པས། ཚེ་བསྲིང་བར་མི་ 
ནུས། ནད་བགོ་རུ་མི་བཏུབ། དུཿཁ་སྐྱུང་བའི་ཐབས་མེད་དོ། །བསགས་པའི་ 
ནོར་གྱིས་མི་གཏོང་སྟེ། སྙེད་པ་མང་པོ་ཐོབ་གྱུར་ཅིང༌། །ཡུན་རིང་དུས་སུ་བདེ་ 
སྤྱད་ཀྱང་། །ཆོམ་པོས་བཅོམ་པ་ཇི་བཞིན་དུ། །སྒྲེན་མོ་ལག་པ་སྟོང་པར་འགྲོ། 
ཞེས་པས། ནོར་གྱིས་བླུ་རུ་མི་བཏུབ། ནོར་རྟིང་ལ་མི་འབྲང་། ནོར་གྱི་ཐོག་ཏུ་ 
མི་ཡོང་ངོ་། །བརྩིགས་པའི་མཁར་གྱིས་མི་གཏོང་སྟེ། །བདག་ནི་བརྩིགས་པའི་ 
མཁར་ཉིད་དུ། །གཏན་དུ་བདག་ལ་བསྡད་དབང་མེད། །ཅེས་པས། མཁར་དགུ་ 
རིམ་དུ་བྲོས་ཀྱང་མི་ཕན། མཁར་རྟིང་ནས་མི་འབྲང་། རྟིང་དུ་མི་ཡོང་ངོ་། 
གསུམ་པ་ཚུལ་ཇི་ལྟར་བསྒོམ་པ་ནི། ཚུལ་བདུན་ལྡན་པས་བསྒོམ་བྱ་ཞིང༌། ། 
ཞེས་པས། བདག་ནི་ཅི་ནས་ཀྱང་འགྲོ་དགོས་ཏེ། མགྲོན་པོ་ལམ་དུ་ཞུགས་པ་ 
འདྲ། དེ་ཡང་སྐྱེལ་མ་མེད་པར་འགྲོ་སྟེ། མགྲོན་པོ་ལམ་རྟེན་བྲལ་བ་འདྲ། ལམ་ 
རྒྱུས་མེད་པར་འགྲོ-སྟེ། དམུས་ལོང་བྱང་ཐང་ལ་འཁྱམས་པ་འདྲ། ཅིས་ཀྱང་མི་ 
ལྡོག་པར་འགྲོ་སྟེ། རི་གཟར་གྱི་རྦབ་དང་འདྲ། མགྱོགས་པར་འགྲོ་སྟེ། མདའ་ 
འཕངས་པ་དང་འདྲ། འཛུར་མེད་ཀྱི་འཕྲང་ལ་འགྲོ་སྟེ། ཕག་པ་དབྱར་ལམ་ 
བཅུག་པ་དང་འདྲ། ཤིན་ཏུ་ཡ་ང་བར་འགྲོ་སྟེ། མི་ཐེང་པོ་ཉིད་མི་ཤ་བོའི་ཡུལ་ 
དུ་འགྲོ་བ་དང་འདྲའོ། །
བཞི་པ་ཕན་ཡོན་དང་ལྡན་པའི་སྒོ་ནས་འབད་པ་ནི། ཕན་ཡོན་ལྔ་ལྡན་སྒོ་ནས་ 
འབད། །ཅེས་པས། མི་རྟག་པ་བསྒོམས་པའི་ཕན་ཡོན་ནི། རྒྱུད་ལ་དད་པ་སྐྱེ།
276

༄༅། །ཟབ་གཏེར་ཆོས་ཀྱི་མཛོད་ཁང་།
བླ་མ་ལ་མོས་གུས་འབྱུང་། གདམས་ངག་ལ་ངེས་ཤེས་སྐྱེ། ཉམས་ལམ་ལ་ 
འཇུར་ནུས། སྟོང་པ་ཉིད་རྟོགས་སླ་སྟེ། འབྲེལ་པ་ལྔ་ལྡན་ནོ། །ཕན་ཡོན་དེ་ལྡན་ 
གྱི་སྒོ་ནས་ཆོས་ལ་འབད་པ་ནི། འཆི་ངེས་པས་ཆོས་བྱ་དགོས། དེ་ཡང་ནམ་ 
འཆི་ཆ་མེད་པས་མྱུར་དུ་བྱ་དགོས། འཆི་བས་ཅིས་ཀྱང་མི་གཏོང་བས་མི་བྱ་ 
བའི་ཐབས་མེད་དོ། །དེར་ཡང་སྐྱེས་པ་ལ་མི་འཆི་བ་མེད་པས་སྐྱེ་མེད་ཀྱི་ 
བཙན་ས་གཟུང་། ཚེ་སྐད་ཅིག་མས་འཛད་པས་ཆོས་ཉིད་འཛད་མེད་ཀྱི་དོན་ 
ལ་སྤྱད། འདུས་བྱས་འཇིག་པས་འདུས་མ་བྱས་ཀྱི་དོན་བསྒོམ། ཚེ་ལ་ངེས་པ་ 
མེད་པས། དེ་རིང་ཁོ་ན་ནས་བྱ། འཆི་བའི་འགལ་རྐྱེན་མང་བས། མཐུན་རྐྱེན་ 
དགེ་བའི་ལས་ལ་འབད། ལུས་ལ་སྙིང་པོ་མེད་པས། ལུས་སྙིང་པོ་བླངས་ལ་ཚུལ་ 
ཁྲིམས་བསྲུང༌། འབྲེལ་བའི་གཉེན་གྱིས་མི་གཏོང་པས་འཁྲི་བ་བཙན་ཐབས་སུ་ 
བཅད། བསགས་པའི་ནོར་གྱིས་མི་གཏོང་པས། སྦྱིན་པ་ཕྱོགས་མེད་དུ་གཏང་ 
ངོ་༑ ༑བརྩིགས་པའི་མཁར་གྱིས་མི་གཏོང་པས། བསམ་གཏན་གྱི་མཁར་སྤོ་ 
བརྩིག་གོ །བཞི་པ་བདག་འཛིན་གཞོམ་པ་ལ་བཞི་སྟེ། གང་བདག་ཏུ་འཛིན། 
གང་གིས་བདག་ཏུ་འཛིན། ཇི་ལྟར་བདག་ཏུ་བཟུང༌། བདག་འཛིན་བཀག་ལ་ 
བདག་མེད་དུ་བསྟན། དང་པོ་ནི། ཡུལ་དང་ལུས་དང་སེམས་གསུམ་ལ། །ཞེས་ 
པས། དེ་གསུམ་ཀ་ལ་བདག་ཏུ་འཛིན་ནོ། །གཉིས་པ་ནི། སྐྱེ་བོ་མུ་སྟེགས་ཉན་ 
རང་གིས། །ཞེས་པས། དེ་གསུམ་ཀས་བདག་ཏུ་འཛིན་ནོ། །གསུམ་པ་ནི། གང་ 
ཟག་ཆོས་ཀྱི་བདག་ཏུ་བཟུང་། །ཞེས་པས། འདི་ལ་གཉིས་ཏེ། སྐྱེ་བོ་དང་མུ་ 
སྟེགས་ཀྱིས་གང་ཟག་གི་བདག ཉན་རང་གཉིས་ཀྱིས་ཆོས་ཀྱི་བདག་ཏུ་གཟུང་ 
ངོ་༑ ༑དང་པོ་ནི། སོ་སོ་སྐྱེ་བོས་ཕྱི་ཡུལ་སྣོད་ཀྱི་འཇིག་རྟེན། ཡུལ་ཞིང་། རི་
277

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀླུང་ལ་སོགས་པ་བདག་གི་བ། བར་གྱི་ལུས་ཟག་བཅས་ཉེར་ལེན་གྱི་ཕུང་པོ་ལྔ་
ལ་བདག་ནང་གི་སེམས་དུག་གསུམ་རྟོག་པའི་རྗེས་སུ་འབྲངས་ནས།རང་
གཞན། དགྲ་གཉེན་ལ་སོགས་པ་སྣ་ཚོགས་སུ་བདག་ཏུ་འཛིན་ནམ། མུ་སྟེགས་ 
པས་ཕྱིའི་ཡུལ་འབྱུང་བ་ལྔ་ལ་བདག་གི་བ། བར་གྱི་ལུས་ཕུང་པོ་ལྔ་ལ་བདག 
ནང་གི་སེམས་རྟག་པ་གཅིག་པུ་རང་དབང་ཅན་གྱིས་བདག་ཏུ་འཛིན་ནོ། ། 
གཉིས་པ་ནི། ཉན་རང་གཉིས་ཀྱིས་ཕྱིའི་ཡུལ་རྡུལ་ཕྲ་རབ། བར་གྱི་ལུས་མི་ 
གཙང་བ། ནང་གི་སེམས་སྐད་ཅིག་མར་བདག་ཏུ་འཛིན་ནོ། །དེ་ལྟར་བཟུང་བའི་ 
སྐྱོན་ནི་གསུམ་སྟེ། སོ་སོ་སྐྱེ་བོས་བདག་ཏུ་བཟུང་བས་ལས་དགེ་བ་ལ་སྤྱད་པས། 
མཐོ་རིས་སྡིག་པ་ལ་སྤྱད་པས་ངན་སོང་གསུམ་དུ་སྐྱེས་ཏེ་དེ་གཉིས་ཀའང་འཁོར་ 
བ་ལས་མ་འདས་སོ། །མུ་སྟེགས་ཀྱིས་བདག་ཏུ་བཟུང་བས་ལྟ་བ་ནོར་བས་འཁོར་ 
བར་འཁྱམས་སོ། །ཉན་རང་གིས་ལུས་སེམས་བདག་ཏུ་བཟུང་བས། རྣམ་མཁྱེན་ 
ལ་བསྒྲིབས་ནས་དགྲ་བཅོམ་པ་ལས་མ་ཐོབ་བོ། །གཞན་ཡང་སེམས་ཙམ་པས་
རང་རིག་བདག་ཏུ་བཟུང་བས་ཆོས་ཐམས་ཅད་སྟོང་པ་ཉིད་ཀྱི་དོན་མ་རྟོགས་ 
པའོ། །བཞི་པ་བདག་འཛིན་བཀག་པས་བདག་མེད་དུ་བསྟན་པ་ནི། བདག་ 
འཛིན་མ་གྲུབ་བདག་མེད་སྟོང་། །ཞེས་པས་འདི་ལ་གཉིས་ལས། དང་པོ་བདག་ 
འཛིན་དགག་པའོ། །དེ་ལ་གསུམ་ལས་དང་པོ་སོ་སོ་སྐྱེ་བོའི་བདག་འཛིན་དགག་ 
པ་ནི། སོ་སོ་སྐྱེ་བོས་སྣང་བ་འདི་རང་རྒྱུད་དུ་བདེན་པར་འདོད་ན། སྣང་བ་ 
གཅིག་ལ་མཐོང་ལུགས་དུ་མ་མི་འབྱུང་བར་འགྱུར་བ་ལས། འབྱུང་བའི་ཕྱིར་ན་ 
བདེན་པར་གྲུབ་པ་མེད་དོ། །
གཉིས་པ་མུ་སྟེགས་པའི་བདག་འཛིན་དགག་པ་ནི། རྟག་པ་མ་ཡིན་ཏེ་དོན་
278

༄༄༅། །ཟབ་གཏེར་ཆོས་ཀྱི་མཛོད་ཁང་།
བྱེད་ནུས་པས་སོ། །གཅིག་པུ་མ་ཡིན་ཏེ་སྣ་ཚོགས་སུ་འཆར་རོ། །རང་དབང་ཅན་ 
མ་ཡིན་ཏེ། རྐྱེན་གྱིས་འགྱུར་བའོ། །གསུམ་པ་ཉན་རང་གི་བདག་འཛིན་དགག་ 
པ་ནི། རྡུལ་ཕྲན་དེ་ཕྱོགས་དང་འཕྲད་ན་ཆ་དྲུག་ཏུ་འགྱུར། མ་འཕྲད་ན་རགས་ 
པ་མི་འབྱུང༌། སྐད་ཅིག་མ་སྔ་ཕྱི་གཉིས་དང་འཕྲད་ན། ཆ་གཉིས་སུ་འགྱུར་ལ། 
མ་འཕྲད་ན་རྒྱུན་མི་འབྱུང༌། གཉིས་པ་བདག་མེད་དུ་བསྟན་པ་ནི། ཕྱིའི་ཡུལ་ 
ལ་ཡན་ལག་གྲུབ་པ་མེད། སྣོད་ཀྱི་འཇིག་རྟེན་ཆགས་འཇིག་གནས་སྟོངས་དང་ 
བཅས་པས་མཐའ་མི་རྟག གནས་སྐབས་སུ་དུས་བཞི་འགྱུར་བ་དང་བཅས་པས་ 
བདག་གྲུབ་པ་མེད། མེད་སྣང་རྫུན་སྣང་རྟེན་འབྲེལ་ཚོགས་པའི་སྣང་བ་ཙམ་ 
ལས་ངོ་བོ་སྟོང་པ་བདག་མེད་ཡིན་ཏེ། འཇིག་རྟེན་བརྟན་གཡོ་ལ་སོགས་པ། །
སྣང་བ་ཉིད་ན་ངོ་བོ་མེད། །ཅེས་སོ། །བར་ལུས་ལ་ཡང་བདག་གྲུབ་པ་མེད་དེ། 
འབྱུང་བ་བཞིས་བསྡུས་པའི་ལུས་ཀྱི་ཕུང་པོ་འདི་དག སྐྱེ་འཆི་འཇིག་བྲལ་དང་ 
བཅས་པས་མཐའ་མི་རྟག གནས་སྐབས་རྒན་གཞོན་དར་གུད་འགྱུར་བ་དང་
བཅས་པས་བདག་མེད། ཕྱི་ལྤགས་པ་ལབ་ལེབ། ནང་རུས་པ་གང་གོང༌། བར་ 
རྩ་དང་རྒྱུས་པའི་དྲ་བ། འབྱུང་བ་བཞི་འདུས་པ་ཡིན་པས་བདག་མེད་དེ། ལུས་ 
དང་བདག་མེད་ཡིན་ཏེ་ཤ་ཁྲག་རུས་པ་རྣམས། །འབྱུང་བཞི་འདུས་ཕྱིར་ཕྱི་ 
རོལ་བརྩིགས་པ་བཞིན། །ཞེས་སོ། །སྣང་སེམས་ལ་ཡང་བདག་མེད་དེ། །སེམས་ 
ནི་སྐད་ཅིག་མ། སྐད་ཅིག་མ་སྔ་མ་འགགས་པས་སྟོང་སྟེ་བདག་མེད། ཕྱི་མ་མ་ 
སྐྱེས་པས་སྟོང་སྟེ་བདག་མེད། ད་ལྟའི་སྐད་ཅིག་མ་ངོ་བོས་སྟོང་པ་ཡིན་ཏེ། སྐྱེས་ 
པའི་དུས་ན་སྐྱེས་མཁན་སྟོང་། གསལ་བའི་དུས་ན་གསལ་མཁན་སྟོང་། རིག་ 
པའི་དུས་ན་རིག་མཁན་སྟོང་པ་ཡིན་ཏེ། སེམས་ཀྱི་རང་བཞིན་བཙལ་ཡང་མི་
279

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྙེད་པས། །གཞན་ལ་འདི་འདྲ་ཞེས་ནི་བསྟན་དུ་མེད། །ཅེས་པས་སོ། 
མདོར་ན་ཆོས་ཐམས་ཅད་ལ་བདེན་པའི་དངོས་པོར་གྲུབ་པ་མེད་པས་སྟོང་ཞིང་ 
བདག་མེད་པ་ཡིན་ཏེ། ཆོས་རྣམས་ཀུན་ལ་བདག་མེད་སོ་སོར་རྟོགས། །ཞེས་པ་ 
དང་། བདག་དང་བདག་གིར་གཞན་རྣམས་ནི། །ལོག་པར་རྟོག་པ་ཙམ་ཉིད་ 
ལས། །ཕྲ་ཞིང་ཟབ་པ་ཡོད་མ་ཡིན། །ཞེས་སོ། ། དེ་ལྟར་བདག་མེད་རྟོགས་ཙམ་ 
ན༑ བདག་འཛིན་མི་སྐྱེ། བདག་འཛིན་མེད་པ་དག་རྒྱལ་བའི་དགོངས་པ་ཡིན་ 
ནོ༑༑ལྔ་པ་དུཿཁ་བསམ་པ་ལ་བཞི་སྟེ་རྩ་བའི་དུཿ ཁ་བཞི། ཡན་ལག་གི་དུཿ ཁ་ 
དྲུག ཉིང་ལག་གི་དུཿ ཁ་གྲངས་དང་ཚད་མེད། རང་སེམས་སྟོང་པ་ཉིད་དུ་སྤྲད་ 
པའོ། །དང་པོ་ནི། རྩ་བའི་སྡུག་བསྔལ་བཞི་ལ་གནས། །ཞེས་པས། སྐྱེ་རྒ་ན་འཆི་ 
བཞི་སྟེ། སྐྱེ་བའི་དུཿ ཁ་ནི། ཁོང་ན་གནས་པ་ན། མུན་ཁུང་དུ་བཅུག་པ་འདྲ། མ་ 
འགྲངས་པའི་ཚེ་ན་བྲག་བར་དུ་བསྟེམས་པ་འདྲ། ལྟོགས་པའི་ཚེ་ན་བཅོང་ལ་ 
བཏགས་པ་འདྲ། ཚ་བ་འཐུངས་པའི་ཚེ་ན་མེས་བྲབས་པ་འདྲ། གྲང་བ་འཐུངས་ 
པའི་ཚེ་ན་ཆུར་བསྐྱུར་བ་འདྲ། སྐྱེ་བའི་ཚེ་ན་པགས་པ་བཤུ་བ་འདྲ་སྟན་ལ་ལྷུང་ 
བའི་ཚེ་ན་ཚེར་དོང་དུ་བསྐྱུར་བ་འདྲ། པང་དུ་བླངས་པའི་ཚེ་ན་བྱ་ཕྲན་ཁྲས་ 
འཁྱེར་བ་འདྲ་བ་འབྱུང་ངོ་། །
རྒས་པའི་སྡུག་བསྔལ་ནི། མདོག་འགྱུར། མདངས་ཤོར། མགོ་དཀར། གཉེར་ 
མ་འདུས། ཁ་སྣ་ནས་ཆུ་འཛག རྐང་ལག་འདར། ཅི་སྨྲས་རྣ་བར་མི་སྙན། ཅི་ 
བྱས་སྙིང་དུ་མི་སྡུག འགྲོ་འཆག་ལྡང་ཉལ་མི་ནུས། མདོར་ན་འབྱུང་བཞིའི་ 
སྟོབས་ཉམས། བསོད་ནམས་ཀྱི་ཆ་ཉམས། ལུས་ཀྱི་སྟོབས་ཉམས་པ་ཡིན་པས། 
དུཿ ཁ་བསམ་གྱིས་མི་ཁྱབ་བོ། །ན་བའི་སྡུག་བསྔལ་ནི། སྟན་ཚེར་མས་རྩུབ། སྔས་
280

༄༅། །ཟབ་གཏེར་ཆོས་ཀྱི་མཛོད ་ཁང་
རྡོ་ལྟར་འཁྲེང༌། གོས་རི་བས་ལྗིད། དབུགས་གཡག་ལྟར་འཁུན། ཟས་དགྲ་ལྟར་ 
སྤངས། གཉིད་བྱ་ལྟར་ཡལ། རང་ལུས་དུཿཁའི་རྒྱུ། རང་སེམས་དུཿཁའི་འབྲས་ 
བུར་སྨིན་ན། དུཿཁ་བསམ་གྱིས་མི་ཁྱབ་པ་འབྱུང་ངོ་། །འཆི་བའི་དུཿ ཁ་ནི། སྨན་ 
དཔྱད་རིམ་གྲོ་ཅི་བྱས་དང་མི་ཕན་ཏེ། མལ་གྱི་ཐ་མ་ན་ནི་ཉལ། ཟས་ཀྱི་ཐ་མ་ 
ནི་ཟ། གོས་ཀྱི་ཐ་མ་ནི་གོན། གཏམ་གྱི་ཐ་མ་ནི་སྨྲ། དབུགས་སྔ་མར་ཕྱི་མས་མི་ 
སླེབ། ཚེ་འདི་ཡི་ཕུན་སུམ་ཚོགས་པ་ནི་བཞག གང་ན་ཅི་ཡོད་ཆ་མེད་པའི་ 
སར་ལས་ཀྱི་གཤིན་རྗེས་ཁྲིད་ནས་འགྲོ་བ་ཡིན་ནོ། །གཉིས་པ་ནི། ཡན་ལག་སྡུག་ 
བསྔལ་དྲུག་ལ་སྤྱོད། །ཅེས་པས། དམྱལ་བ་ལ་ཚ་གྲང་གི་སྡུག་བསྔལ་ཡོད་དེ། 
ཚ་བའི་དམྱལ་བ་བརྒྱད་ནི། ཐིག་ནག །ཡང་སོས། བསྡུས་འཇོམས། ངུ་འབོད། 
ངུ་འབོད་ཆེན་པོ། ཚ་བ། རབ་ཏུ་ཚ། མནར་མེད་པ་དང་བརྒྱད་དོ། །གྲང་བའི་ 
དམྱལ་བ་བརྒྱད་ནི། ཨ་ཆུ་ཟེར་བ། ཆུ་བུར་ཅན། ཆུ་བུར་རྡོལ་བ་ཅན། སོ་ཐམ་ 
ཐམ་པ། ཀྱི་ཧུད་ཟེར་བ། པདྨ་ལྟར་གས་པ། ཨུཏྤལ་ལྟར་གྱེས་པ། གྱེས་པ་ཆེན་ 
པོ༑ ཉི་ཚེ་ཉི་འཁོར་གཉིས་ཏེ་བཅོ་བརྒྱད་དོ། །ཡི་དྭགས་ལ་བཀྲེས་སྐོམ་གྱི་ 
དུཿཁ་ཡོད་དེ། ཕྱིའི་སྒྲིབ་པ་ཅན་ལ་ཟས་བསྲུངས་ནས་ཟ་དབང་མེད། ནང་གི་ 
སྒྲིབ་པ་ཅན་ལ་ཟས་མི་རྙེད། ཁར་མི་ཤོང༌། གྲེ་བ་ནས་མི་ཐར། ལྟོ་བ་མི་ཁེངས། 
རྐང་ལག་གིས་མི་ཐེག་པའོ། །སྒྲིབ་པ་ཆེན་པོ་ཅན་ནི་ཟས་མཐོང་ནས་ཕྱིན་པས། 
གམ་དུ་སླེབས་པ་དང་རྣག་ཁྲག་ཏུ་འགྲོའོ། །
བྱོལ་སོང་ལ་གླེན་ལྐུགས་ཀྱི་དུཿ ཁ། དེ་ལ་ཁ་ཐོར་བ་ལ། གསོད་པ། སྤྱུག་པ། 
འཁོལ་བ། ཤ་གཅོད་པ། སྣ་འབུག་པ་ལ་སོགས་པ་བསམ་གྱིས་མི་ཁྱབ་བོ། ། 
བྱིངས་ན་གནས་པ་ལ་གཅིག་ལ་གཅིག་ཟ། མི་ལ་དགྲ་དང་འཕྲད་དོ། །གཉེན་
281

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་བྲལ་ལོ། །ཡོད་པ་མི་ཐུབ། མེད་པ་མི་རྙེད་པ་ལ་སོགས་པ་བསམ་གྱིས་མི་ 
ཁྱབ་བོ། །ལྷ་མ་ཡིན་ལ་འཐབ་རྩོད། ལྷ་ལ་ལྟུང་བ་ལ་སོགས་པ་དུཿ ཁ་ཟད་པ་ 
མེད་དོ། །གསུམ་པ་ནི། ཉིང་ལག་སྡུག་བསྔལ་གྲངས་ལས་འདས། །ཞེས་པས། 
གང་དུ་སྐྱེས་ཀྱང་དུཿཁའི་གནས། སུ་དང་འགྲོགས་ཀྱང་དུཿ ཁའི་གྲོགས། ཅི་བྱེད་ 
དུཿ ཁའི་ཡོ་ལང་། ཅི་མང་སྡུག་བསྔལ་གྱི་བསྣན་པ། ཕུན་སུམ་ཚོགས་པ་སྡུག་ 
བསྔལ་གྱི་རྒྱུ། མ་ཚོགས་པ་སྡུག་བསྔལ་གྱི་འབྲས་བུ། གཅིག་གཤམ་ལ་གཅིག་ 
འབྲེལ་འོང་། ཆུའི་གཉེར་མ་དང་འདྲ་སྟེ་བུད་པ་དང་སངས་པ་མེད། གནམ་གྱི་ 
སྐར་མ་དང་འདྲ་སྟེ་གྲངས་དང་ཚད་མེད་དོ། །དེ་ལྟར་བསམ་པས་འཁོར་བ་ལ་ 
ཞེན་པ་ལྡོག་པའི་དགོས་པ་ཡོད་དོ། །འཁོར་བ་པ་ལ་བདེ་བ་མེད། །མེ་སྟག་ 
འོབས་དང་འདྲ་བ་ཡི། །སྡུག་བསྔལ་བཞི་དང་དྲུག་གིས་བཅིངས། །ཞེས་སོ། 
བཞི་པ་ནི། རང་སེམས་སྟོང་པ་ཉིད་དུ་སྤྲད། །ཅེས་པས། སྡུག་བསྔལ་དེ་དག་ 
གནམ་ནས་མ་བབས། ས་ནས་མ་རྡོལ། ལོགས་ནས་མ་བྱུང༌། གཞན་གྱིས་བྱས་ 
པ་མ་ཡིན་ཏེ། རང་གི་སེམས་རང་ལ་སྣང་བ་ཡིན་ནོ། །སེམས་ནི་གཟུགས་ཁ་དོག ། 
དབྱིབས། དངོས་པོ་ལ་སོགས་པ་གང་དུ་ཡང་གྲུབ་པ་མེད་པས་སྟོང་པར་འདུག་ 
གོ༑ ༑འོ་ན་སྣ་ཚོགས་སུ་སྣང་གིན་འདུག་པ་སྙམ་ན། སྣང་བ་དེ་ཀ་སེམས་རང་ 
སྣང་བ་ཡིན་ཏེ། དེའི་ངོ་བོ་སྟོང་པ་ཡིན་ལ། སྟོང་པ་དེ་ཀ་ཆོས་ཉིད་ཡིན་པས། 
དུཿ ཁ་ཆོས་ཉིད་དུ་ངོ་སྤྲད་པ་ཡིན་ཏེ། སྣང་བ་མི་འགག་ཐབས་ཡིན་ཏེ། །རང་ 
བཞིན་མེད་པ་ཤེས་རབ་བོ། །ཞེས་སོ། །
དྲུག་པ་རྒྱུ་འབྲས་བཤད་པ་ལ་བཞི་སྟེ། རྒྱུ་ངོས་གཟུང་བ། འབྲས་བུ་སྐྱེད་ཚུལ། 
དགེ་སྡིག་སོ་མཚམས་དབྱེ་བ། སྡིག་པ་བཤགས་པའོ། །དང་པོ་ནི། དགེ་སྡིག་
282

༄༅། །ཟབ་གཏེར་ཆོས་ཀྱི་མཛོད་ཁང་།
ལས་ཀྱིས་རྒྱུ་བྱས་ནས། །ཞེས་པས། འདི་ལ་གཉིས་ལས། དང་པོ་དགེ་བའོ། ། དེ་ 
ཡང་འབྲས་བུ་ཕུན་སུམ་ཚོགས་པ་ནི། རྒྱུ་ རྒྱུ་མེད་པ་ལས་མི་འབྱུང་སྟེ་རི་བོང་ར་ལ་རྒྱུ་འབྲས་
མེད། མེད་པ། འགལ་འགལ་བ་ལས་མི་འབྱུང་སྟེ་བྲ་བོ་བཏབ་པ་ནས་མི་འབྱུང༌། མ་ མ་ཚོགས་པ་ལས་མི་འབྱུང་སྟེ་ 
སྣལ་མ་ཉག་གཅིག་ལ་ཐག་མི་འབྱུང༌། ཚོགས་པ། ནོར་བ་ ནོར་བ་ལས་མི་འབྱུང་སྟེ་སྡིག་པ་བྱས་པ་ལ་བདེ་འགྲོ་
མི་ཐོབ་བོ། ། ལས་མི་འབྱུང༌། ཡོད་ཅིང་མ་འགལ་ཚང་ལ། མ་ནོར་བ་དཀར་པོ་ 
དགེ་བའོ། །དེ་ལ་བཞི་ལས། ངོ་བོ་ནི། གང་ལེགས་པར་སྤྱོད་པ་དངོས་སམ། 
རྒྱུད་ནས་བདེ་བ་བསྐྱེད་པའོ། །མཚན་ཉིད་ནི། དམ་པ་རྣམས་ཀྱི་གདམས་པར་ 
འོས་པའོ། །དཔེ་ནི་འཁོར་བའི་ཆུ་ལས་སྒྲོལ་བ། གྲུའམ་གཟིངས་ལྟ་བུའོ། །བཞི་ 
པ་དབྱེ་བ་ལས་གཉིས་ཏེ། ངོ་བོ་ཉིད་ཀྱི་དབྱེ་བ། མཚུངས་ལྡན་གྲོགས་ཀྱི་དབྱེ་བའོ། ། 
དང་པོ་ནི། དད་པ། ངོ་ཚ་ཤེས་པ། ཁྲེལ་ཡོད་པ། མ་ཆགས་པ། ཞེ་སྡང་མེད་པ། 
གཏི་མུག་མེད་པ། བརྩོན་འགྲུས་ཤིན་ཏུ་སྦྱངས་པ། བག་ཡོད་པ། རྣམ་པར་མི་ 
འཚེ་བ། ཉམས་པ་མེད་པའི་སེམས་དང་བཅུ་གཅིག་གོ །དེ་དག་ལ་ནི་མི་དགེ་ 
བ་སྐྱེ་མི་སྲིད་པས། ངོ་བོ་ཉིད་ཀྱིས་དགེ་བ་སྟེ། སྨན་བཟང་པོ་དང་འདྲའོ། ། 
གཉིས་པ་ནི། བདེ་བ་དེ་དག་མཚུངས་པར་ལྡན་པའི་སེམས་དང་སེམས་ལས་བྱུང་
བ་རྣམས་ཏེ་གྲོགས་ཀྱིས་བསྒྱུར་བའི་ཕྱིར། སྨན་དང་འགྲོགས་པའི་ཟས་དེ་ཡང་ 
སྨན་དུ་འགྱུར་བ་བཞིན་ནོ། །
གཉིས་པ་སྡིག་པ་སྤང་བ་ལ་བཞི་ལས། ངོ་བོ་གང་ཉེས་པར་སྤྱོད་པ་དངོས་སམ། 
རྒྱུད་ནས་སྡུག་བསྔལ་བསྐྱེད་པའོ། །མཚན་ཉིད་དམ་པ་རྣམས་ཀྱིས་སྨད་པར་ 
འོས་པའོ། །དཔེ་ནི་ཐར་པའི་སྲོག་གཅོད་པའི་དུག་ཧ་ལ་དང་འདྲའོ། །དབྱེ་ན་ 
གཉིས་ཏེ། ངོ་བོ་ཉིད་ཀྱིས་མི་དགེ་བ། གྲོགས་ཀྱིས་མི་དགེ་བའོ། །དང་པོ་ནི།
283

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདོད་ཆགས། ཞེ་སྡང་། ཁོང་ཁྲོ། ང་རྒྱལ། མ་རིག་པ། ཐེ་ཚོམ། མཐར་འཛིན་ 
གྱི་ལྟ་བ་དང་དྲུག་གོ །དེདག་གིས་ནི་བདེ་བ་སྐྱེད་མི་སྲིད་པའི་སྡིག་པ་སྟེ། དུག་ 
དང་འདྲའོ། །གཉིས་པ་དེ་དག་དང་མཚུངས་པར་ལྡན་པའི་སེམས་དང་སེམས་ 
ལས་བྱུང་བ་རྣམས་ཏེ། གྲོགས་ཀྱིས་བསྒྱུར་བའི་ཕྱིར། དུག་དང་འདྲེས་པའི་དེ་ 
ཡང་དུག་ཏུ་འགྲོ་བ་བཞིན་ནོ། ། གཉིས་པ་ནི། འབྲས་བུ་བདེ་སྡུག་གཉིས་སུ་ 
འཛིན། །ཞེས་པས། འདི་ལ་བདེ་སྡུག་གཉིས་ལས། དང་པོ་དགེ་བའི་འབྲས་བུ་ 
བདེ་བའོ། །དེ་ལ་བཞི་ལས། ངོ་བོ་དུཿ ཁས་དབེན་པ། མཚན་ཉིད་བདེ་བར་སྡོད་ 
པ༑ དེས་འཇིགས་པ་ཆེན་པོ་ལས་ཐར་པའི་སྐྱེས་བུ་དབྱེ་ན་གསུམ་སྟེ། ཟག་བཅས་ 
ཀྱི་དུས་ན་འབྱུང་བས་གནས་སྐབས་ཀྱི་བདེ་བ། ཟག་པ་སླར་མི་ལྡོག་པའི་བདེ་ 
བ༑ མཐར་ཐུག་གི་བདེ་བའོ། །དང་པོ་ནི་སྦྱོར་ལམ་མན་ཆད་ཀྱི་སེམས་དུཿ ཁ་ 
བྲལ་བ། རྒྱུན་རིང་ཐུང་གང་ཡང་རུང་བའོ། །དེ་དག་ཟག་བཅས་ཀྱི་གསེབ་ནས་ 
འབྱུང་བས། ཟག་པ་གསུམ་ཡོད་དེ། ངོ་བོ་ཉོན་མོངས་པ། ངེས་ཚིག་འབོ་ཞིང་ 
ཟག་པ། དབྱེ་ན་ རང་དབང་མེད་པར་འཁོར་བར་འཇུག ཁམས་དང་། སྐྱེ་ ནད་འདུ་བ་བཞི་དང་ 
ལྡན་པ། གནས། ལུས་ཀྱི་ སྐྱེ་རྒ་ན་འཆིའི་སྡུག་བསྔལ་དང་བཅས་པ། ཟག་པ་གསུམ་མོ། །གཉིས་ 
པ་ནི་ཆོས་ཉིད་ཀྱི་བདེན་པ་མངོན་སུམ་དུ་མཐོང་བས། མཐོང་སྤངས་ཀྱི་ཉོན་ 
སྒྲིབ་རྩ་བ་ནས་སྤངས་ནས། མཐར་ཕྱིན་པའི་ལམ་མ་ཐོབ་ཀྱི་བདེ་བའོ། །ཉོན་ 
སྒྲིབ་ལ་ལྔ་སྟེ། རྒྱུ་མ་རིག་པ། ངོ་བོ་དུག་ལྔ་དུག་གསུམ། རྟེན་ཁམས་གསུམ་ས་ 
དགུ། མོས་སྤྱོད་དང་བཅུའོ། །དུས་ཤེས་སྒྲིབ་ཀྱི་གེགས། གཉེན་པོ་ཚོགས་ལམ་ 
གྱིས་མགོ་གནོན། སྦྱོར་ལམ་གྱིས་སུན་འབྱིན། མཐོང་ལམ་གྱིས་སྤོང་ངོ་། །གསུམ་ 
པ་ནི། ཤེས་སྒྲིབ་རྩ་བ་ནས་སྤངས་ཏེ། ལམ་མཐར་ཕྱིན་ནས་འབྲས་བུ་མངོན་དུ་
284

༄༅། །ཟབ་གཏེར་ཆོས་ཀྱི་མཛོད་ཁང་།
བྱའོ། །ཤེས་སྒྲིབ་ལ་ལྔ་སྟེ། རྒྱུ་ང་བདག་ཕྲ་མོ། ངོ་བོ་བྱང་ཆུབ་ཀྱི་སེམས་རྟོགས་ 
སོ་སྙམ་པ། རྟེན་ས་བཅུ། དུས་ཉོན་སྒྲིབ་ཀྱི་རྗེས་ལ། གཉེན་པོ་རྡོ་རྗེ་ལྟ་བུའི་ཏིང་ 
ངེ་འཛིན་ནོ། །གཉིས་པ་སྡིག་པའི་འབྲས་བུ་ནི་སྡུག་བསྔལ་ལོ། །དེ་ལ་བཞི་སྟེ། ངོ་ 
བོ་བདེ་བས་དབེན་པ། མཚན་ཉིད་ཡོད་ན་བྲལ་བར་འདོད་པ། དཔེ་ནད་པ་ 
ཚབས་པོ་ཆེའི་ནད་དང་འདྲ་ལ་དབྱེ་ན་རྩ་བའི་དུཿ༔ཁ་བཞི། ཡན་ལག་གི་དུཿ ཁ་ 
དྲུག་སྟེ་གོང་དུ་བསྟན་ནོ། །
གསུམ་པ་སོ་མཚམས་དབྱེ་བ་ནི། དགེ་སྡིག་སོ་མཚམས་ལེགས་པར་དབྱེ། ། 
ཞེས་པས། འདི་ལ་དྲུག་སྟེ། རྣམ་པར་དགེ་བ་མྱང་འདས། མི་དགེ་བ་འཁོར་ 
བའོ། །རང་བཞིན་གྱིས་དགེ་བ་རིག་པ་ཡེ་ཤེས། མི་དགེ་བ་ཉོན་མོངས་དུག་ལྔ། 
གཤིས་དགེ་བ་ཆོས་ཉིད་སྟོང་པ། མི་དགེ་བ་མ་རིག་པ། ཡིད་ལ་མི་བྱེད་པ་དགེ་ 
བ༑ དུས་གསུམ་ཕྲ་མོས་སྦགས་པའི་དགེ་བ་བདེ་འགྲོ་གསུམ། དུག་གསུམ་གྱིས་ 
ཀུན་ནས་བསླངས་པའི་མི་དགེ་གསུམ་གྱིས་ངན་འགྲོ་གསུམ་དུ་སྐྱེའོ། །ཐབས་ 
ཤེས་གཉིས་ཀྱི་དགེ་བས་མི་གནས་པའི་མྱང་འདས། ཐབས་ཤེས་ཅི་རིགས་པའི་ 
དགེ་བས། ཕྱོགས་གཅིག་པའི་མྱང་འདས་བསྐྱེད་དོ། །དེས་ན་བྱས་པའི་ལས་ 
ཆུད་མི་འཛད། མ་བྱས་པའི་ལས་མི་འཕྲད། དཀར་ནག་གི་ལས་མི་འཆོལ་བས། 
ཕྲ་ཞིང་ཕྲ་བ་ནས་འདོར་ལེན་བྱའོ། །བཞི་པ་སྡིག་པ་བཤགས་པ་ནི། སྡིག་པ་ 
སྟོབས་ཆེན་སྒོ་ནས་བཤགས། །ཞེས་པས། སྡིག་པ་མྱོང་བས་འཛད་པ། རྟོགས་ 
པས་གྲོལ་བ། བཤགས་པས་འདག་པ་གསུམ་ལས། འདིར་བཤགས་པས་འདག་ 
པའོ། །དེ་ལ་བཞི་སྟེ། གང་བཤགས་ན། ལུས་ངག་ཡིད་གསུམ་གྱི་སྡིག་སྒྲིབ། གང་ 
གིས་བཤགས་ན་སོ་སོ་རང་གིས། གང་ལ་བཤགས་ན། ཕྱོགས་བཅུའི་རྒྱལ་བ་སྲས་
285

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་བཅས་པ་ལ། ཇི་ལྟར་བཤགས་ན།གཉེན་པོ་སྟོབས་བཞིའི་སྒོ་ནས་བཤགས་
ཏེ༑ རྒྱལ་བ་སྲས་བཅས་སྤྱན་དྲངས་སྐྱབས་སུ་འགྲོ་བ་ནི། རྟེན་གྱི་སྟོབས། སྔར་ 
བྱས་ལ་འགྱོད་པ་སྐྱེས་པ་རྣམ་པར་སུན་འབྱིན་པའི་སྟོབས། རྣམ་པར་སུན་འབྱིན་པ་ལ་ 
རྣམ་པ་གཉིས་ཏེ། ཡིད་ལ་རྟེན་པ་དང་། སྔོན་བྱས་པ་ལ་འགྱོད་པའོ། ། རྟེན་གྱི་སྟོབས་ལ་གསུམ། དཔང་པོ་སྤྱན་ 
དྲངས་པ། སྐྱབས་འགྲོ་བྱ་བ། བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་པའོ། ། ཕྱིས་སྲོག་ལ་བབ་ཀྱང་མི་ 
བྱེད་པར་དམ་བཅས་པ་སྡོམ་པ་སླར་སླན་པའི་སྟོབས། སྡོམ་པ་སོར་ཆུད་སླར་སླན་པའི་སྟོབས་ 
ལ་གཉིས། ཕྱིས་མི་བྱེད་པར་དམ་བཅའ་བ། ཐེ་ཚོམ་གྱི་མཐའ་གསལ་བའོ། ། སྡིག་པའི་གཉེན་པོ་རྒྱུད་ 
ལ་བརྟེན་པ་གཉེན་པོའི་སྟོབས། གཉེན་པོའི་སྟོབས་ལ་གསུམ། བཤག་བྱ་ཡིད་ལ་བསམ་པ། གཉེན་པོ་ 
ངག་ཏུ་བརྗོད་པ། དེའི་ཏིང་ངེ་འཛིན་ནོ། ། དེ་ནས་ཐལ་མོ་སྦྱར་ལ་འདི་སྐད་དོ། ། 
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ། བླ་མ་ 
ཡི་དམ་ལྷ་ཚོགས་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་ 
ལུས་ངག་ཡིད་གསུམ་གྱི་སྒོ་ནས་སྡིག་པ་མི་དགེ་བའི་ལས་བགྱིས་པ་དང་། བགྱིད་
དུ་སྩལ་པ་དང་། གཞན་བགྱིད་པ་ལ་རྗེས་སུ་ཡི་རང་བ་ལ་སོགས་པ་ཐམས་ཅད་ 
མཐོལ་ལོ་བཤགས་སོ། །མི་འཆབ་བོ། །མི་སྦེད་དོ། །སླན་ཆད་དང་མི་བགྱིད་ 
པར་སྡོམ་མོ། །ཞེས་ལན་གསུམ་བརྗོད་པས་ཐམས་ཅད་དག་པར་བསམ་མོ། ། 
གཉིས་པ་ཐུན་མོང་གི་སྡོམ་པ་ལ་ལྔ་སྟེ། སྐྱབས་འགྲོ་བྱ་བ། སེམས་བསྐྱེད་པ། 
སྡོམ་པ་གཟུང་བ། བྱང་སེམས་བསྒོམ་པ། བསླབ་པ་གསུམ་ལ་བློ་སྦྱང་བའོ། །དང་ 
པོ་ནི། སངས་རྒྱས་ཆོས་དང་དགེ་འདུན་ལ༔ ཉན་རང་བྱང་སེམས་གསང་སྔགས་ 
གསུམ༔ རང་དང་གཞན་དང་གཉིས་མེད་དུཿ༔ སྐྱབས་འགྲོ་རྣམ་གསུམ་འདས་ 
པའི་ཆོས༔ ཞེས་པས། འདི་ལ་བཞི་སྟེ། སྐྱབས་འགྲོ་རྣམ་གསུམ་ངོས་གཟུང་བ་
286

༄༅། །ཟབ་གཏེར་ཆོས་ཀྱི་མཛོད་ཁང་།
དང་། དབོག་པའི་ཆོ་ག དེའི་བསླབ་བྱ། ཕན་ཡོན་ནོ། །དང་པོ་ལ་བཞི་སྟེ། ཐུན་ 
མོང་གི་སྐྱབས་འགྲོ། ཁྱད་པར་གྱི་སྐྱབས་འགྲོ། བླ་མེད་ཀྱི་སྐྱབས་འགྲོ། འཇིག་ 
རྟེན་ལས་འདས་པའི་ཆོས་སུ་བསྟན་པའོ། །དང་པོ་ལ་གསུམ་ལས། དང་པོ་སྐྱབས་ 
གནས་དཀོན་མཆོག་གསུམ་སྟེ། སངས་རྒྱས་ཙམ་པོ། ཆོས་གང་གིས་ཀྱང་ཁྱད་ 
མ་ཕྱེ་བ། དགེ་འདུན་དགྲ་བཅོམ་པའོ། །གཉིས་པ་གང་ཟག་ཉན་རང་གཉིས་སོ། 
གསུམ་པ་ཚུལ་ནི་རང་དོན་དུ་སྐྱབས་སུ་འགྲོ་བའོ། ། 
གཉིས་པ་ཁྱད་པར་གྱི་སྐྱབས་འགྲོ་ལ་གསུམ་ལས། དང་པོ་གནས་ནི། དཀོན་མཆོག་ 
དང་དགེ་འདུན་ཏེ་ཐར་པར་འདོད་པ་རྣམས་ཀྱི་སྐྱབས། གསུམ་སྟེ། སངས་རྒྱས་ སྐྱབས་ནི་སངས་རྒྱས་ 
ཉག་གཅིག་སྟེ། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་མཐར་ཐུག་ཕྱིར། །ཞེས་སོ། ། ཉག་གཅིག 
ཆོས་ཐེག་ཆེན། དགེ་འདུན་འཕགས་པ། གཉིས་པ་གང་ཟག་ནི། བྱང་སེམས་སོ། ། 
གསུམ་པ་ཚུལ་ནི། གཞན་དོན་དུ་སྐྱབས་སུ་འགྲོ་བ་ཡིན་ནོ། །གསུམ་པ་བླ་མེད་ 
ཀྱི་སྐྱབས་འགྲོ་ལ་ཡང་གསུམ། དང་པོ་སྐྱབས་གནས་ནི། དཀོན་མཆོག་གསུམ་ 
སྟེ༑ སངས་རྒྱས་སྐུ་གསུམ། ཆོས་རྡོ་རྗེ་ཐེག་པ། དགེ་འདུན་ཡང་དག་དོན་གྱིའོ། ། 
གཉིས་པ་གང་ཟག་ནི་གསང་སྔགས་རིག་པ་འཛིན་པ། གསུམ་པ་ཚུལ་ནི་ཡུལ་ 
དང་ཡུལ་ཅན་གཉིས་མེད་དུ་འགྲོ་ བསྐྱབ་བྱ་སྐྱོབ་བྱེད་གཉིས་མི་དམིགས་པ་འདི་ནི་གསང་སྔགས་ 
པའི་སྐྱབས་འགྲོ་སྟེ། རྡོ་རྗེའི་སྐྱབས་འགྲོ་ཞེས་བྱའོ། ། བའོ། །བཞི་པ་འདས་པའི་ཆོས་སུ་བསྟན་པ་ 
ནི༑ སྐྱབས་འགྲོ་མེད་ན་ནང་པ་སངས་རྒྱས་པའི་ཁོངས་སུ་མི་ཆུད་ཅིང་། འཇིག་
རྟེན་པའི་ཆོས་སུ་འགྲོ་བ་ཡིན་པས། སྐྱབས་འགྲོ་དང་ལྡན་ན་ནང་པ་སངས་རྒྱས་ 
པའི་ཆོས་སུ་ཆུད་ཅིང་། ལོ་ཀ་ལས་འདས་པའི་ཆོས་སུ་འགྲོ་བས། ལམ་མ་ནོར་ 
བའོ། །
287

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཉིས་པ་ཕྱིའི་དབོག་པའི་ཆོ་ག་ནི། དཀོན་མཆོག་གསུམ་དང་། བཀའ་སྡོད་ 
ཆོས་སྐྱོང་དང་བཅས་པ་མདུན་གྱི་ནམ་མཁའ་ལ་སྤྱན་དྲངས་ལ། འདི་ལྟར་ལན་
གསུམ་བརྗོད་དོ། །ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་བླ་མ་ཡི་དམ་ལྷ་ཚོགས་རྣམས་བདག་ལ་དགོངས་སུ་གསོལ། བདག་མིང་
འདི་ཞེས་བགྱི་བས། དུས་འདི་ནས་བཟུང་སྙིང་པོ་བྱང་ཆུབ་མ་མཆིས་ཀྱི་བར་ 
དུ༑ རྐང་གཉིས་རྣམས་ཀྱི་མཆོག སངས་རྒྱས་ལ་སྐྱབས་སུ་མཆི། ཞི་བ་འདོད་ 
ཆགས་དང་བྲལ་བ་རྣམས་ཀྱི་མཆོག དམ་པའི་ཆོས་ལ་སྐྱབས་སུ་མཆི། ཚོགས་ 
རྣམས་ཀྱི-མཆོག འཕགས་པའི་དགེ་འདུན་ལ་སྐྱབས་སུ་མཆི། ཞེས་མོས་གུས་ 
དང་ལྡན་པར་བྱའོ། །གསུམ་པ་བསླབ་བྱ་ལ་བཞི་སྟེ། སངས་རྒྱས་ལ་སྐྱབས་སུ་ 
སོང་བས་འཇིག་རྟེན་པའི་ལྷ་ལ་ཕྱག་མི་འཚལ། ཆོས་ལ་སྐྱབས་སུ་སོང་བས་སེམས་ 
ཅན་ཅན་ལ་འཚེ་བ་སྤང་། དགེ་འདུན་ལ་སྐྱབས་སུ་སོང་བས། མུ་སྟེགས་པ་དང་ 
མི་འགྲོག གསུམ་ཀ་ལ་སྐྱབས་སུ་སོང་བས། དཀོན་མཆོག་གསུམ་ལ་མ་གུས་པ་ 
སྤངས་ཤིང་གུས་པར་བྱའོ། །བཞི་པ་ཕན་ཡོན་ལ་ལྔ་སྟེ། ནང་པ་སངས་རྒྱས་པར་ 
ཆུད་པ། མི་དང་མི་མ་ཡིན་པའི་གནོད་པས་མི་ཚུགས་པ། གནས་སྐབས་ངན་ 
འགྲོར་ལྟུང་པ་ལས་ལྡོག་པ། མཐར་ཐུག་རྣམ་མཁྱེན་ཐོབ་པ། སྡོམ་པ་ཐམས་ཅད་ 
སྐྱེ་བའི་གཞི་བྱེད་པའི་དགོས་པ་ཡོད་དོ། །དེ་ལ་གསུམ་སྟེ། ཐུན་མོང་གི་སྐྱབས་ 
འགྲོ་ལ་བརྟེན་ནས་སོ་ཐར་གྱི་སྡོམ་པ་སྐྱེ། དེ་ཆོ་གའི་དུས་སུ་ཐོབ། དེ་ལམ་ 
བདེན་པ་བཞིས་སྦྱངས་པས། རབ་ཚེ་གཅིག་ལུས་གཅིག་ལ་འབྲས་བུ་སྲིད་པ་ 
གསུམ་ན་དགྲ་བཅོམ་པ་ཐོབ་པའོ། །
གཉིས་པ་ཁྱད་པར་གྱི་སྐྱབས་འགྲོ་ལ་བརྟེན་ནས་བྱང་སེམས་སྐྱེ། དེ་སེམས་
288

༄༅། །ཟབ་གཏེར་ཆོས་ཀྱི་མཛོད་ཁང་།
བསྐྱེད་ཀྱི་དུས་སུ་ཐོབ། དེ་ལམ་ཕ་རོལ་ཏུ་ཕྱིན་པ་དྲུག་གིས་སྦྱངས་པས། འབྲས་ 
བུ་བསྐལ་པ་གསུམ་ནས་སངས་རྒྱའོ། །གསུམ་པ་བླ་ན་མེད་པའི་སྐྱབས་འགྲོ་ལ་ 
བརྟེན་ནས། གསང་སྔགས་ཀྱི་སྡོམ་པ་སྐྱེ། དེ་དབང་གི་དུས་སུ་ཐོབ། དེ་ལམ་ 
རིམ་པ་གཉིས་ཀྱིས་སྦྱངས་པས། རབ་ཚེ་གཅིག་ལུས་གཅིག་ལ། འབྲིང་ཚེ་ 
གཉིས། ཐ་མ་ཚེ་གསུམ་ནས་སངས་རྒྱའོ། །དེས་ན་སྐྱབས་འགྲོ་གསུམ་ཡོད་ན། 
ང
སྡོམ་པ་གསུམ་ཡོད་ཅིང་། མེད་ན་གསུམ་མེད་ཅིང་། སྡོམ་པ་ཀུན་ལ་ཡོད་མོད་ 
ཀྱང༌། །སྐྱབས་སུ་མ་སོང་པ་ལ་མེད། །ཅེས་སོ། །གཉིས་པ་སེམས་བསྐྱེད་ལ་ 
གསུམ་སྟེ། ངོས་གཟུང་བ། དབོག་པའི་ཆོ་ག དེའི་བསླབ་བྱའོ། །དང་པོ་ལ་བཞི་ 
སྟེ་སྨོན་པ། འཇུག་པ། དོན་དམ་སེམས་བསྐྱེད། དེ་གསུམ་ཐེག་པ་ཆེན་པོའི་ཆོས་ 
སུ་བསྟན་པའོ། །དང་པོ་ནི། སངས་རྒྱས་ཐོབ་འདོད་བསམ་པའི་དོན། །ཞེས་པས། 
འདི་ལ་གསུམ་སྟེ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་འདོད་ 
པ་སྨོན་པའི་སེམས། དེ་ཁས་བླངས་ཤིང་མ་ཐོབ་པ་འཐོབ་པར་བྱེད་པ་སྨོན་པའི་ 
སེམས་བསྐྱེད། དེའི་མི་མཐུན་ཕྱོགས་སྤོང་པ་སྨོན་པའི་སྡོམ་པའོ། །གཉིས་པ་ 
འཇུག་པ་ནི། སྒྲུབ་ཅིང་ཉམས་སུ་ལེན་པ་དང་། །ཞེས་པས། འདི་ལ་ཡང་གསུམ་ 
སྟེ༑ གཞན་དོན་དུ་སངས་རྒྱས་ཐོབ་པར་བྱ་བའི་ཕྱིར། དེའི་སྤྱོད་པ་སྒྲུབ་པར་ 
འདོད་པ་ནི། འཇུག་པའི་སེམས། དེ་ཁས་བླངས་ཤིང་མ་ཐོབ་པ་ཐོབ་པར་བྱེད་ 
པ་ནི་འཇུག་པའི་སེམས་བསྐྱེད། དེའི་སྤྱོད་པ་སྒྲུབ་ཅིང་མི་མཐུན་པའི་ཕྱོགས་ 
སྤོང་པ་ནི་འཇུག་པའི་སྡོམ་པའོ། །གསུམ་པ་དོན་དམ་ནི། ཆོས་ཉིད་བློ་འདས་ 
འདུས་མ་བྱས། །ཞེས་པས། ཆོས་ཐམས་ཅད་ཀྱི་ཆོས་ཉིད་བློ་ལས་འདས་ཤིང་། 
དུས་གསུམ་ཀུན་ཏུ་འདུས་མ་བྱས་པ་ཡིན་ཏེ། དོན་དམ་བློའི་སྤྱོད་ཡུལ་མིན།
289

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞེས་སོ། །བཞི་པ་ནི། སེམས་བསྐྱེད་རྣམ་གསུམ་ཐེག་ཆེན་ཆོས། །ཞེས་པས། 
སེམས་བསྐྱེད་མེད་ན་ཐེག་ཆེན་གྱི་ཁོངས་སུ་མི་ཆུད། ཅི་བྱེད་ཐམས་ཅད་ཐེག་ 
པ་ཆུང་ངུའི་དགེ་བའི་རྩ་བར་འགྲོ། སེམས་བསྐྱེད་ཡོད་པས་ཐེག་ཆེན་དུ་ཚུད་ 
ཅིང་དགེ་བ་ཅི་བྱས་གཞན་དོན་དུ་འགྱུར་བ་ཡིན། སེམས་བསྐྱེད་པས་ནི་གཞན་ 
དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་སོ། །དེས་ན་སངས་ 
རྒྱས་ཐོབ་པ་ལ་དོན་དམ་སེམས་བསྐྱེད་དེ་སྐྱེ་བ་ལ་ཀུན་རྫོབ་བྱང་ཆུབ་ཀྱི་སེམས་ 
སྨོན་པ་དགོས། དེ་སྐྱེ་བ་ལ་འཇུག་པ་ལ་བྱང་སེམས་དགོས། དེ་ལ་སྙིང་རྗེ་ 
དགོས། དེ་ལ་བྱམས་པ་དགོས། དེ་སེམས་ཅན་ཕ་མར་ཤེས་པ་ལ་འོང་ངོ་། །དེ་ 
ཚེ་ཚོགས་པ་ལ་ཡང་དག་སངས་རྒྱས་འབྱུང་བས། ཐེག་ཆེན་གྱི་ཆོས་ཡིན་ནོ། ། 
གཉིས་པ་ཆོ་ག་ལ་གཉིས་ཏེ། སྔོན་འགྲོ་རྒྱུ་ལ་འབད་པ་དང་། དངོས་གཞི་ཆོ་ག་ 
དངོས་པོ། དང་པོ་ནི་རྒྱུ་བསོད་ནམས་ཀྱི་ཚོགས་བསག་པ་དང༌། ཚད་མེད་པ་ 
བཞི་བསྒོམ་པའོ། །
གཉིས་པ་ནི། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་ 
འཕང་ཐོབ་པར་འདོད་པ། སྨོན་པའི་སེམས་བསྐྱེད་དང་། ཕ་རོལ་ཏུ་ཕྱིན་པ་ 
དྲུག་ལ་སྤྱོད་པ་འཇུག་པའི་དམ་བཅའ་གཉིས་ཆོ་ག་དུས་གཅིག་ལ་བརྗོད་དེ།
ཕྱོགས་བཅུ་ན་བཞུགས་པའི་སངས་རྒྱས་དང་། བྱང་ཆུབ་སེམས་དཔའ། བླ་མ་ 
ཡི་དམ་ལྷ་ཚོགས་རྣམས་བདག་ལ་དགོངས་སུ་གསོལ། བདག་མིང་འདི་ཞེས་ 
བགྱི་བས། སངས་རྒྱས་ཀྱི་རྒྱུད་བཟུང་བའི་སླད་དུ། སྐྱེ་བ་འདི་དང་སྐྱེ་བ་གཞན་ 
དག་ཏུ། སྦྱིན་པ་ལས་བྱུང་བ་དང་། ཚུལ་ཁྲིམས་ལས་བྱུང་བ་དང༌། བསྒོམ་པ་ 
ལས་བྱུང་བའི་དགེ་བའི་རྩ་བ་བགྱིས་པ་དང་། བགྱིད་དུ་སྩལ་བ་དང་། གཞན་
290

༄༅། །ཟབ་གཏེར་ཆོས་ཀྱི་མཛོད་ཁང་།
བགྱིད་པ་ལ་རྗེས་སུ་ཡིད་རང་བགྱིས་པའི་དགེ་བའི་རྩ་བ་དེས། ཇི་ལྟར་སྔོན་གྱི་ 
དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་རྣམས་
དང་། ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་རྣམས་ཀྱིས་བླ་ན་མེད་ 
པའི་བྱང་ཆུབ་ཆེན་པོར་ཐུགས་བསྐྱེད་པར་མཛད་པ་དེ་བཞིན་དུ། བདག་མིང་ 
འདི་ཞེས་བགྱི་བས་ཀྱང་། སེམས་ཅན་མ་བསྒྲལ་བ་རྣམས་བསྒྲལ་བ་དང་། མ་ 
གྲོལ་བ་རྣམས་གྲོལ་བ་དང༌། དབུགས་མ་དབྱུང་བ་རྣམས་དབུགས་དབྱུང་བ་ 
དང་། ཡོངས་སུ་མྱ་ངན་ལས་མ་འདས་པ་རྣམས་མྱ་ངན་ལས་འདའ་བའི་ཕྱིར། 
དུས་འདི་ནས་བཟུང་སྟེ་སྙིང་པོ་བྱང་ཆུབ་ལ་མཆིས་ཀྱི་བར་དུ། བླ་ན་མེད་པའི་ 
བྱང་ཆུབ་ཏུ་སེམས་བསྐྱེད་པར་བགྱིའོ། །དེའི་ཆེད་དུ་ཐེག་པ་ཆེན་པོའི་བསླབ་ 
པ་ལ་རྗེས་སུ་བསླབ་བོ། །རྗེས་སུ་འཇུག་གོ །རྗེས་སུ་བགྱིའོ། །རྗེས་སུ་བསྒྲུབ་བོ་ 
ཞེས་ལན་གསུམ་བརྗོད་དོ། །
གསུམ་པ་བསླབ་བྱ་ལ་གཉིས་ཏེ། སྨོན་པ་དང༌། འཇུག་པའི་བསླབ་བྱའོ། ། 
དང་པོ་ལ་ལྔ་སྟེ། རྟག་ཏུ་བླ་མ་དང་དཀོན་མཆོག་མཆོད་པ། བྱང་སེམས་སྦྱང་བ། 
སྦྱངས་པའི་ཕན་ཡོན། སེམས་ཅན་བློས་མི་སྤང་པ། ནག་པོའི་ཆོས་བཞི་སྤངས་ 
ཤིང་། དཀར་པོའི་ཆོས་བཞི་ལ་བསླབ་པའོ། །ནག་པོའི་ཆོས་བཞི་ནི། མཆོད་ 
འོས་བསླུས་པ། འགྱོད་གནས་མ་ཡིན་པ་ལ་འགྱོད་པ་སྐྱེས་པ། སེམས་ལ་གཡོ་ 
སྒྱུ་བྱེད་པ། སེམས་བསྐྱེད་པའི་རྟེན་གྱི་གང་ཟག་ལ་ལོག་པའི་ཚིག་སྨྲ་བའོ། ། 
དཀར་པོའི་ཆོས་བཞི་ནི། དེ་བཞི་ལས་ལོག་པའོ།
གཉིས་པ་འཇུག་པའི་བསླབ་བྱ་ནི། དགེ་བ་ཆོས་སྡུད་ཀྱི་ཚུལ་ཁྲིམས། ཕ་ 
རོལ་ཏུ་ཕྱིན་པ་དྲུག་ལ་འབད་དེ། སྦྱིན་པ། ཚུལ་ཁྲིམས། བཟོད་པ། བརྩོན་འགྲུས།
291

༄༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསམ་གཏན། ཤེས་རབ་བོ། །སེམས་ཅན་དོན་བྱེད་ཀྱི་ཚུལ་ཁྲིམས། བསྡུ་བའི་ 
དངོས་པོ་བཞིས་སེམས་ཅན་གྱི་དོན་བྱ་སྟེ། སྦྱིན་པ་དང་དོན་མཐུན་པ། དོན་ 
སྤྱོད་པ་ཚིག་སྙན་པས་བསྡུ་བའོ། །སྡོམ་པའི་ཚུལ་ཁྲིམས། སྡོམ་པ་གསུམ་གྱི་
བསྲུང་བྱ་རྣམས་ཉམས་སུ་བླངས་ཏེ། སོ་ཐར་གྱི་སྡོམ་པས་ཁ་ན་མ་ཐོ་བའི་སྡིག་ 
པ་གསུམ་པོ་གཏན་ནས་སྤང་བར་བྱ། བྱང་སེམས་ཀྱི་སྡོམ་པས་དགེ་བ་ཕུན་སུམ་ 
ཚོགས་པར་སྤྱད། གསང་སྔགས་ཀྱི་སྡོམ་པས། ལམ་རིམ་པ་གཉིས་ལ་འབད་དོ། 
གསུམ་པ་སྡོམ་པ་གཟུང་བ་ལ་བཞི་སྟེ། སོ་ཐར་གྱི་སྡོམ་པ། བྱང་སེམས་ཀྱི་སྡོམ་པ། 
གསང་སྔགས་ཀྱི་སྡོམ་པ་སྡོམ་གསུམ་སངས་རྒྱས་བསྟན་པར་བསྟན་པའོ། །དང་ 
པོ་ནི། སྡིག་པ་རྣམ་གསུམ་མི་བགྱི་ཞིང་། །ཞེས་པས། འདི་ལ་གསུམ་སྟེ། ངོ་བོ་ 
ངོས་གཟུང་བ། དབོག་པའི་ཆོ་ག དེའི་བསླབ་བྱའོ། །དང་པོ་ནི་ལུས་ངག་ཡིད་ 
གསུམ་གྱི་སྒོ་ནས་སྡིག་པ་ཅི་ཡང་མི་བྱེད་པར་སྡོམ་པའོ། ། ངོ་བོ་གཞན་ལ་གནོད་པ་ལས་ 
ལོག་པ། དབྱེ་ན་མིའི་གཞི་རྟེན་གྱི་བརྒྱད། དང་པོ་ནི། དགེ་སློང་། དགེ་ཚུལ། དགེ་བསྟེན། བསྙེན་གནས་སོ། །གཉིས་པ་ 
ནི༑ དེ་བཞི་ལ་ཕོ་མོ་གཉིས་གཉིས་སོ། །བླང་བའི་ཚུལ་ནི། དགེ་སློང་བཞི་སྡེ་ལ། དེ་མིན་པ་རེ་རེ་ལའང་བླང་ངོ་། ། དེ་ 
བས་གསུམ་གྱི་ཐ་མ་ལ་ཐོབ། བསླབ་བྱ་ནི། དགེ་སློང་ལ་ཉིས་བརྒྱ་ལྔ་བཅུ་ལ་སོགས་པའོ། །ཕན་ཡོན་ནི། ལུས་མདངས་ 
དང་ལྡན་པ། བཀུར་བའི་གནས་སུ་འོས་པར་གྱུར་པ། གནས་སྐབས་ལྷ་མི། མཐར་ཐུག་དགྲ་བཅོམ་པ་ཐོབ་པའོ། 
ཡང་གང་སྡོམ་ན་སྡིག་པ་མི་དགེ་བ། གང་གིས་སྡོམ་ན། ཉན་རང་གིས། ཚུལ་ 
གཉེན་པོས་སྤངས་ནས་སྡོམ་ སོ་སོ་སྐྱེ་བོ་ལ་དགེ་སྡིག་སྤོང་ལེན་གྱིས་སྡོམ་ པའོ། །གཉིས་པ་ནི། 
རྒྱལ་བ་སྲས་བཅས་དགོངས་སུ་གསོལ། །མི་དགེ་བཅུ་སྤངས་དགེ་བཅུ་ཡིས། ། 
ལུས་ངག་ཡིད་གསུམ་ཚངས་པར་བྱ། །སྡོམ་པ་རྣམ་དག་བདག་གིས་གཟུང་། ། 
ཞེས་ལན་གསུམ་གྱིས་ཐོབ་པའོ། །གསུམ་པ་སྡིག་པ་ཅི་ཡང་མི་བྱེད་པར་སྡོམ་
292

༄༅། །ཟབ་གཏེར་ཆོས་ཀྱི་མཛོད་ཁང་།
པའོ། །སྡིག་པ་ནི་ཁ་ན་མ་ཐོ་བ་གསུམ་མོ། །དེ་ནི་རང་བཞིན། བཅས་པ། ལོ་ཀའི་ 
ཁ་ན་མ་ཐོ་བའོ། །དང་པོ་ནི། སྤྱད་པ་ཉིད་ན་སྡིག་པར་འགྱུར་བའོ། །དབྱེ་ན། 
མཚམས་མེད་པ་ལྔ། དེ་དང་ཉེ་བ་ལྔ། མི་དགེ་བ་བཅུའོ། །དང་པོ་ནི། ཕ་བསད་ 
པ༑ མ་བསད་པ། དགྲ་བཅོམ་པ་བཀྲོངས་པ། དགེ་འདུན་ལ་དབྱེན་བྱས་པ། དེ་ 
བཞིན་གཤེགས་པའི་སྐུ་མ་ངན་སེམས་ཀྱིས་ཁྲག་ཕྱུང་བའོ། །གཉིས་པ་ནི། མཆོད་ 
རྟེན་བཤིགས་པ། དགྲ་བཅོམ་པ་མ་སུན་ཕྱུང་བ། བྱང་སེམས་ཉེ་བར་གནས་པ་ 
བསད་པ། དགེ་འདུན་འདུ་བའི་སྒོ་འཕྲོག སློབ་དཔོན་བསད་པའོ། །གསུམ་པ་ 
ནི༑ སྲོག་གཅོད་པ། མ་བྱིན་པ་ལེན་པ། མི་ཚངས་པར་སྤྱོད་པ་སྟེ། ལུས་ཀྱི་རྣམ་ 
པ་གསུམ་མོ། །ངག་ལ་བཞི། རྫུན། ཕྲ་མ། ཚིག་རྩུབ། ངག་འཁྱལ། ཡིད་ཀྱི་ 
བརྣབས་སེམས། གནོད་སེམས། ལོག་ལྟ་གསུམ་སྟེ་བཅུའོ། །དེ་དག་འདོད་ 
ཆགས་ཞེ་སྡང་གཏི་མུག་གསུམ་གྱི་ཆ་ལས་བྱུང་ངོ་། །
གཉིས་པ་བཅས་པའི་ཁ་ན་མ་ཐོ་བ་ནི། བཅས་པ་ཉིད་ན་ལྟུང་བར་འགྱུར་བའོ། ། 
དབྱེ་ན་སྡོམ་པ་གསུམ་གྱི་ལྟུང་བ་སྟེ། འདིར་ཁྱད་པར་དུ་སོ་ཐར་ཁོ་ནའི་བསླབ་ 
བྱ་ནི། བསྙེན་གནས་ཡན་ལག་བརྒྱད། དགེ་བསྙེན་ལ་སྣ་འགའ་དང༌། གོ་མི། 
དགེ་ཚུལ་རག་སྡོག་བཅུ། དགེ་སློང་ལ་ཉིས་བརྒྱ་ལྔ་བཅུའོ། །གསུམ་པ་ལོ་ཀའི་ 
ཁ་ན་མ་ཐོ་བ་ནི། གཞན་གྱི་སྡིག་རྐྱེན་དུ་གྱུར་པ་སྟེ། དབྱེ་ན། མི་ཤེས་པ། མ་ 
གུས་པ། བག་མེད་པ། ཉོན་མོངས་པའོ། ། དེ་དག་གི་གཉེན་པོ་ནི། དྲི་བ་དང་། 
དད་པ་བསྐྱེད་པ་དང་། བརྟག་པ་དང་། གཉེན་པོ་བསྒོམ་པའོ། །གཉིས་པ་བྱང་ 
སེམས་ཀྱི་སྡོམ་པ་ནི། དགེ་བ་རྣམ་གསུམ་སྤྱད་པར་བྱ། །ཞེས་པས། འདི་ལ་ 
གསུམ་ལས། དང་པོ་ནི་ངོ་བོ་ངོས་བཟུང་བ་ནི། དགེ་བ་ཕུན་སུམ་ཚོགས་པར་
293

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྤྱད་པའོ། ། དེ་ཡང་གང་སྤྱོད་ན། དགེ་བ་ཕུན་སུམ་ཚོགས་པ། གང་གིས་སྤྱོད་ 
ན༑ བྱང་ཆུབ་སེམས་དཔས། ཇི་ལྟར་སྤྱོད་ན། སྒོ་གསུམ་གྱི་དགེ་བ་གསུམ་གྱི་ 
དགེ་བ་གསུམ་པོ་དངོས་སུ་སྤྱད་པས། ཚོགས་གཉིས་ཤུགས་ལ་རྫོགས་པའོ། ། 
གཉིས་པ་དབོག་པའི་ཆོ་ག་ནི། ཇི་ལྟར་དུས་གསུམ་སངས་རྒྱས་ཀྱིས། །ཡང་དག་ 
བྱང་ཆུབ་སེམས་བསྐྱེད་པ། །དེ་བཞིན་དུ་ནི་བདག་གིས་ཀྱང་། །བླ་མེད་བྱང་ 
ཆུབ་སེམས་བསྐྱེད་བགྱི། །ཞེས་པ་ལན་གསུམ་གྱིས་ཐོབ་བོ། །གསུམ་པ་དེའི་ 
བསླབ་བྱ་ནི། དགེ་བ་ཕུན་སུམ་ཚོགས་པ་སྤྱོད་པ་ལ་བསླབ་པའོ། ། དེ་ལ་གཉིས། 
དང་པོ་དགེ་བ་དང་། བསམ་པ་དགེ་བའོ། །དང་པོ་ནི་མི་དགེ་བ་བཅུ་ལས་ལྡོག་ 
པའོ། །གཉིས་པ་ལ་གསུམ་ལས། འཁོར་གསུམ་དམིགས་པ་དང་བཅས་ནས་ 
གཏོང་བ་བསོད་ནམས་ཆ་མཐུན་གྱི་དགེ་བ། དེ་ངེས་འབྱུང་གིས་ཀུན་ནས་བསླངས་ 
ནས་གཏོང་བ་ཐར་པ་ཆ་མཐུན་གྱི་དགེ་བ། འཁོར་གསུམ་ཡོངས་དག་མི་དམིགས་ 
པར་གཏོང་བ་ཐར་པ་བླ་ན་མེད་པའི་དགེ་བའོ། །གཞན་ཡང་བསྲུང་བྱའི་བསླབ་ 
པ་སྡོམ་པ་གཉིས་བསྲུང་བའོ། །
གསུམ་པ་གསང་སྔགས་ཀྱི་སྡོམ་པ་ནི། གནས་ལུགས་རང་ངོ་ཤེས་པའོ། །ཞེས་ 
པས། འདི་ལ་གསུམ་ལས། དང་པོ་ངོ་བོ་ངོས་གཟུང་། གཞི་དངོས་པོའི་གནས་ 
ལུགས་མ་ཤོར་བ་ངོ་ཤེས་པའོ། །དེ་ཡང་གང་ཤེས་ན། གནས་ལུགས་རང་ངོ་། ། 
གང་གིས་ཤེས་ན། གསང་སྔགས་རིག་པ་འཛིན་པས། ཇི་ལྟར་ཤེས་ན། དངོས་ 
པོའི་ཆོས་སུ་མ་སྐྱེས། དངོས་མེད་ཀྱི་ཆོས་སུ་མི་གནས། ཐ་དད་ཀྱི་ཆོས་ལས་ 
གྲོལ་བར་ཤེས་སོ། །གཉིས་པ་དབོག་པའི་ཆོ་ག་ནི། སློབ་དཔོན་ཁྱེད་ཉིད་བདག་ 
ལ་དགོངས། །ཁྱེད་ཀྱི་རྗེས་སུ་བདག་སློབ་ཀྱིས། །འཁོར་བའི་རྒྱ་མཚོ་མ་སྟོངས་
294

༄༅། །ཟབ་གཏེར་ཆོས་ཀྱི་མཛོད་ཁང་།
པར། །སྡོམ་པ་རྣམ་གསུམ་བདག་གིས་གཟུང༌། །ཞེས་པ་ལན་གསུམ་གྱིས་ཐོབ། 
གསུམ་པ་དེའི་བསླབ་བྱ་ནི། ལམ་རིམ་པ་གཉིས། བསྐྱེད་པའི་རིམ་པ་སྣོད་བཅུད་ 
གཞན་ཡས་ལྷ་རུ་བསྒོམ་པ་དང༌། རྫོགས་པའི་རིམ་པ་ཆོས་ཐམས་ཅད་སྟོང་པ་ 
ཉིད་དུ་བསྒོམ་པའོ། །དེ་ལ་ཡང་རྒྱུ་ཚོགས་གཉིས་དང༌། འབྲས་བུ་སྐུ་གསུམ་ 
འབྱུང་བ་ཡང་ཡིན་ཏེ། ལྷ་ཡི་སྐུ་ཉིད་གསལ་བསྒོམས་ན། །བསོད་ནམས་ཚོགས་ 
ཀྱང་རྫོགས་པར་འགྱུར། །དེ་ཉིད་ཆུ་ཟླའི་ཚུལ་ཤེས་ན། །ཡེ་ཤེས་ཚོགས་ཀྱང་ 
གས་པར་འགྱུར། །ཞེས་སོ། །གཞན་ཡང་རྣམ་གྲངས་ཀྱི་བསླབ་བྱ། རྩ་ལྟུང་ 
བཅུ་བཞི་པ་དང་། གསལ་བཀྲ་ལྟར་བསྲུང་ངོ༌། །བཞི་པ་ནི། སྡོམ་གསུམ་སངས་ 
རྒྱས་བསྟན་པ་ཡིན། །ཞེས་པས། སངས་རྒྱས་ཀྱི་བསྟན་པ་ནི། སྡིག་པ་མི་བྱེད་ 
དགེ་བ་སྤྱོད། རང་གི་སེམས་འདུལ་བ་ཡིན་ན། དེ་གསུམ་སྡོམ་པ་གསུམ་ལ་སྤྱོད་ 
པས་སྡོམ་གསུམ་སངས་རྒྱས་བསྟན་པ་ཡིན་ཏེ། སྡིག་པ་ཅི་ཡང་མི་བྱ་ཞིང་། ། 
དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་དུལ། ། འདི་ནི་ 
སངས་རྒྱས་བསྟན་པ་ཡིན། །ཞེས་སོ། །སངས་རྒྱས་བསྟན་པའི་མི་མཐུན་ཕྱོགས་ 
སྡིག་པ། མཐུན་ཕྱོགས་དགེ་བ། ངོ་བོ་རང་སེམས་ཡིན་ལ། སོ་ཐར་གྱིས་མི་མཐུན་ 
ཕྱོགས་སྤང་ངོ་། །བྱང་སེམས་ཀྱིས་མཐུན་ཕྱོགས་སྒྲུབ་བོ། །གསང་སྔགས་ཀྱིས་ 
རང་སེམས་རྟོགས་པས་སྡོམ་གསུམ་སངས་རྒྱས་བསྟན་པ་ཡིན་ནོ། །བཞི་པ་བྱང་ 
སེམས་བསྒོམ་པ་ལ་བཞི་སྟེ། བྱམས་པ། སྙིང་རྗེ། བྱང་ཆུབ་ཀྱི་སེམས། དེ་གསུམ་ 
སངས་རྒྱས་ཀྱི་ཐུགས་སུ་བསྟན་པའོ། །
དང་པོ་ནི། བྱམས་པའི་སེམས་ལ་ཞེ་སྡང་མེད། །ཅེས་པས། འདི་ལ་གསུམ་སྟེ། 
ངོ་བོ་ངོས་གཟུང་བ། བསྒོམ་པའི་ཐབས། སྐྱེ་ཚུལ་གྲངས་རྣམས་སོ། །དེ་ལ་ཡང
295

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གང་མེད་ན། ཞེ་སྡང་མེད། གང་ལ་མེད་ན་བྱམས་པ་ལ། ཚུལ་རྣམ་པ་འགལ་ 
ནས་མེད་དོ། །གཉིས་པ་ནི་སེམས་ཅན་ཐམས་ཅད་བདག་གི་ཕ་མ་ཡིན་ཅིང་དྲིན་ 
བསམ་གྱིས་མི་ཁྱབ་པ་ཡོད་པས། བདེ་བ་དང་ལྡན་པར་བྱ་སྙམ་དུ་བསྒོམ་པའོ། ། 
དེ་ཡང་ཡུལ་སེམས་ཅན་ཕ་མ་ཡིན་པ་ལ་དམིགས། རྣམ་པ་ཞེ་སྡང་མེད་པ། ངོ་ 
བོ་བྱམས་པ། མཚན་ཉིད་ཕན་པའི་སེམས་སོ། །གསུམ་པ་ནི། སེམས་ཅན་བདེ་ 
བ་དང་ལྡན་པར་བྱའི་སྙམ་པ་ནི། འཇིག་རྟེན་པའི་བྱམས་པ། དེ་དག་ཕ་མར་ 
ཤེས་ནས་བསྒོམ་པ་ནི་ཆོས་ཀྱི་བྱམས་པ། དེ་རྒྱུན་ཆགས་སུ་སྐྱེས་ན། བྱམས་པ་ 
ཆེན་པོའི་ཚད་མེད་པའོ། །དེ་ལ་གསུམ་ལས། སེམས་ཅན་ལ་དམིགས་པ་ནི། 
སེམས་ཅན་ཕ་མར་ཤེས་ནས་བསྒོམ་པ། ཆོས་ལ་དམིགས་པ་ནི། དོན་དམ་པར་ 
ཅིར་ཡང་མ་གྲུབ་ཅིང་། ཀུན་རྫོབ་སྒྱུ་མ་ཙམ་གྱི་ངོ་བོ་བསྒོམ་པའོ། །དམིགས་པ་ 
མེད་པའི་བྱམས་པ་ནི། དེ་དག་མི་དམིགས་མི་རྟོག འཁོར་གསུམ་ཡང་དག་
སྤྲོས་བྲལ་ནམ་མཁའ་ལྟར་རྟོགས་པའོ། ། དེ་ཡང་དམིགས་བཅས་ལ་བརྟེན་ནས་ 
དམིགས་མེད་སྐྱེ་བ་ཡིན་ནོ། །གཉིས་པ་སྙིང་རྗེ་ནི། སྙིང་རྗེའི་སེམས་ལ་འདོད་ 
ཆགས་མེད། །ཅེས་པས། འདི་ལ་གསུམ་ལས། དང་པོ་ངོ་བོ་ངོས་གཟུང་བ་ནི། 
འདོད་ཆགས་མེད་པའི་སེམས་སོ། །དེ་ཡང་གང་མེད་ན། འདོད་ཆགས། གང་ 
ལ་མེད་ན་སྙིང་རྗེ་ལ། ཚུལ་ཕ་མ་ཡིན་ནས་མེད་དོ། །
གཉིས་པ་སྒོམ་པའི་ཐབས་ནི། སེམས་ཅན་ཐམས་ཅད་སྡུག་བསྔལ་དང་བྲལ་ 
བར་བྱའོ་སྙམ་དུ་བསྒོམ་པའོ། །དེ་ཡུལ་སེམས་ཅན་སྡུག་བསྔལ་དང་བཅས་པ་ 
ལ་དམིགས། རྣམ་པ་འདོད་ཆགས་མེད་པ། ངོ་བོ་སྙིང་རྗེ། མཚན་ཉིད་བརྩེ་ 
བའི་སེམས་སོ། །གསུམ་པ་རྣམ་གྲངས་སྐྱེ་ཚུལ་ནི། སེམས་ཅན་ཐམས་ཅད་སྡུག་
296

༄༅། །ཟབ་གཏེར་ཆོས་ཀྱི་མཛོད་ཁང་།
བསྔལ་དང་བྲལ་བར་བྱའོ་སྙམ་པ་ནི། འཇིག་རྟེན་པའི་སྙིང་རྗེ། དེ་དག་ཕ་མར་ 
ཤེས་ནས་བསྒོམ་པ་ནི་ཆོས་ཀྱི་སྙིང་རྗེ། དེ་རྒྱུན་ཆགས་སུ་སྐྱེ་ན་སྙིང་རྗེ་ཆེན་པོའམ་ 
ཚད་མེད་པའོ། །དེ་ལ་གསུམ། སེམས་ཅན་ལ་དམིགས་པའི་སྙིང་རྗེ་ནི། སེམས་ 
ཅན་ཕ་མར་ཤེས་ནས་བསྒོམ་པ། ཆོས་ལ་དམིགས་པ་ནི། དོན་དམ་ཅིར་ཡང་མ་ 
གྲུབ་ཅིང་། ཀུན་རྫོབ་སྒྱུ་མ་ཙམ་གྱི་ངོ་བོར་བསྒོམ་པ། དམིགས་པ་མེད་པའི་ 
སྙིང་རྗེ་ནི། མི་རྟོག་མི་དམིགས་འཁོར་གསུམ་ཡོངས་དག་ནམ་མཁའ་ལྟར་རྟོགས་ 
པའོ། །གསུམ་པ་བྱང་ཆུབ་ཀྱི་སེམས་ནི། བྱང་ཆུབ་སེམས་ལ་གཏི་མུག་མེད། 
ཅེས་པས། དང་པོ་ངོ་བོ་ངོས་གཟུང་བ་ནི། གཏི་མུག་མེད་པའི་སེམས། དེ་ཡང་ 
གང་མེད་ན། གཏི་མུག གང་ལ་མེད་ན། བྱང་ཆུབ་སེམས་ལ། ཚུལ་རང་ངོ་རང་ 
གིས་ཤེས་ནས་མེད་དོ། །གཉིས་པ་སྒོམ་པའི་ཐབས་ནི། སེམས་ཅན་ཐམས་ཅད་ 
བདེ་བ་དང་ལྡན། དུཿ ཁ་དང་བྲལ། མྱུར་དུ་བྱང་ཆུབ་རིན་པོ་ཆེ་ཐོབ་པར་བྱ་ 
སྙམ་དུ་བསྒོམ། དེ་ཡང་ཡུལ་ནམ་མཁས་ཁྱབ་ཚད་ལ་དམིགས། རྣམ་པ་གཏི་ 
མུག་མེད་པ། ངོ་བོ་བྱང་ཆུབ་ཀྱི་སེམས། མཚན་ཉིད་ཅིར་ཡང་མི་རྟོག་པའོ། ། 
གསུམ་པ་སྐྱེ་ཚུལ་ནི། སེམས་ཅན་གྱི་དོན་དུ་རྫོགས་པའི་སངས་རྒྱས་ཐོབ་པར་ 
འདོད་པའི་བློ་ནི། སྨོན་པ་བྱང་ཆུབ་ཀྱི་སེམས། དེ་སྒྲུབ་ཅིང་ལག་ལ་ལེན་པ་ནི་ 
འཇུག་པ་བྱང་ཆུབ་ཀྱི་སེམས། དེ་དག་གིས་ཆོས་ཉིད་སྤྲོས་པ་དང་བྲལ་བ་ནི་ 
དོན་དམ་བྱང་ཆུབ་ཀྱི་སེམས་སོ། །
བཞི་པ་སངས་རྒྱས་ཀྱི་ཐུགས་སུ་བསྟན་པ་ནི། སེམས་གསུམ་སངས་རྒྱས་ཐུགས་ 
དགོངས་ཡིན། །ཞེས་པས། བྱམས་སྙིང་རྗེ་བྱང་ཆུབ་ཀྱི་སེམས་གསུམ་ནི། དུག་ 
གསུམ་མེད་པ་ཡིན་པས་དུག་གསུམ་མེད་པ་ནི་སངས་རྒྱས་ཀྱི་ཐུགས་རྣམ་པར་
297

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མི་རྟོག་པའི་ཡེ་ཤེས་ཡིན་ཏེ། འདོད་ཆགས་མེད་པ་ནི་སོ་སོར་རྟོག་པ་དང་། བྱ་ 
བ་གྲུབ་པ། ཞེ་སྡང་མེད་པ་ནི་མེ་ལོང་ལྟ་བུ་དང་། མཉམ་པ་ཉིད་གཏི་མུག་ 
མེད་པ་ནི་ཆོས་ཀྱི་དབྱིངས་ཀྱི་ཡེ་ཤེས་སོ། །དེ་ལྔ་ཡང་སྐུ་གསུམ་དུ་འདུ། དེ་ 
ཡང་རང་བྱུང་ཡེ་ཤེས་སུ་གཅིག་གོ །ལྔ་པ་བསླབ་པ་གསུམ་ལ་བཞི་སྟེ། ལྷག་པ་ 
ཚུལ་ཁྲིམས་ཀྱི་ཏིང་ངེ་འཛིན་གྱིས། ཤེས་རབ་ཀྱི་བསླབ་པ། དེ་གསུམ་སྡེ་སྣོད་ 
གསུམ་དུ་བསྟན་པའོ། །དང་པོ་ནི། གནོད་སྦྱོར་ལོག་པ་ཚུལ་ཁྲིམས་ཏེ། །ཞེས་ 
པས། གང་ལ་ལོག་ན་སེམས་ཅན་ལ་གནོད་པ་བྱེད་པའི་སྦྱོར་བ་བྱེད་པ་ལས་ 
ལོག་གོ །གང་གིས་ལོག་ན་ཉན་རང་གི་རྟེན་གྱི་གང་ཟག་གིས། ཇི་ལྟར་ལོག་ན་ 
ལུས་ངག་ཡིད་གསུམ་གྱི་སྒོ་ནས། སྡིག་པ་ཅི་ཡང་མི་བྱེད་པར་ལོག་གོ །དགོས་ 
པ་གང་གི་ཕྱིར་ལོག་ན། རང་ཉིད་དགྲ་བཅོམ་པ་ཐོབ་པར་བྱ་བའི་ཕྱིར་ལོག་གོ ། 
གཉིས་པ་ལྷག་པའི་ཏིང་ངེ་འཛིན་གྱི་བསླབ་པ་ནི། ཕན་ཐོགས་ཞུགས་པ་ཏིང་ 
འཛིན་ནོ། །ཞེས་པས། གནོད་པ་ལས་ལོག་པའི་སྟེང་དུ། ཕན་ཐོགས་པའི་བྱ་བ་ 
ལ་ཞུགས་པའོ། །དེ་ཡང་གང་ལ་ཞུགས་ན། ཕན་འདོགས་པ་ལ་ཞུགས། གང་ 
གིས་ཞུགས་ན་བྱང་ཆུབ་སེམས་དཔའི་གང་ཟག་གིས། ཇི་ལྟར་ཞུགས་ན། དགེ་ 
བ་ཕུན་སུམ་ཚོགས་པ་སྤྱོད་པ་ལ། དགོས་པ་གང་གི་ཕྱིར་ཞུགས་ན། སེམས་ཅན་ 
ཐམས་ཅད་སྡུག་བསྔལ་ལས་བསྒྲལ་བའི་ཕྱིར་ཞུགས་སོ། །གསུམ་པ་ཤེས་རབ་ཀྱི་ 
བསླབ་པ་ནི། ཐབས་ཤེས་ཟུང་འབྲེལ་ཤེས་རབ་བོ། །ཞེས་པས། གནོད་པ་ལས་ 
ལོག ཕན་འདོགས་པ་ལ་ཡང་ཞུགས། དེ་ཡང་ཐབས་ཤེས་ཟུང་དུ་འབྲེལ་བ་སྟེ། 
འདི་ལྟར་སྣང་བ་ནི་ཐབས། དེ་ལ་རང་བཞིན་མེད་པ་ཤེས་རབ། དེ་གཉིས་ 
དབྱེར་མེད་པ་ཟུང་འབྲེལ་ལོ། ། དེ་ཡང་སྣང་བ་མི་འགག་ཐབས་ཡིན་ཏེ། །རང་
298

༄༅། །ཟབ་གཏེར་ཆོས་ཀྱི་མཛོད་ཁ ཁང་
བཞིན་མེད་པ་ཤེས་རབ་བོ། །ཞེས་སོ། །བཞི་པ་ནི། བསླབ་གསུམ་སྡེ་སྣོད་གསུམ་ 
ཡིན་ནོ། །ཞེས་པས། ཚུལ་ཁྲིམས་ཀྱི་བསླབ་པ་ནི། འདུལ་བའི་སྡེ་སྣོད་ཡིན་ཏེ། 
ཚུལ་ཁྲིམས་བསྲུང་ཙམ་ན། སྡིག་པ་ཅི་ཡང་མི་བྱེད་པའོ། །ཏིང་ངེ་འཛིན་གྱི་ 
བསླབ་པ་ནི། མདོ་སྡེའི་སྡེ་སྣོད་ཡིན་ཏེ། ཏིང་ངེ་འཛིན་རྒྱུད་ལ་སྐྱེས་ཙམ་ན། 
དགེ་བ་ཕུན་སུམ་ཚོགས་པའོ། །ཤེས་རབ་ཀྱི་བསླབ་པ་ནི། །མངོན་པའི་སྡེ་སྣོད་ 
དེ༑ རང་སེམས་ངོ་ཤེས་ན་སངས་རྒྱས་མངོན་དུ་བྱེད་པའོ། ། 
སྤྱི་དོན་གསུམ་པ་ཁྱད་པར་གྱི་མན་ངག་ལ་གསུམ་སྟེ། གཞི་དང་། ལམ་དང་། 
འབྲས་བུའོ། །དང་པོ་ལ་གཉིས་ཏེ། གནས་ལུགས་དང་། འཁྲུལ་ལུགས་སོ། །རང་ 
བྱུང་ངོ་བོ་ཉིད་དུ་གནས་པ། རང་གཞན་སྐྱེ་མེད་སྟོང་པར། རོལ་པ་འགག་མེད་ 
དུ༑ ངོ་བོ་གཉིས་མེད་མཐའ་བྲལ་དུ་གནས་པའོ། །དང་པོ་ནི། རང་བྱུང་ངོ་བོ་ 
ཉིད་ཀྱི་གཞི། །ཞེས་པས། ཆོས་ཐམས་ཅད་རང་གི་སེམས། སེམས་འདུས་མ་ 
བྱས་པ་དང་། རྒྱུ་རྐྱེན་མེད་པ་དང་། བྱེད་པས་མ་བྱས་པ་དང་། གཞན་མ་ཡིན་ 
པའི་ཕྱིར་རང་བྱུང་། དེ་འགག་མེད་དུ་གསལ་བས་ཡེ་ཤེས་སུ་གནས་པ་ཡིན་ཏེ། 
དེ་ལ་ཕྱི་དང་ནང་མེད་པས་ཟང་ཐལ་དུ་གསལ། ཡུལ་དང་ཡུལ་ཅན་གཉིས་མེད་ 
པས་ཡུལ་མེད་དུ་གསལ། གཅིག་ཏུ་མ་ངེས་པས་སྣ་ཚོགས་སུ་གསལ། གཞན་མ་ 
ཡིན་པས་རང་གསལ་བ་ཡིན་ཏེ། རང་བྱུང་རྒྱུ་རྐྱེན་མེད་པར་བྱུང་བ་ཡིན། །ཡེ་ 
ཤེས་འགག་པ་མེད་པར་གསལ་བ་ཡིན། །ཞེས་སོ། །ཅིར་ཡང་མ་གྲུབ་པ་ཀུན་ཏུ་ 
འཆར་བས་ན། ངོ་བོ་ཉིད། ཀུན་གྱི་དངོས་གཞི་ལ་རྒྱ་ཆད་ཕྱོགས་ལྷུང་མེད་པས་ 
གཞི་ཞེས་བྱ་སྟེ། རྒྱུ་རྐྱེན་དང་བྲལ་བ་ནི། ཡེ་ནས་གནས་པའི་ཆིག་ཆོད་དེ། ཡོད་ 
མེད་ཀུན་གྱི་དངོས་གཞིར་ཤར། །ཞེས་པའོ། །གཉིས་པ་ནི། རང་བཞིན་སྐྱེ་མེད་
299

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྟོང་པར་གནས། །ཞེས་པས། གཞན་ལ་མི་ལྟོས་ཤིང༌། གཞན་དུ་མི་འགྱུར་ལ། 
སུས་ཀྱང་མ་བྱས་པས་རང་བཞིན་ཏེ། འགྱུར་བ་མ་ཡིན་དྲང་པོར་གནས། །ཞེས་ 
སོ༑ ༑དངོས་པོར་མ་སྐྱེས་པས་སྐྱེ་མེད། ངོ་བོ་མ་གྲུབ་པས་སྟོང་པ་ཡིན་ཏེ། ཅིས་ 
ཏེ་རྣམ་པར་སྤང་གིས་མེད། །ཅེས་སོ། ། དེ་ལ་ལྔ་སྟེ། རང་སྟོང་། ཡེ་སྟོང་། རང་ 
བཞིན་གྱིས་སྟོང་། ཀུན་སྟོང་། མཉམ་པར་སྟོང་པའོ། །དེ་ཡང་རང་སྟོང་པས་ཡུལ་ 
མེད་པ་སྟེ། རྟག་པའི་ཆོས་སུ་ཡང་མི་སྡོད་ལ། ཡེ་སྟོང་པས། གློ་བུར་དུ་བྱུང་བ་ 
མ་ཡིན་པས་ཏེ། གདོད་ནས་སྟོང་པ། རང་བཞིན་གྱིས་སྟོང་པས། སུས་ཀྱང་བྱས་ 
པ་མ་ཡིན་ཏེ་གཤིས་སྟོང་པ། ཀུན་སྟོང་པས། ཉི་ཚེ་བའི་སྟོང་པ་མིན་ཏེ། ཆོས་ 
ཐམས་ཅད་ཀྱི་ཆོས་ཉིད་དོ། །མཉམ་པར་སྟོང་པ་རོ་གཅིག་པས་བཟང་ངན་མེད་ 
པའོ། །དེ་ནི་སྤངས་པའི་སྟོང་པ་ཉིད་མ་ཡིན་ཏེ། སྣང་རུང་གང་ཡང་མ་སྤངས། 
བཀག་པའི་སྟོང་པ་མ་ཡིན་ཏེ། ཆོ་འཕྲུལ་ཅིར་ཡང་མི་འགག དེ་སྐད་དུ་ཡང་། 
སྟོངས་ཏེ་སྟོང་མ་ཡིན། སྟོང་པའི་ཡུལ་ལ་གནས། མེད་པས་མེད་པ་མ་ཡིན། 
མེད་པའི་སྙིང་པོར་བྱུང་། ཞེས་སོ། །
མདོར་ན། ཆོས་ཐམས་ཅད་ཀྱི་ཆོས་ཉིད། གཤིས་ཅིར་ཡང་མ་གྲུབ་པ་ནམ་ 
མཁའ་ལྟ་བུའོ། །གསུམ་པ་ནི། རོལ་པ་འགག་མེད་སྣང་བ་འཆར། །ཞེས་པས། 
སྟོང་པའི་རྩལ་དུ་ཤར་བས་ན་རོལ་པ། འགག་མེད་ཅིར་ཡང་འཆར་བས་ན་སྣང་ 
བ་སྟེ། ཅིར་ཡང་ཡིན་ནོ་གང་ཡང་རུང་། ། འདི་ནི་ཆོས་ཀྱི་དོན་པོ་མཆོག །ཅེས་ 
སོ༑ ༑དེ་ལ་ལྔ་སྟེ། བཀག་པ་མེད་པས་ཟང་ཐལ་དུ་སྣང་བ། གཏད་སོ་མེད་པས་ 
ཁ་ཡན་དུ་སྣང་བ། དུས་བཏབ་མེད་པས་ངེས་མེད་དུ་སྣང་བ། ཕྱོགས་གཅིག་མ་ 
ངེས་པས་སྣ་ཚོགས་སུ་སྣང་བ། སྣང་ཆད་གཞན་མ་ཡིན་པས་རང་སྣང་བའོ། །དེ་
300

༄༅། །ཟབ་གཏེར་ཆོས་ཀྱི་མཛོད ་ཁང་
ཡང་འབྲས་བུ་སངས་རྒྱས་ཀྱི་དུས་ན། སྐུ་དང་ཡེ་ཤེས་ཡོན་ཏན་སྣ་ཚོགས་སུ་
སྣང་། རྣལ་འབྱོར་ལམ་པའི་དུས་ན།ཉམས་དང་རྟོགས་པ་ཐེག་པའི་བྱེ་བྲག་སྣ་ 
ཚོགས་སུ་སྣང་། རྒྱུ་སེམས་ཅན་གྱི་དུས་ན་རིགས་དྲུག་གི་སྣང་བ་སྣ་ཚོགས་སུ་སྣང་། 
མདོར་ན་རྩལ་ཅིར་ཡང་མི་འགག་པ་ནི་ནམ་མཁའི་ཆོ་འཕྲུལ་ལྟ་བུའོ། །བཞི་པ་ 
ནི༑ ངོ་བོ་གཉིས་མེད་མཐའ་བྲལ་ལོ། ། ཞེས་པས། ཆོས་ཐམས་ཅད་ཀྱི་དངོས་ 
གཞིར་གྱུར་པས་ན། ངོ་བོས་ཏེ། སྣང་བ། སྟོང་པ། གཉིས་ཀ་གཉིས་མེད་ཀྱི་ 
དངོས་གཞིའོ། །ཐ་དད་དུ་མ་གྲུབ་པས་གཉིས་མེད་དེ། འཁོར་འདས་གཉིས་ 
མེད་བདེ་སྡུག་གཉིས་མེད་དོ། །ཕྱོགས་གཅིག་ཏུ་མི་གནས་པས། མཐའ་བྲལ་ཏེ། 
སྣང་བ་གཅིག་པུར་མི་གནས་པས་རྟག་བྲལ། སྟོང་པ་གཅིག་པུར་མི་གནས་ཆད་ 
བྲལ། དེས་ན་སྟོང་པའི་རྩལ་འགག་མེད་དུ་སྣང་ལ། སྣང་བའི་རང་བཞིན་སྟོང་ 
པར་གནས་པས། ངོ་བོ་སྣང་སྟོང་གཉིས་མེད། གདོད་མ་ནས་མ་སྐྱེས་ལ། མ་ 
སྐྱེས་པ་ཉིད་ཅིར་ཡང་མི་འགག་པས། མཚན་ཉིད་སྐྱེ་འགག་གཉིས་མེད། སྣང་ 
ཚད་རང་གི་སེམས་ཡིན་ལ། སེམས་ལས་མ་གཏོགས་ཆོས་གཞན་མེད་པས། སྣང་ 
བ་རང་སྣང་གཉིས་མེད། དེ་སྔར་མེད་གསར་དུ་བྱུང་བ་མ་ཡིན་ཏེ། གདོད་མ་ 
ནས་ཡོད་པས། གནས་ལུགས་རང་བཞིན་གཉིས་མེད་ཡིན་ཏེ། གཉིས་སུ་མེད་ 
དང་གཉིས་མེད་སྟོན། །ཞེས་པའོ། ། རྣམ་པར་དག་པའི་སྤྱོད་ཡུལ་ལ། ། སངས་ 
རྒྱས་སེམས་ཅན་གཉིས་མེད་དེ། །ཞེས་སོ། །སྣང་བ་སྤངས་པའི་སྟོང་པ་མིན། 
སྟོང་པ་སྤངས་པའི་སྣང་བ་མིན་ཏེ། སྣང་བ་ཉིད་སྟོང་པ་སྟོང་པ་ཉིད་སྣང་བ། དེ་ 
གཉིས་གཉིས་སུ་མེད་པས་གཉིས་མེད། གཉིས་མེད་ལ་བཅིངས་པ་མེད་པས་རང་ 
གྲོལ་ཆེན་པོ་ཡིན་ཏེ། བྱ་བ་མེད་པར་འགྲོ་བ་གྲོལ། །ཞེས་སོ། །དེས་ན། ཕྱོགས་རེ་
301

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས་གང་གིས་ཀྱང་མཚོན་དུ་ མི། བཏུབ་ལ། དོན་མཚོན་བཅས་ལས་འདས་པ་ 
ཡིན་ཏེ། སླ་ཞིང་དཀའ་ལ་སླ་ཞིང་སླ། །ཞེས་སོ། ། དེས་ནི་མཐའ་ཡེ་གྲོལ། སྐྱོན་ཡེ་ 
དག ཡོན་ཏན་ཡེ་རྫོགས། གཉིས་མ་གྲུབ་པས་གཉིས་མེད། རང་ལས་མེད་པས 
གཅིག་པུ། སྣ་ཚོགས་སུ་འཆར་བས་དུ་མའོ། །གཞི་རྟོགས་པའི་དཔེ་ནི་ཡིན་ལུགས་ 
མཐོང་བ་ནམ་མཁའ་ལ་ཉི་མ་ཤར་བ་ལྟ་བུའོ། །ཐེ་ཚོམ་མེད་པ་སྔར་འདྲིས་པའི་མི་ 
དང་འཕྲད་པ་ལྟ་བུའོ། །ཐག་ཆོད་གདེང་ལྡན་པ་བྱ་བ་ཟིན་པའི་སྐྱེས་བུ་ལྟ་བུའོ། ། 
གཉིས་པ་འཁྲུལ་ལུགས་ནི། ངོ་མ་ཤེས་ལ་ལོག་པར་བརྟགས། །ཉོན་མོངས་ 
ལྔ་དང་ལས་གསུམ་གྱིས། །རིགས་དྲུག་ལུས་བླངས་དུཿཁ་མྱོང་། །མ་རིག་ནས་ 
བརྩམས་རྒ་ཤིར་འཁོར། །ཞེས་པས། འདི་ལ་བཞི་སྟེ། རྒྱུ། རྐྱེན། འབྲས་བུ། 
འཁོར་ཚུལ། དང་པོ་ནི། མ་རིག་པའོ། །དེ་ལ་གཉིས་ཏེ། ལྷན་ཅིག་སྐྱེས་པ་དང་། 
ཀུན་ཏུ་བརྟགས་སོ། །དང་པོ་ནི། ངོ་མ་ཤེས་ལ། ཞེས་པས། ཀུན་གཞི་རྟོག་མེད་ 
ཀྱི་ཡེ་ཤེས། རིག་པ་རང་བྱུང་གི་ཡེ་ཤེས་ངོ་མ་ཤེས་པའོ། །དེ་ཡང་གང་གིས་མ་ 
ཤེས་ན། རང་གིས་གང་མ་ཤེས་ན་རང༌། རྒྱུ་མཚན་སྟོན་མཁན་མེད་ནས། དཔེ་ 
ཐོ་ལ། ཐོར་མ་ཤེས་པ་ལྟ་བུའོ། །གཉིས་པ་ཀུན་བརྟག་ནི། ལོག་པར་བརྟགས། 
ཤེས་པས་ངོ་མ་ཤེས་པའི་སྟེང་དུ་ལོག་པར་བརྟགས་པའོ། །དེ་ཡང་གང་གིས་ 
བརྟགས་ན། ཡིད་ཀྱིས། གང་ལ་བརྟགས་ན་ཡུལ་སེམས་གཉིས་ལ། ཇི་ལྟར་ 
བརྟགས་ན། རང་གཞན་གཉིས་སུ་དཔེ་ཐོ་ལ་མིར་བརྟགས་པ་བཞིན་ནོ། །དེ་ནི་ 
རྐྱེན་དང་ཐུན་མོང་པའོ། །གཉིས་པ་རྐྱེན་ནི། ཉོན་མོངས་ལྔ་དང་ལས་གསུམ་ 
གྱིས། །ཞེས་པས། དང་པོ་ཉོན་མོངས་པ་ལ་གཉིས་ཏེ། སྐྱེ་ཚུལ་དང་། མཚན་ 
ཉིད་དོ། །དང་པོ་ནི། ཡུལ་ལྔ་ལ་སྒོ་ལྔའི་དབང་ཤེས་རྟོག་མེད་དུ་སྐྱེ། དེ་ཀུན་
302

༄༅། །ཟབ་གཏེར་ཆོས་ཀྱི་མཛོད་ཁང་།
གཞི་རྟོག་མེད་ཀྱི་ཤེས་པ་དང་དབྱེར་མེད་དུ་གཅིག དེ་རང་ངོ་མ་ཤེས་པར། ཡིད་ 
ཀྱི་ཡུལ་དུ་དཔྱད། ཉོན་ཡིད་ཀྱིས་བདག་ཏུ་བཟུང་། བདག་གཞན་གྱི་ཆ་ལས། 
ཉོན་མོངས་ཆགས་སྡང་རྨོངས་གསུམ་སྐྱེའོ། །དེ་ཡང་ཡུལ་ཡིད་དུ་འོང་བར། ཉོན་ 
ཡིད་ཀྱིས་སྡུག་པར་བཟུང་། ཡོད་ན་དགའ་བ་དང༌། ཡོང་བའི་ཐབས་ལ་འབད་ 
ནས་འདོད་ཆགས་སྐྱེ། ཡུལ་ཡིད་དུ་མི་འོང་བར། ཉོན་ཡིད་ཀྱིས་སྡུག་པར་བཟུང་ 
ནས། མེད་ན་དགའ་བ་དང་མི་འབྱུང་བའི་ཐབས་ལ་འབད་ནས། ཞེ་སྡང་སྐྱེ། 
གཉིས་མེད་དུ་མ་ཤེས་པས། ཉོན་ཡིད་ཀྱིས་བཏང་སྙོམས་སུ་མ་ཤེས་པས་གཏི་
མུག་སྐྱེའོ། །ང་རྒྱལ་དང་ཕྲག་དོག་ནི་དུག་གསུམ་གྱི་ཆ་ལས་བྱུང་བ་སྟེ། ང་རྒྱལ་ 
འདོད་ཆགས། ཕྲག་དོག་ཞེ་སྡང་ངོ་། །
གཉིས་པ་མཚན་ཉིད་ནི། འདོད་ཆགས་ཡུལ་ཁྱད་པར་ཅན་ལ་ཞེན་པ། ཞེ་ 
སྡང་ཡུལ་གཞན་བརླག་པར་སེམས་པ། གཏི་མུག་དངོས་པོར་ཞེན་པས་རྨོངས་ 
པ༑ ང་རྒྱལ་ཕུན་སུམ་ཚོགས་པས་དྲེགས་པ། ཕྲག་དོག་གཞན་གྱི་ཡོན་ཏན་བློར་ 
མི་ཤོང་བའོ། །གཉིས་པ་ལས་ནི། ཉོན་མོངས་པ་དེ་དག་གི་ཆ་ལ་ལས་གསོག དེ་ 
ལ་གསུམ། མི་དགེ་བ། དགེ་བ། ལུང་མ་བསྟན་པའོ། །དང་པོ་ལ་བཅུ་ལས། དང་ 
པོ་ལུས་ཀྱི་ལས་གསུམ་སྟེ། སྲོག་གཅོད་པ་ནི་འདོད་ཆགས་ཞེ་སྡང་གཏི་མུག་ 
གསུམ་ཀ་ལས་བྱུང་ངོ༌། །མ་བྱིན་པར་ལེན་པ་དང་། མི་ཚངས་པར་སྤྱོད་པ་ 
གཉིས་འདོད་ཆགས་ལས་བྱུང་བའོ། །ངག་གི་ལས་བཞི་སྟེ། རྫུན་ནི་རང་ལ་ཕན་ 
པ་འདོད་ཆགས། གཞན་ལ་གནོད་པ་ཞེ་སྡང༌། ཕན་གནོད་མེད་པ་གཏི་མུག 
ཕྲག་དོག་ཚིག་རྩུབ་གཉིས་ཞེ་སྡང་། ངག་འཁྱལ་གཏི་མུག་གི་ཆའོ། །ཡིད་ཀྱི་ 
ལས་གསུམ་སྟེ། བརྣབས་སེམས་འདོད་ཆགས། གནོད་སེམས་ཞེ་སྡང༌། ལོག་ལྟ་
303

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཏི་མུག་ལས་འབྱུང་ངོ་། །གཉིས་པ་དགེ་བ་ནི། མི་དགེ་བཅུ་ལས་ལྡོག་པ་སྟེ་ 
སྲོག་སྐྱོབ་པ། སྦྱིན་པ་གཏོང་བ་ལ་སོགས་པ་བཅུའོ། །གསུམ་པ་ལུང་མ་བསྟན་པ་ 
ནི༑ དགེ་མི་དགེ་གཉིས་ཀ་མ་ཡིན་པའོ། །གསུམ་པ་འབྲས་བུ་ནི། རིགས་དྲུག་ 
ལུས་བླངས་དུཿ ཁ་མྱོང་། །ཞེས་པས། རིགས་དྲུག་ཏུ་ལུས་བླངས་ནས་དུཿ ཁ་མྱོང་ 
བའོ། །དེ་ཡང་ང་རྒྱལ། ཕྲག་དོག འདོད་ཆགས་ཀྱིས་ཀུན་ནས་བསླངས་པའི་ 
དགེ་བ་དམིགས་པ་དང་བཅས་པས་མཚན་མ་དང་བཅས་པ། སྲོག་མི་གཅོད་པ་ 
ལ་སོགས་པ་བཅུས། མཐོ་རིས་གནས་གསུམ་བསྐྱེད་དོ། །གཏི་མུག་སེར་སྣ་ཞེ་ 
སྡང་གིས། ཀུན་ནས་བསླངས་པའི་མི་དགེ་བ་བཅུ་སྲོག་གཅོད་པ་ལ་སོགས་པ་བཅུས། 
ངན་སོང་གནས་གསུམ་དུ་སྐྱེད་དོ། །ཚད་མེད་བཞི་དང་མི་གཡོ་བས་ཚངས་རིས་ 
ལ་སོགས་པར་སྐྱེད་པའོ། །སྡུག་བསྔལ་ནི། དམྱལ་བ་ལ་ཚ་གྲང་ལ་སོགས་པ་བསམ་ 
གྱིས་མི་ཁྱབ་བོ། །
བཞི་པ་འཁོར་ཚུལ་ནི། མ་རིག་ནས་བརྩམས་རྒ་ཤིར་འཁོར། །ཞེས་པས། རྟེན་ 
འབྲེལ་བཅུ་གཉིས་སོ། ། དེ་ལ་གཉིས། སྐད་ཅིག་མ་ལྔའི་རྟེན་འབྲེལ་དང་། ལུས་ 
ཅན་སྐྱེ་བའི་རྟེན་འབྲེལ་ལོ། །དང་པོ་ནི། ཀུན་གཞི་རྟོག་མེད་ཀྱི་ཤེས་པ། རང་ངོ་ 
མ་ཤེས་པ་ནི་མ་རིག་པ། ཡིད་ཤེས་ཡུལ་ལ་སྦྱོར་བ་འདུ་ཤེས། ཡུལ་གང་ཡིན་ 
འདུ་ཤེས་པ་རྣམ་ཤེས། ཡུལ་གྱི་བརྗོད་བྱ་འབྱུང་བ་མིང་དང་གཟུགས། ཡུལ་གྱི་ 
སྤུ་རིས་འབྱེད་པ་སྐྱེ་མཆེད། ཡུལ་དང་ཤེས་པ་འདྲེས་པ་རེག་པ། ཡུལ་གྱི་རྣམ་ 
པ་མྱོང་བ་ཚོར་བ། ཡུལ་ལ་ཆགས་སྡང་སྐྱེས་པ་སྲེད་པ། སྤོང་ལེན་བྱེད་པ་ལེན་ 
པ༑ དེས་ལས་གསོག་པ་སྲིད་པ། ལས་དེའི་རྗེས་སུ་འབྲང་བ་སྐྱེ་བ། དེ་མྱོང་བས་ 
འཛད་པ་རྒ་ཤི་སྟེ། ཤེས་པ་གང་སྐྱེས་ཀྱི་སྟེང་ན་ཚང་བ་ནི་ལུགས་འབྱུང་ངོ་། །
304

༄༅། །ཟབ་གཏེར་ཆོས་ཀྱི་མཛོད་ཁང་།
གཉིས་པ་ནི། རིག་པ་རང་ངོ་མ་ཤེས་པས་མ་རིག་པ། སྔོན་གྱི་ལས་ཀྱིས་སེམས་ 
མངོན་པར་འདུ་བྱེད་པས་འདུ་བྱེད། སྔ་མ་དང་འདིའི་མཚམས་སྦྱོར་བས་རྣམ་
ཤེས། མིང་དང་གཟུགས་གནས་སྐབས་ཀྱིས་མཚམས་སྦྱོར་མངལ་དུ་ཉེར་སྤྱོད་ 
སྐྱེ་བ་སྐྱེ་མཆེད། ཡུལ་སྤྱོད་པ་རེག་པ། བདེ་སྡུག་མྱོང་བ་ཚོར་བ། ཟ་བར་ནུས་ 
པ་སྲེད་པ། བླང་བའི་བྱ་བ་བྱེད་པ་ལེན་པ། ལུས་སུ་སྨིན་པ་སྲིད་པ། མངལ་ནས་ 
ཐོན་པ་སྐྱེ་བ། ལུས་གོག་པ་རྒས་པ། སྲོག་དང་བྲལ་བ་ཤི་བ་སྟེ་ལུགས་འབྱུང་ངོ༌། ། 
མདོར་ན། སྟོང་པ་ལ་སྤྲོས་པ་འབྱུང་སྟེ། ཡུལ་ལ་བདག་ཏུ་བཟུང་བས། བདག་ 
ལ་གཞན་བྱུང༌། དེ་ལས་ཉོན་མོངས་དུག་གསུམ་སྐྱེ། དེ་ཡིས་ལས་གསུམ་དུ་ 
བསགས། ལས་རྣམ་སྨིན་དུ་མྱོང་སྟེ། རྟག་པས་དོན་ལྟར་ཆགས། ཆགས་པས་ 
ཞེན་ནས་འཁོར་བ་གྲུབ་པའོ། །དེ་ནི་རྣམ་རྟོག་གིས་སྒྲོ་བཏགས་ནས་མེད་བཞིན་ 
དུ་སྣང་བ་ཡིན་པས། རང་བཞིན་ཤེས་ན་གྲོལ་བ་ཡིན་ཏེ། འཁྲུལ་པ་རྩད་ནས་ 
ཆོད། བར་ལག་རྨང་ནས་འགྱེལ། འགྲམ་རྡོ་རྟིང་ནས་འཐོན། འཁོར་བ་ལུགས་ 
ནས་ལྡོག་སྟེ་སངས་རྒྱས་ཉིན་འགུགས་སོ། །དེའི་དང་པོ་རང་སར་སླེབས་པ་རྒྱལ་ 
བུ་དམངས་འཁྱམས་པ་རྒྱལ་སར་ཐོན་པ་ལྟ་བུའོ། །ཐག་སྦྲུལ་ངོ་ཤེས་པ་ལྟ་བུའོ། ། 
བཅིངས་པ་རང་སར་གྲོལ་བ་སྦྲུལ་གྱི་མདུད་པ་ལྟ་བུའོ། །གཉིས་པ་ལམ་གྱི་མན་ 
ངག་ལ་ལྔ་སྟེ། མཐའ་ལ་མི་གནས་པའི་ལྟ་བ། རིག་པ་རང་ལུགས་ཀྱི་སྒོམ་པ། འཁྲུལ་ 
པ་རང་གྲོལ་གྱི་སྤྱོད་པ། འགྱུར་མེད་གནད་དུ་བཏང་བ་ལ་ཟླ་བའི་གདམས་ངག་ 
གོ༑ ༑དང་པོ་ལ་བཞི་སྟེ། གནས་ལུགས། ཆགས་ལུགས། ཡིན་ལུགས། གྲོལ་ 
ལུགས་སོ། །དང་པོ་ནི། ཡིན་ཚུལ་ཅིར་ཡང་མ་ངེས་ཏེ། །ཞེས་པས། ལུང་ནི། རང་ 
བཞིན་གཅིག་ཏུ་མ་ངེས་པས། །ཞེས་སོ། །
305

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དགོས་ཆེད་ནི་གཉིས་ཏེ། གཞན་སེལ་ནི། སྣང་བ་དངོས་པོ་ཕྱོགས་གཅིག་ 
པར་འཛིན་པའི་ཞེན་པ་གྲོལ་བའོ། །དོན་གཉེར། སེམས་ཉིད་ངོས་གཟུང་མེད་ 
པར་རྟོགས་པའོ། །མན་ངག་ནི་སེམས་ཀྱི་ཆོས་ཉིད་དེ་འཁོར་བའི་ཆོས་ཁོ་ནར་ 
ཡང་མ་ངེས་ཤིང་གཟུང་དུ་མེད། ལམ་ཐེག་པ་རིམ་པ་དགུའི་ཆོས་ཁོ་ནར་ཡང་ 
ལ་ངེས་ཤིང་གཟུང་དུ་མེད། དེ་བཞིན་དུ། སངས་རྒྱས་དང་། སེམས་ཅན། བདེ་ 
བ༑ དུཿཁ། སྐྱོན་ཡོན་ལ་སོགས་པ་གང་གིས་ཀྱང་ཕྱོགས་གཅིག་ཏུ་མ་ངེས་ཤིང་།
གཟུང་དུ་མེད་པས་ཡིན་པ་མེད་པའི་ལྟ་བ་ཞེས་བྱ། སྤོང་གཅོད་བསྒྲུབ་ཏུ་མེད་ 
པའི་ལྟ་བ་ཞེས་བྱ། སྒྲོ་བཏགས་པའི་མཐའ་ལས་མི་གནས་པའི་ལྟ་བ་ཞེས་བྱའོ། ། 
གཉིས་པ། སྣང་ཚུལ་ཅིར་ཡང་འཆར་བར་བྱེད། །ཅེས་པས། ལུང་ནི། ཇི་ལྟར་ 
བཏགས་པ་དེ་ལྟར་སྣང༌། །ཞེས་སོ། །དགོས་ཆེད་ནི་གཉིས་ཏེ། གཞན་སེལ་ནི། 
སྟོང་པ་ཕྱོགས་གཅིག་པར་འཛིན་པའི་ཞེན་པ་གྲོལ་བའོ། །དོན་གཉེར་ཕྱོགས་ 
མེད་ཀུན་ཤར་དུ་རྟོགས་པའོ། །མན་ངག་ནི། སེམས་དེ་འཁོར་བའི་ཆོས་སུ་སྣང་ 
སྟེ༑ རྟོགས་ན་སྐུ་དང་ཡེ་ཤེས་སུ་འཆར། ལམ་ཐེག་པ་རིམ་པ་དགུའི་ཆོས་སུ་ 
ཡང་འཆར། དེ་བཞིན་དུ། བདེ་བ། དུཿཁ། སྐྱོན་ཡོན་ལ་སོགས་པ་རྐྱེན་གང་ 
འཕྲད་དུ་སྣང་བ་ཡིན་པས། མིན་པ་མེད་པའི་ལྟ་བ་ཞེས་བྱའོ། །རྣམ་དཔྱད་ 
དགག་ཏུ་མེད་པའི་ལྟ་བ་ཞེས་བྱ། སྐུར་འདེབས་ཆད་པའི་མཐའ་ལས་གྲོལ་བའི་ 
ལྟ་བ་ཞེས་བྱའོ། །གསུམ་པ་ནི། སྣང་ཚད་སེམས་ཉིད་རང་ཤར་ཡིན། །ཞེས་པས། 
ལུང་ནི། རང་ལས་མེད་ཀྱི་གཞན་མ་ལྟ། །ཞེས་སོ། །དགོས་ཆེད་ལ་གཉིས་ཏེ། 
གཞན་སེལ་སྣང་བ་སེམས་ལས་ཐ་དད་དུ་འཛིན་པའི་ཞེན་པ་གྲོལ་བ། དོན་གཉེར། 
ཆོས་ཐམས་ཅད་སེམས་ཉིད་རང་ཤར་དུ་རྟོགས་པའོ། །མན་ངག་ནི། འཁོར་བར་
306

༄༅། །ཟབ་གཏེར་ཆོས་ཀྱི་མཛོད་ཁང་།
སྣང་བ་ཡང་རང་གི་སེམས་ཤར་བ་ཡིན་ཏེ། སེམས་ལས་མ་གཏོགས་པའི་འཁོར་ 
བ་གཞན་ན་མེད། འདས་པར་སྣང་བ་ཡང་སེམས་ཉིད་རང་ཤར་བ་ཡིན་ཏེ། 
སེམས་མ་ཡིན་པའི་མྱང་འདས་གུད་ན་མེད། ལམ་ཐེག་པ་རིམ་དགུའི་ཆོས་སུ་ 
ཡང་སེམས་རང་སྣང་བ་ཡིན་ཏེ།རང་སེམས་མ་ཡིན་པའི་ཐེག་པ་རིམ་དགུ་མེད་
དོ༑ ༑དེ་ལྟར་འཁོར་འདས་གཉིས་ཀྱི་ཆོས་སུ་རང་ཤར་བ་ཡིན་པས། མིན་པ་ 
མེད་པའི་ལྟ་བ། རང་སེམས་མ་ཡིན་པའི་ཆོས་གཞན་མེད་པས་ཡིན་པ་མེད་ 
པའི་ལྟ་བ། སེམས་ཀྱི་ཆོས་ཉིད་ཇི་ལྟར་བསྒྲུབ་པ་ལྟར་གྲུབ་པས། རྣམ་དཔྱད་ 
དགག་ཏུ་མེད་པའི་ལྟ་བ། རང་སྣང་ལ་རྒྱུན་ཆད་མེད་པས་མེད་པ་སྐུར་འདེབས་ཀྱི་ 
མཐའ་ལས་འདས་པའི་ལྟ་བ། དེའི་ངོ་བོ་སྟོང་པ་ཡིན་པས་ཡོད་པ་སྒྲོ་འདོགས་
ཀྱི་མཐའ་ལས་འདས་པའི་ལྟ་བ་ཞེས་བྱའོ། །
བཞི་པ་ནི། རང་གྲོལ་རྟོགས་པ་ལྟ་བའོ། །ཞེས་པས། ལུང་ནི། གྲོལ་བ་རང་བྱུང་ 
གཞན་ལ་མིན། །ཞེས་སོ། །དགོས་ཆེད་ལ་གཉིས་ཏེ། གཞན་སེལ་ནི། འཁྲུལ་པ་ 
རང་རྒྱུད་པར་འཛིན་པའི་ཞེན་པ་གྲོལ། དོན་གཉེར་དང་རང་གྲོལ་རྟོགས་པའོ། ། 
མན་ངག་ནི། རྣམ་རྟོག་འཁྲུལ་པའི་སྣང་བ་འདི་དག་ཡུལ་གཞན་མིན། བྱེད་པ་ 
པོ་གཞན་གྱིས་མ་བྱས། བྱུང་བ་གཞན་ནས་མ་བྱུང༌། རྣམ་པ་གཞན་དུ་མི་ 
འདུག་པས། རང་གི་སེམས་རང་ཤར་བ་ཡིན་ཏེ། ཆུ་རླབས་ཤར་བ་ཡིན་ནོ། ། 
རང་དུ་ཤེས་ཙ་ན་གཞན་འཛིན་མི་སྐྱེ་སྟེ། ཕ་གཅིག་ལ་བུ་བརྒྱ་ཡོད་ཀྱང་། ཕ་ 
བསད་པའི་སེམས་མི་སྐྱེ་བ་བཞིན་ནོ། །གཞན་འཛིན་མེད་པ་དེ་ཀ་ལ་རང་གྲོལ་ 
ཞེས་བྱ་སྟེ། གཉིས་འཛིན་མེད་ཅིང་གཉིས་མེད་རྟོགས་པའི་ཕྱིར་རོ། །དེ་ལྟར་ 
གཉིས་མེད་དུ་རྟོགས་པས། མངོན་སུམ་དུ་མཐོང་། རྗེན་པར་ཤར། བདེ་ཆེན་དུ་
307

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མྱོང་། མ་ནོར་བར་རྟོགས་ཏེ། འཁོར་འདས་ཀྱི་སོ་མཚམས་ཕྱེད། ཐེ་ཚོམ་དང་ 
སྒྲོ་འདོགས་ཆོད། སྙམ་བྱེད་ཀྱི་བག་ཆགས་ཡལ་ཏེ། མིས་གང་དུ་ཕྱིན་ཡང་ས་ 
སྟེང་། བྱས་གང་དུ་འཕུར་ཡང་ནམ་མཁའ། ཉས་གང་དུ་ཕྱིན་ཡང་ཆུ་ལས་མི་ 
འདའ་བ་བཞིན་དུ། སྣང་སྲིད་འཁོར་འདས་ཀྱི་དཀྱིལ་འཁོར་འདི་ཐམས་ཅད།
རང་ཤར། རང་གྲོལ། ལྟ་བའི་རྦ་ཀློང་གཅིག་ཏུ་འཆར་བ་ཡིན་ནོ། །ལྟ་བ་རྟོགས་ 
པའི་དཔེ་ནི། ངམ་འབྲོག་གཡང་ས་མེད་པ། ཁྱུང་ནམ་མཁའ་ལ་ལྡིང་བ་ལྟ་བུ། 
ཉམ་ང་བ་དང་བག་ཚ་མེད་པ་སེང་གེ་གངས་ལ་ཉལ་བ་ལྟ་བུ། སྤང་སྒྲུབ་བླང་ 
དོར་མེད་པ་རིན་པོ་ཆེའི་གསེར་གླིང་དུ་ཕྱིན་པ་ལྟ་བུའོ། །གཉིས་པ་སྒོམ་པ་ལ་ 
བཞི་སྟེ། སེམས་ཀྱི་གཞག་ཐབས། ཉམས་སྐྱེ་ཚུལ། སྣང་བ་སྒོམ་དུ་ངོ་སྤྲད་ལ། 
རྟོག་པ་སྒོམ་དུ་ལ་ཟླ་བའོ། །དང་པོ་ནི། སོ་མ་རང་དྭངས་ལྷུག་པར་གཞག །ཅེས་ 
པས། སོ་མ་ཤོར་བས། སོ་མ་སྟེ། ཤེས་པ་རང་ལུགས་སུ་ཆམ་མེ། གཉེན་པོ་མེད་ 
པས་རང་དྭངས་ཏེ། རིག་པ་ཡུལ་མེད་དུ་རྗེན་ནེ། འབད་རྩོལ་མེད་པར་ལྷུག་པ་ 
སྟེ༑ རང་སེམས་བཟོ་མེད་དུ་ཤིག་གེ མདོར་ན་ཤེས་པ་པོ་མ་ཤོར། གཉེན་པོའི་ 
སྣ་རྟེན་མ་ཞུགས་ཏེ། ཡིད་ཀྱིས་བཟོ་མ་བྱས་པ་ཤེས་པ་ཁོ་རང་རང་ལུགས་སུ་ 
ཆམ་བཞག དེ་ཀ་ལ་སྒོམ་པ་ཟེར་བ་ཡིན་ཏེ། རང་གཞན་མཉམ་པར་གནས་པ་ 
ལ༑ ༑སྒོམ་ཞེས་མིང་དུ་བཏགས་པ་ཡིན། །ཞེས་སོ། །དེ་ལས་གཞན་པ་བློ་ཡིས་ 
བྱས་པ་གསལ་གསལ་རིག་རིག མཐོ་མཐོ་གཅིག་བསྒོམ་དུ་མེད་དེ། སེམས་དང་ 
ཆོས་ཅི་ཡང་མ་ཡིན་པས། སྒོམ་པའི་ཚེ་ན་ཅི་ཡང་མི་སྒོམ་མོ། །ཞེས་སོ། །དེ་ལྟར་ 
བཞག་པས་རིག་པ་ཁོ་རང་གི་གནས་ལུགས་རྗེན་པ་ཞིག་འཆར། དེ་བྱས་པ་མིན། 
བྱུང་བ་ཡིན། རང་ཆས་སུ་ཡོད་པ་ངོ་ཤེས་པ་ཙམ་ཡིན། གནས་ལུགས་དེ་ཡིན།
308

༄༅། །ཟབ་གཏེར་ཆོས་ཀྱི་མཛོད་ཁང་།
ངོ་ཡང་དེ་སྤྲད་པ་ཡིན། ཉམས་སུ་ཡང་དེ་ལེན་པ་ཡིན་ནོ། །གཉིས་པ་ནི། རྟོག་ 
མེད་རང་གསལ་རྗེན་པར་འཆར། ། ཞེས་པས། སྒོམ་ལ་ཞི་གནས་ལྷག་མཐོང་ 
གཉིས་ཡིན་ཏེ། ཤེས་པ་རང་ལུགས་སུ་ཆམ་བཞག་པས། རྣམ་རྟོག་ཐམས་ཅད་ 
རང་སར་ཆམ་ཞི་ནས། སེམས་རང་སར་ལྷན་ནེ་གནས་པ་ཞིག་འོང་། དེ་ཀ་ལ་ 
ཞི་གནས་ཟེར། དེ་ཀའི་རང་མདངས་ཡུལ་མེད། རང་གསལ་དུ་རྗེན་ནེ་ལྷག་གེ་ 
བ་ཞིག་ཡོད། དེ་ཀ་ལ་ལྷག་མཐོང་ཟེར། དེ་གཉིས་དབྱེར་མེད་དུ་གནས་པ་ 
སེམས་ཀྱི་གནས་ལུགས་ཏེ། དེ་ངོ་ཤེས་པ་ལ་སེམས་ཀྱི་རང་ངོ་ཤེས་པ་ཟེར་བ་ 
ཡིན། དེ་བྱས་པ་མིན་བྱུང་བ་ཡིན། དེ་ཁོ་རང་གི་གནས་ལུགས་གདོད་མ་ནས་ 
དེ་ལྟར་གནས་པ་ཡིན་ཏེ། གཞན་ནས་འོངས་པ་མ་ཡིན་ཏེ། ཡེ་ནས་གནས་པའི་ 
ཆིག་ཆོས་ཡིན། །ཞེས་སོ།
དེ་ཀ་ཁམས་གསུམ་སེམས་ཅན་གྱི་སེམས་ཉིད་ཡིན། དུས་གསུམ་སངས་རྒྱས་ 
ཀྱི་དགོངས་པ་ཡིན། བླ་མས་ཀྱང་དེ་ངོ་སྤྲད་པ་ཡིན། སློབ་མས་ཀྱང་དེ་ལ་ངོ་ 
ཤེས་བྱེད་པ་ཡིན། ཉམས་སུ་ཡང་དེ་ལེན་པ་ཡིན་ནོ། ། གསུམ་པ་ནི། སྣང་ 
སེམས་དབྱེར་མེད་ངོ་བོ་གཅིག །ཅེས་པས། སྣང་བ་སེམས་ལ་ཚུར་མ་འཆོལ། 
སེམས་ཀྱིས་སྣང་བ་ཕར་མ་བཟུང་། དེས་ན་སྣང་བ་དཀར་དམར་དུ་ལམ་མེ་བ་ 
འདི། གནས་ལུགས་ཀྱི་རང་སྣང་། དེ་ལ་ཡུལ་དུ་བཟུང་ན་འཇིག་རྟེན་པའི་ཤེས་ 
པ་འཁྲུལ་སྣང་། དེའི་དུས་ན་ཡང་གཉིས་སུ་སོང་བ་མེད། སྔར་གཉིས་སུ་ཡོད་ 
པ་ད་ལྟ་གཅིག་ཏུ་འདྲེས་པ་མིན། གདོད་མ་ནས་སྣང་སེམས་དབྱེར་མེད་དུ་ 
གནས་པ་ཡིན། གཉིས་སུ་བཟུང་བ་མེད་དེ། ཡིད་ཤེས་རྟོག་པས་བཟུང་བ་ཡིན་ 
ནོ༑ ༑དེས་ན་སྣང་སྲིད་འཁོར་འདས་ཀྱི་ཆོས་ཐམས་ཅད། གཤིས་ཅིར་ཡང་མ་
309

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ངོ་བོ་ཅིར་ཡང་མི་རྟོག་པ་དེ་གཞི་གནས། གདངས་ཡུལ་མེད་དུ་གསལ་གྲུབ་པ།
བ་ལྷག་མཐོང་། དེ་གཉིས་ཐ་མི་དད་པ་གཞི་གནས་ལྷག་མཐོང་དབྱེར་མེད། 
ཡང་སྣང་བ་དཀར་དམར་དུ་ལམ་མེ་བ་འདི། གནས་ལུགས་ཀྱི་རང་སྣང། དེ་མ་ 
བཀག་རང་ལུགས་སུ་བཞག་པས། ཡུལ་འཛིན་རྟོག་པ་མེད་པ་གཞི་གནས། སྣང་ 
བ་འཛིན་མེད་དུ་གསལ་བ་ལྷག་མཐོང་། སྣང་ཐོག་ན་གཞི་གནས་ལྷག་མཐོང་ 
གཉིས་ལྡན་དུ་ཡོད་པས་སྣང་བ་བསྒོམ་དུ་ངོ་སྤྲད་པ་ཡིན་ཏེ། དེའི་ངོ་བོ་བལྟས་ 
པས་ངོ་བོ་ཅིར་ཡང་མ་གྲུབ་པས། གདངས་འགག་མེད་དུ་གསལ་བས། གསལ་ 
སྟོང་རྗེན་པ་ཡིན་ནོ། ། དེ་ཡང་རྟོག་པ་དེ་ཚུར་བཀུག་ནས། གསལ་སྟོང་དུ་སོང་ 
བ་ཡིན། ཡལ་བའི་རྗེས་ལ་གསལ་སྟོང་དུ་སོང་བ་མིན། རྟོག་པ་རྟོ་ལེ་བ་དེ་ཀ་ 
གསལ་སྟོང་དུ་ཡོད་དེ། གསལ་སྟོང་དུ་འདུག་པ་དེ་རྟོག་པའི་གནས་ལུགས་ཡིན། 
འགྱུས་པ་དེ་སྒྲོ་བཏགས་པ་ཡིན། དེའི་དུས་ན་ཡང་གསལ་སྟོང་དུ་ཡོད་དེ། དེས་ 
ན་རྟོག་པའི་གཤིས་སྐྱེ་འགག་གནས་གསུམ་དུ་བྲལ་བ། ཞི་གནས་རྩལ་སྣང་རྟོག་ 
པ་རུ་ཡེ་རེ་དེ་ལྷག་མཐོང་། ཡང་རྟོག་པ་རུ་ཤར་བ་དེ་སེམས་ཀྱི་སྤྱོད་ཁྱེར། དེའི་
ངོ་བོ་ལ་ལྟ་བ་ཞི་གནས། བལྟས་པས་གསལ་སྟོང་དུ་འདུག་པ་ལྷག་མཐོང་ངོ་། ། 
དེ་ཙམ་ན་ཆུ་གླིང་ན་ཆུ་རུ། བྱེ་གླིང་ན་བྱེ་མ། གསེར་གླིང་ན་གསེར་ཁོ་ན་ལྟར། 
ཐུན་དང་དུམ་བུ་མེད། བར་དང་མཚམས་མེད། སྣང་སྲིད་འཁོར་འདས་ཀྱི་ 
དལ་འདི་ཐམས་ཅད། བསྒོམ་གྱི་རྦ་ཀློང་གཅིག་ཏུ་འཆར་རོ། །དེ་ནི་རྟོག་མེད་ 
དུ་གནས་པ་རྒྱ་མཚོའི་གཏིང་ལྟ་བུ། ཡུལ་མེད་དུ་གསལ་བ་བུམ་ནང་གི་མར་མེ་ 
ལྟ་བུ། སྣང་བ་བསྒོམ་དུ་འཆར་བ་གུ་རྩེ་ བྱ་བ་སེམས་ཅན་གང་དུ་སྐྱུར་དང་མི་འགྱེལ་བ་ལྟ་བུ་ 
ཞིག་ཡོད་གསུངས། ལྟ་བུ། རྟོག་པ་བསྒོམ་དུ་འཆར་བ་ནགས་ལ་མེ་མཆེད་པ་ལྟ་བུའོ། །
310

༄༅། །ཟབ་གཏེར་ཆོས་ཀྱི་མཛོད་ཁང་།
གསུམ་པ་སྤྱོད་པ་ལ་བཞི་སྟེ། ཉམས་སྣང་ངོས་གཟུང་བ། སེམས་སུ་བསྟན་པ། 
རོ་མཉམ་པ། ཞེན་མེད་དུ་བསྐྱང་བའོ། །དང་པོ་ནི། རྐྱེན་སྣང་ཕྲ་རགས་མཐོ་ 
དམན་ཀུན། །ཞེས་པས། རྣལ་འབྱོར་པས་ཉམས་སུ་ལེན་པའི་དུས་སུ། རྐྱེན་སྣང་ 
མི་འདྲ་བའི་དབང་གིས། ཉམས་ཀྱི་མཐོ་དམའ་དང་། རྣམ་རྟོག་ཕྲ་རགས་དུ་མ་ 
འབྱུང་སྟེ། རེས་ཤེས་པ་གསལ་བ་ཁམས་བདེ་བ་ལ་སོགས་མཐོ་ཉམས་དུ་མ་ 
འཆར། རེས་ཤེས་པ་མི་གསལ་ཁམས་མི་བདེ། སྐྱོ་འཇིགས་ལ་སོགས་པ་དམའ་ 
ཉམས་དུ་མ་འཆར་རོ། །
དེ་བཞིན་དུ་ཕྲ་བ་རྨི་ལམ་དུ་ཕྲ་བ་རྨི། བཟང་ངན་གཅིག་ནས། རགས་པ་ཡི་ 
དམ་གྱི་ཞལ་མཐོང་བའམ། འདྲེ་མ་རུངས་པ་མངོན་སུམ་དུ་བྱུང་བ་ལ་སོགས་ 
པའི་བར། སྣ་ཚོགས་ཅིར་ཡང་འབྱུང་ཞིང་འཆར་ཏེ་ ཉམས་ལེན་དྲག་ཏུ་བྱས་ན་སེམས་ལ་ 
ཅིར་ཡང་འཆར། ཉམས་ལ་མཐོ་དམན་མང་དུ་འབྱུང་སྟེ། གནས་སམ་མཚམས་ཀྱི་འཁར་བུ་ཆེ༔! འཕྲང་ཉམ་པ་བས་ 
དམ། བར་ཆད་སྤྲིན་བུ་བསམ། གདམས་ངག་གི་གནད་དགོས། ཉམས་སུ་མ་བླངས་ན་དེས་མི་འབྱུང་སྟེ། ཁང་སྟོང་དུ་ 
རྐུན་མ་མི་ཡོང༌། སྤྲང་པོ་ལ་ཇག་པ་མི་ཡོང་། སྐྱེ་བོ་ལ་བདུད་མི་ལྡང་ངོ༌། །དེ་བཞིན་དུ་བར་ཆད་མེད་པའི་མི་ལ་ 
ཡོན་ཏན་མེ་འབྱུང་བའོ། ། མངོན་སུམ་རྨི་ལམ་གཟི་བརྗིད་དོ། །གཉིས་པ། རྟོག་པ་ 
སེམས་ཀྱི་ཆོ་འཕྲུལ་ཡིན། །ཞེས་པས། གོང་གི་ཉམས་སྣང་ཐམས་ཅད་རང་གི་ཆོ་ 
འཕྲུལ། རྣམ་པར་རྟོག་པའི་རང་གཟུགས་ཤར་བ་ཡིན་ཏེ། མཐོ་ཉམས་ཐམས་ 
ཅད་རང་གི་སེམས་ཀྱི་ཆོ་འཕྲུལ། བཟང་རྟོག་གི་རང་གཟུགས། དམའ་ཉམས་ 
ཐམས་ཅད་རང་གི་སེམས་ཀྱི་ཆོ་འཕྲུལ། ངན་རྟོག་གི་རང་གཟུགས་ཤར་བ་ཡིན་ 
ནོ༑ ༑དེ་བཞིན་ལྷ་འདྲེ་ལ་སོགས་པ་ཕྲ་རགས་ཇི་ཙམ་ཤར་ཡང་། རང་གི་སེམས་ 
ཀྱི་ཆོ་འཕྲུལ་ཤར་བ་ཡིན་གྱིས། སེམས་ལས་གཞན་པའི་ཕྱི་རོལ་གྱི་གདོན་བདེན་
311

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པར་གྲུབ་པ་ཅི་ཡང་མེད་དོ།།ཆོ་འཕྲུལ་ཆེན་པོ་བཀག་པ་མེད། །ཅེས་དང༌། 
རང་ལས་མེད་ཀྱི་གཞན་མ་བལྟ། །ཞེས་སོ། །གསུམ་པ་ནི། ཞུམ་དང་རེངས་པ་མི་ 
བྱ་སྟེ། །ཞེས་པས། སྐྱེ་འཇིགས་འདྲེ་སྣང་ལ་སོགས་པ་ངན་སྣ་ཚོགས་དམའ་བའི་ 
ཉམས་ཅི་ཤར་ཡང་ཞུམ་པ་མི་བྱ། དགའ་བདེ་ལྷ་སྣང་ལ་སོགས་པ་བཟང་རྟོག་ 
ཕྲ་རགས་ཅི་ཤར་ཡང་ཁྱེངས་པ་མི་བྱ། དགའ་བར་མི་སྒོམ། ཡོན་ཏན་དུ་མི་ 
གཟུང་། ཡི་དམ་གྱི་ལྷ་འོད་ཁོར་རེ་བྱུང་ཡང་དགའ་བ་དང་ཁྱེངས་པ་མི་བྱ། གཤིན་ 
རྗེ་ཆོས་ཀྱི་རྒྱལ་པོས་ལྕགས་ཀྱུ་ཁྱེར་བྱུང་ཡང་མི་དགའ་བ་དང་ཞུམ་པ་མི་བྱ། དེ་
ཐམས་ཅད་མཉམ་པ་ཆེན་པོར་རྩལ་སྦྱང་། མཉམ་པར་ཤེས་ན་སངས་རྒྱས་ཀུན་ 
གྱི་རྗེ། །ཞེས་སོ། །
བཞི་པ་ནི། ཞེན་མེད་རང་གྲོལ་སྤྱོད་པ་ཡིན། །ཞེས་པས། དམའ་བའི་སེམས་ 
ཅི་ཙམ་ཤར་ཡང་རང་གི་སེམས་ཤར་བ་ལས། གཞན་མེད་པས། ངན་རྟོག་གིས་ 
ཞུམ་པ་མི་བྱ་བར་རང་ཤར་རང་གྲོལ་དུ་རྩལ་སྦྱང་། མཐོ་བའི་སེམས་ཇི་ཙམ་ 
ཤར་ཡང་། རང་གི་སེམས་ཤར་བ་ལས་གཞན་མེད་པས། བཟང་རྟོག་གི་ཞེན་པ་ 
མེད་པར་རང་ཤར་རང་གྲོལ་དུ་རྩལ་སྦྱང་ངོ་། །ཆོས་ཐམས་ཅད་རང་གི་སེམས་ 
སུ་མ་ཤེས་ན། གཞན་འཛིན་སྐྱེ། གཞན་འཛིན་སྐྱེས་ན་མཐོ་བ་དང་། དམའ་ 
བའི་ཉམས་ལ། ཞུམ་པ་དང་ཁྱེངས་པ་བྱུང་ནས་ཉམས་ཁ་འབོ་ཞིང་བར་ཆོད་ 
འབྱུང་ངོ་། །ཆོས་ཐམས་ཅད་རང་གི་སེམས་སུ་ཤེས་ནས། གཞན་འཛིན་མི་སྐྱེ། 
གཞན་འཛིན་མེད་ན་ཉམས་མཐོ་དམན་ལ་ཞུམ་པ་དང་ཁྱེངས་པ་མི་འབྱུང་
བས་ཉམས་ཁ་མི་འབོ་བར་ཆད་མི་འབྱུང་ངོ༌། །དེས་ཆོས་ཐམས་ཅད་རང་ཤར་ 
རང་གྲོལ་གྱི་གནད་ ནམ་མཁའ་དང་ཆོ་འཕྲུལ་ལྟ། མེ་ལོང་གཟུགས་བརྙན་ལྟ་བུའོ། ། གོ་བར་བྱའོ། །
312

།ཟབ་གཏེར་ཆོས་ཀྱི་མཛོད་ཁང་།
དེ་ལྟར་རྟོགས་ཙ་ན་སྤངས་སྒྲུབ་བཟང་གཏད་མེད། ཐེ་ཚོམ་དང་འཁུ་འཕྲིག་ཟ། 
དགག་སྒྲུབ་དང་འཁྲིགས་ཆ་ཟད་ནས། ཤུགས་བྱུང་གིས་རང་གྲོལ་ཞེན་མེད་དུ་
བྱའོ། །
བཞི་པ་གནད་དུ་བཏང་བ་ལ་བཞི་སྟེ། གནས་པ་སོ་གཟུང་བ། གསལ་བ་མདངས་ 
འདོན་པ། སྟོང་པས་རྒྱས་གདབ་པ། དབྱེར་མེད་དུ་གཏན་ལ་དབབ་པའོ། །དང་ 
པོ་ནི། གང་བྱེད་རང་སོ་ངང་ལ་གནས། །ཞེས་པས། གང་གནས་ན། རང་སེམས། 
གང་ལ་གནས་ན། ཉམས་ལེན་གང་བྱེད་པའི་ངང་ལ་གནས་པ་ཡིན་ཏེ། མདོ་ 
འདོན་ན་མདོའི་ངང་། གཏོར་མ་བཏང་ན་གཏོར་མའི་ངང༌། སྔགས་ཟློས་ན་ 
སྔགས་ཀྱི་ངང་། ལྷ་བསྒོམ་ན་ལྷའི་ངང་ལ་གནས་པའོ། །ཇི་ལྟར་གནས་ན། གཞི་ 
གནས་ལྟེང་པོ་དྲན་མེད་ལ་གནས་པ་ལྟ་བུ་ནི་མ་ཡིན་ཏེ། ཉམས་ལེན་གང་བྱེད་ 
པའི་ངང་ལས་གཞན་དུ་མ་ཡེངས། མ་འགྱུས། མ་འཕྲོས་པའོ། །གཉིས་པ་ནི། 
དེའི་ངོ་བོ་རང་གསལ་བ། །ཞེས་པས། གང་གསལ་ན་རང་གི་སེམས་གང་དུ་ 
གསལ་ན། གང་ལ་གནས་པ་དེའི་ངང་དུ་གསལ་བ་ཡིན་ཏེ། མདོ་འདོན་ན་ 
མདོའི་ངང་། གཏོར་མ་གཏོང་ན་གཏོར་མའི་ངང༌། སྔགས་ཟློས་ན་སྔགས་ཀྱི་ 
ངང་། ལྷ་སྒོམ་ན་ལྷའི་ངང་དུ་གསལ་ལོ། །ཚུལ་ཇི་ལྟར་གསལ་ན། ཡུལ་དང་ 
ཡུལ་ཅན་གཉིས་མེད་པས། ཡུལ་མེད་དུ་གསལ་བའོ། །དེ་ཡང་ཆོས་ཐམས་ཅད་ 
རང་གི་སེམས་ལས་མེད་པས། ཡུལ་མ་གྲུབ་སྟེ། ཡུལ་དང་ཡུལ་ཅན་གཉིས་མེད་ 
པས། །ཡུལ་མེད་རིག་པ་གཉིས་མེད་པས། །ཡུལ་མེད་རིག་པ་ཆོས་ཀྱི་སྐུ། །ཡུལ་ 
འཛིན་ཞུགས་ན་འཁྲུལ་པའི་ལས། །ཞེས་སོ། །གསུམ་པ་ནི། དེ་ཀ་སྟོང་པ་ཉིད་ 
ཡིན་ཏེ། །ཞེས་པས། གང་སྟོང་ན། གནས་པ་དང་གསལ་བ་ལ་སོགས་པ་སྟོང་།
313

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
གང་གིས་སྟོང་ན་རང་བཞིན་གྱིས་སྟོང་སྟེ། གནས་པ་གནས་པ་རང་གི་ངོ་བོས་ 
སྟོང་། གསལ་བ་གསལ་བ་རང་གི་ངོ་བོས་སྟོང་། རྒྱུ་མཚན་ཅིའི་ཕྱིར་སྟོང་ན། 
ཆོས་ཐམས་ཅད་བདེན་པ་རང་རྒྱུད་དུ་གྲུབ་པ་མེད་པའི་ཕྱིར་སྟོང་སྟེ། གནས་ 
པ་ཡང་བདེན་པ་རང་རྒྱུད་དུ་གྲུབ་པ་མེད། གསལ་བ་ཡང་བདེན་པ་རང་རྒྱུད་ 
དུ་གྲུབ་པ་མེད། གཉིས་ཀ་གཉིས་མེད་མདོར་ན་ཆོས་ཐམས་ཅད་བདེན་པ་རང་ 
རྒྱུད་དུ་གྲུབ་པ་མེད་དེ། ཡེ་ནས་ངོ་བོ་ཉིད་ཡིན་ན། ཉོན་མོངས་སྤངས་ཤིང་ 
བསྒྱུར་དུ་མེད། །ཅེས་སོ། །བཞི་པ་ནི། སྟོང་པ་འགག་པ་མེད་པ་ཡིན། །ཞེས་པས། 
སྟོང་པ་ཉིད་ཀྱི་རྩལ། གནས་པ་དང་། གསལ་བ་ལ་སོགས་པ་ཐམས་ཅད་དུ་ 
འགག་པ་མེད་པར་སྣང་། སྣང་བ་དེ་ཀ་ངོ་བོ་ཉིད་ཀྱིས་སྟོང་པས་དབྱེར་མེད་པ་ 
ཡིན་ཏེ། སྣང་བས་སྟོང་པ་མ་སྤངས་ཏེ། སྟོང་པས་སྣང་བ་མ་སྤངས། སྣང་བ་སྟོང་ 
པ་དང་འབྲལ་མ་མྱངས། སྟོང་པ་སྣང་བ་དང་འབྲལ་མ་མྱངས། དེ་ཡང་ 
གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་ 
མ་ཡིན། སྟོང་པ་ཉིད་ལས་གཟུགས་གཞན་མ་ཡིན་ནོ། །ཞེས་སོ། །ལྔ་པ་ལ་བཟླ་ 
བ་ལ་བཞི་སྟེ། གནས་ལུགས་ངོ་སྤྲད་པ་དང་། དེ་བཞིན་དུ་ལ་བཟླ་བ། ལམ་དང་ 
འབྲས་བུ་རུ་ལ་བཟླ་བ། ཤེས་བྱ་ཀུན་ལྡན་དུ་ལ་བཟླ་བའོ། །དང་པོ་ནི། མ་གྲུབ་ 
མི་འགག་མི་རྟོག་པ། །ཞེས་པས། ཆོས་ཐམས་ཅད་རང་གི་སེམས། སེམས་ཀྱི་ 
གཤིས་ཅིར་ཡང་མ་གྲུབ་པས་སྟོང་པ། གདངས་ཅིར་ཡང་མ་འགགས་པས་གསལ་ 
བ༑ངོ་བོ་ཅིར་ཡང་མི་རྟོག་པས་གཉིས་མེད་དོ། །དེ་ནི་ཡོད་མ་མྱོང་ལ་མེད་མ་ 
མྱོང་། སྣང་མ་མྱོང་ལ་སྟོང་མ་མྱོང་། རྟག་མ་མྱོང་ལ་ཆད་མ་མྱོང་། ཅིར་ཡང་ 
མ་གྲུབ་པས་བདེན་དངོས་སུ་མེད། ཅིར་ཡང་མི་འགག་པས་སྣང་ཙམ་དུ་ཡོད།
314

༄༅། །ཟབ་གཏེར་ཆོས་ཀྱི་མཛོད་ཁང་།
ཅིར་ཡང་མི་རྟོག་པས་ཡོད་མིན་མེད་མིན་གཉིས་ལས་འདས་པའོ། ། 
དེ་ཀ་སངས་རྒྱས་ཀྱི་དགོངས་པའོ། །ཁམས་གསུམ་གྱི་སེམས་ཉིད་དོ། །གཞི་ 
དངོས་པོའི་གནས་ལུགས་སོ། །སྣང་བ་དེ་ཡིན་ནོ། །སྟོང་པ་དེ་ཡིན་ནོ། །གཉིས་ཀ་ 
དེ་ཡིན་ནོ། །སངས་རྒྱས་དེ་ཡིན་ནོ། །སེམས་ཅན་དེ་ཡིན་ནོ། །གཉིས་པ་ནི། རྣམ་ 
དག་ལྷུན་གྲུབ་བདེན་པ་གསུམ། །ཞེས་པས། གོང་གི་ཆོས་གསུམ་པོ་དེ། གཞི་ 
རྣམ་དག་ཏུ་གནས་པ་ཡིན་ཏེ། དབྱིངས་རྣམ་དག ཡེ་ཤེས་རྣམ་དག གཉིས་ 
མེད་རྣམ་དག་གོ །ཡང་། གཞི་ལྷུན་གྲུབ་ཏུ་གནས་པ་ཡིན་ཏེ། ཆོས་ཅན་ལྷུན་ 
གྲུབ། ཆོས་ཉིད་ལྷུན་གྲུབ། གཉིས་མེད་ལྷུན་གྲུབ་བོ། །ཡང་གཞི་བདེན་པ་གསུམ་ 
དུ་ཡང་གནས་པ་ཡིན་ཏེ། དོན་དམ་ཀུན་རྫོབ། དབྱེར་མེད་དོ། །དེ་ལ་གཞིའི་ 
ཆོས་ཐམས་ཅད་ཚང་ཞིང་། དེ་ལས་གཞན་པའི་གཞི་མེད་པར་ལ་བཟླའོ། །གསུམ་ 
པ་ནི། ལྟ་སྒོམ་སྤྱོད་པ་འབྲས་བུ་སོགས། །ཞེས་པས། གོང་གི་ཆོས་གསུམ་པོ་དེར་ 
ལམ་གྱི་ཆོས་ཐམས་ཅད་ཚང་སྟེ། ལམ་ཐམས་ཅད་ལྟ་སྒོམ་སྤྱོད་གསུམ་ཡིན་པས་ 
དེ་ཚོ་ཚང་ངོ༌། །དེ་ལ་ལྟ་བ་བསྐྱེད་རྫོགས་ཟུང་འབྲེལ་ཡིན་ལ། དེ་གསུམ་ཡང་ 
ཚང༌། སྒོམ་པ་ཞི་གནས་ལྷག་མཐོང་དབྱེར་མེད་ཡིན་ལ། དེ་གསུམ་ཡང་ཚང་། 
སྤྱོད་པ་མ་བཅོས་སོ་མ་ལྷུག་པ་ཡིན་ལ། དེ་གསུམ་ཡང་ཚང་ངོ༌། །དེས་ན་ལམ་ 
གྱི་ཆོས་ཐམས་ཅད་ཚང་ཞིང་། དེ་ལས་གཞན་པའི་ལམ་མེད་པར་ལ་བཟླའོ། ། 
འབྲས་བུའི་ཆོས་ཐམས་ཅད་ཚང་སྟེ། འབྲས་བུ་ལ། རྟེན་སྐུ། རྟེན་པ་ཡེ་ཤེས། 
མཛད་པ་འཕྲིན་ལས་གསུམ་ཡིན་ལ། དེ་གསུམ་ཀ་ཡང་ཚང་སྟེ། སྐུ་ལ་ཆོས་སྐུ། 
ལོངས་སྐུ། སྤྲུལ་སྐུ་གསུམ། ཡེ་ཤེས་ཇི་ལྟ་བ། ཇི་སྙེད་པ། དབྱེར་མེད་གསུམ། 
མཛད་པ་ལ་རྟེན་མེད། རྟེན་ཅན། ངོ་བོ་ཉིད་དོ། །དེ་ཡན་འབྲས་བུའི་ཆོས་ཚང་
315

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞིང་། དེ་ལས་གཞན་པའི་འབྲས་བུ་མེད་པར་ལ་བཟླའོ། ། 
བཞི་པ་ནི། ཤེས་བྱ་ཀུན་ལྡན་ལ་བཟློ་ཡིན། །ཞེས་པས། ཤེས་བྱ་ཐམས་ཅད་ 
གཞི་ལམ་འབྲས་བུ་གསུམ་ཡིན་ལ། དེ་གསུམ་ཀ་ཚང་ཞིང་གཞན་མེད་པར་ལ་ 
བཟླ་བ་ཡིན་ནོ། །དེ་སྐད་དུ་ཡང་། གཅིག་རྫོགས་ཀུན་རྫོགས་ཐམས་ཅད་རྫོགས། ། 
ཞེས་སོ། །མ་འདྲེས་ཡོངས་རྫོགས་ལྷག་པ་མེད། །ཅེས་སོ། །ཀུན་རྫོགས་འུབས་ 
ཆུབ་སྦྲེལ་ས་ཆེ། །ཞེས་སོ། ། དེ་ལྟར་རྟོགས་ཙམ་ན། ཆོས་ཐམས་ཅད་ཧྲལ་ཧྲུལ་ 
དུ་ཞིག ཕྲག་ཏུ་འདྲེས། ཕྱ་ལང་མ། ཟང་ཡག་མ། མཉམ་ཁད་མ། ནམ་མཁའ་ 
ལ་བྱ་འཕུར། ས་སྟེང་ན་རྟ་རྒྱུག །ཆུ་ནང་ན་ཉ་འཕྱོ་སྟེ། སྐུ་གསུམ་གྱི་ཡོ་ལངས་ 
མ་ཡིན་པ་འདའ་ས་མེད་དོ། །གསུམ་པ་འབྲས་བུ་ལ་བཞི་སྟེ། རྟེན་སྐུ། རྟེན་པ་ 
ཡེ་ཤེས། འགྲོ་དོན་མཛད་ཚུལ། དགོངས་པ་ལ་བཞུགས་ཚུལ་དང་པོ་ནི། ངེས་ 
པ་གཉིས་ཟད་སྐུ་རུ་སྨིན། །ཞེས་པས། གཞིའི་ངེས་པ་ཟད་དེ། གནས་ལུགས་ 
མངོན་དུ་གྱུར། ལམ་གྱི་ངེས་པ་ཟད་དེ། མཐར་ཕྱིན། དམིགས་རྐྱེན་མ་འཁྲུལ། 
བདག་རྐྱེན་ཕུན་སུམ་ཚོགས། ཡོན་ཏན་གྱི་རྩལ་རྫོགས་པ་རིག་པ་སྐུ་གསུམ་གྱི་ 
ངོ་བོར་སྨིན། དེ་ཡང་རང་བཞིན་སྟོང་པ་ཆོས་སྐུར་སྨིན། རང་གདངས་གསལ་བ་ 
ལོངས་སྐུ་རུ། ངོ་བོ་གཉིས་མེད་སྤྲུལ་པའི་སྐུ་རུ་སྨིན། དང་པོ་ནི། དོན་སྐྱེ་མེད་ 
ཐུགས་སུ་ཆུད་པ། རྟགས་ཆོས་ཀྱི་སྐུ་རུ་སངས་རྒྱས་པ། ངོ་བོ་ཡང་དག་པ་གཉིས་ 
ལྡན། ཡོན་ཏན་གཟུགས་སྐུར་འཆར་བ། ཡུལ་ཆོས་ཀྱི་དབྱིངས་ན་བཞུགས་སོ། ། 
གཉིས་པ་ནི། དོན་འགག་མེད་ཐུགས་སུ་ཆུད་པ། རྟགས་ལོངས་སྐུར་སངས་རྒྱས་ 
པ༑ ངོ་བོ་ངེས་པ་ལྔ་ གནས་འོག་མིན། སྐུ་མཚན་དཔེས་བརྒྱན་པ། འཁོར་ས་བཅུའི་བྱང་སེམས། བསྟན་པ་ 
ཐེག་ཆེན་འབའ་ཞིག །དུས་གཏན་དུ་བཞུགས་པར་ངེས་པའོ། ། ལྡན། ཡོན་ཏན་སྤྲུལ་སྐུ་འཕྲོ་བ།
316

།ཟབ་གཏེར་ཆོས་ཀྱི་མཛོད་ཁང་།
ཡུལ་རང་གདངས་འོད་ཀྱི་ར་བའོ། །གསུམ་པ། དོན་གཉིས་མེད་ཐུགས་སུ་ཆུད་ 
པ༑ རྟགས་སྤྲུལ་སྐུར་སངས་རྒྱས་པ། ངོ་བོ་མ་ངེས་པ་ལྔ་ གནས་སྟོང་གསུམ། སྐུ་ཐུབ་དྲུག ཆོས་ཐེག་ 
པ་སྣ་ཚོགས། འཁོར་འགྲོ་དྲུག དུས་ངེས་པ་མེད་པའོ། ། ལྡན། ཡོན་ཏན་ཆོས་སྣ་ཚོགས་སྟོན་པ། 
ཡུལ་འཇིག་རྟེན་པའི་ཁམས་སུ་འཆར་རོ། །གཉིས་པ། རྟེན་པ་ཡེ་ཤེས་ནི། ཇི་ལྟ་ 
ཇི་སྙེད་མཁྱེན་གསུམ་རྒྱས། །ཞེས་པས་གནས་ལུགས་མ་ནོར་བར་ཤེས་པ་ནི་ཡེ་ 
ཤེས་སོ། །དེ་ལ་གསུམ་སྟེ། ཇི་ལྟ་བ་མཁྱེན་པས་ཆོས་ཐམས་ཅད་མ་སྐྱེས་པར་ 
གཟིགས། ཇི་སྙེད་པ་མཁྱེན་པས། ཆོས་ཐམས་ཅད་མ་འགགས་པར་གཟིགས།
དབྱེར་མེད་མཁྱེན་པས་ཆོས་ཐམས་ཅད་སྐྱེ་འགག་གཉིས་མེད་དུ་གཟིགས་སོ། །
དེ་ལ་ཡེ་ཤེས་ཡོད་མེད་རྒྱུན་ཆད་མ་ཆད། ཤེས་བྱ་མཁྱེན་མི་མཁྱེན་ལ་སོགས་ 
པའི་རྟགས་མི་འཇུག་སྟེ། ཡོད་མེད་དངོས་པོ་ལ་ལྟོས། རྒྱུན་ཆད་མ་ཆད་དུས་ 
ལ་ལྟོས། མཁྱེན་མི་མཁྱེན་ཡུལ་ལ་ལྟོས་པ་ཡིན་ལ། དུས་དང་། ཡུལ་དང་། 
དངོས་པོ་གསུམ། འཁྲུལ་སྣང་རྟོག་པའི་བྱེད་ཆོས་ཡིན་ཅིང་། སངས་རྒྱས་ 
འཁྲུལ་པ་སངས་ནས་རྟོག་པ་ཟད་པའི་ཕྱིར། རྣམ་རྟོག་མི་མངའ་ཅིར་ཡང་ས་ 
ལེར་མཁྱེན། །ཞེས་སོ། །གསུམ་པ་འགྲོ་དོན་མཛད་ཚུལ་ནི། རྟེན་ཅན་རྟེན་མེད་ 
ངོ་བོ་ཉིད། །ཅེས་པས། ཡེ་ཤེས་ཀྱི་རང་གདངས་འགག་པ་མེད་པ་ཐུགས་རྗེ། 
ཐུགས་རྗེ་གདུལ་བྱ་དང་འཕྲད་པ་མཛད་པའོ། །དེ་ལ་གསུམ། དང་པོ་རྟེན་ཅན་ 
གྱི་མཛད་པ་ནི། གཞི་ཆོས་སྐུ་གཉིས་སུ་མེད་པའི་ཡེ་ཤེས་ལ་བརྟེན་ནས། གདུལ་ 
བྱ་དག་པ་བྱང་སེམས་ལ་ལོངས་སྐུ། མ་དག་པ་ལ་སྤྲུལ་སྐུའི་མཛད་པའོ། །གཉིས་ 
པ་རྟེན་མེད་ཀྱི་མཛད་པ་ནི། གདུལ་བྱ་རང་རང་གི་བློ་སྣང་དུ་གཟུགས་སྐུ་གཉིས་ 
ཤར་ནས་དོན་མཛད་པའོ། །
317

།ཨོ་རྒྱན་རྗེ་འབངས་འདུས་པའི་ཟབ་ ་ཆོས་ཀྱི་སྙིང་པོ་གཅེས་བཏུས།
གསུམ་པ་ངོ་བོ་ཉིད་ཀྱི་མཛད་པ་ནི། གཤིས་ཅིར་ཡང་མ་གྲུབ་པའི་གདངས་ 
ཅིར་ཡང་མི་འགག་པར་ཤར་ནས་མཛད་དེ། དེ་ཡང་གདུལ་བྱ་དག་པ་ལ་ 
ལོངས་སྐུ། མ་དག་པ་ལ་སྤྲུལ་སྐུར་མཛད་དོ། །དེ་ལ་བཞི། སྐུའི་མཛད་པ་ནི་ 
མཛད་པ་བཅུ་གཉིས། ཐུགས་ཀྱི་མཛད་པ་ནི་མངོན་པར་ཤེས་པ་དྲུག བསམ་ 
གྱིས་མི་ཁྱབ་པའི་མཛད་པ་ནི་བསམ་གྱིས་མི་ཁྱབ་པ་བཞིའོ། །གསུང་གི་མཛད་ 
པ་ནི་བཞི། དབྱེ་བ་ལ་དགོངས་ཏེ། མཛད་པ་གསུང་རབ་ཡན་ལག་བཅུ་གཉིས། 
བསྡུ་བ་ལ་དགོངས་ཏེ་མཛད་པ་སྡེ་སྣོད་གསུམ། རྒྱུ་འབྲས་ལ་དགོངས་ཏེ་མཛད་ 
པ་སྔགས་དང་མཚན་ཉིད་གཉིས། གཉེན་པོ་ལ་དགོངས་ཏེ་མཛད་པ་སྤོང་བ་ 
དང་སྦྱོང་བས་དབང་དུ་བྱེད་པའི་གཉེན་པོའོ། །བཞི་པ་དགོངས་པ་ལ་བཞུགས་ 
ལུགས་ནི། གཅིག་དང་དུ་མ་བྲལ་བར་བཞུགས། །ཞེས་པས། གཞི་ཕྱོགས་མེད་ 
མཐའ་བྲལ། གཅིག་དང་ཐ་དད་ལས་གྲོལ་བ་ཡིན་པས། དེ་མངོན་དུ་བྱས་པ་ 
མཐར་ཐུག་གི་འབྲས་བུ། སངས་རྒྱས་ཀྱི་དགོངས་པ་ཡང་། མཐའ་གང་ལ་ཡང་ 
མི་གནས་པས། གཅིག་དང་དུ་མ་བྲལ་དུ་བཞུགས་སོ། ། དེ་ཡང་གདུལ་བྱའི་ངོ་ 
བོ་ལ། དུས་གསུམ་སངས་རྒྱས་སུ་སྣང་བས་ན་གཅིག་དང་བྲལ། དེ་ཐམས་ཀུན་ 
ཏུ་བཟང་པོའི་ཐུགས། མི་གནས་པའི་ཡེ་ཤེས་སུ་གཅིག་པས། དུ་མ་དང་བྲལ་ལོ། ། 
གསུམ་པ་ནི། དགེ་བ་འདི་ཡི་བསོད་ནམས་ཀྱིས། །རིགས་དྲུག་སེམས་ཅན་མ་ 
ལུས་པ། །འཁོར་བའི་སྡུག་བསྔལ་རྒྱ་མཚོ་ལས། །བསྒྲལ་ནས་བྱང་ཆུབ་མཆོག་ 
ཐོབ་ཤོག །འགྲེལ་པ་ཉི་མ་སྤྲིན་བྲལ་ཞེས་བྱ་བ། ཨུ་རྒྱན་པདྨས་མཚོ་རྒྱལ་ལ་ 
གདམས་པ་རྫོགས་སོ། །ལམ་རིམ་སྐོར་གསུམ་ལས། འདི་རིན་ཆེན་སྤུངས་པ་ 
ཞེས་བྱ་བ་ཐེག་པ་ཀུན་དྲིལ་ཉམས་ལེན་ནོ། །ས་མ་ཡ། རྒྱ་རྒྱ་རྒྱ། སརྦ་མངྒ་ལཾ།
318

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །ནང་ཆོས་གསང་སྔགས་ལམ་གྱི་རིམ་པ་རིན་པོ་ཆེ་ 
གསལ་བའི་སྒྲོན་མེ་བཞུགས་སོ། །
༄༅། །གཉིས་བཅོམ་གཉིས་ལྡན་གཉིས་འདས་གཉིས་དཔལ་མཆོག༔ མ་ལུས་
འདུས་ཤིང་ཡང་དག་ཟོལ་མེད་པ༔ བཅོམ་ལྡན་བདེ་གཤེགས་དྲུག་པ་ཀུན་བཟང་ 
ལ༔ གུས་གདུང་དང་བའི་སྒོ་ནས་ཕྱག་འཚལ་ལོ༔ བདག་ཉིད་རྣལ་འབྱོར་ཨོ་ 
རྒྱན་པད་འབྱུང་གིསཿ རྡོ་རྗེ་ཐེག་པ་ཚེ་གཅིག་འཐོབ་བྱེད་ལམ༔ ཚེ་རབས་རྣལ་ 
འབྱོར་ལས་ལྡན་དོན་བྱེད་དུ༔ ཉམས་ལེན་ལམ་རིམ་རིན་ཆེན་སྒྲོན་མེ་བྲི 
༈ གནས་ལུགས་འཁྲུལ་ངོ་ཡི་གཟུང་བ་ནི༔ གཉིས་མེད་ལྷུན་གྲུབ་ཀ་དག་ཡེ་ 
སངས་རྒྱས༔ སྙིང་པོ་མ་རིག་ལས་ཉོན་ལོག་སྡུག་བསྔལ༔ ༈ ཕུན་སུམ་
ཚོགས་ལྔས་བསྒྲུབ་བཞི་བཟུང་བ་ནི བྲག་ནག་དུར་ཁྲོད་ཕུག་སོགས་སྐྱོན་ཡོན་ 
རྩི༔ དད་གུས་དབང་དམ་ཤེས་རབ་གདེང་དང་ལྡན༔ ཚེས་སྐར་གཟའ་བཟང་ 
ཡར་ངོའི་སྔ་གོང་འཇུག༔ ཟས་སྨན་མཆོད་སྐོང་སྒྲུབ་པའི་རྫས་རྣམས་བསགསཿ 
མ་དྲེད་རྩེ་གཅིག་དཀའ་ཐུབ་མཐར་འདོན་ནོ༔ ༈ རྣལ་འབྱོར་སྲུང་བའི་འཁོར་ 
ལོའི་རིམ་པ་ནི༔ ལུས་ཅན་རྣམས་ཀྱིས་བྱང་ཆུབ་མཆོག་ཐོབ་བསྒོམ༔ ལྷ་མཚན་ 
རྡོ་རྗེ་འཁོར་ལོ་མཚོན་མེས་བསྲུང་༔ ལུས་ངག་སེམས་གསུམ་སྐུ་གསུང་ཐུགས་ 
ཡིད་བསམ༔ སྤྱན་རས་འཇམ་དཔལ་གང་ཡིན་ཡི་དམ་བསྒོམ རྡོ་རྗེ་ས་རྭ་ 
གུར་དང་མདའ་མེ་བསྒོམ༔ བྱ་བྱེད་ངོ་བོ་མི་དམིགས་ངང་ལ་གཞག་གོ 
གནད་ལྔའི་སྒོ་ནས་ལམ་ལ་འཇུག་པ་ནི ཐུན་མོང་ཁྱད་པར་བླ་མེད་གསུམ་
319

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྐྱབས་འགྲོ༔ དཀར་དམར་ནག་གསུམ་བརྒྱ་བཟླས་མཆོད་དང་བསྐང༔ དལ་ 
འབྱོར་ལས་འབྲས་མི་རྟག་ཉེས་དམིགས་བསྒོམ༔ བསྒྲུབ་དང་མཆོད་པའི་མཎྜལ་ 
གཉིས་སུ་འབུལ༔ སྣ་ཚོགས་ལམ་ཁྱེར་གཏོར་མས་ཚོགས་གཉིས་བསགས༔ རྒྱུན་ 
གཏོར་གསུམ་བདུན་བཅུ་གཅིག་ལ་སོགས་བཏང༔ རྣམ་དག་བདུན་དང་ཕྱི་ 
ནང་གསང་མཆོད་འབུལ༔ དེ་རྣམས་གསང་སྔགས་ལམ་གྱི་སྔོན་འགྲོ་ཡིན༔ 
༈ བསླབ་པ་གསུམ་ལ་ལ་ལམ་གཞི་བཅའ་བ་ནི༔ མི་མཐུན་སྤོང་སེམས་མཉམ་ 
འཇོག་རང་ངོ་ཤེས༔ ཤཱི་ལ་ས་མ་ཏི་པྲཛྙཱ་ཤི་ཀྵ་ཎཿ གནོད་སྦྱོར་ལོག་ཞུགས་ཁྱད་ 
པར་ཐབས་ཀྱིས་ཟིནཿ བདེན་པའི་དོན་མཐོང་གོམས་འདྲིས་དེ་མི་འདའ༔ གཉེན་ 
པོའི་དབང་གིས་བརྒྱད་ཁྲི་བཞི་སྟོང་གསུངས༔ སེམས་གསུམ་སྒོ་ནས་ལམ་ལ་ 
གཟུད་པ་ནི༔ ཡིད་འོང་ཕ་མར་ཤེས་ཤིང་བདེ་ལྡན་བསྒོམ༔ སེམས་ཅན་ཕ་མ་ 
སྡུག་བསྔལ་བསྒྲལ་བར་བསམཿརཿ སངས་རྒྱས་ཐོབ་འདོད་བསམ་པ་ལེན་དང་ 
སྒྲུབ༔ སེམས་གསུམ་སྡེ་གསུམ་བསླབ་གསུམ་ཉམས་གསུམ་ཐག༔ ༈ ཁྱད་པཪ་ 
གསང་སྔགས་ལམ་གྱི་ངོ་བོ་ནི༔ བུམ་གསང་ཡེ་ཤེས་བདེ་ཆེན་དབང་བཞི་བསྐུརཿ 
༈ ཕྱི་ནང་སྣོད་བཅུད་གཞལ་ཡས་ལྷ་རུ་བསྐྱེད༔ སྐྱེ་འགག་གཉིས་མེད་རང་ 
བྱུང་མཐའ་ལས་འདས༔ ༈ གནད་གསུམ་གཅུན་པས་རྟོག་མེད་རང་གསལ་ 
འཆར༔ སོ་སྤྱི་བོགས་གསང་ཡང་དག་ཁོ་ན་སྤྱོད༔ ༈ མཉམ་རྗེས་བཟའ་བཅང་ 
བསྲུང་བའི་དམ་ལྔ་དབོག༔ དེ་རྣམས་གསང་སྔགས་ལམ་གྱི་ངོ་བོ་ཡིན༔ ༈ རྣལ་ 
འབྱོར་ལྔ་ཡིས་ཉམས་སུ་བླང་བ་ནི༔ རྟོག་མེད་ཆོས་སྐུར་ཉལ་ལ་འཆི་རྟོག་སྦྱང༔ 
འགག་མེད་ལོངས་སྐུར་ལོངས་ཏེ་སྐྱེ་རྟོག་སྦྱང དབང་བཞིར་བདུད་རྩིར་བརླབས་ 
ལ་བཟའ་བཏུང་རོལ༔ སྣ་ཚོགས་ཐབས་ཀྱིས་བཟུང་ལ་ལམ་དུ་བཏང༔ དྲོ་སྲོད་
320

༄༅། །ཟབ་གཏེར་ཆོས་ཀྱི་མཛོད་ཁང་།
སྐྱེས་ཤར་འདའ་ཀ་བར་དོ་བསྟེམས༔ ༈ ལམ་དེའི་གེགས་བཞིའི་སྐྱོན་བསལ་ 
བསྟན་པ་ནི༔ བྱིང་རྒོད་ཉམས་གསུམ་བཅོས་ལ་ལམ་དུ་བཏང༔ ནད་ཀྱི་གཞི་རུ་ 
རྐྱེན་འབྲས་ངོས་བཟུང་བཅོས༔ སྤྲོས་བྲལ་ངང་བཞག་རྒྱུན་ཆད་སྐྱེ་དང་སེལ༔ 
གནོད་པའི་ཟས་བཟའ་འཕྲིག་བཅད་ལྟོས་མེད་བསྒྱུར༔ དཀར་དམར་ནག་པོའི་ 
ཧཱུྂ་འཕྲོས་སྟེང་འོག་འདོན༔ རང་ལས་གཞན་མེད་ཡ་ང་ཁུ་འཕྲིགས་བཅད༔ དམ་ 
ཉམས་གྲོགས་གནས་ཟས་ཀྱི་གྲིབ་བཞི་བསལ༔ ༈ ལམ་དེའི་བོགས་འདོན་ 
གནད་དུ་གཏོང་བ་ནི༔ སྐྱོན་གྱི་རྩ་བ་བདག་འཛིན་བློ་ཡིས་བཏངཿ ཡོན་ཏན་
གཞི་མ་ཉམས་ལེན་དྲག་པོ་བྱ༔ རང་གི་ལམ་ལ་བོགས་མེད་གཞན་གྱིས་འདོན༔ 
ཉོན་མོངས་གནད་ཀྱིས་བཟུང་ལ་ལམ་དུ་བཏགས༔ རྣམ་རྟོག་ལམ་དུ་བཏང་ལ་ 
བོགས་སུ་འདོན༔ དེ་རྣམས་ལམ་གྱི་ཆ་རྐྱེན་ཡན་ལག་ཡིན༔ ༈ ལམ་དེའི་ 
མཐར་ཕྱིན་མངོན་གྱུར་འབྲས་བུ་ནི༔ སྐུ་ལྔ་གསུང་ལྔ་ཐུགས་ཡོན་ཕྲིན་ལས་ལྔ༔ 
རྟེན་བཅས་རྟེན་མེད་ངོ་བོ་ཉིད་དོན་བྱེད༔ གཅིག་དང་ཐ་དད་གཉིས་སུ་མེད་ 
ཚེ་ པར་བཞུགས༔ གཟིགས་ཚུལ་གྲུབ་དང་མ་གྲུབ་བདེན་བརྫུན་བརྟགཿ ༈ 
འདིར་སངས་རྒྱས་འཐོབ་བྱེད་ཉེ་བའི་ལམཿ རང་མཚན་མངོན་དུ་སྟོན་པ་ངེས་ 
པའི་ཆོས ཐབས་དང་ཤེས་རབ་གཉིས་ལྡན་ཤིང་རྟའི་སྲོལ༔ ཕམ་བྱེད་རྒྱལ་འགྱུར་ 
བླ་མེད་ཐེག་མཆོག་གོ༔ ༈ འདི་སྦྱར་དགེ་བ་དྲི་མེད་རྣམ་དག་གིས༔ ལུས་ཅན་ 
ཐམས་ཅད་སྨིན་གྲོལ་ལམ་ཞུགས་ཏེ༔ རང་ཆས་ཤེས་རྟོག་སྒྲིབ་དག་ཉེས་ཟད་ 
ནས༔ ཡང་དག་རྫོགས་པའི་སངས་རྒྱས་མྱུར་ཐོབ་ཤོག༔ གསང་སྔགས་ལམ་གྱི་རིམ་པ་རིན་ 
པོ་ཆེ་གསལ་བའི་སྒྲོན་མེ་ཞེས་བྱ་བ༔ ཨོ་རྒྱན་པདྨ་འབྱུང་གནས་ཀྱིས་མཛད་པ་རྫོགས་སོ ས་མ་ཡཱ༔ རྒྱ་རྒྱ་རྒྱ༔ སྠཿ༔
ཁ་ཐམ
321

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །གསང་སྔགས་ལམ་རིམ་གྱི་ལོ་རྒྱུས་བཞུགས་སོ་མངྒ་ལཾ།
ན་མོ་རཏྣ་གུ་རུ༔ གསང་སྔགས་ལམ་རིམ་འདི་མཛད་པ་པོ་སློབ་དཔོན་ཆེན་པོ་ 
པདྨ་འབྱུང་གནས་ཡིན་ཏེ༔ ཨོ་རྒྱན་པདྨ་འབྱུང་གནས་ཀྱི་ཞེས་པས༔ ད་ནི་སྐུ་ 
ཆེ་བའི་ཡོན་ཏན་དཔག་ཏུ་མེད་པ་དང་ལྡན་ཞིང་༔ མན་ངག་རྩོམ་པའི་ཚད་
དུ་ཕྱིན་པའོ༔ དང་པོ་ནི་ནུབ་ཕྱོགས་ཨོ་རྒྱན་དུ་སྐུ་མེ་ཏོག་པད་མོ་ལས་བརྫུས་
ནས་བྱོན་པས་མངལ་གྱི་སྒྲིབ་གཡོགས་མེད་དོ༔ སྐྱེ་འཆི་དབང་དུ་འདུས་པས་ 
སྐུ་ལ་འདས་གྲོངས་མི་མངའོ༔ གསུང་གི་ཆེ་བ་ཆོས་ཀྱི་སྒོ་མོ་སྣ་ཚོགས་སུ་སྟོན་
ཅིང་ངག་ལ་ནུས་པ་ཐོབ་པས་དྲེགས་པ་ཅན་ཐམས་ཅད་བཀའ་ཉན་པ་ལ་སོགས་ 
པའོ༔ ཐུགས་ཀྱི་ཆེ་བ་ཤེས་བྱའི་དཀྱིལ་འཁོར་མ་ལུས་པར་མཁྱེན་ཅིང་ཟག་པ་
མེད་པའི་དགོངས་པ་དང་ལྡན་ཏེ༔ རྣམ་པར་མི་རྟོག་པའི་ཏིང་ངེ་འཛིན་ལ་ 
བཞུགས་པ་ནི་མཁྱེན་པ་གཉིས་དང་ལྡན་ནོ༔ སྐུ་གསུང་ཐུགས་མི་བཟད་པ་རྒྱན་ 
གྱི་འཁོར་ལོ་དང་ལྡན་ཏེ དགོས་འདོད་འབྱུང་ཞིང་རེ་བ་སྐོང་བས་ཡོན་ཏན་ 
གྱི་ཆེ་བའོ༔ ཉོན་མོངས་པ་དང༔ རྣམ་པར་རྟོག་པ་ཐམས་ཅད་རང་སར་ཞི༔ ཚེ་ 
དང་ནུས་པ་ཕྱོགས་མེད་དུ་རྒྱས་ཏེ༔ མི་དང་མི་མ་ཡིན་པ་ཐམས་ཅད་དབང་དུ་ 
འདུས་ཤིང་༔ ལོག་ལྟ་གདུག་པ་ཅན་ཐམས་ཅད་ཚར་གཅོད་པ་ནི་ཕྲིན་ལས་ཀྱི་ 
ཆེ་བའོ༔ དེ་དག་ནི་ཆེ་བའི་ལོ་རྒྱུས་ཟུར་ཙམ་བརྗོད་ཀྱིས་རྒྱས་པར་གཞན་དུ་ 
བལྟའོ༔ གཉིས་པ་མན་ངག་བརྩམ་པ་མཐར་ཕྱིན་པ་ནི༔ རབ་ཆོས་ཉིད་བདེན་ 
པའི་དོན་མཐོང་བ་སྟེ་དངོས་པོའི་གནས་ལུགས་ཇི་བཞིན་རྟོགས་པའོ༔ འབྲིང་
322

༄༅། །ཟབ་གཏེར་ཆོས་ཀྱི་མཛོད་ཁང་།
ཡི་དམ་ལྷ་ཡི་ཞལ་གཟིགས་པ་སྟེ་ལོངས་སྤྱོད་རྫོགས་པ་སྐུའི་ཞིང་ཁམས་མངོན་ 
སུམ་དུ་གཟིགས་ཤིང་༔ ཡི་དམ་ཐམས་ཅད་ཀྱི་ཞལ་མཐོང་༔ ཐ་མ་མཚན་མའི་ 
ལས་ལ་གཉེར་ཐོབ་པ་སྟེ ཞི་རྒྱས་དབང་དྲག་གི་ལས་ཐམས་ཅད་ཐོགས་པ་ 
མེད་པར་འགྲུབ་བོ༔ དེ་ལྟ་བུའི་བླ་མ་སྤྲུལ་སྐུ་པདྨ་འབྱུང་གནས་ཀྱིས་མཛད་ 
པའོ༔ སྠི༔ གདམས་ངག་རིན་པོ་ཆེ་གསལ་བའི་སྒྲོན་མེ་འདི༔ དུས་གསུམ་ 
སངས་རྒྱས་ཀུན་གྱི་གཤེགས་ཤུལ༔ སྡེ་སྣོད་ཀུན་གྱི་ལྡེ་མིག༔ རྒྱུད་ལུང་ཀུན་གྱི་ 
སྙིང་པོ༔ མན་ངག་གནད་ཀྱི་སྙིང་ཁུ ངེས་དོན་གནད་ཀྱི་ཊཱི་ཀཿ སངས་རྒྱས་ 
ཀུན་གྱི་ཐུགས་དགོངས༔ རྡོ་རྗེ་སེམས་དཔའི་གསང་ལམ༔ མུན་པ་སེལ་བའི་ 
སྒྲོན་མེ འཛུར་ས་མེད་པའི་འཕྲང་དགུག༔ སངས་རྒྱས་ལག་ཏུ་གཏོད་པ 
འཁོར་བ་དོང་ནས་སྤྲུག་པ༔ གསང་སྔགས་ལམ་གྱི་རིམ་པ༔ རིན་པོ་ཆེ་གསལ་ 
བའི་སྒྲོན་མེ་ཞེས་བགྱི་བར་སྟོན་པར་བགྱིད་དོ མངྒ་ལཾ།
323

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པདྨའི་ལམ་རིམ་གྱི་བརྒྱུད་འདེབས་བཞུགས་སོ། །
ཀུན་བཟང་རྡོར་སེམས་པད་འབྱུང་ཀུ་མཱ་ར། །གནུབས་བན་ཡོན་རྒྱམ་ཡེ་འབྱུང་ 
ཟུར་པོ་ཆེ། །ཟུར་ཆུང་ཤཱཀ་བཟང་ཤཱཀ་སེང་ཤཱག་རྡོར་བ། །གཉོས་ནག་འབན་རྒྱ་ 
ཁམས་ཤཱཀ་སངས་རྒྱས་སེང༌། །ཀུན་རིན་རིན་རྒྱམ་དཀོན་བཟང་ཟུར་དབང་ཤཱཀ ། 
ཤཱཀ་དཔལ་དཔལ་བཟང་བཤེས་གཉེན་ཁམས་པ་གྲགས། །སྦེ་སྟོན་རས་ཆེན་མཉམ་ 
མེད་བདེ་ལེགས་པ། །ཀུན་དགའ་མཆོག་གྲུབ་གྲོལ་མཆོག་ལྷ་དབང་གྲགས། ། 
ཀུན་སྙིང་ཕྲིན་ལས་རིན་ཆེན་རྒྱ་མཚོ་དཔལ། །མཐའ་ཡས་ཀུན་བཟང་ཚེ་དབང་ 
ནོར་བུའི་སྡེ། །ངག་དབང་རྣམ་རྒྱལ་ཀུན་བཟང་མཐུ་སྟོབས་ཞབས། ། ཉི་མ་ཆོས་ 
འཕེལ་བློ་གསལ་བསྟན་སྐྱོང་དང་། །རྩ་བའི་བླ་མ་རྣམས་ལ་གསོལ་བ་འདེབས། ། 
པད་གསུངས་རྡོ་རྗེའི་ཚིག་འགྲེལ་ལག་ཁྲིད་ཀྱིས། །ལེགས་སྐྱོང་སེམས་ཉིད་གཅེར་ 
སྟོན་ལམ་གྱི་གནད། །རྒན་པོ་མཁར་བཙུགས་རྒན་མོ་མཛུབ་ཚུགས་དཔེས། ། 
ལས་ཅན་ཐར་ལམ་ཟིན་པར་བྱིན་གྱིས་རློབས། །ཞེས་རྗེ་བཙུན་ཀུན་དགའ་གྲོལ་ 
མཆོག་གི་གསུང་ཁ་སྐོང་དང་བཅས་པའོ། །
324

༄༅། །ཟབ་གཏེར་ཆོས་ཀྱི་མཛོད་ཁང་།
༈ པདྨའི་ལམ་རིམ་གྱི་ཁྲིད་བཞུགས་སོ། །
པདྨའི་ལམ་རིམ་གྱི་ཁྲིད་ནི། སྐྱབས་སེམས་སྔོན་དུ་སོང་ནས། གནས་དབེན་པ་ 
སྒྲུབ་ཁང་ཉི་འོད་ཕེབས་པར་ཤེལ་སྒོ་ལས་འཇའ་སྣང་གསལ་བར་བྱས་པ། དམིགས་ 
པའི་རྟེན་དུ་བཞག་སྟེ། རྒད་པོ་མཁར་བཙུགས། རྒན་པོ་མཛུབ་ཚུགས་ཀྱི་བརྡ་ 
སྦྱོར་ཚུལ་དུ། བུ་འདི་ན་སྣང་བའི་རྡོ་རྗེ་སེམས་དཔའ་མེ་ལོང་འདི་ནི་ངོ་བོ་གང་ 
དུ་མི་འགྱུར། རྐྱེན་གྱིས་ཅིར་ཡང་འཆར། འདི་བཞིན་སྣང་སྲིད་འཁོར་འདས་ 
ཐམས་ཅད་ཐིག་ལེ་ཉག་གཅིག་ཕྱི་ནང་དུ་ཕྱེ་བ་མེད་ཀྱང་། འཇའ་འོད་མ་འདྲེས་
གསལ་བའི་གཟིགས་མོ། འོད་སྣང་སྟོང་ཞིང་སྣང་སྒོ་འབྱེད་པ་གསལ་བའི་གནས་
མཆོག་འོག་མིན་ཉམས་དགའི་ཞིང་ཡང་འདིས་མཚོན། ཆོས་སུ་བཏགས་སོ་ 
ཅོག་ལ་ཀ་དག་ལྷུན་གྲུབ་མཉམ་ཉིད་ཁྱབ་གདལ། མན་ཤེལ་དང་མན་ཤེལ་གྱི་ 
འོད། མདོག་དབྱིབས་ལྷན་ཅིག་འཇའ་འོད་སྣ་ཚོགས་སུ་སྣང་ཡང་། མེད་སྣང་ 
ཁྱབ་གསུམ་ལས་མ་འདས་པས་མ་བྱས་ཡེ་གྲོལ་དུ་ལམ་ལམ་ཝལ་ཝལ་སལ་སལ་ 
སིང་སིང་ཡེར་ཡེར་རྗེན་རྗེན། ལྷན་ལྷན། དབྱིངས་རིག་དབྱེར་མེད་དབྱེར་མིན། 
དབྱེ་བྱ་དབྱེ་བྱེད་བྲལ་བ་སྟེ། མ་བཅོས་དབྱིངས་ནས་རང་བྱུང་འོད་གསལ་བ། ། 
ཡོངས་ལ་ཡོད་མོད་སུས་ཀྱང་མཐོང་བ་མེད། །དཔག་པར་མི་སྤོབས་ནམ་མཁའི་ 
ཁྱོན་དང་འདྲ། །གསལ་ལ་འཚེར་བ་ཉི་མའི་ལྟོ་དང་འདྲ། །འགྱུར་མེད་བརྟན་ 
པ་རི་རྒྱལ་ལྷུན་པོ་འདྲ། །ཟབ་ཅིང་གཏིང་མེད་རྒྱ་མཚོའི་མཐིལ་དང་འདྲ། །གོས་ 
པ་མེད་པ་འདམ་རྫབ་པདྨ་འདྲ། །ངོས་གཟུང་མེད་པ་ཆུ་ནང་ཟླ་བ་འདྲ། །ཅིར་
325

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡང་འཆར་བ་ནམ་མཁའི་འཇའ་སྤྲིན་འདྲ། །གསལ་བར་རྫོགས་པ་མེ་ལོང་གཟུགས་ 
བརྙན་འདྲ། །གང་ལའང་ཐོགས་མེད་གནམ་ལྕགས་ཐོག་མདེལ་འདྲ། །རྒྱུན་ཆད་ 
མེད་པ་ཆུ་བོ་ཆེན་པོ་འདྲ། །ཀུན་གྱི་གཞི་གྱུར་ས་གཞི་ཆེན་པོ་འདྲ། །འདི་བཞིན་ 
དཔེ་རྣམས་ཡེ་ཤེས་དབྱིངས་དང་སྦྱོར། །དེ་ལྟར་རིག་པ་རྡོ་རྗེ་ལུ་གུ་རྒྱུད་ལ་ཕྱི་ 
ནང་དང་གྲུབ་པ་མེད་ཀྱང་། སྣང་ཚུལ་གྱི་དབང་གིས་ཕྱི་ནང་དུ་འཆར་བའི་ཕྱི་ 
ལྷུན་གྲུབ་རིན་པོ་ཆེའི་སྦུབས། ནང་རིག་པ་རང་གསལ་དངས་པའི་ཁྱེ་ཆུང་ཞེས་ 
བཏགས་ཏེ། རིག་པ་དངོས་དང་རིག་པའི་རང་རྩལ་བྱ་བའི་ཚུལ་གྱིས་མ་འདྲེས་ 
གསལ་བའི་རི་མོ་བཀྲ་བ། ཡབ་མི་འགྱུར་འོད་སྣང་གི་ཐིག་ལེ་སྟོང་གསལ་རྩ་སྦུབས། 
ཡུམ་རྡོ་རྗེ་བཙུན་མོའི་བྷ་གར་ཆུད་པ་ལས་ཉམས་བདེ་གསལ་སྟོང་པའི་ཁྱེའུ་འཁྲུངས་ 
ཏེ༑ དཔག་བསམ་ཤིང་ལས་དཔག་བསམ་གྱི་འབྲས་བུ་སྨིན་ནོ། ། 
བདུད་རྩིའི་རྒྱ་མཚོ་ལས་བདུད་རྩིའི་རྦ་རླབས་འབྱུང་ངོ་། །ཡིད་བཞིན་ནོར་ 
བུ་ལས་འདོད་དགུའི་ཆར་བབས་སོ། །དེ་ལྟར་ན་འང་རྟོག་བྱེད་བློ་ངན་གྱི་སོམ་ 
ཉིས། ངན་སྐྱུགས་ཀྱི་བུམ་པར་བདུད་རྩི་མ་བླུགས་ཤིག སྨན་གྱི་ས་བོན་ལས་ 
དུག་འབྲས་མ་སྐྱེད་ཅིག༔ ཉི་མའི་སྣང་བ་མུན་པས་མ་འགེབས་ཤིག ཨེ་མཿ༔ 
མདུན་གྱི་མེ་ཤེལ་འདི་ཁོ་ན་བཞིན་དུ་ནང་རིག་གསལ་བའི་ལུ་གུ་རྒྱུད་ཀྱང་གོ་ 
ཆར་གྱིས། འདི་ལས་འོད་སྣང་གི་འཇའ་ཚོན་མ་འགགས་ཤར་བས་མཚོན་པའི་
འཆར་སྒོའི་འོད་གསལ་འབྱུང་བཞི་ཁ་བསྒྱུར་གྱི་རང་བབས། རྩ་རླུང་ཐིག་ལེའི་ 
རང་སྣང་ཐམས་ཅད། དུ་བ། སྨིག་རྒྱུ། གློག སྲིན་བུ་མེ་ཁྱེར། མར་མེ་འབར་བ། 
ཟླ་འདྲ། ཉི་འདྲ་སྒྲ་གཅན་གྱི་དབྱིབས་ཏེ། འདི་འཆར་འདི་མི་འཆར་མེད་དེ། 
ཀུན་ཀྱང་དབྱིངས་ཤར་དབྱིངས་གྲོལ། སྦྲུལ་མདུད་འདྲ་བས་འཛིན་པའི་གདོན་
326

༄༅། །ཟབ་གཏེར་ཆོས་ཀྱི་མཛོད་ཁང་།
གྱིས་མ་དཀྲུགས་པར་མན་ཤེལ་གྱི་སྦུབས་ སྲུབ། མེད་ནང་དུ་སྣང་བ་འདྲ་བའི་ 
དཔེས། རང་རིག་ལས་ལོགས་སུ་མ་ལྟ་ཞིག རྟགས་སྣང་མ་ལུས་པ་མ་བྱས་རྩོལ་ 
མེད་རང་གསལ་གྱི་རང་སྣང་དུ་མཚོན་པས་རྒྱུ་འབྲས་འཆོལ་མེད་ཀུན་ཏུ་སྤྱོད་ 
པ་ཡིན་ནོ། །པདྨའི་བཀའ་སྩལ་སྙིང་པོ་ཀུན། །མེ་ཤེལ་ཉམས་དགའི་བརྡ་ཐབས་ 
ཀྱིས། །སེམས་ཀྱི་འཆིང་གྲོལ་མཆོག་སྟོན་པ། །ཡི་གེ་འདི་ལ་ཡིད་ཆེས་སྐྱེད། ། 
པདྨའི་ལམ་རིམ་གྱི་གནད་འདོམས་ཁོལ་ཕྱུང་ངོ༌། །ཞེས་རྗེ་བཙུན་ཀུན་དགའ་ 
གྲོལ་མཆོག་གི་རྡོ་རྗེའི་གསུང་ལས་ཕྱུང་བའོ། །མངྒ་ལཾ་བྷ་ཝ་ཏུ།
327

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །གསང་སྔགས་ལམ་རིམ་གྱི་སེམས་ཉིད་གཅེར་སྟོན་གྱི་ལག་ཁྲིད་ 
ལྔ་པ་བཞུགས་པའི་དབུ་ཕྱོགས་སོ
བླ་མ་དམ་པ་རྣམས་ལ་ཕྱག་འཚལ་ལོ༔ གུ་རུ་པདྨ་འབྱུང་གནས་ཀྱིས་མཛད་ 
པའི་མན་ངགཿ སེམས་ཉིད་གཅེར་སྟོན་གྱི་ལག་ཁྲིད་འདི་ལ་ལྔ་སྟེ དང་པོ་ 
རང་སེམས་བལྟ་རུ་གཞུག་པ༔ གཉིས་པ་མ་མཐོང་ན་སེམས་ངོ་བསྟན་པ༔ གསུམ་ 
པ་མཐོང་བའི་དོན་ངོ་སྤྲད་པ༔ བཞི་པ་དེའི་རྒྱབ་སྐྱོར་བ༔ ལྔ་པ་ལ་བཟླ་བའོ༔ 
དང་པོ་ནི༔ རང་གི་སེམས་གང་ཡིན་ལྟོས་ལ༔ ལན་གཅིག་ཁྱེར་ལ་ཤོག་བྱས་ 
པསཿ སེམས་སྟོང་པ་ཉིད་བལྟ་རྒྱུ་མེད་པ་གཅིག་འདུག་ཟེར་ན་མ་མཐོང་བ་ 
ཡིན༔ སྣང་བ་ཐམས་ཅད་སེམས་སུ་འདུག་ཟེར་ནའང་སེམས་ཀྱི་སྤྱི་རིག་ཙམ་ 
མཐོང་བ་ཡིན་གྱིས༔ ད་ལྟར་བའི་རང་སེམས་ངོས་མ་ཟིན་པ་ཡིན༔ ནམ་མཁའ་ 
དང་ས་གཞི་རི་བོ་ལ་སོགས་པ་གང་ནས་བཙལ་ཡང་མི་རྙེད་དོ༔ གཉིས་པ་སེམས་ 
ངོ་བསྟན་པ་ནི། སེམས་ཀྱི་སྤྱི་རིག་ཙམ་གྱིས་མཐོང་བའི་གོ་མི་ཆོད་དོ ད་ལྟ་ 
གང་ཤར་དེ་ངོས་ཟིན་དགོས་པ་ཡིན༔ ད་ཐབས་སྒྲ་དེ་སེམས་སུ་ཤར་བ་ཡིན་ཏེ
ང་ཡི་སེམས་གང་ཡིན་ལྟོས་ཤིག་བྱས་པས་ཁྱོད་ཀྱི་སེམས་སུ་ཤར་བ་ཡིན་ཏེ ཁྱོད་ 
རང་གང་ཡིན་ལྟ་བ་པོ་དེ་རང་སེམས་ཡིན་ནོ་བྱས་ལ མ་དང་བུའི་དཔེས་ངོ་
སྤྲད་དོ༔ དེ་ཡང་སེམས་ལ་ལྟོས་ཤིག་ཅེས་པའི་སྒྲ་དེས་སེམས་ལ་ཚུར་བལྟས་ 
སམ༔ སེམས་ཀྱིས་སྒྲ་ཕར་བཟུང་ངམ༔ སྒྲ་སེམས་དབྱེར་མེད་དུ་འདུག་ལྟོས་ 
ཤིག་བྱས་ལ་དྲི༔ སྔ་མ་གཉིས་པོ་ལྟར་ཟེར་ན་མ་གོ་བ་ཡིན༔ དབྱེར་མེད་དུ་
328

༄༅། །ཟབ་གཏེར་ཆོས་ཀྱི་མཛོད་ཁང་།
འདུག་ཟེར་ན་གོ་བ་ཡིན་པས་ངོ་སྤྲད་པར་བྱའོ༔ དེ་བཞིན་དུ་གཟུགས་ལ་སོགས་ 
ཡུམ་ལྔ་ཀ་སེམས་སུ་ངོ་སྤྲོདཿ༔ གསུམ་པ་མཐོང་བའི་དོན་ངོ་སྤྲོད་པ་ལ་གསུམ་སྟེ 
རྣམ་པ་རང་གྲོལ༔ གཤིས་ཡེ་གྲོལ༔ ངོ་བོ་གཉིས་མེད་དུ་ངོ་སྤྲོད་པའོ༔ དང་པོ་ 
གང་ཡིན་ལྟ་བ་པོའི་སེམས་དེ་རང་དུ་འདུག་གམ༔ གཞན་དུ་འདུག་དྲི༔ གཞན་ 
དུ་འདུག་ཟེར་ན་མ་གོ་བ་ཡིན༔ རང་དུ་འདུག་ཟེར་ན་ངོ་མཐོང་བ་ཡིན་པས་ངོ་ 
སྤྲད་དོ༔ གཞན་མ་ཡིན་པར་ཐག་བཅད་ལ༔ རང་སྣང་ལ་བལྟར་གཞུག་པས་ 
རང་གྲོལ་ཤེས་འགྲོ་བ་ཡིན་ནོ༔ རང་དུ་ཤེས་པས་གཞན་འཛིན་གྱི་རྟོག་པ་མི་སྐྱེ་ 
བ་ནི༔ རང་གྲོལ་གྱི་གནད་ཡིན་ནོ༔
གཉིས་པ་ཡེ་གྲོལ་ངོ་སྤྲད་པ་ནི༔ ལྟ་བ་ལྟར་སྣང་བའི་སེམས་དེ་སྣང་བ་རང་ 
རྒྱུད་དུ་བདེན་པ་གཅིག་འདུག་གམ་ངོ་བོ་སྟོང་པར་འདུག་དྲི༔ རང་རྒྱུད་དུ་ 
འདུག་ཟེར་ན་མ་གོ་བ་ཡིན༔ སྟོང་པར་འདུག་ཟེར་ན༔ ཚུར་བཀུག་ནས་སྟོང་ 
པར་འདུག་གམ༔ ཡལ་བའི་རྗེས་ལ་སྟོང་པར་འདུག་གམ་དེ་ཀ་རང་སྟོང་པར་ 
འདུག་དྲི སྔ་མ་གཉིས་པོ་ལྟར་ཟེར་ན་མ་གོ་བ་ཡིན༔ དེ་ཀ་རང་སྟོང་པར་ 
འདུག་ཟེར་ན༔ ངོ་བོ་མཐོང་བ་ཡིན་པས་ངོ་སྤྲད་དོ༔ སྣང་བ་རང་རྒྱུད་པ་བདེན་ 
པ་མིན་པར་ཐག་བཅད་ལ་སྟོང་པ་ཉིད་ལ་གཞུག་པས༔ ཡེ་གྲོལ་ཤེས་འགྲོ་བ་ 
ཡིན་ནོ སྟོང་པར་ཤེས་པས་སྣང་བ་ལ་བདེན་འཛིན་མི་སྐྱེ༔ དེ་ཀ་ཡེ་གྲོལ་གྱི་ 
གནད་ཡིན་ནོ༔ གསུམ་པ་གཉིས་མེད་ངོ་སྤྲད་པ་ནི༔ སྟོང་པ་ཅང་མེད་གཅིག་ 
འདུག་གམ༔ གསལ་རིག་བཅས་པ་གཅིག་འདུག་གམ་དྲི༔ ཅང་མེད་གཅིག་ 
འདུག་ཟེར་ན་མ་གོ་བ་ཡིན༔ གསལ་རིག་ཅན་འདུག་ཟེར་ན་གསལ་བ་དང་སྟོང་ 
པ་ཐ་དད་འདུག་གམ༔ གཅིག་ཏུ་འདུག་དྲི ཐ་དད་དུ་འདུག་ཟེར་ན་མ་གོ་བ་
329

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡིན༔ གཅིག་ཏུ་འདུག་ཟེར་ན་ངོ་བོ་མཐོང་བ་ཡིན་པས་ངོ་སྤྲད་དོ༔ སྣང་སྟོང་ 
ཐ་དད་མེད་པར་གཉིས་མེད་ལ་གཞུག་པས་གཉིས་མེད་དུ་ངོ་ཤེས་འགྲོ་བ་ཡིན་ 
ནོ༔ གཉིས་མེད་ལ་གནས་པས་གཉིས་འཛིན་གྱི་རྟོག་པ་མི་སྐྱེ དེ་ཀ་ལ་གཉིས་ 
མེད་རྟོགས་ཟེར་བ་ཡིན་ནོ༔ བཞི་པ་རྒྱབ་སྐྱོར་ལ་གསུམ་སྟེ རང་གྲོལ་གྱི་རྒྱབ་ 
སྐྱོར་བཿརྣམ་པའི་ཆོས་ཐམས་ཅད་ཀྱི་གཤིས་ལ་ཡེ་ཡིན་ཡེ་གྲོལ་ལས་འདའ་བ་
མེད་དེ གསེར་གླིང་ན་གསེར༔ ཆུ་གླིང་ན་ཆུ་ལས་འདས་པ་མེད་པ་ལྟ་བུ་དང་༔ 
གཉིས་མེད་ཀྱི་རྒྱབ་སྐྱོར་བ་ལཿ༔ ཆོས་ཐམས་ཅད་ཀྱི་ངོ་བོ་ལ་གཉིས་མེད་ལས་ 
འདས་པ་མེད་དེ་ཆུ་ལ་གཤེར་བ༔ མེ་ལས་ཚ་བ་ལ་འདས་པ་མེད་པ་ལྟ་བུ་ནི ལྟ་ 
བའི་སྐབས་སུ་ཤེས་པར་བྱའོ
ལྔ་པ་ལ་བཟླ་བ་ལ་གསུམ་སྟེ༔ ཀ་དག༔ ལྷུན་གྲུབ༔ ཀུན་གྱི་བདག་ཉིད་དུ་ལ་ 
བཟླ་བའོ༔ དང་པོ་ལ་གསུམ་སྟེ སེམས་ཀྱི་རྩལ་སྣང་འགགས་མེད་དུ་ཤར་བ་ 
ལ་གཞན་གྱི་རྟོག་པ་ཀ་ནས་དག་པ་ནི་ཡེ་ཤེས་ཀ་དག༔ ཤར་ཚད་ཀྱི་རང་བཞིན་ 
སྟོང་པ་ལ་དངོས་པོ་རང་རྒྱུད་ཀྱི་བདེན་པ་ཀ་ནས་དག་པ་ནི་དབྱིངས་ཀ་དག༔ ངོ་ 
བོ་སྣང་སྟོང་གཉིས་མེད་ལ་ཐ་དད་ཀྱི་གཉིས་ཆོས་ཀ་ནས་དག་པ་ནི་གཉིས་མེད་ཀ་
དག་གོ གཉིས་པ་ལྷུན་གྲུབ་ལ་གསུམ་སྟེ༔ སེམས་ཀྱི་རྩལ་སྣང་སྣ་ཚོགས་སུ་ 
འཆར་བ་ལ་གཞན་ནས་བཙལ་མི་དགོས་ཏེ༔ སེམས་རང་ཤར་བ་ནི་ཆོས་ཅན་
ལྷུན་གྲུབ༔ ཤར་ཚད་ཀྱི་རང་བཞིན་སྟོང་པ་ལས་གཞན་ནས་བཙལ་མི་དགོས་ཏེ་
ཤར་བ་པོ་རང་སྟོང་པ་ཆོས་ཉིད་ལྷུན་གྲུབཿ ངོ་བོ་སྣང་སྟོང་གཉིས་མེད་གཞན་ 
ལ་བཙལ་མི་དགོས་ཏེ༔ གང་སྣང་བ་དེ་དག་རང་གཉིས་སུ་མེད་པ་ནི་གཉིས་ 
མེད་ལྷུན་གྲུབ་བོ༔ གསུམ་པ་ཀུན་གྱི་བདག་ཉིད་དུ་གནས་པ་ནི༔ ཆོས་ཐམས་
330

༄༅། །ཟབ་གཏེར་ཆོས་ཀྱི་མཛོད་ཁང་
ཅད་ནི་རང་གི་སེམས་ཡིན་ལ སེམས་ཀྱི་རྣམ་པ་ཅིར་ཡང་མ་འགགས༔ གཤིས་ 
ཅིར་ཡང་མ་གྲུབ་པ༔ ངོ་བོ་ཅིར་ཡང་མ་གྲུབ་པ༔ གཞི་སྟོང་པ༔ ངོ་བོ་ཅིར་ཡང་ 
མི་རྟོག་པ༔ དེ་ཆོས་ཐམས་ཅད་ཀྱི་བདག་ཉིད་ཏུ༔ དེ་ཀ་བཞི་སྣང་སྟོང་གཉིས་ 
མེད་ཀྱི་བདག་ཉིད་དུ་བསྟན་ཏེ༔ རྣམ་པ་ཅིར་ཡང་མ་འགགས་པ༔ ཕྱི་སྣང་བ་ 
གཤིས་ཅིར་ཡང་མ་གྲུབ་པ༔ གཞི་སྟོང་པ༔ ངོ་བོ་ཅིར་ཡང་མི་རྟོག་པ༔ གཞི་ 
གཉིས་མེད་ཀྱི་བདག་ཉིད་དོ༔ དེ་ཀ་ལྟ་བ་བསྐྱེད་རྫོགས་གཉིས་ཀྱི་བདག་ཉིད་ 
ཀྱང་ཡིན་ཏེ༔ མ་འགགས་པ་བསྐྱེད་རིམ༔ མ་གྲུབ་པ་རྫོགས་རིམཿ མི་རྟོག་པ་ 
གཉིས་མེད་དོ༔ བསྒོམ་པ༔ ཞི་གནས་ལྷག་མཐོང་གི་བདག་ཉིད་ཀྱང་ཡིན་ཏེ 
མ་འགགས་པ་ལྷག་མཐོང་༔ མ་གྲུབ་པ་ཞི་གནས་སོ༔ འབྲས་བུ་སངས་རྒྱས་སྐུ་ 
གསུམ་གྱི་བདག་ཉིད་ཀྱང་ཡིན་ཏེ༔ མ་འགགས་པ་ལོངས་སྐུ མ་གྲུབ་པ་ཆོས་
མི་རྟོག་པ་སྤྲུལ་སྐུའོ༔ མཁྱེན་པ་གཉིས་ལྡན་གྱི་སེམས་ཀྱང་ཡིན་ཏེ༔ མ་ 
འགགས་པ་ཇི་སྙེད་པ མ་གྲུབ་པ་ཇི་ལྟ་བ༔ མི་རྟོག་པ་གཉིས་མེད་དུ་མཉམ་ 
མོ༔ དེ་ཙམ་ན་སྣང་ཚད་གཞི་དངོས་པོའི་གནས་ལུགས༔ ལྟ་བ་བསྐྱེད་རྫོགས་ 
ཀྱི་ཡོ་ལངས༔ སྒོམ་པ་ཞི་གནས་ལྷག་མཐོང་གི་རང་བཞིན༔ འབྲས་བུ་སངས་ 
རྒྱས་སྐུ་གསུམ་གྱི་དཀྱིལ་འཁོར་ལས་མི་འདའ་སྟེ རང་སྣང་རང་ངོ་ཤེས་ནས་ 
གཞན་སྣང་གི་རྟོག་པ་མེད༔ རང་སྟོང་རང་ངོ་ཤེས་ནས་དངོས་པོ་རང་རྒྱུད་པའི་ 
བདེན་འཛིན་བྲལ༔ གཉིས་མེད་རང་ངོ་ཤེས་ནས་ཐ་དད་གཉིས་འཛིན་མེདཿ
དེ་ཙམ་ན་སྟོང་པ་རྒྱུ་འབྲས་སུ་འཆར་བ་ཐམས་ཅད་མཁྱེན་པའི་ཁྱད་ཆོས རྒྱུ་ 
འབྲས་སྟོང་པར་རྟོགས་པ་མཉམ་པ་ཆེན་པོར་ལ་བཟླའོ༔ ཆོས་ཐམས་ཅད་སྣང་ 
ཙམ་དུ་ཡོད་པ་ཀུན་རྫོབ་བདེན་པའི་ཕོ་ བདེན་མེད་དངོས་སུ་གྲུབ་པ་དོན་
331

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དམ་བདེན་པའི་རང་གཞུང་༔ ཆོས་ཐམས་ཅད་ཡོད་པ་ཡང་མ་ཡིན༔ མེད་པ་ 
ཡང་མ་ཡིན༔ རྟག་པ་ཡང་མ་ཡིན༔ ཆད་པ་ཡང་མ་ཡིན༔ སྐྱོན་ཡེ་དགཿ ཡོན་ 
ཏན་ཡེ་རྫོགསཿ༔ མཐའ་ཡེ་བྲལ༔ གཉིས་མ་གྲུབ་པའི་གཉིས་མེད ཟུང་མ་རྙེད་ 
པའི་ཟུང་འཇུག༔ མཐའ་མ་རྙེད་པའི་མཐའ་བྲལ༔ བཟང་ངན་མ་རྙེད་པའི་ཀུན་ 
ཏུ་བཟང་པོ༔ བཙལ་མི་དགོས་པའི་ལྷུན་གྲུབ་འཁྲུལ་པ་མེད་པའི་བཀའ་བསྒོ 
བར་ལག་ཐམས་ཅད་རྨང་ནས་འགྱེལ༔ འགྲམ་རྡོ་ཐམས་ཅད་རྩད་ནས་ཐོནཿ ཐུམ་ 
ཐུམ་ཐམས་ཅད་གཅིག་ཏུ་འདྲེས འཁོར་འདས་ཀྱི་ཆོས་ཐམས་ཅད་གདོད་ 
ནས་རྣམ་པར་གྲོལ་བ་མིན་པ་གཅིག་ཀྱང་མེད་དོ༔ སེམས་ཉིད་གཅེར་སྟོན་གྱི་
ལག་ཁྲིད་ལྔ་པ༔ གསང་སྔགས་ལམ་རིམ་རིན་པོ་ཆེ་གསལ་བའི་སྒྲོན་མའི་ཁྲིད་ 
ཆུང་། ཧྲཱིཿ༔
332

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གསང་སྔགས་ལམ་རིམ་གྱི་བསྡུས་དོན་ཉང་བན་སངས་རྒྱས་ 
མགོན་པོས་བཀོད་པ་བཞུགས་སོ། །
༄༅། །མན་ངག་འདི་ལ་གསུམ་སྟེ། ཀླད། གཞུང༌། མཇུག་གོ །དང་པོ་ལ་གཉིས་ 
ཏེ༑ མདོ་དང་། རྒྱས་པའོ། །དེ་ལ་གཉིས་ཏེ། མན་ངག་གི་ཆེ་བ་དང་། བརྩམས་ 
པའི་བསྔོ་བའོ། །མདོར་བསྟན་པ་ལ་གཉིས་ཏེ། ཕྱག་འཚལ་བ་དང་། བརྩམ་ 
པར་དམ་བཅའ་བའོ། །གཉིས་པ་གཞུང་གི་དོན་ལ་གསུམ་སྟེ། གཞི། ལམ། 
འབྲས་བུའོ། །དང་པོ་ལ་གཉིས་ཏེ། མདོ་དང༌། རྒྱས་པའོ། ། དེ་ལ་གཉིས་ཏེ། 
གནས་ལུགས་དང་འཁྲུལ་ལུགས་སོ། །ལམ་ལ་གསུམ་སྟེ། ལམ་གྱི་སྔོན་དུ་འགྲོ་བ་ 
དང་། ལམ་རང་གི་ངོ་བོ་དང་། ལམ་དེའི་ཆ་རྐྱེན་ནོ། །དང་པོ་ལ་གསུམ་སྟེ། 
ཕུན་སུམ་ཚོགས་པ་ལྔ་ཡིས་སྒྲུབ་པའི་གཞི་བཟུང་བ་དང་། སྲུང་བའི་འཁོར་ལོའི་ 
རིམ་པ་བསྟན་པ་དང༌། གནད་ལྔའི་སྒོ་ནས་ལམ་ལ་འཇུག་པར་བསྟན་པའོ། ། 
དང་པོ་ལ་ལྔ་སྟེ། གནས། གང་ཟག །དུས། རྫས། ཐབས་སོ། ། སྲུང་བའི་འཁོར་ 
ལོ་ལ་དྲུག་སྟེ། བྱང་ཆུབ་སེམས་ཀྱི་སྲུང་བ་དང༌། མཚོན་ཆ་ལྔའི་དང་། ཡི་གེ་ 
གསུམ་གྱི་དང་། ཞི་དྲག་གསུམ་བརྩེག་ངག་གི་དང་། རང་བྱུང་ལྷུན་གྱིས་གྲུབ་ 
པའི་དང་། དོན་དམ་མཚན་མ་མེད་པའི་བསྲུང་བའོ། །གསུམ་པ་གནད་ལྔའི་སྒོ་ 
ནས་ཐེག་ཆེན་ལམ་ལ་འཇུག་པ་ལ་ལྔ་སྟེ། སྐྱབས་སུ་འགྲོ་བས་ཆོས་ཀྱི་གཞི་ 
བཅའ་བ་དང་། ཡི་གེ་བརྒྱ་པ་བཟླས་པས་སྒྲིབ་པ་སྦྱངས་པ་དང༌། ལས་འབྲས་ 
མི་རྟག་པར་བསྒོམ་ལ་བློ་སྣ་སྦྱང་བ་དང༌། མཎྜལ་དང་གཏོར་མས་ཚོགས་བསག་
333

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་དང་། མཆོད་པ་ཕུལ་ལ་ཡོངས་སུ་སྤེལ་བའོ། །གཉིས་པ་ལམ་རང་གི་ངོ་བོ་ལ་ 
གཉིས་ཏེ། ཐུན་མོང་ཐེག་པ་སྤྱིའི་ལམ་དང་། ཁྱད་པར་གསང་སྔགས་ཀྱི་ལམ་མོ། ། 
དང་པོ་ལ་གཉིས་ཏེ། བསླབ་པ་གསུམ་ལ་ལམ་གྱི་གཞི་བཅའ་བ་ སེམས་
འ་བ་དང་།
གསུམ་གྱིས་ལམ་གྱི་ཁ་བསྒྱུར་བའོ། །
དང་པོ་ལ་ལྔ་སྟེ། ངོ་བོ་ངོས་བཟུང་བ་དང་། མཚོན་བྱའི་སྒྲ་དོན་དང་། མཚན་ 
ཉིད་ཀྱི་རང་ལྡོག་དང་། མཚན་གཞིའི་སྐྱེ་ཚུལ་དང་། གཉེན་པོའི་དབང་གིས་ 
རྣམ་གྲངས་སུ་འགྱུར་ཚུལ་ལོ། །སེམས་གསུམ་གྱིས་ལམ་གྱི་ཁ་བསྒྱུར་བ་ལ་བཞི་ 
སྟེ༑ བྱམས་པ་དང་སྙིང་རྗེ་བྱང་ཆུབ་ཀྱི་སེམས། དེ་དག་སྡེ་སྣོད་དུ་ངོས་བཟུང་ 
བ་དང་། བསླབ་པ་གསུམ་དུ་བསྟན་པའོ། །གཉིས་པ་གསང་སྔགས་རང་གི་ལམ་ 
ལ་ལྔ་སྟེ། རྒྱུད་སྨིན་པར་བྱེད་པ་ལ་དབང་དང་། སྨིན་པ་སྒྲོལ་བར་བྱེད་པ་ལ་ལྟ་ 
བ་དང་། ལྟ་བ་གོམས་པར་བྱེད་པ་ལ་བསྒོམ་པ་དང༌། དེ་དང་མི་འབྲལ་ཞིང་ 
རྩལ་སྦྱོང་པ་ལ་སྤྱོད་པ་དང་། དེ་དག་ལས་མི་འདའ་བར་བྱེད་པ་དམ་ཚིག་གོ 
ལྟ་བ་ལ་གཉིས་ཏེ། བསྐྱེད་པའི་རིམ་པ་སྦྱང་བ་དང༌། རྫོགས་པའི་རིམ་པ་ 
བསྟན་པའོ། །གསུམ་པ་ལམ་དེའི་ཆ་རྐྱེན་ལ་གསུམ་སྟེ། རྣལ་འབྱོར་ལྔས་ཉམས་ 
ལེན་གྱི་གནད་བསྟན་པ་དང༌། གེགས་སེལ་བཞིས་ལམ་གྱི་སྐྱོན་བསལ་བ་དང་། 
བོགས་འདོན་བཞིས་ལམ་མཐར་འདོན་པའོ། །དང་པོ་ལ་ལྔ་སྟེ། ཉལ་བའི་རྣལ་ 
འབྱོར་དང་། ལྡང་པ་དང་། ཟ་བའི་རྒྱུན་གྱི་དང་། དུས་རྟེན་གྱི་རྣལ་འབྱོར་རོ། ། 
གེགས་སེལ་བཞིས་ལམ་གྱི་གེགས་བསལ་བ་ལ་བཞི་སྟེ། ཏིང་ངེ་འཛིན་ཉམས་ 
ཀྱི་གེགས་བསལ་བ་དང་། ལུས་ན་ཚ་དུཿ ཁའི་དང༌། སེམས་རྣམ་རྟོག་ལྷ་འདྲེའི་ 
དང་། རྐྱེན་སྣང་གློ་བུར་གྱི་གེགས་བསལ་བའོ། །ལུས་ན་ཚ་དུཿ ཁ་ལ་གཉིས་ཏེ།
334

༄༅། །ཟབ་གཏེར་ཆོས་ཀྱི་མཛོད་ཁང་།
ངོས་བཟུང་བ་དང་། བཅོས་ཐབས་སོ། །དེ་ལ་གསུམ། རབ་ངང་ལ་བཞག འབྲིང་ 
བཟློག་བསྒོམ་གནད་དུ་བཏང་། ཐ་མ་དམིགས་པས་བཅོས་པའོ། །བོགས་འདོན་ 
བཞིས་མཐར་འདོན་པ་ལ་བཞི་སྟེ། བོགས་མི་འབྱུང་བའི་སྐྱོན་བསལ་བ་དང་། 
འབྱུང་བའི་གཞི་བཅའ་བ་དང་། ཇི་ལྟར་གདོན་པའི་ཐབས་སོ། །དེ་ལ་གཉིས་ཏེ། 
རང་གང་ལ་གནས་པ་དེ་ལ་བོགས་འདོན་པ་དང་། སྔར་མེད་གསར་དུ་སྐྱེས་པའི་ 
ཉོན་མོངས་རྣམ་རྟོག་བོགས་སུ་འདོན་པའོ། །དེ་ལ་གཉིས་ཏེ། ཉོན་མོངས་བོགས་ 
སུ་གདོན་པ་དང་། རྣམ་རྟོག་བོགས་སུ་གདོན་པའོ། །གསུམ་པ་ལམ་ཉམས་སུ་ 
བླངས་ན་མཐར་ཕྱིན་པའི་འབྲས་བུ་ལ་བཞི་སྟེ། འབྲས་ཆོས་ངོས་བཟུང་བ་དང་། 
འགྲོ་དོན་བྱེད་ཚུལ་དང་། དགོངས་པ་ལ་བཞུགས་ཚུལ་དང་། གདུལ་བྱ་ཐུགས་ 
རྗེས་གཟིགས་ཚུལ་ལ་གཞན་གྱི་ལོག་རྟོག་བཟློག་པའོ། །ལམ་རིམ་རིན་ཆེན་ཕྲེང་ 
བའི་བསྡུས་དོན། དཀྱུས་ཀྱི་དོན་དགྲོལ་བ། ཉང་བན་སངས་རྒྱས་མགོན་པོས་ 
བཀོད་པ་དགེའོ། །མངྒ་ལཾ།
335

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །གསང་སྔགས་ལམ་གྱི་རིམ་པ་གསལ་བའི་སྒྲོན་མེ་ 
ཞེས་བྱ་བ་བཞུགས་སོ༔ ༔
རྒྱ་གར་སྐད་དུ༔ མནྟྲསྱ་པ་ཐ་ཀྲ་མ་ལ་ནཱ་མ༔ བོད་སྐད་དུཿ༔ གསང་སྔགས་ལམ་ 
གྱི་རིམ་པ་ཞེས་བྱ་བ༔ རྩ་བ་གསུམ་ལ་གུས་པས་ཕྱག་འཚལ་ལོ༔ གཉིས་བཅོམ་ 
གཉིས་ལྡན་གཉིས་འདས་གཉིས་དཔལ་མཆོག༔ མ་ལུས་འདུས་ཤིང་ཡོངས་ 
དག་ཟོལ་མེད་པ༔ བཅོམ་ལྡན་བདེ་གཤེགས་དྲུག་པ་ཀུན་བཟང་ལ༔ གུས་ 
གདུང་དད་པའི་སྒོ་ནས་ཕྱག་འཚལ་ལོ༔ བདག་ཉིད་རྣལ་འབྱོར་ཨོ་རྒྱན་པད་ 
འབྱུང་གིས༔ རྡོ་རྗེ་ཐེག་པ་ཚེ་གཅིག་གྲོལ་བྱེད་ལམཿ ཕྱི་རབས་རྣལ་འབྱོར་ལས་ 
ལྡན་དོན་ཆེད་དུཿ ཉམས་ལེན་ལམ་རིམ་རིན་ཆེན་སྒྲོན་མེ་བྲི གནས་ལུགས་ 
འཁྲུལ་ལུགས་ངོ་ཡིས་གཟུང་བ་ནི༔ གཉིས་མེད་ལྷུན་གྲུབ་ཀ་དག་ཡེ་སངས་རྒྱས༔ 
སྙིང་རྗེ་མ་རིག་ལས་ཉོན་ལོག་སྡུག་བསྔལ༔ ཕུན་སུམ་ཚོགས་འདས་སྒྲུབ་གཞི་ 
བཟུང་བ་ནི༔ བྲག་ནག་དུར་ཁྲོད་ཕུགས་སོགས་སྐྱོན་ཡོན་བརྩི དད་གུས་ 
དབང་དང་ཤེས་རབ་གདེང་དང་ལྡ༥། ཚེས་སྐར་གཟའ་བཟང་ཡར་ངོའི་གོང་འཇུགཿ 
ཟས་སྨན་མཆོད་སྐོང་སྒྲུབ་པའི་རྫས་རྣམས་བསག༔ མ་དྲེད་རྩེ་གཅིག་དཀའ་ 
ཐུབ་མཐར་འདོན་ནོ༔ རྣལ་འབྱོར་སྲུང་བའི་འཁོར་ལོའི་རིམ་པ་ནི༔ ལུས་ཅན་རྣམས་ 
ཀྱིས་བྱང་ཆུབ་མཆོག་ཐོབ་བསྒོམ༔ ལྷ་མཚན་རྡོ་རྗེ་འཁོར་ལོ་མཚོན་མེས་སྲུང་༔ 
ལུས་ངག་ཡིད་གསུམ་སྐུ་གསུང་ཐུགས་ཡིག་བསྒོམ༔ སྤྱན་རས་འཇམ་དཔལ་ཡི་ 
དམ་གང་ཡིན་གསལ༔ རྡོ་རྗེའི་ས་རྭ་གུར་དང་མདའ་མེ་བསྒོམ༔ བྱ་བྱེད་ངོ་བོ་མི་
336

༄༅། །ཟབ་གཏེར་ཆོས་ཀྱི་མཛོད་ཁང་།
དམིགས་ངང་ལ་བཞག༔ གནད་ལྔའི་སྒོ་ནས་ལམ་ལ་འཇུག་པ་ནི ཐུན་མོང་ 
ཁྱད་པར་བླ་མེད་གསུམ་སྐྱབས་འགྲོ༔ དཀར་དམར་ནག་གསུམ་བརྒྱ་བཟླས་མཆོད་ 
དང་བསྐང་༔ དལ་འབྱོར་ལས་འབྲས་མི་རྟག་ཉེས་དམིགས་བསྒོམ༔ སྒྲུབ་དང་ 
མཆོད་པའི་མཎྜལ་གཉིས་སུ་འབུལ༔ སྣ་ཚོགས་ལམ་འཁྱེར་གཏོར་མས་ཚོགས་
གཉིས་བསགཿ༔ རྒྱུན་གཏོར་གསུམ་བདུན་བཅུ་གཅིག་ལ་སོགས་གཏོང་༔ རྣམ་ 
དག་བདུན་དང་ཕྱི་ནང་གསང་མཆོད་འབུལ༔ དེ་རྣམས་གསང་སྔགས་ལམ་གྱི་ 
སྔོན་འགྲོ་ཡིན༔ བསླབ་པ་གསུམ་ལ་ལམ་གཞི་བཅའ་བ་ནི མི་མཐུན་སྤོང་སེམས་ 
མཉམ་འཇོག་རང་ངོ་ཤེས༔ ཤཱི་ལ་ས་མ་ཏི་པྲཛྙཱ་ཤིཀྵ་ན༔ གནོད་སྤྱོད་ལོག་ཞུགས་ 
ཁྱད་པར་ཐབས་ཀྱིས་ཟིན༔ བདེན་པའི་དོན་མཐོང་གོམས་འདྲིས་དེ་མི་འདའ༔ 
གཉེན་པོའི་དབང་གིས་བརྒྱད་ཁྲི་བཞི་སྟོང་གསུངསཿ༔
སེམས་གསུམ་སྒོ་ནས་ལམ་ལ་འཇུག་པ་ནི༔ ཡིད་འོང་ཕ་མར་ཤེས་ཤིང་བདེ་ 
ལྡན་བསྒོམ༔ སེམས་ཅན་ཕ་མ་སྡུག་བསྔལ་བྲལ་བར་བསམ༔ སངས་རྒྱས་ཐོབ་ 
འདོད་བསམ་པ་ལེན་དང་བསྒྲུབ༔ སེམས་གསུམ་སྡེ་གསུམ་བསླབ་གསུམ་ཉམས་ 
གསུམ་ཐུགས༔ ཁྱད་པར་གསང་སྔགས་ལམ་གྱི་ངོ་བོ་ནི༔ བུམ་གསང་ཡེ་ཤེས་ 
བདེ་ཆེན་དབང་བཞི་བསྐུར༔ ཕྱི་ནང་སྣོད་བཅུད་གཞལ་གཡས་ལྷ་རུ་བསྐྱེདཿ༔ 
སྐྱེ་འགགས་གཉིས་མེད་རང་བྱུང་མཐའ་ལས་འདས༔ གནད་གསུམ་གཅུན་པས་ 
རྟོག་མེད་རང་གསལ་འཆར༔ སོ་སྤྱི་བོགས་གསང་ཡང་དག་ཁོ་ནར་སྤྱོདཿད༔ མཉམ་ 
རྗེས་བཟའ་བཅའ་སྲུང་བའི་དམ་ལ་དབོགཿ༔ དེ་རྣམས་གསང་སྔགས་ལམ་གྱི་ངོ་ 
བོ་ཡིན༔ རྣལ་འབྱོར་ལྔ་ཡིས་ཉམས་སུ་བླང་བ་ནི༔ རྟོག་མེད་ཆོས་སྐུར་ཉལ་ལ་ 
འཆི་རྟོག་སྦྱང་༔ འགག་མེད་ལོངས་སྐུར་ལངས་ལ་སྐྱེ་རྟོག་སྦྱང་༔ དབང་བཞིའི་
337

རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བདུད་རྩིར་བརླབས་ལ་བཟའ་བཏུང་རོལ༔ སྣ་ཚོགས་ཐབས་ཀྱིས་བཟུང་ལ་ལམ་ 
དུ་གཏོང་༔ དྲོ་སྲོད་སྐྱེས་ཤར་འདའ་ཀ་བར་དོ་ལྟེམ༔ ལམ་དེའི་གེགས་བཞིའི་ 
སྐྱོན་སེལ་བསྟན་པ་ནི༔ བྱིང་རྒོད་ཉམས་གསུམ་བཅོས་ལ་ལམ་དུ་གཏོང་༔ ནད་ 
ཀྱི་གཞི་རྒྱུ་རྐྱེན་འབྲས་ངོས་བཟུང་བཅོས༔ སྤྲོས་བྲལ་ངང་བཞག་རྒྱུན་བཅད་སྐྱེ་ 
དང་སེམསཿ གནོད་པའི་ཟས་བཟའ་འཕྲེང་བཅད་ལྟོས་མེད་སྐྱུརཿ དཀར་ 
དམར་ནག་པོའི་ཧཱུྃ་སྤྲོས་སྟེང་འོག་འདོན༔ རང་ལས་གཞན་མེད་ཡ་ང་འཁུ་འཕྲིག་ 
བཅད༔ དམ་ཉམས་གྲོགས་གནས་ཟས་ཀྱི་གྲིབ་བཞི་བསལ༔ ལམ་དེའི་བོགས་ 
འདོན་གནད་དུ་བཏང་བ་ནི༔ སྐྱོན་གྱི་རྩ་བ་བདག་འཛིན་བློ་ཡིས་གཏོང་༔ ཡོན་ 
ཏན་གཞི་མ་ཉམས་ལེན་དྲག་པོ་བྱ༔ རང་གི་ལམ་ལ་བོགས་མེད་གཞན་གྱིས་འདོན༔ 
ཉོན་མོངས་གནད་ནས་བཟུང་ལ་ལམ་དུ་གཏོང་༔ རྣམ་རྟོག་ལམ་དུ་བཏང་ལ་
བོགས་སུ་འདོན༔ དེ་རྣམས་ལམ་གྱི་ཆ་རྐྱེན་ཡན་ལག་ཡིན
ལམ་དེ་མཐར་ཕྱིན་མངོན་གྱུར་འབྲས་བུ་ནི༔ སྐུ་ལྔ་གསུང་ལྔ་ཐུགས་ཡོན་ཕྲིན་ 
ལས་ལྔ༔ རྟེན་ཅན་རྟེན་མེད་ངོ་བོ་ཉིད་དོན་བྱེད༔ གཅིག་དང་ཐ་དད་གཉིས་སུ་ 
མེད་པར་བཞུགས༔ གཟིགས་ཚུལ་གྲུབ་དང་མ་གྲུབ་བདེན་རྫུན་བརྟགཿ ཚེ་ 
འདིར་སངས་རྒྱས་འཐོབ་བྱེད་ཉེ་བའི་ལམཿམ༔ རང་མཚན་མངོན་དུ་སྟོན་པ་ངེས་ 
པའི་ཆོས༔ ཐབས་དང་ཤེས་རབ་གཉིས་ལྡན་ཤིང་རྟའི་སྲོལ༔ ཕམ་བྱེད་རྒྱལ་ 
གྱུར་བླ་མེད་ཐེག་མཆོག་གོ འདི་སྦྱར་དགེ་བ་དྲི་མེད་རྣམ་དག་གིས ལུས་ 
ཅན་ཐམས་ཅད་སྨིན་གྲོལ་ལམ་ཞུགས་ཏེ རང་ཆས་ཤེས་རྟོག་སྒྲིབ་ཟད་ཉེས་ 
དག་ནས༔ ཡང་དག་རྫོགས་པའི་སངས་རྒྱས་མྱུར་ཐོབ་ཤོག༔ གསང་སྔགས་ལམ་ 
གྱི་རིམ་པ་རིན་པོ་ཆེ་གསལ་བའི་སྒྲོན་མེ་ཞེས་བྱ་བ༔ ཨོ་རྒྱན་གྱི་སློབ་དཔོན་ཆེན་
338

༄༅། །ཟབ་གཏེར་ཆོས་ཀྱི་མཛོད་ཁང་།
པོ་པདྨ་སམ་བྷ་ཝས་མཛད་པ་རྫོགས་སོ༔ འདི་རིག་འཛིན་རྗེའི་ཕྱག་བྲིས་མར་ 
གཏུགས་སོ༔ མངའ་བདག་རིན་པོ་ཆེ་ཉང་ཉི་མ་འོད་ཟེར་གྱིས་གཏེར་ནས་གདན་ 
དྲངས་པའོ༔ རྒྱལ་བའི་བསྟན་པ་དར་ཞིང་རྒྱས་པ་དང་༔ རྒྱལ་ཁམས་ཀུན་ཏུ་ 
བདེ་སྐྱིད་འབྱུང་བ་དང་༔ རྒྱལ་སྲས་རྣམས་ཀྱིས་ཇི་ལྟར་དགོངས་པའི་ཚེ༔ རྒྱ་ 
ཆེན་འགྲུབ་པར་བྱིན་གྱིས་བརླབ་ཏུ་གསོལ༔ མཆན་མི་གསལ།
339

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ ནང་བཤད་གསང་སྔགས་ལམ་རིམ་ས་བཅད་བཞུགས་སོ༔ ༔
དཔལ་ཀུན་ཏུ་བཟང་པོ་ལ་ཕྱག་འཚལ་ལོ༔ ནང་བཤད་གསང་སྔགས་ལམ་གྱི་ 
རིམ་པ་འདི་ལ་དོན་གསུམ་སྟེ ཀླད་ཀྱི་དོན་དང་༔ གཞུང་གི་དོན་དང་༔ མཇུག་ 
གི་དོན་ནོ༔ དང་པོ་ལ་གཉིས་ཏེ༔ ཕྱག་འཚལ་བ་དང་༔ བརྩམ་པར་དམ་ 
བཅའ་བའོ༔ གཞུང་དོན་ལ་གསུམ་སྟེ༔ གཞི ལམ༔ འབྲས་བུའོ༔ གཞུང་གི་སྤྱི་ 
དོན་དང་པོ་གཞི་ལ་གཉིས་ཏེ༔ གནས་ལུགས་དང་༔ འཁྲུལ་ལུགས་སོ༔ གཞུང་ 
གི་སྤྱི་དོན་གཉིས་པ་ལ་གསུམ་སྟེ ལམ་གྱི་སྔོན་དུ་འགྲོ་བ་དང་༔ ལམ་རང་གི་ 
ངོ་བོ་དང༔ ལམ་གྱི་ཆ་རྐྱེན་བསྟན་པའོ༔ དང་པོ་ལ་གསུམ་སྟེ ཕུན་སུམ་ 
ཚོགས་པ་ལྔས་བསྒྲུབ་པའི་གཞི་བཟུང་བ་དང་༔ སྲུང་བའི་འཁོར་ལོའི་རིམ་པ་ 
བསྟན་པ་དང༔ གནད་ལྔའི་སྒོ་ནས་ལམ་ལ་འཇུག་པར་བསྟན་པའོ༔ དང་པོ་ལ་ 
ལྔ་སྟེ གནས་གང་དུ་དང གང་ཟག་གང་གིས་དང་༔ དུས་གང་ལ་དང༔ 
རྫས་གང་བསགས་པ་དང་༔ ཐབས་ཇི་ལྟར་བསྒྲུབ་པའོ༔ 
གཉིས་པ་སྲུང་འཁོར་ལ་དྲུག་སྟེ༔ བྱང་ཆུབ་སེམས་ཀྱི་སྲུང་བ་དང༔ མཚོན་ 
ཆ་ལྔའི་སྲུང་བ་དང་༔ ཡི་གེ་གསུམ་གྱི་སྲུང་བ་དང་༔ ཞི་དྲག་གསུམ་བརྩེགས་ 
ཀྱི་སྲུང་བ་དང་༔ རང་བྱུང་ལྷུན་གྱིས་གྲུབ་པའི་སྲུང་བ་དང་༔ དོན་དམ་མཚན་ 
མ་མེད་པའི་སྲུང་བའོ༔ གསུམ་པ་གནད་ལྔས་ཐེག་ཆེན་ལམ་དུ་འཇུག་པ་ལ་ལྔ་ 
སྟེ སྐྱབས་འགྲོའི་ཆོས་ཀྱི་གཞི་བཏིང་བ་དང་༔ ཡིག་བརྒྱས་སྒྲིབ་པ་སྦྱང་བ་ 
དང་༔ ལས་འབྲས་མི་རྟག་པ་བསྒོམ་པ་ལ་བློ་སྦྱང་བ་དང་༔ མཎྜལ་དང་གཏོར་
340

།ཟབ་གཏེར་ཆོས་ཀྱི་མཛོད་ཁང་།
མ་བཏང་བས་ཚོགས་བསག་པ་དང་༔ མཆོད་པ་ཕུལ་ལ་ཚོགས་ཡོངས་སུ་སྤེལ་ 
བའོ༔ གཉིས་པ་ལམ་རང་རང་གི་ངོ་བོ་ལ་གཉིས་ཏེ༔ ཐུན་མོང་སྤྱིའི་ལམ་དང་༔ 
ཁྱད་པར་གསང་སྔགས་ཀྱི་ལམ་མོ༔ དང་པོ་ལ་གཉིས་ཏེ༔ བསླབ་པ་གསུམ་ལ་ 
ལམ་གྱི་གཞི་བཅའ་བ་དང་༔ སེམས་གསུམ་གྱིས་ལམ་གྱི་ཁ་བསྒྱུར་བའོ༔ དང་ 
པོ་ལ་ལྔ་སྟེ ངོ་བོ་ངོས་བཟུང་བ་དང་༔ མཚོན་བྱའི་སྒྲ་དོན་བཤད་པ་དང་༔ 
མཚན་ཉིད་ཀྱི་རང་ལྡོག་བསྟན་པ་དང་༔ མཚན་གཞི་སྐྱེ་ཚུལ་དང་༔ གཉེན་ 
པོའི་སྒོ་ནས་རྣམ་གྲངས་སུ་འགྱུར་ཚུལ་ལོ༔ གཉིས་པ་སེམས་གསུམ་གྱིས་ལམ་ 
གྱི་ཁ་བསྒྱུར་བ་ལ་བཞི་སྟེ བྱམས་པ་དང་སྙིང་རྗེ་དང་བྱང་ཆུབ་ཀྱི་སེམས་དང་༔
དེ་དག་སྡེ་སྣོད་གསུམ་དུ་ངོས་བཟུང་ལ་བསླབ་གསུམ་བསྟན་པའོ༔ གཉིས་པ་གསང་ 
སྔགས་རང་གི་ལམ་ལ་ལྔ་སྟེ༔ རྒྱུད་སྨིན་པར་བྱེད་པ་དབང་དང་༔ སྨིན་པ་གྲོལ་ 
བར་བྱེད་པ་ལྟ་བ་དང་༔ ལྟ་བ་གོམས་པར་བྱེད་པ་ལ་བསྒོམ་པ་དང་༔ དེ་དང་ 
མི་འབྲལ་ཞིང་རྩལ་སྦྱོང་བ་ལ་སྤྱོད་པ་དང་༔ དེ་དག་ལ་མི་འདའ་བར་བྱེད་པ་དམ་ 
ཚིག་གོ གཉིས་པ་ལྟ་བ་ལ་གཉིས་ཏེ༔ བསྐྱེད་རིམ་སྦྱངས་པ་དང་༔ རྫོགས་རིམ་ 
བསྟན་པའོ
གསུམ་པ་དེའི་ཆ་རྐྱེན་བསྟན་པ་གསུམ་སྟེ རྣལ་འབྱོར་ལྔའི་ཉམས་ལེན་གྱི་ 
གནད་བསྟན་པ་དང་༔ གེགས་སེལ་བཞིས་ལམ་གྱི་རྐྱེན་བསལ་བ་དང་༔ བོགས་ 
འདོན་བཞིས་ལམ་མཐར་འདོན་པའོ༔ དང་པོ་ལ་ལྔ་སྟེ༔ ཉལ་བའི་རྣལ་འབྱོར་ 
དང་༔ ལྡང་བའི་རྣལ་འབྱོར་དང༔ ཟ་བའི་རྣལ་འབྱོར་དང་༔ རྒྱུན་གྱི་རྣལ་ 
འབྱོར་དང་༔ དུས་གནད་ཀྱི་རྣལ་འབྱོར་རོ༔ གཉིས་པ་ལམ་གྱི་གེགས་བསལ་བ་ 
བཞི་སྟེ ཏིང་འཛིན་ཉམས་ཀྱི་གེགས་བསལ་བ་དང་༔ ལུས་ན་ཚ་སྡུག་ངལ་གྱི་
341

༄༅། །ཨོ་རྒྱན་རྗེ་འབངས་འདུས་པའི་ཟབ་་ཆོས་ཀྱི་སྙིང་པོ་གཅེས་བཏུས།
གེགས་བསལ་བ་དང་༔ སེམས་ཅན་རྣམ་རྟོག་ལྷ་འདྲེའི་གེགས་བསལ་བ་དང་༔ 
རྐྱེན་སྣང་གློ་བུར་གྲིབ་ཀྱི་གེགས་བསལ་བའོ༔ གསུམ་པ་ལམ་གྱི་བོགས་འདོན་ 
པ་ལ་གསུམ་སྟེ བོགས་མི་འབྱུང་བའི་སྐྱོན་བསལ་བ་དང་༔ འབྱུང་བའི་གཞི་ 
བཅའ་བ་དང་༔ བོགས་ཇི་ལྟར་འདོན་པའི་ཐབས་སོ༔ དེ་ལ་གཉིས་ཏེ༔ རང་ 
ལམ་ལ་གནས་པ་དེ་ལ་བོགས་འདོན་པ་དང་༔ སྔར་མེད་གསར་དུ་སྐྱེས་པའི་ 
ཉོན་མོངས་རྣམ་རྟོག་བོགས་སུ་འདོན་པའོ༔ དེ་ལ་གཉིས་ཏེ༔ ཉོན་མོངས་ 
བོགས་སུ་འདོན་པ་དང་༔ རྣམ་རྟོག་བོགས་སུ་འདོན་པའོ༔ གཞུང་གི་སྤྱི་དོན་ 
གསུམ་པ་ལམ་ཉམས་སུ་བླངས་ནས་མཐར་ཕྱིན་པའི་འབྲས་བུ་ལ་བཞི་སྟེ༔ འབྲས་ 
ཆོས་ངོས་བཟུང་བ་དང་༔ འགྲོ་དོན་བྱེད་ཚུལ་དང་༔ དགོངས་པ་ལ་བཞུགས་ 
ལུགས་དང་༔ གདུལ་བྱ་ལ་ཐུགས་རྗེས་འཛིན་ཚུལ་ལ་གཞན་གྱི་ལོག་རྟོག་དགག་ 
པའོ༔ སྤྱི་དོན་གསུམ་པ་མཇུག་གི་དོན་ལ་གཉིས་ཏེ༔ ཆོས་ཀྱི་ཆེ་བ་བསྟན་པ་ 
དང་༔ དགེ་ང བ་ཐམས་ཅད་མཁྱེན་པར་བསྔོ་ཞིང༌༔ མཚན་རྫོགས་ཚུལ་དང་ 
བཅས་པ་བསྟན་པའོ༔ ནང་བཤད་གསང་སྔགས་ལམ་རིམ་གྱི་བསྡུས་དོན་རྫོགས་
བ
342

༄༅། །ཟབ་གཏེར་ཆོས་ཀྱི་མཛོད་ཁང་།
༄༅༅ ཕྱི་བཤད་རིན་ཆེན་སྤུངས་པའི་བསྡུས་དོན་བཞུགས་སོ༔ ༔
བླ་མ་དམ་པ་རྣམས་ལ་ཕྱག་འཚལ་ལོ༔ ཕྱི་བཤད་རིན་ཆེན་སྤུངས་པ་འདི་ལ་ 
དོན་གསུམ་སྟེ༔ ཀླད་ཀྱི་དོན་དང་༔ གཞུང་གི་དོན་དང་༔ མཇུག་གི་དོན་ནོ 
དང་པོ་ལ་གཉིས་ཏེ ཕྱག་འཚལ་བ་དང༔ བཤད་པར་དམ་བཅའ་བའོ༔ དེ་ 
ལ་བཞི་སྟེ ཤེས་བྱ་ལ་བརྟགས་པ་དང་༔ ཐར་ལམ་ལ་འཇུག་པ་དང་༔ འབྲས་ 
བུ་ཐོབ་ཚུལ༔ མན་ངག་གི་མཚན་བསྟན་པའོ༔ གཉིས་པ་གཞུང་དོན་ལ་གསུམ་ 
སྟེ དྲང་དོན་རྒྱུད་སྐུལ་གྱི་གདམས་པ་དང་༔ ཐུན་མོང་གི་གདམས་ངག་དང་༔ 
ཁྱད་པར་རྫོགས་པ་ཆེན་པོའི་གདམས་ངག་གོ༔ དང་པོ་ལ་དྲུག་སྟེ བླ་མ་ 
བརྟེན་པ་དང་༔ དལ་འབྱོར་བརྟག་པ་དང་༔ མི་རྟག་པ་བསྒོམ་པ་དང་༔ བདག་ 
འཛིན་གཞོམ་པ་དང་༔ སྡུག་བསྔལ་བསམ་པ་དང་༔ རྒྱུ་འབྲས་དཔྱད་པའོ༔ 
དང་པོ་ལ་བཞི༔ བླ་མའི་མཚན་ཉིད་དང་༔ བརྟེན་ཐབས་དང་༔ ཉན་ཚུལ་དང་༔ 
མཐོང་ལུགས་སམ་བཀུར་ཐབས་སོ༔ གཉིས་པ་དལ་འབྱོར་བརྟག་པ་ལ་བཞི་སྟེ 
དལ་འབྱོར་ངོས་བཟུང་བ་དང་༔ ཐོབ་པར་དཀའ་བ་བསམ་པ་དང་༔ ཡལ་བར་ 
མི་དོར་བ་དང་༔ དོན་ཡོད་པར་བྱ་བའོ༔ གསུམ་པ་མི་རྟག་པ་བསྒོམ་པ་ལ་ 
བཞི༔ ཕྱིའི་མི་རྟག་པ་ལྔ་དང་༔ དབྱར་དགུན༔ དུས་བཞི༔ ཉིན་མཚན༔ སྐྱེས་འགག་གནས་གསུམ༔ 
རྒྱུ་ཟད་པས་མ་ཟད་ཀྱང་མི་རྟག་པའོ༔ ནང་གི་མི་རྟག་པ་གསུམ་དང་༔ ངེས་པར་འཆི་བ༔ ནམ་འཆི་ 
ཆ་མེད༔ འཆི་བའི་ཚེ་ཅིས་ཀྱང་མི་སྟོང་པའོ༔ ཚུལ་ཇི་ལྟར་བསྒོམ་པ་དང་༔ ཅིས་ཀྱང་འཆི་བ༔ སྐྱབས་ 
གནས་མེད་པ༔ ལམ་རྒྱུས་མེད་པ༔ ཅིས་ཀྱང་མི་སླེབ་པ༔ མགྱོགས་པར་འགྲོ་བ༔ འཛུར་ས་མེད་པ༔ ཤིན་ཏུ་ཡ་ང་
343

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བར་འགྲོ་པའི་ཚུལ་ཏེ༔ ཕན་ཡོན་གྱི་སྒོ་ནས་འབད་པའོ རྒྱུད་ལ་དད་པ་སྐྱེས༔ བླ་མ་ལ་མོས་ 
གུས་འབྱུང་གདམས་གསལ་ངེས་ཤེས་བསྐྱེད༔ ཉམས་ལེན་ལ་འཇུར་ནུས༔ སྟོང་ཉིད་རྟོགས་སླ་སྟེ་འབྲེལ་པ་ལྔ་ལྡན་ནོ
བཞི་པ་བདག་འཛིན་གཞོམ་པ་ལ་བཞི་སྟེ༔ གང་ལ་བདག་ཏུ་འཛིན་པ་དང་༔ 
གང་གིས་བདག་ཏུ་འཛིན་པ་དང༔ ཇི་ལྟར་བདག་ཏུ་བཟུང་བ་དང༔ བདག་ 
འཛིན་བཀག་ལ་བདག་མེད་དུ་བསྟན་པའོ༔ ལྔ་པ་སྡུག་བསྔལ་བསམ་པ་ལ་བཞི་ 
སྟེ༔ རྩ་བའི་སྡུག་བསྔལ་བཞི་བསྟན་པ་དང་༔ ཡན་ལག་གི་སྡུག་བསྔལ་དྲུག་བསྟན་ 
པ་དང་༔ ཉིང་ལག་གི་སྡུག་བསྔལ་གྲངས་ལས་འདས་པར་བསྟན་པ༔ སྡུག་བསྔལ་ 
དེ་དག་སེམས་སུ་ངོ་སྤྲད་པའོ༔ སྐྱེ་རྒ་ན་འཆི་སྤྱིར་བཤད་པ༔ རིགས་དྲུག་གི་སྡུག་བསྔལ་སོ་སོར་བཤད་ 
༔ དྲུག་པ་རྒྱུ་འབྲས་དཔྱད་པ་ལ་བཞི་སྟེ རྒྱུ་ངོས་བཟུང་བ་དང་༔ འབྲས་བུ་ 
བསྐྱེད་ཚུལ་བསྟན་པ་དང༔ དགེ་སྡིག་ས་མཚམས་དབྱེ་བ་དང༔ སྡིག་པ་བཤགས་ 
པའོ༔ སྤྱི་དོན་གཉིས་པ་ཐུན་མོང་སྤྱིའི་གདམས་ངག་ལ་ལྔ་སྟེ༔ སྐྱབས་འགྲོ་ 
བྱ་བ་དང་༔ སེམས་བསྐྱེད་པ༔ སྡོམ་པ་བཟུང་བ་དང་༔ བྱང་སེམས་བསྒོམ་པ་ 
དང་༔ བསླབ་པ་གསུམ་ལ་བློ་སྦྱང་བའོ༔ གསུམ་པ་སྡོམ་པ་བཟུང་བ་ལ་བཞི་སྟེ༔ 
སོ་ཐར་སྡོམ་པ་དང་༔ བྱང་སེམས་སྡོམ་པ་དང་༔ གསང་སྔགས་ཀྱི་སྡོམ་པ་དང༔ 
སྡོམ་གསུམ་སངས་རྒྱས་ཀྱི་བསྟན་པར་བསྟན་པའོ༔ བཞི་པ་བྱང་སེམས་བསྒོམ་ 
པ་ལ་བཞི་སྟེ བྱམས་པ་དང་༔ སྙིང་རྗེ་དང་༔ བྱང་ཆུབ་ཀྱི་སེམས་བསྒོམ་པ་ 
དང་༔ དེ་གསུམ་སངས་རྒྱས་ཀྱི་ཐུགས་དགོངས་སུ་བསྟན་པའོ༔ ལྔ་པ་བསླབ་པ་ 
གསུམ་སྦྱངས་བ་ལ་བཞི༔ ལྷག་པ་ཚུལ་ཁྲིམས་ཀྱི་བསླབ་པ་དང་༔ ལྷག་པ་ཏིང་ 
ངེ་འཛིན་གྱི་བསླབ་པ་དང་༔ ལྷག་པ་ཤེས་རབ་ཀྱི་བསླབ་པ་དང་༔ དེ་གསུམ་སྡེ་ 
སྣོད་གསུམ་དུ་བསྟན་པའོ
344

།ཟབ་གཏེར་ཆོས་ཀྱི་མཛོད་ཁང་
སྤྱི་དོན་གསུམ་པ་ཁྱད་པར་རང་གི་མན་ངག་ལམ་གསུམ་སྟེ གཞི་དང་༔ 
ལམ་དང་༔ འབྲས་བུའོ༔ དང་པོ་ལ་གཉིས་ཏེ༔ གནས་ལུགས་དང་༔ འཁྲུལ་ 
ལུགས་སོ༔ གནས་ལུགས་ལ་བཞི་སྟེ༔ རང་བྱུང་ངོ་བོ་ཉིད་དང་༔ རང་བཞིན་སྐྱེ་ 
མེད་དང་༔ རོལ་པ་འགག་མེད་དང༔ ངོ་བོ་མཐའ་བྲལ་དུ་བསྟན་པའོ༔ འཁྲུལ་ 
ལུགས་ལ༔ རྒྱུ་དང་༔ རྐྱེན་དང་༔ འབྲས་བུ་དང་༔ འཁོར་ཚུལ་ལོ༔ གཉིས་པ་ 
ལམ་གྱི་མན་ངག་ལ་ལྔ་སྟེ༔ མཐའ་ལ་མི་གནས་པའི་ལྟ་བ་དང་༔ རིག་པ་རང་ 
ལུགས་ཀྱི་བསྒོམ་པ་དང་༔ འཁྲུལ་པ་རང་གྲོལ་གྱི་སྤྱོད་པ་དང་༔ འགྱུར་མེད་ 
གནད་དུ་བཏང་བ་དང་༔ ལ་བཟླའི་མན་ངག་གོ༔ དང་པོ་ལྟ་བ་ལ་བཞི་སྟེ 
གནས་ལུགས་དང་༔ འཆར་ལུགས་དང་༔ ཡིན་ལུགས་དང་༔ གྲོལ་ལུགས་སོ༔ 
གཉིས་པ་བསྒོམ་པ་ལ་བཞི་སྟེ སེམས་ཀྱི་གཞག་ཐབས་དང་༔ ཉམས་ཀྱི་སྐྱེ་ 
ཚུལ་དང༔ སྣང་བ་བསྒོམ་དུ་ངོ་སྤྲད་པ་དང༔ རྟོག་པ་བསྒོམ་དུ་ལ་བཟླ་བའོ༔ 
གསུམ་པ་སྤྱོད་པ་ལ་བཞི་སྟེ༔ ཉམས་སྣང་ངོས་བཟུང་བ་དང་༔ དེ་སེམས་སུ་ 
བསྟན་པ་དང་༔ རོ་སྙོམས་པ་དང་༔ ཞེན་མེད་དུ་བསྐྱང་བའོ༔ བཞི་པ་ལམ་ 
གནད་དུ་བཏང་བ་ལ་བཞི་སྟེ གནས་པའི་སོ་གཟུགས་པ་དང་༔ གསལ་བའི་ 
མདངས་འདོན་པ་དང་༔ སྟོང་པར་རྒྱས་གདབ་པ་དང་༔ དབྱེར་མེད་དུ་གནད་ 
ལ་དབབ་པའོ༔ ལྔ་པ་ལ་བཟླ་བ་ལ་བཞི་སྟེ གནས་ལུགས་ངོ་སྤྲད་པ་དང་༔ དེ་ 
གཞི་རུ་ལ་བཟླ་བ་དང་༔ ལམ་དང་འབྲས་བུ་ལ་ལ་བཟླ་བ་དང་༔ ཤེས་བྱ་ཀུན་ 
ལྡན་དུ་ལ་བཟླ་བའོ གསུམ་པ་འབྲས་བུ་ལ་བཞི་སྟེ༔ རྟེན་སྐུ་བསྟན་པ་དང་༔ 
བརྟེན་པ་ཡེ་ཤེས་དང་༔ འགྲོ་དོན་མཛད་ཚུལ་དང་༔ དགོངས་པ་བཞུགས་ 
ལུགས་སོ༔ མཇུག་གི་དོན་ལ་གཉིས་སྟེ དགེ་བ་བསྔོ་བ་དང་༔ མཚན་རྫོགས་
345

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཚུལ་ལོ༔ སྤྱི་བཤད་རིན་ཆེན་སྤུངས་པའི་བསྡུས་དོན་རྫོགས་སོ༔ 
ཕྱི་བཤད་རིན་ཆེན་སྤུངས་པའི་སྐབས། མཚན་ཉིད་དྲུག་ལྡན་བླ་མ་ནི། 
བརྒྱུད་པ་ལྡན་ཞིང་གདམས་ངག་ཆེ། །དབང་དང་ལྡན་ཞིང་བྱིན་རླབས་ཆེ། ། 
ཤེས་རབ་ལྡན་ཞིང་སྙིང་རྗེ་ཆེ། །ཐོས་པ་ལྡན་ཞིང་ཉམས་མྱོང་ཆེ། །ལྟ་བ་ལྡན་ 
ཞིང་བསྒོམ་ཉམས་ཟིན། །ཚིག་ལ་མཁས་ཤིང་དོན་ལ་གནས། །ཞེས་སོ། ། 
༈ འདུ་ཤེས་བཞི་ནི། ཐུན་མོང་ཁྱད་པར་ལ་ཡང་དག་དང་། །ལོག་པའི་འདི་ 
ཤེས་རྣམ་པ་བཞི། །རེ་རེ་དུའང་བཞི་བཞིའོ། །དེ་ལ་དང་པོ་ནི། འཁོར་བ་ལ་ཆུའོ། ། 
ཆོས་ལ་གྲུ། བླ་མར་མཉན་པ། ཉམས་ལེན་ལ། ཆུར་བརྒལ་བའི་འདི་ཤེས་བཞིའོ། ། 
གཉིས་པ་ནི། རང་ལ་ནད་པ། བླ་མ་ལ་སྨན་པ། ཆོས་ལ་སྨན། ཉམས་ལེན་ལ་ 
ནད་སེལ་བའི་འདི་ཤེས་བསྒོམ་པའོ། །གསུམ་པ་ནི། རང་ལ་དུག་ལྔའི་ནད་ཀྱིས་ 
ཟིན་པ། བླ་མ་སངས་རྒྱས། གདམས་ངག་ལ་བདུད་རྩི། ཉམས་ལེན་ལ་དུག་ལྔའི་ 
གཉེན་པོའི་འདི་ཤེས་བསྒོམ་པའོ། །བཞི་པ་ནི། རང་རྒྱལ་པོ། བླ་མ་ཚོང་དཔོན། 
ཆོས་ཟོང༌། ཆོས་ཉན་བཤད་བྱེད་པ་ལ་ཚོང་གི་འདི་ཤེས་སྐྱེས་ན་ལོག་པ་ཡིན་ 
པས་རྣམ་པ་ཀུན་ཏུ་སྤང་བར་བྱའོ། །མཐོང་ལུགས་ལྔ་ལྡན་ནི། དཀོན་མཆོག་ 
གསུམ། སངས་རྒྱས་ཐམས་ཅད་འདུས་པར་བལྟ། །རྡོ་རྗེ་འཛིན་པའི་ངོ་བོར་བལྟ། ། 
དཀོན་མཆོག་གསུམ་གྱི་རྩ་བར་བལྟ། །དཔེ་ཡིད་བཞིན་གྱི་ནོར་བུ་ལྟར་བལྟ། ། 
དོན་སངས་རྒྱས་ལས་ལྷག་པར་བལྟའོ། །ཞེས་སོ། །
༈ ཕྱིའི་མི་རྟག་པ་ལྔ་ནི། ཤིང་དྲུང་བསྡད་དེ་དབྱར་དགུན་དང་། །དགོན་པར་ 
བསྡད་དེ་དུས་བཞི་དང་། །བླ་གབ་མེད་བསྡད་ཉིན་ནུབ་དང་། །ཆུ་བོའི་འགྲམ་ 
བསྡད་སྐྱེ་གནས་འགག །མར་མེའི་དྲུང་བསྡད་དུས་དུས་མིན། །མི་རྟག་ཚུལ་ལ་
346

༄༅། །ཟབ་གཏེར་ཆོས་ཀྱི་མཛོད་ཁང་།
བློ་སྦྱང་ངོ་། །ཞེས་སོ། །ནང་གི་གསུམ་ནི། འཆི་ངེས་ཆ་མེད་ཅིས་མི་སྟོངས། ། 
ཞེས་སོ། །ཕན་ཡོན་ལྔ་ནི། དད་པ་སྐྱེ་ཞིང་མོས་གུས་འབྱུང་། །གདམས་ངག་ངེས་ 
ཤེས་ཉམས་ལེན་ནུས། །སྟོང་ཉིད་རྟོགས་སླ་ཕན་ཡོན་ནོ། །ཞེས་སོ། །ཚུལ་བདུན་ 
ནི༑ ཅིས་ཀྱང་མགྲོན་པོ་ལམ་ཞུགས་འདྲ། །སྐྱེལ་མེད་མགྲོན་པོ་གྲོགས་མེད་འདྲ། ། 
རྒྱུས་མེད་དམུས་ལོང་ཐང་འཁྱམས་འདྲ། །མི་ལྡོག་རི་གཟར་རྦབ་དང་འདྲ། 
མགྱོགས་པ་རྩལ་ཆེན་མདའ་འཕངས་འདྲ། །འཇུར་མེད་ཕག་པ་ལམ་བཅུག་ 
འདྲ། །ཡ་ང་དགྲ་ཡུལ་འགྲོ་བ་འདྲ། །ཞེས་སོ། །
༈ གསང་སྔགས་ལམ་གྱི་རིམ་པ་འདིའི་བརྒྱུད་པ་ནི། སློབ་དཔོན་ཆེན་པོ་པདྨ་ 
འབྱུང་གནས། གཉགས་ཛྙཱ་ན་ཀུ་མཱ་ར། གནུབས་སངས་རྒྱས་ཡེ་ཤེས་ཁུ་ལུང་པ་ 
ཡོན་ཏན་རྒྱ་མཚོ་བླ་མ་ཡེ་ཤེས་འབྱུང་བ་བླ་མ་ཟུར་པོ་ཆེ། ཟུར་ཆུང་ཤེས་རབ་ 
གྲགས། གླན་ཤཱཀྱ་བཟང་པོ། འདའ་ཙ་ཧོར་པོ་ཤཱཀྱ་སེངྒེ། དབོན་པོ་ཙད་ཚ་ཤཱཀ་ 
རྡོར། མཁས་པ་གཉོས་བན་རྒྱལ་མཚན། འབའ་བན་རྒྱལ་ལུ། བླ་མ་ཞོ་ཁམ་པ་ 
ཤཱཀྱ་རྒྱལ། བླ་མ་ཇོ་བོ་རི་པ་སངས་རྒྱས་བསོད་ནམས། བླ་མ་རྣམ་གྲོལ་བ་ཀུན་ 
དགའ་རིན་ཆེན། བླ་མ་འབྱུང་གནས་པ་རིན་ཆེན་རྒྱལ་མཚན། བླ་མ་དཀོན་ 
མཆོག་བཟང་པོ། བླ་མ་ཟུར་པ་བསམ་གྲུབ་རྡོ་རྗེ། ཟུར་ཤཱཀ་འབྱུང་ཕྱི་མ་སོགས་ 
ནས་རིམ་པར་བརྒྱུད་པ་དང༌། འདིས་མཐུན་པར་མངའ་བདག་ཉང་རིན་པོ་ 
ཆེའི་གཏེར་བརྒྱུད་དང་ནི། ཉང་ཉི་མ་འོད་ཟེར། གཏེར་ཆེན་གུ་རུ་ཆོས་དབང་། 
ཟུར་ཤཱཀ་འབྱུང་ནས་བཀའ་གཏེར་བརྒྱུད་པའི་ཆུ་བོ་གཉིས་འདྲེས་སུ་གྱུར་ཏོ། །
སརྦ་མངྒ་ལཾ།
347

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅། །ཕྱི་ཆོས་རིན་ཆེན་སྤུངས་པ་ཞེས་བྱ་བ་བཞུགས་སོ
བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ༔ ཤེས་བྱའི་ཡུལ་ 
ལ་རྣམ་པར་བརྟགཿ ཐར་པའི་ལམ་ནས་རབ་ཞུགས་ཏེ༔ འབྲས་བུ་རྣམ་མཁྱེན་ 
ཐོབ་བྱའི་ཕྱིར༔ རིན་ཆེན་སྤུངས་པ་བསྟན་པར་བྱ༔ མཚན་ཉིད་དྲུག་ལྡན་བླ་མ་ 
ནི འདུ་ཤེས་བཞི་ལྡན་དྲན་པས་བརྟེན༔ སྣོད་ཀྱི་སྐྱོན་གསུམ་སྤངས་ལ་ཉན༔ 
མཐོང་ལུགས་ལྔ་ལྡན་སྒོ་ནས་བལྟ༔ དལ་འབྱོར་མི་ལུས་རིན་པོ་ཆེ ཤིན་ཏུ་ 
རྙེད་དཀའ་ཐོབ་དུས་སུ༔ དོན་མེད་སྟོང་ལོག་མི་བྱེད་པར གཏན་གྱི་སོ་ནམ་ 
ད་རེས་གྱིས༔ ཕྱིའི་མི་རྟག་རྣམ་པ་ལྔ ནང་གི་མི་རྟག་རྣམ་པ་གསུམ ཚུལ་ 
བདུན་ལྡན་པ་བསྒོམ་བྱ་ཞིང་༔ ཕན་ཡོན་ལྔ་ལྡན་སྒོ་ནས་འབད༔ ཡུལ་དང་དུས་ 
དང་སེམས་གསུམ་ལས༔ སྐྱེ་བོ་མུ་སྟེགས་ཉན་རང་གིས༔ གང་ཟག་ཆོས་ཀྱི་ 
བདག་ཏུ་བཟུང་༔ བདག་འཛིན་མ་གྲུབ་བདག་མེད་སྟོང་༔ རྩ་བའི་སྡུག་བསྔལ་ 
བཞི་ལ་གནས༔ ཡན་ལག་སྡུག་བསྔལ་དྲུག་ལ་སྤྱོདཿ༔ ཉིང་ལག་སྡུག་བསྔལ་ 
གྲངས་ལས་འདས༔ རང་སེམས་སྟོང་པ་ཉིད་དུ་སྤྲད༔ དགེ་སྡིག་གཉིས་ཀྱིས་རྒྱུ་ 
བྱས་ནས༔ འབྲས་བུ་བདེ་སྡུག་གཉིས་སུ་འབྱིན༔ དགེ་སྡིག་ས་མཚམས་ལེགས་ 
པར་དབྱེ༔ སྡིག་པ་སྟོབས་བཞིའི་སྒོ་ནས་བཤགས༔ སངས་རྒྱས་ཆོས་དང་དགེ་ 
འདུན་ལ༔ ཉན་རང་བྱང་སེམས་གསང་སྔགས་གསུམ༔ རང་དང་གཞན་དང་ 
གཉིས་དོན་དུ༔ སྐྱབས་འགྲོ་རྣམ་གསུམ་འདས་པའི་ཆོས༔ སངས་རྒྱས་ཐོབ་ 
འདོད་བསམ་པའི་དོནཿ༔ བསྒྲུབ་ཅིང་ཉམས་སུ་ལེན་པ་དང་༔ ཆོས་ཉིད་བློ་
348

༄༅། །ཟབ་གཏེར་ཆོས་ཀྱི་མཛོད་ཁང་
འདས་འདུས་མ་བྱས༔ སེམས་བསྐྱེད་གསུམ་ཡིན་ཐེག་ཆེན་ཆོས༔ སྡིག་པ་རྣམ་ 
གསུམ་མི་བྱ་ཞིང༔ དགེ་བ་རྣམ་གསུམ་སྤྱད་པར་བྱ༔ གནས་ལུགས་རང་ངོ་ 
ཤེས་པའོ༔ སྡོམ་གསུམ་སངས་རྒྱས་བསྟན་པ་ཡིན༔ བྱམས་པའི་སེམས་ལ་ཞེ་ 
སྡང་མེད༔ སྙིང་རྗེའི་སེམས་ལ་འདོད་ཆགས་མེད༔ བྱང་ཆུབ་སེམས་ལ་གཏི་ 
མུག་མེད༔ སེམས་གསུམ་སངས་རྒྱས་ཐུགས་དགོངས་ཡིན༔ གནོད་སྦྱོར་ལོག་པ་ 
ཚུལ་ཁྲིམས་ཏེ༔ ཕན་འདོགས་ཞུགས་པ་ཏིང་ངེ་འཛིན༔ ཐབས་ཤེས་ཟུང་འབྲེལ་ 
ཤེས་རབ་སྟེ བསླབ་གསུམ་སྡེ་སྣོད་གསུམ་ཡིན་ནོ༔ རང་བྱུང་ངོ་བོ་ཉིད་ཀྱི་གཞི 
རང་བཞིན་སྐྱེ་མེད་སྟོང་པར་གནས༔ རོལ་པ་འགག་མེད་སྣང་བར་འཆར༔ ངོ་ 
བོ་གཉིས་མེད་མཐའ་བྲལ་ལོ༔ ངོ་མ་ཤེས་ལ་ལོག་པར་བརྟགས༔ ཉོན་མོངས་ལྔ་ 
དང་ལས་གསུམ་གྱིས༔ རིགས་དྲུག་ལུས་བླངས་སྡུག་བསྔལ་མྱོང༔ མ་རིག་ནས་ 
བརྩམས་རྒ་ཤིར་འཁོར༔ ཡིན་ཚུལ་ཅིར་ཡང་མ་ངེས་པས༔ སྣང་ཚུལ་ཅིར་ཡང་ 
འཆར་བར་བྱེད༔ སྣང་ཚད་སེམས་ཉིད་རང་སྣང་ཡིན༔ རང་གྲོལ་རྟོགས་པ་ལྟ་ 
བའོ༔ སོ་མ་རང་དྭངས་ལྷུག་པར་གཞག༔ རྟོག་མེད་རང་གསལ་རྗེན་པར་འཆ 
སྣང་སེམས་དབྱེར་མེད་ངོ་བོ་གཅིགཿ གསལ་སྟོང་དབྱེར་མེད་བསྒོམ་པ་ཡིན༔ 
རྐྱེན་སྣང་མཐོ་དམན་ཕྲ་རགས་ཀུན༔ རྟོག་པ་སེམས་ཀྱི་ཆོ་འཕྲུལ་ཡིན༔ ཞུམ་ 
དང་ཁེངས་པ་མེད་པ་རུ༔ ཞེན་མེད་རང་གྲོལ་སྤྱོད་པ་ཡིན༔ གང་བྱེད་རང་ 
སོའི་ངང་ལ་གནས༔ དེ་ཡི་ངོ་བོ་རང་གསལ་བ༔ དེ་ཀ་སྟོང་པ་ཉིད་ཡིན་ཏེ 
སྟོང་པ་འགག་པ་མེད་པ་ཡིན༔ མ་གྲུབ་མི་འགག་མི་རྟོག་པ༔ རྣམ་དག་ལྷུན་ 
གྲུབ་བདེན་གསུམ་དང་༔ ལྟ་སྒོམ་སྤྱོད་པ་འབྲས་བུའི་ཆོས༔ ཤེས་བྱ་ཀུན་ལྡན་ 
ལ་ཟློ་ཡིནཿ ཉེས་པ་གཉིས་ཟད་སྐུ་རུ་སྨིནཿ ཇི་ལྟ་ཇི་སྙེད་མཁྱེན་གསུམ་རྒྱས༔
349

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བརྟེན་ཅན་རྟེན་མེད་ངོ་བོ་ཉིད༔ གཅིག་དང་དུ་མ་བྲལ་བར་བཞུགས༔ དགེ་བ་ 
འདི་ཡི་བསོད་ནམས་ཀྱིས༔ ནམ་མཁའ་མཉམ་པའི་སེམས་ཅན་རྣམས༔ ཡང་ 
དག་དོན་དང་རབ་མཇལ་ནས༔ རྫོགས་པའི་སངས་རྒྱས་ཐོབ་པར་ཤོགཿ༔ ཕྱི་ 
བཤད་རིན་ཆེན་སྤུངས་པ་ཞེས་བྱ་བ༔ ཨོ་རྒྱན་གྱི་སློབ་དཔོན་ཆེན་པོ་པདྨ་སཾ་བྷཱ་ 
ཝས་མཛད་པ་རྫོགས་སོ༔ ས་མ་ཡཱ༔
350

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། །
དེ་སྙེད་རྒྱལ་ཀུན་ངོ་བོ་པདྨ་ཡི། །
ཕྲིན་ལས་བྱེད་པོར་བདག་ཉིད་གྱུར་ནས་ཀྱང༌། ། 
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ། །
ལྀ་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
351

ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
从书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
+EZ##: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང༌།
AA+DJidi}: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ།
རྩོམ་སྒྲིག་འགན་འཁུར་བ། ཀུན་ཐར་མཚོ།
རྒྱབ་ཤོག་མཛེས་བཟོ།ཀུན་ཐར་མཚོ།
དཔེ་སྐྲུན། ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང༌།
པར་ཁང་།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།
དེབ་ཚད།170mm230mm1/16
དཔར་ཤོག202
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས།༢༠༡༦ལོའི་ཟླ་༤.པར་པར་ཐེངས་དང་པོ་བཏབ།
པར་གྲངས།01-3000
དཔེ་རྟགས། ISBN: 978-988-12632-3-0
དཔེ་རིན། 245.00

图书在版编目(CIP)数据
伏藏深法宝库:藏文/(唐)莲花生大师等著。—— 中国世界语出版社,2016.4
ISBN:978-988-12632-4-7
I. ①伏… II. ①莲III. ① 藏传佛教一藏文—藏语IV
中国版本图书馆CIP数据核字(2016) 第263247号
伏藏法宝库
作者莲花生大师等著
责责任编辑 格他磋
主编叶察白考
封面设计格他磋
技术设计叶察白考
出版发行中国世界语出版社
印刷 四川嘉创印刷有限责任公司 
开本170mm×230mm 1/16
印 张202
字数404千
版次2016年4月第1版
印次2016年4月第1次印刷 
印数 01-3.000
标准书号ISBN:978-988-12632-4-7
定价 245.00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

ཧཱུཾ། ཀུན་ཏུ་བཟང་མོ་ཡེ་ཤེས་ཁྲོས་པའི་རྩལ། །དབྱིངས་ཀྱི་རྒྱལ་མོ་ཨེ་ཀ་ཛཱ་ཊཱི་མ། །
ཡེ་ཤེས་ལས་དང་འཇིག་རྟེན་མ་མོའི་ཚོགས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧྲཱིཿ དྲང་སྲོང་ཁྱབ་འཇུག་ཆེན་པོ་རཱ་ཧུ་ལ།།སྤྲུལ་པ་རྣམ་བརྒྱད་གདོང་མོ་མཆེད་བཞི་དང་། །
གཟའ་དང་རྒྱུ་སྐར་དྲེགས་པ་སྡེ་བརྒྱད་བཅས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧཱུཾ། དམ་ཅན་སྐྱེས་བུ་ཆེན་པོ་ཐིག་ལེ་རྩལ།དགྱེས་སྡེ་བརྟན་མ་འཛིན་གིང་ཕོ་ཉའི་ཚོགས། །
སྐུ་མཆེད་སུམ་བརྒྱ་དྲུག་ཅུའི་ཚོགས་དང་བཅས། །གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
འཇམ་མགོན་མི་ཕམ་པས་སོ། །

ཟབ་གཏེར་ཆོས་ཀྱི་མཛོད་ཁང་།
The store house of profound
& treasury Dharma.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་ ༡༡༣༩ 
འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary
of the coming of Padmasambhava 
in the Southwest Land of the
Rakshasa.
བླླ&#£ŁUF&&ཀྰ##AJ 1139 #
]ཚད་

༦༦c
ཐུན་མོང་ཐུན་མིན་གཞུང་ཀུན་རང་དབང་གིས། ། 
མ་ནོར་བསྒྱུར་ཞུས་གཏན་ལ་ཕབ་པ་ཡིས། 
གངས་ལྗོངས་སྣང་བའི་སྒོ་ཆེན་ཐོག་མར་ཕྱེས། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག།
ཀུན་མཁྱེན་མི་ཕམ་རྒྱ་མཚོས།
ISBN 978-988-12632-4-7
9 789881 263247
#ཥྞཱ:245.00Ü(1-10)

