༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73767
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/ 
Date:2016
Volume:1
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར་རིག་འཛིན་
ཞིང་ནས་ཕེབས་པའི་བསུ་མ་བཞུགས་སོ། །
༠༠
231
ཟབ་གཏེར་
ཆོས་ཀྱི་མཛོད་ཁང༌།
མཚོ་སྐྱེས་པདྨའི་དཔེ་ཚོགས། 
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

ཟབ་གཏེར་ཆོས་ཀྱི་མཛོད་ཁང་།
The store house of profound
& treasury Dharma.
སྤྱིར་བོད་ཁ་བ་ཅན་གྱི་ལྷ་སྐལ་དང་ཆོས་སྐལ་ལྷ་ཨོ་
རྒྱན་པདྨ་དང༌། ཆོས་རྡོ་རྗེ་ཐེག་པ་ཡིན་ཅིང༌། སྒོས་གསང་
སྔགས་རྙིང་མ་པ་ཞེས་ཨོ་རྒྱན་ཆེན་པོའི་ཕ་ཆོས་ལ་བརྟེན་པ་
དག་གི་བསྒྲོད་བྱ་མྱུར་ལམ་ཡིན་པས། ཡང་གསང་བླ་མེད་ཀྱི་
དབང་ཐོབ་དམ་ཚིག་ལ་གསན་པ་རྣམས་རང་བཞིན་སྤྲུལ་པའི་
ཞིང་འདི་ཉིད་དུ་དབུགས་འབྱིན་པའི་ལོ་རྒྱུས་ཤིན་ཏུ་མང་བ་
ལྟར། རྗེས་འཇུག་སྐལ་ལྡན་རྣམས་ཀྱིས་སྙིང་གི་ཕུགས་ནོར་
དམ་པ་མཛད་པར་རིགས་སོ། །
ཞེས་དབོན་ཚུལ་ཁྲིམས་རྒྱ་མཚོས།
£R?+#

།དཔལ་རིའི་སྨོན་ལམ་རྩ་འགྲེལ་གྱི་སྐོར་རིག་འཛིན་ཞིང་ནས་
ཕེབས་པའི་བསུ་མ་བཞུགས་སོ། །
༄༅། །ཟབ་གཏེར་ཆོས་ཀྱི་མཛོད་ཁང༌།

༈ ཨ་མ་མཚོ་རྒྱལ་མཐིང་འོད་འབར་མ་ཡིས། །བུ་གཅིག་དཔལ་གྱི་རི་བོར་ད་འགྲོ་ཞེས། ། 
མངོན་སུམ་ལག་པའི་མཁྲིག་མ་ནས་བཟུང་སྟེ། །པདྨ་འོད་ཀྱི་ཞིང་དེར་འཁྲིད་པར་ཤོག །

༈ དྲིན་ཆེན་བླ་མ་མཚོ་སྐྱེས་རྡོ་རྗེ་དང་། །དཔའ་བོ་ཌཱཀྐིའི་ཚོགས་ཀྱིས་མདུན་བསུས་ཏེ། །
རོལ་མོའི་སྒྲ་དང་མེ་ཏོག་ཆར་འབེབས་བཞིན། །བུ་གཅིག་དཔལ་གྱི་རི་བོར་ཚུར་ཤོག་ཅེས། ། 
མིང་ནས་ལུང་བསྟན་ས་ལ་སྤྱོད་པའི་ཞིང༌། །པདྨ་འོད་ཀྱི་གྲོང་དུ་འཁྲིད་པར་ཤོག །

༈ བདག་ནི་ནམ་ཞིག་འཆི་བའི་དུས་བྱུང་ཚེ༔ འཇིགས་རུང་བར་དོའི་སྣང་བར་མི་ལྟོས་ཤིང༔
དཔལ་རི་པདྨ་འོད་དེར་སྐྱེས་ནས་སུ༔ གང་འདུལ་སྤྲུལ་པས་འགྲོ་བ་འདྲེན་པར་ཤོག༔
ཚེ་རབས་སྐྱེ་བའི་ཕྲེང་བ་ཐམས་ཅད་དུ༔ ཨོ་རྒྱན་ཆེན་པོས་འབྲལ་མེད་རྗེས་བཟུང་ནས༔
ས་དང་ལམ་གྱི་ཡོན་ཏན་མཐར་ཕྱིན་ཏེ༔ འགྲོ་བའི་མགོན་པོའི་གོ་འཕང་མྱུར་ཐོབ་ཤོག༔

གསལ་བཤད།
༈ གསལ་བཤད།
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ།།དེ་ལ་སྔ་འགྱུར་གྱི་བབས་སོ་ཆེན་པོ་
གསུམ་ལས། ཉེ་བརྒྱུད་གཏེར་མའི་ཕྱོགས་སུ་གཏོགས་པའི་གཏེར་ཆོས་མི་ཉུང་བ་ བ་ཞིག་ 
བཀའ་གཉན་ལ། རྒྱ་ཆེར་མི་སྤེལ་བའི་དམ་རྒྱ་ཡོད་པ་དང༌། དབང་ལུང་ཁྲིད་གསུམ་མེད་པ་ 
སོགས་ཀྱིས།དར་སྤེལ་གཏོང་བ་ལ་དེ་ཙམ་དགོས་མེད་སྙམ་མཁན་དང་ཟེར་མཁན་ཡང་
གདའ་མོད། གཏེར་ཆོས་ལ་ལ་དག་ཧ་ཅང་ཟབ་རྒྱ་གབ་རྒྱ་ཅན་ཡོད་པར་ཡང་མཐོང་མོད་ 
ཀྱི༑ ཨོ་རྒྱན་ཆེན་པོས་སྨོན་ལམ་དང་གནས་དུས་འཛོམས་ཚེ་སྤྲོད་ཅིག སྤེལ་ཅིག་གསུངས་ 
འདུག་པ་ལས། དེ་ལས་ལྡོག་ན་གཏེར་སྦས་པ་ལ་དགོས་པ་མེད་པར་འགྱུར་བ་དང༌། གཏེར་ 
འབྱུང་སོགས་ཀྱི་ནང་དུ་འཁོད་པ་ལྟར། གཏེར་ལ་ཡང་འདོན་སྤེལ་རུང་བ་དང་མི་རུང་བའི་ 
ཁྱད་པར་དང་། གཏེར་སྟོན་རང་དང་། ཆོས་བདག ས་གནས། རིགས་རུས། ཡབ་ཡུམ། 
ས་རྟགས། དུས་རྟགས། གཏེར་དེའི་གདུལ་བྱ་ཡན་གྱི་ཁ་བྱང་རྣམས་ཞིབ་མོ་རྣམ་འཐག་ 
གིས་བསྟན་འདུག་ན། གཏེར་སྟོན་དག་གིས་དེ་ཚོ་མཁྱེན་བཞིན་དུ་སྤེལ་མི་རུང་བའི་གཏེར་ 
ཞིག་ལེན་མི་སྲིད་ཅིང༌། གལ་ཏེ་སྲིད་ན་གཏེར་སྟོན་དང་གཏེར་ཆོས་ཚད་ལྡན་ཡིན་མིན་ 
བརྟག་དགོས་པ་ལས། གཏེར་སྟོན་དང་གཏེར་ཆོས་ཁུངས་ཐུབ་དག་གིས་གནོད་སྐྱེལ་ 
བ་ཞིག་ག་ལ་སྲིད།
གཏེར་ལུང་ལས། ཨོ་རྒྱན་གྱི་ཐུགས་སྲས་ལུང་དང་མཐུན་པའི་གཏེར་སྟོན་ཚོས། འདི་
1

གསལ་བཤད།
འདོན་འདི་མི་འདོན་གྱི་བྱེ་བྲག་ཤེས་ཏེ། གངས་ཏི་སེའི་རྒྱུས་སེངྒེ་གཡུ་རལ་ཅན་ཆེ་བས།
བྱོལ་སོང་མིའི་གཟུགས་ཅན་རྣམས་རང་མཚང་རང་གིས་སྟོན་པའི་གླེན་གཏམ་མ་སྨྲ། ཞེས་
གསུངས་པ་ལྟར་ལགས། ད་དུང་ཕ་རོལ་པོ་ལ་གནོད་པར་སྣང་ན་རང་ཉིད་གཏེར་ཆོས་ 
སོགས་ལ་མི་དགའ་བའམ། དམིགས་བསལ་སྣོད་མིན་ལོག་ལྟ་དམ་སེལ་ཅན་ནམ་གང་
ཡིན་དབྱེ་བསལ་བྱེད་ན་མ་གཏོགས་དཀྲོག་གཏམ་མ་སྤེལ་ན་བསམ། དབང་ལུང་ཁྲིད་
གསུམ་མེད་པས་ཟེར་ན། དེ་ལ་བསྐྱར་གསོ་གནང་བས་ཆོག་སྟེ་དེང་སང་གཏེར་སྟོན་དང་
གྲུབ་བརྙེས་ནི་མི་ཉུང་བ་བཞུགས་འདུག་པས། སྙིགས་དུས་འདིར་གུ་རུའི་ཕྲིན་ལས་ཀྱི་འཕྲོ་
སྐྱོང་དགོས་པ་ཁོང་ཅག་གི་དབུ་ཐོག་ཏུ་བབས་པའི་ལས་འགན་ཞིག་ཡིན་པ་དང་། རྣམ་པ་ 
ཚོ་ཨོ་རྒྱན་རིན་པོ་ཆེ་མི་བརྗེད་པའི་དྲན་ཐོར་གསུངས་འདུག་ན། བསྟན་མཇུག་གཏེར་གྱིས་
སྐྱོང་བ། བརྒྱུད་པའི་རྐང་འཛུགས་དགོས་པ་སོགས་ཨོ་རྒྱན་པདྨས་གཏེར་སྟོན་རྣམས་ལ་ 
སྒོས་གལ་དུ་གནང་བའི་ལུང་བསྟན་ཞིག་ཡིན་པ་མཁྱེན་ངེས་ཡིན་ནོ། །
མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་ 
བུ་ཕལ་པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་
ཤོར་གྱིས་ལྷག་ཆད་ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང༌། མ་ 
ཚད་དཔེ་རྙིང་ལ་ལ་ཤིན་ཏུའང་ཁ་མི་གསལ་བས་དང་། བརྡ་རྙིང་དང་སྐུང་ཡིག་མང་བ།
མགྱོགས་བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོབ་པ་སོགས་ཀྱིས་ད་དུང་རྨང་ 
གཞིའི་སྐྱ་ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་མེད་ཡིན་པས། 
ཤེས་ལྡན་ཀློག་པ་པོ་ཚོས་ཡིན་ངེས་དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང༌།
2

གསལ་བཤད།
རྣམ་པ་ཚོའི་ཤེས་ཡོན་གྱི་མཛུབ་སྟོན་འོག ཟབ་གཏེར་ཆོས་ཀྱི་མཛོད་ཁང་འདི། མ་འོངས་ 
པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་ཏུ་འགྱུར་ཐུབ་པར་སྙིང་ནས་སྨོན་པ་
ཡིན་ནོ། །
ཞེས་ཡི་གེ་སྒྲིག་སྦྱོར་པས།
3

དཀར་ཆག
དཀར་ཆག
༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར་རིག་འཛིན་ཞིང་ནས་ཕེབས་པའི་བསུ་མ་བཞུགས་སོ། །
དེབ་གསུམ་པ།
ཧྲཱིཿ༔ རིག་འཛིན་བླ་མའི་ཐུགས་ཐིག་ལས༔ པདྨ་འོད་དུ་བསྒྲོད་པའི་སྨོན་ལམ་བདེ་ཆེན་ཤིང་རྟ་བཞུགས༔
གཏེར་ཆེན་པདྨ་གླིང་པ།༼3༽
༄༅། །ཟངས་མདོག་དཔལ་རིའི་སྨོན་ལམ་བཞུགས་སོ། །
ཀཿཐོག་རིག་འཛིན་ཚེ་དབང་ནོར་བུ།༼༢༽
༄༅། །པདྨ་འོད་དུ་བསྒྲོད་པའི་སྨོན་ལམ་རིག་པ་འཛིན་པའི་ཤིང་རྟ་བཞུགས་སོ། །
འཇམ་དབྱངས་མཁྱེན་བརྩེའི་དབང་པོ།༼5༽
༄༅། །རྔ་ཡབ་ཟངས་མདོག་དཔལ་གྱི་རི་བོར་སྐྱེ་བའི་སྨོན་ལམ་རིག་འཛིན་མཆོག་གི་བདེ་ལམ་བཞུགས།
བདུད་འཇོམས་འཇིགས་བྲལ་ཡེ་ཤེས་རྡོ་རྗེ།༼6 - 11༽
༄༅། །ཟངས་མདོག་དཔལ་གྱི་རིར་བགྲོད་པའི་སྨོན་ལམ་སྐལ་བཟང་དགའ་བའི་ཤིང་རྟ་ནི།
བདུད་འཇོམས་འཇིགས་བྲལ་ཡེ་ཤེས་རྡོ་རྗེ།f12 -13
༄༅། །དག་སྣང་ཡེ་ཤེས་དྲ་བ་ལས༔ ཟངས་མདོག་དཔལ་རིའི་སྨོན་ལམ་ཐར་པའི་སྒོ་འབྱེད་ཅེས་བྱ་བ་
བཞུགས་སོ༔གཏེར་ཆེན་བདུད་འཇོམས་རྡོ་རྗེ། ༼14 · 17༽
ཨཾ༔ མཐོང་སྣང་དང་མཐུན་པའི་དཔལ་རིའི་གསོལ་འདེབས་སྨོན་ལམ་ཡོན་ཏན་རྗེས་དྲན་ཤེལ་གྱི་མེ་ལོང་
ཨ་པཾ་གཏེར་སྟོན་དཔའ་བོ་ཆོས་དབྱིངས་རྡོ་རྗེ།18 - 21
བཞུགས༔ 

དཀར་ཆག
ཨཾ༔ ཟངས་མདོག་དཔལ་རིའི་སྨོན་ལམ་དག་སྣང་མངོན་གྱུར་འབྲེལ་ཚད་དོན་ལྡན་བཞུགས་སོ༔
ཨ་པཾ་གཏེར་སྟོན་དཔའ་བོ་ཆོས་དབྱིངས་རྡོ་རྗེ།(22-247
༄༅། །རྔ་ཡབ་པདྨ་འོད་ཀྱི་སྨོན་ལམ་བདེ་ཆེན་ཚངས་པའི་རྔ་སྒྲ་འཁོར་བ་དོང་སྤྲུག་བཞུགས་སོ༔
རིག་འཛིན་བདུད་འདུལ་ནུས་ལྡན་རྡོ་རྗེ།25 - 301
༄༅། །ཟངས་མདོག་དཔལ་རིའི་སྨོན་ལམ་དཔལ་རིའི་གསང་ལམ་ཞེས་བྱ་བ་བཞུགས།
རིག་འཛིན་འཇིགས་མེད་གླིང་པ།
31-33
༄༅། །དཔལ་རིའི་སྨོན་ལམ་བྱ་ཁྱུང་མཁའ་ལྡིང་སོགས་ཚན་བཞི་བཞུགས།
མཆོག་སྤྲུལ་དཔལ་འབྱོར་རྒྱ་མཚོ།34-367
༄༅། །ཀརྨ་གུ་རུ་ཡང་གསང་དྲག་པོ་དང་འབྲེལ་བའི་ཟངས་མདོག་དཔལ་རིར་སྐྱེ་བའི་གསོལ་འདེབས་
སྨོན་ལམ་གྱི་རིམ་པ་བཞུགས། །རྒྱལ་མཆོག་ལྔ་པ་ཆེན་པོ། ₤37-387
༄༅། །དཔལ་རིར་བགྲོད་པའི་སྨོན་ལམ་བདེན་ཚིག་གྲུབ་པ་རྡོ་རྗེའི་ཐ་ཚིག་བཞུགས༔
གཏེར་སྟོན་ཆོས་ཉིད་རྡོ་རྗེ།39-45
༄༅། །ཟངས་མདོག་དཔལ་རིའི་སྨོན་ལམ་རིག་འཛིན་ཐེམ་སྐས་ཞེས་བྱ་བ་བཞུགས་སོ། །
གླགས་བླ་བསོད་ནམས་ཆོས་འགྲུབ།46-487
༄༅། །ཟངས་མདོག་དཔལ་རིའི་སྨོན་ལམ་རིག་འཛིན་ཐེམ་སྐས་ཀྱི་འགྲེལ་པ་འོད་སྣང་དཀར་པོ་ཞེས་
བྱ་བ་བཞུགས་སོ། ། དབོན་ཚུལ་ཁྲིམས་རྒྱ་མཚོས་འགྲེལ།༼49 · 110༽
༄༅། །ཨོཾ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་
དཔལ་རིའི་རྣམ་བཤད་མཐོང་བ་དོན་ལྡན་ཞེས་བྱ་བ་བཞུགས་སོ། །
2

དཀར་ཆག
111 - 198
ཨོ་རྒྱན་ཐེག་མཆོག་གླིང་པ།
༄༅། །དཔལ་རིའི་ཞིང་བཀོད་འབྲིང་པོ་སྨོན་ལམ་དང་འབྲེལ་བ་རིན་པོ་ཆེའི་ཐེམ་སྐས་རིག་འཛིན་གསང་ 
བའི་མྱུར་ལམ་ཞེས་བྱ་བ་བཞུགས་སོ། ། གྲུབ་བརྙེས་བླ་མ་ཀརྨ་ཆོས་འཕེལ། 
199 - 208 
ཨཾ༔ ཟབ་གསང་ཡང་སྙིང་འདུས་པ་ལས༔ ཟངས་མདོག་དཔལ་རིའི་སྨོན་ལམ༔ མཁའ་སྤྱོད་བགྲོད་པའི་ 
མྱུར་ལམ༔ འབྲེལ་ཚད་སྐུ་གསུམ་གྲོང་འཕོའི་དོན་འགྲེལ་སྐལ་ལྡན་ཐར་ལམ་འདྲེན་པའི་ཐེམ་སྐས་ 
ཞེས་བྱ་བ་བཞུགས་སོ༔ གཏེར་སྟོན་པདྨ་གར་གྱི་དབང་ཕྱུག
(209 - 213
ཨཾ༔ གསང་ཆེན་གསང་བ་ཆེན་པོའི་ཉམས་སྣང་ལས་དཔལ་རིའི་ཞིང་བཀོད་ཌཱཀྐིའི་བཞད་སྒྲ་ལས་ཁོལ་ 
དུ་ཕྱུང་བ་བཞུགས་སོ། ། སྔགས་ནག་ཧཱུཾ་ཆེན་པ།214 - 219
དཔལ་རིའི་སྨོན་ལམ་རིག་འཛིན་དགྱེས་པའི་ཞལ་ལུང་ཞེས་བྱ་བ་བཞུགས་སོ། །
ཞེ་ཆེན་འོད་གསལ་ཡེ་ཤེས་རྡོ་རྗེ། ༼220 - 221༽
༄༅། །མཚོ་སྐྱེས་ཕྲིན་ལས་རྒྱས་པའི་སྨོན་ལམ་བཀྲ་ཤིས་འཁྱིལ་པའི་སྒྲ་དབྱངས་ཞེས་བྱ་བ་བཞུགས་སོ། །
རྡོ་གྲུབ་ཆེན་འཇིགས་མེད་བསྟན་པའི་ཉི་མ།222 - 224
༄༅། །ཐེག་ཆེན་ཆོས་འཛིན་སྨོན་ལམ་བཞུགས་སོ། །
མི་ཕམ་འཇམ་དབྱངས་རྣམ་རྒྱལ་རྒྱ་མཚོ།225 - 2281
༄༅། །གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོན་བཞུགས་སོ། །
ཕྲེང་པོ་གཏེར་ཆེན་ཤེས་རབ་འོད་ཟེར།
ƒ229 - 235
3

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར་རིག་འཛིན་ཞིང་ནས་ཕེབས་
པའི་བསུ་མ་བཞུགས་སོ། །

༄༅། །ཟབ་གཏེར་ཆོས་ཀྱི་མཛོད་ཁང་།
ཧྲི༔ རིག་འཛིན་བླ་མའི་ཐུགས་ཐིག་ལས༔ པདྨ་འོད་དུ་བསྒྲོད་པའི་སྨོན་ལམ་ 
བདེ་ཆེན་ཤིང་རྟ་བཞུགས༔
༄༅། །ཨེ་མ་ཧོཿ༔ གཞི་དབྱིངས་སྟོང་གསལ་ཆོས་སྐུའི་ཀློང་ཡངས་སུ༔ རང་སྣང་མ་འགག་ 
བདེ་ཆེན་པདྨ་འོད༔ དྭངས་མ་མི་ཤིགས་ཐིག་ལེ་འོད་སྣང་བཀྲ༔ གཞི་སྣང་ལྷུན་གྲུབ་ 
ཟང་ཐལ་གཞལ་ཡས་མཛེས༔ དེ་དབུས་རིག་སྟོང་ཟུང་འཇུག་པདྨ་འབྱུང་༔ རང་བྱུང་ 
རོལ་རྩལ་རབ་འབྱམས་ཞི་དང་ཁྲོ༔ དཔའ་བོ་དཔའ་མོ་གིང་ཆེན་རྒྱ་མཚོས་བསྐོར༔ ཐམས་ 
ཅད་རང་སྣང་ཡེ་ནས་ལྷུན་གྲུབ་ཆེ༔ ངོ་ཤེས་རྩལ་རྫོགས་བརྟན་ཐོབ་གྲོལ་བར་ཤོག༔ 
གལ་ཏེ་དེ་ལྟར་མངོན་དུ་མ་གྱུར་ན༔ ནང་གསལ་གདོད་མའི་རང་མདངས་ཅིར་ཡང་འཆར༔ 
ཞི་ཁྲོའི་འཕྲུལ་དང་རང་སྒྲ་རང་ཟེར་སོགས༔ ཅིར་སྣང་ལོགས་ན་མེད་པར་ངོ་ཤེས་ཏེ༔ 
དེར་ཡང་སྒོམ་གྱི་རྩལ་ཞན་འགྱངས་སྲིད་ཚེ༔ ད་ལྟར་སེམས་བསྐྱེད་སྨོན་ལམ་འདིའི་ 
མཐུ་ཡིས༔ བདེ་ཆེན་པདྨོ་བཀོད་པ་དཔལ་གྱི་རིར༔ པདྨ་ཐོད་ཕྲེང་རྩལ་གྱི་ཐུགས་སྲས་ 
སུ༔ ངེས་པར་འགྱུར་བ་མཆོག་གསུམ་བདེན་སྟོབས་དང་༔ རྩ་གསུམ་དམ་ཅན་སྲུང་ 
མས་འགྲུབ་གྱུར་ཅིག༔ ས་མ་ཡཱ༔པདྨ་གླིང་པའི་གཏེར་མའོ།། །།
3

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
༄༅། །ཟངས་མདོག་དཔལ་རིའི་སྨོན་ལམ་བཞུགས་སོ། །
ཨེ་མ་ཧོཿ གནས་འཛམ་གླིང་ལྷོ་ནུབ་སྲིན་པོའི་ཡུལ༔ རྔ་ཡབ་ཀྱི་ཟངས་མདོག་དཔལ་ 
རིའི་རྩེར༔ དཔལ་པདྨ་འོད་ཀྱི་གཞལ་ཡས་ཁང་༔ དཔེ་མཚུངས་བྲལ་སྤྲུལ་པའི་ཕོ་བྲང་ 
དབུས༔ རྗེ་པད་འབྱུང་རཀྵ་ཐོད་ཕྲེང་རྩལ༔ འཁོར་རིག་འཛིན་མཁའ་འགྲོ་བྱེ་བས་བསྐོར༔ 
བྲན་ཆོས་སྐྱོང་དྲེགས་པ་སྡེ་བརྒྱད་འགྱེད༔ ངོ་མཚར་བའི་བཀོད་པ་བསམ་མི་ཁྱབ༔ མི་ 
བདག་ཀྱང་འདི་ནས་ཚེ་འཕོས་ནས༔ ལུས་སྐྱེ་སྲིད་གཞན་དུ་མ་བརྒྱུད་པར༔ གནས་དེ་ 
རུ་མདའ་འཕངས་བཞིན་བསྒྲོད་དེ༔ ལུས་མི་བསྲུན་སྲིན་སོགས་མི་སྐྱེ་ཞིང་༔ འོད་ལུས་ 
མཆོག་མཚན་དཔེའི་རྒྱན་ཐོབ་སྟེ༔ ཕ་གུ་རུས་ཅི་གསུངས་བཀའ་སྒྲུབ་ཅིང་༔ ཆོས་སྨིན་ 
བྱེད་གདམས་ངག་དོན་རྣམས་རྟོགས༔ དཔལ་ཨོ་རྒྱན་གོ་འཕང་ལ་འགོད་དེ༔ མི་བདག་ 
ལ་འཁོར་བ་ཐོག་མེད་ནས༔ འབྲེལ་ཐོགས་པའི་འགྲོ་བ་མ་ལུས་པ༔ དུས་སྐད་ཅིག་མ་ 
དེར་གྲོལ་གྱུར་ཏེ༔ ཕྱིར་མི་ལྡོག་པའི་བདེ་ཆེན་མཆོག་ཐོབ་ཤོག༔ ན་མོ་རཏྣ་ཏྲ་ཡ་ཡཱ༔ 
ཏཏྱ་ཐཱ༔ པཉྩ་ཏྲི་ཡ་ཨ་ཝ་བྷོ་དྷ་ན་ཡེ་སྭ་ཧཱ༔ ཞེས་ཟངས་མདོག་དཔལ་རིའི་སྨོན་ལམ་ཞེས་བྱ་བ་མདོ་ཁམས་
ཀཿཐོག་པ་དཔལ་ཚེ་དབང་ནོར་བུས་གསུངས་སོ། །
4

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །པདྨ་འོད་དུ་བསྒྲོད་པའི་སྨོན་ལམ་རིག་པ་འཛིན་པའི་ཤིང་རྟ་བཞུགས་སོ། །
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུཾ། མི་ཤིགས་ཐིག་ལེ་ཆེན་པོའི་ཡེ་ཤེས་ནི། །འོད་གསལ་ 
གཉུག་མའི་མཁའ་དབྱིངས་དྭངས་པའི་ངོས། །ཟུང་འཇུག་དབང་པོའི་གཞུ་ལྟར་མངོན་ 
སྣང་བའི། །རང་བཞིན་སྤྲུལ་པའི་ཞིང་མཆོག་པདྨ་འོད། །ཆོས་ཉིད་མངོན་སུམ་འཇའ་ 
ཟེར་ཐིག་ལེའི་ཀློང༌། །ཉམས་སྣང་གོང་འཕེལ་གཞལ་མེད་ཁང་ཆེན་པོར། །རིག་པ་ཚད་ 
ཕེབས་དཔའ་བོ་ཌཱཀྐིའི་ཚོགས། །ཆོས་ཟད་བློ་འདས་རྡོ་རྗེའི་གླུ་གར་སྒྱུར། །དེ་དབུས་ 
གདོད་མའི་མགོན་པོ་འོད་མཐའ་ཡས། །སྙིང་རྗེའི་གཏེར་ཆེན་ཕྱག་ན་པདྨོ་དང་། །སྐུ་ 
གསུམ་ཀུན་འདུས་འཆི་མེད་ཐོད་ཕྲེང་རྩལ། །གང་འདུལ་སྤྲུལ་པའི་མཚན་མཆོག་བརྒྱད་ 
ལ་སོགས། །མཚན་དང་སྐུ་ཡི་རྣམ་རོལ་མཐའ་ཀླས་པའི། །སྒྱུ་འཕྲུལ་དྲ་བ་ཆེན་པོའི་ 
མདུན་ས་དེར། །བདག་གཞན་མཁའ་ཁྱབ་ཡིད་ཅན་རྒྱ་མཚོ་ཀུན། །ཚེ་འདི་འཕོས་མ་ 
ཐག་ཏུ་སྐྱེ་བར་ཤོག །དེར་ཡང་རིག་འཛིན་རྣམ་བཞིའི་གསང་ལམ་ལ། །བརྟེན་ནས་སྐུ་ 
དང་ཡེ་ཤེས་རྒྱ་མཚོ་དངོས། །མཚོ་སྐྱེས་བླ་མའི་གོ་འཕང་མྱུར་ཐོབ་ནས། །རང་གཞན་ 
དོན་གཉིས་ལྷུན་གྱིས་འགྲུབ་པར་ཤོག །ཅེས་པའང་རིག་འཛིན་གྱི་བཙུན་པ་འཇམ་དབྱངས་མཁྱེན་བརྩེའི་དབང་
པོས་མཛད་པ་སིདྡྷི་རསྟུ།
5

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
༄༅། །རྔ་ཡབ་ཟངས་མདོག་དཔལ་གྱི་རི་བོར་སྐྱེ་བའི་སྨོན་ལམ་ 
རིག་འཛིན་མཆོག་གི་བདེ་ལམ་བཞུགས།
ཨེ་མ་ཧོ། ཀུན་ཁྱབ་བརྡལ་བ་ཆེན་པོའི་ཆོས་ཀྱི་དབྱིངས། །ཚད་མེད་ཡེ་ཤེས་སྣང་བ་ 
འབྱམས་ཀླས་པའི། །ཟུང་འཇུག་རྡོ་རྗེ་རོལ་མོའི་སྤྲིན་བཀོད་པ། །ཟངས་མདོག་དཔལ་ 
གྱི་རི་བོར་སྐྱེ་བར་ཤོག །འདི་ནས་ལྷོ་ནུབ་རྔ་ཡབ་སྲིན་པོའི་གླིང་། །འཇིགས་རུང་གྲོང་ 
ཁྱེར་དུ་མས་བསྐོར་བའི་དབུས། །པདྨ་རཱ་གའི་རི་དབང་ལྷུན་མཐོ་བརྗིད། །ཟངས་མདོག་ 
དཔལ་གྱི་རི་བོར་སྐྱེ་བར་ཤོག །རྩེ་མོ་ཡངས་ཤིང་རྒྱ་ཆེ་ཁོད་སྙོམས་པར། །རང་བྱུང་རིན་ 
ཆེན་སྣ་ཚོགས་ལས་གྲུབ་པའི། །ངོ་མཚར་དཔལ་གྱི་གཞལ་མེད་ཁང་ཆེན་མཛེས། 
ཟངས་མདོག་དཔལ་གྱི་རི་བོར་སྐྱེ་བར་ཤོག །ཟུར་བཞི་ལོགས་བརྒྱད་རབ་མཛེས་ལྕོགས་ 
དང་བཅས། །ནོར་བུ་ཆུ་ཤེལ་དང་ནི་བཻཌཱུརྻ། །པད་རག་ཨིནྡྲ་ནཱི་ལའི་མདངས་འོད་ 
འཚེར། །ཟངས་མདོག་དཔལ་གྱི་རི་བོར་སྐྱེ་བར་ཤོག །སུམ་ཐོག་ཁ་བད་མཐོངས་སྐར་ 
ཡངས་པའི་སྒོ། །རྟ་བབ་བཞི་ལྡན་ཆོས་འཁོར་གདུགས་རི་དྭགས། །བྱུ་རུའི་སྒོ་གླེགས་ 
གཟི་མཆོང་སྒོ་གཏན་སྤྲས། །ཟངས་མདོག་དཔལ་གྱི་རི་བོར་སྐྱེ་བར་ཤོག །དབུས་ཕྱུར་ 
མར་གད་རཱ་ག་ཕ་ལམ་སོགས། །རྒྱ་ཕིབས་སུམ་བརྩེགས་མདའ་ཡབ་པུ་ཤུས་བརྒྱན། ། 
ཀུན་སྣང་ནོར་བུའི་འཕྲུལ་ཏོག་ལྷམ་མེར་གསལ། །ཟངས་མདོག་དཔལ་གྱི་རི་བོར་སྐྱེ་ 
བར་ཤོག །སྣ་ཚོགས་རིན་ཆེན་དྲྭ་ཕྱེད་འཕྱང་འཕྲུལ་བྲེས། །ཟླ་བྱེད་རྡོ་རྗེ་དར་དཔྱངས་ 
རྔ་ཡབ་གཡོ། །རང་བྱུང་ཆོས་ཀྱི་སྒྲ་ལྡན་དྲིལ་གཡེར་འཁྲོལ། །ཟངས་མདོག་དཔལ་གྱི་
6

༄༅། །ཟབ་གཏེར་ཆོས་ཀྱི་མཛོད་ཁང༌།
རི་བོར་སྐྱེ་བར་ཤོག །བྱང་ཆུབ་སེམས་དཔའི་སྨོན་ལམ་ནོར་བུའི་སྤྲིན། །ཀུན་ནས་ 
ཡོངས་གཏིབས་བར་སྣང་སྤྲིན་གསེབ་ཏུ། །ཡིད་འོང་ལྷ་ཡི་བུ་དང་བུ་མོས་གང་། །ཟངས་ 
མདོག་དཔལ་གྱི་རི་བོར་སྐྱེ་བར་ཤོག །ཀུན་ཀྱང་གདུགས་བཟང་རྒྱལ་མཚན་བ་དན་ 
བསྒྲེངས། །སྙན་སྒྲོག་རོལ་མོའི་སྒྲ་དང་བསྟོད་དབྱངས་བཅས། །དྲི་མེད་ཤེལ་བུམ་སྤོས་ 
ཆུའི་ཁྲུས་ཆབ་སྦྲེངས། །ཟངས་མདོག་དཔལ་གྱི་རི་བོར་སྐྱེ་བར་ཤོག །ཕྱོགས་མཚམས་ 
འཇའ་འོད་ཟེར་ཕྲེང་འཁྲིགས་པའི་གར། །རབ་མཛེས་མེ་ཏོག་ཆར་ཟིམ་ལྡིང་ཁང་འཁྱིལ། ། 
བདེ་རླུང་དྲི་བཟང་སྤོས་ངད་ཀུན་ཏུ་འཐུལ། །ཟངས་མདོག་དཔལ་གྱི་རི་བོར་སྐྱེ་བར་ 
ཤོག །འདོད་ཡོན་སྣམ་བུར་མཆོད་པའི་ལྷ་མོའི་ཚོགས། །སྒེག་བཞད་གླུ་གར་རྣམ་འགྱུར་ 
མཐའ་ཡས་པས། །རབ་འབྱམས་མཆོད་སྤྲིན་ནམ་མཁའ་མཛོད་དུ་སྤྲོ། །ཟངས་མདོག་ 
དཔལ་གྱི་རི་བོར་སྐྱེ་བར་ཤོག །རང་སྣང་ཞིང་གཞན་ཀུན་ཏུ་བསྟི་བ་ཡི། །སངས་རྒྱས་ 
བྱང་སེམས་རིག་འཛིན་མཁའ་འགྲོའི་ཚོགས། །ཞིང་དེར་ཉི་ཟེར་རྡུལ་འཁྲིགས་ལྟ་བུར་ 
གཏིབས། །ཟངས་མདོག་དཔལ་གྱི་རི་བོར་སྐྱེ་བར་ཤོག །མཐའ་སྐོར་ཕྱི་ནས་རིམ་བཞིན་ 
ཐོད་པ་དང༌། །ལྕགས་ཟངས་དངུལ་གསེར་འོད་ལྔའི་ར་བ་སྟེ། །ཁོར་ས་རིམ་པ་བདུན་ 
གྱིས་ཡོངས་སུ་བསྐོར། །ཟངས་མདོག་དཔལ་གྱི་རི་བོར་སྐྱེ་བར་ཤོག །ནང་ནས་རིམ་ 
བཞིན་ཁྲུས་རྫིང་ངང་པས་བརྒྱན། །མེ་ཏོག་དོ་རར་རི་དྭགས་བག་ཕེབས་རྩེ། །སྨན་གྱི་ 
སྤང་ལྗོངས་བདུད་རྩིའི་ཆུ་ཀླུང་འབེབས། །ཟངས་མདོག་དཔལ་གྱི་རི་བོར་སྐྱེ་བར་ཤོག ། 
ནོར་བུའི་གྲམ་ཐང་གསེར་གྱི་བྱེ་མས་ཁེངས། །རིན་ཆེན་ལྗོན་ཤིང་ལོ་འདབ་འབྲས་བུ་ 
དུད། །སྤྲུལ་པའི་བྱ་ཚོགས་སྙན་པའི་ཆོས་སྒྲ་སྒྲོགས། །ཟངས་མདོག་དཔལ་གྱི་རི་བོར་ 
སྐྱེ་བར་ཤོག །ཁོར་ས་ཐ་མར་རཀྟའི་ཞམ་ཆུ་འབབ། །ཞིང་ཆེན་ལྷུ་དུམ་འཁྲུགས་པའི་
7

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
རྦ་རླབས་འཕྱོ། །གཏུམ་རྔམ་བྱ་གཅན་སྣ་ཚོགས་རླུང་ལྟར་འཚུབས། །ཟངས་མདོག་
དཔལ་གྱི་རི་བོར་སྐྱེ་བར་ཤོག །ཕྱི་རོལ་མུན་འོབས་སྲིན་པོའི་སྒོ་སྲུང་ཚོགས། །རྔམས་ 
པའི་གད་རྒྱངས་འཇིགས་པའི་མཚོན་ཆ་ཐོགས། །སྐལ་མེད་ཚོགས་རྣམས་རྒྱུ་བའི་གོ་ 
སྐབས་བྲལ། །ཟངས་མདོག་དཔལ་གྱི་རི་བོར་སྐྱེ་བར་ཤོག །ཡོན་ཏན་ལྷུན་གྲུབ་ཕོ་བྲང་ 
དབུས་ཀྱི་ཆར། །རིན་ཆེན་སེང་ཁྲི་འདབ་སྟོང་གེ་སར་ལ། །ཐབས་ཤེས་ཉི་ཟླའི་དཀྱིལ་ 
འཁོར་འོད་དུ་བརྡལ། །ཟངས་མདོག་དཔལ་གྱི་རི་བོར་སྐྱེ་བར་ཤོག །དེ་ན་བདག་གི་ 
འདྲེན་པ་ངོ་མཚར་ཅན། །སྐྱབས་གནས་ཀུན་འདུས་སངས་རྒྱས་སྤྲུལ་པའི་སྐུ། །སྣང་ 
སྲིད་ཟིལ་གནོན་པདྨ་འབྱུང་གནས་བཞུགས། །ཟངས་མདོག་དཔལ་གྱི་རི་བོར་སྐྱེ་བར་ 
ཤོག །བརྟུལ་ཞུགས་སྤྱོད་འཆང་འཇའ་ལུས་རྡོ་རྗེའི་སྐུ། །མཚན་དཔེའི་དཔལ་འབར་ 
དགྱེས་འཛུམ་ཡེ་རེ་བ། །བརྩེ་བའི་སྤྱན་ཟླུམ་ལྟ་སྟངས་ཧྲིག་གེར་གཟིགས། །ཟངས་མདོག་ 
དཔལ་གྱི་རི་བོར་སྐྱེ་བར་ཤོག །བརྗོད་བྲལ་འགག་མེད་གསུང་མཆོག་ཚངས་པའི་དབྱངས༎ 
ཡན་ལག་དྲུག་ཅུ་རྫོ་གས་པ་སེང་གེའི་སྒྲ། །ཟབ་ཡངས་བདུད་རྩིའི་ཆོས་སྒྲ་ལྷངས་སེ་ 
ལྷང་། །ཟངས་མདོག་དཔལ་གྱི་རི་བོར་སྐྱེ་བར་ཤོག །རྣམ་པར་མི་རྟོག་སྤྲོས་པ་བྲལ་བའི་ 
ཐུགས། །ཟབ་གསལ་གཉིས་མེད་ཡེ་ཤེས་སྙིང་པོ་ཅན། །མཁྱེན་བརྩེ་ནུས་པས་འགྲོ་ཀུན་ 
བུ་ལྟར་སྐྱོང༌། །ཟངས་མདོག་དཔལ་གྱི་རི་བོར་སྐྱེ་བར་ཤོག །གཙོ་བོའི་མཐར་སྐོར་ཉི་ 
དང་ཟེར་བཞིན་དུ། །ཐོད་ཕྲེང་སྡེ་ལྔ་མཚན་མཆོག་བརྒྱད་ལ་སོགས། །གང་འདུལ་སྒྱུ་ 
འཕྲུལ་བཀོད་པ་ཅིར་ཡང་སྟོན། །ཟངས་མདོག་དཔལ་གྱི་རི་བོར་སྐྱེ་བར་ཤོག །མདུན་ 
གྲལ་གཡས་སུ་རྒྱ་བོད་རིག་འཛིན་ཚོགས། །ཀློང་ཡངས་བྱ་རྩོལ་བྲལ་བའི་དགོངས་དབྱིངས་ 
སུ༑ ༑རྡོ་རྗེའི་མགུར་གླུ་སྦྱོར་སྒྲོལ་བརྟུལ་ཞུགས་སྤྱོད། །ཟངས་མདོག་དཔལ་གྱི་རི་བོར་
8

༄༅། །ཟབ་གཏེར་ཆོས་ཀྱི་མཛོད་ཁང་།
སྐྱེ་བར་ཤོག །མདུན་གྲལ་གཡོན་དུ་མཆོག་གཟིགས་ལོ་པཎ་རྣམས། །ཟབ་དོན་བགྲོ་ 
གླེང་བསྒྱུར་བཤད་འཆད་ཉན་གྱི། །སོ་སོའི་གསུང་གདངས་མ་འདྲེས་ལྷང་ངེར་གསལ། ། 
ཟངས་མདོག་དཔལ་གྱི་རི་བོར་སྐྱེ་བར་ཤོག།གཡས་གྲལ་གཡས་སུ་གཏེར་འབྱིན་གྲུབ་ 
པའི་ཁྱུ། །དགོངས་བརྒྱུད་དོན་སྟོན་ཤོག་སེར་ཚིག་བརྒྱུད་ཀྱི། །བརྡ་འགྲོལ་ངོ་མཚར་ 
འཕྲུལ་གྱི་ཟློས་གར་བསྒྱུར། །ཟངས་མདོག་དཔལ་གྱི་རི་བོར་སྐྱེ་བར་ཤོག །གཡས་གྲལ་ 
གཡོན་དུ་རིག་སྔགས་འཆང་བའི་ཚོགས། །དམོད་པའི་གཡུལ་འགྱེད་ལས་ཀྱི་མདེའུ་ཁ་ 
བསྒྱུར། །འགལ་བྱེད་བདུད་དགྲ་འབྱུང་པོ་བྱེ་མར་འཐག །ཟངས་མདོག་དཔལ་གྱི་རི་ 
བོར་སྐྱེ་བར་ཤོག །གཡོན་གྲལ་གཡས་སུ་རྒྱ་བལ་ཌཱ་ཀིའི་ཚོགས། །བདེ་བའི་ཉམས་རྒྱས་ 
ལང་ཚོའི་བཅུད་ཀྱིས་གང་། །གསང་མཆོག་བདེ་བ་ཆེན་པོའི་འདོད་ཡོན་སྟོབ། །ཟངས་ 
མདོག་དཔལ་གྱི་རི་བོར་སྐྱེ་བར་ཤོག །གཡོན་གྲལ་གཡོན་དུ་མོན་བོད་དྷ་ཀིའི་ཚོགས། ། 
རྣལ་འབྱོར་མ་དཔལ་རྡོ་རྗེའི་ཟློས་གར་གྱིས། །བདེ་སྟོང་ཚོགས་ཀྱི་འཁོར་ལོའི་འདུ་བར་ 
སྤྱོད། །ཟངས་མདོག་དཔལ་གྱི་རི་བོར་སྐྱེ་བར་ཤོག །གཙོ་མཆོག་མདུན་དུ་དབྱིངས་ 
ཕྱུག་མཚོ་རྒྱལ་ལྕམ། །གུས་པའི་ཉམས་རྫོགས་བདེ་ཆེན་མཆོད་སྤྲིན་སྤྲོ། །སྐལ་ལྡན་ 
རྗེས་འཛིན་དབང་བཞིའི་བརྡ་ཆོས་སྟོན། །ཟངས་མདོག་དཔལ་གྱི་རི་བོར་སྐྱེ་བར་ཤོག ། 
རྒྱབ་ཕྱོགས་འོད་ལྔའི་དྲ་བ་འཁྲིགས་པའི་ནང་། །ཐེག་མཆོག་སྙིང་པོའི་ཀློང་སྒྲོམ་གླེགས་ 
བམ་བརྩེགས། །མདོ་རྒྱུད་མན་ངག་ཆོས་ཀྱི་རང་སྒྲ་ལྡིར། །ཟངས་མདོག་དཔལ་གྱི་རི་ 
བོར་སྐྱེ་བར་ཤོག །ཁྱམས་ལ་དཔལ་གྱི་ཕོ་ཉ་གིང་ཀ་ར། །ལང་ཀ་འབར་མ་ཕྲ་མེན་ 
གནས་ཉུལ་རྣམས། །ཉམས་པ་སྐྲོད་ཅིང་དམ་ལྡན་བུ་ལྟར་སྐྱོང༌། །ཟངས་མདོག་དཔལ་ 
གྱི་རི་བོར་སྐྱེ་བར་ཤོག །སྒོ་བཞིར་རྒྱལ་ཆེན་སྡེ་བཞི་བཀའ་སྡོད་བཅས། །དཀར་ཕྱོགས་
9

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
སྐྱོང་བའི་སྡེ་དཔུང་ཁྲོམ་དུ་འཚོགས། །བར་ཆད་སྲུང་དང་མཆོད་པའི་སྤྲིན་ཕུང་སྤྲོ། །ཟངས་ 
མདོག་དཔལ་གྱི་རི་བོར་སྐྱེ་བར་ཤོག །ཕྱི་རོལ་སྤྲུལ་པའི་སྲིན་རྒྱལ་ཆེན་པོ་བརྒྱད། ། 
ལེགས་ཉེས་ཤན་འབྱེད་ཁྲིམས་ཀྱི་བརྡ་ཐབས་ཀྱིས། །ཤ་ཟ་སྲིན་པོའི་ཚོགས་རྣམས་ཆོས་ 
ལ་བཙུད། །ཟངས་མདོག་དཔལ་གྱི་རི་བོར་སྐྱེ་བར་ཤོག །བར་ཁང་འོད་ལྔ་འཁྲིགས་ 
པའི་གུར་ཁྱིམ་དུ། །སྙིང་རྗེའི་དབང་ཕྱུག་ལོངས་སྐུ་པདྨའི་སྤྱན། །རབ་འབྱམས་རྩ་གསུམ་ 
ཞིང་རྡུལ་འཁོར་དུ་གཏིབས། །ཟངས་མདོག་དཔལ་གྱི་རི་བོར་སྐྱེ་བར་ཤོག །སྟེང་ཁང་ 
སྟོང་གསལ་ཡེ་ཤེས་ཞིང་གི་དབུས། །གདོད་མའི་མགོན་པོ་ཆོས་སྐུ་འོད་མི་འགྱུར། །རང་ 
རྩལ་རོལ་པའི་འཁོར་ཚོགས་རྒྱ་མཚོས་བསྐོར། །ཟངས་མདོག་དཔལ་གྱི་རི་བོར་སྐྱེ་བར་ 
ཤོག །སྐུ་གསུམ་རྒྱལ་བའི་ཞིང་ཁམས་མ་ལུས་པའི། །ཡོན་ཏན་བཀོད་པ་ཕུན་ སུམ་ 
ཚོགས་པའི་དཔལ། །གཅིག་ཏུ་འཁྱིལ་བ་ངོ་མཚར་སྤྲུལ་པའི་ཞིང་། །ཟངས་མདོག་དཔལ་ 
གྱི་རི་བོར་སྐྱེ་བར་ཤོག །བདག་ནི་ནམ་ཞིག་འཆི་བའི་དུས་ཀྱི་ཚེ། །གནད་གཅོད་སྡུག་ 
བསྔལ་ཕུང་པོའི་ཟུག་རྔུ་བྲལ། །བར་དོའི་འཁྲུལ་སྣང་འཇིགས་སྐྲག་མི་མཐོང་བར། ། 
ཚད་མེད་བདེ་དགའ་སྤྲོ་བས་འཕོ་བར་ཤོག །འཇའ་འོད་དར་ལམ་མེ་ཏོག་སིལ་མའི་ 
ཆར། །འཕན་གདུགས་རྒྱལ་མཚན་སྣ་ཚོགས་རོལ་མོའི་སྒྲ། །འདོད་ཡོན་མཆོད་པའི་བྱེ་ 
བྲག་རབ་ཐོགས་པའི། །དཔའ་བོ་མཁའ་འགྲོའི་ཚོགས་ཀྱིས་མདུན་བསུ་ཤོག །ཨ་མ་མཚོ་ 
རྒྱལ་མཐིང་འོད་འབར་མ་ཡིས། །བུ་གཅིག་དཔལ་གྱི་རི་བོར་ད་འགྲོ་ཞེས། །མངོན་སུམ་ 
ལག་པའི་མཁྲིག་མ་ནས་བཟུང་སྟེ། །པདྨ་འོད་ཀྱི་ཞིང་དེར་འཁྲིད་པར་ཤོག །དེར་ཡང་ 
འཇིགས་པའི་སྒོ་སྲུང་འཕྲང་སོགས་ལ། །ཐེ་ཚོམ་མེད་པར་དཔའ་བའི་གདེང་ཤུགས་ཀྱིས། ། 
སྐད་ཅིག་མིག་འཕྲུལ་ལྟ་བུར་རབ་བགྲོད་ནས། །ཕ་གཅིག་གུ་རུའི་ཞལ་མཆོག་མཐོང་
10

༄༅། །ཟབ་གཏེར་ཆོས་ཀྱི་མཛོད་ཁང༌།
བར་ཤོག །སེམས་ཀྱི་རིན་ཆེན་ནམ་མཁའ་མཛོད་ཀྱི་གཏེར། །གང་འདོད་ཀུན་ཏུ་བཟང་ 
པོའི་མཚོད་པའི་རྫ་ས། །ཞིང་ཁམས་རྒྱས་པར་འགེངས་པའི་སྤྲིན་སྤྲོས་ཏེ། །ལྷ་ཚོགས་ 
དགྱེས་པ་སྐྱེད་པའི་མཐུ་ཐོབ་ཤོག །དཔའ་བོ་མཁའ་འགྲོའི་ཚོགས་གྲལ་ལྷན་ཅིག་ཏུ། །
ཐེག་མཆོག་བདུད་རྩིའི་དགའ་སྟོན་ལོངས་སྤྱོད་ནས། །དཀའ་བ་མེད་པར་རིག་འཛིན་ 
ས་བགྲོད་དེ། །པདྨའི་དགོངས་ཀློང་ཡངས་པར་བྱང་ཆུབ་ཤོག །དེ་ལས་གང་འདུལ་སྒྱུ་ 
འཕྲུལ་དྲ་བའི་གར། །རྣམ་མང་ཕྲིན་ལས་རབ་འབྱམས་ཐབས་དུ་མས། །མཁའ་མཐས་ 
གཏུགས་པའི་འགྲོ་བ་མ་ལུས་པ། །རྔ་ཡབ་དཔལ་རིའི་གྲོང་དེར་འདྲེན་པར་ཤོག །བདག་ 
ཉིད་མཐོང་ཐོས་དྲན་རེག་སྐྱེ་འགྲོ་ཀུན། །དཔལ་ལྡན་སངས་རྒྱས་པདྨ་ཀ་ར་ཡིས། །ཐུན་ 
མིན་གདུལ་བྱར་བརྩེ་བས་རྗེས་བཟུང་སྟེ། །སྨིན་ཅིང་གྲོལ་བའི་སྐལ་བཟང་མྱུར་ཐོབ་ 
ཤོག །དཀོན་མཆོག་རྩ་གསུམ་རྒྱ་མཚོའི་བྱིན་རླབས་དང༌། །ཆོས་ཅན་ཆོས་ཉིད་བདེན་ 
པ་མི་བསླུ་བས། །བདག་གི་ལྷག་བསམ་དག་པའི་སྨོན་ལམ་འདི། །གེགས་མེད་ཡིད་བཞིན་ 
འགྲུབ་པའི་བཀྲ་ཤིས་སྩོལ། །ཅེས་པའང་ཚེ་རབས་ཀུན་ཏུ་མཚོ་སྐྱེས་པདྨ་དགྱེས་པའི་བཀའ་འབངས་སུ་གྱུར་པའི་ 
སྐལ་བ་བཟང་པོ་ཅན། རིག་པ་འཛིན་པའི་མྱུ་གུ་འཇིགས་བྲལ་ཡེ་ཤེས་རྡོ་རྗེས་དབོ་ཉ་བའི་ཡར་ངོའི་ཚེས་བཅུའི་དུས་ཀྱི་མཆོད་
པའི་ཐོག་མོས་པའི་མཐོང་སྣང་ཕྱོགས་གཅིག་གི་རྗེས་སུ་འབྲངས་ནས་འདོད་དོན་སྨོན་པའི་ཚིག་ཏུ་སྤེལ་བར་བྱས་པ་སྟེ། འདིས་
ཀྱང་འབྲེལ་བཅས་འགྲོ་ཀུན་པདྨ་འོད་ཀྱི་གྲོང་དུ་དབུགས་ཆེན་འབྱིན་པའི་རྒྱུར་གྱུར་ཅིག །

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
༄༅། །དག་སྣང་ཡེ་ཤེས་དྲ་བ་ལས༔ ཟངས་མདོག་དཔལ་རིའི་སྨོན་ལམ་ཐར་
པའི་སྒོ་འབྱེད་ཅེས་བྱ་བ་བཞུགས་སོ༔
ན་མོ་གུ་རུ་པདྨ་ཀ་ར་ཡེ༔ རྩ་བརྒྱུད་བླ་མ་ཡིད་ལ་བྱས་ནས་སུ༔ རྩེ་གཅིག་སྨོན་ལམ་རྣམ་ 
དག་འདི་གདབ་བྱ༔ ཨེ་མ་ཧོ༔ འདི་ནས་ཉི་མ་ལྷོ་ནུབ་མཚམས་ཤེད་ན༔ གནས་ཆེན་ 
རྡོ་རྗེ་གདན་གྱི་ནུབ་བྱང་མཚམས༔ རྔ་ཡབ་གླིང་མཆོག་ཟ་བྱེད་སྲིན་པོ་ཡི༔ གྲོང་ཁྱེར་ཆེན་
པོ་བཅོ་བརྒྱད་ཀྱིས་བསྐོར་བའི༔ ཕྱོགས་བཞིར་འདོད་འབྱུང་ལྷུན་པོ་བཞི་ཡི་དབུས༔ ཀླུ་
ཆེན་བརྒྱད་ཀྱི་གྲོང་ཁྱེར་གནས་པ་ཡི༔ རྒྱ་མཚོའི་ལྟོ་བར་ཟངས་མདོག་དཔལ་གྱི་རི༔ རྩ་
བ་ཀླུ་རྒྱལ་འཇོག་པོའི་གནས་སུ་ཟུག༔ སྐེད་པར་ལུས་མེད་མཁའ་འགྲོ་འདུ་བའི་གནས༔
རྩེ་མོ་དག་པ་མཁའ་སྤྱོད་ཞིང་དུ་སླེབས༔ རི་རྒྱལ་ཁྱད་པར་ཅན་ལ་གསོལ་འདེབས༔ ཟངས་ 
མདོག་དཔལ་གྱི་རི་བོར་སྐྱེ་བར་ཤོག༔ རི་དེའི་རྩ་བ་རྒྱ་མཚོའི་འགྲམ་འཁོར་ཡུག༔ བྲག་ 
རི་མཚོན་ཆ་གནམ་དུ་གཟེངས་འདྲས་བསྐོར༔ འདབས་འཁོར་སྤྲུལ་པ་སྐུ་ཡི་ཞིང་ཁམས་ 
སུ༔ དཔག་བསམ་ཤིང་དང་བདུད་རྩིའི་ཆུ་མིག་དང༔ སྨན་གྱི་སྤང་རིར་དྲི་བཟང་ན་བུན་ 
འཐུལ༔ ཁ་དོག་སྣ་ཚོགས་འབར་བའི་པདྨོ་བཞད༔ རིག་འཛིན་དཔའ་བོ་མཁའ་འགྲོ་འདུ་ 
བའི་གླིང༔ གླིང་མཆོག་ཁྱད་པར་ཅན་ལ་གསོལ་བ་འདེབས༔ ཟངས་མདོག་དཔལ་གྱི་ 
རི་བོར་སྐྱེ་བར་ཤོག༔ སྐེད་པར་དཔག་བསམ་ཤིང་གི་ནགས་ཚལ་ལ༔ འཇའ་ཚོན་འོད་ 
ཀྱི་དྲྭ་མིག་རིས་སུ་བྲེས༔ དྲིལ་བུ་གཡེར་ཁས་སྙན་པའི་ཆོས་སྒྲ་སྒྲོགས༔ དཔའ་བོ་མཁའ་ 
འགྲོའི་གླུ་གར་རོལ་མོ་འཁྲོལ༔ ལོགས་བཞིར་ཁ་དོག་སྣ་ཚོགས་འོད་ཕུང་འཁྲིགས༔ རིག་
14
—--23 

༄༅། །ཟབ་གཏེར་ཆོས་ཀྱི་མཛོད་ཁང༌།
འཛིན་འདུས་པའི་ཚོགས་ལ་གསོལ་བ་འདེབས༔ ཟངས་མདོག་དཔལ་གྱི་རི་བོར་སྐྱེ་བར་ 
ཤོག༔ རྩེ་མོ་མཁའ་སྤྱོད་དག་པའི་ཞིང་ཁམས་མཆོག༔ ཤར་ཕྱོགས་ཤེལ་དང་ལྷོ་ཕྱོགས་ 
བཻཌཱུརྱ༔ ནུབ་ཕྱོགས་རཱ་ག་བྱང་ཕྱོགས་ཨིནྡྲ་ཡི༔ རྣམ་པའི་འོད་ཀྱི་ས་གཞི་རྒྱ་ཆེ་བ༔ བཀོད་ 
ལེགས་མཛེས་ལྡན་བདེ་འཇམ་ཡིད་དུ་འོང༔ སྨན་གྱི་སྤང་རིར་མེ་ཏོག་སྣ་ཚོགས་འཁྲུངས༔ 
མནན་ན་ནེམ་ཞིང་བཏེག་ན་སྤར་བྱེད་པའི༔ ཞིང་མཆོག་ཁྱད་པར་ཅན་ལ་གསོལ་བ་ 
འདེབས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ སྲ་བརྟན་སྣ་ཚོགས་རྡོ་རྗེའི་ 
གདན་སྟེང་དུ༔ བཀོད་པ་ལྷུན་གྱིས་གྲུབ་པའི་གཞལ་ཡས་ཁང༔ ཡེ་ཤེས་ལྔ་ཡི་ངོ་བོར་ཤར་ 
བ་ལ༔ རྣམ་པ་རིན་ཆེན་སྣ་ལྔ་ལས་གྲུབ་ཅིང༔ རྩིག་པ་འདོད་རྣམ་ཕ་གུ་དྲ་བ་དང༔ དྲྭ་ 
ཕྱེད་མདའ་ཡབ་རིན་ཆེན་མིག་ཚགས་དང༔ གྲུ་བཞི་སྒོ་བཞི་རྟ་བབས་ཀྱིས་མཛེས་ཤིང༔ 
སྤྲུལ་པའི་བྱ་ཚོགས་སྙན་པའི་ཆོས་སྒྲ་སྒྲོགས༔ རི་དྭགས་ཆོས་ཉན་མཛེས་པའི་གཟུགས་ 
བྱད་ངོམ༔ སུམ་ཐོག་སྐུ་གསུམ་རྒྱལ་བའི་དཀྱིལ་འཁོར་རྫོགས༔ བུམ་པ་བྲེ་དང་ཆོས་འཁོར་ 
གདུགས་ཏོག་སོགས༔ ཚད་དང་མཚན་ཉིད་ཐམས་ཅད་ཡོངས་རྫོགས་པའི༔ ལྷུན་གྲུབ་ 
གཞན་ཡས་ཁང་ལ་གསོལ་བ་འདེབས༔ དཔལ་རི་པདྨ་འོད་དེར་སྐྱེ་བར་ཤོག༔ དེར་དབུས་ 
རིན་ཆེན་ཁྲི་སྟེང་པད་ཟླ་དང༔ ཉི་མའི་ཁྲི་སྟེང་རྣམ་འདྲེན་སྤྲུལ་པའི་སྐུ༔ དཀར་དམར་ 
མདངས་ལྡན་འོད་དང་འོད་ཟེར་འབར༔ ཕྱག་གཡས་རྡོ་རྗེ་གཡོན་པས་བྷན་ཐོད་བསྣམས༔ 
ཞབས་གཉིས་རྒྱལ་པོ་རོལ་པའི་སྟབས་སུ་འགྱིངས༔ དཔའ་བོ་དང་ནི་དཔའ་མོ་མཁའ་ 
འགྲོའི་ཚོགས༔ གྲུབ་ཐོབ་རྒྱ་མཚོ་ལྟ་བུའི་དབུས་ན་མངོན༔ ཡ་མཚན་སྤྲུལ་པའི་སྐུ་ལ་ 
གསོལ་བ་འདེབས༔ དཔལ་རི་པདྨ་འོད་དེར་སྐྱེ་བར་ཤོག༔ སྟེང་ཕྱོགས་འོག་མིན་ལྷུན་ 
གྲུབ་གཞལ་ཡས་སུ༔ འགྲོ་བའི་མགོན་པོ་འཕགས་མཆོག་སྤྱན་རས་གཟིགས༔ འཁོར་
15

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བ་དོང་ནས་སྤྲུགས་པའི་ཆ་ལུགས་ཅན༔ བྱང་ཆུབ་སེམས་དཔའ་དང་ནི་སེམས་མའི་ཚོགས༔ 
ནམ་མཁའི་སྐར་ཚོགས་ལྟ་བུའི་དབུས་ན་མངོན༔ མགོན་པོ་ཐུགས་རྗེའི་དབང་ཕྱུག་འཁོར་ 
བཅས་ལ༔ མོས་གུས་གདུང་ཤུགས་དྲག་པོས་གསོལ་བ་འདེབས༔ དཔལ་རི་པདྨ་འོད་ 
དེར་སྐྱེ་བར་ཤོག༔ ཡང་ཐོག་བདེ་ཆེན་ཆོས་སྐུའི་གཞལ་ཡས་སུ༔ པདྨ་དང་ནི་ཟླ་རྒྱས་ 
གདན་སྟེང་དུ༔ ཆོས་སྐུའི་སྟོན་པ་འོད་དཔག་མེད་མགོན་ལ༔ སངས་རྒྱས་བྱང་སེམས་ 
འཕགས་པའི་ཚོགས་ཀྱིས་བསྐོར༔ བཟོད་མེད་གདུང་ཤུགས་དྲག་པོས་གསོལ་བ་འདེབས༔ 
དཔལ་རི་པདྨ་འོད་དེར་སྐྱེ་བར་ཤོག༔ ཤར་ཕྱོགས་རི་བོ་གསལ་བྱེད་ཅེས་བྱ་བ༔ མདུང་ 
རྩེ་ལྟ་བུའི་སྐེད་པར་འཇའ་ཤེལ་གྱི༔ མེ་ལོང་དབྱིབས་འདྲའི་འཇའ་དང་འོད་ཟེར་ལས༔ 
གཟུགས་ཀྱི་མཆོད་པ་སྣ་ཚོགས་སྤྲིན་ལྟར་གཏིབས༔ རྩེ་མོ་རིན་ཆེན་ཤེལ་གྱི་གཞལ་ཡས་ 
སུ༔ ཨོ་རྒྱན་རྡོ་རྗེ་རྣམ་པར་རྒྱལ་བ་ལ༔ རྡོ་རྗེ་རིགས་ཀྱི་དཔའ་བོ་མཁའ་འགྲོས་བསྐོར༔ 
གསོལ་བ་འདེབས་སོ་བདག་རྒྱུད་བྱིན་གྱིས་རློབས༔ དཔལ་རི་པདྨ་འོད་དེར་སྐྱེ་བར་ 
ཤོག༔ ལྷོ་ཕྱོགས་རི་བོ་འདོད་འབྱུང་ཞེས་བྱ་བ༔ དཔག་བསམ་ཤིང་དང་ནོར་བུ་རིན་ཆེན་ 
ལྟར༔ དགོས་འདོད་མཆོད་སྤྲིན་རྒྱ་མཚོ་འཕྱོ་ཞིང་སྤེལ༔ རི་དེའི་རྩེ་མོར་གསེར་གྱི་གཞལ་ 
ཡས་སུ༔ ཨོ་རྒྱན་གཏེར་བདག་རྒྱལ་པོ་ཞེས་བྱ་བ༔ རིན་ཆེན་རིགས་ཀྱི་དཔའ་བོ་མཁའ་ 
འགྲོས་བསྐོར༔ གསོལ་བ་འདེབས་སོ་བདག་རྒྱུད་བྱིན་གྱིས་རློབས༔ དཔལ་རི་པདྨ་ 
འོད་དེར་སྐྱེ་བར་ཤོག༔ ནུབ་ཕྱོགས་རི་བོ་དྲི་ལྡན་ཞེས་བྱ་བ༔ ཟངས་མདོག་དྲི་ཞིམ་འོད་ 
ཀྱིས་ས་གསུམ་འགེངས༔ རི་རྩེར་པདྨ་རཱ་གའི་གཞལ་ཡས་སུ༔ ཨོ་རྒྱན་བདེ་ཆེན་རྒྱལ་ 
པོ་ཞེས་བྱ་ལ༔ པདྨ་རིགས་ཀྱི་དཔའ་བོ་མཁའ་འགྲོས་བསྐོར༔ གསོལ་བ་འདེབས་སོ་ 
བདག་རྒྱུད་བྱིན་གྱིས་རློབས༔ དཔལ་རི་པདྨ་འོད་དེར་སྐྱེ་བར་ཤོག༔ བྱང་ཕྱོགས་རི་བོ་
16

༄༅། །ཟབ་གཏེར་ཆོས་ཀྱི་མཛོད་ཁང་།
འབིགས་བྱེད་ཅེས་བྱ་བ༔ ལྗང་གསལ་འོད་འབར་ཉིན་མཚན་མེད་པ་རུ༔ དུས་གསུམ་ 
འོད་ཀྱིས་གསལ་ཁྱབ་ཉིན་མོར་བྱེད༔ རི་རྩེར་ཨིནྡྲ་ནཱི་ལའི་གཞལ་ཡས་སུ༔ ཨོ་རྒྱན་ 
པདྨ་བདུད་འདུལ་ཞེས་བྱ་ལ༔ ལས་ཀྱི་རིགས་ཀྱི་དཔའ་བོ་མཁའ་འགྲོས་བསྐོར༔ གསོལ་ 
བ་འདེབས་སོ་བདག་རྒྱུད་བྱིན་གྱིས་རློབས༔ དཔལ་རི་པདྨ་འོད་དུ་སྐྱེ་བར་ཤོག༔ རབ་ 
འཇིགས་ལངྐའི་གྲོང་ཁྱེར་ཆེན་པོའི་དབུས༔ རྔམ་བརྗིད་ཐོད་མཁར་དྲག་པོའི་གཞལ་ཡས་ 
སུ༔ ཟ་བྱེད་མི་སྲུན་སྲིན་པོ་འདུལ་མཛད་ཕྱིར༔ སྣང་བ་དབང་བསྒྱུར་ཡང་དག་ལམ་དུ་ 
གཟུད༔ གར་དབང་པདྨ་ཐོད་ཕྲེང་རྩལ་ཉིད་ལ༔ ལས་བྱེད་ཁྲོ་བོ་ཁྲོ་མོའི་ཚོགས་ཀྱིས་ 
བསྐོར༔ གསོལ་བ་འདེབས་སོ་བདག་རྒྱུད་བྱིན་གྱིས་རློབས༔ དཔལ་རི་པདྨ་འོད་དུ་སྐྱེ་ 
བར་ཤོག༔ བདག་ནི་ནམ་ཞིག་འཆི་བའི་དུས་བྱུང་ཚེ༔ འཇིགས་རུང་བར་དོའི་སྣང་བར་ 
མི་ལྟོས་ཤིང༔ དཔལ་རི་པདྨ་འོད་དེར་སྐྱེས་ནས་སུ༔ གང་འདུལ་སྤྲུལ་པས་འགྲོ་བ་འདྲེན་ 
པར་ཤོག༔ ཚེ་རབས་སྐྱེ་བའི་ཕྲེང་བ་ཐམས་ཅད་དུ༔ ཨོ་རྒྱན་ཆེན་པོས་འབྲལ་མེད་རྗེས་ 
བཟུང་ནས༔ ས་དང་ལམ་གྱི་ཡོན་ཏན་མཐར་ཕྱིན་ཏེ༔ འགྲོ་བའི་མགོན་པོའི་གོ་འཕང་ 
མྱུར་ཐོབ་ཤོག༔ སྐྱབས་གནས་དཀོན་མཆོག་གསུམ་གྱི་ཐུགས་རྗེ་དང༔ རྟེན་འབྲེལ་རྒྱུ་ 
འབྲས་བསླུ་བ་མེད་པ་དང༔ ཆོས་དབྱིངས་བསམ་མི་ཁྱབ་པའི་བདེན་སྟོབས་ཀྱིས༔ ཇི་ 
ལྟར་སྨོན་པ་ཡིད་བཞིན་འགྲུབ་པར་ཤོག༔ དེ་ལྟར་ཞིང་ཁམས་རྣམ་དག་ཡིད་བྱ་ཞིང༔ སྨོན་ལམ་བཏབ་ཅིང་འགྲུབ་
སྔགས་བདེན་ཚིག་བརྗོད༔ གནད་དེས་རྣམ་དག་ཞིང་ཁམས་དེར་འཕོ་བྱེདཿ༔ ས་མ་ཡཿ༔ སྟྲྀ༔ གུ་ཧྱ༔ ཞེས་པ་འདི་ནི་སློབ་བུ་བ་ 
པ་དང་ངག་དབང་ཕྲིན་ལས་གཉིས་ཀྱིས་ཡང་ཡང་བསྐུལ་ངོར་བདུད་འཇོམས་རྡོ་རྗེས་དག་སྣང་ཡེ་ཤེས་དྲ་བ་ལས་བསྒྱུར་བའི་ཡི་ 
གེ་པ་ངག་དབང་ཕྲིན་ལས་ཀྱིས་བགྱིས་པས་རྒྱུད་འཛིན་འགྲོ་བ་ཡོངས་ལ་ཕན་བདེ་རྒྱ་ཆེན་པོ་འབྱུང་བའི་རྒྱུར་གྱུར་ཅིག༔ དགའོ༔
ལེགས་སོ༔ སརྦ་མངྒ་ལཾ༔
17

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཨཾ༔ མཐོང་སྣང་དང་མཐུན་པའི་དཔལ་རིའི་གསོལ་འདེབས་སྨོན་ལམ་ཡོན་ཏན་ 
རྗེས་དྲན་ཤེལ་གྱི་མེ་ལོང་བཞུགས༔
༄༅། །ཨེ་མ་ཧོ། དུས་གསུམ་རྒྱལ་བ་ཐམས་ཅད་འདུས་པའི་དངོས། །མཚོ་སྐྱེས་རྡོ་རྗེ་ 
འགྲོ་བའི་འདྲེན་པ་ནི། །འཕགས་བོད་བསྟན་པའི་སྣང་བྱེད་བཀའ་དྲིན་ཅན། །འཆི་མེད་ 
གྲུབ་བརྙེས་ད་ལྟ་གང་ན་བཞུགས། །ཡོན་ཏན་དྲན་བཞིན་མོས་གུས་གསོལ་འདེབས་ཀྱིས། ། 
དག་པའི་སྣང་ངོར་ཞིང་ཁམས་མཐོང་ཚུལ་ནི། །འདི་ནས་ལྷོ་ནུབ་རྒྱ་གར་འཕགས་པའི་ 
ཡུལ། །དེ་ཡི་ནུབ་བྱང་རྔ་ཡབ་སྲིན་པོའི་གླིང༌། །རྒྱ་ཆེ་བཀོད་ལེགས་ཡུལ་གྲུ་དུ་མས་མཛེས། ། 
རྔམ་བརྗིད་འཇིགས་རུང་ཡ་ངའི་བཀོད་པ་དང༌། །དགའ་བདེ་ཡིད་འོང་མཛེས་སྡུག་བཀོད་ 
པས་བརྒྱན། །ལས་ཀྱིས་རྫུ་འཕྲུལ་ཤུགས་ལྡན་གྲོང་ཁྱེར་བསྐོར། །དབུས་སུ་དཔལ་ལྡན་ 
ཟངས་མདོག་དཔལ་གྱི་རི། །རྒྱ་ཆེ་ལྷུན་བརྗིད་འདོད་འཇོའི་བུམ་བཟང་དབྱིབས། །རིན་ 
ཆེན་བཻ་ཌཱུརྱ་ཡི་རང་བཞིན་གྲུབ། །སྟེང་ངོས་དྭངས་གསལ་བདེ་འཇམ་ཡངས་པའི་གཞིར། ། 
གཡུ་ཡི་ནེའུ་གསིང་རིན་ཆེན་ཕྱེ་མ་དང༌། །པདྨའི་ཚལ་དང་དཔག་བསམ་ནོར་བུའི་ཤིང༌། ། 
བདུད་རྩི་ཁྲུས་ཀྱི་རྫིང་བུས་ལེགས་པར་བརྒྱན། །བདུད་རྩིའི་སྤྲིན་དང་འོད་ཟེར་འཇའ་ 
ཚོན་འཁྲིགས། །ཡིད་འོང་བྱ་དང་རི་དྭགས་ཆོས་སྒྲ་སྒྲོགས། །གྲུབ་པའི་རིག་འཛིན་རྣལ་ 
འབྱོར་དཔའ་བོ་དང༌། །མཁའ་འགྲོ་མ་རྣམས་གླུ་གར་རོལ་མོ་འཁྲོལ། །ནམ་མཁའ་བར་ 
སྣང་མཆོད་པའི་སྤྲིན་གྱིས་གང༌། །ཤར་ན་ཞི་བ་ཆོས་ཀྱི་ཚོགས་ཁང་དཀར། །རྒྱ་བོད་ 
པཎ་གྲུབ་ཆོས་ཀྱི་བགྲོ་གླེང་མཛད། །ལྷོ་ན་རྒྱས་པ་ནོར་བུའི་ཚོགས་ཁང་སེར། །བཟའ་
18

༄༅། །ཟབ་གཏེར་ཆོས་ཀྱི་མཛོད་ཁང་།
བཏུང་གྱ་ནོམ་ལོངས་སྤྱོད་སྤྲིན་བཞིན་འདུ། །གསང་སྔགས་དམ་རྫས་དགའ་སྟོན་ཚོགས་ 
འཁོར་མཛད། །ནུབ་ན་པདྨ་དབང་གི་ཚོགས་ཁང་དམར། །གྷ་ན་བདེ་སྟོང་ཡེ་ཤེས་ངོ་ 
སྤྲོད་ཅིང༌། །དགའ་བཞིའི་ཉམས་འུར་གླུ་གར་བརྡ་དང་བཅས། །ས་བཅུ་ལམ་ལྔའི་ཡོན་ 
ཏན་མཐར་ཕྱིན་མཛད། །བྱང་ན་དྲག་པོ་ལས་ཀྱི་ཚོགས་ཁང་ལྗང་། །སྤྲུལ་པའི་གིང་དང་ 
ལས་བྱེད་ཕོ་ཉ་ཡིས། །སྒྲོལ་བའི་ཤུགས་ཀྱིས་འགྲོ་ཀུན་བཙན་ཐབས་སུ། །དག་པ་གཉིས་ 
ལྡན་འབྲས་བུ་མངོན་དུ་སྟོན། །དེ་དབུས་པདྨ་འོད་ཀྱི་གཞལ་མེད་ཁང༌། །གྲུ་བཞི་སྒོ་ 
བཞི་མཉམ་ཡང་འོད་ཟེར་འབར། །རྩིག་པ་ལྔ་ལྡན་འདོད་སྣམ་དམར་པོ་ལ། །འདོད་ 
ཡོན་མཆོད་པའི་ལྷ་མོས་རྟག་ཏུ་མཆོད། །ཕ་གུ་སྒོ་ཁང་རིན་ཆེན་རྟ་བབས་སོགས། །ཕྱི་ 
ནང་བཀོད་པ་ཕུན་སུམ་ཚོགས་པའི་དབུས། །རིན་ཆེན་པདྨ་ཉི་ཟླའི་གདན་གྱི་སྟེང༌། ། 
མཚོ་སྐྱེས་རྡོ་རྗེ་དཀར་དམར་མདངས་དང་ལྡན། །ཕྱག་གཡས་གསེར་གྱི་རྡོ་རྗེ་བསྡིགས་ 
ཚུལ་གདེང༌། །གཡོན་པས་བྷནྡྷ་བདུད་རྩི་ཚེ་བུམ་བཅས། །མཉམ་བཞག་ཕྱག་རྒྱས་ 
ལྟེ་བའི་ཐད་ཀར་འཛིན། །དབུ་ལ་པད་ཞྭ་འདབ་ལྔ་ལྡན་པ་མཛེས། །གསང་གོས་ཕུ་དུང་ 
ཟ་བེར་མཐང་ཤམ་དང། །ཆོས་གོས་དམར་པོ་གསེར་གྱི་རིས་ཅན་གསོལ། །ཞབས་གཉིས་ 
རྒྱལ་པོ་རོལ་པའི་སྟབས་བཞུགས་འགྱིངས། །སྤྱི་བོར་འཕགས་མཆོག་སྤྱན་རས་གཟིགས་ 
དབང༌དང༌། །དེ་ཡི་རིགས་བདག་འོད་དཔག་མེད་མགོན་བཞུགས། །མཚན་དང་དཔེ་ 
བྱད་བལྟ་བས་མི་ངོམས་ཤིང༌། །སྐུ་ཡི་ཆ་དང་བ་སྤུའི་ཁུང་བུ་རེར། །འོད་ཟེར་ཁ་དོག་ 
དྲུག་དྲུག་གྲངས་མེད་འཕྲོ། །སྤྲུལ་པ་རབ་འབྱམས་ཞིང་ན་ཉི་རྡུལ་བཞིན། །གུ་རུའི་ཞལ་ 
དཀྱིལ་སྔ་དྲོ་འཛུམ་པའི་ཉམས། །བྱང་ཆུབ་ཡོན་ཏན་དངོས་གྲུབ་དགྱེས་བཞིན་སྟེར། ། 
གུང་ལ་ཞི་མ་ཁྲོ་འཛུམ་ཆགས་པའི་ཉམས། །འགྲོ་རྣམས་མི་གཏོང་བརྩེ་བས་རྗེས་སུ་
19

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འཛིན། །དགོང་མོར་ཅུང་ཟད་ཁྲོས་པའི་ཉམས་ཀྱིས་ནི། །འགྲོ་བ་ཀུན་གྱི་བར་ཆད་བསལ་ 
བ་དང༌། །བདུད་དང་ལོག་འདྲེན་ཐམས་ཅད་འདུལ་བར་མཛད། །སྲོད་ལ་ཐུགས་བྱོན་ 
གཟུང་མ་ལྔ་ལ་སོགས། །རིག་འཛིན་རྣམས་ལ་གསང་སྔགས་ཟབ་ཆོས་སྟོན། །མཐོང་ 
ཐོས་དྲན་རེག་སྨིན་གྲོལ་གནས་ལ་བཀོད། །འགྲན་གྱི་ཟླ་མེད་ཨོ་རྒྱན་བཀའ་དྲིན་ཅན། ། 
བུ་གཅིག་མ་ལ་འབོད་བཞིན་གསོལ་འདེབས་ན། །བརྩེ་བའི་ཐུགས་རྗེས་ཐང་ལྷོད་མེད་ 
པར་སྐྱོངས། །བདག་རྒྱུད་བྱིན་རློབས་དངོས་གྲུབ་ཐོབ་པ་དང༌། །འདི་ནས་འཕོས་ཚེ་ཟངས་ 
མདོག་དཔལ་གྱི་རི། །ཕོ་བྲང་པདྨ་འོད་དུ་ལམ་སྣ་དྲོངས། །རི་རྒྱལ་དེ་ཡི་ཕྱི་རོལ་དྲི་མེད་ 
མཚོ། །ཡན་ལག་བརྒྱད་ལྡན་བདུད་རྩིས་ཀུན་ནས་བསྐོར། །དེ་ཕྱིར་གསེར་གྱི་བྲག་ལ་ 
རྡོ་རྗེའི་རིས། །འོད་ཟེར་མེ་ཡི་ལྕགས་རིས་མུ་ཁྱུད་བསྐོར། །མཚོ་ནང་ཕྱོགས་མཚམས་ 
བརྒྱད་དུ་དཔག་བསམ་ཤིང་། །ཡལ་འདབ་ལོ་མ་མེ་ཏོག་འབྲས་བུར་བཅས། །ཁྲུ་འཕང་ 
དཔལ་གྱི་རི་བོའི་རྩེ་དང་མཉམ། །ཕྱོགས་བཞིའི་ཤིང་ལ་རིགས་བཞིའི་ཞིང་ཁམས་དང༌། །
མཚམས་བཞིར་རི་བོ་རྩེ་ལྔ་གྲུ་འཛིན་དང༌། །འགྲོ་ལྡིང་གནས་དང་ཤམ་བྷ་ལ་བཞི་ཡི། ། 
ཡུལ་གྱི་བཀོད་པ་མངོན་སུམ་བཀྲ་བར་ཤར། །གཞན་ཡང་ཕྱོགས་བཅུའི་ཞིང་ཁམས་ 
ཐམས་ཅད་ཀྱི། །རྒྱན་དང་བཀོད་པའི་ཡོན་ཏན་ཕུལ་དུ་བྱུང༌། །ངོ་མཚར་རྨད་བྱུང་བདེ་ 
ཆེན་དཔལ་གྱི་རི། །དྲན་པས་འཁོར་བའི་འཇིགས་པ་གཏིང་ནས་འཕྲོག །ཁ་ཚིག་ཙམ་ 
མིན་སྙིང་ཁོང་རུས་པའི་གཏིང༌། །ཞིང་གི་བཀོད་པ་ཡིད་ལ་གསལ་བར་བྱས། །མོས་གུས་ 
གདུང་ཤུགས་དྲག་པོས་གསོལ་འདེབས་ན། །སྔོན་གྱི་ཞལ་བཞེས་ཐུགས་དམ་ཇི་བཞིན་ 
དུ༑ ༑སྙིགས་འགྲོ་ཉམ་ཐག་མགོན་མེད་བདག་ཅག་ལ། །ཐུགས་རྗེས་མྱུར་དུ་ཟུངས་ 
ཤིག་ཨོ་རྒྱན་རྗེ། །མ་རིག་མུན་པ་སོལ་ཅིག་མཁྱེན་རབ་དབང༌། །སྒོ་གསུམ་བྱིན་གྱིས་
20

༄༅། །ཟབ་གཏེར་ཆོས་ཀྱི་མཛོད་ཁང༌།
རློབས་ཤིག་བརྩེ་བའི་གཏེར། །དབང་བསྐུར་རྟོགས་པ་སྤོར་ཅིག་ནུས་མཐུའི་བདག ། 
ཚེ་འདིར་རིམ་གཉིས་རྣལ་འབྱོར་ཉམས་བླངས་ནས། །ནམ་ཞིག་ཚེ་ཡི་འདུ་བྱེད་འདོར་ 
བའི་ཚེ། །སྙིང་དབུས་ཟངས་མདོག་དཔལ་རིའི་ཕོ་བྲང་དུ། །རང་རིག་པདྨ་རྗེ་དང་དབྱེར་ 
མེད་ཅིང༌། །སྣང་ཆ་དཔལ་རིའི་ཞིང་ཁམས་མངོན་དུ་གྱུར། །སླར་ཡང་ཁམས་གསུམ་ 
འཁྲུལ་པའི་སེམས་ཅན་རྣམས། །འདྲེན་པའི་དེད་དཔོན་དམ་པར་བདག་འགྱུར་ཤོག ། 
དཀོན་མཆོག་རྩ་གསུམ་སྲུང་མའི་ཐུགས་རྗེ་དང༌།།སྟོང་དང་སྨོན་པས་གེགས་མེད་འགྲུབ་
གྱུར་ཅིག །ཅེས་རང་སློབ་འཇམ་དཔལ་མགོན་གྱིས་ལྷ་རེག་དཀར་པོ་བཅས་མཐོང་སྣང་དང་མཐུན་པའི་དཔལ་རིའི་སྨོན་ 
ལམ་ཞིག་དགོས་ཞེས་ནན་བསྐུལ་ངོར་ཆོས་དབྱིངས་རྡོ་རྗེས་གཏན་ལ་ཕབ་པའི་ཡི་གེའི་འདུ་བྱེད་ཤེས་རབ་གྲགས་པས་སོ། །
སརྦ་མངྒ་ལཾ།
21

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཨཾ༔ ཟངས་མདོག་དཔལ་རིའི་སྨོན་ལམ་དག་སྣང་མངོན་གྱུར་ 
འབྲེལ་ཚད་དོན་ལྡན་བཞུགས་སོ༔
བཀའ་དྲིན་མཉམ་མེད་སློབ་དཔོན་པདྨར་འདུད༔ རང་སྣང་དག་པ་རང་བཞིན་སྤྲུལ་པའི་ 
ཞིང༔ ལྷུན་པོར་ཟངས་མདོག་དཔལ་གྱི་རི་ཞེས་བྱ༔ རི་བོ་རྩེ་གསུམ་སྐུ་གསུམ་དག་པའི་ 
ཞིང༔ དཔལ་རི་པདྨ་འོད་དུ་སྐྱེ་བར་ཤོག༔ དབུས་རི་བཻཌཱུར་སྣང་བ་མཐའ་ཡས་ཞིངཿ༔ གཡས་ 
རི་དུང་ལ་འཕགས་མཆོག་པད་དཀར་འཆང༔ གཡོན་རི་མཆོང་སྨུག་ཨོ་རྒྱན་པདྨ་བཞུགས༔ 
དཔལ་རི་པདྨ་འོད་དུ་སྐྱེ་བར་ཤོག༔ མཆོང་སྨུག་རི་བོ་ཕོ་བྲང་རིམ་གསུམ་ལྡན༔ སྟེང་ 
ཁང་བརྒྱུད་གསུམ་བར་ཁང་རྒྱུད་སྡེའི་ལྷ༔ འོག་ཁང་གནས་སུ་མཁའ་འགྲོའི་དབང་ཕྱུག་ 
མཛད༔ དཔལ་རི་པདྨ་འོད་དུ་སྐྱེ་བར་ཤོག༔ ལས་ཅན་འཁོར་དང་ཐུགས་བྱོན་གཟུངས་ 
མ་ལྔ༔ སྤྲུལ་པའི་རྗེ་འབངས་འཕགས་བོད་པཎ་གྲུབ་ལ༔ མདོ་སྔགས་ཟབ་རྒྱས་ཆོས་ 
ཀྱི་ཆར་བ་འབེབས༔ དཔལ་རི་པདྨ་འོད་དུ་སྐྱེ་བར་ཤོག༔ དགོངས་པ་དབྱེར་མེད་རྡོ་རྗེའི་ 
ཏིང་འཛིན་དང༔ ཡོན་ཏན་ཡེ་ཤེས་ཞིང་ཁམས་རྒྱན་བཀོད་མཛེས༔ ཕྲིན་ལས་སྤྲུལ་པ་ 
ནམ་མཁའི་མཐའ་དང་མཉམ༔ དཔལ་རི་པདྨ་འོད་དུ་སྐྱེ་བར་ཤོག༔ འཇིགས་རུང་སྤྲུལ་ 
པའི་གྲོང་ཁྱེར་མང་པོས་བསྐོར༔ ཕྱོགས་མཚམས་ཚོགས་ཁང་ཞི་རྒྱས་སྦྱོར་སྒྲོལ་སོགས༔ 
ཚོགས་ཀྱི་ལོངས་སྤྱོད་འདོད་ཡོན་རྒྱ་མཚོའི་གཏེར༔ ལས་ལྡན་རྗེས་བཟུང་རྟོགས་པ་བཙན་ 
ཐབས་སྤོར༔ དཔལ་རི་པདྨ་འོད་དུ་སྐྱེ་བར་ཤོག༔ མཁའ་འགྲོའི་བརྡ་གླུ་གིང་ཆེན་བྲོ་གར་ 
འཁྲབ༔ ལས་བྱེད་བཤུད་པ་རོལ་མོ་སྣ་ཚོགས་སྒྲོགས༔ དར་གདུགས་རྒྱལ་མཚན་ལྷ་
22

༄༅། །ཟབ་གཏེར་ཆོས་ཀྱི་མཛོད་ཁང་།
མོའི་མཆོད་སྤྲིན་འཁྲིགས༔ དཔལ་རི་པདྨ་འོད་དུ་སྐྱེ་བར་ཤོག༔ པད་ཚལ་ལྗོན་ཤིང་སྤྲུལ་ 
པའི་བྱ་ཚོགས་དང༔ སྤོས་སྤྲིན་དྲི་ཞིམ་རླུང་དང་བདུད་རྩིའི་མཚོ༔ ཡོན་ཏན་ཡིད་བཞིན་ 
དོད་འབྱུང་བདེ་བ་ཅན༔ དཔལ་རི་པདྨ་འོད་དུ་སྐྱེ་བར་ཤོག༔ མཐོང་བ་ཙམ་གྱིས་སྲིད་ 
ཞིའི་རྒུད་པ་སེལ༔ ཐོས་པས་ཐུགས་རྗེ་དོན་ཡོན་ཞགས་པས་ཐེབས༔ དྲན་པས་ཉམས་ 
རྟོགས་ཡེ་ཤེས་ཆེས་ཆེར་རྒྱས༔ དཔལ་རི་པདྨ་འོད་དུ་སྐྱེ་བར་ཤོག༔ རིན་ཆེན་བྲག་དང་ 
བདུད་རྩིའི་ཆུ་མིག་དང༔ སྨན་གྱི་ནགས་དང་ཡིད་འོང་དབེན་པའི་ཚལ༔ ཏིང་འཛིན་ 
རང་བཞིན་རྒྱུད་ལ་སྐྱེ་བའི་གནས༔ དཔལ་རི་པདྨ་འོད་དུ་སྐྱེ་བར་ཤོག༔ ཉིན་མཚན་བར་ 
མེད་འོད་ཟེར་འཇའ་ཚོན་དང༔ ངོ་མཚར་བརྡ་སོགས་སྙན་དབྱངས་བསྟོད་པའི་སྤྲིན༔ 
སྤྲུལ་པའི་ཟློས་གར་འདོད་དགུའི་རོལ་རྩེད་ངོམ༔ དཔལ་རི་པདྨ་འོད་དུ་སྐྱེ་བར་ཤོག༔ 
ཨོ་རྒྱན་ཆེན་པོས་ཞི་རྒྱས་དབང་དྲག་གིས༔ ས་གསུམ་སྤྱོད་པའི་འགྲོ་བ་གང་འདུལ་གྱི༔ 
རྫུ་འཕྲུལ་མཛད་པས་ཐམས་ཅད་དབང་དུ་སྡུདཿ༔ དཔལ་རི་པདྨ་འོད་དུ་སྐྱེ་བར་ཤོགཿ༔ 
ཞིང་ཁམས་དེ་ཡི་དཔག་ཚད་གྲངས་མང་མཐར༔ ཙནྡན་ནགས་དང་སྤྲུལ་པའི་གཅན་ 
གཟན་སོགས༔ གདུག་ཅན་འདུལ་བའི་སྤྲུལ་པའི་རོལ་གར་བསྒྱུར༔ དཔལ་རི་པདྨ་འོད་ 
དུ་སྐྱེ་བར་ཤོག༔ དེ་ལས་མཚོ་དང་བྲག་ཆེན་གངས་ཀྱི་རི༔ རྫ་སྤང་ནགས་རི་བརྒལ་ 
དཀའ་འབར་བའི་མཚོན༔ མེ་རླུང་དྲག་པོའི་ར་བས་ཀུན་ནས་བསྐོར༔ དཔལ་རི་པདྨ་འོད་ 
དུ་སྐྱེ་བར་ཤོག༔ མཚམས་སུ་དུར་ཁྲོད་ཆེན་པོ་བརྒྱད་ཀྱིས་བསྐོར༔ རང་སྣང་དབང་ཐོབ་ 
རྣལ་འབྱོར་སྤྱོད་པའི་གནས༔ གུ་རུའི་ཞིང་མཆོག་ཐུན་མིན་ཕུལ་བྱུང་བ༔ དཔལ་རི་པདྨ་ 
འོད་དུ་སྐྱེ་བར་ཤོག༔ སྟོང་དང་རྟེན་འབྲེལ་དབྱེར་མེད་བདེན་པ་དང༔ གུ་རུའི་བསྐྱེད་ 
རྫོགས་ཏིང་འཛིན་ཉམས་བླངས་མཐུས༔ མཆོག་གསུམ་ཐུགས་རྗེས་བསླུ་བ་མི་མངའ་
23

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བས༔ དཔལ་རི་པདྨ་འོད་དུ་སྐྱེ་བར་ཤོག༔ ཅེས་པ་ཡོས་ཟླའི་ཚེས་ལ་ཡར་ལུང་ཤེལ་བྲག་ཏུ་ཕེབས་སྐབས་
དག་པའི་གཟིགས་སྣང་དེ་ལྟར་ཤར་བར་རང་གི་སྙིང་བརྩེའི་གྲོགས་པོ་སྤུང་ཡུལ་དབང་འདུལ་དང་། མཛོད་དགེའི་བློ་གསལ་གཉིས་
ཀྱིས་ནན་བསྐུལ་ངོར། ཨོ་རྒྱན་ཕྲིན་ལས་གླིང་པས་སོ། །སརྦ་མངྒ་ལཾ།
24

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །རྔ་ཡབ་པདྨ་འོད་ཀྱི་སྨོན་ལམ་བདེ་ཆེན་ཚངས་པའི་རྔ་སྒྲ་འཁོར་བ་ 
དོང་སྤྲུག་བཞུགས་སོ༔
༄༅། །ན་མོ་གུ་རུ་ས་མན་ཏ་བྷ་ཏྲ་ས་མནྟ་ཕ་ལ༔ ཧྲཱིཿབཛྲ་གུ་རུ་པདྨ་ཐོད་ཕྲེང་རྩལ་མ་ཧ་ 
རི་ནི་ས༔ ཨཱ་ཡུ་ཛྙ་ན་ཙིཏྟ་སིདྡྷི་ཕ་ལ་ཧཱུྃ༔ མཐོང་ཐོས་དྲན་རེག་ཀུན་བཟང་པད་འབྱུང་གི༔ 
ཐུགས་ཀློང་འཇིགས་བྲལ་བདེ་བླག་མྱུར་སྟེར་བའི༔ འབྲས་བུ་སྐུ་གསུམ་མངོན་གྱུར་ 
སྨོན་ལམ་མཆོག༔ སྐྱེ་བ་ཕྱི་ཞིག་ཙམ་ཡང་མི་ལྟོས་པར༔ ཚེ་གཅིག་ཉིད་ལ་ཀུན་བཟང་ 
འོད་སྐུར་འཁྱིལ༔ སྐལ་བཟང་རིག་འཛིན་མཆོག་གྲུབ་ཨེ་མ་ཧོ༔ ན་མོ༔ སྲིད་ཞི་མཉམ་ 
ཉིད་ཆོས་དབྱིངས་གདལ་ཁྱབ་དབྱིངས༔ རང་མདངས་ལྔ་ལྡན་འཇའ་ཐིག་འོད་དཔུང་ཀློང་༔ 
རིག་རྩལ་སྟོན་པ་སྐུ་གསུམ་མཆོག་གསུམ་ལྷ༔ རྩ་གསུམ་རིག་འཛིན་རྒྱལ་བ་རྒྱ་མཚོའི་ 
ཚོགས༔ བསྟན་སྲུང་དམ་ཅན་རྒྱ་མཚོ་ཕོ་མོར་བཅས༔ དགུ་ལྡན་བརྒྱུད་བཅས་དྲིན་ཆེན་ 
བླ་མ་ཀུན༔ མ་སྲིང་རིག་འཛིན་རྒྱ་མཚོ་འཇའ་སྤྲིན་འཁྲིགས༔ རྣམ་དཀར་འོད་སྐུའི་ཚོམ་ 
བུ་ལྷམ་མེ་བ༔ འདི་ཕྱིའི་རེ་ལྟོས་འདྲེན་མཆོག་རྒྱལ་བ་ཀུན༔ རྣམ་དཀར་སྨོན་ལམ་འགྲུབ་ 
པའི་དཔང་པོར་བཞུགས༔ ༈ འོག་མིན་འཇིག་བྲལ་མཁའ་སྤྱོད་རྡོཪ་སྙིང་ཞིང་༔ ཞིང་ 
རྒྱལ་འདྲེན་པ་མཉམ་མེད་དཔལ་རིའི་རྩེར༔ ཕྱོགས་མཚམས་མཐའ་བྲལ་འོད་གསལ་ 
སྦུབས་ཀྱི་ཀློང་༔ བདེ་ཆེན་པདྨ་འོད་ཀྱི་གཞལ་ཡས་ནི༔ རིན་ཆེན་སྣ་ཚོགས་གཅལ་བཀྲམ་ 
འོད་འབར་བའི༔ རེག་ན་འཇམ་ཞིང་བཏེག་ན་འཕར་བྱེད་པའི༔ མནན་ན་ནེམ་བྱེད་མེ་ 
ལོང་ཀུན་གསལ་བཞིན༔ ལྷུན་གྲུབ་འོད་གསལ་རྡོ་རྗེ་སྙིང་པོའི་ཞིང་༔ བདག་གཞན་སེམས་
25

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཅན་མཁའ་མཉམ་མ་ལུས་ཀུན༔ བདེ་ཆེན་པདྨ་འོད་དུ་སྐྱེ་བར་ཤོགཿ༔ ༈ བཻཌཱུརྱ་དང་ 
གསེར་ཕྱེ་པདྨའི་ཚལ༔ རྣམ་དག་གཞལ་མེད་ཁང་གི་མཐའ་སྐོར་དུཿ༔ མ་འདྲེས་རང་བྱུང་ 
ལྔ་ལྡན་ལྕགས་རིའི་མཐར༔ ཡན་ལག་བརྒྱད་ལྡན་དྲི་བསུང་སྤོས་ཆུ་ཡི༔ ངད་ལྡན་ནེའུ་
གསིང་གོར་མོས་མཐའ་འཁོར་བའི༔ནང་དུ་དགོས་འདོད་ནོར་བུ་གཅལ་དུ་བཀྲམ༔ ཁ་ 
ཁྱེར་རིན་ཆེན་རྣམས་ཀུན་ལེགས་གྲུབ་པའི༔དཔག་བསམ་ཤིང་ཆེན་ཉིད་ལུས་བརྒྱར་
གྲུབ་པའི༔ དཔག་ཡས་འདོད་དགུའི་ལོ་འདབ་འབྲས་བུས་བརྒྱན༔ སྤྲུལ་པའི་བྱ་རིགས་ 
རྣམ་མང་གྲངས་འདས་པས༔ ཐེག་མཆོག་ཆོས་ཀྱི་སྒྲ་དབྱངས་ལྷང་ངེར་སྒྲོགས༔ རྣམ་དག་ 
འོག་མིན་མཁའ་སྤྱོད་རྒྱལ་བའི་ཞིང་༔ སྐད་ཅིག་དྲན་པས་བདེ་ཆེན་ཐར་གླིང་བགྲོདཿ༔ 
རྣམ་དག་པདྨ་འོད་དུ་སྐྱེ་བར་ཤོག༔ ༈ བུང་བ་གསེར་ཉ་རི་དྭགས་དུད་འགྲོའི་རིགས༔ 
རྣམ་མང་དགའ་བྲོད་སྟངས་སྟབས་སྣ་ཚོགས་བསྒྱུར༔ རིག་འཛིན་ཕོ་མོ་ལྷ་བུའི་གཟུགས་ 
ཀྱི་ཚུལ༔ རྣམ་མང་གར་སྟབས་རོལ་རྩེད་བཤུད་གླུ་འབིར༔ ག་བུར་ཨུཏྤལ་དྲི་བསུང་ངད་ 
པ་འཁྱིལ༔ ངོ་མཚར་བགྲང་ཡས་མཆོད་སྤྲིན་འདོད་དགུར་བསྒྱུར༔ བསྟན་སྲུང་རྒྱ་མཚོའི་ 
ཚོགས་ཀུན་སྤྲིན་ཕུང་འཁྲིགས༔ དཔའ་བོ་རྣལ་འབྱོར་མ་ཚོགས་བུན་ནེར་འཚུབས༔ སྤྲུལ་ 
བསྒྱུར་སྣ་ཚོགས་འགྱེད་ཅིང་རུ་ལུ་ལྡིར༔ རྣམ་དག་མཁའ་སྤྱོད་ཞིང་དུ་སྐྱེ་བར་ཤོག༔ རང་ 
བྱུང་རྣམ་དག་ལྔ་ལྡན་མ་རྒྱུད་དང་༔ རིག་འཛིན་ཕོ་མོའི་ཚོགས་རྣམས་སྐྱོ་བསང་འགྱིང་༔ 
རྣམ་འགྱུར་གར་མཛད་བདེ་ཆེན་ཆོས་སྒྲ་སྒྲོགས༔ འཁོར་བ་དོང་སྤྲུག་འགྲོ་དྲུག་གཡང་ 
ས་གཅོད༔ མཆོད་པའི་ལྷ་མོ་ཆར་སྤྲིན་ལྟ་བུར་གཏིབས༔ རྣམ་འགྱུར་གར་མཛད་གྲག་ 
སྟོང་ཀི་ལ་སྒྲོགས༔ དཔག་མེད་རང་བྱུང་འདོད་དགུའི་མཆོད་སྤྲིན་འབུལ༔ བདེ་ཆེན་པདྨ་ 
འོད་དུ་སྐྱེ་བར་ཤོག༔ རང་བྱུང་ལྷུན་གྲུབ་བདེ་ཆེན་གཞལ་ཡས་ཁང་༔ གློ་འབུར་བརྒྱད་
26

༄༅། །ཟབ་གཏེར་ཆོས་ཀྱི་མཛོད་ཁང༌།
ལྡན་རཏྣ་རྣམ་མང་གི༔ སྒོ་མོ་བརྒྱད་ཁྲི་བཞི་སྟོང་འོད་དུ་འབར༔ རཏྣ་རྣམ་མང་བཀྲམ་ 
པའི་སྟེང་ཐོག་ན༔གསེར་གྱི་པ་ཏྲ་རིན་ཆེན་དྲིལ་གཡེར་དང་༔ རྣམ་མང་རིན་ཆེན་དྲ་བ་ 
དྲྭ་ཕྱེད་འཕྱངས༔ རྔ་ཡབ་ནོར་བུའི་ཡུ་ཅན་དར་དཔྱངས་ཀྱི༔ རླུང་བསྐྱོད་དམ་པའི་ཆོས་ 
ཀྱི་སྒྲ་དབྱངས་སྒྲོགས༔ བ་གམ་པུ་ཤུ་རྣམ་མང་རྒྱན་གྱིས་མཛེས༔ རྒྱལ་སྲིད་རིན་ཆེན་ 
མང་བརྒྱན་ལྷ་མོས་སྤྲས༔ བདེ་ཆེན་པདྨ་འོད་དུ་སྐྱེ་བར་ཤོག༔ རང་བྱུང་རྟགས་ལྡན་ཕོ་ 
བྲང་འོད་དུ་འབར༔ རཏྣ་རིན་ཆེན་སྣ་ཚོགས་རྣམ་བཀྲ་བ༔ ཡེ་ཤེས་ལྔ་ལྡན་སྒྲིབ་བྲལ་ 
ཟང་ཐལ་ཀློང་༔ རྣམ་དག་ལྷུན་གྲུབ་རྡོ་རྗེ་སྙིང་པོའི་ཞིང་༔ རཏྣ་རྣམ་མང་བསུབ་པའི་རྒྱ་ 
ཡི་ཕིབས༔ མངོན་འཕགས་རྣམས་ལ་གསེར་གྱི་གྷཎྜི་དང་༔ དབང་རྒྱལ་ཏོག་འོད་འབར་ 
བའི་རིན་ཆེན་ཚོགས༔ རཏྣ་དྲལ་ཕྱམ་རྔ་ཡབ་དྲིལ་གཡེར་གྱིས༔ རྨད་བྱུང་ཆོས་ཀྱི་སྒྲ་ 
དབྱངས་ལྷང་ངེ་བ༔ མཁའ་སྤྱོད་སྡེ་ལྔ་དཔའ་བོ་རྣལ་འབྱོར་དང་༔ མ་སྲིང་མཁའ་འགྲོའི་ 
ཚོགས་ཀྱི་སྤྲིན་ཕུང་གཏིབས༔ ཕྱོགས་རིས་ཀུན་བྲལ་འཇའ་ཐིག་འོད་ཟེར་འཕྲོ༔ འོད་ 
ཟེར་རྩེ་ལས་པད་འབྱུང་སྤྲུལ་པའི་སྐུ༔ གྲངས་མེད་འགྲོ་བའི་དོན་དུ་ཐབས་སྤྲུལ་འགྱེད༔ 
བདེ་ཆེན་པདྨ་འོད་དུ་སྐྱེ་བར་ཤོག༔ ཕོ་བྲང་རིན་ཆེན་འབར་བའི་མཐའ་སྐོར་དུ༔ བགྲང་ 
ཡས་སྐུ་གདུང་རིན་ཆེན་འོད་དུ་འབར༔ རྣམ་མང་གདུགས་དང་རྒྱལ་མཚན་དར་པོ་ཆེ༔ 
རཏྣའི་འཕན་འཕྱང་དྲིལ་གཡེར་ཆོས་སྒྲ་སྒྲོགས༔ ཕྱོགས་བཞི་མཚམས་བརྒྱད་རྣམ་དག་ 
ཁྲི་བོ་ཆེ༔ སངས་རྒྱས་གཉིས་པ་པདྨ་འབྱུང་གནས་ཀྱིས༔ རྟག་པ་རྒྱུན་གྱི་འཁོར་ལོར་ 
ཆོས་ཆར་ཕབ༔ རྔ་བོ་ཆེ་སོགས་རོལ་མོ་རྣམ་མང་ཀུན༔ དཀྲོལ་མེད་རང་སྒྲས་བདེ་ 
གཤེགས་པད་འབྱུང་མཆོད༔ འོག་མིན་རྣམ་དག་མཁའ་སྤྱོད་རྡོར་སྙིང་ཞིང་༔ བདེ་ཆེན་ 
པདྨ་འོད་དུ་སྐྱེ་བར་ཤོག༔ ༈ གསང་མཆོག་བླ་མེད་ཕོ་བྲང་འོད་འབར་དབུས༔ རྟག་བརྟན་
27

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འཇིག་བྲལ་སེང་ཁྲི་པད་ཟླའི་སྟེང་༔ རྣམ་མང་རྒྱན་དྲུག་འོད་འབར་འཇའ་ཐིག་ཀློང་༔ 
བདེ་གཤེགས་ཀུན་གཙོ་ཀུན་བཟང་ཧེ་རུ་ཀཿ༔རིགས་ཀུན་བདག་ཉིད་པདྨ་ཐོད་ཕྲེང་རྩལ༔
དཀར་གསལ་མདངས་ལྡན་གཟི་བྱིན་འོད་ཕུང་འབར༔ བཟང་མོ་མཚོ་རྒྱལ་ཡུམ་དང་གཉིས་ 
མེད་འཁྲིལ༔ རཏྣ་རྒྱན་ཕྲེང་དང་སྣའི་ན་བཟའ་བཀླུབས༔ བགྲང་ཡས་རིག་འཛིན་རྒྱ་ 
མཚོ་སྤྲིན་ཕུང་འཁྲིགས༔ བླ་མེད་རྡོ་རྗེ་སྙིང་པོའི་ཆོས་ཆར་ཕབ༔ གྲག་སྟོང་ཚངས་པའི་ 
གསུང་གི་ཆོས་ཀྱི་སྒྲ༔ བསྐལ་པ་གསུམ་ལ་རང་རང་སྒྲ་དོན་རྟོགས༔ མཁའ་འགྲོ་རྒྱ་མཚོའི་ 
ཚོགས་ཀྱིས་མཆོད་སྤྲིན་གཏིབས༔ བདེ་ཆེན་པདྨ་འོད་དུ་སྐྱེ་བར་ཤོག༔ སྟེང་གི་ཆ་ལ་ 
རིགས་བདག་ཧེ་རུ་ཀ༔ མཚོ་སྐྱེས་རྡོ་རྗེ་རིག་འཛིན་ཚེ་དཔག་མེད༔ ཚེ་བདག་རྒྱལ་བ་རྒྱ་ 
མཚོའི་སྤྲིན་ཚོགས་གཏིབས༔ གྲགས་སྟོང་ཨཱ་ཡུ་ཛྙཱ་ནའི་འཛབ་སྒྲ་འབིར༔ དཔག་ཡས་ 
རཏྣ་རྣམ་མང་རྒྱ་ཕིབས་སུ༔ རང་བྱུང་འོད་སྣང་རཏྣ་པདྨའི་ཁྲི༔ ལྷུན་གྲུབ་འཇའ་ཐིག་འོད་ 
དཔུང་འབར་བའི་ཀློང་༔ གདོད་མའི་མགོན་པོ་ཀུན་བཟང་ཐོད་ཕྲེང་རྩལ༔ ཀ་དག་མཐིང་ 
གསལ་གཟི་བྱིན་རབ་འབར་བ༔ སྣང་སྟོང་དབྱེར་མེད་བདེ་ཆེན་འོད་སྐུར་འཁྱིལ༔ མགོན་ 
མཆོག་དྲུག་ཅུ་སངས་རྒྱས་ཁྲི་དྲུག་སྟོང་༔ སྟོན་པ་བཅུ་གསུམ་དགོངས་སྙན་བརྡ་བརྒྱུད་ 
ཀྱི༔ ཐེག་ཆེན་ཧེ་རུ་ཀ་ཡི་སྤྲིན་ཕུང་འཁྲིགས༔ སྣང་གྲག་མ་ལུས་རྡོ་རྗེ་གསུམ་གྱི་ངང་ 
ཐེག་མཆོག་ཨ་ཏི་བླ་མེད་ཆོས་ཆར་ཕབ༔ འོག་མིན་འཇིག་བྲལ་ཆོས་དབྱིངས་སྐྱེ་མེད་ 
ཞིང་༔ བདེ་ཆེན་པདྨ་འོད་དུ་སྐྱེ་བར་ཤོག ༈ རང་རྩལ་ཡེ་ཤེས་རབ་འབར་འཇའ་ཐིག་ 
ཀློང་༔ དཔག་མེད་རྣམ་དག་ཞིང་མཆོག་རྡུལ་སྙེད་དུ༔ ཀུན་གཟང་ཐོད་ཕྲེང་ཆེ་མཆོག་ཧེ་ 
རུ་ཀཿ༔ ཁྲོ་བོ་ཁྲོ་མོའི་ལྷ་ཚོགས་སྤྲིན་ཕུང་འཁྲིགས༔ གྲག་སྟོང་འགག་མེད་ཆོས་ཀྱི་སྒྲ་ 
དབྱངས་སྒྲོགས༔ རིག་སྟོང་དབྱེར་མེད་ལྷུན་རྫོགས་རབ་འབར་ཞིང་༔ བདེ་ཆེན་པདྨ་འོད་
28

༄༅། །ཟབ་གཏེར་ཆོས་ཀྱི་མཛོད་ཁང་།
དུ་སྐྱེ་བར་ཤོག༔ རྔ་ཡབ་གླིང་མཆོག་པད་འོད་གཞལ་ཡས་ཀྱི༔ ཕྱོགས་མཚམས་ཀུན་ཏུ་ 
རིག་འཛིན་རྒྱལ་བའི་ཞིང་༔ ཕོ་བྲང་ངོ་མཚར་དཔག་མེད་ཉི་རྡུལ་བཞིན༔ རྨད་བྱུང་ངོ་
མཚར་དུ་མས་ལེགས་མཛེས་དབུས༔པད་འབྱུང་སྤྲུལ་པ་དཔག་མེད་རྡུལ་སྙེད་ཀྱིས༔ རིག་ 
འཛིན་མཁའ་འགྲོའི་ཚོགས་ལ་ཆོས་འཁོར་བསྐོར༔རྣམ་དག་རྡུལ་ཕྲན་བཀོད་པ་རྒྱལ་ 
བའི་ཞིང་༔ བདེ་ཆེན་པདྨ་འོད་དུ་སྐྱེ་བར་ཤོག༔ བདེ་ཆེན་འདུས་མ་བྱས་པའི་ཞིང་མཆོག་ 
གི༔ ཕྱོགས་བཅུ་ཀུན་ཏུ་དུས་གསུམ་རྒྱལ་བའི་ཞིང་༔ དཔག་མེད་བརྗོད་འདས་གཞལ་ 
ཡས་ཁང་རྣམས་སུ༔ སྐུ་གསུམ་སྟོན་པ་རྒྱལ་བ་རྒྱ་མཚོའི་ཚོགས༔ རང་རང་འཁོར་ཚོགས་ 
གྲངས་མེད་རྡུལ་སྙེད་ལ༔ རྣམ་མང་ཐེག་མཆོག་རྒྱ་མཚོའི་ཆོས་འཁོར་བསྐོར༔ སྲིད་ཞི་མཉམ་ 
ཉིད་ཡངས་པ་རྒྱལ་བའི་ཞིང་༔ བདེ་ཆེན་པདྨ་འོད་དུ་སྐྱེ་བར་ཤོག༔ བདག་སོགས་འདི་ 
ནས་ཚེ་འཕོས་དུས་ཀྱི་ཚེ༔ བདེ་ཆེན་པདྨ་འོད་ཀྱི་གཞལ་ཡས་ནས༔ རང་མདངས་འཇའ་ 
ཐིག་འོད་ཕུང་ཟེར་སྦྲེང་ལ༔ རིགས་འདུས་བླ་མ་ཀུན་བཟང་པདྨ་འབྱུང་༔ འོད་གསལ་ 
གདུགས་དང་རྒྱལ་མཚན་བ་དན་སོགས༔ སྣང་གྲགས་གསུང་གི་རྡོ་རྗེའི་རོལ་མོ་སྒྲོགས༔ 
རིག་འཛིན་གྲུབ་ཐོབ་རྒྱ་མཚོས་མདུན་བསུས་ཤིག༔ མཁའ་སྤྱོད་ཌཱཀྐིའི་ཚོགས་ཀྱིས་ 
མཐའ་ནས་སྐྱོངས༔ བསྟན་སྲུང་རྒྱ་མཚོའི་ཚོགས་ཀྱིས་འཕྲང་སྒྲོལ་ཅིག༔ འོད་གསལ་ 
རྣམ་དག་རྡོ་རྗེའི་གསང་སྦུབས་ནས༔ ཀུན་བཟང་པད་འབྱུང་ཐུགས་ཀློང་བདེ་བླག་ཤོག༔ 
ཕཊཿ༔ སྐྱེས་ནས་ནམ་ཡང་ཕྱིར་མི་ལྡོག་པར་ཤོག༔ སྤྲུལ་པས་རྒྱལ་དབང་པད་འབྱུང་ཇི་ 
བཞིན་དུ༔ ཁམས་གསུམ་འཁོར་བའི་སེམས་ཅན་མ་ལུས་ཀུན༔ ཚེ་གཅིག་སངས་རྒྱས་ 
འཁོར་བ་དོང་སྤྲུག་ཤོག༔ ཕཊ༔ ཕཊ༔ ཕཊ༔ ༢ ཞེས་རྒྱལ་སྲས་དམ་པ་ཟུང་དང་སྟག་རས་པདྨ་ནོར་བུ་ 
དང་༔ སྤྲུལ་སྐུ་འོད་གསལ་སྙིང་པོ༔ བདེ་རས་ཨོ་རྒྱན་རྒྱ་མཚོ་དང་༔ གྲྭ་པ་སྣ་ཚོགས་རང་གྲོལ༔ གཙང་རས་ཀུན་བཟང་སྙིང་པོ་
29

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དང་༔ སྔགས་འཆང་ཀུན་བཟང་ཆོས་རྒྱལ་ལ་སོགས་པའི་གུས་ལྡན་སྐལ་ལྡན་རྣམས་ཀྱིས་བསྐུལ་བའི་ངོར༔ ཕྱོགས་བྲལ་ནམ་མཁའི་ 
ཁྱོན་ཡངས་རིག་པ་འཛིན༔ རྣལ་འབྱོར་ནུས་ལྡན་རྡོ་རྗེ་བློ་བདེས་བཀོད༔ ཡི་གེའི་རིས་བྱེད་སྟག་རས་པདྨ་ནོར་བུའོ༔ སངས་རྒྱས་ 
ཀུན་འདུས་རིགས་ཀུན་བདག་ཉིད་པ༔ དཀྱིལ་འཁོར་གཙོ་མཆོག་པདྨ་འབྱུང་གནས་ལ༔ གུས་ལྡན་སྐལ་ལྡན་མོས་པའི་བློ་ཡོད་ན༔ 
རྣལ་འབྱོར་ཕོ་མོའི་ངག་འདོན་འདི་ཁོ་ནའོ༔ འདི་ཁོ་ནར་འབུངས༔ ཚེ་འདི་ཉིད་བདེ་ཆེན་ཐར་གླིང་བགྲོད་ངེས་ཨ༔ སརྦ་མངྒ་ལཾ༔
ཆེ
30

༄༅། །ཟཔ་གཏེར་ཆོས་ཀྱི་མཛོད་ཁང་།
།ཟངས་མདོག་དཔལ་རིའི་སྨོན་ལམ་དཔལ་རིའི་ 
གསང་ལམ་ཞེས་བྱ་བ་བཞུགས།
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ རང་བཞིན་རྣམ་དག་བློ་བྲལ་གཉུག་མའི་སྦུབས༔ 
གསལ་མདངས་འགག་མེད་བདེ་སྟོང་ལོངས་སྐུའི་རྩལ༔ སྤྲུལ་སྐུའི་ཞིང་ཁམས་མི་མཇེད་ 
བཀོད་པའི་ཆ༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ འཛམ་གླིང་ས་ཡི་ལྟེ་བ་ 
རྡོ་རྗེའི་གདན༔ དུས་གསུམ་རྒྱལ་བས་ཆོས་འཁོར་བསྐོར་བའི་གནས༔ དེ་ཡི་ནུབ་བྱང་ 
རྔ་ཡབ་ལངྐའི་གླིང་༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ བཀོད་པ་ལྷུན་གྲུབ་ 
ཙིཏྟའི་ས་འཛིན་སྤོ༔ རྩ་བ་གདེངས་ཅན་འཇོག་པོའི་ཐོད་དུ་བཅིངས༔ སྐེད་པར་ལུས་ 
མེད་མཁའ་འགྲོས་ཚོགས་འཁོར་བསྐོར༔ རྩེ་མོ་གཟུགས་ཁམས་བསམ་གཏན་སྙོགས་ 
པ་ལྟའི༔ ཟངས་མདོག་དཔལ་གྱི་རི་བོར་སྐྱེ་བར་ཤོགཿ རི་རྒྱལ་དེ་ཡི་རྩེ་མོའི་གཞལ་ 
མེད་ཁང་༔ ཤར་ཤེལ་ལྷོ་ཕྱོགས་དབང་སྔོན་བཻ་ཌཱུརྱ༔ ནུབ་ཕྱོགས་པད་རཱག་བྱང་ཕྱོགས་ 
ཨིནྡྲ་ནཱི༔ ཕྱི་ནང་བར་མེད་ཟང་ཐལ་དབང་གཞུའི་མདངས༔ ཟངས་མདོག་དཔལ་གྱི་རི་ 
བོར་སྐྱེ་བར་ཤོག༔ ཁྱམས་དང་གྲུ་ཆད་གློ་འབུར་འཇའ་རིས་འཁྱིལ༔ འདོད་སྣམ་ཕ་གུ་ 
དྲ་བ་དྲྭ་ཕྱེད་དང་༔ ཤར་བུ་མདའ་ཡབ་སྒོ་རྒྱན་རྟ་བབས་ཅནཿ ཆོས་འཁོར་གདུགས་ཏོག་ 
བརྡ་དོན་རྟགས་རྫོགས་པའི༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དཔག་བསམ་ 
ལྗོན་པའི་ཤིང་དང་བདུད་རྩིའི་ཆུ༔ ནེའུ་གསིང་སྨན་ལྗོངས་དྲི་བསུང་འཐུལ་བའི་ཁྲོདཿ 
དྲང་སྲོང་རིག་འཛིན་བྱ་ཚོགས་བྷྲ་མ་རཿ ཐེག་གསུམ་ཆོས་ཀྱི་སྒྲ་དང་བརྡ་གླུ་སྒྱུར༔ ཟངས་
31

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
མདོག་དཔལ་གྱི་རི་བོར་སྐྱེ་བར་ཤོག༔ ཕོ་བྲང་གཞལ་མེད་ཆེན་པོའི་ལྟེ་བ་ལ རིན་ཆེན་ 
ཟུར་བརྒྱད་པདྨ་ཉི་ཟླའི་སྟེང་༔ བདེ་གཤེགས་ཀུན་འདུས་རང་བྱུང་པདྨ་འབྱུང་༔ སྐུ་གསུམ་ 
རིགས་འདུས་འཇའ་ཟེར་ཀློང་ན་བཞུགས༔ ཟངས་མདོག་དཔལ་གྱི་རི་བོར་སྐྱེ་བར་ཤོགཿ
གང་གི་ཟབ་གསལ་བདེ་ཆེན་ཡེ་ཤེས་རྩལ༔ སྟོང་ཉིད་སྙིང་རྗེར་ཤར་བའི་སྒྱུ་འཕྲུལ་ལས༔
ཕྱོགས་བཅུ་ཀུན་དང་ཁྱད་པར་བོད་ཡུལ་དུ༔ སྤྲུལ་པ་བྱེ་བ་ཕྲག་བརྒྱ་བར་མེད་འགྱེད༔ 
ཟངས་མདོག་དཔལ་གྱི་རི་བོར་སྐྱེ་བར་ཤོག༔ གཡས་ཀྱི་གྲལ་ན་རྒྱ་བོད་རིག་འཛིན་ 
རྣམས༔ འོད་གསལ་རྡོ་རྗེའི་རོལ་ངོར་འབྱམས་སུ་ཀླས༔ གཡོན་གྱི་གྲལ་ན་འཕགས་ 
བོད་པཎ་གྲུབ་རྣམས༔ བཤད་སྒྲུབ་ཉམས་རྟོགས་བགྲོ་གླེང་ཆོས་སྒྲ་འུར༔ ཟངས་མདོག་ 
དཔལ་གྱི་རི་བོར་སྐྱེ་བར་ཤོག༔ མཐའ་སྐོར་བར་མཚམས་རྗེ་འབངས་ཉེར་ལྔ་དང་༔ སྤྲུལ་ 
པའི་གཏེར་སྟོན་གྲུབ་པའི་ཁྱུ་མཆོག་རྣམས༔ ཐེག་པ་རིམ་དགུའི་འཁོར་ལོ་ལ་སྤྱོད་ཅིང་ 
གཡོ་མེད་དགོངས་པའི་གཟེར་གྱི་བརྟུལ་ཞུགས་འཛིན༔ ཟངས་མདོག་དཔལ་གྱི་རི་བོར་ 
སྐྱེ་བར་ཤོག༔ ཕྱོགས་བཞི་མཚམས་བརྒྱད་གྲུ་ཆད་བར་ཁྱམས་ཀུན༔ དཔའ་བོ་ཌཱ་ཀྐི་ལྷ་ 
དང་ལྷ་མོས་ཁེངས༔ རྡོ་རྗེའི་གླུ་གར་མིག་འཕྲུལ་ལྟ་བུར་གཡོ༔ ཕྱི་ནང་གསང་བའི་མཆོད་ 
སྤྲིན་སྟོབ་པར་བྱེད༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེ་སྟེང་ལོངས་སྐུའི་ 
གཞལ་མེད་བཀོད་མཛེས་ནང་༔ ཕྱག་ན་པདྨ་འཇིག་རྟེན་དབང་ཕྱུག་ལ༔ ཚོམ་བུའི་དཀྱིལ་ 
འཁོར་བསམ་ཡས་འཁོར་གྱིས་བསྐོར༔ རྣམ་རྟོག་བག་ཆགས་དགྲ་གདོན་ཐལ་བར་བྱེདཿ 
ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེ་སྟེང་ཆོས་སྐུའི་ཞིང་ཁམས་ཉམས་དགའ་ 
བར༔ གཞི་སྣང་ཡེ་ཤེས་སྙིང་པོ་ཀུན་ཏུ་བཟང་༔ སྣང་མཐའ་རིག་པའི་འཁོར་ལ་བརྡ་ 
ཆོས་སྟོན༔ སྟོན་འཁོར་དགོངས་པ་མཉམ་པའི་ཕྲིན་ལས་ཅན༔ ཟངས་མདོག་དཔལ་གྱི་
32

༄༅། །ཟབ་གཏེར་ཆོས་ཀྱི་མཛོད་ཁང༌།
རི་བོར་སྐྱེ་བར་ཤོག༔ སྒོ་བཞིར་བཀའ་ཉན་རྒྱལ་པོ་ཆེན་པོ་བཞི༔ ཕྱི་ནང་གསང་བའི་ལྷ་ 
སྲིན་སྡེ་བརྒྱད་ཀུན༔ ཕོ་ཉར་མངགས་ནས་མུ་སྟེགས་དམ་སྲི་འདུལ༔ དམ་ཅན་རྒྱ་མཚོས་ 
དཔའ་རྟགས་རྒྱལ་རྔ་རྡུང་༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེ་ལྟར་ཞིང་ 
གི་བཀོད་པ་གསལ་བཏབ་ནས༔ ཕྱི་རོལ་ཡུལ་གྱི་ཟངས་མདོག་དཔལ་རི་ལ༔ ཡུལ་ཅན་ 
ནང་གི་རིག་པས་སྨོན་དེའི་མཐུས༔ རང་ལུས་མི་མཇེད་ཞིང་གི་བཀོད་པའི་ནང་༔ རང་
སྣང་ཟངས་མདོག་དཔལ་རིར་མངོན་པར་ཤོག༔ ཁྱད་པར་བསྐྱེད་རྫོགས་ཟབ་མོའི་རྟེན་ 
འབྲེལ་གྱིས༔ རྩ་གསུམ་འཁོར་ལྔའི་མདུད་པ་གྲོལ་ནས་ཀྱང་༔ སྙིང་དབུས་ཟངས་མདོག་ 
དཔལ་རིའི་ཕོ་བྲང་ཆེར༔ ལྷན་སྐྱེས་ཡེ་ཤེས་རོལ་པའི་རྩལ་རྫོགས་ནས༔ རང་རིག་པད་ 
འབྱུང་རྗེ་དང་མཇལ་བར་ཤོག༔ ཚོགས་སྦྱོར་མཐོང་སྒོམ་མི་སློབ་ལམ་ལྔའི་སྦུབསཿ རབ་ 
དགའ་ནས་བཟུང་ཀུན་ཏུ་འོད་ཀྱི་བརཿ དེ་ལས་རྡོ་རྗེ་ཐེག་པའི་ས་མཆོག་གཉིསཿ ཁྱད་
པར་འོད་གསལ་རྫོགས་པ་ཆེན་པོ་ཡི༔ ཐུན་མོང་མ་ཡིན་ཡེ་ཤེས་བླ་མའི་ས༔ བྱར་མེད་
ལྷུག་པའི་ངང་དུ་རྫོགས་ནས་ཀྱང་༔ གཞི་དབྱིངས་པདྨ་འོད་དུ་གྲོལ་བར་ཤོག༔ གལ་ཏེ་
དགོངས་པའི་རྩལ་ཆེན་མ་རྫོགས་ན༔ གསོལ་འདེབས་སྨོན་ལམ་དྲག་པོའི་འཕེན་པ་ཡིསཿ
ནམ་ཞིག་འཆི་བ་བཙན་ཐབས་འབྱུང་བའི་ཚེ༔ པདྨའི་ཕོ་ཉ་མཁའ་འགྲོ་གར་མཁན་མས༔
མངོན་སུམ་ལག་པའི་ཁུ་ཚུར་ནས་བཟུང་ནས༔ མཁར་ཆེན་བཟའ་དང་གུ་ཎ་ནཱ་ཐ་ལྟརཿ 
བདག་ཀྱང་པདྨ་འོད་དུ་འཁྲིད་པར་ཤོག༔ ཆོས་དབྱིངས་རྣམ་པར་དག་པའི་བདེན་པ་དང་༔ 
དཀོན་མཆོག་རྩ་གསུམ་རྒྱ་མཚོའི་ཐུགས་རྗེ་ཡིས༔ བདག་གི་སྨོན་པ་ཡིད་བཞིན་འགྲུབ་ 
གྱུར་ནས༔ འགྲོ་བ་འདྲེན་པའི་དེད་དཔོན་བྱེད་པར་ ཤོགཿ
རིག་འཛིན་འཇིགས་མེད་གླིང་པས་སོ། །
33

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
༄༅། །དཔལ་རིའི་སྨོན་ལམ་བྱ་ཁྱུང་མཁའ་ལྡིང་སོགས་ཚན་བཞི་བཞུགས།
ཨོཾ་ཨཱཿཧཱུཾ་བཛྲ་གུ་རུ་པདྨ་སིདྡྷི་ཧཱུྃ༔ ཀ་དག་སྤྲོས་བྲལ་མི་ཤིགས་ཐིག་ལེའི་སྦུབས༔ མ་འགག་ 
ལྷུན་གྲུབ་བདེ་སྟོང་ལོངས་སྐུའི་རྩལ༔ སྤྲུལ་སྐུའི་ཞིང་ཁམས་འོག་མིན་སྐུ་གསུམ་ཞིང་ 
རྒྱལ་ཀུན་ཡོངས་འདུས་རང་བྱུང་པདྨ་འབྱུང་༔ རྗེ་འབངས་ཉེར་ལྔ་རིག་འཛིན་དཔའ་བོ་ 
དང་༔ ཌཱ་ཀི་འབུམ་དང་སྟོན་འཁོར་རྒྱ་མཚོ་ལ༔ སྙིང་ནས་གསོལ་བ་འདེབས་སོ་རྔ་ཡབ་ 
གླིང༔ དམ་ཆོས་བསྒྲུབ་པའི་འགལ་རྐྱེན་མཐའ་དག་སོལ༔ མཐུན་རྐྱེན་འབད་མེད་སྐུ་ 
གསུམ་ཕྱྭ་གཡང་ཕོབ༔ དོན་བརྒྱུད་དགོངས་པའི་བྱིན་རླབས་སྙིང་ལ་ཞུགས༔ རིག་སྟོང་ 
གཉུག་མའི་གསེར་ཞལ་མཇལ་བ་དང་༔ སྣ་བཞི་མཐར་ཕྱིན་བེམ་རིག་བྲལ་མ་ཐག༔ རང་ 
སྣང་ལྷུན་གྲུབ་སྐུ་གསུམ་དཔལ་རིའི་ཞིང་༔ རང་རིག་ཀུན་བཟང་ཁྱད་ཆོས་དྲུག་ལྡན་ 
པའི༔ སྐུ་གསུམ་བླ་མ་པད་འབྱུང་ཐུགས་ཀློང་དུ༔ སྐད་ཅིག་ཉིད་ལ་མངོན་པར་སངས་ 
རྒྱས་ཤོག༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ༔ ཞེས་ལྕགས་ཕག་ཧོར་ཟླ་༥པའི་ཚེས༡༠ཉིན་རྨད་བྱུང་ཚོགས་
ཀྱི་དགའ་སྟོན་ཆེན་པོའི་སྐབས་སུ་དཔལ་རིའི་མགྲོན་པོ་དཔལ་མིང་ནས་གསོལ་བ་བཏབ་པའོ༔ དགེའོ༔ བྷ་ཝནྟུ༔
༈ དཔལ་རིའི་སྨོན་ལམ་འདོད་འབྱུང་བུམ་བཟང་བཞུགས་སོ༔ རང་རིག་ཡེ་ཤེས་བླ་མ་རྗེ༔ ཏིང་ 
འཛིན་བཟང་པོ་སྙིང་དབུས་རོལ༔ ཨུ་རྒྱན་མཁྱེན༔ ཚོགས་ཞིང་གསལ་བཏབ༔ ཨུ་རྒྱན་མཁྱེན༔ ཐུགས་དམ་བསྐུལ༔ 
རང་ རིག་ སྐུ་གསུམ་ཨུ་རྒྱན་ ཆེན་ པོ་མཁྱེན༔ ཞེས་པས་ཐུགས་ཡིད་དབྱེར་མེད་བསྲེས༔ དེ་ནས་སྨོན་ལམ་ 
དངོས་ལ་འཇུག་པ་ནི༔ བུ་ལ་བྱིན་གྱིས་བརླབ་ཏུ་གསོལ༔ ཨེ་མ་ཧོ༔ བདག་གི་ཕ་ཡུལ་ཟངས་ 
མདོག་དཔལ་རི་ན༔ ཕ་གཅིག་བླ་མ་སྐུ་གསུམ་པདྨ་འབྱུང་༔ རྒྱལ་དང་རྒྱལ་སྲས་རིག་
34

༄༅། །ཟབ་གཏེར་ཆོས་ཀྱི་མཛོད་ཁང་།
འཛིན་ཌཱཀྐིའི་ཚོགས༔ སྙིང་ནས་གསོལ་བ་འདེབས་སོ་འཕགས་པའི་ཚོགས༔ བུ་ལ་ 
ཐུགས་རྗེས་གཟིགས་ཤིག་ཕ་གཅིག་ལགས༔ འདི་ནས་བདག་གི་བེམ་རིག་བྲལ་མ་ཐགཿ 
རྣམ་སྨིན་སྐྱེ་གཞན་བར་མ་ཆོད་པ་རུ༔ སྐུ་གསུམ་ཞིང་ཁམས་དཔལ་རི་པདྨ་འོད༔ སྐད་
ཅིག་ཉིད་ལ་བརྫུས་ཏེ་སྐྱེ་བ་དང་༔ ཕ་གཅིག་བླ་མ་པདྨས་ལུང་བསྟན་ནས༔ འགྲོ་བ་མ་
ལུས་འདྲེན་པའི་དེད་དཔོན་དང་༔ རྒྱལ་མཆོག་ཁྱེད་ཀྱི་མཛད་ཕྲིན་ཇི་འདྲ་བ༔ དེ་འདྲ་ཁོ་ 
ནར་བདག་གིས་འགྲུབ་པར་ཤོག༔ མཚོ་སྐྱེས་རྡོ་རྗེའི་སྐུ་ལ་གསོལ་བ་འདེབས༔ ལུས་ 
ལ་འགྱུར་མེད་སྐུ་ཡི་བྱིན་གྱིས་རློབས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ 
པདྨ་ལས་འཁྲུངས་གསུང་ལ་གསོལ་བ་འདེབས༔ ངག་ལ་ཚངས་དབྱངས་གསུང་གིས་ 
བྱིན་གྱིས་རློབས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ རྒྱ་གར་པཎ་ཆེན་ཐུགས་ 
ལ་གསོལ་བ་འདེབས༔ སེམས་ལ་འགྱུར་མེད་ཐུགས་ཀྱིས་བྱིན་གྱིས་རློབས༔ ཟངས་ 
མདོག་དཔལ་གྱི་རི་བོར་སྐྱེ་བར་ཤོག༔ ཨུ་རྒྱན་མཁྱེན༔ ཞེས་སྦྲང་སྨྱོན་མདོ་མེད་དེ་ཉིད་ཀྱིས་ཕ་ཡུལ་ 
ཟངས་མདོག་དཔལ་རི་ལ་མྱུར་དུ་འགྲོ་སྙམ་པའི་མོད་ལ༔ ཚིག་ལ་བཅའ་བཅོས་མེད་པར་གང་ཤར་ཐོལ་བྱུང་སྤེལ་བ་སྨོན་བཞིན་ 
འགྲུབ་པའི་རྒྱུར་གྱུར་ཅིག༔ ༈ ན་མོ་གུ་རུ་ཡེ༔ དཔལ་རིའི་སྨོན་ལམ་ཐར་ལམ་ཤིང་རྟ་བཞུགས། 
ཨེ་མ་ཧོ༔ སྐྱབས་གནས་བསླུ་མེད་གུ་རུ་རིན་པོ་ཆེ༔ སྙིང་ནས་གསོལ་བ་འདེབས་སོ་ཕ་ 
གཅིག་ལགས༔ བུ་ལ་ཐུགས་རྗེས་གཟིགས་ཤིག་བཀའ་དྲིན་རྗེ༔ འདི་ནས་ནམ་ཞིག་ 
བེམ་རིག་འབྲལ་མ་ཐག༔ སྐྱེ་སྲིད་གཞན་གྱིས་བར་མ་ཆོད་པ་རུ༔ ལྷོ་ནུབ་རྔ་ཡབ་རང་ 
བཞིན་སྤྲུལ་པའི་ཞིང་༔ རིགས་འདུས་ཟངས་མདོག་དཔལ་རིའི་ཕོ་བྲང་ཆེར༔ སྐད་ཅིག་ 
ཉིད་ལ་བརྫུས་ཏེ་སྐྱེས་ནས་ཀྱང་༔ རྔ་ཡབ་གླིང་པའི་སྲས་ཀྱི་ཐུ་བོར་གྱུར༔ རིག་འཛིན་ 
རྣམ་བཞིའི་གྲལ་དུ་སྨིན་པར་ཤོག༔ ཨུ་རྒྱན་མཁྱེན༔ ཞེས་པའང་དཔལ་རིའི་སྨོན་ལམ་ཐོས་པ་དོན་ལྡན་
35

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འདི་ཉིད་ལྕགས་ཁྱི་ཧོར་ཟླ་༦པའི་ཚེས་༡༠ ཉིན་དཔལ་མིང་ནས་དཔལ་རིའི་ཞིང་ལ་འདུན་པ་གཏད་པའི་མོད་ལ་ཐོལ་བྱུང་དུ་ཤར་
མར་བྲིས་པ་དགེ༔ སརྦ་མངྒ་ལམ༔ ༈ ཧྲཱིཿ༔ དཔལ་རིའི་སྨོན་ལམ་བུམ་སྐུར་རང་གྲོལ་བཞུགས་སོ༔ 
ན་མོ་གུ་རུ་པདྨ་ཀ་ར་ཡེ༔ ༀ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གཞི་དབྱིངས་སྨྲ་བསམ་ 
བརྗོད་འདས་རྔ་ཡབ་གླིང་༔ གཞི་མེད་རྩ་བྲལ་རིག་སྟོང་ཨོ་རྒྱན་རྗེ༔ ཚོགས་དྲུག་ཡན་ 
པར་གུ་རུ་མཚན་མཆོག་བརྒྱད༔ གཟུང་བ་རྣམ་དག་དཔའ་བོ་མཁའ་འགྲོ་ལ༔ དབྱིངས་ 
རིག་དབྱེར་མེད་ཆེན་པོར་གསོལ་བ་འདེབས༔ གློ་བུར་མ་རིག་རྒྱུ་ལས་རང་གྲོལ་བར༔ 
སྣང་བཞི་མཐར་སོན་ཆོས་ཀྱི་སྐུར་སྨིན་ཏེ༔ འདི་ནས་ལུས་སེམས་ཚོགས་པ་འབྲལ་མ་ 
ཐག༔ ཆོས་ཉིད་སྲིད་པའི་བར་དོ་མི་འབྱུང་བར༔ ཀ་དག་དང་པོ་འོད་གསལ་ཆོས་སྐུ་ཆེ༔ 
གཞི་སྣང་ལྷུན་གྲུབ་བདེ་ཆེན་ཨོ་རྒྱན་ཀློང་༔ སྐད་ཅིག་ཉིད་ལ་མངོན་པར་སངས་རྒྱས་
ཤོགཿ ཅེས་དཔལ་རིའི་སྨོན་ལམ་འདི་ཉིད་ཨ་ཁུ་ཁྲོ་ཐུང་དུ་འབོད་པས་ཤིན་ཏུ་དབེན་པའི་རི་སུལ་ཞིག་ནས་དབང་གི་དུས་
ཚོད་ཕྱི་ཡོལ་སྐབས། ཐུག་པ་ཞིམ་པོ་ཞིག་འཐུང་བའི་ཞོར་ལ་སྣང་གསལ་ཞིག་གི་ངོགས་སུ་རང་བྱུང་རིག་པའི་རྩལ་ལས་ཐོལ་བྱུང་དུ་ 
རྡོལ་ཏེ་བྲིས་པའི་དགེ་བས་འགྲོ་ཀུན་པདྨ་འོད་དུ་སྐྱེ་བའི་རྒྱུར་གྱུར་ཅིག དགེའོ༔ སརྦ་མངྒ་ལམ་ཛ་ཡནྟུ།
36

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །ཀརྨ་གུ་རུ་ཡང་གསང་དྲག་པོ་དང་འབྲེལ་བའི་ཟངས་མདོག་དཔལ་རིར་ 
སྐྱེ་བའི་གསོལ་འདེབས་སྨོན་ལམ་གྱི་རིམ་པ་བཞུགས། །
ཕུང་ཁམས་སྐྱེ་མཆེད་ལངྐའི་གྲོང་ཁྱེར་དབུས། །རང་སྙིང་ཟངས་མདོག་དཔལ་རིའི་ཕོ་ 
བྲང་ཆེར། །མ་འགགས་རིག་གདངས་རྩ་བའི་བླ་མ་དང་། །དབྱེར་མེད་མཚོ་སྐྱེས་རྡོ་རྗེར་ 
གསོལ་བ་འདེབས། །རྔ་ཡབ་གླིང་ཕྲན་སྲིན་པོས་ཡོངས་བཀུར་བ། །ཆོས་ཀྱི་འཁོར་ལོས་ 
སྒྱུར་བའི་རྒྱལ་པོ་ཆེ། །ཀརྨ་གུ་རུ་ཁྲོ་ཆགས་རོལ་བའི་གར། །ལེགས་མཛད་བརྟུལ་ཞུགས་ 
གྲུབ་པར་གསོལ་བ་འདེབས། །རང་རྒྱུད་ཉོན་མོངས་དུག་ལྔ་འཁྲུགས་པའི་གཟུགས། ། 
ཕྱི་རོལ་བདུད་བཞིར་ཤར་བའི་གཉེན་པོ་རུ། །ལྗང་ནག་རིག་འཛིན་ཕྲིན་ལས་དྲག་པོའི་ 
ལྷ༑ ༑ཡིད་སྲུབས་གཡུལ་ལས་རྒྱལ་དེར་གསོལ་བ་འདེབས། །བན་སྔགས་ལམ་ལོག་ 
དམ་སྲི་རུ་ཏྲ་སོགས། །མི་སྲུན་གདོན་བགེགས་འབྱུང་པོ་བརྩེགས་པའི་བྲག །མཐུ་སྟོབས་ 
གནམ་ལྕགས་འབར་བའི་ཐོག་གི་མདས། །ཕྱེར་འཐག་ཡང་གསང་དྲག་པོར་གསོལ་བ་ 
འདེབས། །སྣང་སྟོང་འགོག་མེད་ཆུ་ནང་ཟླ་ལྟར་གསལ། །བརྟུལ་ཞུགས་བརྟན་པོས་གང་ 
ལའང༌ཉམ་མི་ང༌། །ལྷ་སྔགས་ཡེ་ཤེས་རོལ་པའི་བདག་ཉིད་ཅན། །བསྐྱེད་པའི་རིམ་པ་ 
ལམ་དུ་ལོངས་པར་ཤོག །འཛབ་བསྙེན་གྲངས་ཐེངས་རྟགས་དང་དྲོད་ཚད་རྙེད། །མན་ 
ངག་ཕྲ་རགས་ཀུན་ལ་ནང་བྱན་ཆུད། །ཞི་རྒྱས་དབང་དྲག་འཕྲིན་ལས་སྦྱོར་བ་ཀུན། ། 
ཐོགས་པ་མེད་པར་ལྷུན་གྱིས་གྲུབ་པར་ཤོག །སྣོད་བཅུད་ཐམས་ཅད་དཀྱིལ་འཁོར་ 
འཁོར་ལོར་གསལ། །གང་སྣང་མ་ལུས་རང་བྱུང་རང་ལས་ཤར། །སེམས་ཉིད་བློ་འདས་
37

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཀ་དག་རིག་པའི་དབྱིངས། །ལྷུན་གྲུབ་འོད་ལྔ་འཆར་བར་བྱིན་གྱིས་རློབས། །རྣམ་བཀྲ་
འཇའ་གུར་འཁྲིགས་པ་པདྨ་འོད།།རིན་ཆེན་གཞལ་ཡས་མཛེས་པ་མཁའ་འགྲོའི་གླིང༌། །
སྐམ་རློན་ཐོད་པ་བརྩེགས་པའི་སྲིན་པོའི་མཁར། །གཅིག་ལས་དུ་མར་འཆར་བ་དག་ 
པའི་ཞིང༌། །དྲན་པས་ངན་སོང་གསུམ་གྱི་སྡུག་བསྔལ་སྐྱོབ། །ཐོས་པས་མངོན་མཐོའི་ 
བདེ་སྐྱིད་དཔལ་ལ་སྦྱོར། །མཐོང་བས་སྲིད་པའི་མཚོ་ལས་རྣམ་སྒྲོལ་བ། །འདི་བས་ལྷག་
པ་མཁའ་སྤྱོད་དམིགས་སུ་མེད། །དེ་ཕྱིར་ཚེ་འདིའི་སྣང་བ་འགགས་མ་ཐག །འཆི་བ་ 
འོད་གསལ་དོན་གྱི་ཐོད་ཕྲེང་རྩལ། །རང་ངོ་འཕྲོད་ནས་དཔའ་བོ་མཁའ་འགྲོའི་གནས། ། 
རིག་འཛིན་འདུས་པའི་གྲལ་དེར་སྐྱེ་བར་ཤོག །རྩ་གསུམ་བྱིན་རླབས་ལུས་ཕྲའི་འགྲམ་ 
པའི་ཆང༌། །མངར་པོར་འཐུལ་བ་བདག་རྒྱུད་བ་ཀུ་ལའི། །འདབ་མ་ཡོངས་ཕྱེས་འདི་ 
ཕྱིའི་འདུན་མ་ཡི། །ཟེའུ་འབྲུ་བཞད་པའི་ཕུན་ཚོགས་དགའ་སྟོན་ཤོག །ཅེས་བླ་མ་ཀརྨ་གུ་རུ་
དང་འབྲེལ་བའི་གསོལ་འདེབས་ཟངས་མདོག་དཔལ་རིར་སྐྱེ་བའི་སྨོན་ལམ་དང་བཅས་པ་ཞིག་དགོས་ཞེས་དངུལ་གྱི་མཎྜལ་དང་
བཅས་གནང་བྱུང་བ་ངག་དབང་མཁྱེན་བརྩེས་བསྐུལ་བའི་ངོར། ཟ་ཧོར་གྱི་བནྡེས་སྦྱར་བའི་ཡི་གེ་པ་ནི་ཕུན་ཚོགས་དབང་པོའོ་
སརྦ་མངྒ་ལཾ།།
38

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །དཔལ་རིར་བགྲོད་པའི་སྨོན་ལམ་བདེན་ཚིག་གྲུབ་པ་ 
རྡོ་རྗེའི་ཐ་ཚིག་བཞུགས༔
ན་མོ་པདྨ་རཱ་ཛ་ཡེ༔ རྒྱལ་ཀུན་གསུང་གི་ངོ་བོ་ཉིདཿ༔ སངས་རྒྱས་འོད་མི་འགྱུར་བ་ཡི༔ 
སྤྲུལ་བསྒྱུཪ་མཚོཪ་འཁྲུངས་གུ་རུ་ཡི༔ ཞིང་བཟང་བསྒྲོད་པའི་སྨོན་ལམ་འདི༔ ཕྱི་རབས་ 
དམ་ལྡན་ཕོ་མོ་རྣམས༔ ཡར་མར་ཚེས་བཅུའི་དུས་ཆེན་དུ༔ འགྲོ་ཕན་སྒྲུབ་པའི་དམ་བཅའ་ 
ཡིས༔ མོས་གུས་གདུང་བའི་ཤུགས་བསྐྱེད་ནས༔ སྨོན་ལམ་འདི་ལྟར་གདབ་པར་བྱ༔ 
ཨེ་མ་ཧོཿ མཐའ་དང་བྲལ་བ་ཀློང་ཆེན་གདོད་མའི་དབྱིངས༔ འཁོཪ་འདས་སྤྲོས་ཀུན་ 
ཉེ་བར་ཞི་བ་ཡི༔ ཉག་གཅིག་ཐིག་ལེ་ཆེན་པོར་ཕྱམ་གདལ་ཡང༔ མ་འགགས་ཡེ་ཤེས་ 
ལྔ་ཡི་རྩལ་ཤར་བའི༔ སྒྱུ་འཕྲུལ་དྲ་བའི་ཞིང་གི་བཀོད་པར་ཤར༔ སྤྲུལ་སྐུའི་ཞིང་ཁམས་ 
མི་མཇེད་འཇིག་རྟེན་ཡུལ༔ བདག་འཛིན་རུ་ཏྲའི་རྫ་ས་བརྒྱད་གནས་ཆེན་བརྒྱདཿ༔ སྲོག་ 
གི་སྙིང་པོ་ཙིཏྟ་ལས་གྲུབ་པའི༔ དཔལ་གྱི་རི་བོ་གླིང་གི་གླིང་ཕྲན་ཆེ༔ རྔ་ཡབ་ལངྐའི་ 
རྒྱལ་ཁབ་ཆེན་པོ་དེར༔ བརྫུས་སྐྱེས་སྤྲུལ་སྐུ་པདྨ་ཐོད་ཕྲེང་རྩལ༔ ཞིང་འདིའི་སྐུ་དངོས་ 
འགྲོ་དོན་རྫོགས་པའི་མཐར༔ གསང་སྔགས་ཀུན་གྱི་བསྟན་པ་གདུལ་བྱའི་ཞིང༔ སྔོན་ 
སྨོན་དུས་བབ་ཟངས་མདོག་དཔལ་གྱི་རིར༔ འོག་མིན་ཞིང་གི་སྟོན་འཁོར་དེར་འཕོས་ 
ཏེ༔ འགྲོ་ཁམས་རྒྱ་མཚོ་མངོན་པར་དབུགས་འབྱིན་མཛད༔ ཞིང་མཆོག་དཔལ་གྱི་རི་བོར་ 
སྐྱེ་བར་ཤོག༔ བརྒྱད་ལྡན་རྒྱ་མཚོ་ཀླུ་རྒྱལ་འཇོག་པོའི་གྲོང༔ ཀླུ་ཡི་རིག་འཛིན་ཚོམ་བུའི་ 
དཀྱིལ་ཡངས་པ པར༔ རིན་ཆེན་རི་བོ་དཔག་ཚད་གྲངས་འདས་པའི༔ ཙིཏྟའི་དབྱིབས་
39

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཅན་རིན་ཆེན་སྣ་ཚོགས་པའི༔ དཔག་བསམ་ལྗོན་པའི་ཤིང་དང་མཛེས་ལྡན་བྱ༔ བྱང་ཆུབ་ 
སེམས་དཔའི་རྐང་འགྲོས་རི་གཡུང་ནོར༔ བདུད་རྩིའི་མཚོ་གླིང་དྲི་ལྡན་པདྨའི་ཚལ༔
དྲང་སྲོང་གྲུབ་པའི་རིག་འཛིན་མཁའ་འགྲོའི་ཚོགས༔ ཡིད་འོང་ཚོགས་ཀྱི་འདོད་ཡོན་ལ་ 
སྤྱོད་ཅིང༔ བདེ་སྟོང་ཡེ་ཤེས་ཆེན་པོའི་གཟི་བྱིན་འབར་༔ ནམ་མཁའ་འཇའ་ཚོན་དྲ་བས་ 
ཀུན་ཏུ་ཁེབས༔ སངས་རྒྱས་བྱང་སེམས་རིགས་ལྔའི་ཞིང་ཁམས་ནས༔ ལྷ་དང་ལྷ་མོའི་ 
མཆོད་པའི་སྤྲིན་རྒྱ་མཚོ༔ རྟག་པཪ་རྒྱུན་མི་ཆད་པའི་ཆར་ཆེན་འབེབས༔ བར་སྣང་མེ་ 
ཏོག་པདྨའི་འོད་དང་ཟེར༔ ཀུན་ནས་ཀུན་ཏུ་འབར་ཞིང་ཀུན་ཏུ་མཛེས༔ ཞིང་མཆོག་ 
དཔལ་གྱི་རི་བོར་སྐྱེ་བར་ཤོག༔ རི་རྒྱལ་ཉམས་དགའ་དྲན་ན་བདེ་འཕེལ་བའི༔ ཞིང་གི་ 
བཀོད་པ་བསམ་མཐའ་ཡས་པའི་དབུས༔ སྲ་མཁྲེགས་རིན་ཆེན་ཕ་ལམ་རིགས་ལྔ་ཡི༔ 
ལྕགས་རིར་སྒོ་བཞི་ལྡན་པ་དེ་ཡི་དབུས༔ སྤྲུལ་སྐུའི་ཞིང་ཁམས་ཤར་ཕྱོགས་ཟླུམ་པོའི་ 
ཚུལ༔ དྭངས་གསལ་རིན་ཆེན་ཤེལ་ལས་གྲུབ་པ་ཡི༔ ཞི་བའི་རྒྱན་དང་བཀོད་པ་མཛེས་ 
པར་ངོམས༔ ལྷོ་ཕྱོགས་རིན་ཆེན་གསེར་ལས་གྲུབ་པ་ཡི༔ རྒྱས་པའི་རྒྱན་དང་བཀོད་པ་ 
གཟི་བརྗིད་འབར༔ ནུབ་ཕྱོགས་པདྨ་རཱ་ག་ལས་གྲུབ་པའི༔ དབང་གི་རྒྱན་དང་བཀོད་ 
པ་ལྟ་ན་སྡུག༔ བྱང་ཕྱོགས་ཨིནྡྲ་ནཱི་ལ་ལས་གྲུབ་པའི༔ དྲག་པོའི་རྒྱན་དང་བཀོད་པ་རྔམས་ 
ཤིང་འབར༔ དབུས་ཕྱོགས་བཻ་ཌཱུརྱ་ལས་གྲུབ་པ་ཡི༔ ཆོས་ཀྱི་དབྱིངས་ཀྱི་ཞིང་ཁམས་ 
འབྱམས་སུ་ཀླས༔ རིག་འཛིན་ཕོ་མོ་འཁོར་གྱིས་མངོན་པར་འདུད༔ ཞིང་མཆོག་དཔལ་ 
གྱི་རི་བོར་སྐྱེ་བར་ཤོག༔ རིན་ཆེན་སྣ་ཚོགས་ལ་གུ་འདོད་སྣམ་ལས༔ སྒེག་སོགས་བརྒྱད་ 
དང་ཞི་དྲག་མཆོད་པའི་སྤྲིན༔ ཀུན་ཏུ་བཟང་པོའི་སྤྲིན་བཞིན་རྟག་པར་འབེབས༔ རིན་ 
ཆེན་དང་པོའི་རྒྱ་ཕིབས་ལས་བཞི་ཡི༔ དྲ་བ་དྲྭ་ཕྱེད་རྒྱན་དང་ལྡ་ལྡི་ཕན༔ རྒྱལ་མཚན་བ་
40

༄༅། །ཟབ་གཏེར་ཆོས་ཀྱི་མཛོད་ཁང་།
དན་རྔ་ཡབ་ནོར་བུའི་ཏོག༔ སྲིད་ན་མངོན་པར་མཐོ་བའི་ནོར་བུའི་རིགས༔ རྒྱན་དང་བཀོད་ 
པ་མཛེས་ཤིང་ལྷུན་ཆགས་ལྡན༔ ཕོ་བྲང་དེ་དབུས་རིན་ཆེན་སྣ་ཚོགས་ཁྲིར༔ གདོང་ལྔའི་ 
དབང་པོ་བཞི་བཞིས་རབ་བཏེག་ཅིང༔ མ་ཆགས་སྣ་ཚོགས་པདྨ་ཐབས་ཤེས་ཟུང༔ ཉི་ 
ཟླ་བརྩེགས་པའི་ཁྲི་ཡི་གདན་སྟེང་ན༔ རིགས་དང་དཀྱིལ་འཁོར་ཀུན་གྱི་མངའ་བདག་ 
ཆེ༔ མ་ཧཱ་གུ་རུ་རྗེ་བཙུན་ཐོད་ཕྲེང་རྩལ༔ དྲན་ན་སྲིད་ཞིའི་འཇིགས་འཕྲོག་རྡོ་རྗེའི་སྐུ༔ 
ལྷང་ངེར་ལྷམ་མེར་སྐུ་ཡིས་ཞིང་ཀུན་ཁྱབ༔ ཞིང་མཆོག་དཔལ་གྱི་རི་བོར་སྐྱེ་བར་ཤོག༔ 
ཞིང་ཁམས་ཀུན་གྱི་བཀོད་པ་སྐུ་ལ་རྫོགས༔ ཕྱོགས་བཅུ་ཀུན་ཏུ་ཞལ་ནི་ཟངས་ཐ་ལེ༔ 
རྡོ་རྗེའི་གསུང་དབྱངས་མི་ཤིགས་ནཱ་དའི་སྒྲ༔ རྟག་པར་ཕྱོགས་བཅུ་ཀུན་ཏུ་ཁྱབ་པར་སྒྲོག༔ 
ཟབ་གསལ་གཉིས་མེད་དགོངས་པ་ཆོས་ཀྱི་དབྱིངས༔ སྐུ་གསུམ་བདེ་ཆེན་རོལ་པ་འབྱམས་ 
སུ་ཀླས༔ སྐུ་ཡི་ཌཱཀྐི་མནྡ་ར་བ་དང༔ གསུང་གི་ཌཱཀྐི་ཀ་ལ་སིདྡྷི་དང༔ ཐུགས་ཀྱི་ཌཱཀྐི་ཛྙཱ་ 
ན་ས་ག་དང༔ ཡོན་ཏན་ཌཱཀྐི་བཀྲ་ཤིས་ཁྱེའུ་འདྲེན་དང༔ ཕྲིན་ལས་ཌཱཀྐི་ཤཱཀྱ་དེ་མ་སོགསཿས༔ 
འབུམ་ཕྲག་ཡངས་པའི་ཌཱཀྐིའི་ཚོགས་རྣམས་དང༔ ལྷན་སྐྱེས་བདེ་ཆེན་རོལ་མོ་རྟག་པར་ 
སྦྱོར༔ འཕགས་བོད་ལོ་པཎ་གྲུབ་རིགས་རྒྱ་མཚོའི་ཚོགས༔ ཐེག་ཆེན་ཟབ་མོའི་ཆོས་ཀྱི་ 
བགྲོ་གླེང་མཛད༔ ཟབ་གསལ་གཉིས་མེད་མཉམ་པའི་རང་བཞིན་ཅན༔ ཞིང་མཆོག་ 
དཔལ་གྱི་རི་བོར་སྐྱེ་བར་ཤོག༔ ཤར་ཕྱོགས་ཞི་བའི་ཞིང་གི་ཕོ་བྲང་དུ༔ རྡོ་རྗེ་རིགས་ཀྱི་ 
རྗེ་བཙུན་ཐོད་ཕྲེང་རྩལ༔ རྡོ་རྗེ་གླིང་པ་གཏེར་ཆེན་གཏེར་ཕྲན་ཚོགས༔ ལྷོ་ཕྱོགས་རྒྱས་ 
པའི་ཞིང་གི་ཕོ་བྲང་དུ༔ རྗེ་བཙུན་ཆེན་པོ་རཏྣ་ཐོད་ཕྲེང་རྩལ༔ རཏྣ་གླིང་པ་གཏེར་ཆེན་ 
གཏེར་ཕྲན་ཚོགས༔ ནུབ་ཕྱོགས་དབང་གི་ཞིང་གི་ཕོ་བྲང་དུ༔ རྗེ་བཙུན་ཆེན་པོ་པདྨ་ཐོད་ 
ཕྲེང་རྩལ༔ པདྨ་གླིང་པ་གཏེར་ཆེན་གཏེར་ཕྲན་ཚོགས༔ བྱང་ཕྱོགས་དྲག་པོའི་ཞིང་གི་
41

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཕོ་བྲང་དུ༔ རྗེ་བཙུན་ཆེན་པོ་ཀརྨ་ཐོད་ཕྲེང་རྩལ༔ ཀརྨ་གླིང་པ་གཏེར་ཆེན་གཏེར་ཕྲན་ 
ཚོགས༔ ཡང་སྤྲུལ་ནུས་ལྡན་གཏེར་སྤྱོད་རིག་འཛིན་དང༔ གཏེར་གྱི་སྒོ་འབྱེད་དྷཱ་ཀིའི་ 
ཚོགས་ཀྱིས་བསྐོར༔ བསྟན་དང་འགྲོ་བའི་དོན་དུ་སྒྲུབ་ཆེན་གྱི༔ སྦྱོར་སྒྲོལ་རྡོ་རྗེ་ཐེག་ 
པའི་ཆོས་འཁོར་བསྐོར༔ ཞིང་མཆོག་དཔལ་གྱི་རི་བོར་སྐྱེ་བར་ཤོག༔ བོད་ཁམས་འགྲོ་ 
ལ་རྟག་པར་རྗེས་བརྩེ་བའི༔ འགྲོ་འདུལ་བཅུ་གསུམ་མཚན་མཆོག་ཉི་ཤུ་བརྒྱད༔ ཉི་ཟེར་ 
རྡུལ་བཞིན་སྤྲུལ་པ་བར་མེད་འགྱེད༔ འགྲོ་དྲུག་ཕྱོགས་བཅུའི་ཞིང་ཀུན་མ་ལུས་པ༔ འགྲོ་ 
བའི་དོན་བྱེད་རིག་འཛིན་ཕོ་མོའི་ཚོགས༔ འགྲོ་ཁམས་རྒྱ་མཚོ་མངོན་པར་བྱང་ཆུབ་བར༔ 
དེ་སྲིད་སྤྲུལ་པ་རྒྱུན་མི་ཆད་པར་འགྱེད༔ ཧོར་སོགས་མཐའ་བཞིའི་གདུག་པའི་དམག་ 
དཔུང་རྣམས༔ མངོན་སྤྱོད་དྲག་པོ་ལྷ་སྲིན་དྲེགས་པའི་དཔུང༔ ཐོག་ལྟར་ཕུང་དགུའི་ 
སྲོག་ལ་ཐལ་བར་འབིགས༔ རིག་འཛིན་ཕོ་མོ་འགྲོ་བའི་དོན་སྤྱོད་ལམ༔ མངོན་སུམ་ཡེ་ 
ཤེས་ཆེན་པོའི་བྱིན་ཆེན་འབེབས༔ དངོས་སུ་ཞལ་བསྟན་ལེགས་ཉེས་ལུང་ཡང་སྦྱིན༔ 
བཙན་ཐབས་མ་དང་མཁའ་འགྲོའི་ཞིང་དེར་ཁྲིད༔ ཚོགས་ཀྱི་འཁོར་ལོར་སྤྱོད་ཅིང་འགྲོ་ 
བའི་དོན༔ དཔག་མེད་འབྱུང་བ་གུ་རུའི་བྱིན་གྱིས་བརླབས༔ ལྕགས་ལ་གསེར་འགྱུར་ 
བཞིན་དུ་སྐད་ཅིག་གིས༔ ས་ལམ་ཅིག་ཆར་བསྒྲོད་པའི་ཞིང་ཁམས་ཆེ༔ ཞིང་མཆོག་དཔལ་ 
གྱི་རི་བོར་སྐྱེ་བར་ཤོག༔ དེ་སྟེང་ལོངས་སྤྱོད་རྫོགས་སྐུའི་ཞིང་ཁམས་ཆེ༔ མཆོད་པའི་ 
ལྷ་མོ་བྱང་ཆུབ་སེམས་དཔའ་བརྒྱད༔ སེམས་མ་བརྒྱད་སོགས་བྱང་ཆུབ་སེམས་དཔའི་ 
འཁོར༔ བསམ་མི་ཁྱབ་པའི་རྒྱལ་དང་དེ་སྲས་བཅས༔ འཁོར་གྱི་དཀྱིལ་འཁོར་སྤྲིན་གྱི་ 
ཕུང་པོ་ལྟར༔ ཕྱོགས་བཅུ་ཀུན་ནས་ཡོངས་སུ་བསྐོར་བའི་དབུས༔ འཕགས་མཆོག་སྙིང་ 
རྗེའི་གཏེར་ཆེན་པདྨ་འཆང༔ གངས་རིའི་མགོན་པོས་འགྲོ་ལ་ཐུགས་བརྩེ་བས༔ མངོན་
42

༄༅། །ཟབ་གཏེར་ཆོས་ཀྱི་མཛོད་ཁང༌།
པར་བྱང་ཆུབ་ལམ་དུ་སྦྱོར་མཛད་པ༔ དེ་སྟེང་འོག་མིན་ཞིང་ཁམས་ཀློང་གཅིག་འཁྱིལ༔ 
གཞི་སྣང་སྟོན་པ་འོད་མི་འགྱུར་བའི་སྐུ༔གཞི་རིགས་དགོངས་པ་མཉམ་པའི་འཁོར་ 
ཚོགས་དང༔ སྟོན་པ་བཅུ་གཉིས་བརྡ་དང་རྟགས་ཀྱི་ཆོས༔ མིང་དང་མཚན་མ་ལས་འདས་ 
དོན་དམ་ཆེ༔ ཡེ་ཤེས་གདལ་བ་ཆེན་པོའི་ཆོས་འཁོར་བསྐོར༔ འཁོར་འདས་མཉམ་པར་ 
གདལ་བའི་ཞིང་ཁམས་ཆེ༔ ཞིང་མཆོག་དཔལ་གྱི་རི་བོར་སྐྱེ་བར་ཤོག༔ ཉིན་དང་མཚན་ 
མེད་འོད་དང་འོད་ཟེར་འབར༔ གིང་ཆེན་དཔའ་བོས་བཤུག་གླུ་ལྷང་ལྷང་སྒྲོགས༔ གིང་ 
ཆེན་དཔའ་བོའི་བཻ་སྒྲ་དི་རི་རི༔ ཐབས་ཤེས་རྔ་ཆེན་བརྡུང་བ་ལྡི་རི་རི༔ རྡོ་རྗེའི་གར་སྟ་ 
བར་སྣང་ཁམས་སུ་འཁྱུག༔ མཁའ་འགྲོའི་གླུ་དབྱངས་མགུར་མ་ཀྱུ་རུ་རུ༔ པི་ཝཾ་གླིང་ 
བུའི་སྙན་འགྱུར་ལྷངས་སེ་ལྷང༔ དྲི་ཞིམ་སྤོས་ངད་དུད་པ་ཐུ་ལུ་ལུ༔ འབྱུང་བའི་སྒྲ་ཀུན་ 
སྔགས་ཀྱི་འཛབ་དབྱངས་སྒྲ༔ རིགས་དྲུག་སྲིད་པའི་འཁྲུལ་འཁོར་ཤིག་ཤིག་གཡོ༔ སྒོ་ 
བཞིར་རྒྱལ་ཆེན་བཞི་པོ་རང་རང་གི༔ དཔུང་དང་ནང་མི་མངག་གཞུག་བཅས་པ་ཀུན༔ 
བསྟན་ལ་འདུན་ཞིང་སྒོ་བཞིའི་བདུད་རྣམས་འདུལ༔ དཀར་ཕྱོགས་དགའ་བའི་རྒྱལ་ 
མཚན་སྲིད་རྩེར་སྒྲེང༔ ནག་ཕྱོགས་གཡུལ་ལས་རྒྱལ་བའི་རྒྱལ་རྔ་རྡུང༔ ཐེག་ཆེན་ཆོས་ 
ཀྱི་དུང་སྒྲ་ཁྱབ་པར་སྒྲོགས༔ ཞིང་མཆོག་དཔལ་གྱི་རི་བོར་སྐྱེ་བར་ཤོག༔ ཕྱི་རོལ་ལངྐའི་ 
རྒྱལ་ཁབ་གླིང་ཆེན་བརྒྱད༔ གླིང་ཕྲན་གཉིས་གཉིས་ཤ་ཟ་འཇིགས་རུང་ཡུལ༔ དབུས་ 
སུ་དཔལ་ཆེན་རཀྴ་ཐོད་ཕྲེང་རྩལ༔ སྲིན་མོ་མཐིང་འོད་འབར་མ་ཡབ་ཡུམ་བཅས༔ སྦྱོར་ 
སྒྲོལ་གསང་ཆེན་སྔགས་ཀྱི་ཆོས་འཁོར་བསྐོར༔ ཕྱོགས་བཞི་མཚམས་བཞིར་སྲིན་པོའི་ 
རྒྱལ་པོ་བརྒྱད༔ བཛྲ་རཀྴ་རཏྣ་རཀྴ་དང༔ པདྨ་རཀྴ་ཀརྨ་རཀྴ་དང༔ ས་ནུ་རཀྴ་གུ་ཧྭཱ་ 
རཀྴ་དང༔ ཡཀྴ་རཀྴ་རཀྴ་རཀྴ་རྒྱལ༔ སྐྱེ་གནས་བཞི་དང་དུག་ལྔ་སྲིན་པོའི་སྡེ༔ སོ་སོར་
43

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གང་ལ་གང་འདུལ་ཆོས་འཁོར་བསྐོར༔ རིག་འཛིན་ས་ལ་མྱུར་དུ་སྒྲོལ་བར་མཛད༔ མ་ 
དག་འཁྲུལ་འཁོར་ཐབས་ཆེན་ཧེ་རུ་ཀའི༔ གང་འདུལ་ཐབས་ལ་མཁས་པའི་སྒྱུ་འཕྲུལ་ 
གྱིས༔ བླ་མེད་ཡང་དག་ས་ལ་སྦྱོར་བའི་ཞིང༔ ཞིང་མཆོག་དཔལ་གྱི་རི་བོར་སྐྱེ་བར་ 
ཤོག༔ དེ་ལྟར་མགོན་པོ་གང་ཁྱེད་བཞུགས་པའི་ཞིང༔ ལྷང་ངེར་གསལ་ཞིང་དུང་དུང་ 
མོས་གུས་ཀྱིས༔ ཁྱོད་ཀྱི་ཡོན་ཏན་མཛད་པ་རྗེས་དྲན་ནས༔ དུང་དུང་གདུང་བའི་སྨོན་ 
ལམ་འདིས་བསྐུལ་ན༔ བུ་ཁྱོད་དཔལ་གྱི་རི་ལ་ཚུར་ཤོག་ཅེས༔ གསུང་གི་དབུགས་དབྱུང་ 
སྩོལ་ཅིག་པདྨ་འབྱུང༔ བསྐལ་ངན་ནག་ཕྱོགས་བདུད་ཀྱིས་དབང་མེད་དུ༔ ངན་སོང་ 
གསུམ་གྱི་ལམ་ལ་ཁྲིད་པའི་ཚེ༔ མགོན་པོ་ཁྱེད་ཀྱི་ཞལ་བཞེས་རྗེས་དྲན་ནས༔ སྙིང་ཁུང་ 
རུས་པའི་གཏིང་ནས་གསོལ་བ་འདེབས༔ མངོན་སུམ་ཕྱག་གིས་དམ་པོར་རྗེས་འཛིན་ 
ནས༔ ཞིང་དེར་བཙན་ཐབས་དྲོངས་ཤིག་པདྨ་འབྱུང༔ ལས་དབང་དྲག་པོས་ངན་འགྲོའི་ 
ཡུལ་མཐོང་ཞིང༔ བག་ཆགས་དབང་གིས་འཁོར་བར་འཁྲུལ་སྲིད་ན༔ སྔོན་གྱི་བདེན་ 
ཚིག་སྨོན་ལམ་མཐུ་བཙན་པས༔ བོད་འབངས་ཀུན་ནས་གདུང་བས་ཁྱེན་དྲན་ན༔ ཉེ་ 
བར་ཐུགས་རྗེའི་ལྕགས་ཀྱུས་འཛིན་མཛད་ནས༔ མྱུར་བར་ཞིང་དེར་དྲོངས་ཤིག་པདྨ་ 
འབྱུང༔ སྒྱུ་ལུས་རྡོ་རྗེའི་ཕུང་པོའི་གྲོང་ཁྱེར་དུ༔ ཚོགས་བརྒྱད་རྣམ་པར་དག་པ་ལངྐའི་ 
གྲོང༔ དྲན་བསྐོད་རྣམ་དག་དཔལ་རིའི་ཕོ་བྲང་ཆེར༔ དོན་གྱི་ངོ་བོ་བླ་མ་པདྨ་འབྱུང༔ གཞན་ 
ནས་མི་འཚོལ་རང་ཞལ་ཆོས་ཀྱི་སྐུ༔ བྱར་མེད་བློ་འདས་མངོན་པར་བྱང་ཆུབ་ཤོག༔ དེ་ 
ལྟར་སྨོན་ལམ་ཡང་ཡང་གདབ༔ དེ་ཡིས་ངན་འགྲོར་བསྒྲོད་པ་ཡི༔ སྙིགས་མའི་སེམས་ 
ཅན་ཐམས་ཅན་ཀུན༔ ཐར་པ་དགེ་བའི་བློ་ལྡན་ཡང༔ གཞན་དབང་བདུད་ཀྱིས་ལོག་ 
ལམ་འཁྲིད༔ ཉིན་པར་སྡིག་པའི་ལས་ཀྱིས་འབྲེལ༔ ནང་ནུབ་ལྟོ་གོས་ཉམས་པས་གདུང༔
44

༄༅། །ཟབ་གཏེར་ཆོས་ཀྱི་མཛོད་ཁང་།
ཝུརཾ ས 
བར་སྐབས་གཏི་མུག་རྣམ་གཡེང་ཤོར༔ སྙིགས་དུས་སྡུག་བསྔལ་བཟོད་མེད་དུས༔ 
མ་ཆད་ལ་གསོལ་བ་ཐོབ༔ ངན་སོང་གསུམ་དུ་སྐྱེས་གྱུར་ཀྱང༔ མངོན་སུམ་བླུ་རུ་འོང་བ་ 
ཡི༔ པདྨ་བདག་གི་ཐ་ཚིག་བཞག༔ དེ་ཕྱིར་སྙིང་ནས་གསོལ་བཏབ་ན༔ རྔ་ཡབ་ཟངས་ 
མདོག་དཔལ་གྱི་རིར༔ སྐྱེ་བར་འགྱུར་བ་གདོན་མི་ཟ༔ ས་མཱ་ཡ༔ རྒྱ་རྒྱ༔ ཁ་ཐམ་༔ གུ་ཧྱ༔ བདག་འདྲ་ 
དུས་སྙིགས་ཀྱི་སྔགས་མིང་འབྱུང་ལྔ་ཡུམ་ལྔའི་ཀློང་དུ་ཉེ་བར་འདུལ་བའི་མནལ་སད་པའི་ཚེ། ཙིཏྟ་མི་ཤིགས་པའི་ཀློང་སྒྲོམ་ནས་
གཏན་ལ་ཕབ་པ་འདིས་ཀྱང་། སྙིགས་དུས་ངན་འགྲོར་ལྟུང་བའི་སྡིག་ཅན་སྐྱེ་འགྲོ་སྤྱི་དང་ནམ་མཁའི་མཐར་གཏུགས་ཀྱི་སེམས་
ཅན་ཐམས་ཅད་ཞིང་མཆོག་པདྨ་འོད་དུ་ཕ་གཅིག་ཨོ་རྒྱན་རྒྱལ་པོའི་སྲས་ཀྱི་ཐུ་བོར་ཕྱམ་གཅིག་འགོད་པའི་རྒྱུར་གྱུར་ཅིག །དགེའོ། །
དགེའོ། །དགེའོ། །
45

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
༄༅། །ཟངས་མདོག་དཔལ་རིའི་སྨོན་ལམ་རིག་འཛིན་ 
ཐེམ་སྐས་ཞེས་བྱ་བ་བཞུགས་སོ། །
ཨེ་མ་ཧོ། འཛམ་གླིང་བྱེ་བ་ཕྲག་བརྒྱའི་ཞིང་གི་ཆ། །མདོ་སྔགས་བསྟན་པ་དར་བ་གངས་ 
ཅན་ལྗོངས། །འདི་ཡི་ལྷོ་ནུབ་རྔ་ཡབ་ལང་ཀའི་གླིང༌། །སྤྲུལ་པའི་ཞིང་མཆོག་ཟངས་ 
མདོག་དཔལ་གྱི་རི། །ཚངས་པའི་འཇིག་རྟེན་སྙོགས་ཚུལ་སྙིང་གི་དབྱིབས། །ཆུ་ཤིང་ 
སྨན་ལྗོངས་པདྨའི་སྐྱེད་ཚལ་དུ། །དྲང་སྲོང་བྱ་ཚོགས་སྦྲང་མའི་གླུ་གར་མས། །ཐེག་གསུམ་ 
ཆོས་སྒྲ་སྒྲོགས་པས་ཉམས་རྟོགས་འཕེལ། །རྣམ་གྲོལ་དབུགས་ཆེན་འབྱིན་པའི་ཞིང་ 
ཁམས་བཞིན། །མཐོང་བ་ཙམ་གྱིས་སྡུག་བསྔལ་ཞི་བྱེད་པའི། །ངོ་མཚར་སྣང་བ་བསམ་ 
གྱིས་མི་ཁྱབ་ཕྱིར། །དཔལ་རི་པདྨ་འོད་དུ་སྐྱེ་བར་ཤོག །རི་རྒྱལ་དེ་ཡི་རྩེ་མོ་གཞལ་མེད་ 
ཁང༌། །མཚན་ཉིད་ཡོངས་རྫོགས་སྟུག་པོ་བཀོད་པ་ལྟར། །མཐའ་དབུས་མི་མངོན་ཟང་ 
ཐལ་སྒྲིབ་གཡོགས་བྲལ། །སྣང་སྟོང་དབང་པོ་གཞུ་ཡི་གུར་ཁྱིམ་བཞིན། །དབུས་སུ་རིན་ 
ཆེན་ཟུར་བརྒྱད་པད་ཟླའི་སྟེང་། །རྒྱལ་ཀུན་སྤྱི་གཟུགས་སངས་རྒྱས་པདྨ་སྐྱེས། །སྐུ་གསུམ་ 
ལྷུན་གྲུབ་འོད་ལྔའི་ཐིག་ལེའི་ཀློང༌། །འཕོ་མེད་བདེ་བ་ཆེན་པོར་རོ་གཅིག་བཞུགས། ། 
རིམ་དགུའི་ཐེག་པ་རྒྱ་མཚོའི་ཆོས་འཁོར་སྐོར། །མཁྱེན་བརྩེ་སྒྱུ་འཕྲུལ་དྲ་བ་རང་སྣང་ 
ལས། །རབ་འབྱམས་ཞིང་དང་ཁྱད་པར་བོད་ཡུལ་དུ། །སྤྲུལ་པ་ཞིང་གི་རྡུལ་སྙེད་རྣམ་ 
པར་སྤྲོ། །འཁོར་དུ་རིག་འཛིན་བརྒྱད་སོགས་རྒྱ་བོད་ཀྱི། །པཎ་གྲུབ་རྗེ་འབངས་འགྲོ་ 
འདུལ་གཏེར་ཆེན་རྣམས། །བཤད་སྒྲུབ་ཉམས་རྟོགས་འཕེལ་བའི་བགྲོ་གླེང་འུར། །འཕགས་
46

༄༅། །ཟབ་གཏེར་ཆོས་ཀྱི་མཛོད་ཁང་།
པའི་ཚོགས་ཆེན་དེ་རུ་སྐྱེ་བར་ཤོག །སྟེང་ཕྱོགས་དབྱིངས་ལས་རང་བྱུང་བཅོམ་ལྡན་ 
འདས། །རྡུལ་བྲལ་ཆོས་སྐུ་རྒྱལ་བ་འོད་དཔག་མེད། །འཁོར་ཚོགས་རྒྱ་མཚོ་དགོངས་ 
པ་དབྱེར་མེད་ངང༌། །ཟབ་ཆོས་དཀྱིལ་འཁོར་ཀུན་ཏུ་ཁྱབ་བརྡལ་སྣང༌། །དེ་འོག་ལོངས་ 
སྐུ་ཕྱག་ན་པདྨོ་ལ། །ཡི་དམ་དཔའ་བོ་ཌཱཀྐི་རྒྱ་མཚོས་བསྐོར། །འདོད་སྣམ་སྒེག་མོས་གླུ་ 
གར་བསྒྱུར་བ་ཡི། །ཀུན་བཟང་མཆོད་པས་རྒྱལ་བ་རྒྱ་མཚོ་མཆོད། །སྒོ་ཁྱམས་ཁོར་ཡུག་ 
རྒྱལ་ཆེན་ཕྱོགས་སྐྱོང་སོགས། །སྤྲུལ་པའི་ཕོ་ཉ་གློག་ལྟར་འཁྱུགས་པ་ཡིས། །ཕྱོགས་ 
ཀྱི་མུ་སྟེགས་བདུད་དང་དམ་སྲི་འདུལ། །ངོ་མཚར་གྲུབ་པའི་ཞིང་དེར་སྐྱེ་བར་ཤོག ། 
སྨིན་གྲོལ་ལམ་གྱི་རྣལ་འབྱོར་གོམས་པ་ཡིས། །ནང་དུ་རླུང་སེམས་དབུ་མར་ཚུད་པ་དང་། །
ཕྱིར་སྣང་དངོས་ཀུན་པདྨ་འོད་ཀྱི་ཞིང༌། །ཡེ་ཤེས་རང་སྣང་དག་པས་མཐོང་བར་ཤོག ། 
གལ་ཏེ་ཚེ་འདིར་དེ་ལྟར་མ་གྱུར་ཅིང་། །དམ་ཚིག་བསྲུངས་ཤིང་སྔགས་ལ་མོས་པའི་ 
མཐུས། །པདྨས་རྗེས་བཟུང་དམ་ཅན་འདུ་བ་ཡིས། །ལམ་གྱི་འགལ་རྐྱེན་མ་ལུས་ཞི་བར་ 
ཤོག །ནམ་ཞིག་འཆི་བའི་ལུས་སེམས་འབྲལ་བའི་དུས། །ཚོགས་གཉིས་སྨོན་ལམ་ ཟབ་
མོས་མཚམས་སྦྱར་ནས། །རང་སེམས་མི་འཁྲུལ་མཁའ་འགྲོའི་བསུ་མ་ཡིས། །ཟངས་ 
མདོག་དཔལ་གྱི་ཞིང་དུ་ཁྲིད་པར་ཤོག །དེ་ཚེ་ཀུན་མཁྱེན་བླ་མའི་ཞབས་དྲུང་དུ། །རྒྱལ་ 
ཐབས་དབང་དང་གདམས་པས་རྒྱུད་སྨིན་ཅིང་། །རིག་འཛིན་རྣམ་བཞིའི་གོ་འཕང་མངོན་ 
གྱུར་ཏེ། །ཡེ་ཤེས་བླ་མའི་ས་ལ་ཕྱིན་པར་ཤོག །སྐྱབས་གནས་དམ་པ་རྣམས་ཀྱི་ཐུགས་ 
རྗེ་ཡིས། །སྨོན་པ་འདི་དག་ཡིད་བཞིན་འགྲུབ་གྱུར་ནས། །རྒྱལ་དབང་པདྨའི་རྣམ་ཐར་ 
ཇི་བཞིན་དུ། །མ་ལུས་འགྲོ་བ་འདྲེན་པའི་དཔལ་ཐོབ་ཤོག །ཅེས་པའི་སྨོན་ལམ་འདི་ཚེས་བཅུའི་ཚོགས་
བསྐང་སྐབས་སོགས་དཀྱིལ་འཁོར་ལྷ་ཚོགས་བསྡུ་རིམ་མ་བྱས་གོང་དུ་བཏོན་ན་ཤིན་ཏུ་ལེགས། དགེ་རབ་དབུ་ཆེན་པ་ཀུན་བཟང་
47

༄༅། །དཔལ་རིའི་སྨོན་ལམ་ མ་རྩ་འགྲེལ་གྱི་སྐོར།
ལྷུན་འགྲུབ་ཀྱི་བཀའ་ལྟར། རིག་འཛིན་མཁའ་འགྲོའི་ཚོགས་རྗེ་བསོད་ནམས་ཆོས་འགྲུབ་ནས་ཚེས་བཅུའི་ཚོགས་ཀྱི་འཁོར་ལོའི་
ནུབ་མོར་སྣང་གསལ་ངོས་སུ་བྲིས་པ་ཟབ་ཅིང་དགེའོ། །མངྒ་ལཾ།
48

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཟངས་མདོག་དཔལ་རིའི་སྨོན་ལམ་རིག་འཛིན་ཐེམ་སྐས་ཀྱི་ 
འགྲེལ་པ་འོད་སྣང་དཀར་པོ་ཞེས་བྱ་བ་བཞུགས་སོ། །
༄༅། །ན་མོ་གུ་རུ་པདྨ་ཀཱ་ར་ཡེ།རྒྱལ་བ་ཀུན་དང་ངོ་བོ་དབྱེར་མེད་དགོངས་པ་ཆོས་
སྐུའི་རྩལ། །ཐུགས་རྗེས་འགྲོ་ལ་རྗེས་ཆགས་གདུལ་བྱའི་སྣང་ངོར་སྤྲུལ་པའི་སྐུ། །པདྨ་ 
འབྱུང་གནས་འགྲོ་བའི་བླ་མ་ཚེ་རབས་ལྷག་པའི་ལྷ། །བྱང་ཆུབ་བར་དུ་སྤྱི་བོ་བདེ་ཆེན་ 
རྒྱན་དུ་རོལ། །གང་དེས་རྗེས་བཟུང་སྔ་འགྱུར་བསྟན་པའི་འཁོར་ལོ་ལ་བརྟེན་ནས། ། 
མདོ་སྔགས་སྤྱི་དང་བྱེ་བྲག་ཡོ་ག་རྣམ་གསུམ་བསྟན་པའི་སྲོལ། །མི་ནུབ་རྒྱས་མཛད་བཤད་ 
སྒྲུབ་བསྟན་པའི་རྒྱལ་མཚན་དཔལ་བཟང་པོ། །བདག་བློ་དད་པའི་ཡིད་མཁར་རྟག་པར་ 
བཞུགས་ལ་བྱིན་གྱིས་རློབས། །གང་ཐུགས་རིག་རྩལ་སོ་སོར་རྟོགས་པའི་ཤེས་རབ་ཀློང་ 
བརྡོལ་ནས། །གང་ཤར་ཆོས་ཀྱི་ཚིག་དོན་རྩོལ་མེད་རང་བྱུང་དུས་བབས་ཆོས། །ལེགས་ 
གསུངས་དཔལ་རིའི་སྨོན་ལམ་འགྲེལ་པ་འོད་སྣང་དཀར་པོ་ཞིག །གསལ་བར་བྱེད་ལ་ 
ལྷ་དང་བླ་མས་གནང་བ་སྩལ་ཏུ་གསོལ། །
ཞེས་མཆོད་བརྗོད་དང་གནང་བ་ཞུས་ནས། དཔལ་རིའི་སྨོན་ལམ་གྱི་དགོངས་དོན་རིམ་ 
པར་དགྲོལ་བ་ལ། སྤྱི་དོན་དང་གཞུང་དོན་གཉིས། དང་པོ་སྤྱི་དོན་ནི། སྐྱབས་གནས་ 
དཀོན་མཆོག་རྒྱ་མཚོའི་སྤྱི་གཟུགས་བསྟན་དང་འགྲོ་བའི་སྤྱི་དཔལ་ཆེན་པོ་མཁྱེན་བརྩེ་
ནུས་གསུམ་གྱི་ཡོན་ཏན་བསམ་གྱིས་མི་ཁྱབ་པ། སངས་རྒྱས་ལས་ལྷག་པའི་ཡོན་ཏན་ 
གསུམ་དང་ལྡན་པ། ས་གསུམ་ན་འགྲན་ཟླ་དང་བྲལ་བ་ཨོ་རྒྱན་སངས་རྒྱས་གཉིས་པ་
49

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཞེས་སྙན་པའི་བ་དན་དཀར་པོ་སྲིད་ཞིའི་ཁམས་སུ་གཡོ་བ་དེ་ཉིད་ཀྱི་རྣམ་པར་ཐར་པའི་ 
མཛད་ཕྲིན་ནམ་མཁའ་དང་མཉམ་པ་བརྗོད་པའི་ཡུལ་ལས་འདས་ཀྱང་། རྗེས་འཇུག་
དྭངས་སྤྲོ་འཕེལ་ཕྱིར་ཡིད་ཆེས་ཀྱི་ལོ་རྒྱུས་ཟུར་ཙམ་བཤད་ན། བསྐལ་བཟང་རྣམ་འདྲེན་
བཞི་པ་ཀུན་མཁྱེན་ཤཱཀྱའི་རྒྱལ་པོ་དེ་ཉིད་ཡེ་སངས་རྒྱས་པ་ལ་ཡང་སངས་རྒྱས་པའི་ཚུལ་
མཛད་དེ། གདུལ་བྱའི་ཁམས་དབང་མོས་པ་དང་མཚུངས་པའི་ཆོས་ཀྱི་འཁོར་ལོ་རིམ་
པ་གསུམ་དུ་བསྐོར་ནས་སྐབས་ཀྱི་བདེ་བ་མངོན་མཐོ་དང༌། གཏན་གྱི་བདེ་བ་ངེས་ལེགས་
ཀྱི་ལམ་ལ་བཀོད་དེ་རེ་ཞིག་སྐུ་དངོས་ཀྱི་འགྲོ་དོན་རྫོགས་འཕྲལ། ཕྱི་གསལ་གཟུགས་
སྐུའི་བཀོད་པ་ནང་དབྱིངས་ཆོས་ཉིད་ཀློང་དུ་བསྡུས་ཏེ་ཞི་བ་མྱ་ངན་ལས་འདའ་ཁར།མཐའ་
འཁོབ་བོད་དང་སྲིན་ཡུལ་སོགས་སུ་ཞབས་ཀྱིས་མ་བཅགས། གསུང་གིས་མ་ཁྱབ། ཆོས་
ཀྱིས་མ་སྨིན་པའི་གདུལ་བྱའི་ལྷག་མ་འདྲེན་པ་དང་། གསང་ཆེན་སྔགས་ཀྱི་བསྟན་པ་
གསལ་བར་བྱེད་པའི་རྒྱལ་ཚབ་དམ་པ་འབྱུང་བར་ལུང་བསྟན་པའི་རིམ་པ། མྱང་འདས་
མདོ་ལས། ང་ནི་ཡོངས་སུ་མྱ་ངན་འདའ། །ཁྱེད་རྣམས་མྱ་ངན་མ་བྱེད་ཅིག །མདངས་ 
ལྡན་དྲི་མེད་མཚོ་དཀྱིལ་ནས། །ང་ལས་ལྷག་པའི་སྐྱེས་བུ་འབྱུང༌། །ཞེས་དང༌། འདི་འོག་ 
ལོ་ནི་བཞི་གསུམ་བཅུ་གཉིས་ན། །སྤྲེལ་ལོ་དབྱར་ཟླ་ར་བའི་ཚེས་བཅུ་ལ། །ལྷོ་ནུབ་འོ་ 
མ་ཅན་གྱི་རྒྱ་མཚོ་ལས། །ང་ལས་ལྷག་པའི་སྤྲུལ་སྐུ་པདྨ་འབྱུང་། །ཐུབ་པ་ཆེན་པོ་ང་ཡི་ 
སྐུ་ཚབ་ཡིན། །ཞེས་དང༌། དབུས་འགྱུར་ཚལ་ལུང་བསྟན་པའི་མདོ་ལས། རྟག་ལྟ་ 
སུན་འབྱིན་ང་ནི་མྱ་ངན་འདས། །ཆད་ལྟ་བསལ་ཕྱིར་ལོ་ནི་བཅུ་གཉིས་ན། །མདངས་ལྡན་ 
དྲི་མེད་པདྨའི་སྡོང་པོ་ལ། །ཡ་མཚན་མཆོག་བརྙེས་རྒྱལ་བའི་སྐུ་བརྙེས་ཏེ། །རྒྱལ་བའི་ 
ཐུགས་ཀྱི་སྲས་ཀྱི་དམ་པར་འགྱུར། །ཞེས་དང༌། རྒྱལ་བ་རྣམས་ལུང་བསྟན་པའི་མདོ་
50

༄༅། །ཟབ་གཏེར་ཆོས་ཀྱི་མཛོད་ཁང༌།
ལས། ང་ནི་མྱ་ངན་འདས་འོག་ན། །ལོ་ནི་བརྒྱད་དང་བཅུ་གཉིས་ན། །ང་ལས་ལྷག་པའི་ 
སྐྱེས་བུ་ཞིག །པདྨ་འབྱུང་གནས་ཞེས་བྱ་འབྱུང༌། །ཞེས་དང༌། དོན་གསུམ་འདུས་པའི་ 
རྒྱུད་ལས། ང་ནི་མྱ་ངན་འདས་འོག་ཏུ། །ལོ་ནི་བཅུ་རུ་གཉིས་ཆད་ན། །འཇིག་རྟེན་ཀུན་ 
ལས་རྒྱལ་བ་མཆོག །ཨོ་རྒྱན་ཡུལ་དུ་པད་འབྱུང་ཞེས། །པདྨ་ལས་ནི་འབྱུང་བར་འགྱུར། ། 
གསང་སྔགས་བསྟན་པར་ངས་ལུང་བསྟན། །ཞེས་གསུངས། དེ་བཞིན་དུ། འཇམ་དཔལ་ 
སྒྱུ་འཕྲུལ་དྲ་བ། བཀའ་འདུས་རྩ་བའི་རྒྱུད། བདེ་མཆོག་ཕྲེང་བའི་རྒྱུད། མདོ་སྡེ་གསེར་ 
འོད་ལ་སོགས་མདོ་རྒྱུད་མང་པོ་ནས་ལུང་བསྟན་ཤིན་ཏུ་མང་བས་རྩོད་པ་བྲལ་བའི་ཡ་ 
མཚན་མཆོག་གི་སྤྲུལ་སྐུ་རྒྱལ་བའི་རྒྱལ་ཚབ་དམ་པ་ངོ་མཚར་རྨད་དུ་བྱུང་བ་ཞིག་ཏུ་གདོན་ 
མི་ཟ་བས། རྒྱལ་བའི་བཀའ་ལ་བདེན་པར་མི་འཛིན་པ་ཕྱི་རོལ་པའི་རྒོལ་ངན་འདྲ་མ་
གཏོགས་སུས་ཀྱང་རྒོལ་དུ་མེད་པ་ཡིད་ཆེས་པའི་ལུང་གིས་གྲུབ་བོ། །
ས་ལམ་ཡོངས་སུ་རྫོགས་པ་སངས་རྒྱས་ལས་ལྷག་པ་ཡོད་མི་སྲིད་ན། ང་ལས་ལྷག་
པའི་སྤྲུལ་སྐུ་པདྨ་འབྱུང་གནས་ཞེས་པའི་དོན་ཅི་ཡིན་སྙམ་ན། ཐུབ་པ་ཆེན་པོའི་ཚུལ་འཛིན་
ལུང་དང་མཐུན་པ་མའི་མངལ་ལས་སྐྱེས་པ་ཡིན་ལ། ཨོ་རྒྱན་ཆེས་པོ་སྐྱེ་གནས་བཞིའི་
ནང་ནས་མཆོག་ཏུ་གྱུར་པ་མེ་ཏོག་པདྨའི་སྙིང་པོ་ལས་བརྫུས་ཏེ་སྐྱེས་པས་ལྷག་པ་དང༌།
ཐུབ་པའི་གདུལ་བྱ་ཐུན་མོང་བ་རྣམས་ལ་རྒྱུ་མཚན་ཉིད་ཐེག་པ་ལས་སྔགས་འབྲས་བུའི་
ཐེག་པ་སྣོད་ལྡན་རྣམས་ལ་ལྐོག་ཆོས་ཙམ་ལས་ཁྱབ་བརྡལ་དུ་མ་སྤེལ་བར། གསང་
སྔགས་འབྲས་བུའི་ཐེག་པ་ཞེས། །ཕྱི་མའི་ཚེ་ན་འབྱུང་བར་འགྱུར། །ཞེས་ལུང་བསྟན་
པ་བཞིན་ཨོ་རྒྱན་ཆེན་པོས་རྨད་བྱུང་གསང་སྔགས་འབྲས་བུའི་ཐེག་པ་རྒྱ་ཆེར་སྤེལ་ཞིང་
དར་རྒྱས་སུ་མཛད་པས་ལྷག་པ་དང༌། ཐུབ་པས་འགྲོ་བ་ལྷ་དང་བཅས་པའི་བསོད་ནམས་
51

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བསག་པའི་རྟེན་དུ་སྐུ་གདུང་ཧྲིལ་པོར་བཞག་པ་ལས་འོད་སྐུར་མ་བཞེངས། ཨོ་རྒྱན་
ཆེན་པོས་འཇའ་ལུས་འཕོ་བ་ཆེན་པོའི་འོད་སྐུར་བཞེངས་ནས་སྐུ་དེ་ཉིད་ཀྱིས་འགྲོ་དོན་
ནམ་མཁའ་དང་མཉམ་པས་ལྷག་པ་དང་གསུམ་མོ། །གོང་གི་ལུང་ཁུངས་རྣམས་སུ་རྒྱལ་
བ་གཤེགས་རྗེས་ལོ་བཅུ་གཉིས་དང་བརྒྱ་དང་བཅུ་གཉིས་སོགས་མང་དུ་སྣང་ཡང༌། ཐུབ་
པའི་ཉེར་གནས་དམ་པ་ཀུན་དགའ་བོ་ལས་ཨོ་རྒྱན་ཉིད་རབ་ཏུ་བྱུང་བ་ལ་དཔགས་ན་
མི་ལོ་བཅུ་གཉིས་སུ་ངེས། གཞན་རྣམས་ཀྱང་དགོངས་པ་དང་དགོངས་གཞི་སྣ་ཚོགས་
ཡོད་པས་ཐམས་ཅད་དོན་དང་ལྡན་པའོ། །མདོ་ལྟར་ན་སྤྲུལ་སྐུ་ཤཱཀྱ་ཐུབ་པ་དང༌། སྔགས་
ལྟར་གུ་རུ་པདྨ་འབྱུང་གནས་གཉིས་སུ་སྣང་ཡང་དོན་ལ་གང་འདུལ་གྱི་མཛད་པ་ཙམ་ 
ལས་གཉིས་སུ་མེད་པའི་ཚུལ། ཨོ་རྒྱན་ཆེན་པོས། འོག་མིན་གནས་སུ་ཀུན་ཏུ་བཟང་པོ་ 
དང་༔ སྟུག་པོ་བཀོད་པར་རྡོ་རྗེ་འཆང་ཆེན་དང་༔ རྡོ་རྗེ་གདན་དུ་ཐུབ་པ་ཆེན་པོ་རྣམས༔ 
དབྱེར་མེད་པད་འབྱུང་ང་རུ་ལྷུན་གྱིས་གྲུབ༔ ཅེས་ཞལ་གྱིས་བཞེས་པ་བཞིན་ནོ། །དེས་ 
ན་འདུལ་བ་ལས། རྒྱ་མཚོ་ཆུ་སྲིན་གནས་པའི་རླབས། །དུས་ལས་ཡོལ་བ་འབྱུང་སྲིད་ 
ཀྱང༌། །གདུལ་བར་བྱ་བའི་སྲས་རྣམས་ལ། །སངས་རྒྱས་དུས་ལས་ཡོལ་མི་སྲིད། །ཅེས་ 
གསུངས་པ་བཞིན་འགྲོ་དོན་དུས་སུ་བབས་པའི་ཚེ། བྲམ་ཟེ་མེ་ཏོག་དམར་པོའི་ནང་ཁོངས་ 
སུ༔ སྣང་བ་མཐའ་ཡས་ཐུགས་ཀའི་ས་བོན་ཧྲཱིཿ༔ འོད་དུ་ཞུ་བས་ཐར་པ་ཐོབ་པའི་སྐུ༔ 
མཚན་བཟང་སུམ་ཅུ་རྩ་གཉིས་རྟགས་རྣམས་འཆང་༔ སྐྱེས་བུ་ཐབས་ལ་མཁས་མཆོག་ 
པདྨ་འབྱུང་༔ ཞེས་དང༌། སྔོན་ཚེ་སྣང་བ་མཐའ་ཡས་འོད་དཔག་མེད༔ རི་བོ་ཏ་ལར་མགོན་ 
པོ་སྤྱན་རས་གཟིགས༔ དྷ་ན་ཀོ་ཤར་པདྨ་འབྱུང་གནས་དང་༔ མཚོན་ཚུལ་ཙམ་ལ་གསུམ་ 
དུ་སྣང་གྱུར་ཀྱང་༔ དོན་ལ་དབྱེར་མེད་སོ་སོར་ཐ་མི་དད༔ ཅེས་གསུངས་པ་བཞིན་རྒྱལ་
52

༄༅། །ཟབ་གཏེར་ཆོས་ཀྱི་མཛོད་ཁང༌།
བ་ཐམས་ཅད་ཀྱི་གསུང་གི་དབང་ཕྱུག སངས་རྒྱས་སྣང་བ་མཐའ་ཡས་ཐུགས་ཆོས་ཉིད་
མཉམ་པ་ཆེན་པོའི་ངང་ལས་མ་གཡོས་བཞིན་དུ་རྩལ་འགྲོ་ལ་རྗེས་སུ་བརྩེ་བའི་ཐུགས་ 
རྗེ་ཀུན་ནས་གཡོས་ཏེ་ཐུགས་སྲོག་ཧྲཱིཿལས་ཧྲཱིཿགཉིས་པ་ཞིག་ཆད་དེ། ཡེ་ཤེས་ལྔའི་ཁ་ 
དོག་དང་ལྡན་པ་ཨོ་རྒྱན་ཡུལ་གྱི་ལྷོ་ནུབ་འོ་མ་ཅན་གྱི་རྒྱ་མཚོ་དྲི་མེད་མདངས་ལྡན་གྱི་
དཀྱིལ་ན། གསུང་པདྨའི་རིགས་སུ་མཚོན་བྱེད་མེ་ཏོག་དམར་པོ་འདབ་མ་སྟོང་ལྡན་གྱི་
ཟེའུ་འབྲུའི་དབུས་སུ་བབས་ཏེ་འོད་དུ་ཞི་བ་ལས། ཕ་མའི་རྒྱུ་རྐྱེན་ལ་མ་ལྟོས་པར་རང་
བྱུང་ལྷུན་གྱིས་གྲུབ་པའི་སྤྲུལ་སྐུ་པདྨ་མ་འབྱུང་གནས་སམ་འཆི་མེད་མཚོ་སྐྱེས་རྡོ་རྗེ་ཞེས་བྱ་
བར་བརྫུས་ཏེ་འཁྲུངས་ནས་ཨོ་རྒྱན་ཡུལ་གྱི་རྒྱལ་པོ་ཨིནྡྲ་བྷུ་ཏིའི་སྲས་ཀྱི་སྐལ་བར་བླངས་
ནས་རྒྱལ་སྲིད་དུ་མངའ་གསོལ་ཞིང་ཆོས་མཐུན་གྱིས་རྒྱལ་སྲིད་ལེགས་པར་བསྐྱངས་ 
ནས་ཨོ་རྒྱན་གྱི་རྒྱལ་ཁབ་ཀུན་བདེ་ལ་བཀོད་པར་མཛད་དོ། །
དེས་ན་གཏེར་ལུང་ལས། ང་ལ་ཕ་དང་མ་ཡང་མེད༔ མཁན་པོ་སློབ་དཔོན་ཡོད་མ་ 
ཡིན༔ རིགས་དང་མིང་ཡང་ཡོད་མ་ཡིན༔ ང་ནི་རང་བྱུང་སངས་རྒྱས་ཡིན༔ ཞེས་གསུངས་ 
པ་ལྟར། སངས་རྒྱས་ཐམས་ཅད་ཀྱི་བྱིན་གྱིས་བརླབས་ཤིང་རྩོལ་མེད་རང་བྱུང་གི་སངས་ 
རྒྱས་དངོས་ཡིན་པས། སློབ་ལམ་པ་ལྟར་གཞན་རྐྱེན་ལ་ལྟོས་དགོས་པ་མིན་ཀྱང་། སློབ་ 
དཔོན་དང་ཆོས་ལ་མ་བརྟེན་པར་སངས་རྒྱས་འབྱུང་བ་མེད་པའི་ཚུལ་ལ་དགོངས་ནས་
གོང་མའི་བརྒྱུད་སྲོལ་མི་ཆད་པ་དང༌། འོག་མའི་ལམ་གནད་མི་འཆུགས་པའི་ཕྱིར་དུ། ཟླ་ 
བ་སྒྲོན་མའི་མདོ་ལས། འདོད་པ་དག་ལ་རབ་ཏུ་བསྟེན་བྱེད་ཅིང༌། །བུ་དང་ཆུང་མ་དག་ 
ལ་སྲེད་བྱེད་ནས། །སྨད་པར་བྱ་བའི་ཁྱིམ་ལ་གནས་བྱེད་ན། །ནམ་ཡང་བླ་མེད་བྱང་ཆུབ་ 
མཆོག་མི་འཐོབ། །ཅེས་གསུངས་པ་ལྟར་ཐུགས་ལ་བཅག་ནས་རྒྱལ་སྲིད་ལ་སྦྱོར་བ་ནི།
53

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དུག་གི་མཚོ་དང༌། མེའི་འོབས། སྤུ་གྲིའི་སོ། སྲིན་མོའི་གླིང་ལྟར་འཕྲལ་ཕུག་ཀུན་ཏུ་ 
བདེ་མེད་སྡུག་བསྔལ་བརྒྱའི་འབྱུང་གནས་ཡིན་པར་གཟིགས་ཏེ། ཐུགས་ཀུན་ནས་རབ་ཏུ་ 
སྐྱོ་ཞིང་སུན་ཏེ་རྒྱལ་སྲིད་འབངས་འཁོར་དང་བཅས་པ་གང་ལའང་མ་ཆགས་པར་མཆིལ་ 
མའི་ཐལ་བ་བཞིན་དུ་ཡོངས་སུ་སྤངས་ཏེ་རྒྱལ་བུ་དོན་གྲུབ་ཀྱི་རྣམ་ཐར་ཇི་ལྟ་བ་བཞིན་ 
དུ་མཛད་དོ། །དེ་ནས་རྒྱལ་ཚབ་བྱམས་པས། རིག་པའི་གནས་ལྔ་དག་ལ་མཁས་པར་ 
མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་པ་ཡོངས་མི་འགྱུར། །ཞེས་ 
པ་ལྟར་རིག་པའི་གནས་ཆེན་པོ་ལྔ་དང་གནས་ཆུང་ལྔ་སོགས་ཐ་ན་རྫ་མཁན་དང་ཤིང་ 
བཟོ་ཡན་ཆད་བསླབས་པའི་ཚུལ་མཛད་དེ་བཟོ་དང་སྒྱུ་རྩལ་མཐའ་དག་ལ་མཁས་པར་
བྱས། བསྟན་པའི་བབས་དང་བསྟུན་ནས་འཕགས་པ་ཀུན་དགའ་བོ་ལས་རབ་ཏུ་བྱུང༌། 
མཆོག་གི་རིག་འཛིན་གྱི་སློབ་དཔོན་བརྒྱད་སོགས་གྲུབ་པའི་རྣལ་འབྱོར་དབང་ཕྱུག་དང༌། 
ལུང་རིགས་སྨྲ་བའི་དབང་ཕྱུག་མཁས་པ་པཎྜི་ཏ་མང་པོའི་ཞབས་ལ་གཏུགས་ནས་ཐེག་
པ་ཆེ་ཆུང་རྒྱུད་སྡེ་གོང་འོག་སྔགས་ཕྱི་ནང་གསང་བ་ཡང་གསང་བླ་ན་མེད་པའི་སྐོར་རྣམས་
གསན་སྦྱངས་ཞུན་འཐར་ཆོད་པ་དང༌། སྨིན་གྲོལ་མཆོག་གི་བདུད་རྩི་ལ་ངོམས་མེད་དུ་
ཡང་ཡང་རོལ་པའི་ཚུལ་བསྟན། དེ་ནས་སློབ་དཔོན་དབྱིགས་གཉེན་གྱིས། ཚུལ་ནས་ 
ཐོས་དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱོར། །ཞེས་པ་ལྟར་གནས་ཡུལ་དུར་
ཁྲོད་རྣམས་སུ་ཆོས་མཐུན་གྱི་དཀའ་སྤྱད་དང་སྙིང་རུས་ལ་བརྟེན་ནས་ལམ་བསྐྱེད་རྫོགས་
དང་རྫོགས་ཆེན་གྱི་སྒྲུབ་པ་ཉམས་ལེན་གནད་སྨིན་དུ་མཛད་དེ་འཁོར་འདས་རོ་སྙོམས་
ཀྱི་བརྟུལ་ཞུགས་བསྐྱངས་མཐར། མདོ་ལམ་ལས་ཁྱད་པར་དུ་འཕགས་པའི་སྔགས་ཀྱི་
ས་ལམ་ཐམས་ཅད་ཅིག་ཆོད་དུ་སོང་ནས་མཐར་ཕྱིན་ཡེ་ཤེས་བླ་མའི་ས་ནོན། འཇའ་
54

༄༅། །ཟབ་གཏེར་ཆོས་ཀྱི་མཛོད་ཁང་།
ལུས་འཕོ་བ་ཆེན་པོའི་སྐུར་བཞེངས་ཏེ་སྤྲུལ་གཞི་གཅིག་ལས་སྤྲུལ་པ་པདྨ་རྒྱལ་པོ་སོགས་ 
གུ་རུ་མཚན་བརྒྱད་དང༌། རིགས་ལྡན་པདྨ་དཀར་པོ་དང་། ས་ར་ཧ། པདྨ་བཛྲ་སོགས་ 
མཚན་འཕྲུལ་གྱི་གུ་རུ་ཉི་ཤུར་འཕྲུལ་ནས། ཨོ་རྒྱན། ཟ་ཧོར། ལི་ཡུལ། ཐོ་གར། འགྲོ་ 
ལྡིང་། བལ་ཡུལ། ཁ་ཆེ། རྒྱ་གར། རྒྱ་ནག ཏ་ཟིག་སོགས་སུ་གང་འདུལ་ཞི་རྒྱས་དབང་ 
དྲག་གི་སྒོ་ནས་བསྟན་འགྲོ་ལ་ཕན་པ་རྒྱ་ཆེ། དེ་དང་དུས་མཉམ་དུ་རིགས་དྲུག་སོ་སོའི་ 
གནས་སུ་འགྲོ་འདུལ་གྱི་གུ་རུ་དྲུག འཛམ་གླིང་བྱེ་བ་ཕྲག་བརྒྱ་ན་སྤྲུལ་པ་བྱེ་བ་ཕྲག་ 
བརྒྱར་འགྱེད་དེ་འགྲོ་དོན་ནམ་མཁའ་དང་མཉམ་མོ། །ཚུལ་དེ་རྣམས་དེང་སང་གྲགས་ 
ཆེ་བའི་ལུགས་ལྟར་རོ། །
གཞན་དུ་གདུལ་བྱའི་ལས་འཕྲོ་དང་མཐུན་པའི་མངལ་སྐྱེས་སྒོང་སྐྱེས་དྲོད་གཤེར་ 
ལས་སྐྱེས་པ་སོགས་ཐབས་གང་ལ་གང་འདུལ་གྱིས་སྤྲུལ་པའི་ཟློས་གར་སྣ་ཚོགས་འདོད་ 
དགུར་བསྒྱུར་བ་ནི། གདུལ་བྱའི་ལས་འཕྲོ་དང་འཕགས་པའི་རྣམ་འཕྲུལ་བསམ་གྱིས་
མི་ཁྱབ་པའི་ཁྱད་ཆོས་ཡིན་པས་མཐའ་གཅིག་ཏུ་ཁ་ཚད་ཆོད་པར་མ་ངེས་ཏེ། གཏེར་ལུང་ 
ལས། ང་ཡི་རྣམ་ཐར་སྟོང་དང་བཅུ་ཕྲག་དགུ༔ མ་འོངས་གདུལ་བྱའི་དོན་དུ་བཀོད་ནས་ 
སྦས༔ ཞེས་བཀའ་བསྩལ་པ་བཞིན་པདྨའི་རྒྱལ་ཚབ་དམ་པ་བོད་གྱི་གཏེར་སྟོན་ཀུན་གྱི་
ཐོག་མ་སངས་རྒྱས་བླ་མ་ནས་བཟུང་སྟེ། གཏེར་ཆེན་གཏེར་ཕྲན་མང་དུ་བྱོན་པ་ཐམས་
ཅད་ཀྱི་པདྨའི་རྣམ་ཐར་ཅི་རིགས་བཞུགས་པ་རྣམས་སུ་ཅུང་ཟད་འདྲ་མིན་དུ་མ་དང༌། 
ཀོང་སྤྲུལ་རིན་པོ་ཆེས་རིན་ཆེན་གཏེར་མཛོད་ཀྱི་གཏེར་འབྱུང་ཆེན་མོའི་དབུ་ན། རྒྱ་གར་
པ་རྣམས་ཀྱིས་ཨོ་རྒྱན་ཆེན་པོ་ཨོ་རྒྱན་ཡུལ་གྱི་བློན་པོ་ཞིག་གི་བུ་མངལ་སྐྱེས་ཡིན་པར་
འདོད། ཞང་ཞུང་ཡུལ་དུ་ཏ་སི་ཧྲི་ཏ་ཞེས་སྤྲུལ་ནས་བོན་པོ་རྣམས་ལ་ཡང་གསང་རྫོགས་
55

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པ་ཆེན་པོའི་འཁོར་ལོ་བསྐོར་ནས་ཚོམ་བུ་འབུམ་དང་བཅས་པ་འོད་ལུས་སུ་གྲུབ་པ་ཡིན་ 
ཞེས་དང༌། ཕལ་ཆེར་གྱི་ངོར་རི་མ་ལ་ཡ་ཡི་རྩེ་མོར་ཐོག་ལྟར་ཐོལ་བྱུང་དུ་བབ་པར་གྲགས་ 
ཞེས་གསུངས། དེ་བཞིན་དུ་སྟོད་ཧོར། མུ་སྟེགས། རྒྱ་ནག་སོགས་འདུལ་ཕྱིར་སྤྲུལ་པ་ 
སྣ་ཚོགས་བསྟན་པར་མངོན། ཡེ་ཤེས་མཚོ་རྒྱལ་གྱི་གཟིགས་སྣང་ལས། ཤར་ཕྱོགས་སུ་ 
གུ་རུ་རྡོ་རྗེ་གངས་ཅན་མཚོའི་བ་སྤུའི་ཁུང་བུ་རེ་རེར་ཞིང་ཁམས་བྱེ་བ་ཕྲག་བརྒྱ། དེ་རེ་ 
རེར་འཇིག་རྟེན་གྱི་ཁམས་བྱེ་བ་ཕྲག་རྒྱ། དེ་རེ་རེར་གུ་རུ་བྱེ་བ་ཕྲག་བརྒྱ། དེ་རེ་རེར་སྤྲུལ་ 
པ་བྱེ་བ་ཕྲག་བརྒྱ། དེ་རེ་རེས་ཀྱང་གདུལ་བྱ་བྱེ་བ་ཕྲག་བརྒྱ་འདུལ་བར་གཟིགས་པ་
ལྟར་འཕགས་པའི་རྣམ་འཕྲུལ་བསམ་གྱིས་མི་ཁྱབ་བོ། །དེས་ན་བཀའ་གདམས་གླེགས་ 
བམ་རིན་པོ་ཆེ་ལས། འོད་དཔག་མེད་དངོས་དྲི་མ་མེད་པ་དེས། །ཨོ་རྒྱན་ཡུལ་དུ་ཇི་སྐད་ 
སྨྲས་པ་བཞིན། །བདག་ཀྱང་གནས་དེར་ལྷ་འདྲེ་འདུལ་དུ་འགྲོ། །ཞེས་པ་ལྟར་སྔོན་གྱི་
ཐུགས་བསྐྱེད་སྨོན་ལམ་དབང་གིས་ཆོས་ལྡན་ཆོས་བཞིན་སྐྱོང་བའི་རྒྱལ་པོ་ཁྲི་སྲོང་ལྡེའུ་
བཙན་གྱི་ཐུགས་བསྐྱེད་སྐྱ་རེངས་དཀར་པོས་མདུན་བསུས་ཏེ། པད་འབྱུང་ཐུགས་རྗེའི་
འོད་སྣང་བོད་ཡུལ་མུན་པའི་གླིང་དུ་སྤྱན་དྲངས་ཚེ་ནག་ཕྱོགས་མུན་པའི་སྨག་རུམ་སྐད་
ཅིག་གིས་སངས་ནས། དཀར་ཕྱོགས་སངས་རྒྱས་བསྟན་པ་གསལ་བར་མཛད་དེ་བོད་
ཁམས་དཀར་པོའི་ཆོས་ཀྱིས་ཁྱབ་སྟེ་ཆོས་ཚིགས་ཀྱི་ཡུལ་དབུས་སུ་བསྒྱུར། མདོ་སྔགས་
མི་ནུབ་བསྟན་པའི་རྒྱལ་མཚན་ལེགས་པར་བསྒྲེངས་ཤིང༌། འཆད་ཉན་སྒོམ་བསྒྲུབ་ཀྱི་
ཆོས་དང་དཀར་པོའི་སྙན་པས་ས་གསུམ་ཁྱབ་པ། ལུང་རིགས་སེང་གེའི་སྦར་མོས་རྒོལ་
ངན་ཀླད་པ་འགེམས་ཤིང༌། སྨིན་གྲོལ་ཆོས་ཀྱི་བདུད་རྩིས་སྐལ་ལྡན་ལ་དགའ་སྟོན་འགྱེད་ 
དེ་རྗེས་འབངས་འདུས་པ་རྒྱ་མཚོ་སྒྲུབ་སྡེ་ཕྱི་དང་། བྱེ་བྲག་བཀའ་བབས་རིག་འཛིན་
56

༄༅། །ཟབ་གཏེར་ཆོས་ཀྱི་མཛོད་ཁང༌།
ཉེར་ལྔ། ཐུགས་སྲས་སྙིང་གི་བུ་དགུ་སོགས་སྐལ་བཟང་སྔགས་ཀྱི་གདུལ་བྱ་ཐུན་མོང་ 
མ་ཡིན་པ་རྣམས་རང་རང་ལ་ལས་འཕྲོ་དང་མཐུན་པའི་དཀྱིལ་འཁོར་དུ་བཅུག་སྟེ་དབང་
བསྐུར་ཞིང༌། མེ་ཏོག་གངས་ལ་དབབ་པའི་ལྷ་རེ་བསྒྲུབས་པས་གྲུབ་འབྲས་ཕྲལ་དུ་སྨིན་ 
ཏེ་རྣལ་འབྱོར་གྲུབ་པའི་དབང་ཕྱུག་རྣམས་ཀྱིས་བོད་ཁམས་ཁྱབ་པར་མཛད། 
སླད་མའི་གདུལ་བྱ་མགོན་མེད་རྣམས་ལ་ཐུགས་བརྩེ་བས་མ་བཟོད་ནས། བོད་
ཁམས་ཀྱི་གནས་ཡུལ་རྣམས་སུ་རྫུ་འཕྲུལ་གྱི་ཞབས་ཀྱིས་བཅགས། ཏིང་ངེ་འཛིན་གྱིས་
བྱིན་གྱིས་བརླབས་ཤིང་རི་བྲག་མཚོ་གླིང་རྣམས་སུ་གཏེར་གྱིས་བཀང་སྟེ་སྨོན་ལམ་གཏད་
རྒྱས་བཏབ་སྟེ་དུས་བབས་གཏེར་སྟོན་རིམ་གྱིས་འབྱུང་བ་ལུང་བསྟན་པ་སོགས་བཀའ་
དྲིན་ནམ་མཁའ་དང་མཉམ་པར་མཛད་པ། ཐང་ཡིག་ལས། དུས་ངན་སྙིགས་མའི་སེམས་
ཅན་ང་ཡིས་སྐྱོབ༔ དུས་གསུམ་རྒྱུན་ཆད་མེད་པར་ང་ཡིས་གཟིགས༔ ངན་སོང་གསུམ་ 
དུ་སྐྱེས་ཀྱང་བླུ་རུ་འོང་༔ བོད་ལ་དྲིན་ཆེར་བྱས་ཀྱང་དྲིན་མི་གོ༔ ཞེས་གསུངས་པ་ལྟར་ 
དེང་སང་རྒྱུ་མཚན་མི་ཤེས་པ་ཕལ་ཆེ་བས་ཨོ་རྒྱན་ཆེན་པོ་འདི་སྔ་འགྱུར་གསང་སྔགས་ 
རྙིང་མ་པ་ཙམ་ལས། ཕྱི་འགྱུར་གསར་མ་རྣམས་ཀྱི་བསྟན་པ་ལ་བཀའ་དྲིན་ཆེ་བ་ཡེ་མི་ 
དྲན་ཀྱང༌། ཨོ་རྒྱན་ཆེན་པོའི་ཐུགས་རྗེ་ལ་ཉེ་རིང་དང་གྲུབ་མཐའ་ལ་ཕྱོགས་རིས་མི་མངའ་ 
བ་ནི་སངས་རྒྱས་རྣམས་ཀྱི་ཁྱད་ཆོས་ཡིན། སྔོན་ཨ་མདོ་ཞབས་དཀར་ཚོགས་དྲུག་རང་
གྲོལ་གྱིས་སྔ་འགྱུར་གསང་སྔགས་རྙིང་མའི་གྲུབ་མཐའ་རང་རྐང་ཚུགས་པ་ཡང་གསང་ 
རྫོགས་པ་ཆེན་པོའི་ཆོས། ཨོ་རྒྱན་སྤྲུལ་པའི་གླེགས་བམ་ངོ་མཚར་དང་ཡ་མཚན་ཆེ་བ་ 
ཞིག་འབྲི་བར་དགོངས་ཚེ། དེ་མ་ཐག་ཞལ་གཟིགས་ནས་དེས་མི་ཕན་ལས་ཉན་ཐོས་ 
ཐེག་པ་ནས་བཟུང་སྟེ་ཡར་ཕྱག་རྫོགས་དབུ་གསུམ་བར་ཐུན་མོང་བའི་བློ་སྦྱོང་དང་ས་ལམ་
57

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གྱི་རྣམ་གཞག་པའི་རིམ་པ་མ་འཆུགས་པར། ཨོ་རྒྱན་སྤྲུལ་པའི་གླེགས་བམ་ཆེན་མོ་ཞིག་
བྲིས་ན་རིས་མེད་ཀྱི་བསྟན་པ་དང་གདུལ་བྱ་ལ་ཕན་ཐོགས་ལྷག་པར་ཆེ་བའི་ལུང་བསྟན་
པ་ལྟར་བྲིས་པས། ས་དགེ་རྙིང་གསུམ་སོགས་ལུང་རིགས་སྨྲ་བའི་མཁས་པ་ཆེན་པོ་
རྣམས་ཀྱི་ཡིད་དབང་ཅིག་ཆར་དུ་འཕྲོག་པའི་བསྟན་བཅོས་ཁྱད་འཕགས་སུ་གྱུར་པ་དང༌།
མཉམ་མེད་ཇོ་བོ་རྗེ་དཔལ་ལྡན་ཨ་ཏི་ཤ་སོགས་བསྒྲུབ་བརྒྱུད་ཤིང་རྟ་ཆེན་པོ་བརྒྱད་ཀྱི་
བསྟན་པའི་བདག་པོ་མང་པོའི་སྤྲུལ་པ་དང༌། གསར་རྙིང་རིས་མེད་ཀྱི་མཁས་གྲུབ་དམ་
པ་ཨོ་རྒྱན་པདྨའི་ཞབས་དྲུང་དུ་སྐྱེས་ནས་བཞུགས་ཚུལ་གཏེར་ལུང་ཡིད་ཆེས་པ་མང་
པོར་བཞུགས། དེ་སོགས་ཀྱང་གང་ལ་གང་འདུལ་གྱིས་སྔགས་པ་དང༌། རབ་བྱུང༌། མཁས་
པ་གཏེར་སྟོན་སྣ་ཚོགས་སུ་སྤྲུལ་ནས་རིས་མེད་ཀྱི་བསྟན་པ་དང་མགོན་མེད་ཀྱི་སེམས་
ཅན་ལ་ཕན་ཐོགས་རྒྱ་ཆེར་མཛད་པ་དང༌། ཉིན་རེ་བཞིན་དུ་དུས་གསུམ་རྒྱུན་མི་ཆད་
པར་འབྱོན་པར་ཐུགས་དམ་ཞལ་གྱིས་བཞེས་ལ་ནམ་ཡང་འདའ་བར་མི་མངའ་འོ། །བོད་
དུ་དགུང་ལོ་བརྒྱ་དང་བཅུ་གསུམ་བཞུགས་པར་གྲགས་ཀྱང༌། དོན་ལ་ཆོས་རྒྱལ་ཆེན་པོ་
དགུང་ལོ་ཉེར་ལྔའི་ཐོག་བོད་དུ་བྱོན། ང་དགུ་འམ་རེ་དགུའི་ཐོག་གཤེགས་ཞེས་ལུགས་
སྲོལ་གཉིས་སུ་སྣང༌། གང་ལྟར་ཡང་གཤེགས་རྗེས་རྒྱལ་སྲས་མུ་ཏིག་བཙན་པོ་ལ་ཐུགས་
བརྩེ་བས་ལོ་བཅུ་གསུམ་བཞུགས་པས་མ་མཐའ་ཡང་ང་བདུན་ཕར་མ་བཞུགས་ཀྱང་ཉེ་
ལོ་རྩི་ན་བརྒྱ་དང་བཅུ་གསུམ་མངོན། དེ་རྗེས་བོད་ཀྱི་གདུལ་བྱའི་འགྲོ་དོན་རེ་ཞིག་རྫོགས་ 
པར་གཟིགས་ནས། པདྨ་འབྱུང་གནས་ཐུགས་རྗེ་ཤར་ནུབ་མེད༔ བོད་ལ་ཐུགས་རྗེའི་ 
ཉི་ཟེར་འཆད་མི་སྲིད༔ ང་ནི་གདོང་དམར་སྲིན་པོའི་ཡུལ་དུ་འགྲོ༔ མ་རུང་སྲིན་པོ་ཆོས་ 
ལ་བཙུད་དུ་འགྲོ༔ ཞེས་བཀའ་བསྩལ་གནང་ཚེ།
58

༄༅། །ཟབ་གཏེར་ཆོས་ཀྱི་མཛོད་ཁང་།
བོད་ཀྱི་རྒྱལ་བློན་འབངས་འཁོར་དང་བཅས་པའི་སེམས་གདུང་ལུས་འདར་མིག་ 
མཆི་མ་འཁྲུག་བཞིན། ད་དུང་བོད་གྱི་རྗེ་འབངས་གདུལ་བྱ་དང་བསྟན་པ་ལ་ཕན་པའི་ 
ཕྱིར་དུ། དུས་བསྐལ་པ་ཇི་སྲིད་བར་དུ་བཞུགས་པའི་གསོལ་བ་ཡང་ནས་ཡང་དུ་བཏབ་ 
ཀྱང༌། སྲིན་པོ་འདུལ་བའི་དུས་ལ་བབས་པར་གཟིགས་ནས་བཀའ་མ་གནང་བར་སྲིན་ 
པོར་ཡུལ་གླིང་ཆེན་པོ་ལྔ་ཡོད་དེ། པད་འབྱུང་མིན་པ་སུས་ཀྱང་མི་ཐུབ་པས༔ ང་འགྲོ་ལྷོ་ 
ནུབ་སྲིན་པོ་འདུལ་དུ་འགྲོ༔ ཞེས་གསུངས་ནས་འབྱོན་པར་ཐག་ཆོད་ཚེ། ལྷ་སྲས་མུ་
ཏིག་བཙན་པོས་གཙོར་མཛད་རྗེས་འབངས་འདུས་པ་རྒྱ་མཚོ་རྣམས་ཀྱིས་མོན་ཡུལ་གུང་
ཐང་ལ་ཁ་བར་སྐྱེལ་མ་མཛད། ཡེ་ཤེས་དང་ལས་ཀྱི་མཁའ་འགྲོ་མ་མང་པོ་བསུ་མར་
བྱོན་ནས་བར་སྣང་འཇའ་འོད་ཀྱི་ལམ་ནས་ལྷོ་ནུབ་རྔ་ཡབ་ཟངས་མདོག་དཔལ་གྱི་རི་
པདྨ་འོད་ཀྱི་ཕོ་བྲང་དུ་ཞབས་སེན་གྱི་པད་མོ་བཞག་པ་དང་མཉམ་དུ། སྲིན་རྒྱལ་རཀྴ་
ཐོད་ཕྲེང་གི་རྣམ་པར་ཤེས་པ་འོག་མིན་གྱི་ཞིང་དུ་གནས་སྤར་ནས་དེའི་ལུས་ལ་སྤྲུལ་པ་
ཞུགས་ཏེ་ཐབས་ལ་མཁས་པའི་སྲིན་པོ་རྣམས་དང་སྤྱོད་ཚུལ་མཐུན་པའི་སྒོ་ནས་དབང་
དུ་བསྡུས་ཏེ་ཆོས་ལ་བཙུད་ནས་སྲིན་ཡུལ་མུན་པའི་གླིང་དུ་ཆོས་ཀྱི་ཉི་མ་ཤར་བར་མཛད།
ཁྱད་པར་དུ་སྲིན་པོ་རྣམས་གཙང་སྨེ་གཉིས་འཛིན་གྱི་རྟོག་པ་མི་མངའ་བས། གསང་བ་
སྔགས་ཀྱི་གདུལ་བྱ་ཐུན་མོང་མ་ཡིན་པར་གྱུར་པས། འབྲས་བུ་སྔགས་ཀྱི་ཆོས་འཁོར་
རྟག་ཏུ་བསྐོར་ཞིང་རྣལ་འབྱོར་གྲུབ་ཐོབ་ཕོ་མོས་སྲིན་ཡུལ་གང་བ་སོགས་གནས་སྐབས་
སེམས་ཅན་མང་པོ་སྲོག་གི་འཇིགས་པ་ལས་བསྐྱབས་པ་དང༌། མཐར་ཐུག་སྲིན་པོ་རྣམས་
འཁོར་བའི་སྡུག་བསྔལ་ལས་སྐྱོབ་པ་བཅས་སྲིན་ཡུལ་དུ་བསྟན་འགྲོ་ལ་ཕན་པའི་མཛད་
ཕྲིན་རྣམ་པར་དཀར་བའི་ཚུལ་བརྗོད་ཀྱིས་མི་ལོང༌། ཟངས་མདོག་དཔལ་རིའི་རྟེན་དང་
59

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བརྟེན་པའི་རང་བཞིན་སྨོན་ལམ་གཞུང་ནས་གསལ་བས་འདིར་མི་བཀྲོལ། 
ད་དུང་འདི་འོག་རྒྱལ་ཚབ་བྱམས་པ་འཇིག་རྟེན་འདིར་འབྱོན་པའི་དུས་སུ། ཆོས་ 
རྒྱལ་འགྲོ་བ་ཀུན་སྐྱོང་དུ་སྤྲུལ་ནས་བརྟན་དང་འགྲོ་བའི་དོན་རླབས་ཆེན་མཛད་པ་དང་། 
དེ་ནས་བཟུང་སངས་རྒྱས་མོས་པའི་བར་བསྐལ་བཟང་སངས་རྒྱས་ནམ་འབྱོན་པའི་དུས་
རྣམས་སུ། པདྨ་འབྱུང་གནས་དེ་སྙེད་རེ་བྱོན་ནས་ད་ལྟ་དང་ཚུལ་མཐུན་པར་ཁམས་གསུམ་ 
བདེ་ལ་བཀོད་ནས། རྨད་བྱུང་ཀུན་བཟང་ཐུགས་ཀྱི་བསྟན་པའམ་གསང་སྔགས་འབྲས་ 
བུའི་བསྟན་པ་གསལ་བར་བྱས་ཏེ་སྐལ་ལྡན་ལས་འཕྲོ་ཅན་མང་པོ་འབད་མེད་དུ་གྲོལ་ 
བར་མཛད་པས་མཚོན། ཁམས་གསུམ་འཁོར་བ་མ་སྟོངས་ཀྱི་བར་དུ་པདྨ་འབྱུང་གནས་ 
ཐུགས་རྗེ་དང་ཕྲིན་ལས་རྒྱུན་ཆད་མེད་པས། དུས་གསུམ་སངས་རྒྱས་ཐམས་ཅད་ལས་ 
བཀའ་དྲིན་དང་ཐུགས་རྗེ་ལྷག་པར་ཆེ་ཞིང་མྱུར་བ་དང༌། དགོངས་པ་སངས་རྒྱས་ཀུན་ 
དང་མཉམ་པ་དང༌། མཛད་པ་སངས་རྒྱས་ཐམས་ཅད་དང་མཐུན་པ་དང༌། རབ་འབྱམས་ 
དཀྱིལ་འཁོར་རྒྱ་མཚོའི་མངའ་བདག མ་ལུས་འགྲོ་བ་འདྲེན་པའི་དེད་དཔོན། བསྐལ་ 
བཟང་སངས་རྒྱས་སྟོང་གི་རྒྱལ་ཚབ། གསང་གསུམ་ཡོན་ཏན་མི་ཟད་རྒྱ་མཚོ་ལ་དབང་
བསྒྱུར་བའི་བདག་ཉིད་དུ་ལུང་རིགས་ཡང་དག་གི་ཚད་མས་གྲུབ་བོ། །ཚུལ་འདི་རྣམས་
མེད་པ་ལ་ཡོད་པར་སྒྲོ་བཏགས་ཏེ་རང་འདོད་ཕྱོགས་ཞེན་གྱིས་བླུན་གཏམ་ཨུ་ཚུགས་སྨྲ་
བ་ནི་མ་ལགས་ཏེ། རྒྱ་བོད་གཉིས་ཆའི་མཁས་དང་གྲུབ་པའི་དབང་ཕྱུག་ཡོངས་གྲགས་
ཐམས་ཅད་ཀྱིས་གཙུག་གི་ནོར་བུ་བཞིན་དུ་མགྲིན་གཅིག་དབྱངས་གཅིག་ཏུ་ཨ་ལ་ལ་ཧོ་ 
ཞེས་བསྔགས་བརྗོད་གསེར་གྱི་མེ་ཏོག་ལན་གཅིག་མ་ཡིན་པར་ནམ་དུ་ཡང་འཐོར་བའི་
ཚུལ་བརྗོད་ཀྱིས་མི་ལང་ངོ་། །
60

༄༅། །ཟབ་གཏེར་ཆོས་ཀྱི་མཛོད་ཁང༌།
གལ་ཏེ་སྨོན་ལམ་ལོག་པའི་བདུད་རིགས་སུ་གྱུར་པ་འགས་འཁུ་ཞིང་ལོག་ལྟ་དང་སྐུར་
འདེབས་བྱེད་པ་འབྱུང་སྲིད་ནའང༌། དཔེར་ན་ནམ་མཁའ་ལ་ངན་སེམས་ཀྱིས་མི་གཙང་ 
བ་འཐོར་ན་ནམ་མཁའ་ལ་མི་གོས་པར་མ་ཟད། རང་གི་མགོ་ཐོག་ཏུ་བབས་པ་བཞིན་དུ།
རང་ཉིད་ལས་ངན་བསགས་པའི་རྒྱུ་ལས་བ་སྤུའི་ཁུང་བུ་གཅིག་གི་ཡོན་ཏན་ལ་གནོད་ 
ནུས་པ་མིན་ནོ། །ཇི་སྐད་དུ། ལོ་རྒྱུས་དོན་གྱིས་མ་བཤད་ན། །ཡིད་མི་ཆེས་པའི་སྐྱོན་དུ་ 
འགྱུར། །ཞེས་པ་ལྟར་ལོ་རྒྱུས་གསལ་དག་ཅིག་མ་བརྗོད་ན་ཡིད་ཆེས་ཀྱི་དད་པ་མི་སྐྱེ། 
དད་པ་མ་སྐྱེས་ན་ཁ་ཚིག་སྟོང་པས་གསོལ་འདེབས་དང་སྨོན་ལམ་བཏབ་ཀྱང་འགྲུབ་དཀའ་ 
བའི་ཚུལ་ལ་བསམས་ནས། རྗེས་འཇུག་སྤྱི་ལ་ཕན་སེམས་བསམ་པ་དཀར་པོས་ལེགས་ 
པཪ་བྲིས་པས་སྐལ་ལྡན་རིག་འཛིན་ཨོ་རྒྱན་པདྨའི་རྗེས་འཇུག་རྣམས་ཀྱིས་ཀུན་ནས་
རབ་ཏུ་སྤྲོ་བཞིན་སྙིང་གི་ཕུག་ནོར་དམ་པ་མཛོད་ཅིག སྨྲས་པ། རྒྱལ་དང་རྒྱལ་བའི་
སྲས་པོ་ཐམས་ཅད་དང༌། །རབ་འབྱམས་དཀྱིལ་འཁོར་རྒྱ་མཚོ་མ་ལུས་ཀུན། །གཅིག་ 
འདུས་གསང་གསུམ་ཡོན་ཏན་མི་ཟད་གཏེར། །མཛོད་འཆང་ཨོ་རྒྱན་པད་མས་རྗེས་
བཟུང་ཤོག །
གཉིས་པ་གཞུང་དོན་བཤད་པ་ལ། མཚན་སྨོས་པའི་སྒོ་ནས་གཞུང་ངོས་འཛིན་པ། གཞུང་
བཤད་པའི་སྒོ་ནས་སྨོན་ལམ་འདེབས་པ། ལེགས་པར་བཀྲལ་བའི་སྒོ་ནས་བརྩམ་བྱང་
བསྟན་པ་དང་གསུམ་ལས། ཐོག་མར་མཚན་སྨོས་པའི་སྒོ་ནས་གཞུང་ངོས་འཛིན་པ་ནི།
ཟངས་མདོག་དཔལ་རིའི་སྨོན་ལམ་རིག་འཛིན་ཐེམ་སྐས་བཞུག་སོ། །དེ་ཡང་དུས་གསུམ་
སངས་རྒྱས་ཐམས་ཅད་ཀྱི་ཐུགས་དང་གཉིས་སུ་མེད་པ། ཨོ་རྒྱན་གྱི་སློབ་དཔོན་པདྨ་ 
འབྱུང་གནས་ཀྱི་ཐུགས་རྣམ་པར་མི་རྟོག་པའི་ཡེ་ཤེས་ཆེན་པོ་ནང་དབྱིངས་གཏིང་གསལ་
61

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཀ་དག་གི་རང་གདེང་ཕྱི་གསལ་ལྷུན་གྲུབ་ཀྱི་སྣང་ཆ་སྤྲུལ་པའི་ཞིང་མཆོག་ལྷོ་ནུབ་རྔ་
ཡབ་ཟངས་མདོག་དཔལ་གྱི་རི་བོའི་དབུས་ན། པདྨ་འོད་ཀྱི་ཕོ་བྲང་དུ་ལྷ་ཨོ་རྒྱན་པདྨའི་
ཞབས་དྲུང་དུ་ཚེ་འདི་དང་འཆི་ཁ་བར་དོ་ལས་ཕྱི་མི་འགྱང་བར་སྐྱེ་བའི་སྨོན་ལམ། སྐལ་
ལྡན་རིག་པ་འཛིན་པ་རྣམས་ཀྱིས་དང་འདོད་ཡིད་ཆེས་ཀྱི་དད་པ་རྩེ་གཅིག་པའི་སྒོ་ནས་
བསྐྱེད་རྫོགས་དང་རྫོགས་པ་ཆེན་པོའི་མྱུར་ལམ་ལ་བརྟེན་ནས་དཀའ་ཚེགས་མེད་པར་
བདེ་བླག་ཉིད་དུ་སྒྲོད་པའི་ཐེམ་སྐས་བཟང་པོ་གཞུང་འདི་ན་ཡོད་དོ་ཞེས་པའང་བཞུགས་ 
སོ༑ ༑འདིས་ཁྱད་ཆོས་བཞི་དང་ལྡན་པ་སྟོན་ཏེ་ཞིང་གི་ཁྱད་པར་ཟངས་མདོག་དཔལ་ 
གྱི་རི་བོ། བསམ་པའི་ཁྱད་པར་སྨོན་ལམ་རྣམ་པར་དག་པ། གང་ཟག་གི་ཁྱད་པར་སྐལ་ 
ལྡན་རིག་འཛིན་པ། ལམ་གྱི་ཁྱད་པར་མྱུར་དུ་བསྒྲོད་པའི་ཐེམ་སྐས་ཞེས་སོ། །དེ་ཡང་ 
མཚོན་བྱ་དོན་གྱི་ཟངས་མདོག་དཔལ་རི་ནི་རང་གི་ལུས་ཀྱི་ནང་སྙིང་ཟངས་མདོག་དཔལ་ 
གྱི་རི་བོ། དེའི་དཀྱིལ་ན་མི་ཤིགས་ཐིག་ལེ་དྭངས་མ་ལྔ་འདུས་ཡེ་ཤེས་རང་འོད་འཁྲིགས་ 
པ༑ ཕྱི་ནང་གསལ་སྒྲིབ་དང་བྲལ་བ་ཟང་ཐལ་ལེ་བ་ཉིད་རང་གནས་ཀྱི་གཞལ་ཡས་ 
ཁང་། གསང་གསུམ་ཡོན་ཏན་མི་ཟད་རྒྱན་གྱི་འཁོར་ལོ་ཡེ་རྫོགས་སུ་ཡོད་པ་ནི་རྒྱན་ 
དང་བཀོད་པ། ཚད་དང་མཚན་ཉིད་ཐམས་ཅད་ཚང་བ། སྤྲོས་པའི་མཐའ་ཐམས་ཅད་ 
དང་བྲལ་བ་ནི་མཐའ་དང་དབུས་མི་མངོན་པ། ཀ་དག་གི་གཤིས་སུ་གློ་བུར་དྲི་མའི་སྐྱོན་ 
གྱིས་མ་གོས་པ་ནི་པདྨ། ཐབས་སྙིང་རྗེ་དང་ཤེས་རབ་སྟོང་པ་ཉིད་ནི་ཉི་མ་དང་ཟླ་གདན། 
ངོ་བོ་རང་བཞིན་ཐུགས་རྗེ་གསུམ་ལྡན་ཡེ་ཤེས་བདེ་བར་གཤེགས་པའི་སྙིང་པོ་ནི་རང་ 
རིག་བླ་མ་པདྨ་འབྱུང་གནས་ཏེ་རང་སྣང་དོན་གྱི་འོག་མིན་ཞེས་ལྷུན་གྲུབ་ནང་གདེང་གི་ 
ཕྱི་རྒྱ་མ་རལ་བར་ཡེ་ནས་རང་དང་འདུ་འབྲལ་མེད་པར་ནང་གསལ་དུ་བཞུགས་པའོ།
62

༄༅། །ཟབ་གཏེར་ཆོས་ཀྱི་མཛོད་ཁང༌།
དེའི་རང་གདངས་ཕྱིར་གསལ་དུ་ཤར་ཚེ་མཚོན་བྱེད་རྟགས་ཀྱི་ཟངས་མདོག་དཔལ་རིའི་ 
རྟེན་དང་བརྟེན་པའི་རང་བཞིན་དུ་སྣང་བ་ནི་གཞན་སྣང་སྤྲུལ་པའི་ཞིང་ཁམས་ཞེས་བྱའོ། །
ཞིང་འདིར་ལ་ལས་ས་སྤྱོད་དང་། ལ་ལས་མཁའ་སྤྱོད་ཀྱི་ཞིང་ཁམས་ངོས་འཛིན་ལུགས་ 
མང་ཡང༌། ཀུན་མཁྱེན་རིག་འཛིན་འཇིགས་མེད་གླིང་པའི་དགོངས་གཏེར་ནམ་མཁའ་
མཛོད་ཀྱི་ཆོས་སྡེ་ལས་བྱུང་བའི་དཔལ་རིའི་སྨོན་ལམ་དང༌། འཆད་རྒྱུའི་གཞུང་འདི་ 
གཉིས་ཀའི་དགོངས་དོན་མཁའ་སྤྱོད་ཀྱི་ཞིང་ཁམས་ཕྱེད་སྤྲུལ་ལོངས་སྐུར་བཞེད་པར་ 
མངོན། ཡུམ་ཀ་ལས། གླིང་གི་གླིང་མཆོག་རྔ་ཡབ་གླིང་༔ དོན་ལ་འོག་མིན་བདེ་ཆེན་ 
ཞིང་༔ རྣམ་པ་མཁའ་སྤྱོད་སྤྲུལ་པའི་གནས༔ ཞེས་གསུངས་པ་ལྟར་རོ། །རྒྱུ་མཚན་ཉིད་ 
ཐེག་པའི་སྐབས་སུ་དགུ་པ་ལ་ལོངས་སྐུ་བཏགས་པ་བ་བཅུ་པ་ལ་མཚན་ཉིད་པ་བཞེད་ 
པ་ལྟར་ཞིང་འདིར་བཞུགས་པའི་རྣལ་འབྱོར་དབང་ཕྱུག་རྣམས་སྔགས་རང་ལུགས་ཀྱི་ 
ས་ལམ་མཐོ་བའི་ཁྱད་པར་རོ། །ལར་མཐོ་རིས་དང་ངན་སོང་། འཁོར་བ་དང་མྱང་འདས།
སྤྲུལ་སྐུ་དང་ལོངས་སྐུའི་སྣང་ཚུལ་བཟང་ངན་ཐམས་ཅད་དང་། ནང་ཉེར་ལེན་གཉིས་ 
སྣང་གི་མཚན་འཛིན་དག་མ་དག་གི་ཁྱད་པར་ལས། འོག་མིན་རྟེན་ཅན་ཞིག་གིས་དམྱལ་ 
གནས་ལྕགས་སྲེག་ས་གཞི་ཡང་འོག་མིན་ཞིང་དུ་སྣང་བ་དང༌། དམྱལ་བའི་སེམས་ཅན་ 
ཞིག་གིས་འོག་མིན་བདེ་བ་ཆེན་པོའི་ཞིང་ཡང་དམྱལ་གནས་ལྕགས་མཁར་འབར་བ་ 
ཉིད་དུ་སྣང་བ་ནི། སྒྱུ་འཕྲུལ་རྒྱས་པ་ལས། རང་རིག་ཡང་དག་ལྟ་བའི་བློ་མེད་ན། །འོག་ 
མིན་གནས་ཀྱང་ངན་སོང་གནས་སུ་སྣང༌། །ཐེག་མཆོག་མཉམ་ཉིད་དོན་དེ་རྟོགས་གྱུར་ 
ན༑ ༑ངན་སོང་གནས་ཀྱང་འོག་མིན་ཞིང་དུ་སྣང༌། །ཞེས་གསུངས་པ་ལྟར་ལ་རྣལ་འབྱོར་ 
ས་ལམ་མཐོ་དམན་གྱིས་སྤྲུལ་སྐུ་དང་ལོངས་སྐུའི་ཞིང་ཁམས་རང་སྣང་བའོ། །
63

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བར་དུ་གཞུང་བཤད་པའི་སྒོ་ནས་སྨོན་ལམ་འདེབས་པ་ལ་ངོ་མཚར་བའི་གཏམ་ 
གྱིས་སྤྲོ་བ་སྐྱེད་པ། དུས་རང་བཞིན་རྒྱས་པར་བཤད་པ། མཐུན་འགྱུར་བདེན་ཚིག་བརྗོད་ 
པ་དང་གསུམ་ལས། དང་པོ་ངོ་མཚར་བའི་གཏམ་གྱིས་སྤྲོ་བ་བསྐྱེད་པ་ནི། ཨེ་མ་ཧོ། 
ཞེས་པ་ངོ་མཚར་བའི་ཚིག་སྟེ། ཅི་ལ་ངོ་མཚར་ན། གོང་དུ་ཇི་སྐད་བཤད་པའི་ཨོ་རྒྱན་ 
པདྨའི་རྣམ་ཐར་ཡ་མཚན་ཆེ་བའི་ཚུལ་ལ་ལེགས་པར་བསམས་ནས་ཡིད་གཉིས་ཐེ་ཚོམ་
མེད་པར་ཚུལ་བཞིན་དུ་བསྒྲུབ་ན། དུས་གསུམ་སངས་རྒྱས་ཐམས་ཅད་དུས་གཅིག་ཏུ་ 
གྲུབ་ནས་ཞལ་མཐོང་བ་དང་ཁྱད་མེད་དེ། ང་མཐོང་སངས་རྒྱས་ཐམས་ཅད་མཐོང་༔ ང་
བསྒྲུབས་སངས་རྒྱས་ཐམས་ཅད་འགྲུབ༔ ང་ནི་བདེ་གཤེགས་འདུས་པ་ཡིན༔ ཞེས་གསུངས་
པ་བཞིན་རང་ལ་ཉེར་ལེན་གྱི་དད་པ་ཐུན་མོང་མ་ཡིན་པ་ཞིག་ཡོད་ན། ཨོ་རྒྱན་ལ་ཐུགས་
རྗེ་དང་བྱིན་རླབས་འཕོ་འགྱུར་མི་མངའ་ཞིང་ལྷ་གཞན་ལས་ལྷག་པར་མྱུར་བ་ཞལ་གྱིས་
བཞེས་པས། སྙིང་ནས་ཁྱེད་ཤེས་བློ་གཏད་ཀྱི་ངང་ནས་གསོལ་འདེབས་དང་སྨོན་ལམ་
བཏབ་ན་ཚེ་འདིར་བསམ་པའི་དོན་ཐམས་ཅད་འགྲུབ་པ་དང༌། འགལ་རྐྱེན་མི་མཐུན་
པའི་ཕྱོགས་ཐམས་ཅད་ཉེ་བར་ཞི་ཞིང༌། མཐུན་རྐྱེན་ལེགས་པའི་ཡོན་ཏན་ཐམས་ཅད་
འཕེལ་ཞིང་རྒྱས་པ་དང༌། མི་ནོར་ཆོས་གསུམ་ཐམས་ཅད་དབང་དུ་འདུ་ཞིང༌། གནོད་
བྱེད་ལོག་པར་འདྲེན་པ་ནག་ཕྱོགས་བདུད་རྣམས་ཚར་གཅོད་པ་སོགས་ལས་བཞིའི་འཕྲིན་
ལས་རབ་འབྱམས་འབད་མེད་ཡིད་བཞིན་དུ་འགྲུབ་སྟེ། རབ་ཚེ་འདིར་དངོས་སམ་ཉམས་
དང་རྨི་ལམ་གང་རུང་ལ་དཔལ་རི་པདྨ་འོད་ཀྱི་ཕོ་བྲང་དུ་ཕྱིན་ནས། རྒྱལ་དབང་པདྨ་འོད་
འབར་ཞལ་མཇལ་གསུང་ཐོས་དབང་བསྐུར་ལུང་བསྟན་དབུགས་དབྱུང་ཐོབ་པ་དམ་པ་
གོང་མའི་རྣམ་ཐར་ལྟར་དང༌། འབྲིང་འཆི་སྲིད་ཀ་དག་གཞིའི་འོད་གསལ་ཤར་ཚེ་སྔར་
64

༄༅། །ཟབ་གཏེར་ཆོས་ཀྱི་མཛོད་ཁང༌།
འདྲིས་འོད་གསལ་མ་བུ་འདྲེས་ནས་ཨོ་རྒྱན་ཆེན་པོའི་ཐུགས་དང་གཉིས་སུ་མེད་པར་གཞི་
ཐོག་ནས་གྲོལ་བའམ། ཡང་ན་གཞི་སྣང་ལྷུན་གྲུབ་སྒོ་བརྒྱད་ཀྱི་སྣང་བ་ཤར་བ་དང་མཉམ་ 
དུ་པདྨ་འོད་ཀྱི་ཕོ་བྲང་རྟེན་དང་བརྟེན་པའི་རང་བཞིན་གསལ་སྣང་བཀྲ་ཡ་ལེ་ཤར་མ་ཐག་ 
ཞིང་དེར་སྐྱེ་བ་དང༌། ཐ་མ་རྣམ་སྨིན་སྲིད་པ་བར་དོའི་སྣང་བ་ཤར་ཚེ་རྗེས་དྲན་དྲུག་ལས་ 
ལྷ་ཨོ་རྒྱན་པདྨ་རྗེས་སུ་དྲན་པའི་མོད་ལ་སྐད་ཅིག་གིས་ཞབས་དྲུང་དུ་ཕྱིན་པ་དང༌།ཡང་
ཐ་ཨོ་རྒྱན་ཆེན་པོའི་ཐུགས་རྗེས་མངལ་སྒོ་ངན་པ་འགགས་ནས་ཕ་མ་ཆོས་ལྡན་རིགས་
བཟང་ཞིག་གི་མངལ་དུ་ཞུགས་ནས་དལ་འབྱོར་རྟེན་བཟང་མི་ལུས་རིན་པོ་ཆེ་ཐོབ་སྟེ་
སྐྱེས་མ་ཐག་ཏུ་སྔོན་སྦྱངས་ལས་འཕྲོའི་བག་ཆགས་རིགས་སད་ནས། ལྷ་ཨོ་རྒྱན་པདྨའི་ 
རྗེས་སུ་ཞུགས་ཏེ་ལམ་བསྐྱེད་རྫོགས་རྫོགས་ཆེན་གསུམ་དང་འབྲེལ་པའི་སྨོན་ལམ་གྱིས་ 
མཚམས་སྦྱར་ཏེ་ཞིང་དེར་སྐྱེ་བ་ཨོ་རྒྱན་ཆེན་པོའི་ཐུགས་རྗེ་དང་རང་གི་མོས་འདུན་གྱི་ 
སྟོབས་ལས་གྲུབ་བོ། །ཨོ་རྒྱན་ཉིད་ལ་འགྲོ་དོན་རྒྱུན་མི་ཆད་པའི་ཐུགས་རྗེ་དང༌། ཆོས་ 
ལྡན་རྒྱལ་པོ་སྐྱོང་བའི་ཐུགས་རྗེ་དང༌། བརྩེ་གདུང་རྒྱུན་ཆད་མེད་པའི་ཐུགས་རྗེ་དང༌། འགྲོ་ 
དོན་སྟོབས་ཆེན་མཛད་པའི་ཐུགས་རྗེ་དང༌། དད་ལྡན་མཐོ་རིས་འདྲེན་པའི་ཐུགས་རྗེ་ 
དང་ལྔ་དམ་བཅའ་ཞལ་བཞེས་གནང་བ་བསམ་ལྷུན་ལྟར་རོ། །
གཞན་ལས་ཀྱང༌། ང་ཡི་རྗེས་འཇུག་སུ་དང་སུས་བསྒྲུབས་ཀྱང་༔ རྔ་ཡབ་གླིང་ནས་ 
ཨོ་རྒྱན་པདྨ་ངས༔ རྒྱུན་ཆད་མེད་པར་ཐུགས་རྗེས་མི་གཟིགས་རེ༔ ཐེ་ཚོམ་མེད་དོ་དམ་ 
ཚིག་གཙང་བ་གཅེས༔ ཞེས་དང༌། གང་ཞིག་ལས་ཅན་སྐྱེས་བུ་དད་པ་ཅན༔ གདུང་བས་ 
ང་ལ་གསོལ་བ་འདེབས་བྱེད་ན༔ རྒྱུ་འབྲས་རྟེན་འབྲེལ་སྨོན་ལམ་ཁྱད་པར་གྱིས༔ སངས་ 
རྒྱས་གཞན་ལས་བདག་ཉིད་ཐུགས་རྗེ་མྱུར༔ ཞེས་དང༌། ང་ལ་སྙིང་ནས་གསོལ་བ་འདེབས་
65

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ངེས་ན༔ དུས་ངན་ཚེ་ལོ་བཅུ་པ་ཟློག་ཐབས་ཡོད༔ ཅེས་དང༌། ཁྱད་པར་བྱིན་རླབས་དངོས་ 
གྲུབ་མྱུར་འདོད་ན༔ རྡོ་རྗེ་དྲག་རྩལ་པདྨ་ང་ཉིད་སྒོམས༔ དུས་གསུམ་སངས་རྒྱས་ཡོན་ 
ཏན་བདག་ལ་རྫོགས༔ ང་ཉིད་དྲན་དང་བསྒོམས་པ་ཙམ་གྱིས་ཀྱང་༔ རྒྱལ་བ་སྲས་བཅས་ 
བྱིན་རླབས་དངོས་གྲུབ་ཐོབ༔ ཅེས་དང༌། གསོལ་བཏབ་པད་འབྱུང་ང་ལས་དགོས་འདོད་ 
འབྱུང་༔ སྨོན་ལམ་གང་བཏབ་དེ་ཡིས་དེ་འཐོབ་བྱེད༔ ཅེས་གཏེར་ལུང་རྣམས་སུ་རྒྱ་ཆེར་ 
གསལ་བ་བཞིན། པདྨའི་རྒྱལ་ཚབ་དམ་པ་རྣམས་དང་རྣལ་འབྱོར་གྲུབ་པའི་དབང་ཕྱུག་
རྣམས་ཀྱི་རྣམ་ཐར་དཔང་པོར་བཞུགས་པར་མ་ཟད། སོ་སྐྱེས་དད་ལྡན་རྣམས་ལ་དངོས་སུ་ 
ཐུགས་རྗེ་དང་བྱིན་རླབས་ཞུགས་ཚུལ་གྱི་ལོ་རྒྱུས་ཅུང་ཟད་བཤད་ན། སྔོན་ལེའུ་བདུན་
མ་རྒྱུན་དུ་མི་ཆགས་པར་འདོན་པ་ཞིག་གིས་བར་སྣང་འཇའ་འོད་ཀྱི་གུར་ཁྱིམ་དུ་གུ་རུ་
རིན་པོ་ཆེ་མངོན་སུམ་མཇལ་བ་དང༌། ཚོང་པ་བསམ་ལྷུན་མང་པོ་འདོན་པ་ཞིག་གིས་
ཉིན་གཅིག་རྟ་དྲེལ་རྣམས་ཇག་པས་དེད་ཤོར་འཕྲལ། ཡིད་གཉིས་ཐེ་ཚོམ་མེད་པར་གསོལ་
བ་བཏབ་པས་པདྨ་བཀའ་ཐང་བཀལ་ཡོད་པའི་དྲེའུས་སྣ་དྲངས་ནས་ཕྱིར་བྱུང་བ་དང༌།
རྒན་མོ་གཉིས་ཀྱི་བ་གཉིས་རྐུན་མས་ཁྱེར་བ་ལ་གཅིག་པོས། ཨོ་རྒྱན་ཉིད་ལ་གསོལ་
ཐ་སྙིང་ནས་བཏབ་པས་ར་མདས་རྗེས་ཆོད་པ་བཞིན་བ་རྒན་སྒོ་དྲུང་དུ་སླེབས་བྱུང་བ་
དང་། རྫིའུ་ཞིག་དྲེད་མོས་མནན་ཚེ་གསོལ་བ་བཏབ་མ་ཐག་དྲེད་གནམ་ལ་གཅིག་བལྟས་
ནས་སོང་ཚེ། རྫིའུས་ཀྱང་བར་སྣང་ན་ཨོ་རྒྱན་ཆེན་པོ་ཞལ་མཇལ་བའི་སྣང་བ་ཤར་བ་ 
སོགས་ཡིད་ཆེས་པའི་གཏམ་རྒྱུད་ཤིན་ཏུ་མང་ཡང་ཡི་གེ་མང་བ་ལ་འཇིགས་ནས་མ་བྲིས། 
གོ་བདེ་ཙམ་འདིས་ཆོག་པས་མོས་ལྡན་རྣམས་ཀུན་ནས་རབ་ཏུ་ཡིད་ཆེས་ཀྱི་སྤྲོ་བ་བསྐྱེད་
པ་རིགས་སོ།། །།
66

༄༅། །ཟབ་གཏེར་ཆོས་ཀྱི་མཛོད་ཁང་།
གཉིས་པ་དེའི་རང་བཞིན་རྒྱས་པར་བཤད་པ་ལ། གང་དུ་སྨོན་པའི་ཞིང༌། ཇི་ལྟར་ 
སྨོན་པའི་ཚུལ། སྨོན་ལམ་འགྲུབ་པའི་འབྲས་བུ་བཤད་པ་དང་གསུམ། དང་པོ་སྨོན་པའི་ 
ཞིང་བཤད་པ་ལ། ཕྱོགས་ངོས་འཛིན་པ་དང༌། རྟེན་དང་བརྟེན་པའི་རང་བཞིན་གསལ་ 
བར་བཤད་པ་དང་གཉིས་ལས། དང་པོ་ཕྱོགས་ངོས་འཛིན་པ་ནི། འཛམ་གླིང་བྱེ་བ་ཕྲག་ 
བརྒྱའི་ཞིང་གི་ཆ། །མདོ་སྔགས་བསྟན་པ་དར་བ་གངས་ཅན་ལྗོངས། །འདི་ཡི་ལྷོ་ནུབ་ 
རྔ་ཡབ་ལང་ཀའི་གླིང༌། །ཞེས་པས་སྟོན་ཏེ། དེའང་སྟོང་གསུམ་གྱི་སྟོང་ཆེན་པོ་འཇིག་རྟེན་ 
གྱི་ཁམས་ནི་ལྷོ་འཛམ་བུ་གླིང་འདི་དང་འདྲ་བ་བྱེ་བ་ཕྲག་བརྒྱ་ཡོད་པ་དེའི་གྲངས་ནི་དུང་ 
ཕྱུར་བཅུ་ལ་ཐེར་འབུམ་གཅིག དེ་བཅུ་ལ་ཐེར་འབུམ་ཆེན་པོ་གཅིག དེ་བཅུ་ལ་བྱེ་བ་
གཅིག་དེ་ཕྲག་བརྒྱ་འམ། མངོན་པ་མཛོད་ལས། གླིང་བཞི་དང་ནི་རི་རབ་དང༌། །ཉི་ཟླ་
དང་ནི་འདོད་ལྷ་དང༌། །ཚངས་པའི་འཇིག་རྟེན་སྟོང་ལ་ནི། །སྟོང་ནི་དང་པོ་སྤྱི་ཕུད་འདོད། ། 
དེ་སྟོང་ལ་ནི་སྟོང་གཉིས་པ། །བར་མའི་འཇིག་རྟེན་ཁམས་ཞེས་བྱ། །དེ་སྟོང་ལ་ནི་སྟོང་ 
གསུམ་མོ། །ཞེས་པས་གྲངས་གཞལ་ན་གླིང་བཞི་རི་རབ་ཉི་ཟླ་འདོད་ལྷ་ཚངས་པའི་
འཇིག་རྟེན་དང་བཅས་གཅིག་ནས་རིམ་པར་བགྲངས་པས་དུང་བཅུ་ཐམ་པའོ། །དེ་ཐམས་ 
ཅད་མཆོག་གི་སྤྲུལ་སྐུ་གཅིག་གིས་གདུལ་བར་བྱ་བའི་ཞིང་ཁམས་ཡིན་པ་དེ་དག་གི་ནང་
ཚན་དུ་གཏོགས་པའི་ཡུལ་གྱི་ཆ། སངས་རྒྱས་བསྟན་པའི་གཞི་མ་མདོ་དང་སྙིང་པོ་སྔགས་
ཀྱི་བསྟན་པ་དངོས་མ་ནུབ་པར་དེང་སང་རྒྱས་ཤིང་དར་བས་ཆོས་ཚིགས་ཀྱི་ཡུལ་དབུས་
སུ་གྲགས་པ། བོད་གངས་ཅན་བསིལ་ལྡན་གྱི་ཡུལ་ལྗོངས་འདི་ཡི་ཉི་མ་ལྷོ་ནུབ་ཀྱི་མཚམས་ 
སྔར་སྐུ་འཁྲུངས་ཡུལ་དང་ཉེ་བར་ཨོ་རྒྱན་ཡུལ་གྱི་བྱེ་བྲག་ཏུ་གཏོགས་པ་རྔ་ཡབ་གླིང་ཞེས་
པ་སྟེ། གཏེར་ལུང་ལས། ལྷོ་ནུབ་རྔ་ཡབ་གླིང་ཕྲན་སྲིན་པོའི་ཡུལ༔ སིནྡྷ་རྒྱ་མཚོ་རོལ་པའི་
67

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
མཚོ་གླིང་དུཿ༔ ཀླུ་རྒྱལ་འཇོག་པོ་གནས་པའི་ཁང་སྟེང་དུ༔ པདྨ་འབར་བའི་སྡོང་པོའི་རྩེ་ 
ལས་འཁྲུངས༔ ཞེས་སོ། །དེའི་མཐའ་ན་སྲིན་པོ་ལང་ཀ་པུ་རིའི་གྲོང་ཁྱེར་དང་། ལངྐ་
བརྩེགས་པའི་དུར་ཁྲོད་ཀྱང་ཡོད་པར་བཤད།སྲིན་པོ་རྣམས་ཀྱང་རང་བཞིན་གྱིས་གཙང་
རྨེ་གཉིས་འཛིན་གྱི་རྟོག་པ་ཆུང་བས་གསང་སྔགས་འབྲས་བུའི་བསྟན་པ་སྤེལ་བའི་གདུལ་ 
བྱ་སྣོད་ལྡན་ཡིན་པར་གྲགས་སོ། །
གཉིས་པ་རྟེན་དང་བརྟེན་པའི་རང་བཞིན་གསལ་བར་བཤད་པ་ལ། རྟེན་ཞིང་དང་ 
གཞལ་ཡས་ཁང་གི་བཀོད་པ། བརྟེན་པ་ལྷའི་རང་བཞིན་བཤད་པ་གཉིས་ལས། དང་ 
པོ་རྟེན་ཞིང་དང་གཞལ་ཡས་ཁང་གི་བཀོད་པ་བཤད་པ་ལ། ཞིང་གི་ཡོན་ཏན་ཡིད་ལ་ 
བྱེད་པ། གཞལ་ཡས་ཁང་གི་བཀོད་པ་ཡིད་ལ་བྱེད་པ་གཉིས། དང་པོ་ཞིང་གི་ཡོན་ཏན་ 
ཡིད་ལ་བྱེད་པ་ནི། སྤྲུལ་པའི་ཞིང་མཆོག་ཟངས་མདོག་དཔལ་གྱི་རི། །ཚངས་པའི་འཇིག་ 
རྟེན་སྙོགས་ཚུལ་སྙིང་གི་དབྱིབས། །ཆུ་ཤིང་སྨན་ལྗོངས་པདྨའི་སྐྱེད་ཚལ་དུ། །དྲང་སྲོང་ 
བྱ་ཚོགས་སྦྲང་མའི་གླུ་གར་མས། །ཐེག་གསུམ་ཆོས་སྒྲ་སྒྲོགས་པས་ཉམས་རྟོགས་འཕེལ། ། 
རྣམ་གྲོལ་དབུགས་ཆེན་འབྱིན་པའི་ཞིང་ཁམས་བཞིན། །མཐོང་བ་ཙམ་གྱིས་སྡུག་བསྔལ་ 
ཞི་བྱེད་པའི། །ངོ་མཚར་སྣང་བ་བསམ་གྱིས་མི་ཁྱབ་པ། །དཔལ་རི་པདྨ་འོད་དུ་སྐྱེ་བར་ 
ཤོག །ཅེས་པས་སྟོན་ཏེ། དེའང་འཇིག་རྟེན་གྱི་གླིང་དང་གླིང་ཕྲན་གཉིས་ཀ་མིན་པ་དུས་ 
གསུམ་རྒྱལ་བ་ཀུན་དང་གཉིས་སུ་མེད་པར་ཨོ་རྒྱན་ཆེན་པོའི་ཡེ་ཤེས་ཀྱི་རང་སྣང་ལས་ 
གྲུབ་པའམ་ཏིང་འཛིན་གྱིས་སྤྲུལ་པའི་ཞིང་ཁམས་མཆོག་ཏུ་གྱུར་པ། དབང་གི་ལས་དང་ 
མཐུན་པའི་གསུང་པདྨ་རིགས་ཀྱི་ལྷ་ཡིན་པའི་བརྡ་རྟགས་སུ་ཁ་དོག་ཟངས་སམ་པདྨ་རཱ་ 
གའི་ལྷུན་པོ་ལ་ཉི་འོད་ཕོག་པ་ལྟར་དམར་བའི་མདོག་དང་ལྡན་པ། རྣལ་འབྱོར་ཕོ་མོ་རིག་
68

༄༅། །ཟབ་གཏེར་ཆོས་ཀྱི་མཛོད་ཁང་།
པ་འཛིན་པའམ་གྲུབ་པ་བརྙེས་པ་ཧེ་རུ་ཀ་དཔལ་རྣམས་ཀྱིས་བསྟི་བའི་གནས་སམ་བཞུགས་ 
སའི་རི་དེའི་རྩ་བ་ཀླུའི་རྒྱལ་པོ་འཇོག་པོའི་ཁང་པའི་སྟེང་དུ་ཟུག་པ་དང༌། སྐེད་པ་ཡེ་ཤེས་ 
དང་ལས་ལ་གྲུབ་པའི་དཔའ་བོ་དང་མཁའ་འགྲོ་མང་པོ་སྤྲིན་བཞིན་དུ་འདུ་ཞིང་རྒྱུ་བའི་
ཚོགས་ཁང༌། སྔོན་རཱུ་ཏྲ་འདུལ་བའི་རྫས་བརྒྱད་ཡུལ་བརྒྱད་དུ་བབས་པའི་བྱེ་བྲག ཙིཏྟ་
ཨོ་རྒྱན་ཡུལ་དུ་བབས་པ་ལས༔ རྟེན་འབྲེལ་ཁྱད་པར་ཅན་ལ་གསོལ་བ་འདེབས༔ ཞེས་
པ་དང་ཚུལ་མཐུན་པར་ཀུན་བཟང་ཐུགས་ཀྱི་བསྟན་པའམ་གསང་སྔགས་སྙིང་པོའི་བསྟན་
པ་དར་བའི་རྟེན་འབྲེལ་དུ་རྒྱུ་རིན་པོ་ཆེ་སྙིང་གི་དབྱིབས་དང་འདྲའོ། །གཏེར་སྟོན་ལ་
ལའི་དག་སྣང་དུ་སྙིང་ཆེ་བ་གཅིག་ལ་ཆུང་བ་མང་པོ་འབྱར་བ་དང་འདྲ་གསུངས་སྐད།
རི་དེའི་ཕྱོགས་དང་ཕྱོགས་དང་ཕྱོགས་མཚམས་རྣམས་སུ། ཇི་སྐད་དུ། བསིལ་དང་ཞིམ་
དང་ཡང་དང་འཇམ། །དྭངས་ཤིང་དྲི་མ་མེད་པ་དང༌། །འཐུངས་ན་ལྟོ་ལ་མི་གནོད་པ། ། 
མགྲིན་པ་ལ་ཡང་དེས་མི་གནོད། །ཅེས་པ་ལྟར་ལྷའི་ཆུ་བོ་ཡན་ལག་བརྒྱད་དང་ལྡན་པའི་ 
ཆུ་མཚོ་རྒྱས་ཤིང་བདུད་རྩིའི་ཁྲུས་རྫིང་པདྨས་བརྒྱན་པས་གང་བ། རྩ་བ། སྡོང་པོ། ཡལ་ 
ག༑ ལོ་མ། མེ་ཏོག འབྲས་བུ་རྣམས་རིན་པོ་ཆེ་སྣ་བདུན། སྣ་ལྔ། སྣ་གསུམ། གཅིག་ལས་ 
གྲུབ་པའི་དཔག་བསམ་གྱི་ལྗོན་ཤིང་དང་། ཡང་ན་དབང་གི་ལས་དང་མཐུན་པའི་ཙན་ 
དན་དམར་པོ་དྲི་བསུང་ཞིམ་པོ་བྲོ་བ་ཁོ་ནས་ཁྱབ་པ། སྨན་གྱི་གཙོ་བོ་ཨ་བར་སྐྱུར་གསུམ་ 
སོགས། རྩ་བ། སྡོང་པོ། ལོ་མ། མེ་ཏོག འབྲས་བུའི་རིགས་བྱེད་ཀྱི་སྨན་སྣ་ཚོགས་ཀྱིས་ 
གང་བའི་ཡུལ་ལྗོངས། ལྷའི་མེ་ཏོག་པདྨ་དང་། པདྨ་ཆེན་པོ། ཨུཏྤལ། ཀུ་མུ་ཏ་སོགས་ 
རི་ཐང་དང་ཆུ་ལས་སྐྱེས་པའི་མེ་ཏོག་པདྨའི་སྐྱེད་མོས་ཚལ་ཡིད་དུ་འོང་ཞིང་ཉམས་དགའ་ 
བའི་གནས་སུ། ལྷ་ཀླུ་མི་དང་སྲིན་པོ་མཁའ་འགྲོ་མའི་རིགས་ལས་ཚེ་དང་རིག་སྔགས་
69

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བདེན་ཚིག་གྲུབ་པའི་དྲང་སྲོང་རྫུ་འཕྲུལ་གྱིས་ནམ་མཁར་འགྲོ་བ། གཞན་སེམས་ཤེས་
པ་མངོན་ཤེས་ལྔ་དང་ལྡན་པ། རང་ལུས་འོད་ཀྱིས་རྒྱང་གྲགས་ཙམ་གསལ་བའི་ཚོགས་
དང༌། ཐ་མལ་གྱི་དུད་འགྲོ་མ་ཡིན་པར་སྤྲུལ་པའི་བྱ་ངང་པ་གསེར་ལྡན་། ངུར་པ་དངུལ་ 
མདོག ཁྲུང་ཁྲུང་དཀར་མོ། ཁུ་བྱུག་སྐད་སྙན། རྨ་བྱ་མདོག་མཛེས་སོགས་དུང་ ལྟར་ 
དཀར་བ། གཡུ་ལྟར་སྔོ་བ། བྱི་རུ་ལྟར་དམར་བ། ཨིནྡྲ་ནཱི་ལ་ལྟར་ལྗང་བ། བལྟ་ན་སྡུག་ 
པ༑ མཐོང་ན་དགའ་བ། ཡིད་དང་མཐུན་པའི་ཚོགས་དང༌། གསེར་གྱི་ལུས་ལ་གཡུ་ཡི་ 
འདབ་མས་བརྒྱན་པའི་བུང་བ་རྐང་དྲུག་པ་སྦྲང་མའི་ཚོགས་མང་པོས་ངག་སྙན་པའི་གླུ་ 
དབྱངས་དང༌། ལུས་རྩལ་བསྒྱུར་བའི་གར་དང་བཅས་འཕུར་ལྡིང་བྱེད་པ་དུ་མས། དག་ 
པར་བྱེད་པ་སོ་ཐར། གནས་པར་བྱེད་པ་བྱང་སེམས། གྲོལ་བར་བྱེད་པ་གསང་སྔགས་ 
ཏེ་ཐེག་པ་གསུམ་གྱི་ཆོས་སྒྲ་སྣ་ཚོགས་རིགས་ཅན་གསུམ་དང་མཐུན་པར་སྒྲོགས་པས། 
རྣལ་འབྱོར་ཉམས་རྟོགས་པ་ས་དང་ལམ་གྱི་ཡོན་ཏན་རང་བཞིན་ཤུགས་ཀྱིས་འཕེལ་ཞིང་
རྒྱས་པར་བྱེད་པ། དཔེར་ན།
རྣམ་གྲོལ་དབུགས་ཆེན་འབྱིན་པའི་ཞིང་ཁམས་བཞིན་ནོ། །དེ་ཞིབ་པར་བཤད་ན་གཞི་
རྒྱུད་བདེ་བར་གཤེགས་པའི་སྙིང་པོ་སྲིད་ཞི་ཀུན་ཁྱབ་ཀྱི་ཡེ་ཤེས་ངོ་བོ་ཆོས་ཉིད་སྤྲོས་བྲལ་
འདུས་མ་བྱས་པ་རང་བཞིན་འོད་གསལ་བའི་ཡེ་ཤེས་ཉིད། ཡེ་ཐོག་དང་པོའི་སངས་
རྒྱས་འོད་མི་འགྱུར་བ་གནས་པ་གཞིའི་ཆོས་སྐུ་ཀུན་ཏུ་བཟང་པོའི་རང་གདེང༌། སྙིང་དབུས་
མི་ཤིགས་པའི་ཐིག་ལེ་དྭངས་མ་ལྔ་འདུས་རང་འོད་དང་བཅས་པ་ནི་གཞི་གནས་ཀྱི་ཞིང་
ཁམས་ལྔ། ཡེ་ཤེས་ལྔ་ནི་མཚོན་བྱ་དོན་གྱི་རིགས་ལྔ་དང༌། སྐུ་གསུང་ཐུགས་ཡོན་ཏན་
ཕྲིན་ལས་ལྔ་སོགས་སངས་རྒྱས་པའི་ཆོས་ཐམས་ཅད་གཞི་ལྷུན་གྲུབ་རིན་པོ་ཆེའི་སྦུབས་
70

༄༅། །ཟབ་གཏེར་ཆོས་ཀྱི་མཛོད་ཁང༌།
སུ་ངོ་བོ་ཡེ་དག་གི་ཆ་ནས་འདུ་འབྲལ་མེད་པར་ཡེ་རྫོགས་སུ་ཡོད་པ་ནི་རང་སྣང་དོན་གྱི་ 
འོག་མིན། གནས་པ་གཞིའི་ཞིང་ཁམས་ངེས་པ་ལྔ་ལྡན་ཞེས་བྱ། དེ་ཉིད་ལམ་ལྷུན་གྲུབ་ 
རིན་པོ་ཆེའི་གསང་ལམ་ནས་གོམས་ཤིང་འདྲེས་པར་བྱེད་པའི་སྟོབས་ཀྱིས། འབྲས་བུ་ 
ལྷུན་གྲུབ་རིན་པོ་ཆེའི་དུས་སུ་གང་སྣང་ཐམས་ཅད་དག་པ་རབ་འབྱམས་རྒྱལ་བའི་ཁམས་ 
མ་ལུས་ཤིང་ལུས་པ་མེད་པར་གདུལ་བྱ་དག་པ་ས་བཅུའི་སེམས་དཔའ་རྣམས་ལ་རྩོལ་
མེད་དུ་སྣང་བ་ནི། གཞལ་སྣང་སྤྲུལ་པའི་འོག་མིན་མཚོན་བྱེད་རྟགས་ཀྱི་འོག་མིན་ཞེས་
བྱ་ལ། དེར་བཞུགས་པའི་བྱང་ཆུབ་སེམས་དཔའི་ཚོགས་རྣམས་སྲིད་ཞི་གཉིས་ཀའི་མཐའ་
དང་ཉོན་ཤེས་ཀྱི་སྒྲིབ་པ་མཐའ་དག་ལས་རྣམ་པར་གྲོལ་ཞིང་སངས་རྒྱས་ཀྱི་ས་ལ་དབུགས་
འབྱིན་པའི་ལོངས་སྐུ་ངེས་པ་ལྔ་ལྡན་གྱི་ཞིང་ཁམས་ཇི་ལྟ་བ་བཞིན་དུ། དཔལ་རི་པདྨ་ 
འོད་ཀྱི་ཞིང་དུ་ཕྱིན་པའམ་མཐོང་བ་ཙམ་གྱིས་ཟག་བཅས་སྲིད་པའི་སྡུག་བསྔལ་དང་མཐོང་ 
སྤང་སྒོམ་སྤང་གི་སྒྲིབ་པ་དག་ཅིང་ཞི་བར་བྱེད་དེ་འབྲས་བུ་བྱང་ཆུབ་ཆེན་པོ་ཐོབ་པར་
ངེས་པའི་ཚུལ། ཇི་སྐད་དུ། རྡོ་རྗེ་ཕག་མོས་བྱིན་གྱིས་བརླབས་པའི་གནས༔ མ་མོ་མཁའ་ 
འགྲོ་ཐམས་ཅད་འདུ་བའི་གླིང་༔ གསང་སྔགས་བརྡ་ཡི་རང་སྒྲ་དི་རི་རི༔ གནས་དེར་ཕྱིན་ 
པ་ཙམ་གྱིས་བྱང་ཆུབ་འཐོབ༔ ཅེས་དང༌། ཕྱིན་པ་མ་ཟད་མོས་གུས་གདུང་བ་དྲག་པོས་ 
ཡིད་ལ་དྲན་པ་ཙམ་གྱིས་བྱང་ཆུབ་ཀྱི་གནས་སུ་དབུགས་འབྱིན་ངེས་པ། དཔག་བསམ་ 
ཤིང་དང་བདུད་རྩིའི་ཆུ་མིག་དང་༔ འཇའ་ཚོན་སྣ་ལྔས་ཕྱི་ནང་སྤྲིན་ལྟར་གཏིབས༔ མེ་ཏོག་ 
པདྨ་འོད་ཀྱིས་བར་སྣང་ཁེངས༔ གནས་དེར་དྲན་པ་ཙམ་གྱིས་བདེ་ཆེན་ཐོབ༔ ཅེས་དང༌། 
དུས་གསུམ་སངས་རྒྱས་རྣམས་ཀྱིས་བྱིན་བརླབས་པའི༔ གླིང་མཆོག་ཁྱད་པར་ཅན་ལ་
སོགས་བ་འདེབས༔ ཞེས་ཨོ་རྒྱན་ཆེན་པོས་ཞལ་བཞེས་བཀལ་སྩལ་དྲི་མ་མེད་པ་ལྟར་
71

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཤིན་ཏུ་ནས་ཀྱང་ངོ་མཚར་བླ་ན་མེད་པའི་གཞི་སྣང་ལྷུན་གྲུབ་ཀྱི་བཀོད་པ་རང་སྣང་བ་
བསམ་གྱིས་མི་ཁྱབ་པ་དཔལ་རི་པདྨ་འོད་གླིང་དུ། ཚེ་འདི་འམ་འཆི་ཁ་བར་སྲིད་ལས་
ཕར་མི་འགྱང་བར་དངོས་སུ་སྐྱེ་བར་ཤོག་ཅིག་སྙམ་དུ་མོས་འདུན་བྱེད་པ་གལ་ཆེ་སྟེ། 
ཆོས་རྣམས་ཐམས་ཅད་རྐྱེན་བཞིན་ཏེ། །འདུན་པའི་རྩེ་ལ་རབ་ཏུ་གནས། །གང་གིས་ 
སྨོན་ལམ་ཅི་བཏབ་པ། །དེ་འབད་ཉིད་དུ་གྲུབ་པར་འགྱུར། །ཞེས་གསུངས་པ་བཞིན་ནོ། ། 
གཉིས་པ་གཞལ་ཡས་ཁང་གི་བཀོད་པ་ཡིད་ལ་བྱེད་པ་ནི། རི་རྒྱལ་དེ་ཡི་རྩེ་མོ་གཞལ་ 
མེད་ཁང༌། །མཚན་ཉིད་ཡོངས་རྫོགས་སྟུག་པོ་བཀོད་པ་ལྟར། །མཐའ་དབུས་མི་མངོན་ 
ཟང་ཐལ་སྒྲིབ་གཡོགས་བྲལ། །སྣང་སྟོང་དབང་པོ་གཞུ་ཡི་གུར་ཁྱིམ་བཞིན། །ཞེས་པས་ 
སྟོན་ཏེ། དེའང་གཞི་རྒྱུད་བདེ་བར་གཤེགས་པའི་སྙིང་པོ་ལ་བྱང་ཆོས་ཀྱི་ཡོན་ཏན་ཐམས་ 
ཅད་སྨིན་རྒྱུད་དུ་རྟགས་སུ། ལམ་དུས་སུ་བསྐྱེད་རྫོགས་བརྡ་ཙམ་ལ་བརྟེན་ནས་གོམས་ 
པའི་སྟོབས་ཀྱིས། འབྲས་བུའི་གནས་སྐབས་སུ་མཚོན་བྱའི་དོན་མངོན་སུམ་གསལ་བ་
བརྡ་དོན་རྟགས་གསུམ་རྫོགས་པའི་རང་བྱུང་དཀྱིལ་འཁོར་རང་སྣང་བ་ནི། གཞི་ལ 
འབྲས་གསུམ་གཅིག་ལ་གཅིག་འབྲེལ་གྱི་ཚུལ་དུ་རྟེན་འབྱུང་ལྷུན་གྲུབ་ཀྱི་རྟེན་འབྲེལ་
བསླུ་མེད་དུ་འཆར་བ་ཤེས་དགོས།
སྐབས་འདིར་བཤད་བྱའི་དོན། འབྲས་བུ་ཡིན་ཏེ། གོང་བཤད་ལྟར་འཇིག་རྟེན་ཡོངས་ 
སུ་གྲགས་པའི་རི་ཐམས་ཅད་ཀྱི་རྒྱལ་པོ་ལྟར་དཔངས་མཐོ་བ་དེ་ཡི་སྟེང་གི་རྩེ་མོ་ལ།
ཕྱོགས་དང་ཕྱོགས་མཚམས་སྟེང་འོག་ཐམས་ཅད་དུ་རིན་པོ་ཆེ་སྣ་ཚོགས་ལས་གྲུབ་པ།
ཆོས་ཉིད་བསམ་མི་ཁྱབ་པའི་རྟགས་སུ་རྒྱ་ཁྱོན་ཚད་གཞལ་དུ་མེད་པའི་རིན་པོ་ཆེའི་ཁང་
བཟང་ཡེ་ཤེས་ཀྱི་རང་འོད་འབར་བ། ཆོས་ཉིད་མཉམ་པ་ཉིད་དུ་བརྡལ་བའི་རྟགས་སུ་
72

༄༅། །ཟབ་གཏེར་ཆོས་ཀྱི་མཛོད་ཁང༌།
དབྱིབས་གྲུ་བཞི། ལས་བཞི་ཕྲིན་ལས་ལྷུན་གྱིས་གྲུབ་པའི་རྟགས་སུ་ཁ་དོག་ཤར་ཤེལ། 
ལྷོ་བེ་ཌཱུརྱ། ནུབ་པདྨ་རཱ་ག བྱང་ཨིནྡྲ་ནཱི་ལ། ཚད་མེད་བཞིའི་རྟགས་སུ་ཕྱོགས་བཞིར་ 
སྒོ་བཞི། ཡེ་ཤེས་ལྔ་དང་འདུ་འབྲལ་མེད་པའི་རྟགས་སུ་རྩིག་པ་རིམ་པ་ལྔ། རྫུ་འཕྲུལ་ 
གྱི་རྐང་པ་བཞིའི་རྟགས་སུ་ནང་གི་ཁྱམས་བཞི། དྲན་པ་ཉེ་བར་གཞག་པ་བཞིའི་རྟགས་ 
སུ་གྲུ་ཆད་བཞི། ཡང་དག་པར་སྤོངས་པ་བཞིའི་རྟགས་སུ་གློ་འབུར་བཞི། དེ་ལས་བཞི་ 
མཚོན་པའི་ཁ་དོག་ཕྱོགས་མདོག་འཇའ་ཚོན་རིས་སུ་འཁྱིལ་བ། འདོད་ཡོན་མ་སྤངས་
རྒྱན་དུ་རོལ་པའི་རྟགས་སུ་རྩིག་པའི་ཕྱི་རོལ་ན་འདོད་སྣམ་དམར་པོ། །སེམས་ཉིད་འགྱུར་
བ་མེད་པའི་རྟགས་སུ་རྩིག་པའི་ཕ་གུ་སེར་པོ་རིན་པོ་ཆེའི་ཕྲ་ཚོམ་ཅན། དེའི་སྟེང་ཀ་བའི་
བར་མཚམས་ཐམས་ཅད་བྱང་ཆུབ་ཀྱི་ཡན་ལག་བདུན་གྱི་རྟགས་སུ་མུ་ཏིག་དང་རིན་པོ་
ཆེའི་གཡེར་ཁའི་དྲ་བ་དང་དྲྭ་ཕྱེད་འཕྱང་འཕྲུལ། ཐུགས་རྗེ་ཆེན་པོའི་རྟགས་སུ་མདའ་ཡབ་
དབང་པོ་ལྔའི་རྟགས་སུ་ཤར་བུ་དཀར་པོ་སྤྱི་བླུགས་མགོ་ཐུར་དུ་བསྟན་པ་ལྟ་བུ། སྟོབས་
ལྔའི་རྟགས་སུ་མདའ་ཡབ་ཀྱི་སྟེང་ན་པུ་ཤུ་མཆོད་རྟེན་བརྩེགས་པ་ལྟ་བུ། རྣམ་པར་ཐར་
པ་བརྒྱད་ཀྱི་རྟགས་སུ་སྒོ་འགྲམ་ཀ་བ་གཉིས་ཀྱིས་བཏེག་པའི་སྒོ་རྒྱན་རྟ་བབ་བརྒྱད། བདེན་
པ་བཞིའི་རྟགས་སུ་རི་དྭགས་ཆོས་འཁོར། ཐུགས་རྗེས་གཞན་སྐྱོབ་པའི་རྟགས་སུ་གདུགས།
སེམས་ཉིད་ཡངས་པ་ཆེན་པོའི་རྟགས་སུ་སྟེང་གི་གཙང་ཁང་ཕྱུར་བུ་རྒྱ་ཕིབས། རང་རིག་
ཡེ་སངས་རྒྱས་པའི་རྟགས་སུ་རྡོ་རྗེ་ནོར་བུ་རིན་པོ་ཆེའི་ཏོག་གིས་བརྒྱན་པའོ། །གཞན་
ཡང་ཟུར་བཞིར་རྒྱལ་མཚན་དང་བ་དན་འཕྱངས་པ་དེའི་རྩེ་ནས་དབུས་ཀྱི་ཏོག་དང༌། རྟ་
བབས་ཀྱི་བར་རྣམས་སུ་རིན་པོ་ཆེ་དང༌། དྲིལ་བུ་གཡེར་ཁ། ཟར་ཚགས། ལྡ་ལྡི། ཉི་ཟླ། 
རྔ་ཡབ་སོགས་ལྷ་དང་མིའི་རྒྱན་རྣམ་པ་སྣ་ཚོགས་མཛེས་ཤིང་ཡིད་དུ་འོང་བ་འཕྱངས་
73

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འཕྲུལ་ལས་སྒྲ་སྙན་པོ་འབྱིན་པ་སོགས་ཚད་དང་མཚན་ཉིད་ཐམས་ཅད་མ་ཚང་བ་མེད་པ་
ཡོངས་སུ་རྫོགས་པ་རྒྱན་སྟུག་པོ་བཀོད་པ་ལྟར། ཆོས་ཉིད་སྤྲོས་པ་ཐམས་ཅད་དང་བྲལ་ 
བའི་རྟགས་སུ་ཕྱོགས་གང་ནས་བལྟས་ཀྱང་མཐའ་དང་དབུས་མི་མངོན་པ། ཡེ་ཤེས་དྲི་
མ་མེད་པའི་རྟགས་སུ་ཐོགས་རེག་གི་དངོས་པོ་མེད་པར་ཟང་ཐལ་བ་ཕྱི་ནང་མི་གསལ་
བའི་སྒྲིབ་གཡོགས་དང་བྲལ་བ། སྣང་ལ་རང་བཞིན་གྲུབ་པ་མེད་པར་ཆུ་ཟླ་ལྟར་སྟོང་པ།
སྟོང་པའི་རོལ་རྩལ་འགག་མེད་དུ་སྣང་བ་འཇའ་ཚོན་ནམ་དབང་པོའི་གཞུ་ལྟར་ཁ་དོག་
སྣང་བའི་གུར་ཁྱིམ་བཞིན་ནོ། །གཞན་ཡང་སྒོ་བཞིའི་ཕྱོགས་བཞིར་རིན་པོ་ཆེའི་ཕ་གུ་
དང་ཐེམ་སྐས་བསྐོར་བའི་ཁྲུས་རྫིང་པདྨས་བརྒྱན་པར་ཆུ་བྱ་སྣ་ཚོགས་སྐད་སྙན་འབྱིན་
པ༑ ལྗོན་ཤིང་གི་ར་བས་བསྐོར་བ། འཇའ་འོད་ཀྱིས་ཀུན་ཏུ་ཁེངས་ཤིང༌། མེ་ཏོག་གི་ 
ཆར་བབས་པ། དྲི་བཟང་གི་ངད་ལྡང་བ་སོགས་ཤིན་ཏུ་ཉམས་དགའ་ཞིང་བག་དྲོ་བ་ 
མདངས་གསལ་ཞིང་འཚེར་བ་དཔལ་རི་པདྨ་འོད་ཀྱི་ཕོ་བྲང་ཞེས་སུ་གྲགས་པའོ། །དེ་ 
ཡན་ཆད་ཀྱིས་གནས་ཕུན་སུམ་ཚོགས་པ་བསྟན་ཏོ། །
དོན་གཉིས་པ་བརྟེན་པ་ལྷའི་རང་བཞིན་བཤད་པ་ལ། སྤྲུལ་སྐུའི་སྤྲུལ་སྐུ་ཡིད་ལ་ 
བྱེད་པ་དང༌། སྤྲུལ་སྐུའི་ཆོས་སྐུ་ཡིད་ལ་བྱེད་པ་དང༌། སྤྲུལ་སྐུའི་ལོངས་སྐུ་ཡིད་ལ་བྱེད་ 
པ་དང་གསུམ་ལས། དང་པོ་སྤྲུལ་སྐུའི་སྤྲུལ་སྐུ་པདྨ་འབྱུང་གནས་གཙོ་འཁོར་ཡིད་ལ་བྱེད་ 
པ་ནི། དབུས་སུ་རིན་ཆེན་ཟུར་བརྒྱད་པད་ཟླའི་སྟེང༌། །རྒྱལ་ཀུན་སྤྱི་གཟུགས་སངས་ 
རྒྱས་པདྨ་སྐྱེས། །སྐུ་གསུམ་ལྷུན་གྲུབ་འོད་ལྔའི་ཐིག་ལེའི་ཀློང༌། །འཕོ་མེད་བདེ་བ་ཆེན་ 
པོར་རོ་གཅིག་བཞུགས། །རིམ་དགུའི་ཐེག་པ་རྒྱ་མཚོའི་ཆོས་འཁོར་སྐོར། །མཁྱེན་བརྩེ་ 
སྒྱུ་འཕྲུལ་དྲ་བ་རང་སྣང་བས། །རབ་འབྱམས་ཞིང་དང་ཁྱད་པར་བོད་ཡུལ་དུ། །སྤྲུལ་
74

༄༅། །ཟབ་གཏེར་ཆོས་ཀྱི་མཛོད་ཁང༌།
པ་ཞིང་གི་རྡུལ་སྙེད་རྣམ་པར་སྤྲོ། །འཁོར་དུ་རིག་འཛིན་བརྒྱད་སོགས་རྒྱ་བོད་ཀྱི། །པཎ་ 
གྲུབ་རྗེ་འབངས་འགྲོ་འདུལ་གཏེར་ཆེན་རྣམས། །བཤད་སྒྲུབ་ཉམས་རྟོགས་འཕེལ་བའི་ 
འགྲོ་གླེང་འུར། །འཕགས་པའི་ཚོགས་ཆེན་དེ་རུ་སྐྱེ་བར་ཤོག །ཅེས་པས་སྟོན་ཏེ། དེའང་ 
གཞི་སེམས་ཅན་གྱི་དུས་ན་རྒྱལ་བའི་སྐུ་གསུམ་གྱི་དགོངས་པ་མེ་དང་ཚ་བ་ཆུ་དང་རླན་
བཞིན་དུ་སྐད་ཅིག་ཙམ་ཡང་འབྲལ་མ་མྱོང་བར། སེམས་ཀྱི་ངོ་བོ་རང་བཞིན་ཐུགས་རྗེ་
གསུམ་སངས་རྒྱས་སྐུ་གསུམ་གྱི་བདག་ཉིད་ཅན་དུ་རང་ཆས་སུ་གནས་ཀྱང་ངོ་མ་ཤེས།
རྩལ་སྣང་རྟེན་འབྱུང་ལྷུན་གྲུབ་སྣང་ཆ་ཐམས་ཅད་སྐུ་དང་ཡེ་ཤེས་ཞིང་ཁམས་དངོས་
ཡིན་ཀྱང༌། དོན་དམ་རྟོགས་པར་གཟུང་འཛིན་མཚན་རྟོག་གིས་བཅིངས་ཤིང་བསླད་ནས་
ངོ་བོ་ཡེ་དག་གི་སངས་རྒྱས་སམ་གཞི་ལྷུན་གྲུབ་སངས་རྒྱས་རང་ཞལ་བསྒྲིབས་ནས་འཁོར་
བར་འཁྱམས་པ་ཡིན། འབྲས་བུ་སངས་རྒྱས་པའི་དུས་ནའང་གློ་བུར་དྲི་མ་དག་སྟོབས་ 
ཀྱིས་གཞི་དེ་མངོན་གྱུར་པ་ལས་ལོགས་སུ་སངས་རྒྱས་སྐུ་གསུམ་གྱི་གོ་འཕང་ཐོབ་པ་གཞན་ 
མེད། གསང་སྙིང་ལས། རང་སེམས་རྟོགས་པའི་སངས་རྒྱས་ཉིད། །སངས་རྒྱས་གཞན་ 
ནས་མ་འཚོལ་ཅིག །བཙལ་ཀྱང་སངས་རྒྱས་རྙེད་མི་འགྱུར། །ཞེས་དང༌། ཨོ་རྒྱན་ཆེན་ 
པོས། ས་ལེ་སྦྲམ་འདི་གསེར་མིན་ན། །རྡོ་ཡིས་གསེར་ནི་ག་ལ་འགྱུར། །སེམས་ཅན་སངས་ 
རྒྱས་རྒྱུ་མིན་ན། །བསྒོམས་པས་སངས་རྒྱས་ག་ལ་འགྱུར། །ཞེས་སོ། །དེ་ཉིད་གནས་ 
ཚུལ་དབང་བཙན་དུ་བྱེད་ན། རྒྱལ་བའི་སྐུ་གསུམ་གྱི་དགོངས་པ་དེ་སེམས་ཅན་དང་སངས་ 
རྒྱས་གཉིས་ཀའི་སྐབས་ན་བཟང་ངན་དབྱེ་བསལ་མེད་པར་ངོ་བོ་ཆོས་སྐུ་ཡེ་ཤེས་ཆེན་
པོའི་ཀློང་དུ་རོ་གཅིག་ཏུ་འདྲེས་ཤིང་འཁྱིལ་པའོ། །འོན་ཀྱང་སྣང་བ་དབང་བཙན་དུ་བྱེད་ན། 
རྒྱུད་བརྟགས་གཉིས་ལས། སེམས་ཅན་རྣམས་ནི་སངས་རྒྱས་ཉིད་། །འོན་ཀྱང་གློ་བུར་
75

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དྲི་མས་བསྒྲིབས། །དྲི་མ་དེ་བསལ་སངས་རྒྱས་དངོས། །ཞེས་གསུངས་པ་ལྟར་སེམས་ 
ཀྱི་གཤིས་སུ་དྲིས་གོས་མ་མྱོང་ཡང༌། མེད་སྣང་གློ་བུར་དྲི་མ་དག་མ་དག་གི་ཆ་ནས་སེམས་ 
ཅན་དང་སངས་རྒྱས་གཉིས་སུ་སྣང་བ་ཡིན་ཏེ། དཔེར་ན་རིན་ཆེན་བཟང་པོ་གསེར་གྱི་
ཁ་དོག་དེ་ས་འོག་ཡོད་དུས་ངན་པ་དང་ས་སྟེང་བུད་དུས་བཟང་པོར་འགྲོ་རྒྱུ་མེད་ཀྱང་སྒྲིབ་
བྱེད་དང་བྲལ་མ་བྲལ་གྱི་ཁྱད་པར་བཞིན་ནོ། །འདིར་དག་པ་གཉིས་ལྡན་འབྲས་བུ་
སངས་རྒྱས་སྐུ་གསུམ་མངོན་དུ་གྱུར་པའི་བདག་ཉིད་ཅན་དུ་གོ་དགོས། སྐུ་གསུམ་གྱི་
སངས་རྒྱས་དེ་ལ་ནང་གསེས་ཀྱིས་གསུམ་གསུམ་དབྱེ་བས་དགུ་ཕྲུགས་སུ་ཡོད་ཀྱང༌།
སྐབས་འདིར་བཤད་བྱ་སྤྲུལ་སྐུའི་དབྱེ་བ་ཡིན་པས་གོང་དུ་བསྟན་པ་ལྟར། དཔལ་རི་པདྨ་
འོད་ཀྱི་ཕོ་བྲང་དེའི་ལྟོ་བའམ་དབུས་སུ་ལྷ་གནས་རིན་ཆེན་ཟུར་བརྒྱད་ཀྱི་དཀྱིལ་དུ། འཁོར་
བའི་སྐྱོན་གྱིས་མ་གོས་པའི་བརྡར་ཆུ་སྐྱེས་པདྨ་འདབ་མ་འབུམ་བརྡལ་གྱི་ཟེའུ་འབྲུ་དང་
མཉམ་པ། ཐབས་ཤེས་འདུ་འབྲལ་མེད་པའི་བརྡར་ཉི་མ་དང་ཟླ་བའི་དཀྱིལ་འཁོར་ཉ་
གང་བའི་སྟེང་དུ།ཕྱོགས་བཅུ་དུས་གསུམ་གྱི་རྒྱལ་བ་ཀུན་གྱི་ཐུགས་རྗེའི་སྤྱི་གཟུགས་མ་
རིག་པ་སངས་ནས། རིག་པ་རྒྱས་པའི་བྱང་ཆུབ་གོ་འཕང་མངོན་དུ་མཛད་དེ་རྒྱ་མཚོའི་
པདྨ་ལས་བརྫུས་ཏེ་སྐྱེས་པའི་སྤྲུལ་སྐུ་པདྨ་འབྱུང་གནས་ཉིད། ཐུགས་ཀ་དག་གཏིང་གསལ་ 
ཆེན་པོ་སྐུ་གསུམ་གྱི་དགོངས་པའི་རོལ་རྩལ་ལྷུན་གྲུབ་འོད་སྣང་ཁ་དོག་ལྔའི་འཇའ་ཟེར་
འོད་ཕུང་འཁྲིགས་པའི་ཐིག་ལེའི་ཀློང་དུ། ཡེ་ཤེས་དྭངས་མའི་འོད་སྐུར་འཇའ་ལུས་འཕོ་
བ་ཆེན་པོ་ཟག་མེད་ཆོས་སྐུ་བདེ་བ་ཆེན་པོ་དང་ངོ་བོ་དབྱེར་མེད་རོ་གཅིག་ཏུ་བཞུགས་
པའོ། །
ཚུལ་ཇི་ལྟར་དུ་བཞུགས་སྙམ་ན། མཚོ་རྒྱལ་ལ་གདམས་པ་ལས། གཞལ་ཡས་ཆེན་
76

༄༅། །ཟབ་གཏེར་ཆོས་ཀྱི་མཛོད་ཁང་།
པོ་དེ་ཡི་ནང་ཤེད་ན༔ རིན་ཆེན་ཟུར་བརྒྱད་ཉི་མ་ཟླ་བའི་གདན༔ མ་ཆགས་པདྨ་འབར་ 
བའི་སྡོང་པོ་ལ༔ པདྨ་འབྱུང་གནས་བདེ་གཤེགས་འདུས་པའི་སྐུ༔ ཞེས་དང༌། ཞི་རྒྱས་ 
དབང་དྲག་འགྲོ་བའི་དོན་ལ་དགོངས༔ སྐུ་མདོག་ཕྱག་མཚན་རྒྱན་རྣམས་མ་ངེས་ཀྱང་༔ 
ཉི་མ་སྟོང་གི་འོད་ལས་གཟི་མདངས་ཆེ༔ རི་རྒྱལ་ལྷུན་པོ་བས་ཀྱང་བརྗིད་རེ་ཆེ༔ ཞེས་ 
བཀའ་སྩལ་པ་ལྟར། ནམ་མཁས་གར་ཁྱབ་སྐུ་དང་ཞིང་ཁམས་གྱིས་ཁྱབ་ཅིང་ཕྱོགས་གང་ 
ནས་བལྟས་ཀྱང་ཞལ་ཐལ་ལེ་བ་དང་། གང་འདུལ་གྱི་སྐུ་མདོག་དང་ཕྱག་མཚན་སྟོན་ 
པ་ལས་མངོན་སུམ་ངེས་པ་མ་གསུངས་ཀྱང༌། དཔལ་རི་མཁྱེན་བརྩེའི་གཟིགས་སྣང་དང༌།
སྙིང་ཐིག་སྔོན་འགྲོའི་བླ་མའི་རྣལ་འབྱོར་གཉིས་མཐུན་པ་ལྟར་གསང་སྔགས་བརྟུལ་ཞུགས་
ཀྱི་སྤྱོད་པ་རྩལ་རྫོགས་ནས་འདོད་ཡོན་མ་སྤངས་རྒྱན་དུ་ཤར་བའི་དོན། ཨོ་རྒྱན་ཟ་ཧོར་
མའི་ལུགས་བཞིན་བརྡ་དོན་གསལ་འདེབས་པ་ནི། ཆོས་སྐུ་ཐིག་ལེ་ཉག་གཅིག་མཚོན་
པའི་བརྡར་ཞལ་གཅིག ཐབས་ཤེས་འདུ་འབྲལ་མེད་པའི་བརྡར་ཕྱག་གཉིས། བདེ་སྟོང་
དོན་གྱི་ཡེ་ཤེས་རྒྱས་པའི་བརྡར་དཀར་ལ་དམར་བའི་མདངས་ཆགས་པ། སྐུ་ལྔ་ཡེ་ཤེས་
ལྔའི་བརྡར་ཕྱག་གཡས་རྡོ་རྗེ་རྩེ་ལྔ་པ་ཐུགས་ཀར་བསྡིགས་པའི་ཚུལ་གྱིས་འཛིན་པ།
སྐྱེ་འཆི་བགྲེས་རྒུད་ལས་གྲོལ་ཞིང་འཆི་མེད་རིག་འཛིན་གྱི་གོ་འཕང་བརྙེས་པའི་བརྡར་
ཕྱག་གཡོན་མཉམ་བཞག་གི་སྟེང་ན་འཆི་མེད་ཡེ་ཤེས་ཀྱི་བདུད་རྩིའི་ཀ་པཱ་ལ་དང་། ཚེ་
བུམ་དཔག་བསམ་ཤིང་གི་ཁ་རྒྱན་ཅན་འཛིན་པ། ཕྱི་སོ་སོར་ཐར་པའི་སྡོམ་པ་དང་ལྡན་
ཞིང་འདུལ་བ་འཛིན་པའི་བརྡར་ཆོས་གོས་དམར་པོ་གསེར་གྱི་ཧ་རིས་ཅན་གསོལ་བ། ནང་
བྱང་ཆུབ་སེམས་དཔའི་བསླབ་པ་ལ་གནས་ཤིང་འགྲོ་ལ་བརྩེ་བས་རྗེས་སུ་ཆགས་པའི་ 
བརྡར་འདུང་མ་དམར་པོ། གསང་བ་སྔགས་ཀྱི་དམ་ཚིག་རྣམ་པར་དག་ཅིང་འབྲས་བུའི་
77

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བསྟན་པ་སྤེལ་བའི་བརྡར་ཕོད་ཆེན་མཐིང་ག་མནབས་པ། གཞན་དོན་བརྟུལ་ཞུགས་ཀྱི་ 
མཛད་པ་སྐྱོང་བའི་བརྡར་ཞབས་གཉིས་རྒྱལ་པོ་རོལ་པའི་སྟབས་སུ་བཞུགས་པ། དགའ་ 
བ་བཞིའི་ཡེ་ཤེས་རྒྱས་པའི་གྲོགས་གསང་བའི་ཡུམ་མཆོག་སྦས་པའི་བརྡར་མཆན་ཁུང་ 
གཡོན་དུ་ཁ་ཊཱི་ཀ་འཆང་བ། དེའི་ཡར་རྩེ་གསུམ་ངོ་བོ་རང་བཞིན་ཐུགས་རྗེ་གསུམ་གྱི་བརྡ།
ཐོད་པ་སྐམ་རློན་ཪྙིད་གསུམ་སྐུ་གསུམ་གྱི་བརྡ། ལྕགས་ལུང་དགུ་ཐེག་པ་རིམ་པ་དགུའི་ 
བརྡ། ལྕགས་ཀྱུ་གཞན་ཐུགས་རྗེས་རྗེས་སུ་འཛིན་པའི་བརྡ། མ་མོ་དང་མཁའ་འགྲོ་དབང་ 
དུ་བསྡུ་བའི་བརྡར་ཤི་སྐྲ་དང་གསོན་སྐྲ་འཕྱངས་པ། གཅན་གཟན་ལྤགས་དང་དྲིལ་བུ་ 
གཡེར་ཁས་བརྒྱན་པ་ནི་འདོད་ཡོན་རྒྱན་དུ་ཤར་བའི་བརྡའོ། ། 
དབུ་ཞྭ་པདྨ་མཐོང་གྲོལ་ལམ་འདབ་ལྡན་རིགས་ལྔ་གསོལ་བ། དེའང་ཡར་རྩེ་གསུམ་
མཁྱེན་བརྩེ་ནུས་གསུམ་གྱི་བརྡ། ཕྱི་ནང་རིམ་པ་གཉིས་བསྐྱེད་རྫོགས་རིམ་གཉིས་བརྡ། 
མཐའ་ན་ཁ་དོག་ལྔ་ཡི་འཇའ་ནི་ཡེ་ཤེས་ལྔའི་བརྡ། མུ་ཁྱུད་མཐིང་ཁ་ནི་གྲུབ་མཐའ་དང་ 
དམ་ཚིག་མུ་མཐའ་མེད་པའི་བརྡ། རྡོ་རྗེའི་ཏོག་ནི་རིག་སྟོང་དང་ཏིང་འཛིན་གཡོ་འགུལ་ 
མེད་པའི་བརྡ། རྩེ་ལ་རྒོད་སྒྲོས་བརྒྱན་པ་ནི་ཐེག་པའི་ཡང་རྩེར་ཕྱིན་པའི་བརྡའོ། །སྐུ་ 
མཚན་དཔེའི་འོད་ཟེར་ཉི་མ་སྟོང་གི་འོད་ལས་གཟི་མདངས་ཆེ་བ་ནི་ཐུགས་ཡེ་ཤེས་རང་ 
འོད་འབར་བའི་བརྡ། རི་རྒྱལ་ལྷུན་པོ་བས་ཀྱང་བརྗིད་ཆེ་བ་ནི་ཏིང་ངེ་འཛིན་རབ་ཏུ་བརྟན་ 
ཅིང་གཡོ་འགུལ་མེད་པའི་བརྡའོ། །དེ་སོགས་སྐུ་ཆེ་བའི་ཡོན་ཏན་བརྗོད་ལས་འདས་པའི་
གུ་རུ་རིན་པོ་ཆེའི་ཞལ་གྱི་དཀྱིལ་འཁོར་དངོས་སུ་མཇལ་བ་བཞིན་མོས་འདུན་གདུང་བ་ 
དྲག་པོས་དག་པ་དྲན་ཞིང་ཡང་ཡང་ཡིད་ལ་བྱེད་པ་ཞིང་དེར་སྐྱེ་བའི་རྒྱུ་ཡི་གཙོ་བོ་ཡིན་
པས་དུས་དང་རྣམ་པ་ཐམས་ཅད་དུ་མི་བརྗེད་པ་གལ་ཆེ། དེ་ཡན་ཆད་སྟོན་པ་ཕུན་སུམ་
78

༄༅། །ཟབ་གཏེར་ཆོས་ཀྱི་མཛོད་ཁང༌།
ཚོགས་པའོ། །སྟོན་པ་གུ་རུ་རིན་པོ་ཆེ་ལ་གཞན་སེམས་མཁྱེན་པའི་མངོན་ཤེས་ཐོགས་པ་
མེད་པས་གདུལ་བྱའི་ཁམས་སུ་དབང་པོ་མོས་པ་དང་བསྟུན་ནས། ཕྱི་ཀུན་འབྱུང་འདྲེན་ 
པའི་ཐེག་པ་གསུམ། ནང་དཀའ་ཐུབ་རིག་བྱེད་ཀྱི་ཐེག་པ་གསུམ། གསང་བ་དབང་བསྒྱུར་ 
ཐབས་ཀྱི་ཐེག་པ་གསུམ་སྟེང༌། རིམ་པ་དགུའི་ཐེག་པའི་ཆོས་ཚུལ་མདོ་སྔགས་རྒྱ་མཚོ་ 
ལྟ་བུའི་ཟབ་དང་རྒྱ་ཆེ་ཆོས་ཀྱི་འཁོར་ལོ་རབ་ཏུ་བསྐོར་ཏེ། སྐལ་བཟང་ཆོས་ཀྱི་གདུལ་ 
བྱ་རྣམས་སྨིན་ཅིང་གྲོལ་བའི་དགའ་སྟོན་མི་ཟད་པའི་ཆོས་སྦྱིན་ཕངས་མེད་དུ་སྩོལ་བ་ནི་
ལུང་གི་ཆོས་དང་། རྟོགས་པའི་ཆོས་ཐུགས་རྣམ་པར་མི་རྟོག་པའི་ཆོས་སྐུ་ཇི་ལྟ་བ་མཁྱེན་ 
པའི་ཡེ་ཤེས་ཀྱི་རང་གདེང༌། རྩལ་སྙིང་རྗེ་ཆེན་པོས་འགྲོ་ལ་རྗེས་སུ་ཆགས་པའི་ཇི་སྙེད་ 
བརྩེ་བའི་ཐུགས་རྗེ་ཀུན་ནས་གཡོ་ཞིང༌། ཤེས་རབ་སྒྱུ་མ་ལས་ཐབས་སྙིང་རྗེར་འཕྲུལ་ 
ཏེ་གཉིས་མེད་དུ་རོལ་པའམ་དྲ་བ་ལས་རང་སྣང་བས། མཐའ་ཡས་མུ་མེད་པའི་ཕྱོགས་ 
བཅུའི་ཞིང་ཁམས་སྤྱི་དང༌། སྒོས་ཁྱད་པར་དུ། སྤྲུལ་པས་བོད་ཁམས་ཁྱབ་པར་མི་འབྱོན་ 
རེ༔ དམ་ཚིག་ཡིན་ནོ་པད་འབྱུང་བསླུ་མི་སྲིད༔ ཅེས་ཐུགས་དམ་བཅས་པ་བཞིན་དུ་གངས་
ཅན་བོད་ཀྱི་ཡུལ་མཐའ་དབུས་ཐམས་ཅད་དུ་གང་ལ་གང་འདུལ་གྱི་སྤྲུལ་པ་ཡང་སྤྲུལ་ 
ཉིང་སྤྲུལ་སུམ་སྤྲུལ་གྲངས་མེད་པ་ས་ཆེན་པོའི་ཞིང་གི་རྡུལ་གྱི་གྲངས་དང་མཉམ་པ་དེ་ 
སྙེད་དུ་རྣམ་པར་སྤྲོ་ཞིང༌། དུས་བབ་ཀྱི་གདུལ་བྱ་རྣམས་སྨིན་གྲོལ་ཆོས་ཀྱིས་ཚིམ་པར་
མཛད་དེ་མངོན་མཐོ་དང་ངེས་ལེགས་ཀྱི་ལམ་ལ་བཀོད་པ་ནི། ཆོས་ཕུན་སུམ་ཚོགས་
པའོ། །ཚིག་རྗེས་མ་གཉིས་པོ་འཕྲིན་ལས་ཕུན་སུམ་ཚོགས་པ་ཡིན་ཀྱང་གདུལ་བྱ་ལ་
ཆོས་ཀྱིས་ཕན་པའི་ཆ་ནས་སུ་བསྡུས་ཀྱང་རུང་སྟེ། འགྲོ་ལ་བརྩེ་བས་ཐབས་ཀྱིས་འགྲོ་ 
དོན་མཛད༔ ཞལ་འཛུམ་མཛེས་པའི་མདངས་ལྡན་ཡ་ལ་ལ༔ འབྲུག་སྟོང་ལྡིར་བས་གསུང་
79

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གི་གདངས་སྒྲ་ཆེ༔ གསང་སྔགས་ཟབ་མོའི་ཆོས་སྒྲ་དི་རི་རི༔ ཞེས་གསུངས་པ་བཞིན་ནོ། ། 
ནང་གི་ལྷ་གནས་ཀྱི་རིན་ཆེན་ཟུར་བརྒྱད་ལ་ཤར་ནས་རིམ་བཞིན་ཡང་དག་རིག་འཛིན་ 
ཧཱུཾ་ཆེན་ཀ་ར། སྐུའི་རིག་འཛིན་འཇམ་དཔལ་བཤེས་གཉེན། གསུང་གི་རིག་འཛིན་ཀླུ་ 
སྒྲུབ་སྙིང་པོ། ཕྲིན་ལས་རིག་འཛིན་པྲ་ཆེན་ཧསྟི། ཡོན་ཏན་རིག་འཛིན་བི་མ་མི་ཏྲ། རྦོད་ 
གཏོང་རིག་འཛིན་དྷ་ན་སཾ་ཀྲི། འཇིག་རྟེན་རིག་འཛིན་རོམ་བུ་གུ་ཧྱ། དྲག་སྔགས་རིག་ 
འཛིན་ཤིནྟཾ་གནྡྷ་སྟེ་འཁོར་དུ་མཆོག་གི་རིག་འཛིན་བརྒྱད། སོགས་ཁོངས་ན་རིག་འཛིན་ 
གྱི་སྣམ་བུ་ལ་གཡོན་གྲལ་དུ་ཆོས་ཀྱི་འབྱུང་གནས་རྒྱ་གར་འཕགས་པའི་ཡུལ་དང༌། འཇའ་
ལུས་འཕུར་འགྲོ་གངས་ཅན་བོད་ཡུལ་གྱི་མཁས་པ་པཎྜི་ཏ་རྣམས་རབ་བྱུང་ཞི་བའི་ཚུལ་
གྱིས་བཞུགས་པ་དང༌། གཡས་གྲལ་ན་གསང་ཆེན་སྔགས་ཀྱི་བརྟུལ་ཞུགས་ཀློང་རྡོལ་
སྣང་སེམས་དབང་ཐོབ་དཔལ་ཆེན་གྲུབ་པའི་དབང་ཕྱུགས་རྣམས་ཐུགས་ཆོས་ཉིད་འོད་
གསལ་རྡོ་རྗེའི་རོལ་ངོར་འབྱམས་སུ་ཀླས་ཤིང༌། སྐུ་གཟི་བྱིན་འབར་ཞིང་སྔགས་ཆས་ 
ཚུལ་གྱིས་བཞུགས་པའོ། །
དེའི་བར་མཚམས་ཀུན་ཏུ་པད་གདན་དང་དར་ཟབ་ཀྱི་གདན་ལ་ཐུགས་སྲས་རྗེ་འབངས་ 
ཉེར་ལྔ་དང༌། འགྲོ་འདུལ་གྱི་གཏེར་ཆེན་བརྒྱ་རྩ་གཏེར་ཕྲན་གྲངས་མེད་སོགས་གསང་ 
སྔགས་རིག་པ་འཛིན་པའི་ཚོགས་དཔག་ཏུ་མེད་པས་བསྐོར་ནས་བཞུགས་པ་དེ་ཐམས་
ཅད་ཀྱང་ལུང་གི་ཆོས་བཤད་པའི་འཁོར་ལོ་དང༌། རྟོགས་པའི་ཆོས་སྒྲུབ་པའི་འཁོར་ལོ་ 
གཉིས་ཀྱི་དོགས་གཅོད་དང་། ཉམས་རྟོགས་འཕེལ་བའི་དགོངས་བསྡུར་གྱིས་འཆད་ 
རྩོད་དང་བགྲོ་གླེང་འུར་དི་རི་རི་སྒྲོགས་ཤིང་། ཟབ་རྒྱས་ཆོས་ཀྱི་དཔལ་ལ་ལོངས་སྤྱོད་ 
པའི་སྐལ་པ་མཆོག་དང་ལྡན་པ་འཁོར་ཕུན་སུམ་ཚོགས་པ་དང༌། དུས་ཕུན་སུམ་ཚོགས་
80

༄༄༅། །ཟབ་གཏེར་ཆོས་ཀྱི་མཛོད་ཁང་།
པ་དང་འཁོར་བ་མ་སྟོངས་ཀྱི་བར་དུ་རྒྱུན་མི་འཆད་པའོ། །དེ་ལྟ་བུའི་སྟོན་འཁོར་ཕུན་ 
སུམ་ཚོགས་པ་འཕགས་པའི་ས་ལ་བཞུགས་པའི་རིག་འཛིན་རྒྱལ་བ་རྒྱ་མཚོ་འདུས་པའི་
ཚོགས་ཆེན་པོའི་གྲལ་དེ་རུ། བདག་སོགས་འདིར་འདུས་རྡོ་རྗེ་མཆེད་ལྕམ་རྣམས་ཚོམ་
བུ་གཅིག་ཏུ་མཉམ་དུ་སྐྱེ་བར་ཤོག་ཅིག་སྙམ་དུ་ཡང་ཡང་ཡིད་ལ་བྱེད་པ་གནད་ཆེའོ། ། 
གཉིས་པ་སྤྲུལ་སྐུའི་ཆོས་སྐུ་སྟོན་འཁོར་ཡིད་ལ་བྱེད་པ་ནི། སྟེང་ཕྱོགས་དབྱིངས་ལས་ 
རང་བྱུང་བཅོམ་ལྡན་འདས། །རྡུལ་བྲལ་ཆོས་སྐུ་རྒྱལ་བ་འོད་དཔག་མེད། །འཁོར་ཚོགས་ 
རྒྱ་མཚོ་དགོངས་པ་དབྱེར་མེད་དང༌། ཟབ་ཆོས་དཀྱིལ་འཁོར་ཀུན་ཏུ་ཁྱབ་བརྡལ་སྣང༌། ། 
ཞེས་པས་སྟོན་ཏེ། ལར་སེམས་ཅན་དང་སངས་རྒྱས་གཉིས་ཀའི་སྐབས་ན་སྐུ་གསུམ་གྱི་ 
ངོ་བོ་ཟུང་འབྲེལ་ཡིན་པས། འདིར་སྐུ་གསུམ་གྱི་ངོ་བོ་ཟུང་འབྲེལ་ཡིན་པས་འདིར་སྐུ་གསུམ་ 
གྱི་ཞིང་ཁམས་དངོས་གནས་ལ། ཡར་མར་ཕན་ཚུན་ཕྱོགས་སུ་ཆད་པ་མ་མཆིས་ཀྱང༌།
གདུལ་བྱའི་ངོ་བོར་སྐུ་གསུམ་གྱི་ཞིང་ཁམས་སུམ་བརྩེགས་སུ་སྣང་བ་དེའང་། སྤྲུལ་ཞིང་
དེའི་སྟེང་གི་ཕྱོགས་དབུས་ཀྱི་ཆ་ལ་ཆོས་ཀྱི་དབྱིངས་རྣམ་པར་དག་པ་ལས་རང་སྣང་ཞིང་
བྱུང་བའི་གནས་ཕུན་སུམ་ཚོགས་པ་ཆོས་སྐུའི་ཞིང་ཁམས་རྒྱ་ཆད་ཕྱོགས་ལྷུང་དང་བྲལ་
བ་འོག་མིན་བླ་ན་མེད་པའི་གནས་མཆོག་སྐུ་དང་ཡེ་ཤེས་ཀྱི་སྣང་བ་ཆེན་པོ་ནམ་མཁའི་
མཐའ་ཀླས་ཤིང་ལྷུན་གྱིས་གྲུབ་པ་ན། སྟོན་པ་ཕུན་སུམ་ཚོགས་པ་གཞི་ལས་གཞི་སྣང་ 
གི་རིག་པ་རང་གྲོལ་བ། ཁྱད་ཆོས་དྲུག་ལྡན་གཞོན་ནུ་བུམ་སྐུའི་ཀློང་དུ་ཉོན་ཤེས་ཀྱི་སྒྲིབ་ 
པ་ལྷག་མེད་དུ་བཅོམ་སྟེ། དག་པ་གཉིས་ལྡན་གྱི་བྱང་ཆུབ་ཆེན་པོ་མངོན་དུ་མཛད་དེ། 
སྲིད་དང་ཞི་བའི་མཐའ་ལས་འདས་ཤིང༌། ཉེས་སྐྱོན་དྲི་མའི་རྡུལ་དང་བྲལ་བའི་ཆོས་སྐུ་
བདུད་བཞིའི་གཡུལ་ལས་རྒྱལ་བ་ཡེ་ཐོག་དང་པོའི་སངས་རྒྱས་འོད་མི་འགྱུར་བའི་མགོན་
81

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པོ་འོད་དཔག་ཏུ་མེད་པ་སྐུ་མདོག་བྱེ་རུའི་ལྷུན་པོ་ལ་ཉི་འོད་ཕོག་བཞིན་དམར་མདངས་ 
དང་ལྡན་པ། ཞལ་གཅིག་ཕྱག་གཉིས་མཉམ་བཞག་གི་སྟེང་ན་ལྷུང་བཟེད་དང་ཆོས་གོས་
རྣམ་གསུམ་གསོལ་ཞིང་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་དཔེའི་གཟི་ 
བྱིན་མཆོག་ཏུ་འབར་བའི་འོད་དང་འོད་ཟེར་དཔག་ཏུ་མེད་པ་སྣང་བའོ། །སྟོན་པ་དེ་ཉིད་ 
ལས་མི་གཞན་པའི་རིག་རྩལ་རང་བྱུང་གི་འཁོར་ཕུན་སུམ་ཚོགས་པ་རྒྱལ་བ་རྒྱ་མཚོ་ཙམ་
ལ༑ སྒྲ་ཚིག་ལས་འདས་པའི་ཆོས་ཞལ་ནས་མི་གསུང་བར་ནང་དུ་ཡང་དག་པར་འཇོག་ 
པའི་མོད་ལ། དགོངས་བརྒྱུད་ཀྱི་བྱིན་རླབས་འཕོས་ཏེ་སྟོན་འཁོར་དགོངས་པ་དབྱེར་ 
མེད་དུ་འདྲེས་ཤིང་ཆུ་ལ་ཆུ་བཞག་པ་ལྟར་རོ་གཅིག་ཏུ་གྱུར་པའི་ཆོས་སྐུ་ཡེ་ཤེས་ཆེན་ 
པོའི་ངང་དུ། ཟབ་ཅིང་སྤྲོས་བྲལ་འོད་གསལ་འདུས་མ་བྱས་པའི་ཆོས་ཕུན་སུམ་ཚོགས་ 
པ་དཀྱིལ་འཁོར་མཐའ་དབུས་མེད་པ་ཀུན་ཏུ་ཕྱོགས་དང་རིས་སུ་མ་ཆད་པར་གཅིག་ལ་ 
ཁྱབ་བརྡལ་དུ་སྣང་བའོ། །དུས་ཕུན་སུམ་ཚོགས་པ་དུས་བཞི་མཉམ་པ་ཉིད་ཀྱི་ཡེ་ཤེས་ 
རྒྱུན་མི་ཆད་པ་མཆོག་གི་ཕྲིན་ལས་ཅན་ནོ། །
གསུམ་པ་སྤྲུལ་སྐུའི་ལོངས་སྐུ་སྟོན་པ་སྟོན་འཁོར་ཡིད་ལ་བྱེད་པ་ནི། དེ་འོག་ལོངས་ 
སྐུ་ཕྱག་ན་པདྨ་ལ། །ཡི་དམ་དཔའ་བོ་ཌཱཀྐི་རྒྱ་མཚོས་བསྐོར། །ཞེས་པས་སྟོན་ཏེ། ཆོས་
སྐུའི་ཞིང་ཁམས་དེའི་འོག་ན་གནས་ཕུན་སུམ་ཚོགས་པ་ལོངས་སྐུའི་ཞིང་ཁམས་དང༌།
གཞལ་ཡས་ཁང་གི་ཚད་དང་མཚན་ཉིད་རྒྱན་དང་བཀོད་པ་ཡོངས་སུ་རྫོགས་ཤིང་ཕུལ་
ཏུ་ཕྱིན་པ་ཡེ་ཤེས་ལྔའི་རང་འོད་ཀུན་ནས་འཁྲིགས་པའི་དབུས་སུ། པདྨ་ཉི་ཟླའི་གདན་
སུམ་བརྩེགས་ཀྱི་སྟེང་དུ་ལོངས་སྐུའི་སྟོན་པ་ཕུན་སུམ་ཚོགས་པ་འཕགས་པ་སྤྱན་རས་
གཟིགས་དབང་ཕྱུག་ཕྱག་ན་པདྨ་སྐུ་མདོག་གངས་རིའི་ལྷུན་པོ་ལ་ཉི་མ་ཤར་བ་བཞིན་
82

༄༅། །ཟབ་གཏེར་ཆོས་ཀྱི་མཛོད་ཁང་།
དཀར་ཞིང་མཛེས་པ། ཞལ་གཅིག་ཕྱག་བཞི་པའི་དང་པོ་གཉིས་ཐལ་སྦྱར་ནོར་བུ་དང༌།
འོག་མ་གཉིས་ཤེལ་ཕྲེང་དང་པདྨ་དཀར་པོའི་ཡུ་བ་ནས་འཛིན་པ། ཞབས་གཉིས་རྡོ་རྗེ་ 
སྐྱིལ་ཀྲུང་གིས་བཞུགས་ཤིང་སྐུ་ལ་ལོངས་སྐུའི་རྒྱན་ཆས་བཅུ་གསུམ་གྱིས་བརྒྱན་ཅིང་ 
ཞི་ཚུལ་དགུ་དང་ལྡན་པ་སྟེ། བལྟ་བས་ཆོག་མི་ཤེས་པའི་བདག་ཉིད་ཅན་དུ་བཞུགས་
པ་ལ་ཡི་དམ་རྒྱུད་སྡེ་བཞི་དྲུག དཔའ་བོ་གིང་ཆེན་བཅུ་དྲུག ཌཱཀྐི་མ་ཚོགས་རྒྱ་མཚོ། ས་
བཅུའི་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པ་ནམ་མཁའ་གཡའ་དག་པ་
ལ་སྐར་ཚོགས་བཀྲ་བ་ལྟ་བུས་བསྐོར་བ་ནི་འཁོར་ཕུན་སུམ་ཚོགས་པའོ། །ཆོས་ཕུན་སུམ་
ཚོགས་པ་ཐེག་པ་ཆེན་པོའི་ཆོས་ཀྱི་འཁོར་ལོ་རྒྱུན་མི་ཆད་པར་བརྡའི་ཚུལ་དུ་སྟོན་ཏེ། རྒྱལ་
ཐབས་སྤྱི་བླུགས་ཀྱི་དབང་དང་གདམས་པ་སྐད་ཅིག་གིས་རྫོགས་པར་མཛད་དེ་སྨིན་གྲོལ་
མཆོག་གི་དགའ་སྟོན་ཟད་མི་ཤེས་པའི་གཏེར་ཆེན་པོ་ལ་རྟག་ཏུ་སྤྱོད་པའི་སྐལ་བ་དང་
ལྡན་པ་ཉིད་དོ། །དུས་ཕུན་སུམ་ཚོགས་པ་ཁམས་གསུམ་འཁོར་བའི་རྒྱ་མཚོ་དོང་ནས་ 
མ་སྤྲུགས་ཀྱི་བར་དུའོ། །གོང་གི་འཁོར་ཕུན་སུམ་ཚོགས་པའི་འཕྲོ་ས་ནི། འདོད་སྣམ་སྒེག་ 
མོས་གླུ་གར་བསྒྱུར་བ་ཡི། །ཀུན་བཟང་མཆོད་པས་རྒྱལ་བ་རྒྱ་མཚོ་མཆོད། །སྒོ་ཁྱམས་ 
འཁོར་ཡུག་རྒྱལ་ཆེན་ཕྱོགས་སྐྱོང་སོགས། །སྤྲུལ་པའི་ཕོ་ཉ་གློག་ལྟར་འཁྱུག་པ་ཡིས། ། 
ཕྱོགས་ཀྱི་མུ་སྟེགས་བདུད་དང་དམ་སྲི་འདུལ། །ངོ་མཚར་གྲུབ་པའི་ཞིང་དེར་སྐྱེ་བར་ 
ཤོག །ཅེས་པས་སྟོན་ཏེ། དེའང་གོང་དུ་ཇི་སྐད་བཤད་པ་བཞིན་ཡུལ་སྣང་དག་པ་རབ་ 
འབྱམས་སྐུ་གསུམ་གྱི་ཞིང་ཁམས་རང་བྱུང་གི་གཞལ་ཡས་ཁང་རྣམས་ཀྱི་རྩིག་པའི་ཕྱི་ 
ལོགས་སུ། འདོད་ཡོན་གྱི་སྣམ་བུ་དམར་པོ་ཕྱོགས་ཀུན་ནས་བསྐོར་བའི་ནང་དུ་ཡ་མཚན་ 
སྤྲུལ་པའི་རྡོ་རྗེའི་ལྷ་མོ་བཅུ་དྲུག་སོགས་གྲངས་མེད་པས་ཁེངས་ཤིང་ཤིན་ཏུ་ལང་ཚོ་མཛེས་
83

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པས་སྒེག་པ་མོས་ཆོས་ཉིད་ཀྱི་བརྡ་གླུ་སྙན་པོ་དང༌། ཕྱག་རྒྱ་གར་གྱི་རྣམ་འགྱུར་སྣ་ཚོགས་ 
བསྒྱུར་ཞིང་གཡོ་བ་དང་བཅས་པ་ཡིས། གཞན་ཡང་མེ་ཏོག་བདུག་སྤོས་སྣང་གསལ་དྲི་ 
ཆབ་ཞལ་ཟས་རོལ་མོ་གཟུགས་སྒྲ་དྲི་རོ་རེག་བྱ། བཀྲ་ཤིས་རྫས་རྟགས་རིན་ཆེན་སྣ་ 
བདུན་འཕན་དང་བླ་བྲེ། སྨན་རཀ་གཏོར་གསུམ་སོགས་ཕྱི་ནང་གསང་བའི་མཆོད་སྤྲིན་ 
རྒྱ་མཚོ་ལྟ་བུ་འཕགས་པ་ཀུན་ཏུ་བཟང་པོའི་མཆོད་པའི་རྫེས་སུ་འགྲོ་བ་ཙམ་གྱིས། སྐུ་ 
གསུམ་རྒྱ་བ་རྒྱ་མཚོ་འཁོར་དང་བཅས་པ་ལ་མཆོད་ཅིང་ཕུལ་བའོ། །གཞལ་ཡས་ཁང་
གི་སྒོ་བཞི་ལ། སྟོན་པའི་བཀའ་ཉན་བསྟན་པ་དང་འཇིག་རྟེན་སྐྱོང་བ་ཞལ་གྱིས་བཞེས་ 
པ་ཤར་སྒོར་ཡུལ་འཁོར་སྲུང་དཀར་པོ། ལྷོ་སྒོར་འཕགས་སྐྱེས་པོ་སྔོན་པོ། ནུབ་སྒོར་ 
མིག་མི་བཟང་དམར་པོ། བྱང་སྒོར་རྣམ་ཐོས་སྲས་སེར་པོ་སྟེ་རྒྱལ་པོ་ཆེན་པོ་རྣམས་དང་ 
སྤྲུལ་པའི་གིང་ཆེན་སྡེ་བཞི་བཅས་པའོ། །
དཀྱིལ་འཁོར་གྱི་ཕྱོགས་མཚམས་གྲུ་ཆད་བར་ཁྱམས་འཁོར་ཡུག་རྣམས་སུ་ཕྱོགས་ 
སྐྱོང་བཅུ་དང༌། སོགས་ཁོངས་སུ་ཆོས་སྐྱོང་ཕོ་རྒྱུད་མོ་རྒྱུད། དྲེགས་པའི་ལྷ་སྲིན་སྡེ་བརྒྱད། 
དཔལ་མགོན་བདུན་ཅུ་རྩ་ལྔ། བསྟན་སྲུང་དམ་ཅན་རྒྱ་མཚོ་ཚོགས་དང་བཅས་པ་པདྨ་
ཐོད་ཕྲེང་རྩལ་གྱི་བཀའ་ཉན་སྤྲུལ་པའི་ཕོ་ཉ་ལས་བྱེད་དེ་རྣམས་ཀྱང་སྲིད་གསུམ་སྐད་
ཅིག་སྐོར་བའི་རྫུ་འཕྲུག་གློག་ལྟར་འཁྱུག་ཅིང༌། ཤིན་ཏུ་མྱུར་བའི་དྲག་པོ་མངོན་སྤྱོད་ཀྱི་ 
ལས་བྱེད་པ་ཡིས། སྟེང་འོག་ཕྱོགས་མཚམས་ཀུན་ཏུ་རྒྱུག་སྟེ་སངས་རྒྱས་ཀྱི་བསྟན་པ་ 
ལ་མ་དད་ཅིང་གནོད་པའི་མུ་སྟེགས་དང་། མཐའ་དམག་སྟོད་ཧོར་གདུག་པ་ཅན་རྣམས་
དང༌། བསྟན་འགྲོ་ལ་བསམ་སྦྱོར་གནག་པའི་བདུད་རིགས་སུ་གྱུར་པ་དང་། སྨོན་ལམ་ 
ལོག་པའི་དམ་སྲི་འབྱུང་པོ་གང་སུ་ཡང་རུང་བ་ཐམས་ཅད་རབ་ཏུ་འཇིགས་པའི་རྔམ་སྟབས་
84

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱིས་འདུལ་ཞིང་མིང་གི་ལྷག་མ་ཙམ་ཡང་མེད་པར་ཐལ་བ་རྡུལ་དུ་བརླགས་པར་མཛད་
པ་དང་།དཀར་པོའི་ཕྱོགས་ལ་དགའ་བའི་རིགས་རྣམས་སྲུང་ཞིང་དབུ་འཕང་བསྟོད་
པའོ། །ཨོ་རྒྱན་ཉིད་ཀྱིས། སྣང་བ་སེམས་ཀྱི་དཀྱིལ་འཁོར་དུ༔ ལྷ་སྲིན་སྡེ་བརྒྱད་བྲན་ 
དུ་བཀོལ༔ ང་རྒྱལ་པོ་པདྨ་འབྱུང་གནས་ཡིན༔ ཞེས་པ་ལྟར་རོ། །གཞལ་ཡས་སྟེང་འོག་ 
བར་གསུམ་ཐམས་ཅད་དུ་བརྒྱུད་གསུམ་རྩ་རྒྱུད་བླ་མ། ཡི་དམ་ཞི་ཁྲོ་རབ་འབྱམས། གནས་ 
གསུམ་དཔའ་བོ་མཁའ་འགྲོའི་ཚོགས་བསམ་གྱིས་མི་ཁྱབ་པ་སྤྲིན་ལྟར་དུ་འཁྲིགས་པའོ། །
དེ་ལྟར་སྐུ་གསུམ་ཡོངས་རྫོགས་དཔལ་རི་པདྨ་འོད་ཀྱི་དཀྱིལ་འཁོར་རྟེན་དང་བརྟེན་པ་
ཐམས་ཅད་སྤྲུལ་སྐུ་པདྨ་འབྱུང་གནས་ཀྱི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་
ལས་རང་བྱུང་རང་ཤར་ཉིད་དུ་སྣང་བས། ཡ་མཚན་ངོ་མཚར་རྨད་དུ་བྱུང་བའི་བཀོད་པ་
ཕུན་སུམ་ཚོགས་པ་ལྔ་ལྡན་ཉིད་མ་བཙལ་ལྷུན་གྱིས་གྲུབ་པའི་ཞིང་མཆོག་དམ་པ་དེ་ཉིད་
དུ་ངོས་སུ་སྐྱེ་བར་ཤོག་ཅིག་སྙམ་དུ་སྨོན་ལམ་གདབ་པར་བྱའོ། །དེ་ལྟར་ཡང་ནས་ཡང་
དུ་ཡིད་ལ་བྱེད་པ་ནི་ཞིང་སྦྱོང་ཡིན་པས་ཅི་ནས་གལ་ཆེ་སྟེ། ཚེ་འདིར་གང་ལ་གོམས་པ་
དེས་འཆི་ཁར་མཚམས་སྦྱར་ནས་ཕྱི་མ་དེ་ལྟར་དུ་གྱུར་པ་རྟེན་འབྲེལ་ཡིན་པའི་ཕྱིར་རོ། །
དོན་གཉིས་པ་ཚུལ་ཇི་ལྟར་དུ་སྨོན་པ་ལ། སྨོན་ལམ་འགྲུབ་པའི་རྒྱུའི་གཙོ་བོ་ནང་གི་རྣལ་
འབྱོར་ལ་གོམས་པ་དང༌། གྲོགས་དམ་ཚིག་རྣམ་པར་དག་པ་དང༌། རྐྱེན་ཚོགས་བསག་ 
དང་སྨོན་འདུན་ལ་ནན་ཏན་དུ་བྱེད་པ་དང་གསུམ་ལས། དང་པོ་སྨོན་ལམ་འགྲུབ་པའི་ 
རྒྱུའི་གཙོ་བོ་ནང་གི་རྣལ་འབྱོར་ལ་གོམས་པ་ནི། སྨིན་གྲོལ་ལམ་གྱི་རྣལ་འབྱོར་གོམས་ 
པ་ཡིས། །ནང་དུ་རླུང་སེམས་དབུ་མར་ཚུད་པ་དང༌། །ཕྱི་ནང་དངོས་ཀུན་པདྨ་འོད་ཀྱི་ 
ཞིང་། །ཡེ་ཤེས་རང་སྣང་དག་པ་མཐོང་བར་ཤོག །ཅེས་པས་སྟོན་ཏེ། དེའང་རིགས་ལམ་
85

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
རྒྱུ་མཚན་ཉིད་ཐེག་པའི་ཚོགས་སྦྱོར་གྱི་ལམ་དུ། བསྐལ་པ་གྲངས་མེད་གཅིག་བསགས་
སྦྱངས་ལ་འབད་སྟོབས་ཀྱིས་ས་དང་པོ་ཆོས་ཉིད་ཀྱི་བདེན་པ་མཐོང་ཞིང་སྒོམ་ལམ་ས་དགུ་ 
ལ་གྲངས་མེད་གཉིས་བསྒོམས་སྟོབས་ཀྱིས་སྒྲིབ་གཉིས་ཀྱི་དྲི་མ་ལྷག་མེད་དུ་བཅོམ་སྟེ།
ས་བཅུའི་རྒྱུན་མཐའ་ན་ལོངས་སྐུའི་ཞིང་ཁམས་དངོས་གནས་ལ་ལོངས་སྤྱོད་པ་ལྟ་བུ་མ་
ཡིན་པར། འབྲས་བུ་ལམ་བྱེད་སྔགས་ཀྱི་ཐེག་པ་ཉི་ཟླའི་བསྒྲོད་པ་བས་ཀྱང་ཆེས་མྱུར་ 
བའི་གསང་ལམ་ཚེ་གཅིག་གིས་དཔལ་རི་པདྨ་འོད་གླིང་དུ་འབྱིན་པ་ནི། ཨོ་རྒྱན་པདྨའི་ 
ཐུགས་བསྐྱེད་དང་སྨོན་ལམ། རང་མོས་གུས་དང་དད་པ། ལམ་བསྐྱེད་རྫོགས་ཟབ་མོའི་མཐུ་ལས་ 
འགྲུབ་པར་ངེས་ཏེ། ཨོ་རྒྱན་ཉིད་ཀྱིས། བསྐྱེད་རྫོགས་དང་རྫོགས་པ་ཆེན་པོ་གསུམ༔ 
མི་ཚེ་གཅིག་གིས་རྫོགས་སངས་རྒྱས་པའི་ལམ༔ ཞེས་གསུངས་པ་ལྟར་རོ། ། 
དེའང་སྔགས་བསྐྱེད་རྫོགས་ཀྱི་འཇུག་སྒོ་དང་པོ་དབང་ཡིན། དབང་ལ་རྒྱུ་དབང༌། 
ལམ་དབང༌། འབྲས་དབང་དང་གསུམ། རྒྱུ་དབང་ལ་གཉིས་ཏེ། གཞི་རྒྱུད་སངས་རྒྱས་ 
ཀྱི་སྙིང་པོ་སྐུ་བཞིའི་བདག་ཉིད་ཅན་དུ་སྲིན་བུ་པདྨ་ཡན་ཆད་ཀྱི་རྒྱུད་ལ་འོ་མ་ལ་མར་དང་། 
ཏིལ་ལ་སྣུམ་གྱིས་ཁྱབ་པ་བཞིན་རང་ཆས་སུ་གནས་པ་ལ་ལྷན་ཅིག་སྐྱེས་པའི་རྒྱུ་དང༌།
དབང་དོན་དང་མཚུངས་པར་སྒྲིབ་བཞི་དག་རྒྱུད་དང༌། སྐུ་བཞི་ཐོབ་རུང་དུ་ཡོད་པ་ལ་ 
མཚུངས་ལྡན་གྱི་རྒྱུ་ཟེར། དེ་ལྟར་སེམས་ཅན་སངས་རྒྱས་རྒྱུ་མིན་ན་དབང་བསྐུར་པས་ 
གསར་དུ་སྨིན་རྒྱུ་ཡོད་མི་སྲིད་དེ། ཨོ་རྒྱན་པདྨས། དབང་བསྐུར་རང་ལ་ཡོད་མིན་ན༔ 
བསྐུར་བས་ཐོབ་པར་ག་ལ་འགྱུར༔ པྲ་སྲན་འབྲས་བུ་དབང་བསྐུར་བྱ༔ དེ་ལ་འབྲས་ཀྱི་ 
དངོས་སྣང་མེད༔ ཅེས་གསུངས་པ་བཞིན་ཤེས་པར་བྱ། རྒྱུ་དབང་དེ་འཕྲལ་དུ་སྨིན་པ་ 
ལམ་དབང་ཡིན། དེ་ལའང་རྐྱེན་སྔར་བཞིན་གཞི་རྒྱུད་དེ་ཉིད་དབང་གིས་སྨིན་ནས་འོ་མ་
86

༄༅། །ཟབ་གཏེར་ཆོས་ཀྱི་མཛོད་ཁང་།
ལས་མར་དང༌། ཏིལ་ལས་སྣུམ་འབྱུང་བ་བཞིན་ནོ། །དེ་ཉིད་བདག་རྐྱེན་རྡོ་རྗེ་སློབ་དཔོན་ 
གྱི་བཀའ་དྲིན་ལས་འབྱུང་དགོས་པས། རྒྱུད་སྡེ་རྣམས་སུ་ཇི་སྐད་གསུངས་པ་བཞིན་མཚན་
ཉིད་ཀུན་ལྡན་གྱི་སློབ་དཔོན་དམ་པའི་ཞབས་ལ་གཏུགས་ཏེ་མཉེས་པ་གསུམ་གྱི་སྒོ་ནས་ 
ཚུལ་བཞིན་བསྟེན་ཏེ་དབང་བསྐུར་ལེགས་པར་ནོད་དགོས་ཏེ། གསང་སྙིང་ལས། སློབ་ 
དཔོན་མཉེས་པར་མ་བྱས་ཤིང༌། །དབང་རྣམས་ཐོབ་པར་མི་བྱེད་པར། །ཉན་པ་ལ་སོགས་ 
རྩོམ་པ་ཡིས། །འབྲས་བུ་མེད་ཅིང་བརླག་པར་འགྱུར། །ཞེས་གསུངས་པ་ལྟར་རོ། །དེའང་
དབང་ཚིག་རྗེས་ཟློས་དང༌། བུམ་ཆུ་མྱངས་ཙམ་གྱིས་དབང་ཐོབ་པ་མིན་པས། དམིགས་
པའི་རྐྱེན་དབང་གི་ཐོག་མཐའ་བར་གསུམ་དུ་དཔོན་སློབ་གཉིས་ཀའི་དམིགས་པ་མ་ཡེངས་ 
པར་བྱེད་དགོས་སོ། །དེ་མ་ཐག་པའི་རྐྱེན་གསང་དབང་གིས་དེ་མ་ཐག་བུམ་དབང་ཡིན་
པ་བཞིན་སྔ་མ་རྣམས་ཕྱི་མའི་དེ་མ་ཐག་ཡིན་ནོ། །དེ་ལྟར་དབང་བཞི་ལེགས་པར་ཐོབ་
པ་རྣམས་མི་ཉམས་ཤིང་འཕེལ་ཟིང་འཕེལ་བའི་ཆེད་དུ་ནང་རེ་བཞིན་དུ་གཞན་རྐྱེན་ལ་ལྟོས་ 
མི་དགོས་པར་སྔོན་འགྲོ་བླ་མའི་རྣལ་འབྱོར་མཇུག་ཏུ་དབང་བཞི་ཆགས་མེད་དུ་བླང་བ་ 
དང༌། བསྙེན་མཚན་སྐབས་སུ་བསྙེན་པ་ཕྱེད་ཡན་ཆད་བསྒྲུབ་བྱ་ལྷ་དེ་ལ་བརྟེན་ནས་
ཐུན་རེ་བཞིན་དུ་བདག་དབང་ལེན་པ་དང༌། སྒྲུབ་མཆོད་ཆེན་པོ་ལྟ་བུ་ཚོམ་བུ་ཚོགས་
སྒྲུབ་སྐབས་བདག་འཇུག་རྒྱས་པར་བླངས་པ་རྣམས་ཀྱང་ལམ་དབང་ཡིན་ནོ། །འབྲས་
དབང་ནི་སྒྲིབ་བཞི་གནས་སུ་དག་ནས། གཞི་དུས་ཀྱི་སྐུ་བཞིའི་ཉི་མ་སྤྲིན་ལས་གྲོལ་བ་
བཞིན་མངོན་དུ་གྱུར་ནས་ཨོ་རྒྱན་ཆེན་པོའི་སྐུ་གསུང་ཐུགས་དང་གཉིས་སུ་མེད་པར་ 
བྱང་ཆུབ་པའོ། །སྐབས་འདིའི་དོན་ལམ་དབང་ཡིན་པས་སྨིན་ཅེས་པའི་དོན་ནོ། །གྲོལ་ 
ཞེས་པ་ནི་གྲོལ་བྱེད་གདམས་པའི་རིམ་པ་སྟེ། དེའང་སྔ་འགྱུར་རིང་ལུགས་ལྟར་ན་རྒྱུད་
87

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཡོ་ག་སྡེ་གསུམ་ལས། ཕ་རྒྱུད་མ་ཧཱ་ཡོ་གའི་སྦྱང་གཞི་ལུས་ངག་ཡིད་གསུམ་དང༌། སྦྱོང་
བྱེད་ཐབས་བསྐྱེད་པའི་རིམ་པའོ།།བསྐྱེད་རིམ་ལ་མངོན་བྱང་ལྔའི་སྒོ་ནས་བསྐྱེད་ཚུལ་
སོགས་མང་ཡང༌། དོན་གྱི་གནད་བརྒྱ་འགག་གཅིག་བསྡམས་ན། སྣང་སྟོང་སྐུའི་དཀྱིལ་ 
འཁོར་སྒྱུ་འཕྲུལ་དྲ་བ། སྒྲ་གྲག་སྔགས་ཀྱི་དཀྱིལ་འཁོར་གྲག་སྟོང་འགགས་མེད། རིག་ 
སྟོང་ཐུགས་ཀྱི་དཀྱིལ་འཁོར་ཆོས་ཀྱི་འཁོར་ལོ་སྟེ་སྣང་གྲགས་རྟོགས་གསུམ་ཐམས་ཅད་ལྷ་ 
སྔགས་ཡེ་ཤེས་ཀྱི་རང་བཞིན་ཡེ་ནས་ཡིན་པ་ལ་ཡིན་པར་ཤེས་པའི་དག་པ་དྲན་པ་ལ་
འདིའོ། །
དེའང་གཞི་ཆོས་ཉིད་ལས་གཞི་སྣང་རྟེན་འབྱུང་དུ་ཤར་བར་ཕུང་པོ་ཁམས་དང་སྐྱེ་ 
མཆེད་སོགས་འཁོར་འདས་ཀྱི་སྣང་བ་ཐམས་ཅད་སྐུ་དང་ཞིང་ཁམས་སྔགས་དང་ཡེ་ཤེས་
འབའ་ཞིག་ལས་གཞན་མིན་ཏེ་དང་པོ་ལས་བསྐྱེད། བར་དུ་གཞི་ལ་འཁྱིལ། ཐ་མ་གཞི་
ཐོག་ཏུ་བསྡུ་བས། གཞི་ཆོས་སྐུ་གཅིག་གི་ཡོ་ལངས་ལས་ནམ་ཡང་འདའ་བ་མེད་མོད་ཀྱང༌།
ངོ་ཤེས་མ་ཤེས་དང་རང་སྣང་དག་མ་དག་གིས་བཟང་ངན་གཉིས་སུ་སྣང་བ་ཡིན། དེ་ 
ཡང་རྟོགས་པ་བཞི་དང༌། དག་པ་གསུམ། མཉམ་པ་བཞིས་ལྷག་པའི་བདེན་པ་དབྱེར་ 
མེད་དག་མཉམ་རོ་གཅིག་ཏུ་གཏན་ལ་ཕབ་པ་ནི། ཕ་རྒྱུད་སྒྱུ་འཕྲུལ་དྲ་བའི་ལུགས་སོ། །
འཁོར་འདས་གཉིས་ཀའི་སྐབས་ལྷ་སྔགས་ཡེ་ཤེས་ལས་འདའ་མ་མྱོང་བའི་གནད་དོ། །
མ་རྒྱུད་ཨ་ནུ་ཡོ་གའི་སྦྱང་གཞི་མ་དག་རྩ་རླུང་གསུམ། སྦྱོང་བྱེད་ཤེས་རབ་རྫོགས་པའི་ 
རིམ་པ་སྟེ། དེའང་མཚན་བཅས་དང་མཚན་མེད། ཐབས་ལམ་དང་གྲོལ་ལམ་སོགས་ 
རྣམ་གྲངས་མང་ཡང་གནད་དོན་སྙིང་པོ། དབྱིངས་སྟོང་ཉིད་ཕྱག་རྒྱ་ཆེན་པོ་འོད་གསལ་
འདུས་མ་བྱས་པ་རྣམ་ཀུན་མཆོག་ལྡན་གྱི་བཙུན་མོ་དང་རྟག་ཏུ་མཉམ་པར་སྦྱོར་བས།
88

༄༅། །ཟབ་གཏེར་ཆོས་ཀྱི་མཛོད་ཁང༌།
རྩ་ཐིག་རླུང་སེམས་ལས་སུ་རུང་ནས་བདེ་སྟོང་ལྷན་ཅིག་སྐྱེས་པའི་ཡེ་ཤེས་མཆོག་ཏུ་རྒྱས་ 
ཤིང་དབྱིངས་ཡེ་གཉིས་མེད་པའི་ངང་དུ་འཁོར་འདས་གཉིས་སྣང་གི་འཛིན་རྟོག་ཐམས་
ཅད་སྟོང་ཡལ་རྗེས་མེད་དུ་ཕྱམ་མེར་སོང་ཞིང་སྟོང་ཆེན་ཀུན་ཏུ་བཟང་མོའི་ཀློང་དུ་རོ་གཅིག་
ཏུ་འཁྱིལ་པའོ། །དེ་ལྟར་གཞི་སྐྱེ་མེད་སྟོང་ཉིད་སྤྲོས་བྲལ་བརྗོད་དུ་མེད་པ་སྟོང་པའི་ཆ་ 
ལ་རྫོགས་རིམ། གཞི་སྣང་ཡེ་ཤེས་ཀྱི་རོལ་པ་འགག་མེད་དུ་འཆར་ཞིང་སྣང་བའི་ཆ་ལ་ 
བསྐྱེད་རིམ་ཞེས་སྟོང་བཞིན་དུ་སྣང༌། སྣང་བཞིན་དུ་སྟོང་པ་སྣང་སྟོང་གཉིས་མེད་དམ་
བསྐྱེད་རྫོགས་དབྱེར་མེད་ཡེ་ནས་ཟུང་འཇུག་ཆེན་པོ་ཡིན་པ་ཤེས་པར་བྱའོ། །གཉིས་ 
མེད་རྒྱུད་སྡེ་ཨ་ཏི་ཡོ་གའི་སྦྱང་གཞི་ཉོན་མོངས་དུག་གསུམ་དང་། སྦྱོང་བྱེད་སྐུ་གསུམ་ 
ལམ་བྱེད་གཉིས་ཏེ། དེའང་དམིགས་པ་ཡུལ་གྱི་བློ་ཅན། རིག་པ་རང་སྣང་གི་བློ་ཅན་ལ་ 
ལྟོས་ནས་རིམ་གྱི་ས་དང་ཅིག་ཆར་བའི་ངོ་སྐལ་དུ་ཞིབ་པར་བཤད་ན་བརྗོད་ལས་འདས་ 
ཀྱང༌། དོན་ཧྲིལ་གྱིས་དྲིལ་ན་གཞི་ཀ་དག་དང་ལྷུན་གྲུབ་ཟུང་འཇུག ལམ་ཁྲེགས་ཆོད་ 
དང་ཐོད་རྒལ་ཟུང་འཇུག འབྲས་བུ་སྐུ་དང་ཡེ་ཤེས་ཟུང་འཇུག་སྟེ། གཞི་ཆོས་ཉིད་ཀྱི་ངོ་
བོ་སྐྱོན་ཀ་ནས་དག་པ་སྤྲོས་པའི་གྲྭ་ཟུར་དང་བྲལ་བའི་གཞི་གནས་ཀྱི་ཆོས་སྐུ་ཐིག་ལེ་
ཉག་གཅིག་ཡེ་སངས་རྒྱས་པ་སྐུ་གསུམ་གྱི་དགོངས་པ་དང༌། ཆོས་ཅན་ལྷུན་གྲུབ་ཡོན་
ཏན་ཉི་མ་དང་འོད་ཟེར་གསེར་དང་ཁ་དོག་བཞིན་དུ་མ་བཙལ་ཡེ་རྫོགས་སུ་དབྱེར་མེད་
ཟུང་འཇུག་རོ་གཅིག་ཏུ་གནས་ཀྱང༌། ཕྱི་རྒྱ་མ་རལ་བར་ཤེལ་འོད་ནང་དུ་ནུབ་པ་བཞིན་
དུ་གཞོན་ནུ་བུམ་སྐུའི་སྦུབས་སུ་ནང་གསལ་ཕྲ་བའི་ཚུལ་དུ་བཞུགས་པའོ། །དེ་ཉིད་ལམ་
གྱི་སྐབས་སུ་ངོ་བོ་ཀ་ནས་དག་པ་ཆོས་སྐུ། རང་བཞིན་འོད་གསལ་བ་ལོངས་སྐུ། ཐུགས་ 
རྗེ་ཀུན་ལ་ཁྱབ་པ་སྤྲུལ་སྐུ་སྟེ་སྐུ་གསུམ་རང་ཞལ་རྗེན་པར་མཇལ་བའི་ཚེ། རང་གནས་
89

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཀྱི་ལྟ་བ། རང་བབས་ཀྱི་བསམ་གཏན། རང་གཞག་གི་བསྒོམ་པ། རང་གྲོལ་གྱི་སྤྱོད་ 
རྣམས་ཀྱི་གནད་གསང༌། དང་པོ་གོ བར་དུ་མྱོང༌། ཐ་མ་རྟོགས་ཏེ་དེ་ལས་གཞན་པའི་ 
སངས་རྒྱས་ལོགས་ན་མེད་པར་ཐག་ཁྲིགས་སེ་ཆོད་པ་ཁྲེགས་ཆོད། དེའི་རང་གདིང་ཡེ་
ཤེས་རླུང་གིས་བསྐྱོད་པ་སྟེ། འོད་རྩ་དག་པ་ཀ་ཏི་ཤེལ་སྦུག་ཅན་ནས་བརྒྱུད་དེ་རྒྱང་ཞགས་
ཆུའི་སྒྲོན་མའི་སྒོ་ནས་ཐོན་ཏེ་འོད་གསལ་ཐོད་རྒལ་གྱི་སྣང་བ་འཆར། བར་དུ་འཕེལ། ཐ་ 
མ་རྫོགས་ཏེ་སླར་ནས་གདེང་དུ་ནུབ་སྟེ་ཆོས་ཉིད་ཟད་པའི་བརྡར་བཏགས་པའོ། །དེ་
ལྟར་ཁྲེགས་ཆོད་ཀྱི་ལྟ་བ་དང་ཐོད་རྒལ་གྱི་སྒོམ་པ་གཉིས་ཡེ་ནས་ཟུང་འཇུག་ཡིན་པ་གཞིའི་
སྐབས་བཞིན་ནོ། །
འབྲས་བུ་དུག་གསུམ་མ་སྤངས་རང་སར་དག་ནས་སྐུ་གསུམ་མ་བཙལ་ཡེ་ནས་སངས་
རྒྱས་དེ་སྐུ་དང་ཡེ་ཤེས་འདུ་འབྲལ་མེད་པར་ཟུང་འཇུག་བདེ་བ་ཆེན་པོའི་ས་ལ་རེག་
པའོ། །མ་ཧཱ་ཨ་ནུ་གཉིས་ཀྱི་སྦྱངས་འབྲས་ཀྱང་སྐུ་གསུམ་ཡིན་པར་འདྲའོ། །གདུལ་བྱའི་ 
དབང་པོའི་བྱེ་བྲག་གིས་ལམ་གྱི་ཁྱད་པར་གསུམ་དུ་བསྟན་ཀྱང་མཐར་ཐུག་གི་འབྲས་བུ་ 
ལ་ཁྱད་པར་མེད་པ་སྟོན་ཏོ། །ལམ་མྱུར་བུལ་གྱི་ཁྱད་པར་ཉི་ཟླ་དང་ཕྱུགས་ཀྱི་འགྲོས་ 
བཞིན་དུ་ཁྱད་ཤིན་ཏུ་ཡོད་པར་སྣང༌། སྤྱིར་འབྲས་བུ་ལམ་བྱེད་སྔགས་ཀྱི་ཐེག་པ་ཡིན་ 
ཀྱང་ཨ་ཏིའི་ཕྱི་སྐོར་མན་ཆད་སེམས་ལམ་བྱེད་ཡིན་པས་ལམ་བུལ། ཡང་གསང་བླ་ན་ 
མེད་པར་ཡེ་ཤེས་ལམ་བྱེད་ཡིན་པས་ལམ་མྱུར་སྟོབས་ཀྱིས་ཚེ་གཅིག་གིས་སངས་རྒྱས་ 
པའི་ཁྱད་པར་རོ། །ཐེག་པ་འོག་མ་རྣམས་གོང་མའི་ལམ་སྟེགས་སུ་འགྲོ་བ་ལྟར། མ་ཧཱ་
དང་ཨ་ནུ་གཉིས་ཀྱང་ཨ་ཏིའི་ལམ་སྟེགས་སམ། ཡན་ལག་སྔོན་འགྲོ་ཡིན་པར་མངོན།
དེ་ལྟར་ལམ་ཡང་དག་བསྐྱེད་རྫོགས་གསུམ་སྤྱི་དང་བྱེ་བྲག་གཉིས་མེད་ཟུང་འཇུག་ཨ་
90

༄༅། །ཟབ་གཏེར་ཆོས་ཀྱི་མཛོད་ཁང༌།
ཏིའི་ཟབ་གནད་ཀྱི་གདམས་པའི་ཉམས་ལེན་རྣལ་མའི་དོན་ལ་དབང་འབྱོར་ཞིང་། ལྟ་ 
བ་ཡེ་གྲོལ་གཉུག་མ་དོན་གྱི་གཤིས་ལུགས་མངོན་སུམ་རྟོགས་པ་དང༌།བསྒོམ་པ་ཡིན་
ཐོག་ཏུ་མ་བཅོས་མ་བསླད། རང་བབ་ལྷོད་ཀྱིས་གློད་ལ་ཡེངས་མེད་འཛིན་མེད་ཀྱི་ངང་ 
དུ་ལ་བཟླ་ཞིང་གོམས་ཤིང་འདྲིས་པ་ཡི་མཐུ་ལས། ནང་དུ་དག་པའི་ལས་རླུང་དང་རྩོལ་
བཅས་ཀྱི་སེམས་ཡེ་ཤེས་ཀྱི་འོད་རྩ་དབུ་མར་ཚུད་པའི་ཆོས་ཉིད་ཡངས་པའི་མཁའ་ལ་
དེངས་པ་དང༌། ཡེ་ཤེས་ཀྱི་རླུང་སེམས་དབྱིངས་སུ་འཁྱིལ་པའི་ལམ་རྟགས་དང་རྟེན་འབྲེལ་ 
གྱི་ཁྱད་པར་ལས། འདི་ལྟར་ཕྱིའི་སྣང་བ་མ་དག་པའི་དངོས་པོ་སྣ་ཚོགས་སུ་སྣང་བ་འདི་
དག་ཀུན་ཀྱང་མདོག་མ་བསྒྱུར་སྤུ་མ་བརྗེས་པར། གང་སྣང་དག་པ་རབ་འབྱམས་སྐུ་ 
གསུམ་པདྨ་འོད་ཀྱི་ཞིང་གི་བཀོད་པ་རྟེན་དང་བརྟེན་པར་བཅས། ཡེ་ཤེས་ཀྱི་རང་སྣང་ 
རྣམ་པར་དག་པས་དངོས་སུ་མཇལ་ཞིང་མངོན་སུམ་མཐོང་བར་ཤོག་ཅིག་སྙམ་དུ་མོས་
ཤིང་འདུན་པར་བྱའོ། །
དེ་ལྟར་དུ་གྲུབ་པའི་མངོན་སུམ་ཚད་མ་སྔོན་བྱོན་གྲུབ་བརྙེས་གོང་མ་རྣམས་དཔང་པོར་
བཞུགས་པ་དང༌། ལུང་ཀུན་ཏུ་བཟང་པོ་ཆེ་བ་རང་ལ་གནས་པའི་རྒྱུད་ལས། མི་བསྐྱོད་ 
ཇི་བཞིན་དབྱིངས་ལ་གསལ། །མ་བསྐྱེད་རྫོགས་པའི་རྫོགས་ཆེན་དང༌། །ཁམས་གསུམ་ 
སྣོད་བཅུད་མ་ལུས་ཀུན། །བདེ་བ་ཆེན་པོ་ཉིད་ཀྱི་རྒྱན། །ཡོན་ཏན་ཆེ་བའི་ཞིང་ཁམས་ 
ལ༑ ༑མ་ལུས་པར་ཡང་སངས་རྒྱས་སོ། །ཞེས་དང༌། དགོངས་ཟབ་པདྨའི་ཐུགས་ཐིག་ 
ལས། ཨོ་རྒྱན་ཆེན་པོ་པདྨ་འབྱུང་གནས་ནི༔ རྔ་ཡབ་པདྨ་འོད་ཀྱི་ཞིང་ཁམས་སུ༔ གདོང་ 
དམར་སྲིན་པོ་འདུལ་དུ་བཞུགས་ཞེས་ཀྱང་༔ དད་ལྡན་སོ་སོའི་སྙིང་གི་དབུས་སུ་བཞུགས༔ 
བཀྲ་ཤིས་ཞལ་གཟིགས་བདེ་ལེགས་ལུང་དུ་སྟོན༔ ཞེས་དང༌། ཀུན་མཁྱེན་ཆེན་པོས།
91

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
རང་སྣང་འོད་གསལ་ལོངས་སྐུའི་ཞིང༌། །སྐུ་དང་ཞིང་ཁམས་མེ་རེ་རེ༔ ཞེས་གསུངས་པ་ 
ལྟར་རོ། །གཉིས་པ་གྲོགས་དམ་ཚིག་རྣམ་པར་དག་པ་ནི། གལ་ཏེ་ཚེ་འདིར་དེ་ལྟར་མ་ 
གྱུར་ཀྱང༌། །དམ་ཚིག་བསྲུངས་ཤིང་སྔགས་ལ་མོས་པའི་མཐུས། །པདྨས་རྗེས་བཟུང་དམ་ 
ཅན་འདུ་བ་ཡིས། །ལམ་གྱི་འགལ་རྐྱེན་མ་ལུས་ཞི་བར་ཤོག །ཅེས་པས་སྟོན་སྟེ། དེའི་ 
གོང་བཤད་ལྟར་སྨིན་གྲོལ་གྱི་དབང་དང་གདམས་པ་ལེགས་པར་ཐོབ་ཀྱང་། སྙོམ་ལས་ 
དང་ལེ་ལོའི་དབང་གིས་ཚུལ་བཞིན་དུ་སྒོམ་པའི་ངང་བསྲིངས་མ་ནུས་པས་གོམས་པ་ཀློང་
དུ་མ་གྱུར་པས། གལ་ཏེ་ཚེ་འདི་ཉིད་ལ་བཤད་མ་ཐག་པ་དེ་ལྟར་གཞི་དང་གཞི་སྣང་གཉིས་
ཀའི་དག་པ་མངོན་སུམ་དུ་མཐོང་བའི་སྐལ་བ་མ་གྱུར་ཅིང་གསང་སྔགས་ཀྱི་གཞི་དབང་
ལམ་བསྐྱེད་རྫོགས། གྲོགས་དམ་ཚིག་ཡིན། དབང་དང་བསྐྱེད་རྫོགས་གོང་ལྟར་ལས། 
དམ་ཚིག་གི་རྣམ་གྲངས་རྒྱས་པར་བཤད་ན། རྣམ་རྟོག་གི་མཐའ་ལ་ཟད་པ་མེད་བཞིན། 
ས་ཡ་འབུམ་སྡེ་སོགས་བརྗོད་པས་ཀྱང༌། དོན་བསྡུ་ན་རྒྱུད་སྤྱིའི་དམ་ཚིག་རྩ་ལྟུང་བཅུ་ 
བཞི་དང༌། ཡན་ལག་སྦོམ་པོ་བརྒྱད། བྱེ་བྲག་ཏུ་སྔ་འགྱུར་རང་ལུགས་དབང་དུ་བྱས་ན་ 
མདོ་རྒྱུད་སེམས་གསུམ་གྱི་དམ་ཚིག་ལ་ལུང་འདིར་ཕྱི་མ་ལྟར་ཅུང་ཟད་སྤྲོ་ན། དང་པོ་ 
སྤྱི་མདོའི་དམ་ཚིག་ལ་རྩ་བ་དང་ཡན་ལག་གཉིས། རྩ་བ་སྐུ་གསུང་ཐུགས་གསུམ་ལས། 
སྐུའི་དམ་ཚིག་ཏུ་རྡོ་རྗེ་སློབ་དཔོན་དང༌། རྡོ་རྗེ་མཆེད་ལྕམ་རྣམས་ཀྱི་སྐུ་གསུང་ཐུགས་ 
དང་འགལ་བའི་ལས་མི་བྱེད་པ་དང༌། གསུང་གི་དམ་ཚིག་ཏུ་ཕྱག་རྒྱ་བཞི་ལས་མི་འདའ་ 
བ་སྐུ་ཕྱག་རྒྱ་ཆེན་པོ་ཡི་དམ་གྱི་ལྷ་བསྒོམ་པ་དང༌། གསུང་ཆོས་ཀྱི་ཕྱག་རྒྱ་སྔགས་བཟླ་ 
བ་དང༌། ཐུགས་དམ་ཚིག་གི་ཕྱག་རྒྱ་ཏིང་འཛིན་བསྒོམ་པ་དང༌། ཕྲིན་ལས་ཀྱི་ཕྱག་རྒྱ་ 
སྔགས་རྒྱ་བཅའ་བ་རྣམས་སོ། །
92

༄༅། །ཟབ་གཏེར་ཆོས་ཀྱི་མཛོད་ཁང་།
ཐུགས་ཀྱི་དམ་ཚིག་ཏུ། སྣོད་མིན་ལ་གསང་སྔགས་ཟབ་མོའི་ལྟ་སྤྱོད་སྒྲོགས་པ་སོགས་ 
གསང་བ་བཅུ་ལས་འདའ་བར་མི་བྱའོ། །ཡན་ལག་དམ་ཚིག་གསལ་བཀྲ་ལས། སྤྱད་པ་ 
བྱ་དང་མི་སྤོང་ལྔ། །དང་དུ་བླང་དང་སྒྲུབ་དེ་བཞིན། །ཤེས་བྱ་ལྔ་དང་ཐུན་མིན་བཤད། ། 
ཡེ་ནས་རྣམ་དག་རྟོགས་པས་སྤྱད། །ཅེས་ཤེས་བྱ་ལྟ་བའི་དམ་ཚིག་ལྔ། བསྒྲུབ་བྱ་སྒོམ་ 
པའི་དམ་ཚིག་ལྔ། གཞན་གསུམ་སྤྱོད་པའི་དམ་ཚིག་བཅོ་ལྔ་བཅས་ཉེར་ལྔའོ། །སྒྱུ་འཕྲུལ་ 
ལ་འང་རྩ་བ་དང་ཡན་ལག་གཉིས་ལས། རྩ་བའི་དམ་ཚིག་ནི། གསང་སྙིང་ལས། བླ་ 
མེད་མི་སྤོང་བླ་མ་བཀུར། །སྔགས་དང་ཕྱག་རྒྱ་རྒྱུན་མི་བཅད། །ཡང་དག་ལམ་དུ་ཞུགས་ 
ལ་བྱམས། །གསང་བའི་དོན་ཕྱིར་སྨྲ་མི་བྱ། །འདི་ནི་རྩ་བ་ལྔ་ཡིན་ཏེ། །སྒྲུབ་དང་སྲུང་ 
བའི་དམ་ཚིག་མཆོག །ཅེས་བླ་མེད་མི་སྤོང་ཞེས་པ་བྱང་ཆུབ་སེམས་རྣམ་པ་གཉིས་ཡན། 
གཞན་རྣམས་གོང་དང་འདྲ། བླ་མེད་མི་སྤོང་བ་ཐུགས་ཀྱི་དམ་ཚིག བླ་མ་བཀུར་བ་དང་། 
ང་དག་ལམ་དུ་ཞུགས་པ་རྡོ་རྗེ་སྤུན་གྲོགས་ལ་བརྩེ་གདུང་བྱེད་པ་གཉིས་སྐུའི་དམ་ཚིག
སྔགས་དང་ཕྱག་རྒྱ་རྒྱུན་མི་བཅད་པ་དང༌། གསང་བའི་དོན་བཅུ་ཕྱིར་མི་སྨྲ་བ་གཉིས་ 
གསུང་གི་དམ་ཚིག་གོ །ཡང་ན་སྔ་མ་གསུམ་སྒྲུབ་པའི་དམ་ཚིག ཕྱི་མ་གཉིས་སྲུང་བའི་ 
དམ་ཚིག་ཅེས་སོ། །ཡན་ལག་གི་དམ་ཚིག་ནི་སྔ་མ་ལས། དཀར་རྩི་དམར་རྩི་དྲི་ཤ་ཆེན། ། 
དག་པའི་སྣོད་ཆུ་མི་འདོར་རོ། །ཞེས་གཙང་རྨེ་གཉིས་འཛིན་གྱི་རྟོག་པ་དང་བྲལ་བ་དང་ 
བླང་བྱ་ལྔ་དང༌། གཏི་མུག་ཆགས་དང་ཞེ་སྡང་དང༌། །ང་རྒྱལ་ཕྲག་དོག་མི་སྤང་ངོ་། ། 
ཞེས་མི་སྤང་བའི་དམ་ཚིག་ལྔའོ། །འདི་ལ་ལོག་པའི་དུག་ལྔ་དང༌། ཡང་དག་པའི་དུག་ 
ལྔ་གཉིས་ཡོད། ལོག་པའི་དུག་ལྔ་པོ་ཐེག་དམན་ལྟར་གཉེན་པོ་བསྟེན་པ་དང༌། ཐེག་ཆེན་ 
ལྟར་ལམ་དུ་བསྒྱུར་བ་སོགས་བཟོ་བཅོས་ཅི་ཡང་མི་བྱེད་པར་རང་སར་བཞག་ཚེ། གཉེན་
93

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པོ་གཞན་ནས་འཚོལ་མི་དགོས་པར་རང་གྲོལ་དུ་འགྲོ་བའི་དོན་ཡིན། ཐ་མལ་པ་ལྟར་
འཚོལ་སྙེགས་སུ་བྱེད་ཆོག་པའི་དོན་མིན་ནོ། །ཡང་དག་པའི་དུག་ལྔ་ནི། ཆོས་ཐམས་
ཅད་མཉམ་ཉིད་དུ་རྟོགས་པ་གཏི་མུག སེམས་ཅན་ལ་བརྩེ་བར་གཟིགས་པ་འདོད་ཆགས།
མ་རིག་པ་བཅོས་པའི་རིག་པ་ཞེ་སྡང་། ལྟ་བའི་གདེང་དང་ལྡན་པ་ང་རྒྱལ། ཆོས་ཉིད་ཀྱི་
གཤིས་སུ་གཟུང་འཛིན་མི་ཤོང་བའི་ཕྲག་དོག་ཅེས་བརྡ་བཏགས་པའོ། །སེམས་སྡེ་རྫོགས་
ཆེན་ལུགས་ལ། བསྲུང་དུ་མེད་པ་དང༌། ཡོད་པའི་དམ་ཚིག་གཉིས་ལས། ཆོས་ཐམས་
ཅད་མཉམ་ཉིད་དུ་རྟོགས་པའི་རྣལ་འབྱོར་པའི་རང་ངོར་བསྲུང་བྱ་སྲུང་བྱེད་བསྲུང་མཚམས་ 
ལས་འདས་པ་ཡེ་སྲུང་དོན་གྱི་གནས་ལུགས་རང་གི་སྐུ་གསུམ་གྱི་དགོངས་པ་གཅིག་པུར་ 
རང་ངོ་སྐྱོང་བ་ལ་འདུས་ཏེ། གཅིག་ཆོག་རྒྱལ་པོ་ཀུན་ཏུ་བཟང་པོའི་དམ་ཚིག་ཅེས་རྨད་
དུ་བྱུང་བ་ཉིད་དེ། གཉིས་སྣང་གི་སྤྲོས་པ་དབྱིངས་སུ་ནུབ་པའི་ཕྱིར་རོ། །དེ་ཡང་ངོ་བོ་ཀ་ 
དག་གི་རང་ངོ་ལ་སྲུང་ཉམས་གཡའ་ཡིས་གོས་མ་མྱོང་བས་མེད་པ་དང༌། ཆོས་ཀྱི་སྐུ་ལ་ 
སྤྲོས་པའི་གྲྭ་ཟུར་མི་མངའ་བས་གཅིག་པུ་དང་། སྤང་བླང་གི་མཐའ་ལས་འདས་པའི་ཕྱལ་ 
བ་སྟེ་གསུམ་པོ་ཁྲེགས་ཆོད་ཀྱི་དམ་ཚིག་དང༌། གང་ཤར་ཡེ་ཤེས་ཀྱི་སྣང་བ་ཟང་ཐལ་
ལེ་བ་ལ་རང་སྣང་ལྷུན་གྲུབ་ཅེས་ཐོད་རྒལ་གྱི་དམ་ཚིག་ཅེས་གྲགས་སོ། །དེ་དོན་མངོན་ 
དུ་མ་གྱུར་པའི་དུས་སུ་བསྲུང་དུ་ཡོད་པའི་དམ་ཚིག་ནི། རྩ་བ་བླ་མའི་སྐུ་གསུང་ཐུགས་ལས་ 
དབྱེ་བའི་ཉི་ཤུ་རྩ་བདུན་ཏེ། སྐུ་ཕྱིའི་དམ་ཚིག་ཏུ་སྲོག་མི་གཅོད་པ་དང༌། མི་ཚངས་པ་མི་ 
སྤྱོད་པ་དང༌། མ་བྱིན་པ་མི་ལེན་པ་དང་གསུམ། ནང་གི་གསུམ་ནི། ཕ་མ་དང༌། རྡོ་རྗེ་ 
སྤུན་སྲིང་དང་། རང་ལུས་རྒྱལ་བའི་དཀྱིར་འཁོར་ལ་མི་སྨོད་པའོ། ། 
གསང་བའི་གསུམ་ནི་བླ་མའི་སྐུའི་གྲིབ་མ་མི་འགོམ་པ་དང༌། ཡུམ་ལ་མི་གཙེས་པ་
94

༄༅། །ཟབ་གཏེར་ཆོས་ཀྱི་མཛོད་ཁང་།
དང་། རྡོ་རྗེ་སྤུན་སྲིང་ལ་མི་བརྡེག་པའོ། །གསུང་གི་སྤྱིའི་དམ་ཚིག་གསུམ་ནི། རྫུན་དང་ 
ཕྲ་མ་ཚིག་རྩུབ་མི་སྨྲ་བའོ། །ནང་གི་གསུམ་ནི། ཆོས་ཐོས་པ་དང༌། བསམ་པ་དང༌། སྒོམ་ 
པར་བྱེད་པ་རྣམས་ཆོས་བཞིན་དུ་བཀུར་བའོ། །གསང་བའི་གསུམ་ནི། བླ་མ་དང༌། ཡུམ་ 
དང༌། རྡོ་རྗེ་སྤུན་སྲིང་རྣམས་ཚིག་གིས་བརྙས་བཅོས་མི་བྱེད་པའོ། །ཐུགས་ཀྱི་ཕྱིའི་དམ་ 
ཚིག་གསུམ་ནི། བརྣབ་སེམས། གནོད་སེམས། ལོག་ལྟ་གསུམ་སྤང་བའོ། །ནང་གི་གསུམ་ 
ནི༑ སྤྱོད་པ་ལོག་པ་བག་མེད། སྒོམ་པ་ལོག་པ་བྱིང་རྒོད། ལྟ་བ་ལོག་པ་རྟག་ཆད་གསུམ་ 
ཡི་ 
གྱི་དབང་དུ་མ་སོང་བའོ། །གསང་བའི་གསུམ་ནི། ཐུན་རེ་བཞིན་བླ་མ་མཆེད་ལྕམ། 
དམ་གྱི་ལྷ། ལྟ་བསྒོམ་དྲན་པར་བྱའོ། །ཡན་ལག་གི་དམ་ཚིག་ཉི་ཤུ་རྩ་ལྔ་སྔར་ལྟར་རོ། ། 
དམ་ཚིག་ཐམས་ཅད་ཀྱི་རྩ་བ། བླ་མ་དང་རྡོ་རྗེ་མཆེད་ལྕམ་ལ་འགལ་བ་མ་སོང་བ་ཤིན་ 
ཏུ་ནས་ཀྱང་གལ་ཆེ། འདི་གཅིག་པུ་བསྲུངས་ན་དམ་ལྡན་དང་། མ་བསྲུངས་ན་དམ་ཉམས་ 
ཡིན་ཏེ། དཔེར་ན་ལྗོན་ཤིང་གི་རྩ་བ་མ་བསྐམས་ན་སྡོང་པོ་ཡལ་ག་ལོ་མ་མེ་ཏོག་འབྲས་ 
བུ་ཤུགས་ཀྱིས་འཕེལ་བ་དང༌། བསྐམས་ན་གཞན་རྣམས་དུས་གཅིག་ལ་ཉམས་པ་བཞིན་ 
ནོ༑ ༑གཞན་ཡང་རང་སེམས་གཙང་མ་ངོ་ལྐོག་མེད་པ་དང་། སྤྱོད་པ་གཙང་མ་ཆོས་དང་ 
མཐུན་པ་གཉིས་དམ་ཚིག་རྣམ་པར་དག་པ་ཡིན་ཏེ། རྒྱུད་ལས། དམ་ཚིག་དམ་ཚིག་ཅེས་ 
བྱ་བ། །མདོར་ན་རང་སེམས་གཙང་མ་སྲུང༌། །འདི་ནི་དམ་ཚིག་རྨད་པོ་ཆེ། །ཞེས་དང༌། 
གལ་ཏེ་དངོས་གྲུབ་མཆོག་འདོད་ན། །འཆི་བའི་དུས་ལ་བབ་ཀྱང་སླ། །སྲོག་ནི་ཡོངས་སུ་ 
འདོར་ཀྱང་སླ། །ཁས་བླངས་དམ་ཚིག་ཉམས་མི་བྱ། །ཞེས་པ་ལྟར་རྒྱལ་བ་རྡོ་རྗེ་འཆང་ 
གིས་བཀའ་དྲི་མ་མེད་པ་ཡང་ཡང་སྩལ་བ་ལ། ཡིད་ཆེས་ཤིང་དམ་ཚིག་མིག་གི་འབྲས་
བུ་བཞིན་ཏུ་བསྲུངས་ན་མཆོག་དང་ཐུན་མོང་གི་དངོས་གྲུབ་འབད་མེད་བདེ་བླག་ཏུ་ཐོབ་
95

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པ་སྔགས་ཀྱི་ཁྱད་ཆོས་ཡིན་ཀྱང༌། དེང་སང་སྔགས་པར་འཁས་ཆེ་ཞིང་རྒྱུ་མཚན་ཅི་ཡང་ 
མི་ཤེས་པ་ཕལ་ཆེར། ལྟ་བ་མཐོ་སྐད་ཀྱིས་ས་མེད་ལམ་མེད་འབྲས་བུ་མེད་དམ་ཚིག་མེད་ 
སྔགས་པ་ཤ་ཆང་གི་ཁ་ཟས་ཡིན་ཟེར་ནས། བདེ་གཤེགས་བཀའ་འདས་ཀྱི་རྩ་ལྟུང་ལ་ 
འཛེམ་བག་མེད་ཅིང་། སྡོམ་པ་དང་དམ་ཚིག་སྣ་གཅིག་མི་སྲུང་བ་རྣམས་ནི་མ་གོ་བ་ 
ཡིན་ཏེ། སྔགས་ཀྱི་རྒྱུད་སྡེ་རྒྱ་མཚོ་རྣམས་སུ་ས་ལམ་གྱི་རྣམ་གཞག་དམ་ཚིག་གི་བསྲུང་
མཚམས་བརྗོད་པར་དཀའ་བ་ཞིག་གསུངས་པ་བཞིན་བསྲུངས་ན་སངས༌རྒྱས༌་དང༌།
མ་བསྲུངས་ན་ངན་སོང་གཉིས་ལས་འགྲོ་ས་མེད་པར་སྔོན་དན་འཕགས་དང་ རཱུ་ ཏྲ་
གཉིས་ཀྱི་ལོ་རྒྱུས་བཞིན་ནོ། །མ་ཟད་གྲུབ་ཐོབ་ཀྱང་དམ་ལས་འདའ་མི་རུང་བའི་ཚུལ།
སྔོན་གཤིན་རྗེའི་སྒོ་ནས་གྲུབ་པ་ཐོབ་པ་བྲམ་ཟེ་ནག་སྐྱེས་ཞེས་པ། རྒྱལ་པོ་ཟླ་བ་སྦེད་
ཀྱི་ངག་མ་ལྕོགས་ནས་མཐུས་མི་མང་པོ་བསད་པས་མནར་མེད་དུ་སྐྱེས་པ་དང༌། ཡང་
སྔགས་པ་ནུས་ལྡན་ཞིག་ཡུལ་པ་སྤྱི་དང་འགྲས་ནས་སེར་བ་ཕབ་སྟེ་སོག་མ་ཡང་མ་
ལུས་པར་ལོ་ཏོག་ཐམས་ཅད་བཅོམ་པས་ཀླུ་རྒྱལ་སོག་མ་མེད་དུ་སྐྱེས་པ་དང༌། རྒྱལ་པོ་
བེ་ཧར་ཞེས་པའང་། སྔོན་འཇིགས་བྱེད་མི་ལོ་ཉེར་བཞིར་བསྒྲུབས་ཀྱང་དམ་ཚིག་ལོག་ 
པའི་ལྟས་ཡིན་པར་གྲགས། གྲུབ་ཆེན་ཏེ་ལོ་པ་ལ་གཞན་གྱིས་ཐང་མ་བསྲུང་བཅུག་པ་ 
ལས། ཅུང་ཟད་མ་བྱིན་པ་བླངས་ཏེ་བྱ་ལ་སྦྱིན་པར་བྱས་ནས་བསྒྲིབས་ནས་ས་ཐོབ་པ་ 
ལ་ཡུན་དུ་འགོར་བར་གསུངས། དེས་ན་རང་ཉིད་ལེགས་སུ་འདོད་པ་རྣམས་ཀྱིས་རང་
རྒྱུད་ལ་མེད་པའི་ཆོས་སྐད་མཐོན་པོས་དངོས་གྲུབ་ཐོབ་པ་ལྟ་ཅི་རང་འཕུང་རང་རླག་ 
ཡིན་པས་སྔགས་གཞུང་ནས་ཇི་སྐད་གསུངས་པ་བཞིན། སྤྱོད་པ་དུས་ཚོད་དང་འབྲེལ་ 
དགོས་པས་སྡོམ་དང་དམ་ཚིག་མས་རིམ་ནས་ཚུལ་བཞིན་སྲུང་ཞིང༌། བསྐྱེད་རྫོགས་དང་
96

༄༅། །ཟབ་གཏེར་ཆོས་ཀྱི་མཛོད་ཁང༌།
ལྟ་སྒོམ་ཡས་རིམ་ནས་འཇུག་སྟེ་འབྲས་བུ་ལམ་བྱེད་གསང་ཆེན་སྔགས་ཀྱི་ཐེག་པ་ལ་མོས་ 
འདུན་གདུང་བ་དྲག་པོས་ཡིད་ཆེས་ཀྱི་དད་པ་ཐུན་མོང་མ་ཡིན་པའི་མཐུས། རབ་འབྱམས་ 
དཀྱིལ་འཁོར་རྒྱ་མཚོའི་མངའ་བདག་གུ་རུ་རིན་པོ་ཆེ་ཨོ་རྒྱན་པདྨས་སྣོད་ལྡན་གྱི་བུ་མཆོག་
ཡིན་པར་དགོངས་ཤིང་གཟིགས་ནས།
ནམ་ཡང་འབྲལ་མེད་བརྩེ་བ་ཆེན་པོས་རྗེས་སུ་བཟུང་བ་དང༌། སྡོམ་དང་དམ་ཚིག་
རྣམ་པར་དག་ཅིང་དད་པ་དང་ལྡན་པ་རྣམས་ལ་ནི། དམ་ཆོས་སྐྱོང་བའི་སྲུང་མ་རྣམས་
འདུ་ཞིང་འཁོར་བའི་བླ་རྡོ་མཆོག་ཡིན་ཕྱིར། བརྒྱུད་གསུམ་རིག་འཛིན་བླ་མའི་བཀའ་
ཉན་ཆོས་མཛད་བུ་ལྟར་སྐྱོང་བའི་སྲུང་མ་དམ་ཅན་རྒྱ་མཚོའི་ཚོགས་དང་བཅས་པ་དམ་
ལྡན་ལ་དགྱེས་པས་ཤུགས་ཀྱིས་འདུ་ཞིང་ལུས་དང་གྲིབ་མ་བཞིན་དུ་འབྲལ་བ་མེད་པར་
ཆོས་བཞིན་དུ་སྲུང་བ་དང༌། བུ་ལྟར་དུ་བསྐྱངས་པ་ཡི་སྟོབས་ཀྱིས། ཚེ་འདིར་ཆོས་མཐུན་ 
གྱི་བསམ་ པ་ས་ལམ་གྱི་ཡོན་ཏན་ཡར་ངོའི་ཟླ་ལྟར་གོང་ནས་གོང་དུ་འཕེལ་ཞིང་རྒྱས་པ་ 
དང༌། ཆོས་མིན་གྱི་བསམ་སྦྱོར་དང་མི་མཐུན་པའི་འགལ་རྐྱེན་ཕྱི་ནང་གསང་བའི་བར་ 
ཆད་མ་ལུས། ལུས་པ་མེད་པར་ཡོངས་སུ་ཞི་ཞིང་ནམ་ཡང་མི་འབྱུང་བར་ཤོག་ཅིག་སྙམ་
དུ་སེམས་ཡིད་གཉིས་བློ་ཐེ་ཚོམ་མེད་པར་སྨོན་ཞིང་འདུན་པར་བྱའོ། །དེ་ལྟར་བྱས་ན་ 
ངེས་པར་འགྲུབ་པར་ཐེ་ཚོམ་མེད་དོ། །ཨོ་རྒྱན་ཉིད་ཀྱིས། ཡིད་ཁྱེད་ཤེས་ཀྱི་དད་པས་ 
བྱིན་རླབས་འཇུག །བློ་ཐེ་ཚོམ་དང་བྲལ་ན་ཅི་བསམ་འགྲུབ། །ཅེས་གསུངས་པ་བཞིན་ 
ནོ༑ ༑གསུམ་པ་རྐྱེན་ཚོགས་བསག་དང་སྨོན་འདུན་ལ་ནན་ཏན་བྱེད་པ་ནི། ནམ་ཞིག་འཆི་ 
བའི་ལུས་སེམས་བྲལ་བའི་དུས། །ཚོགས་གཉིས་སྨོན་ལམ་ཟབ་མོས་མཚམས་སྦྱར་ནས། ། 
རང་སེམས་མི་འཁྲུལ་མཁའ་འགྲོའི་བསུ་མ་ཡིས། །ཟངས་མདོག་དཔལ་གྱི་ཞིང་དུ་ཁྲིད་
97

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པར་ཤོག །ཅེས་པས་སྟོན་ཏེ། དེའང་ཤེར་ཕྱིན་སྡུད་པ་ལས། ཇི་སྐད་ཚོགས་གཉིས་དམ་ 
པ་དེ་ནི་མ་རྫོགས་པར། །དེ་སྲིད་སྟོང་ཉིད་དམ་པ་དེ་ནི་ཐོབ་པ་མིན། །ཞེས་དང་། ས་ར་ 
ཧས། དོན་དམ་ལྷན་ཅིག་སྐྱེས་པའི་ཡེ་ཤེས་ནི། །ཚོགས་བསགས་སྒྲིབ་པ་དག་པའི་ལག་ 
རྗེས་དང༌། རྟོགས་ལྡན་བླ་མའི་བྱིན་རླབས་ཁོ་ན་ལས། །ཐབས་གཞན་བརྟེན་པ་རྨོངས་ 
པར་ཤེས་པར་བྱ། །ཞེས་གསུངས་པ་བཞིན། ཚོགས་མ་བསགས་ན་སྟོང་ཉིད་མི་རྟོགས། 
སྟོང་ཉིད་མ་རྟོགས་ན་ཞིང་ཁམས་གཙང་མར་སྐྱེ་དཀའ་སྟེ། བདེ་བ་ཅན་མ་གཏོགས་ཞིང་ 
ཁམས་རབ་རྣམས་སུ་སྐྱེ་བ་ལ་སྒྲིབ་གཉིས་ཀྱི་དྲི་མ་དག་ནས་ས་བརྒྱད་པ་ཡན་ཆད་ཐོབ་ 
དགོས་པ་དང༌། འབྲིང་རྣམས་སུ་སྐྱེ་བ་ལ་སྒོམ་ལམ་དང་པོ་ཡན་ཆད་ཐོབ་དགོས་པ་དང༌།
ཆུང་ངུ་རྣམས་སུ་ཡང་མཐོང་ལམ་ངེས་པར་དགོས་པར་གསུངས། དེ་བཞིན་དུ་ཚོགས་ 
གཉིས་རྒྱ་མཚོ་ལྟ་བུ་མ་བསགས་པར་སངས་རྒྱས་པའི་ལུང་མདོ་རྒྱུད་གཉིས་ཀ་ནས་མ་
བསྟན་ཅིང༌། ཞིང་ཚོགས་གཉིས་ལ་རག་ལས་པ་ལྟར། ཀླུ་སྒྲུབ་ཀྱིས། བསོད་ནམས་ཡེ་ 
ཤེས་ཚོགས་རྫོགས་ཤིང༌། །བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་ 
པར་ཤོག །ཅེས་གསུངས་པ་ལྟར། དམིགས་བཅས་བསོད་ནམས་ཚོགས་ཀྱིས་སངས་ 
རྒྱས་གཟུགས་ཀྱི་སྐུ་དང་། དམིགས་མེད་ཡེ་ཤེས་ཚོགས་ཀྱིས་ཆོས་སྐུ་འགྲུབ་པར་རྟེན་ 
འབྲེལ་གྱི་ཆོས་ཉིད་ཡིན། དེ་ཡང་རྒྱལ་བ་ཐབས་མཁས་ལ་ཐུགས་རྗེ་ཆེ་བས་ཚོགས་གསོག་ 
པའི་སྒོ་མཐའ་ཡས་པར་གསུངས་ཀྱང་།
སྐབས་འདིར་ཨོ་རྒྱན་ཕྱི་སྒྲུབ་སྙིང་ཐིག་བླ་མའི་རྣལ་འབྱོར་ལྟར། རྟེན་ཚོགས་ཞིང་ 
གསལ་འདེབས་གོང་ལྟར་དམིགས་པའི་མདུན་དུ། བསམ་པ་འགྲོ་ཀུན་དཔལ་རིའི་ཞིང་ 
དུ་སྐྱེ་བའི་སེམས་བསྐྱེད་སྔོན་དུ་བཏང་སྟེ། སྦྱོར་བ་རང་ལུས་ཞིང་གི་རྡུལ་སྙེད་དུ་སྤྲུལ་
98

༄༅། །ཟབ་གཏེར་ཆོས་ཀྱི་མཛོད་ཁང་།
ནས་དཔག་མེད་ཡན་ལག་ལྔ་ཕྱག་འཚལ་བ་དང༌། དངོས་སུ་འབྱོར་དང་ཡིད་ཀྱིས་སྤྲུལ་ 
པའི་མཆོད་པ་རྒྱ་མཚོར་འབུལ་བ། མེད་སྣང་གློ་བུར་གྱི་དྲི་མ་ཡེ་དག་འོད་གསལ་ངང་དུ་ 
བཤགས་པ་དང་། བདེན་པ་གཉིས་ཀྱིས་བསྡུས་པའི་དགེ་ཚོགས་ཀུན་ལ་སྙིང་ནས་དགའ་ 
བའི་ཡི་རངས་བྱེད་པ་དང་། གདུལ་བྱའི་བློ་དང་མཐུན་པའི་ཟབ་རྒྱས་ཆོས་འཁོར་བསྐོར་ 
བར་བསྐུལ་བ་དང༌། འགྲོ་རྣམས་མ་གྲོལ་བར་དུ་ཡོངས་སུ་མྱ་ངན་ལས་མི་འདའ་བར་ 
བཞུགས་པར་གསོལ་བ་དང༌། དུས་གསུམ་བསགས་པའི་དགེ་རྩ་འགྲོ་ཀུན་སངས་རྒྱས་
ཀྱི་གོ་འཕང་ཐོབ་པའི་རྒྱུ་རུ་བསྔོ་བ་རྣམས་མཐུན་པའི་ཚོགས་བསག་དང༌། ཐུན་མོང་མ་ 
ཡིན་པར་སྔགས་རང་ལུགས་ཀྱི་ཚོགས་གསོག ཁྱད་པར་དུ་འཕགས་པ་ཚོགས་ཀྱི་དཀྱིལ་ 
འཁོར་རྒྱ་ཆེར་བསྐོར་བ་ཡིན་པར་ངེས་ཏེ། རྒྱུད་རྡོ་རྗེ་དྲ་བ་ལས། བསོད་ནམས་ནང་ནས་ 
ཚོགས་འཁོར་མཆོག །ཚེ་འདིར་བསམ་པའི་དོན་ཀུན་འགྲུབ། །ཕྱི་མ་རིག་འཛིན་རྒྱལ་ 
བའི་ཞིང༌། །ཀུན་ཏུ་བཟང་པོ་ཐོབ་པར་འགྱུར། །ཞེས་དང༌། བཀོད་པ་ཆེན་པོ་ལས། ཁྱད་ 
པར་ཡོན་ཏན་བསམ་མི་ཁྱབ། །ནད་ཞི་སྡུག་བསྔལ་ཀུན་དང་བྲལ། །ལོངས་སྤྱོད་ལྡན་ 
ཞིང་ཚོགས་རྫོགས་ཤིང༌། །རྫོགས་སངས་རྒྱས་ཀྱི་ཡོན་ཏན་ཐོབ། །ཅེས་སོ། །ཁྱད་པར་ 
དུས་ཆེན་རྣམས་སུ་དཔའ་བོ་མཁའ་འགྲོ་དངོས་བྱོན་གྱི་དུས་ཡིན་པས་ལྷག་པར་སྟོབས་
ཆེན་ཏེ། གསང་བ་རྨད་དུ་བྱུང་བའི་རྒྱུད་ལས། ཉ་སྟོང་ཚེས་བརྒྱད་ཚེས་བཅུ་ལ། །དཔའ་ 
བོ་མཉེས་པའི་དགའ་སྟོན་བྱ། །དཔའ་མོ་མཉེས་པའི་ཚོགས་མཆོད་བྱ། །ཆོས་སྐྱོང་མཉེས་ 
པའི་མཆོད་པ་འབུལ། །ཚོགས་གཉིས་རྫོགས་ཤིང་བར་ཆད་སེལ། །ཞེས་སོ། །ཡང་ 
སྒོས་སུ་ཡར་ངོའི་ཚེས་བཅུ་རྣམས་ཨོ་རྒྱན་ཆེན་པོའི་དུས་མཆོད་ཡིན་པས་བསོད་ནམས་ 
ལྷག་པར་ཆེ་སྟེ། ཨོ་རྒྱན་ཉིད་ཀྱིས། ཚེས་བཅུའི་དུས་མཆོད་རྒྱུན་བཟུང་ན། །ཡུལ་ཕྱོགས་
99

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དགེ་ཞིང་བྱིན་ཆེན་ཕེབས། །སྣོད་དང་བཅུད་ཀྱི་རྒུད་པ་ཞི། །ཚེ་འདིར་བསམ་པའི་དོན་ 
དགུ་འགྲུབ། །ཕྱི་མ་རྔ་ཡབ་དཔལ་གྱི་རི། །རིག་འཛིན་འདུས་པའི་ཚོམ་བུར་སྦྱོར། །དེ་ 
ཕྱིར་འདི་ལ་བརྩོན་པར་གྱིས། །ཞེས་སོ། །མ་ཅིག་གིས། འདུས་བྱས་ཀྱི་དགེ་བ་ཐམས་ 
ཅད་ལ། ཟབ་མོ་ཚོགས་ཀྱི་འཁོར་ལོ་བསྐོར་བ་ལས་བསོད་ནམས་ཆེ་བ་མེད། དེའི་ཚོགས་ 
ཀྱི་འཁོར་ལོ་ལན་གཅིག་བསྐོར་ན་མུ་གེའི་བསྐལ་པ་ལས་ཐར། ལན་གཉིས་བསྐོར་ན་ 
སྟོང་འཁོར་ལོས་སྒྱུར་བའི་རྒྱལ་པོ་ཐོབ། ལན་གསུམ་བསྐོར་ན་མཆོག་ཐུན་མོང་གི་དངོས་ 
གྲུབ་ཐོབ། ལན་བཞི་བསྐོར་ན་ཧེ་རུ་ཀའི་གོ་འཕང་ཐོབ་ནས་དོན་གཉིས་ལྷུན་གྱིས་གྲུབ་ 
པ་དང༌། ཞིང་ཁམས་ཟང་ཐལ་དུ་འགྲོ་བ་ལ་ཚེགས་མེད་དོ་ཞེས་གསུངས་པ་བཞིན། ཚོགས་ 
བསག་ཀུན་ལས་འཕགས་པའོ། །ཚུལ་དེ་རྣམས་དམིགས་བཅས་བསོད་ནམས་ཀྱི་ཚོགས་ 
དང༌། ཡེ་ནས་རང་བཞིན་གྲུབ་མ་མྱོང་བར་ཆོས་ཉིད་སྟོང་པའི་ངང་ནས་འཇུག་པ་དམིགས་ 
མེད་ཡེ་ཤེས་ཀྱི་ཚོགས་ཞེས་བྱ། སྒོས་སུ་རྣལ་འབྱོར་པ་མཉམ་བཞག་སྤྲོས་མེད་འོད་གསལ་
ཆེན་པོའི་ངང་ལ་གནས་པ་སྣང་མེད་དོན་དམ་པའི་ཚོགས་དང༌། རྫོགས་རིམ་ཡེ་ཤེས་ 
ཀྱི་ཚོགས། ཀ་དག་དམིགས་མེད་ཀྱི་ཚོགས་དང༌། ཐོད་རྒལ་དམིགས་བཅས་ཀྱི་ཚོགས་ 
ཏེ༑ སྣང་སྟོང༌། བདེ་སྟོང༌། གསལ་སྟོང་སོགས་ཆོས་ཐམས་ཅད་གཟོད་མ་ནས་ཚོགས་
གཉིས་ཟུང་འཇུག་ཡིན་པ་ལས་གསར་དུ་སྐུད་པ་དཀར་ནག་བསྒྲིལ་བ་ལྟར་མ་ཡིན་ནོ། ། 
དེ་ལྟར་ཚོགས་གཉིས་ཟུང་འཇུག་གི་ལམ་ལ་རྒྱུན་དུ་བརྩོན་དགོས་པ་ཚོགས་ལམ་མ་ཟད་ 
འཕགས་ས་ཐོབ་རྣམས་ཀྱང་འདོར་མི་རིགས་ཏེ། དོ་ཧ་ལས། ཀུན་རྫོབ་སངས་རྒྱས་མི་ 
རེ་གདེང་ཆེན་ལྡན་གྱུར་ཀྱང༌། །བསོད་ནམས་ཚོགས་ཆེན་མི་གཅོག་ཅི་ནུས་འབད་པར་ 
བྱ༑ ༑ཞེས་དང༌། ཚོགས་གཉིས་ཤིང་རྟའི་འཕང་ལོ་དང༌། །འབྲལ་བར་མ་བྱེད་ནཱ་རོ་པ། །
100

༄༅། །ཟབ་གཏེར་ཆོས་ཀྱི་མཛོད་ཁང༌།
ཞེས་སོ། །
དྭགས་པོ་རིན་པོ་ཆེས། བསག་སྦྱང་རང་སར་དག་ཀྱང་ཚོགས་ཆུང་ངུ་ནས་བསག་དགོས་ 
ཞེས་གསུངས་པ་ལྟར། ལམ་གྱི་གནས་སྐབས་སུ་ཚོགས་བསགས་སྔོན་དུ་ 
ཟག་གང༌། དུས་ནམ་ཞིག་ཚེ་ལས་དབང་བསོད་ནམས་ཚེའི་འཕེན་པ་གསུམ་ཀ་རྫོགས་ 
ཏེ་དུས་ཀྱིས་འཆི་བ་དང༌། མ་རྫོགས་ཀྱང་བར་ཆད་ཀྱིས་གཞན་དབང་དུ་གྱུར་ནས་དུས་ 
མིན་དུ་འཆི་བ་གང་ཡིན་ཀྱང༌། དབུགས་ཕྱི་ནང་དུ་རྒྱུ་བའི་འབྲེལ་ཐག་ཆོད་དེ་ལུས་སེམས་ 
དང་ཚོགས་པ་སོ་སོར་འབྲལ་ཞིང་འཆི་སྲིད་ཆོས་ཉིད་བར་དོ་སྒྲ་འོད་ཟེར་གསུམ་གྱི་སྣང་ 
བ་ཤར་བའི་དུས་སུ། བཤད་མ་ཐག་པའི་ཚོགས་གཉིས་པོ་སྐྱེ་གནས་བར་དོའི་དུས་ནས་ 
བསགས་སྟོབས་ཆེ་བ་དང༌། དཔལ་རིའི་ཞིང་དུ་ཡིད་ཀྱིས་མོས་ཤིང་འདུན་པ། སེམས་ 
ཀྱིས་སྨོན་ལམ་དང༌། ཚིག་གིས་གསོལ་འདེབས། ངག་གིས་སྨོན་ལམ་ཉིན་རེ་བཞིན་མ་ 
ཆགས་པར་ཡང་ཡང་འདེབས་ཤིང་གོམས་པའི་བག་ཆགས་བཟང་པོའི་ལས་འཕྲོ་ཟབ་
མོས་ནམ་ཞིག་མཚམས་སྦྱར་ནས། མེད་སྣང་སྟོང་གཟུགས་བར་དོའི་ཅི་ཤར་ཐམས་ཅད་ 
རང་སྣང་ཡིན་པར་ངོ་ཤེས་ཤིང༌། སེམས་འཁྲུལ་སྣང་གི་རྗེས་སུ་མི་འབྲང་བར་འཁྲུལ་
མེད་ཆོས་ཉིད་དག་པའི་རོལ་རྩལ་ནང་དུ་མཚོན་བྱ་དོན་གྱི་མཁའ་འགྲོའི་རང་ཞལ་མཇལ་ 
བའི་རྟེན་འབྲེལ་ལས། ཕྱི་རྒྱུ་མཚོད་བྱེད་རྟགས་ཀྱི་མཁའ་འགྲོ་མང་པོ་སྐུ་མཛེས་པའི་ 
གར། གསུང་སྙན་པའི་གླུ། ཐུགས་བརྩེ་བའི་ཉམས། ཡིད་འཕྲོག་པའི་རོལ་མོའི་སྒྲ་དང་ 
བཅས། བར་སྣང་འཇའ་འོད་ལམ་ནས་དངོས་སུ་བསུ་མ་ལ་ཕེབས་པའི་སྣང་བ་ཡིས། 
སྔོན་ཡེ་ཤེས་མཚོ་རྒྱལ་དང༌། ཡོན་ཏན་མགོན་པོ། གུ་རུ་ཆོས་དབང༌། མངའ་རིས་པཎ་ 
ཆེན་རྣམས་ཀྱི་རྣམ་ཐར་བཞིན་དུ་བདག་ཀྱང་གནས་དག་པ་ཟངས་མདོག་དཔལ་གྱི་རི་
101

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བོ་པདྨ་འོད་ཀྱི་ཕོ་བྲང་སྐུ་གསུམ་ཞིང་ཁམས་ཉམས་དགའ་བདེ་ཆེན་གླིང་དུ་མཚམས་སྦྱོར་
སྨོན་ལམ་བཟང་པོས་མདུན་བསུས། རིག་འཛིན་དཔའ་བོ་མཁའ་འགྲོས་སྣ་ཁྲིད་དེ་དེད་ 
དཔོན་མཁས་པས་ཚོང་པ་ནོར་བུའི་གླིང་དུ་ཁྲིད་པ་ལྟར། དཀའ་ཚེགས་མེད་པར་བདེ་ 
བླག་མྱུར་བ་ཉིད་དུ་ལྷ་ཨོ་རྒྱན་པད་མའི་ཞབས་དྲུང་དུ་སྐད་ཅིག་གིས་ཕྱིན་པར་ཤོག་ཅིག་
སྙམ་དུ་མོས་གུས་གདུང་བའི་ཤུགས་ཀྱིས་ཡང་ཡང་ལམ་དུ་ཁྱེར་བ་ནི་ཅི་ནས་གལ་ཆེ་
བས་དུས་དང་རྣམ་པ་ཀུན་ཏུ་མ་བརྗེད་པར་བྱའོ། །མཁྱེན་བརྩེའི་དབང་པོས། དྲིན་ཆེན་
བླ་མ་མཚོ་སྐྱེས་རྡོ་རྗེ་དང༌། །དཔའ་བོ་ཌཱཀྐིའི་ཚོགས་ཀྱིས་མདུན་བསུས་ཏེ། །རོལ་མོའི་
སྒྲ་དང་མེ་ཏོག་ཆར་འབེབས་བཞིན། །བུ་གཅིག་དཔལ་གྱི་རི་བོར་ཚུར་ཤོག་ཅེས། །མིང་ 
ནས༌ལུང༌བསྟན༌ས་ལ་སྤྱོད་པའི་ཞིང༌། །པདྨ་འོད་ཀྱི་གྲོང་དུ་འཁྲིད་པར་ཤོག །ཅེས་ 
ཐུགས་སྨོན་མཛད་པ་བཞིན་ནོ། །གསུམ་པ་སྨོན་ལམ་གྲུབ་པའི་འབྲས་བུ་ནི། དེ་ཚེ་ཀུན་ 
མཁྱེན་བླ་མའི་ཞབས་དྲུང་དུ། །རྒྱལ་ཐབས་དབང་དང་གདམས་པས་རྒྱུད་སྨིན་ཅིང༌། ། 
རིག་འཛིན་རྣམ་བཞིའི་གོ་འཕང་མངོན་གྱུར་ཏེ། །ཡེ་ཤེས་བླ་མའི་ས་ལ་ཕྱིན་པར་ཤོག ། 
ཅེས་པས་སྟོན་ཏེ། མདོ་སྡེ་རྒྱན་ལས། དམིགས་པ་བཟང་དང་སྟོན་པ་བཟང༌། །ཐབས་ 
།ཟང་པ་དང་ངེས་འབྱུང་དང༌། །སྤྱོད་དང་བཟང་པོའི་བདག་ཉིད་ཀྱིས། །ཡང་དག་སྨོན་ 
ལམ་ཡིན་པར་བཤད། ། 
ཅེས་བཟང་པོ་བཞི་ལྡན་གྱི་སྨོན་ལམ་ཡང་དག་བཤད་པ་བཞིན་དུ། འདིར་ཡང་རྟེན་ 
ཚོགས་ཞིང་གསོལ་འདེབས། །རྒྱུ་བསྐྱེད་རྫོགས་ཟུང་འཇུག གྲོགས་དམ་ཚིག་གཙང་མ། 
རྐྱེན་ཚོགས་བསག་སྒྲིབ་སྦྱོང༌། མཚམས་སྦྱོར་སྨོན་ལམ་རྣམ་དག་སྟེ་རྒྱུ་རྐྱེན་རྟེན་འབྲེལ་ 
ཕུན་སུམ་ཚོགས་པ་སྔོན་དུ་སོང་བའི་མཐུས། སྨོན་འབྲས་དུས་སུ་སྨིན་པ་དེའི་ཚེ། ཀུན་
102

༄༅། །ཟབ་གཏེར་ཆོས་ཀྱི་མཛོད་ཁང༌།
མཁྱེན་སངས་རྒྱས་གཉིས་པ་རྒྱལ་དབང་རིག་འཛིན་བླ་མ་ཨོ་རྒྱན་འགྲོ་བའི་མགོན་པོ་པདྨ་ 
འབྱུང་གནས་ཀྱི་ཞབས་རྡུལ་དྲི་མ་མེད་པའི་སྐུ་དྲུང་དུ་དངོས་སུ་ཕེབས་ཤིང༌། མཚན་དཔེ་ 
འོད་བརྒྱ་འབར་བའི་ཡེ་ཤེས་ཀྱི་འོད་སྐུར་གསལ་བར་མཇལ་བའི་མོད་ལ། དགོངས་པ་ 
གཏད་པ་ཙམ་གྱིས་དགོངས་བརྒྱུད་དོན་གྱི་བྱིན་རླབས་འཕོས་ཏེ། ཐུགས་ཡིད་དབྱེར་
མེད་དུ་འདྲེས། དགོངས་པ་རོ་གཅིག་གྱུར། སྣང་སེམས་གཞི་གྲོལ་དུ་སོང་སྟེ། རྒྱལ་ཐབས་ 
རིག་པའི་བརྡ་དབང་དང་། སྐུ་གསུམ་ཡེ་གྲོལ་གྱི་གདམས་པ་ཆིགས་རྫོགས་སུ་ཐོབ་པས་ 
རང་རྒྱུད་གློ་བུར་གྱི་དྲི་མ་སྦྱངས་ཤིང་གཞི་རྒྱུད་སངས་རྒྱས་ཀྱི་སྙིང་པོ་མངོན་སུམ་མཐོང་ 
ཞིང་སེམས་ཆོས་ཉིད་དུ་སྨིན་ཅིང་རྣམ་སྨིན་རིག་འཛིན་དང་ས་དང་པོ་རབ་ཏུ་དགའ་བ་ 
ཐོབ། དེ་ནས་ས་གཉིས་པ་དྲི་མ་མེད་པ་དང༌། གསུམ་པ་འོད་བྱེད་པ། བཞི་པ་འོད་འཕྲོ་ 
བ༑ ལྔ་པ་སྦྱང་དཀའ་བ། དྲུག་པ་མངོན་དུ་གྱུར་པ། བདུན་པ་རིང་དུ་སོང་མན་ཆད་སྐད་ 
ཅིག་གིས་བསྒྲོད་དེ་ཚེ་ལ་དབང་བའི་རིག་འཛིན་གྱི་ས་ནོན། བརྒྱད་པ་མི་གཡོ་བ་དང༌། 
དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་ཏེ་དག་པ་གསུམ་དང༌། ཕྱག་རྒྱ་ཆེན་ 
པོའི་རིག་འཛིན་དང༌། བཅུ་གཅིག་ཀུན་ཏུ་འོད་ཀྱི་ས་ལ་སློབ་པའི་ལམ་དུ་དོན་གཉིས་
འབད་མེད་དུ་འགྲུབ་པ་ལྷུན་གྲུབ་རིག་འཛིན་གྱི་ས་ལ་རེག་པ་སྟེ། རིག་འཛིན་རྣམ་པ་ 
བཞིའི་གོ་འཕང་མངོན་དུ་གྱུར་ཏེ་རྒྱུ་མཚན་ཉིད་ཐེག་པའི་ལུགས་ལ་ས་ལམ་ཡོངས་རྫོགས་ 
མཐར་ཐུག་གི་འབྲས་བུའམ། སངས་རྒྱས་ཡིན་པར་བཞེད་ཀྱང༌། སྔགས་རྡོ་རྗེ་ཐེག་པའི་ 
ལུགས་ལ་བཅུ་གཉིས་མ་ཆགས་པདྨ་ཅན་གྱི་ས་དང༌། བཅུ་གསུམ་རྡོ་རྗེ་འཛིན་པའི་ས་
སོགས་ས་མང༌། ཁྱད་པར་ཐེག་མཆོག་འོད་གསལ་རྫོགས་པ་ཆེན་པོ་ཡང་གསང་བླ་ན་ 
མེད་པའི་ལུགས་ལ། ས་ལམ་འོག་མ་དང་ཐུན་མོང་མ་ཡིན་པ་འབྲས་བུ་ལྷུན་གྲུབ་རིན་
103

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པོ་ཆེའི་སྦུབས་མཐར་ཕྱིན་ཡེ་ཤེས་བླ་མའི་ས་ཞེས། དེའི་གོང་ན་ས་ལམ་བགྲོད་བྱ་གཞན་
མེད་པར་ས་རྫོགས་ལམ་རྫོགས་འབྲས་བུ་རྫོགས་པའི་སངས་རྒྱས་ཀྱི་གོ་འཕང་མཆོག་ 
ལ་རེག་ཅིང་ཕྱིན་པར་ཤོག་ཅིག་སྙམ་དུ་སྨོན་ལམ་ལེགས་པར་གདབ་པར་བྱའོ། །དེ་ལྟར་ 
རིག་འཛིན་བཞི་དང་ཐོད་རྒལ་གྱི་སྣང་བཞི་ས་ལམ་དང་སྦྱར་ཚུལ་བཀའ་སྡེ་ཟུར་པ་ཡབ་
སྲས་དང༌། ཀུན་མཁྱེན་རོང་ཀློང་རྣམ་གཉིས་ཀྱི་བཞེད་སྲོལ་ཅུང་ཟད་མི་འདྲ་ཡང༌། དོན་
གནད་འདྲ་བར་རྒྱུད་དོན་གཟིགས་པའི་མཁས་པ་ཆེན་པོ་རྣམས་ཀྱིས་ཞལ་བཞེས་ཕྱོགས་ 
གཅིག་ཏུ་མཐུན་པའོ། །སྤྱིར་སྤང་བྱ་གློ་བུར་གྱི་དྲི་མ་རེ་སངས་ཚེ་རྫོགས་བྱ་རང་གནས་
ཀྱི་ཡེ་ཤེས་ཇེ་རྒྱས་སུ་གྱུར་པ་ལ་ལམ་གྱི་སྒྲ་སྦྱར་བ་ལས། མགྲོན་པོ་ས་ཚུགས་རེ་ལ་ 
སླེབས་པ་ལྟ་བུར་ཐག་རིང་པོར་བགྲོད་པའི་དོན་ནི་མིན་ཏེ། ས་ར་ཧས། ས་དང་ལམ་དང་ 
སངས་རྒྱས་ཐམས་ཅད་གོ་གཅིག་ཅིང༌། །གཉུག་མ་ཡེ་ཤེས་དེ་ཉིད་ཡིན་གྱི་ཡིད་ལ་དྲིས། ། 
ཞེས་སོ། །དེ་བཞིན་དུ་རང་སྣང་དག་པའི་ཞིང་ཁམས་དང་རང་བྱུང་གི་གཞལ་ཡས་ཁང་ 
ཡང༌། ནང་དུ་ཆོས་ཉིད་དོན་དམ་པའི་བདེན་པ་ཇི་ཙམ་མཐོང་བཞིན། ཕྱི་རྒྱུད་ཀུན་རྫོབ་
ལྷུན་གྲུབ་ཀྱི་སྣང་བ་ཇེ་དག་ཏུ་སོང་ནས་གང་སྣང་དག་པ་རབ་འབྱམས་སུ་ཤར་བ་ལས།
སྐྱེས་བུའི་རྩོལ་བ་ལས་གྲུབ་པ་ལྟ་བུ་དངོས་པོ་གདོས་བཅས་དང༌། ཕྱོགས་ག་ཤེད་དཔག་
ཚད་མང་པོའི་མཐའ་བཅད་དེ་ས་ཐག་རིང་པོར་འགྲོ་དགོས་པ་ནི་མ་ཡིན་ནོ། །འོ་ན་རྒྱལ་
བ་རྡོ་རྗེ་འཆང་གིས་ཕྱོགས་ཆ་དང་དཔག་ཚད་ཀྱི་མཐའ་ངེས་པར་གསུངས་པ་དང་འགལ་
ལོ་སྙམ་ན། སྣང་ཚུལ་དྲང་བའི་དོན་དུ་དེ་ལྟར་གསུངས་མོད་ཀྱང༌། གནས་ཚུལ་ངེས་པའི་
དོན་དུ་གདོད་མའི་མགོན་པོ་ཡེ་ཡངས་རྒྱས་པ་ཆོས་སྐུ་ཀུན་ཏུ་བཟང་པོ་སོགས་སྒྱུ་འཕྲུལ་ 
ཞི་ཁྲོའི་ལྷ་ཚོགས་བཞུགས་གནས་ཙིཏྟ་རིན་པོ་ཆེ་གཞལ་ཡས་ཁང་དང༌། ཀླད་པ་དུང་
104

༄༅། །ཟབ་གཏེར་ཆོས་ཀྱི་མཛོད་ཁང༌།
ཁང་གི་ཕྱོགས་ཆ་དང༌། སྲིད་པའི་གཟུང་འཛིན་གྱི་འཆིང་བ་ལས་རང་ཉིད་དུ་འདས་པ་
ལ་དཔག་ཚད་ཀྱི་མཐའ་ཞེས་བྱ།མདོར་ན་གཞི་སྐུ་གསུམ་གྱི་ངོ་བོ།
གཞི་སྣང་སྐུ་གསུམ་གྱི་རོལ་པ། གཞི་འབྲས་སྐུ་གསུམ་མངོན་དུ་གྱུར་པ་ལས་ལོགས་སུ་ 
ཡོད་པ་མ་ཡིན། གསང་སྙིང་ལས། སྟོང་ཉིད་བདག་མེད་ཡེ་མཁྱེན་རང་རིག་ཐུགས། 
དམིགས་བྱ་དམིགས་བྱེད་མེད་པར་དྲན་དབང་བསྐུར། །ངོ་མཚར་སྐུ་གསུམ་རྒྱལ་བའི་ 
ཞིང་ཁམས་ལས། །གཞན་ན་མེད་དེ་དེ་ཉིད་དེ་ལྟར་ཡིན། །ཞེས་དང༌། ཡོན་ཏན་མཛོད་ 
ལས། གཞན་དུ་བདེ་ཆེན་མཁའ་ལ་སྤྱོད་པ་དང༌། །ས་སྤྱོད་ཅེས་གྲགས་དོན་གྱི་འོད་ 
གསལ་ལ། །དབང་ཐོབ་ལྷན་ཅིག་སྐྱེས་པའི་ཌཱཀྐི་དང༌། །ཡུལ་ཆེན་ཉེར་བཞིར་སྤྱོད་པའི་ 
ཞིང་སྐྱེས་མ། །ལ་སོགས་དབང་པོ་རྣལ་འབྱོར་མ་ཚོགས་དང༌། །སྐལ་བ་མཉམ་པའི་རིག་ 
འཛིན་གྲལ་གོང་དུ། །ལས་ཀྱི་འཕྲོ་སྦྱོར་རིག་པ་འཛིན་པ་ཡི། །རྡོ་རྗེ་བླ་མ་རྣམས་ནི་རབ་ 
བཞུགས་ནས། །སྔགས་ཀྱི་ལྟ་སྤྱོད་རླབས་པོ་ཆེ་ལ་སྤྱོད། །འདི་དག་རང་སྣང་དག་པའི་ 
ས་བོན་དང༌། །བསྐྱེད་རྫོགས་ཟབ་མོའི་བརྟུལ་ཞུགས་མཐར་སོན་པའི། །གསང་སྔགས་ 
གྲུབ་པ་རྣམས་ལ་སྣང་བ་ལས། །རྟོག་འདོད་ཅན་གྱིས་ཕྱིན་དུ་ཡོད་པ་ཡི། །རིས་ཆད་ཅན་ 
དུ་བསམ་པར་མི་བྱའོ། །ཞེས་གསུངས་པ་ལྟར་ཐ་མལ་པས་ནི་ལོག་རྟོག་དབང་གིས་ཕྱིན་
ཅི་ལོག་གི་གནས་སྣང་མ་དག་པ་འདི་ལྟར་དུ་གྱུར་པ་ཡིན། རྣལ་འབྱོར་པའི་གནས་ཚུལ་ 
དང་མཐུན་པ་ལམ་ཁྱེར་ལ་བརྩོན་པས་སྣང་ཚུལ་དག་པའི་ཞིང་ཁམས་འབའ་ཞིག་ལས་ 
མེད་དེ། སྔོན་ཚངས་པ་རལ་པ་ཅན་གྱིས་མི་མཇེད་འཇིག་རྟེན་གྱི་ཁམས་འདི་ཡང་དག་
པའི་ཞིངས་ཁམས་དངོས་མཐོང་བ་ཚད་མར་གྲུབ་བོ། །ཀུན་མཁྱེན་ཆེན་པོས། མཁའ་ 
འགྲོ་སྤྲིན་ཕུང་འཕྲོ་བའི་མཁའ་སྤྱོད་གནས། །ཧེ་རུ་ཀ་དཔལ་རིགས་ལྔའི་ཞིང་ཁམས་
105

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཉིད། །གསང་སྔགས་གྲུབ་ལ་རབ་ཏུ་སྣང་བ་ཡིན། །འདི་ནི་དེང་སང་བདེ་ཆེན་མཁའ་ 
སྤྱོད་ཅེས། །མཁས་གྲུབ་རྣམས་ལ་རབ་ཏུ་གྲགས་པ་ཡིན། །ཅེས་གསུངས་པ་ལྟར་རོ། ། 
སྤྱིར་བོད་ཁ་བ་ཅན་གྱི་ལྷ་སྐལ་དང་ཆོས་སྐལ་ལྷ་ཨོ་རྒྱན་པདྨ་དང༌། ཆོས་རྡོ་རྗེ་ཐེག་པ་
ཡིན༌ཅིང༌། སྒོས༌གསང་སྔགས་རྙིང་མ་པ་ཞེས་ཨོ་རྒྱན་ཆེན་པོའི་ཕ་ཆོས་ལ་བརྟེན་པ་ 
དག་གི་བསྒྲོད་བྱ་མྱུར་ལམ་ཡིན་པས། ཡང་གསང་བླ་མེད་ཀྱི་དབང་ཐོབ་དམ་ཚིག་ལ་
གསན་པ་རྣམས་རང་བཞིན་སྤྲུལ་པའི་ཞིང་འདི་ཉིད་དུ་དབུགས་འབྱིན་པའི་ལོ་རྒྱུས་ཤིན་ཏུ་
མང་བ་ལྟར། རྗེས་འཇུག་སྐལ་ལྡན་རྣམས་ཀྱིས་སྙིང་གི་ཕུགས་ནོར་དམ་པ་མཛད་པར་ 
རིགས་སོ། །
དོན་གསུམ་པ་མཐུན་འགྱུར་བདེན་ཚིག་བརྗོད་པ་ལ། སྐྱབས་གནས་དམ་པ་རྣམས་ཀྱི་ 
ཐུགས་རྗེ་ཡིས། །སྨོན་པ་འདི་དག་ཡིད་བཞིན་འགྲུབ་གྱུར་ནས། །རྒྱལ་དབང་པདྨའི་རྣམ་ 
ཐར་ཇི་བཞིན་དུ། །མ་ལུས་འགྲོ་བ་འདྲེན་པའི་དཔལ་ཐོབ་ཤོག །ཅེས་པས་སྟོན་ཏེ། དེའང་ 
འདི་ཕྱི་ཚེ་རབས་ཀུན་ཏུ་དུས་ནམ་ཡང་བསླུ་བ་མེད་པའི་སྐྱབས་གནས་དཀོན་མཆོག་རིན་ 
པོ་ཆེ་རྣམ་པ་གསུམ་དང༌། རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་ 
རྣམས་དང༌། ཡི་དམ་ཞི་ཁྲོ་རབ་འབྱམས། མ་གནས་གསུམ་གྱི་དཔའ་བོ་མཁའ་འགྲོ་དམ་
ཅན་རྒྱ་མཚོའི་ཚོགས་དང་བཅས་པ་རྣམས་ཀྱི་ཐུགས་རྗེ་དང་བྱིན་རླབས་ནུས་མཐུ་བསམ་
གྱིས་མི་ཁྱབ་པ་དང༌། བདག་གི་ལྷག་བསམ་རྣམ་པར་དག་པའི་བདེན་པ་ཡིས། བདག་
ཅག་འདུས་པ་རྒྱ་མཚོ་རྣམས་ཀྱིས་དཀྱིལ་འཁོར་དང་མར་མེ་གཅིག་ལ་བརྟེན་པའམ། གཅིག་
པུར་དུས་དང་གནས་སྐབས་ཀུན་ཏུ་སྨོན་ལམ་རྣམ་པར་དག་པ་ཡང་ཡང་བཏབ་པའི་དོན་
འདི་དག་གེགས་མེད་བདེ་བླག་ཡིད་བཞིན་དུ་འགྲུབ་པའི་མཐུན་འགྱུར་ཡང་དག་ཏུ་གྱུར་
106

༄༅། །ཟབ་གཏེར་ཆོས་ཀྱི་མཛོད་ཁང༌།
ཏེ༑ མྱུར་དུ་སངས་རྒྱས་ནས་མ་ལུས་རྒྱལ་བའི་དབང་པོ་འགྲོ་ཀུན་འདྲེན་པའི་དེད་དཔོན་
བླ་ན་མེད་པ་ལྷ་ཨོ་རྒྱན་པད་མའི་ཐུགས་བསྐྱེད་དང༌། སྨོན་ལམ་མཛད་པ་དང༌། ཕྲིན་ 
ལས་རྣམ་པར་དཀར་བའི་རྣམ་ཐར་དྲི་མ་མེད་པ་ཇི་ལྟ་བ་བཞིན་དུ། དུས་འཁོར་བ་མ་ 
སྟོངས་ཀྱི་བར་དུ། ཐབས་གང་ལ་གང་འདུལ་གྱི་སྒོ་ནས། མ་སེམས་ཅན་གཅིག་ཀྱང་མ་ 
ལུས་པའི་འགྲོ་བ་མཐའ་དག གནས་ཁམས་གསུམ་འཁོར་བ་སྡུག་བསྔལ་གྱིས་གདུངས་ 
པའི་སྲིད་པའི་མཐའ་དང༌། རང་བདེ་འབའ་ཞིག་ལ་གཞོལ་བ་ཐེག་དམན་ཞི་བའི་མཐའ་ 
ལས་བརྒལ་ནས། རྣམ་པ་ཐམས་ཅད་མཁྱེན་པ་སངས་རྒྱས་ཀྱི་ས་ལ་འདྲེན་པའི་དཔལ་ 
དུ་འགྱུར་ཞིང་ཐོབ་པར་ཤོག་ཅིག་སྙམ་དུ། ཁ་ཙམ་ཚིག་ཙམ་མ་ཡིན་པར་སྙིང་ཁུང་རུས་
པའི་གཏིང་ནས་གསོལ་བ་འདེབས་ནུས་ན་སྐྱབས་གནས་དཀོན་མཆོག་རྒྱ་མཚོའི་ཐུགས་ 
རྗེ་ལ་ནམ་ཡང་བསླུ་བ་མེད་པར། མདོ་ལས། འདི་ན་རི་དང་ས་དང་ནམ་མཁའ་དང་། ། 
ཡས་མར་གྱུར་ཀྱང་ཉི་ཟླ་ཐང་ལྷུང་སྲིད། །དཀོན་མཆོག་གསུམ་གྱིས་ནམ་ཡང་བསླུ་མི་
སྲིད། །ཅེས་གསུངས་པ་ལྟར་འདས་མ་འོངས་ད་ལྟ་དུས་གསུམ་དུ་གཤེགས་པའི་སངས་
རྒྱས་དང་བྱང་ཆུབ་སེམས་དཔའ་ཆེན་པོ་རྣམས་ཀྱང་། སློབ་པ་ལམ་གྱི་གནས་སྐབས་ 
རྣམས་སུ་གོང་ལྟར་སྨོན་ཞིང༌། གསོལ་བ་བཏབ་པའི་མཐུས་བསྟན་པ་དང་འགྲོ་བའི་དོན་ 
འབད་མེད་དུ་གྲུབ་པར་གྱུར་པའོ། །ཁྱད་པར་དུ་སྔ་འགྱུར་རྙིང་མའི་ཕྱོགས་ཀྱི་རྣལ་འབྱོར་ 
ཕོ་མོ་བརྗོད་ལས་འདས་པ་དག དཔལ་རིའི་ཨོ་རྒྱན་དྲུང་དུ་ལེགས་པར་སྨོན་པའི་བདེན་ 
ཚིག་གེགས་མེད་དུ་གྲུབ་ནས། དེང་སང་ཞིང་དེར་དངོས་སུ་བཞུགས་པའི་ལོ་རྒྱུས་ཁུངས་
བཙུན་གཏེར་འབྱུང་ཆེན་མོ་དང་རྣམ་ཐར་རྣམས་སུ་རབ་ཏུ་གསལ་བ་བཞིན་ནོ། །ཞིབ་ 
པར་བཤད་ན་སྐལ་ལྡན་ཡིད་དབང་འཕྲོག་པའི་གཏམ་རྒྱ་ཆེར་ཡོད་ཀྱང་ཡི་གེ་ལ་འཇིགས་
107

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ནས་མ་བྲིས་ཀྱང༌། མོས་འདོད་ཡོད་པའི་བློ་གསལ་ཤེས་རབ་མིག་ལྡན་རྣམས་ཀྱིས་ 
གཏེར་འབྱུང་རྣམས་སུ་ཞིབ་པར་གཟིགས་དང་ཡིད་ཆེས་ཀྱི་ཚད་མ་ནང་ནས་རྙེད་ངེས་
པ་ཉིད་དོ། །
དེ་ཡན་ཆད་ཀྱིས་གཞུང་དོན་ལེགས་པར་བཀྲོལ་ཟིན་ཏོ། །ཐ་མར་མཐར་ཕྱིན་པའི་
སྒོ་ནས་མཛད་བྱང་སྨྲོས་པ་ནི། ཅེས་པའི་དཔལ་རིའི་སྨོན་ལམ་རིག་འཛིན་ཐེམ་སྐས་འདི།
དུས་བཟང་པོ་ཡར་མར་ཚེས་བཅུའི་ཚོགས་བསྐང་སྐབས་དང་། མིན་ཀྱང་སོགས་ཁོངས་
སུ་དགེ་འདུན་འདུས་པ་རྒྱ་མཚོས་ཚོམ་བུ་ཚོགས་སྒྲུབ་དང་། རང་ཉིད་གཅིག་པུར་བསྙེན་
མཚམས་ཀྱི་སྐབས་གང་ཡིན་ཀྱང༌། དབྱིངས་ལས་ཤར་བའི་གཞི་སྣང་དཀྱིལ་འཁོར་ལྷ་
ཚོགས་སླར་ཡང་འོད་གསལ་དབྱིངས་སུ་བསྡུ་རིམ་མ་བྱས་གོང་དུ། ཚིག་གི་རྗེས་སུ་དོན་
ཡིད་ལ་ལྷང་ལྷང་དྲན་བཞིན་དུ་བཏོན་ན་ལྷ་སྔགས་ཏིང་ངེ་འཛིན་གྱི་སྟོབས་དང་། དུས་ 
ཆེན་གྱིས་འགྲུབ་ངེས་པ་ཡིན་པས་ཤིན་ཏུ་ནས་ཀྱང་ལེགས་པའི་རྒྱུ་མཚན་གོང་སྨྲས་ལྟར་
དང་། འཇམ་དཔལ་དགྱེས་པའི་རྡོ་རྗེས། ལོ་གཅིག་བཅུ་གཉིས་ཟླ་བའམ་ཚེས་བཅུ་ལ། ། 
མཛད་ཆེན་བཅུ་གཉིས་བསྟན་ལ་དད་བྱེད་ན། །དངོས་གྲུབ་བཅུ་གཉིས་སྩོལ་ཞེས་ཞལ་ 
བཞེས་ལྟར། །གུ་རུ་རིན་པོ་ཆེ་ལ་གསོལ་བ་འདེབས། །བར་ཆད་ཀུན་སེལ་ཅི་བསམ་ཡིད་ 
བཞིན་འགྲུབ། །ཆོས་དང་སྲིད་ཀྱི་ལེགས་ཚོགས་གོང་དུ་འཕེལ། །མཆོག་ཐུན་དངོས་ 
གྲུབ་མ་ལུས་ཐོབ་པ་དང༌། །གུ་རུ་ཉིད་དང་དབྱེར་མེད་སངས་རྒྱས་ཤོག །ཅེས་གསུངས་ 
པ་བཞིན་ནོ། །སྨོན་ལམ་འདི་དགོས་ཆེད་སུ་ཞིག་གི་དོན་དུ་མཛད་ཅེ་ན། ཤར་བྲག་རྫོང་ 
དགོན་པའི་དགེ་རྒན་རབ་ཏུ་གྲགས་ཤིང་ཚོགས་ཆེན་གྱི་དབུ་མཛད་ཆེ་བ་ཝ་ལོ་ཀུན་ང 
ལྷུན་གྲུབ་ཀྱིས་བཀའ་བསྐུལ་ལེགས་པར་ཕུལ་བ་ལྟར། རྗེས་འཇུག་གདུལ་བྱ་ལ་ཕན་
108

༄༅། །ཟབ་གཏེར་ཆོས་ཀྱི་མཛོད་ཁང༌།
པའི་ཆེད་དུའོ། །མཛད་པ་པོ་སུས་མཛད་སྙམ་ན་སྔོན་ཨོ་རྒྱན་ཆེན་པོའི་ཐུགས་སྲས་དྭངས་
མ་རྡོ་རྗེ་སྤྲེལ་ཆུང་གི་རྣམ་རོལ་མཁས་དང་གྲུབ་པའི་དབང་ཕྱུག་དམ་པ། རིམ་གཉིས་
གདེང་ལྡན་གྱི་རྣལ་འབྱོར། སྙིང་ཐིག་པ་མཚན་བརྗོད་པར་དཀའ་བ་དོན་གྱི་སླད་དུ་མཚན་ 
ནས་སྨྲོས་ན། འདི་འོག་དཔལ་རིའི་ཞིང་དུ་རིག་འཛིན་མཁའ་འགྲོའི་ཚོགས་རྗེ་ཞེས་པར་ 
འགྱུར་ཞེས་གཏེར་ལུང་གིས་ཟིན་པའམ་བསོད་ནམས་ཆོས་འགྲུབ་ནས་སོ། །ཚུལ་ཇི་ 
ལྟར་དུ་མཛད་སྙམ་ན། རྒྱུད་ལས། དོན་ལ་ངེས་པའི་གདེང་རྙེད་ན། །སེམས་ལས་ཆོས་ 
གཏེར་འབུམ་ཕྲག་རྡོལ། །ཞེས་པ་ལྟར་ཐ་སྙད་ཚད་མའི་རིགས་པ་ལ་མཁས་པའི་བསྟན་
བཅོས་ལྟར་ཚིག་དོན་དཔྱོད་པའི་ཤེས་རབ་ལ་རག་ལས་མ་དགོས་པར། བསྒོམས་བྱུང་ 
ཆོས་རབ་རྣམ་འབྱེད་ཀྱི་ཤེས་རབ་ཟབ་མོ་ཀློང་བརྡོལ་ནས་ནུབ་མོ་སྣང་གསལ་ངོས་སུ་ 
ཐོལ་བྱུང་དུ་སྐད་ཅིག་གིས་བྲིས་པ་དགོངས་གཏེར་བཞིན་དུ་བྱིན་རླབས་ཀྱི་བབ་དང་ལྡན་
ཞིང་། དོན་ཤིན་ཏུ་ཟབ་ཅིང་ཕྱོགས་དུས་ཐམས་ཅད་དུ་དགེ་ཞིང་བཀྲ་ཤིས་པའི་སྣང་ 
བས་ཁྱབ་པར་གྱུར་ཅིག་ཅེས་སྨོན་པའོ། །
སྨྲས་པ། བསྐལ་བཟང་སངས་རྒྱས་སྟོང་ལས་ཐུགས་བསྐྱེད་དང༌། །སྨོན་པའི་ཁྱད་པར་ 
ཕུལ་བྱུང་ཟས་གཙང་སྲས། །གང་གིས་ལུང་བསྟན་བསྔགས་བརྗོད་འཐོར་བའི་མཐུས། ། 
རྔ་ཡབ་ཞིང་གི་བདག་པོ་དེ་ལ་འདུད། །རྗེ་ཉིད་འཕོ་ཆེན་རྡོ་རྗེའི་སྐུར་བཞེངས་ཏེ། །སྐུ་ 
གསུམ་རྒྱལ་བའི་ཞིང་གི་བཀོད་པ་ཀུན། །ཡོངས་སུ་རྫོགས་པ་དཔལ་རི་པདྨ་འོད། །རྟེན་ 
དང་བརྟེན་པའི་ཡོན་ཏན་བརྗོད་མཐའ་བྲལ། །བདག་དང་འབྲེལ་ཐོགས་གཙོར་བྱས་ 
མཁའ་མཉམ་འགྲོ། །དབང་གིས་སྨིན་ཅིང་དམ་ཚིག་དག་པའི་མཐུས། །ཞིང་དེར་བསྒྲོད་ 
ནས་རིག་འཛིན་རྣམ་པ་བཞིའི། །མྱུར་ལམ་བརྟེན་ནས་དོན་གཉིས་ལྷུན་གྲུབ་ཤོག །གནས་
109

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
སྐབས་སུ་ཡང་ཚེ་རིང་ནད་མེད་ཅིང༌། །བསམ་དོན་ཀུན་འགྲུབ་རྫོགས་ལྡན་དཔལ་ལ་ 
སྤྱོད། །ལུང་རྟོགས་བསྟན་པ་འཕེལ་ཞིང་རྒྱས་པ་དང༌། །ལྷན་ཅིག་དགེ་བཅུའི་ཁྲིམས་ 
ཀྱིས་འཚོ་བར་ཤོག །རྒྱལ་བ་གཞན་ལས་ལྷག་པའི་ཡོན་ཏན་གྱི། །ཆེ་བ་གསུམ་ལྡན་གུ་ 
རུའི་ཐུགས་རྗེ་དང༌། །བདག་གི་ལྷག་བསམ་དག་པའི་ནུས་མཐུ་ཡིས། །སྨོན་པ་བཞིན་ 
དུ་གེགས་མེད་འགྲུབ་པར་ཤོག །ཅེས་དཔལ་རིའི་སྨོན་ལམ་རིག་འཛིན་ཐེམ་སྐས་ཀྱི་འགྲེལ་པ་འོད་སྣང་དཀར་
པོ་ཞེས་བྱ་བ་འདི་ནི་རྗེ་བཙུན་བླ་མ་གང་གི་བཀའ་འབངས་སུ་གཏོགས་པ་ཐུབ་བསྟན་དཔལ་བཟང་པོའམ། དབོན་མིང་ 
ཚུལ་ཁྲིམས་རྒྱ་མཚོ་ཞེས་བྱ་བས་བྲིས་པའི་དགེ་བས། ཚེ་རབས་ཀུན་ཏུ་གུ་རུ་པདྨས་རྗེས་སུ་འཛིན་པ་དང༌། ཕྲིན་ལས་ཀྱི་ 
བྱེད་པོ་ཉིད་དུ་འགྱུར་བར་ཤོག་ཅིག །དགེའོ། །དགེའོ། །དགེའོ། །
110

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ 
ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་ 
མཐོང་བ་དོན་ལྡན་ཞེས་བྱ་བ་བཞུགས་སོ། །
ཀཾ དྷཝཱརཱཏུཏྟཏྟ།
ཝ་ཨུ་ན་པྲ་བྷ་ཤུདྡྷ་ས་ཏྲ་བིརྱ་ཨུ་ན་མ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་
དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་
འདི་ལ༔ གུ་རུ་རིན་པོ་ཆེ་བོད་དུ་མི་བཞུགས་སྲིན་པོའི་ཁ་གནོན་དུ་བྱོན་དགོས་པའི་གླེང་
སློང་བའི་ཚེ་ཁོ་མོ་མཚོ་རྒྱལ་ལ་བཀའ་ཆེམས་བསྩལ་པ༔ མཚོ་རྒྱལ་བདག་ནི་ཡིད་མོས་ 
གུས་ཀྱི་གདུང་བ་སྐྱེས༔ སེམས་བཟོད་མེད་ཀྱིས་མཆི་མ་ཕྱུང་༔ ལུས་བཟོད་མེད་ཀྱི་བ་ 
སྤུ་གཟེངས༔ ངག་བཟོད་མེད་ཀྱི་སྨྲེ་སྔགས་གདུང་བས༔ ཀྱེ་མ་གུ་རུ་རིན་པོ་ཆེ་ལག 
སྐྱེ་བ་མང་བརྒྱུད་མཁར་ཆེན་བཟའ་རུ་སྐྱེས༔ རིགས་དམན་པའི་བུད་མེད་ལུས་སུ་བཟུང་༔ 
དབང་སྟོབས་ཆེ་བ་རྒྱལ་པོའི་བཙུན་མོར་བཟུང་༔ ལས་འཕྲོའི་དབང་གིས་གུ་རུའི་ཞལ་
མཇལ་ཡང་༔ དབང་ལུང་འཆད་ཉན་སྒོམ་སྒྲུབ་བསྲུང་སྤྱོད་མན་ངག་ཡོངས་རྫོགས་བརྟུལ་
ཞུགས་ཟབ་མོའི་གདམས་པ་འདི་ཙམ་ཐོབ་པ༔ གུ་རུ་རིན་པོ་ཆེའི་བཀའ་དྲིན་ཁོ་ན་ལ་ 
བརྟེན་པའོ༔ དེའི་ཕྱིར་བྱེའུ་ཕྲུག་ཐང་ལ་ལྷུང་བ་ལྟ་བུ་འམ༔ ལོང་པ་མིག་མེད་ཀྱིས་ས་ 
ཚོད་མི་ཟིན་པ་བཞིན་དུ་ཁོ་མོ་བདག་ནི་ལུས་པ་ཨཾ༔ སྤྱིར་བོད་ཡུལ་སེམས་ཅན་ཐམས་ 
ཅད་ཆགས་སའི་གནས་མེད་པ༔ སྒོས་ལྷ་སྲས་རྣམས་ཀྱིས་རྒྱལ་སྲིད་ཆོས་འཁོར་སྐྱོང་
111

༄༅། །དཔལ་རིའི་སྨྱོན་ལམ་རྩ་འགྲེལ་གྱི་སྐོར།
བའི་ཐབས་བྲལ་བ༔ བུ་སློབ་རྣམ་དཀར་སྤྱོད་པའི་རྒྱུན་རིམ་གྱིས་འགྲིབ་པ༔ སྔར་ཡོད་ 
ཀྱི་བསྟན་པའི་ཆོས་འཁོར་དང་༔ གུ་རུ་ཡོན་མཆོད་ཀྱིས་བཞེངས་པའི་རྟེན་ཁྱད་པར་ཅན་ 
རྣམས་ཚོང་འདུས་འོ་མ་ལྟར་འགྲོ་ངེས་ལགས་པས༔ ཁོ་མོ་བདག་གི་ལུས་གུས་པས་ 
དཀའ་ཐུབ་བསྒྲུབ་པ་ལ་བརྩོན་པ་དང་༔ ངག་གུས་པས་མཚམས་བཅད་དེ་བསྙེན་སྒྲུབ་
རྣལ་མ་རུ་བཏང་བ་དང་༔ ཡིད་གུས་པས་ཏིང་ངེ་འཛིན་གྱི་འཁོར་འདས་དབྱེར་མེད་དུ་
རྟོགས་པས་ཉོན་མོངས་པའི་འཁྲུལ་རྒྱུན་བཅད་པ་ལགས༔ ཟང་ཟིང་མལ་ཆ་ལོངས་སྤྱོད་
ཅི་འབྱོར་པ་ཅི་ཡོད་པ་དེའི་ཐོག་ཏུ་ཁོ་མོ་བདག་གི་ལུས་ངག་ཡིད་གསུམ་འབུལ་བ་ལགས༔
སྤྱིར་བོད་ཁ་བ་ཅན་གྱི་ཡུལ་ཁམས་སྐྱེ་འགྲོ་མཆོག་དམན་ཐམས་ཅད་ལ༔ དགེ་སྒྲུབ་སྡིག་
སྤང་རི་རྒྱ་རྔོན་རྒྱ་རྐུན་རྒྱ་ཇག་ཁྲིམས་རྒྱལ་པོའི་བཀའ་སྲོལ་སྔར་ཡོད་ལྟར་ཞབས་ཏོག་
ཏུ་འགྲོ་ངེས་སུ་གུ་རུ་རིན་པོ་ཆེའི་སྐུ་དྲིན་དུ་འབུལ་ལོ༔ གུ་རུ་མི་བཞུད་པར་བོད་ཡུལ་
མུན་པའི་གླིང་དུ་བཞུགས་པ་ལ༔ ཁོ་མོ་བདག་གིས་གསོལ་བ་ལན་བརྒྱར་བཏབ་པ་དེ་
ཉིད་རིན་པོ་ཆེ་ཁྱེད་ཀྱིས་ཐུགས་རྗེས་གཟུང་བར་ཞུ༔ དེ་ནས་གུ་རུ་རིན་པོ་ཆེས་དལ་
ཅིག་ཅི་ཡང་མ་གསུངས༔ དེ་ནས་གུ་རུའི་ཞལ་ནས༔ མཚོ་རྒྱལ་ཁྱོད་ཀྱིས་འདི་ལྟར་གསོན་ 
དང་༔ ཁྱེད་མཁའ་འགྲོ་ཡེ་ཤེས་མཚོ་རྒྱལ་གྱིས་གཙོ་དང་༔ ཇོ་མོ་རྣམས་རང་དབང་ཐོབ༔ 
བཀའ་ཆེམས་ཀྱི་བུ་སློབ་རྣམས་རྫུ་འཕྲུལ་ཡ་མ་ཟུང་གིས་འགྲོ་བ་འདྲེན་པ་སངས་རྒྱས་
ཀྱི་ཞིང་དུ་མངོན་རྒྱུག་བྱེད་པ་ཤ་སྟག༔ སྤྱིར་བོད་ཀྱི་རྒྱལ་ཁམས་འདིར་སྔོན་ཆོས་རྒྱལ་
སྲོང་བཙན་སྒམ་པོའི་རིང་ལ་མཐའ་འདུལ་ཡང་འདུལ་གྱི་གཙུག་ལག་ཁང་བརྒྱ་རྩ་བརྒྱད་ 
བཞེངས༔ སྲོལ་མ་ནུབ་པ་རྗེ་རྒྱལ་པོ་ཁྲི་སྲོང་ལྡེའུ་བཙན་ངེད་ཡོན་མཆོད་ཀྱི་རིང་ལ་གྲུབ་ 
པའི་གཙུག་ལག་ཁང་ཕྱི་ནང་གསང་གསུམ་གྱི་བཀོད་པ་ལྷ་ཁང་བརྒྱ་དང་རྩ་བརྒྱད་གྲུབ༔
112

༄༅། །ཟབ་གཏེར་ཆོས་ཀྱི་མཛོད་ཁང་།
བཀའ་སྲོལ་གདམས་པའི་རྒྱལ་པོའི་སྐུ་ཡི་གདུང་སྲས་གསུམ་ལ་རྒྱལ་པོའི་བཀའ་ཆེམས་
དང་༔ བཀའ་སྲོལ་ནུབ་མེད་ཀྱིས་པདྨ་བདག་གིས་དབང་བསྐུར༔ ལུང་བསྟན༔ བསྟན་ 
པ་མི་འཇིག་པའི་བཀའ་སྲུང་གཟའ་ཀླུ་རྒྱལ་པོ་གསུམ་ལ་གཉེར་དུ་གཏད༔ བསྟན་པ་ 
ཆག་འཇིག་མེད་པའི་བཀའ་ཡི་ཐ་རམས་མ་མགོན་མགར་གསུམ་གྱི་ལག་ཏུ་གཏད༔ དགེ་ 
སྡིག་སྤང་བླང་གི་རྣམ་བཤད་རྣམས་ཀྱི་གསུང་རྒྱུན་མི་ཆད་པར་ལོ་པཎ་དུ་མ་འང་བཞུགས༔
རིགས་ཀྱི་བུ་མོ་ལགས༔
སྤྱིར་སྲིད་ ་པ་འཁོར་འདས་ཀྱི་ཆོས་ལ་རྟག་བརྟན་མེད་པ༔ སྒོས་རང་རང་སོ་སོའི་བྱ་ 
གཞག་ལོངས་སྤྱོད་འཁོར་གཉེན་གྲོགས་གང་ལའང་རྟག་པ་མེད་བཞིན༔ ཡང་དག་པར་ 
རྫོགས་པའི་སངས་རྒྱས་བཅོམ་ལྡན་འདས་ཤཱཀྱ་ཐུབ་པས་མདོ་ཡི་མཛད་པ་བཅུ་གཉིས་
གསུངས་པ་འདི་ལྟ་སྟེ༔ དང་པོ། སངས་རྒྱས་འོད་སྲུང་གི་དྲུང་དུ་བྲམ་ཟེའུ་ཁྱེའུ་བླ་མ་ཚེ་ 
འཕོས་ནས༔ ལྷ་དགའ་ལྡན་གྱི་བུ་དམ་པ་ཏོག་དཀར་པོ་དེ་ཉིད་ལྷ་ལས་ཆོས་འཁོར་བསྐོར་ 
བའི་ནང་ནས་ལུང་བསྟན་པ༔ འཛམ་བུ་གླིང་དུ་བྱོན་པར་གླང་ཆེན་ས་ལ་རབ་བརྟན་ལ་ 
སྤྲུལ༔ དུས་འདུལ་བ་དགོངས་ནས་འཛམ་གླིང་ལས་ཀྱི་ས་པ་ཡུལ་གྲུ་ཝཱ་རཱ་ཎ་སཱི༔ རིགས་ 
རྒྱ་གར་ཤཱཀྱའི་རིགས༔ ཡབ་ཟས་གཙང་རྒྱལ་པོ༔ ཡུམ་སྒྱུ་མ་ལྷུམས་མཛེས་མ་ཞེས་སུ་ 
གྲགས་པའི་ལྷུམས་སུ་ཞུགས་པ༔ གཉིས་པ། སྐུ་ངོ་མཚར་ཆེ་བ་ཟླ་བ་བཅུ་ནས་བལྟམས༔ 
ན་བཟའ་དང་བཅས་པ་བཙས་ཏེ༔ ལྷ་དང་ལྷ་མོ་མང་པོས་མཆོད་པ་ཕུལ་པ༔ གོམ་པ་བདུན་ 
ཕྱོགས་བཞིར་བོར་བས་མེ་ཏོག་ཨུ་དུམ་ཝ་ར་བདུན་རེ་སྐྱེས་པ་དང་༔ རྒྱལ་ཁབ་དང་ལྷ་ 
ཡིས་བསྟོད་པ་མགྲིན་གཅིག་ཏུ་བརྗོད་པ༔ རྒྱལ་བུ་དོན་གྲུབ་མཚན་དུ་གསོལ་བ༔ གསུམ་ 
པ༑ བྲམ་ཟེས་ལུང་བསྟན་པ༔ རབ་ཏུ་བྱུང་བ་སངས་རྒྱས་འཁོར་ལོས་སྒྱུར་བའི་རྒྱལ་
113

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བསྟན་འཛིན་པ༔ ཡིག་རྩིས་སོགས་སྦྱང་བྱ་རིག་པའི་གནས་ལྔ་ལ་མཁས་པར་མཛད་པ༔ 
བཞི་པ། བྱང་ཆུབ་མཆོག་ཏུ་སེམས་བསྐྱེད་པ༔ འཇིག་རྟེན་མི་དང་མཐུན་པར་འཇུག་ 
པའི་ཤཱཀྱ་བཻ་ཅོན་གྱི་བུ་མོ་ས་འཚོ་དང་༔ གྲགས་འཛིན་ལ་སོགས་བཙུན་མོ་བརྒྱད་ཁྲི་བཞི་ 
སྟོང་ཁབ་ཏུ་བཞེས༔ སྐུ་ཡི་སྲས་སྒྲ་གཅན་འཛིན་འཁྲུངས༔ ཁ་ན་མ་ཐོ་བའི་ལས་ཆ་ཐམས་ 
ཅད་སྤངས༔ འཁོར་དང་བཅས་པ་ཐམས་ཅད་ལ་རྣམ་དཀར་དགེ་བའི་ལས་ཐབས་ཀྱིས་ 
བསྐྱངས༔ ལྔ་པ། རབ་ཏུ་བྱུང་ནས་རྒྱལ་པོའི་ཕྱི་ནང་གསང་བའི་དམག་གིས་སྲུང་མཚམས་ 
བཅད་ཀྱང་༔ རྒྱལ་པོའི་ཕོ་བྲང་གི་མཐོང་ཁར་ནས་བཞུད་པ༔ མཆོད་རྟེན་རྣམ་དག་དྲུང་ 
དུ་དབུ་སྐྲ་བསིལ༔ དྲུག་པ། ཆུ་བོ་ནེེརཉྫནའི་འགྲམ་དུ་དཀའ་ཐུབ་མཛད༔ ཏིལ་གྱི་འབྲུ་ 
རེ་དང་འབྲས་འབྲུ་རེ་གསོལ་ནས་བཞུགས་པ་ལ༔ ལེགས་སྐྱེས་མས་འོ་ཐུག་ཕུལ་བས་ 
སྐུ་ལུས་གསེར་ལྟར་གྱུར༔ བདུན་པ། བྱང་ཆུབ་སྙིང་པོ་རྡོ་རྗེའི་གདན་དྲུང་དུ་བདུད་འདུལ་ 
བའི་ཏིང་ངེ་འཛིན་ལ་སྙོམས་པར་ཞུགས་ནས་སྲོད་ལ་བདུད་བཏུལ༔ བདུད་འདུལ་མཆོད་ 
རྟེན་རིག་པའི་ཀློང་དུ་བབས༔ དགའ་རབ་དབང་ཕྱུག༔ ལྷས་བྱིན་ལ་སོགས་པའི་བདུད་ 
ཐམས་ཅད་ཀྱི་མཐུ་སྟོབས་ནུས་པ་ཐམས་ཅད་ཕྲོགས༔ བདུད་ལ་རྨི་ལྟས་བདུན་ཁབས༔ 
དང་པོ། བདུད་ཀྱི་ལྷ་མགོ་ཆད༔ གཉིས་པ། བདུད་ཀྱི་ཁྲག་མཚོ་བསྐམས༔ གསུམ་པ། 
བདུད་ཀྱི་ཁྲག་གི་མར་མེ་དཱིར༔ བཞི་པ། བདུད་ཀྱི་ཕྲུ་གུ་ཐམས་ཅད་སྣང་བ་ལོག༔ ལྔ་ 
པ༑ བདུད་མོ་ཐམས་ཅད་མདོག་ཉམས༔ དྲུག་པ། བདུད་ཀྱི་ལོངས་སྤྱོད་ཐམས་ཅད་ཕྲ་ 
ཁྲོལ་དུ་སོང་༔ བདུན་པ། བདུད་ཕོ་ཐམས་ཅད་གཉིད་སྔངས་སུ་གྱུར༔ དེ་རྣམས་བདུད་ 
ཀྱིས་རྟགས་བཤད་དང་གླེང་མོ་བྱས་ནས་གོའུ་ཏ་མ་སངས་རྒྱས་པའི་དུས་བབས་ཡིན་པ་ 
ཁོ་རང་རྣམས་ཀྱིས་ཤེས་ཏེ༔ གྲོས་འཆམས་པ༔ བདུད་རྗེ་དགའ་རབ་དབང་ཕྱུག་གིས་
114

༄༅། །ཟབ་གཏེར་ཆོས་ཀྱི་མཛོད་ཁང་།
སྨྲས་པ༔ ང་ཉིད་བདུད་ཐམས་ཅད་ཀྱི་རྒྱལ་པོ༔ ང་ཡི་ལུས་ཀྱི་བླ་མ་ཕུང་བདུད་རྒྱལ་པོ༔ 
ངག་གི་བླ་མ་ཉོན་བདུད་རྒྱལ་པོ༔ སེམས་ཀྱི་བླ་མ་ལྷའི་བདུད་རྒྱལ་པོ༔ ལུས་ངག་ཡིད་
གསུམ་གཅིག་ཏུ་དྲིལ་བའི་དེད་དཔོན་གྱི་རྒྱལ་པོ་འཆི་བདག་བདུད་དེ༔ང་མི་གཅིག་ལ་
རྒྱལ་པོ་བཞི་རྫོགས་པ༔ བློན་པོ་བཅུ་གཉིས་ཀྱི་མངག་གཞུག་ཡོད་པ་དེ་ཡིན་པས༔ སངས་
རྒྱས་ཟེར་བ་དང་སེམས་ཅན་སྟོབས་ཆེ་བ་ནུས་མཐུ་དབང་བ་མེད་དམ༔ གོའུ་ཏ་མ་སངས་
རྒྱས་སུ་མི་ཆོག་པས་བདུད་དམག་འགྲོ་དགོས་པ་ཡིན༔ བདུད་དམག་རྣམས་སངས་རྒྱས་ 
འོད་མི་འགྱུར་བའི་ཉེ་ཕྱོགས་སུ་འོང་བ་དང་༔ སྔངས་སྐྲག་འཇིགས་སྣང་གིས་དཔའ་ 
འཁུམས༔ ནམ་མཁའི་ཁམས་ནས་སྒྲ་ཆེན་པོ་གྲག༔ ས་གཡོས་པའི་སྟེང་དུ་ཆགས་དཀའ་ 
བའི་འོད་འཁྱུགས་པ་དང་༔ མཚོན་ཆ་རྣམས་རྣོ་བརྟུལ་པས་བདུད་རྣམས་རང་གལ་དུ་ལོག༔ 
བརྒྱད་པ། ཐོ་རངས་མངོན་པར་སངས་རྒྱས་ཏེ་བྱོན་ཚུལ་བསྟན་ནས་རྡོ་རྗེ་གདན་དུ་བྱང་
ཆུབ་ཤིང་གི་དྲུང་དུ་སྐུ་རྒྱབ་བརྟེན་ནས་མངོན་པར་བྱང་ཆུབ་པས༔ བྱང་ཆུབ་མཆོད་རྟེན་ 
བབས༔ དང་པོ་ཆོས་འཁོར་བསྐོར་བ༔ གཉིས་པ་སྟོང་གསུམ་དུ་ཆོས་ཀྱི་ཆར་བབས་པ༔ 
གསུམ་པ་བྱང་ཆུབ་སྙིང་པོ་སྤྱན་མི་བཙུམ་པ༔ བཞི་པ་ཤར་ནུབ་མི་རིང་འཆང་བ༔ ལྔ་བ་
ཀླུ་རྒྱལ་བཏང་བཟུང་གནས་སུ་བཞུད་པ༔ དྲུག་པ་ཀྲོ་ཏའི་སྐྱོང་དུ་བཞུགས་པ༔ བདུན་
པ་ཤིང་སྒྲོལ་སྒྱུ་མའི་དྲུང་དུ་བཞུགས་པ༔ བརྒྱད་པ་ཆོས་འཁོར་བསྐོར་བར་བསྐུལ་བ༔
ཚངས་པ་མགོན་བཟང་གིས་སྦྲང་རྩི་ཕུལ་བ༔ ཝཱ་རཱ་ཎ་སཱིར་བཀའ་ཡི་ཐོག་མར་འཁོར་
ལྔ་སྡེ་བཟང་པོ་ལ་སོགས་བཀའ་བདེན་པ་རྣམས་བཞིའི་ཆོས་འཁོར་བསྐོར་བ༔ དགུ་པ་
བྱ་རྒོད་ཕུང་པོའི་རི་ལ་བཞུགས་ནས༔ མཚན་ཉིད་ཀྱི་ཆོས་འཁོར་མ་ལུས་པ་ཡོངས་སུ་ 
རྫོགས་པར་བསྐོར་བ༔ ཐ་མ་དྲངས་སོགས་ལ་ངེས་དོན་གྱི་ཆོས་འཁོར་བསྐོར་བ༔ བཅུ་
115

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པ་ཆོ་འཕྲུལ་ཆེན་པོའི་དུས་བཅོ་ལྔ་བསྟན་པ༔ ལྷས་བྱིན་གྱིས་དགྲར་ལངས་ནས་ཁོ་རང་ 
གི་ཕ་བསད༔ རྒྱལ་ཁམས་ཐམས་ཅད་ལ་ཐུབ་པའི་འཁོར་ལ་བསོད་སྙོམས་མི་ཕུལ་བའི་
ཁྲིམས་བཅས༔འཁོར་རྣམས་དབྱེ་དགོས་པས་ཐུབ་པ་ལ་ཐོ་འཚམས་པའི་ལས་ལྡོག་པ་
ལ༔ གླང་པོ་སྨྱོན་པ་སྡིག་མཛུབ་ཀྱི་རྩེ་ནས་ཐབས་ཀྱིས་བཏུལ༔ བཅུ་གཅིག་པ་བརྒྱད་ 
བཅུར་གཤེགས་ནས་སྐུ་མྱ་ངན་འདས་ཚུལ་བསྟན༔ དཔྱིད་ཟླ་ར་བའི་ཚེས་བཅོ་ལྔའི་ཉིན་ 
གྲོང་ཁྱེར་རྩྭ་མཆོག་ཤིང་སཱ་ལའི་དྲུང་དུ་སྐུ་མྱ་ངན་ལས་འདས༔
བཅུ་གཉིས་པ་སྐུ་གདུང་རིང་བསྲེལ་བྲེ་ཁལ་བདུན་མཆོད་རྟེན་འཛམ་གླིང་དུ་མཆོད༔ 
མཆེ་བ་བཞི་སུམ་ཅུ་རྩ་གསུམ་མཆོད༔ ཡིད་འོང་ཀ་ལིང་ཡུལ་དུ་སྒྲ་སྒྲོག་པ་སོགས་སུ་མཆོད་ 
པ་ཡོད༔ རི་བོ་མ་ལ་ཡ་གནམ་ལྕགས་འབར་བའི་རྩེ་མོ་ནས་ཐུབ་པ་ཉིད་དྲུག་པ་རྡོ་རྗེ་ 
འཆང་གི་སྐུར་བཞེངས༔ ལང་ཀའི་བདག་པོ་བློ་གྲོས་ཐབས་ལྡན༔ ཀླུ་ཡི་རྒྱལ་པོ་གཙུག་ 
ན་རིན་ཆེན༔ བློ་གྲོས་རྒྱ་མཚོ༔ ཚངས་པ་གཙུག་ཕུད་འཛིན་པའི་སྲས་བློ་གྲོས་མཐའ་ 
ཡས༔ གནོད་སྦྱིན་སྐར་མདའ་གདོང་བློ་གྲོས་དད་སེལ༔ དྲི་མ་མེད་པར་གྲགས་པ༔ བློ་ 
གྲོས་རབ་ཞི་སྟེ་དམ་པའི་རིགས་ཅན་དྲ་མ་ལྔ་ལ༔ གསང་བདག་ཕྱག་ན་རྡོ་རྗེས་བཀའ་ 
ཡི་བསྡུ་བ་མཛད་དེ་གསང་སྔགས་ཀྱི་སྐྱེ་བརྒྱུད་བཀྲོལ༔ རྒྱལ་པོ་ཛ་ལ་རྨི་ལྟས་བདུན་
བབས༔ ང་ཡི་སྤྲུལ་པ་སངས་རྒྱས་གཉིས་པ་པདྨ་འབྱུང་གནས་ལྷོ་ནུབ་འོ་མ་ཅན་གྱི་མཚོ་ 
གླིང་དུ་སངས་རྒྱས་སྣང་བ་མཐའ་ཡས་ཀྱི་ཐུགས་ལས་ཡི་གེ་ཧྲཱིཿཔདྨའི་སྡོང་པོ་ལ་ཐིམ་ནས༔ 
པདྨ་སྟོང་ལྡན་ཟླ་བའི་སྟེང་དུ་ཁྱེའུ་ལོ་བརྒྱད་ལོན་པའི་སྐུ་ཕྱོགས་བཞི་དབུས་དང་ལྔར་ 
འཁྲུངས་ནས་རྒྱ་གར་ཆོས་ཁུངས་བཙུན་པའི་ཆེད་དུ་ལ་ལ་རབ་ཏུ་བྱུང་༔ ལ་ལ་རྫུ་འཕྲུལ་
གྱིས་ཐོགས་པ་མེད་པར་མཛདཿ༔ ལ་ལ་བརྟུལ་ཞུགས་སྦྱོར་སྒྲོལ་རྨད་བྱུང་གི་དགོངས་པ་
116

༄༅། །ཟབ་གཏེར་ཆོས་ཀྱི་མཛོད་ཁང་།
མཛད༔ ངས་གདུལ་བྱའི་ལྷག་མ་རྣམས་འདྲེན་པའི་བོད་ཡུལ་མུན་པའི་གླིང་དུ་འཕགས་
པ་རིགས་གསུམ་མགོན་པོས་བཀའ་ཡི་བསྡུ་བ་མཛད་དེ༔ རྒྱལ་པོ་ཁྲི་གཙུག་གི་སྲས་པོ་ 
ཆོས་རྒྱལ་ཁྲི་སྲོང་ལྡེའུ་བཙན་དང་ཡོན་མཆོད་མཛད་དེ་བསྟན་པ་སྔར་ཡོད་རྣམས་བཀུར་
བསྟིས་བསྐྱངས༔ བསམ་ཡས་ལ་སོགས་པའི་མཐའ་འདུལ་ཡང་འདུལ་གྱི་གཙུག་ལག་
ཁང་བརྒྱ་དང་རྩ་བརྒྱད་བཞེངས༔ གྲུབ་རྟགས་ཡ་མ་ཟུང་གིས་འགྲོ་བའི་བློ་སྙིང་བསྒྱུར༔
ལྷ་སྲིན་སྡེ་བརྒྱད་མི་དང་མི་མ་ཡིན་པ་བྲན་དུ་བཀོལ༔ རྒྱ་ཆོས་བོད་ལ་དར་བའི་ལོ་པཎ་
མཁས་གྲུབ་མང་པོ་རྒྱ་གར་དུ་བཏང་༔ ཆོས་ཁུངས་བཙུན་པའི་རྒྱ་གར་གྱི་པཎྜི་ཏ་བོད་དུ་
དྲངས༔ མདོ་སྔགས་ཟུང་དུ་འབྲེལ་བའི་མཁན་སློབ་ཉི་ཟླ་ལྟ་བུ་བོད་དུ་བཞུགས༔ གཏོང་
ཕོད་ཆེ་བའི་རྒྱལ་པོ་དཔོན་བློན་འཁོར་ཚོགས་རྒྱ་མཚོའི་མཆོད་གནས་བྱས༔ རྒྱ་ཆོས་བོད་
དུ་བསྒྱུར༔ བསྟན་པའི་ཉི་མ་འཆར༔ བོད་ཁམས་ལུང་པ་དཀར་པོ་རུ་བསྒྱུར༔ མི་ནུབ་
པའི་སྐྱེས་བུ་ལོ་པཎ་སྤྲུལ་པའི་གཏེར་སྟོན་རྣམས་རྒྱལ་ཚབ་ཏུ་བཞུགས༔ བོད་ཀྱི་རྒྱལ་
རབས་གདུང་བརྒྱུད་སྐྱོང་བའི་ཆོས་རྒྱལ་དུ་མ་འབྱུང་༔ དེ་ཉིད་སྤྲུལ་པའི་ནོར་བུའི་ཕྲེང་
བ་ལྟ་བུའི་སྤྲུལ་པ་སྐུས་འགྲོ་བ་འདྲེན་པ་དུ་མ་བོད་ཁམས་སུ་ཞབས་བཅགས༔ དགུང་ལོ་
སུམ་བརྒྱ་དང་དྲུག་བཅུར་བཞུགས་པའི་འགྲོ་དོན་གྲུབ་ནས་སྲིན་པོ་ལངྐ་པུ་རིའི་སྲིན་པོ་
མགྲིན་བཅུས་འཛམ་བུ་གླིང་ཟ་བར་བྱེད་པའི་དུས་བབ་གཅིག་འོང་གི༔ ཞེས་གསུངས་པ་
ལྟར༔ སྤྱིར་སེམས་ཅན་ལ་སྙིང་རྗེ་མེད་པ་དང་༔ སྒོས་རང་འདོད་ཕུགས་སུ་བཟུང་
བའི་དོན་དེ་གོ་བར་མཛོད་ཅིག༔ རིགས་ཀྱི་བུ་མོ་ལགས༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་ 
གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་ 
དཔལ་རིའི་རྣམ་བཤད་མཐོང་བ་དོན་ལྡན་གྱི་གླེང་སློང་བའི་ལེའུ་སྟེ་དང་པོའོ༔
117

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
༄༄།ཨྰཿ ཡང་མཚོ་རྒྱལ་གྱིས་བླ་གཡུ་དྲུག་དཀར་ནོར་བུ་སུམ་ལྡན༔ གསེར་ 
གདུགས་པདྨ་སྟོང་ལྡན་གུ་རུའི་དྲུང་དུ་ཕུལ་ནས་ལུས་གུས་པས་ཕྱག་དང་སྐོར་བ་བྱས༔
ཡིད་གུས་པས་མོས་གུས་དྲག་པོས་བསྐུལ༔ ངག་གུས་པས་བསྟོད་པ་འདི་ལྟར་བརྗོདཿ༔ 
ཨེ་མ་ཧོཿ སྣང་བའི་ངོ་བོ་བླ་མ་སྤྲུལ་པའི་སྐུ༔ སྟོང་པའི་བདག་ཉིད་ཟག་མེད་འཇའ་ཡི་ 
ལུས༔ སྣང་སྟོང་ཟུང་འཇུག་རྫུས་སྐྱེས་སྤྲུལ་པའི་སྐུ༔ སྐུ་གསུམ་དབྱེར་མེད་བདག་གི་བླ་ 
མར་བསྟོད༔ འགྲོ་བའི་སྐྱབས་མགོན་ཨོ་རྒྱན་ཆོས་ཀྱི་རྗེ༔ རེ་ལྟོས་ལིང་བསྐྱུར་གུ་རུ་པདྨ་ 
འབྱུང་༔ རྒྱལ་བའི་སྤྱི་གཟུགས་ཐུགས་རྗེ་ནུས་མཐུ་ལྡན༔ འགྲོ་བ་ཡོངས་ཀྱི་སྐྱབས་མགོན་ 
རྗེ་ལ་བསྟོད༔ ཅེས་ཤོ་ལོ་ཀ་གཉིས་ཀྱིས་དང་བ་དྲག་པོས་བསྐུལ་ཏེ་ཞུས་པ༔ གུ་རུ་རིན་ 
པོ་ཆེ་ལགས༔ ཉིད་བོད་དུ་མི་བཞུགས་པར་སྲིན་ཡུལ་དུ་བཞུད་དགོས་པའི་དོན་ལ་ལྷོ་ 
ནུབ་སྲིན་པོའི་ཡུལ་དང་༔ ནང་བཅུད་ཀྱི་སྲིད་པ་ཕོ་མོའི་གྲངས་དང་༔ རྒྱལ་ཁབ་དཔོན་ 
བློན་གྱི་ཆེ་ཐོབ༔ སྟོབས་རྩལ་ནུས་མཐུ༔ དཔའ་ངར་དམག་དཔུང་༔ རྫུ་འཕྲུལ་གཡོ་ཡོག༔ 
རིགས་དང་རྒྱུད་པ་ཅི་ཡོད་གསུང་བར་ཞུ་ཞུ༔ དེ་ནས་གུ་རུ་རིན་པོ་ཆེས་ཞལ་འཛུམ་མུལ་ 
ལེར་རིགས་ཀྱི་བུ་མོ་འདིར་གསོན་དང་༔ སྲིན་པོའི་ཡུལ་དང་གྲངས་དང་༔ རྒྱལ་ཁབ་ 
དཔོན་བློན་གྱི་ཆེ་ཐོབ་སྟོབས་རྩལ་ནུས་མཐུ༔ དཔའ་ངར་དམག་དཔུང༔ རྫུ་འཕྲུལ༔ གཡོ་ 
ཡོག༔ རིགས་དང་རྒྱུད་པ་ནི༔ སྲིན་ཡུལ་གྱི་ཤར་ཕྱོགས་རྔ་ཡབ་ཛཱ་ཏིའི་ནགས༔ གྲོང་ 
ཁྱེར་འབུམ་ཚོ་ཉེར་གཅིག༔ ཆེ་ཐོབ་སྲིན་པོ་ལྷ་ལས་བབས་པའི་རྒྱལ་པོའི་རིགས་ཡོད༔ 
ཛཱ་ཏི་དང་གཅན་གཟན་གྱི་ཤ་ལ་ལོངས་སྤྱོད༔ རྫུ་འཕྲུལ་ལ་ཐོག་འདྲ་བ༔ དཔའ་ངར་ 
ལ་ཟློག་དཀའ་བ༔ དེར་སོང་གི་མི་གཅིག་འཛམ་བུ་གླིང་དུ་འོང་ན༔ གཡོ་ཡོག་གི་མཚོན་ 
ཆ༔ དུག་སྦྱོར་ཅན་གྱི་རྫས་སྦྱོར༔ མིག་འཕྲུལ་ཅན་གྱི་ཐོག་འཛིན༔ འཛམ་བུ་གླིང་དུས་
118

༄༅། །ཟབ་གཏེར་ཆོས་ཀྱི་མཛོད་ཁང་།
གཅིག་རླག་པར་བྱེད༔ དེ་བཞིན་དུ་སྲིན་པོའི་རྔ་ཡབ་ཀྱི་ཤར་སྨད་ན༔ ན་བུན་འཐིབས་ 
པའི་གླིང་དུ༔ གྲོང་ཚོ་བྱེ་བ་གསུམ༔ ཆེ་ཐོབ་དྲི་འཛིན་ཀུན་ཏུ་རྒྱུ་བའི་སྲིན་པོའི་རྒྱལ་པོའི་ 
རིགས་ཡོད༔ ཤ་ཆེན་དང་ཚིལ་ལ་ལོངས་སྤྱོད༔ རྫུ་འཕྲུལ་ཤ་ཁྲག་གི་དྲི་ཚོར་ཙམ་གྱིས་ 
རྒྱངས་གྲགས་བཅོ་བརྒྱད་ལ་སྐད་ཅིག་གིས་ཕྱིན༔ དཔའ་ངར་ལ་དེར་སོང་གི་སྲིན་པོ་ཆུ་ 
འཛིན་མི་གཅིག་འཛམ་གླིང་དུ་འོང་ན༔ གཡོ་ཡོག་གིས་འཛམ་བུ་གླིང་དུས་གཅིག་ཆུ་འོག་ 
ཏུ་སྟེར༔ རྔ་ཡབ་གླིང་གི་ལྷོ་ཕྱོགས་ཟངས་རལ་ཀེང་རུས་བརྩིགས་པའི་གླིང་དུ་གྲོང་ཁྱེར་ 
བྱེ་བ་དྲུག་༔ ཆེ་ཐོབ་གྲུལ་བུམ་ཕོ་ཉའི་རིགས་ཀྱི་རྒྱལ་པོ་སྲིན་པོའི་རིགས་ཡོད༔ རི་དྭགས་ཀྱི་ 
ཤ་ལ་ལོངས་སྤྱོད༔ རྫུ་འཕྲུལ་ལག་པ་བརྒྱ་སྟོང་མཚོན་ཆ་དེ་བཞིན་དུ་འབེབས༔ དཔའ་ 
ངར་ལ་དེར་སོང་གི་གྲུལ་བུམ་མི་གཅིག་འཛམ་གླིང་དུ་འོང་ན་གཡོ་ཡོག་གིས་འཛམ་གླིང་ 
དུས་རླུང་གིས་གཏོརཿ༔ རྔ་ཡབ་གླིང་གི་བྱང་ཕྱོགས་ཟོར་རྐང་ནུབ་པའི་གླིང་༔ གྲོང་ཁྱེར་ 
བྱེ་བ་གཅིག་དང་ཁྲི་གསུམ་ཡོདཿ༔ ཆེ་ཐོབ་རོ་རྐང་རྒྱལ་པོ་སྲིན་པོའི་རིགས་ཡོད༔ ནོར་བུ་ 
དང་ཤ་ཁྲག་སྣ་ཚོགས་ལ་ལོངས་སྤྱོད༔ རྫུ་འཕྲུལ་རྒྱ་མཚོ་ལ་རྫིང་བཅའ་རི་རབ་ལག་རྡོ་ 
བྱེད༔ དཔའ་ངར་དེར་སོང་མི་གཅིག་འཛམ་གླིང་དུ་འོང་ན༔ གཡོ་ཡོག་གིས་རི་རབ་ལག་ 
རྡོ་བྱེད་ནས་སྒྱོགས་འཕེན་ནས་དུས་གཅིག་བརླག༔ རྔ་ཡབ་གླིང་གི་ཤར་ལྷོ་འབར་བའི་ 
ཡུལ་གླིང་༔ གྲོང་ཁྱེར་སྒྱུ་མ་སྣ་ཚོགས༔ ཆེ་ཐོབ་སྲིན་པོ་གློག་ཕྲེང་གི་རྒྱལ་པོའི་རིགས་ 
ཡོད༔ རལ་གྲི་གཡུགས་ནས་སེམས་ཅན་སྣ་ཚོགས་ཀྱི་ཤ་ཁྲག་ལ་ལོངས་སྤྱོད༔ རྫུ་འཕྲུལ་ 
ལུས་ལ་མེ་གློག་འབྱུང་ཞིང་༔ དཔའ་ངར་དེར་སོང་གི་མི་གཅིག་འཛམ་གླིང་དུ་འོང་ན༔ 
གཡོ་ཡོག་གིས་འཛམ་བུ་གླིང་དུས་གཅིག་སྲེག་པར་བྱེད༔ རྔ་ཡབ་གླིང་གི་ལྷོ་ནུབ་རཀྴ་ 
སྲིན་པོ་འཁྲུགས་པའི་གླིང་༔ ཆེ་ཐོབ་སྲིན་པོ་ལངྐ་མགྲིན་བཅུའི་རྒྱལ་པོའི་རིགས༔ གྲོང་
119

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཁྱེར་འབུམ་ཚོ་དྲུག༔ མི་རྟ་ཁྱི་གསུམ་རྐུ་ནས་ཤ་ཁྲག་ལ་ལོངས་སྤྱོད༔ རྫུ་འཕྲུལ་ལུས་གཅིག་ 
ལ་སྤྲུལ་པ་བཅུར་འགྱེད༔ དཔའ་ངར་དེར་སོང་གི་མི་གཅིག་འཛམ་གླིང་དུ་འོང་ན༔ གཡོ་ 
ཡོག་དམག་སོགས་མིག་འཕྲུལ་བཅུ་འགྱེད་ནས་འཛམ་བུའི་གླིང་ཟ་བར་བྱེདཿ༔ རྔ་ཡབ་
གླིང་གི་ནུབ་བྱང་རླུང་ནག་འཁྲུགས་པའི་ཡུལ་གླིང་༔ གྲོང་ཁྱེར་འབུམ་ཚོ་གསུམ༔ ཆེ་ཐོབ་ 
སྲིན་པོ་ཀ་ཏི་ཀ་ཡི་རྒྱལ་པོའི་རིགས༔ སེམས་ཅན་སྣ་ཚོགས་ཀྱི་ཤ་ཁྲག་ལ་ལོངས་སྤྱོད༔ 
རྫུ་འཕྲུལ་རླུང་ནག་འཁྲིགས་ནས༔ དཔའ་ངར་དེར་སོང་གི་མི་གཅིག་འཛམ་གླིང་དུ་འོང་ནཿ༔ 
གཡོ་ཡོག་གིས་འཛམ་བུའི་གླིང་གཡང་སར་འགྲོ་བར་བྱེད༔ རྔ་ཡབ་གླིང་གི་བྱང་ཤར་ན་ 
བུན་འཐིབས་པའི་གླིང༔ གྲོང་ཁྱེར་འབུམ་ཚོ་ཉི་ཤུ་རྩ་དྲུག༔ ཆེ་ཐོབ་སྲིན་པོ་མི་ 
རྒྱལ་པོ་དྲག་པོའི་རིགས་ཡོད༔ འགྲོ་བའི་བླ་སྲོག་ལ་ལོངས་སྤྱོད༔ རྫུ་འཕྲུལ་གྱིས་མི་མཐོང་ 
བར་བྱེད༔ དཔའ་ངར་དེར་སོང་གི་མི་གཅིག་འཛམ་གླིང་དུ་འོང་ན༔ གཡོ་ཡོག་གིས་འཛམ་ 
བུ་གླིང་མི་མཐོང་བར་ཟ་བར་བྱེད༔ དབུས་སུ་ཤ་ཁྲག་ཟ་བྱེད་གླིང༔ གྲོང་ཁྱེར་དགུ་ཁྲི༔ 
ཆེ་ཐོབ་སྲིན་པོའི་རྒྱལ་པོ༔ རཀྴ་ཐོད་ཕྲེང་མདོག་སྨུག་ནག་མགོ་དགུ་ལག་བཅོ་བརྒྱད་ 
དམ༔ རེས་འགའ་གདོང་གསུམ་ལག་དྲུག༔ རེས་འགའ་གདོང་གཅིག་ལག་གཉིས༔ ཁ་ 
རླངས་ཀྱི་མུན་པ་འཁྲིགས་པཿ སྣ་རླུང་གིས་སྲིད་གསུམ་གཡོ་བ་༔ མིག་རྡེབ་གྲངས་འཁྱ་ 
འཁྱུག་གིས་གཟའ་སྐར་རྣམས་ཁྲ་འཚུབས་སེ་འདར་ཅུམ་ཅུམ་བྱེད་པ༔ དབུགས་ཤུ་དང་ 
ཧུབ་ཀྱིས་མཐའི་རྒྱ་མཚོ་སྐེམ་པར་བྱེད་པ༔ བམ་རོ་ཕོ་མོ་མང་པོའི་ཁྲི་ཡི་སྟེང་དུ༔ མི་ལྤགས་ 
ལ་སོགས་གཅན་ཟན་སྡེར་ཆགས་རྣམས་ཀྱི་ལྤགས་པའི་འབོལ་བརྩེགས་པའི་གདན་ལ་
འདུག་པ༔ རལ་བ་དམར་སེར་བར་སྣང་ཁྱབ་པ༔ ལུས་ནས་མེ་སྟག་ཁོ་རོ་རོ་འཚུབ་པ༔ 
སྲིན་པོ་ལྷ་ལས་བབས་པའི་རྒྱལ་པོའི་བུ་མོ་ལྷ་སྲིན་མཚོས་སྦྱོར་བའི་བཙུན་མོ་བྱས་པཿ༔
120

༄༅། །ཟབ་གཏེར་ཆོས་ཀྱི་མཛོད་ཁང༌།
སྲིན་པོ་མི་བསྲུན་རྒྱལ་པོའི་བུ་མོ་དྲག་བྱེད་མཚོས་སྒྲོལ་བའི་བཙུན་མོ་བྱས་པ༔ བློན་པོ་ 
སྲིན་ཕྲན་ཤ་ཟའི་རིགས་ཤན་པའི་རིགས༔ དབུགས་རྐུན༔ སྲོག་འཕྲོག༔ བཙན་བདུད༔
ཀླུ༔ འབྱུང་པོ༔ གཟའ༔ མ་མོ༔ ཐེའུ་བྲང་༔ དམ་སྲི༔ རྒྱལ་པོ༔ གཤིན་རྗེ༔ ས་བདག༔ 
ལྷ་ལ་སོགས་པ་སྡེ་བརྒྱད་ཀྱི་རིགས་རྩལ་ཆེན་སེང་གེའི་མགོ༔ སྟོབས་ཆེན་གླང་པོའི་མགོ༔ 
མཁའ་ལྡིང་ཁྱུང་གི་མགོ༔ ཞེ་སྡང་སྦྲུལ་གྱི་མགོ༔ རྔམས་པ་སྟག་གི་མགོ༔ བརྒྱུད་པའི་ 
རྒྱལ་པོ་མ་ཧེའི་མགོ༔ འཛིན་པར་བྱེད་པ་ཆུ་སྲིན་མགོ༔ གཏུམ་པོ་དོམ་གྱི་མགོ༔ རྔམས་ 
་གཟིག་གི་མགོ༔ དྲེད་མོ་ལ་སོགས་པའི་མགོ་བརྙན་ཅན་བཅུ༔ གཞན་བདུན་པོ་སྲིན་ 
པོའི་མགོ༔ རིགས་གསུམ་པོ་ཡ་གྱལ་རྒྱལ་པོ༔ རྒྱལ་ཁབ་བརྒྱད་ལ་ལོངས་སྤྱོད༔ རྫུ་འཕྲུལ་ 
གྱིས་སྲིན་པོའི་གྲོང་ཁྱེར་བརྒྱད་དབང་དུ་བསྡུ༔ དཔའ་ངར་གྱིས་སྲིན་པོའི་ལས་དམག་ 
བསྐུལ༔ གཡོ་ཡོག་གིས་སྲིན་པོ་མཆོག་དམན་ཐམས་ཅད་བྲན་དུ་བཀོལ༔ སྲིན་མཁར་ 
གྲུ་གསུམ་མི་མགོའི་རྩིག་པ་བྱས༔ མི་མགོའི་རྒྱལ་མཚན་བཞི་སྐྲ་ཡི་ཐོད་ཚལ༔ མི་ལྤགས་ 
ཀྱི་བ་དན༔ འབྱུང་པོའི་སྦྲུལ་དཀྲིས༔ སྲིན་པོའི་མགོ་ཡི་ཏོག༔ གློ་འབུར་གསུམ་དང་ལྡན་ 
པ༔ ཐོག་གཉིས༔ ཡང་ཐོག་ལ་སྲིན་པོ་གསོད་གཅོད་བྱས་པའི་ལྤགས་པའི་གདུགས༔ 
དེ་ཉིད་ཀྱི་སྙིང་གི་ཏོག༔ སྲིན་ཆུང་གཉིས་གཡས་གཡོན་དུ་ལྟ་བ༔ དབུས་སུ་འཁོར་ལོ་ 
མཚོན་ཆ་སྣ་ཚོགས་ཀྱིས་གཏམས་པཿ གསོད་གཅོད་སྒྲ་རང་སྒྲ་གྲག་པ༔ སྙིང་སྦྲུལ་སྦྲེལ་ 
བའི་རླུང་གིས་ཀི་བསོ་སྒྲོགས་པ༔ ཕྱོགས་བཞིར་མཁར་བཞི་ཡོད་པ་༔ ལྕགས་རི་གསུམ་ 
གྱིས་བསྐོར་བ༔ སྟེང་ན་སྤྲིན་ནག་དང་མུན་པ་འཁྲིགས་པ༔ བར་ནས་གཡའ་མས་རྟ་ 
རྒྱུག་བྱས་པ༔ འཇག་མས་བཤུག་གླུ་ལེན་པ༔ མི་རོ་རྟ་རོ་ལ་སོགས་པ་སེམས་ཅན་མང་ 
པོའི་རོ་རུལ་པ་དང་༔ མ་རུལ་བ་གསར་པ་དང་རྙིང་པས་གང་བ༔ ངམ་གྲོག་གི་ས་རྩུབ་
121

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འགྱུར་ཆེན་པོའི་ལུང་པ་རུ་གྱུར་པ༔ མཐར་ཆུ་བྲག་ཡ་ང་བས་གླིང་དེར་བསྐོར་བ༔ སྲིན་
པོའི་མ་སོ་དང་མགོ་ཏོག་ཡོད་པའི་ལྕགས་ཐག་གིས་ཟམ་པ་ཕྱོགས་བཞིར་འཐེན་པ༔ ཕྱོགས་
ཆེན་བརྒྱད་ཀྱིས་ཤ་ཁྲལ་བསྐྲད་པའི་འགྲིམ་ལམ་དུ་ཕོ་བྲང་དུ་དོད་པཿ༔ སྲིན་པོ་ཡིན་ལུགས་ 
དེ་ལྟར་རིགས་ཀྱི་བུ་མོ་ལགས༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ 
ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་ མདོག་དཔལ་རིའི་རྣམ་བཤད་ 
མཐོང་བ་དོན་ལྡན་གྱི་སྲིན་པོའི་ཆགས་གནས་བཤད་པའི་ལེའུ་སྟེ་གཉིས་པའོ༔ 
གཏཱཿ༔ཡང་མཚོ་རྒྱལ་གྱིས་ཞུས་པ༔ ཧྲཱིཿ༔ སྐྱེ་འཆི་གཉིས་སྤངས་རྡོ་རྗེ་ལྟ་
བུའི་སྐུ༔ ཚངས་པའི་དབྱངས་ཀྱིས་འགྲོ་བ་འདྲེན་ནུས་པ༔ ཐུགས་ཀྱི་དགོངས་པ་ནམ་ 
མཁའི་མཐའ་དང་མཉམ༔ ཏིང་འཛིན་གཡོ་མེད་བདག་གི་བླ་མར་འདུད༔ ཉིད་རིན་པོ་ 
ཆེའི་འདུལ་སྐལ་བབས་ལུགས་རྗེས་བཤད་གསུང་བར་ཞུ་ཞུ༔ ཡང་གུ་རུའི་ཞལ་ནས་ 
གསུངས་པ༔ ངའི་འདུལ་སྐལ་ཐབས་ཀྱི་བབས་པ་ལ་འདི་ལྟ་སྟེ༔ སྲིན་ཡུལ་གྱི་ཡ་གྱལ་ 
སྲིན་པོའི་རྒྱལ་པོ་རཀྴ་ཐོད་ཕྲེང་སྙིང་ལ་ང་ཉིད་ཞུགས་ཏེ༔ གུ་རུ་དྲག་པོ་ལྷ་སྲིན་ཟིལ་གནོན་ 
སྐུར་བཞེངས༔ སྲིན་པོའི་ཤ་ཁྲག་ལ་ལོངས་སྤྱོདཿ༔ རྣམ་ཤེས་གདོད་མའི་ས་ལ་དྲངས༔ 
སྲིན་གསོབ་གྱོན་ནས༔ འཁོར་བཅུ་ལ་ཁྲོ་བོ་བཅུའི་བྱིན་གྱིས་བརླབས༔ གཞན་བདུན་ 
ལ་གོ་ཆ་ལྷ་བདུན་གྱི་བྱིན་གྱིས་བརླབས༔ བཙུན་མོ་གཉིས་རྡོ་རྗེ་ཕག་མོ་དང་རྣལ་འབྱོར་ 
མས་རྗེས་སུ་བཟུང་ནས་བརྟུལ་ཞུགས་སྦྱོར་སྒྲོལ་གྱི་དབང་བསྐུར༔ སྲིན་ཕྲུག་བཞི་དྲག་
པོ་སྲས་བཞིའི་དབང་བསྐུར༔ གཞན་དེ་འཁོར་ཡོད་རིགས་སྒོ་སྐྱོང་དཔའ་བོ་དཔའ་མོའི་ 
སྣང་བར་བསྒྱུར༔ སྔོན་རྫོགས་པའི་སངས་རྒྱས་ཀྱི་ཞལ་ནས་གསུངས་པའི་ཆོས་ཉིན་རེ་ 
བཞིན་སྲིན་པོའི་ནང་འཁོར་བཙུན་མོ་བཅས་པ་ལ༔ ལུང་དུ་བསྟན་པའི་སྡེ་སྣོདཿ༔ ཚིགས་
122

༄༅། །ཟབ་གཏེར་ཆོས་ཀྱི་མཛོད་ཁང་།
སུ་བཅད་པའི་སྡེ༔ དབྱངས་ཀྱིས་བསྙད་པའི་སྡེ༔ ཆེད་དུ་བརྗོད་པའི་སྡེ༔ གླེང་གཞི་བསྟན་ 
པའི་སྡེ༔ རྟོགས་པ་རབ་བརྗོད་ཀྱི་སྡེ༔ འདས་པ་བརྗོད་པའི་སྡེ༔ སྐྱེས་པ་རབས་ཀྱི་སྡེ༔ 
ཤིན་ཏུ་རྒྱས་པའི་སྡེ༔ རྨད་དུ་བྱུང་བའི་སྡེ༔ གཏན་ལ་ཕབ་པའི་སྡེ༔ ཐེག་པ་ཆེན་པོའི་སྡེ་ 
སོགས་སྡེ་སྣོད་བཅུ་གཉིས་ཀྱི་ཆོས་འཁོར་ཞག་བཅུ་གཉིས་ལ་བསྐོར༔ སྲིན་པོ་རྣམས་ཀྱིས་ 
སྔར་དང་མི་འདྲ་བའི་ངེད་རང་སྲིན་པོའི་རྒྱལ་པོ་འདི་ཕྱི་ཆོས་ནང་དུ་འགྱུར་བའི་མཛད་ 
སྤྱོད་བཀའ་ནན་ངེད་འཁོར་བཙུན་མོ་བློན་པོ་འཁོར་རྣམས་ལ་བསྒོ་བྱ་ཆེན་པོ་མཛད་འདུག་
ཟེར་ནས༔ ཡུལ་གྲུ་མཐའ་དག་ལ་བསྒྲགས་སོ༔ གཞན་སྲིན་པོ་རྣམས་ཀྱིས་མི་ལེགས་ 
སོ་ཟེར་ནས་ལྐོག་ནས་སྨྲ་རྒྱུ་མང༔ དེ་ནས་བློན་འབངས་རྣམས་ལ་སྲིན་པོའི་རྒྱལ་ཁབ་
བརྒྱད་ལ་ཆ་ཡིག་འཕྲིན་བརྫ་ངས་ནས་མངའ་འོག་ཐམས་ཅད་རྒྱལ་པོ་ང་ཡི་ཆོས་ལ་འཆད་
ཉན་དོན་བསྒོམ་དགོས་པ་ཡིན༔ དེ་ནས་སྲིན་པོའི་ཡུལ་ཁམས་ཐམས་ཅད་ཆོས་ཞུ་རུ་ 
འོང་ནས་བཀའ་ལ་མི་ཉན་པ་མེད༔ དེ་དུས་སྲིན་པོའི་ཕོ་བྲང་མིང་མེད་གཏིང་བཞར་བྱེད་ 
པའི་བཀའ་བསྒོས༔ སྲིན་པོའི་ཕོ་བྲང་སྔར་དང་མི་འདྲ་བ་མཐོང་བས་ཡིད་སྤྲོ་བ༔ རེག་ 
པས་དོན་སྟོན་པ༔ བསྒོམ་པའི་རྟགས་གསལ་བ༔ ཕོ་བྲང་ཧོ་འདྲ་ལྟར་ཟུར་གསུམ་པ༔ 
དེ་ལ་སྟེང་ཟླུམ་པོ་ལྷ་ཆེན་ཚངས་པའི་འདོམ་དགུ་ཡོད་པ༔ ཐང་དང་བྲག་འདྲེས་པ༔ ཁོར་ 
ཡུག་རྒྱང་གྲགས་ཀྱིས་བསྐོར་བ༔ ཕྱོགས་བཞི་རྟ་བབས་བཞི་དང་ལྡན་པ༔ འོབས་ཁྱམས་ 
ཆེན་གསུམ་ཡོད་པ༔ སྒོ་རེ་རེ་ལ་བཞི་ལྡན་དུ་ཡོད་པ༔ འཁོར་ལོ༔ གདུགས༔ རྒྱལ་མཚན༔ 
བ་དན༔ དར་ཆེན༔ རྔ་ཡབ༔ གསེར་གྱི་དྲིལ་གཡེར༔ ལྕང་ལོའི་ཟར་བུ༔ བླ་རེ༔ ཕྱེ་ཕུར༔ 
ལྕགས་རིའི་ནང་ཤར་ཕྱོགས་ཁྲུས་ཀྱི་རྫིང་བུ༔ ལྷོ་བླ་དབྱེར་གྱི་ཐང་གསེར་གྱི་མདོག་ལྟར༔ 
ནུབ་ཕྱོགས་མེ་ཏོག་དམར་པོའི་འོད་དང་ལྡན་པ༔ བྱང་ཕྱོགས་མཆོད་རྟེན་གྱི་གླིང་ཆེན་པོ༔
123

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
མཚམས་ས་གཞི་སྣུམ་པ༔ དཔག་བསམ་ཤིང་གི་འབྲས་བུ་ལོ་འདབ་དང་ལྡན་པ༔ དེ་དག་ 
གི་དབུས་སུ་ཕོ་བྲང་རིན་པོ་ཆེ་སྣ་ཚོགས་ལས་གྲུབ་པའི་རྩིག་པ༔ བར་མཚམས་ཁྲ་ཚོམ་
གྱིས་འབྲེལ་བ་ཐོག་གསུམ་པ༔ རྩེ་མོ་གསེཪ་འཕྲུ་ཆེ་ཆུང་འཇའ་འོད་སུམ་རིམ་གྱིས་བསྐོར་ 
བ༔ ལོགས་བཞི་ཤར་ཆུ་ཤེལ༔ ལྷོ་བཻཌཱུརྱ༔ ནུབ་པདྨ་རཱ་ག བྱང་ཨིནྡྲ་ནཱི་ལ་དང་༔ སོ་ 
སོའི་འོད་ཕྱི་ནང་མེད་པར་གསལ་བ༔ ནང་ཀ་བ་བཞི་བརྒྱད༔ རིན་པོ་ཆའི་ལྔའི་གདུང་ 
མ་རྒྱ་གྲམ༔ ཕྱོགས་བཞི་མཛོད་མིག་བཅུ་དྲུག༔ དེ་རྣམས་གྲ་མིག་སྐོར་ཁང་གིས་བརྒྱན་ 
པ༔ བར་གྱི་ལྕགས་རི་ནང་གི་འཁོར་ཡུག་གིས་བསྐོར་བའོ༔ སྲིན་པོ་ཟིལ་གནོན་གྱི་མཁར་ 
སྤྲུལ་པའི་རྒྱ་སྒོ་སུམ་ཅུ་རྩ་གཉིས༔ རྒྱ་སྲང་ཐམས་ཅད་མིག་མང་རིས་བྲེས་པ༔ རྒྱ་སྒོ་ཐམས་ 
ཅད་ཁ་སྤྲོདཿ༔ ལྕགས་རི་བདུན་གྱིས་བསྐོར་བ་གསུམ་གྱི་ཕྱོགས་བཞི་རྟ་བབས་གཞི་སུམ་ 
ཅུ་སོ་གཉིས་དང་ལྡན་པ༔ སྲིན་པོ་སྐྲག་སྔངས་བྱེད་པའི་ཕྱིར་སྲིན་ཐོད་དགུ་བརྩེགས་ 
ལྕགས་སྒྲོགས་དང་ལྡན་པ༔ ཕོ་བྲང་དེ་དང་གྲོང་ཁྱེར་གྱི་བར་འོང་གྲོང་ཁྱེར་བཞི༔ ཤར་ 
ཞི་བ་ཆོས་ཀྱི་ཚོགས་ཁང་༔ ལྷོར་རྒྱས་པ་ལོངས་སྤྱོད་ཀྱི་ཚོགས་ཁང་༔ ནུབ་དབང་ཆེན་ 
གསང་བའི་ཚོགས་ཁང༔ བྱང་སྦྱོར་སྒྲོལ་ལས་ཀྱི་ཚོགས་ཁང་༔ འོབས་རིམ་པ་གཅིག་ 
ཟབ་པ༔ ཤར་རྡོ་རྗེའི་ཐང་ཆུ་བོ་ཡན་ལག་བརྒྱད་ལྡན་འབེབས་པ༔ ལྷོ་ཙནྡན་གྱི་ཐང་ནགས་ 
ཚལ་གྱི་སྐྱིད་མོ་ཡོད་པ༔ ནུབ་པདྨའི་ཚལ་དགའ་སྤྲོ་ཡིད་དུ་འོང་བ༔ བྱང་རིན་པོ་ཆེ་སྣ་ 
ཚོགས་ཐང་བྲག་རི་དང་མཆོད་རྟེན་རང་བྱོན་ཡོད་པ༔ སྤྱིར་སྟེང་འོག་ཐམས་ཅད་མེ་ཏོག་ 
སྣ་ཚོགས་བཀྲ་བ༔ སྲིན་ཡུལ་བརྒྱད་པོ་འང་༔ དྲག་པོ་བཀའ་བརྒྱད་ཀྱི་ཕོ་བྲང་གི་སྣང་ 
ཚུལ་ལྟར་དགོས་པའི་རྨང་བཏིང་ནས་ཕབ༔ དེ་དུས་སྲིན་པོ་ཐམས་ཅད་བྲེད་སྔངས་སུ་ 
གྱུར༔ ལག་ཆ་མི་བྱེད་པ་རྒྱལ་པོའི་བཀའ༔ དོན་དུ་རང་བ་མིན་པ་ངལ་ཚེགས་ཀྱིས་མནར༔
124

༄༅། །ཟབ་གཏེར་ཆོས་ཀྱི་མཛོད་ཁང་།
སྲིན་པོ་ཐམས་ཅད་ཐང་ཆད་ཡིད་མུག་ལྷོང་ལྷུང་གདའ༔ སྲིན་པོ་རྣམས་གྲོས་འཆམས༔ 
ད་ངེད་རང་རྣམས་ཀྱི་རྒྱལ་པོ་འདི་སྔར་དང་མི་འདྲ་བ༔ སྔོན་གྱི་རྒྱལ་པོ་རྣམས་གསོད་ 
གཅོད་སྡིག་ལ་དགའ་བ༔ ཤ་ཁྲག་གི་དྲིན་ལན་སྲིན་རྣམས་ལ་འཇལ་བ༔ དགྲ་ཇག་དམག་ 
གི་ལས་ཀ་བྱེད༔ གསོད་གཅོད་སྡིག་པའི་ལས་ལ་རབ་ཏུ་དགའ༔ སྲིན་པོའི་ཐོད་མཁར་ 
དགུ་བརྩེགས་ཀྱང་རབ་ཏུ་འཛིན༔ ད་ནི་སྲིན་ཡུལ་ཐོད་མཁར་དགུ་བརྩེགས་སྲིན་པོའི་ 
བླ་མཁར་ཡིན་ཀྱང་༔ དེ་རྨང་ནས་བཤིགས༔ ཤ་ཁྲག་གི་ཁྲལ་འཇལ་དགོས་པ་ཐམས་ 
ཅད་སྤངས༔ སྡིག་པའི་ལས་ཐམས་ཅད་དགེ་བའི་ལས་ལ་སྦྱོར༔ མི་སྲིད་པའི་ཕོ་བྲང་ཁོ་ 
ར་ཁོར་ཡུག་དང་བཅས་པའི་རྨང་ཕབ༔ ད་དུང་དེ་བས་མ་ཟད༔ སྲིན་མཁར་བརྒྱད་མིང་ 
མེད་བྱས་ནས་ཡུལ་སྣང་གི་ཕོ་བྲང་བཞེངས་དགོས་གསུངས་པ་འགྲུབ་དཀའ་འདུག་ཨཾ་
ཟེར་ནས་ཐམས་ཅད་ཀྱི་གྲོས་འཆམས༔ ཅི་དྲག་ཟེར་ཞིང་གླེང་བརྗོད་མང༔ དེ་ལྟར་སྲིན་ 
པོ་རྣམས་དང་ཟངས་མདོག་དཔལ་རིའི་རྨང་བཏིང་ཕབ་ལུགས་དེ་ལྟར་ཡིན་པ་རིགས་ 
ཀྱི་བུ་མོ་ལགས༔ ས་མ་ཡཱ༔ རྒྱ་རྒྱ་རྒྱ༔ 
དེ་བཞིན་དུ་སྲིན་པོའི་ཡུལ་ཁམས་བརྒྱད་དུ་ང་ཉིད་སྣ་ཚོགས་སྤྲུལ་པ་ནི་འདི་ལྟ་སྟེ༔ 
ཤར་ཕྱོགས་རྔ་ཡབ་ཛཱ་ཏིའི་ཕོ་བྲང་དུ་གུ་རུ་དྷེ་ཝ་ར་ཛས་རྒྱལ་པོ་བྱས་ནས༔ སྒྱུ་འཕྲུལ་
ཞི་ཁྲོ་གསང་བ་འདུས་པའི་དོན་སྟོནཿ༔ ཡང་དག་ཐུགས་ཀྱི་ཕོ་བྲང་ཁོ་ར་ཁོར་ཡུག་དུར་ 
ཁྲོད་དང་བཅས་པ་བཞེངས༔ རྔ་ཡབ་གླིང་གི་ཤར་སྨད་ན་བུན་འཁྲིགས་པའི་ཕོ་བྲང་དུཿ༔ 
གུ་རུ་སྨྲ་བའི་སེང་གེས་རྒྱལ་པོ་མཛད་ནས༔ འཇམ་དཔལ་ཞི་བའི་ཆོས་སྟོནཿ༔ རྣམ་པར་ 
རྒྱལ་བའི་ཕོ་བྲང་སྐྱེད་མོའི་ཚལ་དང་བཅས་པ་བཞེངས༔ སྲིན་ཡུལ་ལྷོ་ཕྱོགས་ཟངས་ 
རལ་ཀེང་རུས་བརྩིགས་པའི་ཕོ་བྲང་དུ༔ གུ་རུ་ཐོད་པའི་ཕྲེང་བས་རྒྱལ་པོ་མཛད༔ ཆེ་མཆོག་
125

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དང་མཁའ་འགྲོའི་ཆོས་རྣམས་སྟོན༔ འཇམ་དཔལ་སྐུ་ཡི་ཕོ་བྲང་ཁོ་ར་ཁོར་ཡུག་དུར་ 
ཁྲོད་དང་བཅས་པ་བཞེངས༔ གཤིན་རྗེ་དྲེགས་པ་འདུལ་བྱེད་ཀྱི་དོན་སྟོན༔ སྲིན་ཡུལ་ 
ནུབ་སྟོད་ཤ་མཁར་ཅན་གྱི་ཕོ་བྲང་དུ༔ གུ་རུ་ཁྱུང་ཞོན་འབར་བས་རྒྱལ་པོ་མཛད༔ ཕྱག་ 
རྡོར་གྱི་ཆོས་སྟོན༔ ལྕང་ལོ་ཅན་གྱི་ཕོ་བྲང་རྡོ་རྗེ་མེ་རིས་མཚན་པ་དང་བཅས་པ་བཞེངས༔
སྲིན་ཡུལ་གྱི་ནུབ་སྨད་ཁྲག་མཚོ་ཁོལ་མའི་ཕོ་བྲང་དུ༔ གུ་རུ་གཏུམ་པོ་མེ་དབལ་གྱིས་ 
རྒྱལ་པོ་མཛད༔ ཐུགས་རྗེ་ཆེན་པོ་སེམས་ཉིད་རང་གྲོལ་གྱི་ཆོས་སྟོན༔ རི་བོ་ཏ་ལའི་ཕོ་ 
བྲང་པདྨ་རྡོ་རྗེ་དང་བཅས་པ་བཞེངས༔ རྟ་མགྲིན་དབང་གི་ཆོས་སྟོན༔ དབང་དྲག་ཕོ་བྲང་ 
དུར་ཁྲོད་དང་བཅས་པ་བཞེངས༔ སྲིན་ཡུལ་བྱང་ཕྱོགས་རོ་རྐང་ནུབ་པའི་ཕོ་བྲང་དུ༔ གུ་ 
རུ་ལག་ན་རྡོ་རྗེས་རྒྱལ་པོ་མཛད༔ བསྟན་པ་སྲུང་བའི་འཕྲིན་ལས་ཀྱི་ཆོས་སྟོནཿ༔ གནམ་ 
ལྕགས་ཐོག་མདའི་ཕོ་བྲང་ཁོ་ར་ཁོར་ཡུག་དུར་ཁྲོད་དང་བཅས་པ་བཞེངས༔ སྲིན་ཡུལ་ 
ཤར་ལྷོ་འབར་བའི་ཕོ་བྲང་དུ་༔ གུ་རུ་ཟིལ་གནོན་ཆེ་འབར་གྱིས་རྒྱལ་པོ་མཛད༔ མ་མོ་ 
དགོངས་ཤར་གྱི་ཆོས་སྐོར་རྣམས་སྟོན༔ རྦོད་གཏོང་གི་ཕོ་བྲང་ཁོ་ར་ཁོར་ཡུག་དང་བཅས་ 
པ་བཞེངས༔ སྲིན་ཡུལ་ལྷོ་ནུབ་རཀྴ་འཁྲུགས་པའི་ཕོ་བྲང་དུཿ༔ གུ་རུ་རཀྴ་ཐོད་ཕྲེང་གིས་ 
རྒྱལ་པོ་མཛད༔ ཁྱབ་འཇུག་ཡང་སྒྲོལ་དུས་འཁོར་གྱི་ཆོས་དང་རིག་འཛིན་བདེ་མཆོག་ 
འཁོར་ལོའི་ཆོས་རྣམས་སྟོན༔ རིག་འཛིན་རོལ་པའི་དུས་འཁོར་གྱི་ཕོ་བྲང་ཁོ་ར་ཁོར་ 
ཡུག་དང་བཅས་པ་བཞེངས༔ སྲིན་ཡུལ་ནུབ་བྱང་རླུང་ནག་འཁྲུགས་པའི་ཡུལ་གླིང་ཕོ་ 
བྲང་ན༔ གུ་རུ་སེང་གེ་སྒྲ་སྒྲོགས་རྒྱལ་པོ་མཛད༔ དྲེགས་པ་འདུལ་བྱེད་མཆོད་བསྟོད་ཀྱི་ 
ཆོས་རྣམས་སྟོན༔ ཕོ་བྲང་ལྕང་ལོ་ཅན་ཕོ་བྲང་ཁོ་ར་ཁོར་ཡུག་དང་བཅས་པ་བཞེངས༔
སྲིན་ཡུལ་བྱང་ཤར་མུན་པ་འཁྲིགས་པའི་ཕོ་བྲང་ན༔ གུ་རུ་གཙུག་ན་མེ་འབར་རྒྱལ་པོ་
126

༄༅། །ཟབ་གཏེར་ཆོས་ཀྱི་མཛོད་ཁང་།
མཛད༔ དམོད་པ་དྲགས་སྔགས་ཀྱི་ཆོས་ཀྱིས་འདུལ༔ དྲག་སྔགས་འབར་བའི་ཕོ་བྲང་ 
ཁོ་ར་ཁོར་ཡུག་དང་བཅས་བཞེངས༔ སྲིན་པོའི་དབུས་ཀྱི་ཕོ་བྲང་ཟངས་མདོག་དཔལ་ 
རིའི་ཞིང་བཀོད་པདྨ་འོད་ཀྱི་ཕོ་བྲང་ན༔ གུ་རུ་སྣང་སྲིད་ཟིལ་གནོན་གྱིས་རྒྱལ་པོ་མཛད༔ 
རྫུ་འཕྲུལ་ཡ་མ་ཟུང་གིས་འདུལ༔ བཀའ་བརྒྱད་ཡང་སྙིང་འདུས་པ༔ དགོངས་འདུས་
དྲག་པོ་རང་ཤར་རྣམས་ཀྱི་ཕྱི་ནང་གསང་གསུམ་གྱི་ཆོས་སྟོན༔ བར་ཁང་ལོངས་སྐུ་དགོངས་
པ་འདུས་པའི་ཕོ་བྲང༔ སྟེང་ཁང་ཆོས་སྐུ་གསང་བ་འདུས་པའི་ཕོ་བྲང་དེ་རྣམས་མ་ངེས་
པ་ལྔ་ལྡན་གྱི་ཆོས་རང་ལུས་ལྷ་སྐུ་ཨ་ནུ་ཡོ་ག་དང་༔ འོད་གསལ་ཆོས་སྐུའི་ཆོས་བཅུ་
གསུམ་ཀློང་ཡང་སྙིང་ཐིག་ལ་སོགས་པ་རང་སེམས་ཨ་ཏི་ཡོ་གའི་ཆོས་འཆད་དོ༔ དེ་ན་
རིག་པ་འཛིན་པ་ཤ་སྟག་གོ༔ སྲིན་པོ་ཟིལ་གནོན་གྱི་ཕོ་བྲང་ཕྱོགས་བཞིའི་གྲོང་ཁྱེར་ཆེན་
པོའི་ཕྱོགས་བཞི་ཤར་ཕྱོགས་ཞི་བའི་ཆོས་ཀྱི་ཚོགས་ཁང་༔ གུ་རུ་པཎྜི་ཏའི་ཆ་བྱད་ཀྱིས་
སྡེ་སྣོད་གསུམ་དང་རྒྱུད་སྡེ་ཆེན་པོ་བཞིའི་གསང་སྔགས་བླ་མེད་ཀྱི་ཆོས་གསུང་༔ སྲིན་
པོའི་ཚོགས་ཐམས་ཅད་ཐར་པའི་ལམ་ལ་བཀོད༔ ལྷོ་ཕྱོགས་རྒྱས་པ་ལོངས་སྤྱོད་ཀྱི་ཚོགས་
ཁང་ན༔ གུ་རུ་དུག་ལྔ་རང་གྲོལ་ཚེ་དཔག་མེད་ཀྱི་ཆ་བྱད་ཀྱིས་ཚེ་སྒྲུབ་དུག་ལྔ་རང་གྲོལ་ 
ཆོས་སྟོན༔ སྲིན་པོའི་ཚོགས་ཐམས་ཅད་ལ་ལོངས་སྤྱོད་མཆོག་ཐུན་མོང་དངོས་གྲུབ་ཟུང་ 
འཇུག་སྣ་ཚོགས་ཀྱིས་ཚིམ་པར་མཛད༔ ཕྲིན་ལས་ཚེ་དང་བསོད་ནམས་རྒྱས་པ་ཡིན་ནོ༔ 
ནུབ་ཕྱོགས་དབང་ཆེན་གསང་བའི་ཚོགས་ཁང་ན༔ གུ་རུ་རྟ་མགྲིན་ལྕགས་ཀྱི་རལ་བའི་ 
ཆ་བྱད་སྤྲུལ་ནས༔ མཐའ་དབུས་ཀྱི་སྲིན་པོ་དབང་དུ་བསྡུས་ནས༔ ཆོས་དྲག་སྔགས་དབང་ 
དྲག་འབར་བ་འཆད༔ ཕྲིན་ལས་དབང་གི་ལས་གྲུབ་པ་ཡིན་ནོ༔ བྱང་ཕྱོགས་སྦྱོར་སྒྲོལ་ 
ལས་ཀྱི་ཚོགས་ཁང་ན༔ གུ་རུ་དྲག་པོ་མེ་ཕྲེང་གི་ཆ་བྱད་དུ་སྤྲུལ་ནས༔ རྒྱལ་ཁྲིམས་ཆོས་
127

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཁྲིམས་བཤིག་པའི་སྲིན་པོ་གདུག་པ་ཅན་ཕོ་ཐམས་ཅད་སྐེ་བཅད་མིག་འབྲུ་བརྡུང་བཙོག་ 
གསོད་གཅོད་ཀྱིས་བསྒྲལ༔ མོ་ཐམས་ཅད་སྦྱོར་བ་མཛད་ནས༔ སྦྱོར་སྒྲོལ་གཉིས་ཀྱི་ 
ཕྲིན་ལས་ཀྱིས་བཏུལ་ལོ༔ དེ་ཡང་པདྨ་འོད་ཀྱི་ཕོ་བྲང་ཐོག་གསུམ་གྲགས་པའི་འོག་ཁང་ 
ནང་དུ༔ རིན་པོ་ཆེ་དང་སྲིན་པོ་འགྱེལ་བའི་ཁྲི་སྟེང་དུ༔ བདག་གུ་རུ་སྲིན་གསོབ་ཏུ་ཞུགས་ 
པ༔ སྐུ་མདོག་དམར་ནག་འཇིགས་སུ་རུང་བ༔ ཞལ་ཕྱག་མ་ངེས་པ༔ ཐོད་པའི་ཕྲེང་བ་ 
འདྲེན་པ༔ སྐུའི་ཚད་སྲིན་པོ་རྣམས་ལས་ཉིས་འགྱུར་ཆེ་བ༔ ཟ་བེར་དམར་བཀྲ༔ སྨན་ 
སྤྲ་མི་ལྤགས་ལྔ་བརྒྱའི་ཐུལ་བ་གསོལ་པ༔ དབུ་ལ་མནྟི་དམར་པོ༔ ལ་ཐོད་སྦྲུལ་སྟོང་གི་ 
ཆུན་པོ་མནབས་པ༔ སྐུ་ལས་མེ་འབར་བ་བཞུགས་པའི་གདོང་གསེབ་ཏུ་རེ་རེ་ཡོད་པཿ༔ 
སེང་གེའི་གཡང་གཞི་སྐུ་ལ་གསོལ་བ༔ མཚོ་རྒྱལ་ཁྱེད་ཀྱིས་སྲིན་པོའི་བུ་མོ་མཐིང་འོད་ 
འབཪ་མཪ་སྤྲུལ་ནས་སྦྱོར་ཡུམ་མཛད༔ སྒྲོལ་བའི་ཡུམ་མཆོག་ཤ་ཟ་མཁའ་འགྲོའི་རིགས་ 
མནྡ་ར་བ་སྤྲུལ་པ་ཡིན་ནོ༔ ནང་འཁོར་རིག་འཛིན་ཕོ་མོ་འབུམ་ལྔས་བསྐོར་བ༔ ཕྱི་འཁོར་ 
ལྷ་སྲིན་སྡེ་བརྒྱད་སྲིན་པོ་ཕོ་མོ་མང་པོས་བསྐོར་ནས་བཞུགས་པ༔ སྐྱེ་བ་སྤྲུལ་སྐུ་ཪང་ 
སྣང་ལྷ་རུ་སྦྱོར་བའི་མ་ཧཱ་ཡོ་གའི་ཆོས་རྣམས་འཆད་པ་ཡིན་ནོ༔ རིགས་ཀྱི་བུ་མོ་དོན་དེ་ 
གོ་བཪ་མཛོད་ཅིག༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་ 
དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་ 
གྱི་འདུལ་སྐལ་ཐབས་ཀྱི་མཛད་པ་བསྟན་པའི་ལེའུ་གསུམ་པའོ༔
གྒཨཱཿ བོད་ཀྱི་རྒྱལ་བློན་རྣམས་དང་བཀའ་ཡི་གྲོས་ཐག་ཆོད་དེ༔ གུ་ 
རུ་ལྷ་སར་ཕེབས་སྐབས་ལྷ་སྲས་མུ་ཁྲི་བཙན་པོ་དང་རྒྱལ་བློན་འཁོར་ཚོགས་བཅས་པ༔ 
གུ་རུའི་ཆགས་སྐྱེལ་ཡེར་བའི་མདྭའ་གསོལ་འབོགས་སྐབས༔ མི་དཀར་དམར་གཉིས་
128

༄༅། །ཟབ་གཏེར་ཆོས་ཀྱི་མཛོད་ཁང་།
དང་བུད་མེད་སྔོ་སང་གཅིག་དང་གསུམ་བསུ་བ་འཕྲད་སྐབས་སཾ་སྐྲྀ་ཏའི་སྐད་མང་པོས་ 
ཞུས་གསུང་ཡར་ཞུ་མར་གནང་མཛད༔ ཡང་ཨ་ཙ་ར་སྔོ་སང་གཅིག་བྱོན༔ སྔར་ལྟར་སཾ་ 
སྐྲྀ་ཏའི་སྐད་ཀྱིས་ཡར་ཞུ་ཕྱིར་གནང་མཛད༔ རྒྱལ་པོའི་དགོངས་པ་ལ་འདི་རྣམས་གང་ 
ནས་བྱུང་༔ ལེགས་སྦྱར་སཾ་སྐྲྀ་ཏའི་སྐད་ཁོ་ནར་མཛད་པ་ཅི་ཡིན་དགོངས་ཏེ གུ་རུ་ལ་ 
ཞུས་པས༔ གུ་རུའི་ཞལ་ནས༔ སྔོན་མི་གསུམ་དཀར་པོ་དེ་འཕགས་པ་སྤྱན་རས་གཟིགས༔ 
དམར་པོ་རྟ་མགྲིན་པདྨ་དབང་ཆེན༔ བུད་མེད་སྔོ་སང་རྗེ་བཙུན་འཕགས་མ་སྒྲོལ་མ༔
ཁོང་རྣམས་རི་བོ་ཏ་ལ་འོག་མིན་དབང་དྲག་རོལ་བའི་དུར་ཁྲོད་གཡུ་ལོ་བཀོད་པའི་ཞིང་ 
ནས་བྱོན༔ ཨ་ཙ་ར་སྔོན་པོ་དེ་བི་མ་མི་ཏྲ་ཕོ་བྲང་རི་བོ་རྩེ་ལྔ་ནས་བྱོན་པ་རེད༔ དེ་རྣམས་ 
ཀྱིས་ལེགས་སྦྱར་སཾ་ཀྲྀ་ཏའི་སྐད་གསུངས་པ་དེ་རྣམས་པདྨ་དང་ཉིད་སྲིན་པོའི་ཁ་གནོན་
དུ་བྱོན་ཆེད་པ་བཀའ་དྲིན་ཆེན་པོ་ལགས༔ ཁམས་གསུམ་སེམས་ཅན་ཐམས་ཅད་དང་ 
འཛམ་བུ་གླིང་པ་སྲིན་པོས་ཟ་བར་བྱེད་པས༔ རྒྱལ་བ་ཐམས་ཅད་ཀྱི་ཐུགས་རྗེ་གཅིག་ཏུ་ 
བསྡུས་པ་འདུལ་སྐལ་ཁྱེད་ལ་བབས་པ་ལགས༔ མཛད་ཕྲིན་གདུལ་བྱ་དབང་བས་ཁམས་ 
བདེ་ཞུ་བ་རེད༔ ཕྱིར་ང་ཡིས་སྲིན་པོ་ཆོས་ལ་བཀོད་དུས་ཁོང་རྣམས་ཀྱིས་གྲོགས་དན་ 
བྱེད་གསུངས་པ་དང་༔ འབྱོན་པའི་རྨང་ཕབ་འདུག་གསུང་པ་རེད་གསུངས༔ དེ་ནས་ར་
ས་འཕྲུལ་སྣང་གི་གཙུག་ལག་ཁང་དུ་བྱོན་ཏེ༔ རྒྱལ་པོ་ལ་གསུངས་པ༔ ཇོ་བོ་ཡིད་བཞིན་
ནོར་བུའི་ཐུགས་ཀ་ལ་རྒྱལ་བུ་དགེ་དོན་གྱིས་ཀླུ་ཡི་བུ་མོའི་ལག་ནས་ལོན་པའི་ཡིད་བཞིན་
གྱི་ནོར་བུ་བཻཌཱུརྱའི་མདོག་ཅན་བྱ་མ་སར་གྱི་སྒོ་ང་ཙམ་བཞུགས༔ བསམ་ཡས་དབུ་རྩེའི་
ནང་དུ་ཤཱཀྱ་མུ་ནེ་དང་བྱང་ཆུབ་ཆེན་པོའི་ཐུགས་ཀར་མཉམ་མེད་རྒྱལ་བ་ཤཱཀྱ་ཐུབ་པའི་
རིང་བསྲེལ་མ་གྷ་དྷའི་བྲེ་གང་མཆོག་ཐོབ་བཞུགས༔ རྣམ་སྣང་ཐུགས་ཀར་ནོར་བུ་སྟག་
129

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཤ་དེ་ཝ་བཞུགས༔ ཁྲ་འབྲུག་གི་ལྷ་རྣམས་ལ་དགེ་སློང་ཨ་ཀ་ར་མ་ཏིས་རྒྱ་གར་གྱི་ཤར་
ཕྱོགས་ནས་སངས་རྒྱས་འོད་སྲུང་གི་གདུང་ལྔ་བརྒྱ་གདན་དྲངས་པ་བཞུགས༔ ལྷ་ཡུལ་ 
གྱི་ནོར་བུ་ཀེ་ཀེ་རི་སྒྲོལ་མའི་ཐུགས་ཀར་བཞུགས༔ རྒྱ་གར་ཙནྡན་ནགས་ཚལ་དུ་ང་ཉིད་ 
སྒྲུབ་པའི་བཅད་རྒྱར་ཡོད་སྐབས༔ རྒྱ་གར་རྒྱལ་པོའི་སྲས་མོ་མནྡེ་བཟང་མོ་སྐྱོ་བསང་
འོངས་སྐབས་ནགས་ཚལ་དེ་དང་མཇལ་འཕྲད་བྱུང་༔ བུ་མོས་ང་ལ་དད་གུས་མོས་ང
བསྐྱེད་ནས་ཆོས་གསུང་ཞུ་བ་ཕུལ༔ བདག་གིས་ཁྱོད་དུར་ཁྲོད་ཀྱི་གཅན་ཟན་རྣམས་ལ་
ལུས་ཀྱི་སྦྱིན་པ་བཏང་ནུས་ན་འདི་ནས་ཚེ་འཕོས་མ་ཐག་རྒྱལ་པོ་སྲོང་བཙན་སྒམ་པོའི་
སྐྱེ་བ་བླང་གིས༔ ར་ས་འཕྲུལ་སྣང་ལས་གཙུག་ལག་ཁང་ལ་སོགས་པའི་གཙུག་ལག་ཁང་
བརྒྱ་རྩ་བརྒྱད་གྲུབ་ནས་བོད་ཁམས་ལུང་པ་དཀར་པོ་རུ་བཏང་གི་ཞེས་གསུངས་པ་དང་༔ 
བུ་མོ་དེ་དེ་མ་ཐག་ཏུ་དུར་ཁྲོད་ཀྱི་གཅན་གཟན་རྣམས་ལ་ལུས་ཕངས་མེད་ཀྱིས་སྦྱིན་པ་ 
བཏང་ངོ་༔ རྒྱ་གར་རྒྱལ་པོའི་བུ་མོ་ཚོལ་བར་རྒྱ་གར་བའི་མི་རྣམས་ཉུལ་མ་ཙནྡན་ནགས་ 
ཚལ་དུ་འོང་བས་འཕྲད་པ་དང་༔ དེ་བཞིན་སྨྲས་པས་བུ་མོའི་སྐྲ་དང་ལྭ་བ་མ་གཏོགས་ 
ཅི་ཡང་མེད་པར་གྱུར་སོང་༔ བོད་ཀྱི་ཡུལ་དུ་ཆོས་རྒྱལ་སྲོང་བཙན་སྒམ་པོའི་སྐྱེ་བ་བཞེས་ 
ནས༔ ང་ཡི་ལྷ་ཁང་བརྒྱ་དང་རྩ་བརྒྱད་བཞེངས་དགོས་པ་ལ༔ དེ་ནང་རྟེན་ཁྱད་པར་ཅན་ 
ཅི་ཞིག་དགོས་སྙམ་ནས༔ ཇོ་བོ་བཅུ་གཅིག་ཞལ་བཞེངས་དགོངས༔ ནངས་པར་རྒྱལ་ 
པོའི་མདུན་དུ་བྱེ་མ་ཨ་ཀྲོང་ལས་གྲུབ་པའི་རྒྱལ་པོའི་སྐུ་ཚད་དང་ལྡན་པ་སྣང་༔ ད་འདི་ 
ལ་གཟུངས་ཁྱད་པར་ཅན་ཞིག་ཕུལ་དགོས་སྙམ་སྐབས་གསུང་མཆོག་རྒྱལ་པོ་ཡི་གེ་དྲུག་
པའི་ཆར་བབས་ཏེ་སྐུའི་མགྲིན་པར་ཐིམ༔ ད་ཐུགས་རྟེན་ཁྱད་པར་ཅན་ཞིག་དགོས་སྙམ་ 
སྐབས་ཤེལ་གྱི་མཆོད་རྟེན་ཚོན་གང་བ་ཞིག་སྐུའི་ཐུགས་ལ་ཐིམ༔ ཡོན་ཏན་བསམ་གྱིས་
130

༄༅། །ཟབ་གཏེར་ཆོས་ཀྱི་མཛོད་ཁང༌།
མི་ཁྱབ་པར་བརྗོད་ནུས་པ་ཞིག་ཅི་ཞིག་འོང་དགོངས་ནས་འཇའ་དང་རིང་བསྲེལ་དཔག་ 
ཏུ་མེད་པ་སྐུའི་ལྟེ་བར་ཐིམ༔ ཕྲིན་ལས་འགྲོ་བ་འདྲེན་པའི་གདུལ་བྱ་དབང་ཆོས་ཇི་ལྟར་
དགོངས་པས་རྟ་མགྲིན་དབང་གི་ཕུར་བ་མཁྱུད་གང་སྐུའི་གསང་གནས་སུ་ཐིམ༔ གང་ 
ན་བཞག་དགོངས་པའི་སྐབས་ལྷ་ལྡན་གྱི་བྱང་ཕྱོགས་ཀྱི་ལྷ་ཁང་དུ་རང་བཞིན་དུ་བཞུགས༔
ད་གསུང་འབྱོན་པ་དང་དུས་སྟོན་པ་མ་ཤེས་གསུངས་ནས་སྒོ་ལྕགས་ཁྲབ་ཀྱིས་བསྡམས་
པའོ༔ རིགས་ཀྱི་བུ་ལྷ་སྲས་ལགས༔ ད་ངེད་ཀྱི་དུས་ལ་བབས་པས་རང་བྱུང་ལྔ་ལྡན་གྱི་
སྒོ་ཕྱེ་དགོས་པ་ཡིན་གསུངས་ནས་སྒོར་འབྱོན་པ་དང་ལྕགས་ཁྲབ་ཀྱི་སྒོ་རང་ཕྱེས་སུ་སོང་༔ 
ནང་དུ་བྱོན་པ་དང་འཕགས་པའི་སྐུ་ལས་འོད་ཟེར་ལྔ་འཁྱུག༔ གསུང་མཆོག་ཡི་གེ་དྲུག་ 
མའི་གསུང་གི་རང་སྒྲ་གྲག༔ སྐུ་གདུང་རིང་བསྲེལ་མང་པོ་ཆར་དུ་བབས༔ གུ་རུ་བུདྡྷ་ན་ 
མོ་ཧཱུཾ༔ ཞལ་ནས་ལན་གསུམ་གསུངས༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་ 
གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་ 
བཤད་མཐོང་བ་དོན་ལྡན་གྱི་ཇོ་བོ་རང་བྱུང་ལྔ་ལྡན་གྱི་ཆོས་སྒོ་ཕྱེ་བའི་ལེའུ་སྟེ་བཞི་པའོ༔
༄༅།ཨྰཿ དེ་ནས་མང་ཡུལ་གུང་ཐང་ལ་ཁར་དུ་ཆགས་སྐྱེལ་མཛད་ 
ནས་བོད་འབངས་ཐམས་ཅད་ཕྱིར་རང་རང་སོ་སོར་དུ་བཞུད༔ མཁའ་འགྲོ་ཡེ་ཤེས་མཚོ་ 
རྒྱལ་དང་༔ དཔལ་གྱི་མཆོད་གནས་ལ༔ ཨ་ཙར་ས་ལེ༔ བློ་གྲོས་ཟླ་སྐྱིད༔ ངེད་རྣམས་ 
ནི་གུ་རུ་གར་བྱོན་དུ་འགྲོ་བ་མ་གཏོགས་ཤུལ་དུ་མི་སྡོད་ཟེར་ནས་གྲོས་ཐག་གཅིག་གིས་ 
ཆོད་དེ་ས་གཞི་ནས་བསྒྲོད༔ གུ་རུ་རྫུ་འཕྲུལ་ཡ་མ་ཟུང་གིས་ནམ་མཁའ་ནས་བྱོན༔ བོད་ 
ཡུལ་གྱི་རི་བྲག་ཆུ་ཀླུང་ཐམས་ཅད་ནས་འུར་སྒྲ་དང་ལྡིང་སྒྲ་ཆེན་པོའང་སྒྲོགས༔ གུ་རུའི་ 
དགོངས་པ་ལ༔ མཚོ་རྒྱལ་ལ་གཏེར་ཞབས་བསྡུ་བ་དང་༔ སྣོད་ལྡན་ལ་གཟིགས་ནས་
131

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཞལ་གདམས་ཤིག་ད་དུང་དགོས་པར་དགོངས་ནས༔ མང་ཡུལ་ཚ་ཤོད་གསང་བ་ཕུག་ 
ཏུ་མཚོ་རྒྱལ་དང་བཞི་པོ་ངལ་ཚེགས་ཀྱིས་མནར་ཏེ༔ ཁོང་རྣམས་ཀྱིས་བགྲོས་པ་ད་ཚ་ 
ཤོད་གསང་བ་ཕུག་ཏུ་མཚོ་རྒྱལ་དང་བཞི་པོ་ངལ་ཚེགས་ཀྱིས་མནར་ཏེ༔ ཁོང་རྣམས་
ཀྱིས་གྲོས་པར༔ ད་ཚ་ཤོད་གསང་བ་ཕུག་ཏུ་དོ་ནུབ་འདུག་ནས་ནངས་པར་གུ་རུའི་ཞལ་
མཇལ་དུ་འགྲོ་ངེས་གླེང་སྟེ་དེར་འདུག་པ་དང་༔ མཚོ་རྒྱལ་གྱིས་སྨྲས་པ༔ ཀྱཻ་མ་སྔོན་གུ་
རུ་ཡབ་ཡུམ་འདིར་བཞུགས་པའི་སྐབས་བདག་བུད་མེད་ཡིན་ཀྱང་རིགས་བཟང་བས་
གུ་རུས་རྗེས་སུ་བཟུང་༔ གསང་ཆོས་ཐམས་ཅད་གཏན་ལ་ཕབ༔ ཚོགས་ཀྱི་འཁོར་ལོ་ 
ལ་སོགས་པའི་མཆོད་པ་རྒྱ་ཆེར་མཛད༔ སེམས་ཅན་བདེ་ལ་བཀོད་པའི་མཛད་གསོལ་ 
བསམ་གྱིས་མི་ཁྱབ་པ་ཡོད་ཀྱང་༔ བཞུགས་ཁྲི་མཐོང་བ་ཙམ་དུ་ལུས་བ་སྤུ་གཟེངས༔ 
མིག་མཆི་མ་འཁྲུགས༔ གུ་རུའི་བཞུགས་ཁྲི་ལ་དབུ་གཏུགས་ཏེ་བཤུམས་བཤུམས་ཏེ་ 
བཞུགས་སྐབས༔ ཉི་མ་ནུབ་པའི་ཟེར་སྒོ་ནང་ནས་བཞུགས་ཁྲིའི་སྟེང་དུ་ཕོག་པ་དང་ལྷན་ 
དུ༔ གུ་རུ་ཞལ་འཛུམ་མེར་སྔར་ལྟར་བཞུགས༔ ཁོང་རྣམས་སྤྲོ་བ་ཆེན་པོ་སྐྱེས་ཏེ་དེ་ནུབ་ 
བཞུགས༔ ནངས་པར་གུ་རུས་མཚོ་རྒྱལ་ལ་གསུངས་པ༔ ངེད་ཀྱིས་ཁྱེད་རྣམས་ལ་ཕུར་ 
པ་གནམ་ལྕགས་ཐོག་མདའི་དབང་བསྐུར་ལུང་བསྟན༔ དེ་རྣམས་ཁྱེད་རྣམས་ཀྱིས་ཡིད་ 
ལ་ཟུང་༔ དགའ་བ་ཆེན་པོ་སྒོམས༔ སྤྲོ་བ་ཆེན་པོ་སྐྱེད་གསུངས་ནས་ཤོག་དྲིལ་མགུལ་ 
ཁུག་མ་བྱས་པ་མཚོ་རྒྱལ་ལ་གནང་༔ ཕུར་པའི་ལྷ་ཚོགས་བཀྲ་ལམ་མེར་བསྟན༔ ད་ཁྱེད་ 
རྣམས་ཀྱིས་ལྷ་ལ་དངོས་གྲུབ་ལེན་ནམ་བླ་མ་ལ་ལེན་གསུངས༔ རིམ་གྱིས་མཆོད་གནས་ 
དཔལ་གྱི་སྒྲོལ་མས་སྨྲས་པ༔ གུ་རུ་ཁྱེད་ནི་ད་སྔ་གོང་ནས་མཇལ༔ ལྷ་ཡི་ཞལ་གཟིགས་ 
འོང་བ་དེ་རིང་ཙམ༔ ལྷ་ལས་དངོས་གྲུབ་ལེན་ཟེར༔ ཨ་ཙར་ས་ལེས་ཅི་ཡང་སྨྲ་མི་ཤེས་
132

༄༅། །ཟབ་གཏེར་ཆོས་ཀྱི་མཛོད་ཁང༌།
ལགས་ཞུསཿ༔ བློ་གྲོས་ཟླ་སྐྱིད་ཀྱིས་དངོས་གྲུབ་སུའི་ཆེ་བ་དེ་ལ་ངས་ལེན་བྱས༔ མཁའ་ 
འགྲོ་ཡེ་ཤེས་མཚོ་རྒྱལ་གྱིས་ངེད་རང་གི་སྔར་ལ་བླ་མ་ཁྱེད་ལས་མེད༔ ད་ཐོག་འདི་ལ་ 
བླ་མ་ཁྱེད་ལས་མེད༔ ལྷ་ཡི་ཞལ་མཇལ་ཟེར་བ་བླ་མའི་རྣམ་འཕྲུལ་ཙམ་མ་གཏོགས༔ བླ་ 
བཻ་མ་བས་གཞན་སུ་ཡང་མེད༔ བླ་མ་ཁྱེད་ལ་ལེན་གསུངས༔ གཉན་དཔལ་དབྱངས༔ 
ཡེ་ཤེས་སྙིང་པོ༔ ལ་གསུམ་རྒྱལ་བ་བྱང་ཆུབ༔ འོ་བྲན་དཔལ་གྱི་གཞོན་ནུ༔ མང་ལབ་ 
བྱང་ཆུབ་རྡོ་རྗེ༔ ལོ་བདུན་ལོན་པའི་བྱིས་པ་གཅིག་དང་བཅས་པ་ལ་སྣོད་ལྡན་དུ་གཟིགས་ 
ནས༔ ཤང་གི་ཟབ་བུ་གླིང་དུ་ལོ་བདུན་བཞུགས་དགོས་པའི་བཀའ་གནང་༔ གཞོ་སྟོད་ 
ཏི་སྒྲོ་བྲག་ལ་མཁའ་འགྲོའི་ཚོགས་དཔོན་དུ་མཁའ་འགྲོ་ཡེ་ཤེས་མཚོ་རྒྱལ་ལོ་དྲུག་བཞུགས་
དགོས་པའི་བཀའ་གནང་༔ ལྷ་སྲས་མུ་ཏིག་བཙན་པོས་བསམ་ཡས་སུ་གདན་དྲངས༔ 
མཆིམས་ཕུ་ལ་ལོ་དྲུག་བཞུགས་དགོས་པའི་བཀའ་གནང་༔ དེ་དུས་གུ་རུས་དབུས་གཙང་ 
ཁམས་ཀྱི་སློབ་མ་དང་གཞན་ཡང་སྐལ་ལྡན་དཔག་མེད་ཆོས་དང་ལྡན་པའི་འགྲོ་དོན་ 
དཔག་མེད་བྱུང་༔ བོད་ཐམས་ཅད་སྟོད་མངའ་རིས་སྐོར་གསུམ༔ བར་དབུས་གཙང་རུ་ 
བཞི༔ སྨད་མདོ་ཁམས་སྒང་དྲུག་སྔར་གྱི་གཏེར་ཞབས་རྣམས་བསྡམས༔ ང་ཉིད་དགུང་
ལོ་བརྒྱ་དང་ཉེར་གཅིག་ལ་འགྲོ་དོན་མཛད་པའོ༔ ཡང་ལྷོ་བྲག་མཁར་ཆུར་བྱོན༔ བཻ་རོ་
མཚོ་རྒྱལ་གཉིས་ལ་གུ་རུའི་རྣམ་ཐར་དགུ་ཕྲག་དགུ་ཡི་རིམ་པ་རྒྱས་འབྲིང་བསྡུས་ནས༔ 
བརྡ་ཡིག་དང་བོད་ཡིག་བསྟར་མ་སོགས་བཀོད་ནས་གཏེར་སྦས་པའོ༔ གུ་རུ་ཏི་སྒྲོ་སོགས་ 
རྣམས་ལ་སྤྱི་མཐུན་ཉིས་བརྒྱའི་བར་དུ་བཞུགས་སོ༔ ལོ་འགའ་རེ་མཐོང་འགའ་རེ་མི་ 
མཐོང་བར་གྱུར༔ མཚོ་རྒྱལ་དང་ནམ་ཡང་འབྲལ་དུ་མ་བྱུང་བར་གནས་སོ༔ བཅུ་གཉིས་ 
ནས་རྔ་ཡབ་གླིང་དུ་ལྷག་མེད་དུ་བྱོན༔ གུ་རུ་ཡབ་ཡུམ་གསོལ་འདེབས་སྒྲུབ་པར་བྱེད་
133

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པ་རྣམས་ལ༔ རབ་དངོས༔ འབྲིང་ཉམས༔ ཐ་མ་རྨི་ལམ་དུ་ཆོས་བཤད་དབང་བསྐུར་ 
ལུང་བསྟན་པར་གུ་རུ་མཚན་བརྒྱད་མཆོད་གནས་ཀྱི་ཚུལ་དུ་བཞུགས་པ་ལགས་སོ༔ 
འཁོར་རིག་འཛིན་མཁའ་འགྲོ་དབང་ཕྱུག་གྲུབ་ཐོབ་ཕོ་མོ་བསམ་གྱིས་མི་ཁྱབ་པས་བསྐོར༔ 
ཐོད་ཕྲེང་སྡེ་ལྔ་སོགས་ཐུགས་རྗེ་ཆེན་པོ་དང་རྩ་བའི་བླ་མའི་ཚུལ་དུ་མ་ངེས་པ་གཅིག་ཡོད༔
སོ་སོའི་འཁོར་འབུམ་ལྔ་ལྔས་བསྐོར་བའོ༔ དེ་ལྟ་བུར་སྲིན་པོ་རྣམས་ཀྱི་སྐྱབས་ཡུལ་དུ་
བཞུགས་པའོ༔ དེ་བཞིན་དུ་ལྷ་ཡུལ་དུ་གཙུག་ཕུད་དུ་སྤྲུལ་ནས་ལྷ་ལ་ཆོས་འཁོར་སྐོར༔ 
འོག་ཀླུ་ཡུལ་དང་༔ བར་མི་ཡུལ་སྡེ་བརྒྱད་ཕྱོགས་སྐྱོང་བཅུ་པོའི་ཡུལ་ལ་གུ་རུའི་སྤྲུལ་པ་
དུ་མས་ཆོས་འཁོར་བསྐོར་ཞིང་སེམས་ཅན་གྱི་དོན་བྱེད་པ་རིགས་དྲུག་སེམས་ཅན་མ་ཟད་
འཁོར་བ་མ་སྟོང་གི་བར་དུཿ༔ གུ་རུའི་སྤྲུལ་པ་དུ་མས་ཆོས་འཁོར་སྐོར་བ་རྒྱུན་ཆད་མེད་
པར་དམ་པ་སྐུ་གཉིས་ཀྱིས་འགྲོ་དོན་བྱེད་པའོ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་
འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་
རྣམ་བཤད་མཐོང་བ་དོན་ལྡན་གྱི་ཇོ་མོ་བཞི་དང་སྣོད་དང་ལྡན་པའི་སྐྱེས་བུ་བདུན་ལ་
སོགས་པ་རང་རང་དགོས་པའི་བསྒྲུབ་པ་དང་གཏེར་ཞབས་རྣམས་བསྡུ་བ་དང་སེམས་
ཅན་གྱི་དོན་མཛད་པ་སོགས་གསུངས་པའི་ལེའུ་སྟེ་ལྔ་པའོ༔ གགྒ*
དེ་ནས་གཞོ་སྟོད་ཏི་སྒྲོ་མཁའ་འགྲོའི་ཚོགས་ཁང་དུ་མཁའ་འགྲོ་ཡེ་ཤེས་མཚོ་ 
རྒྱལ་གྱིས་མཁའ་འགྲོའི་ཚོགས་དཔོན་མཛད༔ མཆོད་གནས་དཔལ་གྱི་སྒྲོལ་མ༔ ཨ་ཙར་ 
ས་ལེ༔ བློ་གྲོས་ཟླ་སྐྱིད༔ ལ་སོགས་པ་བོད་ཀྱི་ཇོ་མོ་སྟོང་ཕྲག་གཅིག་དང་ལྔ་བརྒྱས་བསྐོར་ 
ནས་བཞུགས༔ དེ་ནས་བསོད་ནམས་ཚོགས་གསོག་གི་མཆོད་པ༔ ཕྱི་ནང་གསང་གསུམ་ 
གྱི་བཀོད་པ་མཛད༔ ཇོ་མོ་རྣམས་ཀྱིས་མཁའ་འགྲོ་ཡེ་ཤེས་མཚོ་རྒྱལ་ལ་ཞུས་པ༔ གུ་རུ་
134

༄༅། །ཟབ་གཏེར་ཆོས་ཀྱི་མཛོད་ཁང༌།
རིན་པོ་ཆེ་ལྷོ་ནུབ་སྲིན་པོའི་ཡུལ་དུ་བཞུད༔ བོད་འབངས་ཐམས་ཅད་དང་རང་རང་སོ་ 
སོའི་ཉི་མ་ནུབ་ནས་མུན་པ་རུབ་པ་ལྟ་བུའི་སྡུག་བསྔལ་བས་ནོན་པ་འདི་ལ༔ ཉིད་སེམས་ 
མ་ཆེན་མོའི་ཐུགས་རྗེའི་སྤྱན་གྱིས་གཟིགས༔ བྱམས་པས་འཁོར་བའི་སྡུག་བསྔལ་བྲལ་ 
བ་ཞིག་སྔོན་སངས་རྒྱས་གོང་མ་རྣམས་ཀྱི་མཛད་ཕྲིན༔ བར་དུ་སྐྱེས་མཆོག་དུ་མ་བྱོན་
པའི་མཛད་ཕྲིན་བསྟན་པ་དང་དེ་ལྟར་གུ་རུ་རིན་པོ་ཆེ་ནང་ནུབ་བར་སྐབས་མི་བརྗེད་པའི་ 
བསྟོད་པ་ཞིག་ཞུའོ༔ མཁའ་འགྲོ་ཡེ་ཤེས་མཚོ་རྒྱལ་གྱི་ཞལ་ནས༔ བདག་གི་སྐྱེ་བ་དམན་ 
པས་བུད་མེད་ཀྱི་བློ་གསལ་ཀྱང་བློ་ཕུག་ཆོས་ལ་ཐུབ་པ་དཀའ༔ གུ་རུ་རིན་པོ་ཆེའི་སྐུ་ 
དྲིན་ཁོ་ན་ལ་བརྟེན་པའི་སྔོན་བྱོན་སངས་རྒྱས་འཁོར་བ་འཇིག༔ རྣམ་པར་གཟིགས༔ གཙུག་ 
ཏོར་ཅན༔ ཐམས་ཅད་སྐྱོབ༔ གསེར་ཐུབ༔ འོད་སྲུང་༔ རྒྱལ་བ་ཤཱཀྱ་ཐུབ་པ༔ མཚན་ 
ལེགས་པར་ཡོང་སྒྲགས༔ སྒྲ་དབྱངས་རྒྱལ་པོ༔ གསེཪ་བཟང་དྲི་མེད་སྣང་༔ མྱ་ངན་མེད་ 
མཆོག་དཔལ༔ ཆོས་སྒྲགས་རྒྱ་མཚོའི་དབྱངས༔ སངས་རྒྱས་སྨན་པའི་རྒྱལ་པོ༔ ཤཱཀྱ་ 
ཐུབ་པ་འཁོར་འཇམ་དཔལ་དབྱངས་༔ ཕྱག་ན་རྡོ་རྗེ༔ འཕགས་པ་སྤྱན་རས་གཟིགས༔ 
ས་ཡི་སྙིང་པོ༔ སྒྲིབ་པ་རྣམ་སེལ༔ ནམ་མཁའི་སྙིང་པོ༔ བྱམས་པ་མགོན་པོ༔ ཀུན་ཏུ་ 
བཟང་པོ་སོགས་སངས་རྒྱས་རབས་བདུན་སྨན་བླ་མཆེད་བརྒྱད༔ སངས་རྒྱས་སྟོང་རྩ༔ 
ཉེ་བའི་སྲས་བརྒྱད༔ ཤེས་རབ་ཅན་གྱི་མཆོག་ཤཱ་རིའི་བུ༔ རྫུ་འཕྲུལ་ཅན་གྱི་མཆོག་མོའུ་ 
འགལ་གྱི་བུ༔ ཟབ་མོའི་ཆོས་ལ་འདྲི་བའི་མཆོག་རབ་འབྱོར༔ ལྷ་མི་བདེན་པའི་མཆོག་ 
མ་འགགས་པ༔ མང་དུ་ཐོས་པའི་མཆོག་ཀུན་དགའ་བོ༔ བསླབ་པ་ལ་གུས་པའི་མཆོག་ 
སྒྲ་གཅན་འཛིན༔ གནས་མལ་སྟོན་པའི་མཆོག་དཀོན་མཆོག་རྒྱལ་བུ༔ ཁྱིམ་པ་དད་སྐྱེས་ 
འཆར་ཀ་དང་༔ ཉན་ཐོས་མཆོག་བརྒྱད་ལ་སོགས་པའི་ཆོས་སྡེ་སྣོད་བཅུ་གསུམ་གྱི་ཆོས་
135

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འཁོར་རིམ་པ་བདུན་དུ་བསྐོར༔ འདོད་ཆགས་འདུལ་བའི་གཉེན་པོར༔ འདུལ་བའི་སྡེ་ 
སྣོད་ཉི་ཁྲི་ཆིག་སྟོང་གསུངས༔ ཞེ་སྡང་འདུལ་བའི་གཉེན་པོར༔ མདོ་སྡེའི་སྡེ་སྣོད་ཉི་ཁྲི་ 
ཆིག་སྟོང་གསུངས༔ གཏི་མུག་འདུལ་བའི་གཉེན་པོར༔ མངོན་པའི་སྡེ་སྣོད་ཉི་ཁྲི་ཆིག་ 
སྟོང་གསུངས༔ དུག་གསུམ་ཆ་མཉམ་འདུལ་བའི་གཉེན་པོར༔ སྡེ་སྣོད་བཞི་པ་ཉི་ཁྲི་ཆིག་ 
སྟོང་གསུངས༔ བླ་ན་མེད་པའི་སེམས་ཉིད་སྟོང་པ་སྦྱོར་བའི་གཉེན་པོར༔ བྱ་རྒྱུད༔ སྤྱོད་ 
རྒྱུད༔ རྣལ་འབྱོར་རྒྱུད༔ རྣལ་འབྱོར་བླ་མེད་ཀྱི་རྒྱུད་དང་རྒྱུད་སྡེ་ཆེན་པོ་དྲུག་གི་ཆོས་ 
འཁོར་བསྐོར༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་ 
བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་སངས་ 
རྒྱས་གོང་མ་རྣམས་ཀྱི་མཛད་ཕྲིན་བསྟན་པའི་ལེའུ་སྟེ་དྲུག་པའོ༔ གགཐཱ 
དེ་ནས་བར་དུ་སྐྱེས་བུ་དུ་མ་བྱོན་པའི་མཛད་ཕྲིན་བསྟན་པ་ནི༔ མཁན་ཆེན་ཞི་བ་
འཚོ༔ ཆོས་རྒྱལ་ཚངས་པ་ལྷ་ཡི་མེ་ཏོགཿ རྗེ་འབངས་གྲོགས་གསུམ༔ རྗེ་རྒྱལ་པོ་ཁྲི་སྲོང་ 
ལྡེའུ་བཙན༔ འབངས་པ་གོར་བཻ་རོ་ཙཱ་ན༔ གྲོགས་མཁའ་འགྲོ་ཡེ་ཤེས་མཚོ་རྒྱལ༔ དཔལ་ 
ལྡན་མར་མེ་མཛད༔ དགེ་སྦྱོང་ཨུཏྤ་སུ་ཁ༔ རྔོག་ལེགས་པའི་ཤེས་རབ༔ ཇོ་བོ་ཡབ་སྲས༔ 
སྐ་བ་དཔལ་བརྩེགས༔ ཅོག་རོ་ཀླུའི་རྒྱལ་མཚན༔ བྱང་རྒྱལ་བའི་བློ་གྲོས༔ ཀ་ཅོག་བྱང་ 
གསུམ༔ ཉན་ཐོས་འོད་སྲུང་༔ ཀུན་དགའ་བོ༔ ཤ་ནའི་གོས་ཅན༔ ཉེར་སྦས༔ དྷི་རྡི་ཀ༔ 
ནག་པོ༔ ལེགས་མཐོང་༔ བསྟན་པའི་གདུང་རབས་བདུན༔ བཻ་རོ་གཡུ་སྒྲ་ཡབ་སྲས༔ 
ཀླུ་སྒྲུབ་ཐོགས་མེད་མཆོག་གཉིས༔ ཨཱ་རྱ་དྷེ་ཝ༔ སློབ་དཔོན་དབྱིག་གཉེན༔ ཕྱོགས་ཀྱི་ 
གླང་པོ༔ ཆོས་ཀྱི་གྲགས་པ༔ ཡོན་ཏན་འོད༔ ཤཱཀྱ་འོདཿ༔ འཛམ་བུ་གླིང་གི་རྒྱན་དྲུག་སྟེ༔ 
ཇོ་བོ་རྗེ༔ འཕགས་པ་འབྲོམ་སྟོན་ཏེ་ཇོ་བོ་ཡབ་སྲས༔ ཆོས་རྒྱལ་སྲོང་བཙན་སྒམ་པོ༔ ནམ་
136

༄༅། །ཟབ་གཏེར་ཆོས་ཀྱི་མཛོད་ཁང༌།
མཁའི་སྙིང་པོ༔ མཁར་ཆེན་བཟའ༔ རྡོ་རྗེ་བདུད་འཇོམས༔ མུ་ཁྲི་བཙན་པོ༔ ལས་ཅན་ 
དག་པའི་འཁོར་ལྔ༔ སྦ་སྣང་གསལ༔ སྦ་དཔལ་དབྱངས༔ ལྭ་གསུམ་རྒྱལ་བ་མཆོག་ 
དབྱངས༔ ལྷ་ལུང་དཔལ་གྱི་རྡོ་རྗེ༔ རྨ་རིན་ཆེན་མཆོག་དབྱངས༔ སྦ་ཁྲི་གཞེར༔ བཻ་རོ་ 
ཙ་ན་དང་༔ བོད་དུ་རབ་ཏུ་བྱུང་བའི་སྡེ་ཐོག་མར་སད་མི་མི་བདུན༔ འཇམ་དབྱངས་རྣམ་ 
སྤྲུལ་ཆོས་རྒྱལ་ཁྲི་སྲོང་ལྡེའུ་བཙན༔ སྤྱན་རས་གཟིགས་རྣམ་སྤྲུལ་སྲོང་བཙན་སྒམ་པོ༔ 
ཕྱག་རྡོར་རྣམ་སྤྲུལ་ཆོས་རྒྱལ་ཁྲི་རལ་པ་ཅན༔ ཆོས་རྒྱལ་མེས་དབོན་རྣམས་གསུམ༔ མ་ 
འོངས་འབྱོན་པ་རྗེ་བླ་མ་ཙོང་ཁ་པཿ༔ ཕག་གྲུབ་རྡོ་རྗེ་རྒྱལ་པོ༔ བྱང་བདེ་བའི་རྡོ་རྗེ༔ རྗེ་ 
ཕག་བྱང་གསུམ༔ མར་བ་ཆོས་ཀྱི་བློ་གྲོས༔ མི་ལ་བཞད་པ་རྡོ་རྗེ༔ འབྲོམ་མི་ཤཱཀྱ་འོད༔ 
མར་མི་དྭགས་གསུམ༔ རྗེ་བླ་མ་བློ་བཟང་གྲགས་པ༔ མཁས་གྲུབ་དགེ་ལེགས་གྲགས་ 
པ༔རྒྱལ་ཚབ་དྷརྨ་རིན་ཆེན་ཏེ༔ རྗེ་ཡབ་སྲས་གསུམ༔ མཁན་པོ་ཞི་བ་འཚོ༔ ཀ་མ་ཤཱི་ 
ལ་སྟེ༔ ཞ་འབྲོག་མཚོ་ཡབ་སྲས༔ འཕགས་པ་ཀླུ་སྒྲུབ༔ འཕགས་པ་ཀླུ་སྒྲུབ་ཡབ་སྲས་ 
གཉིས༔ ས་ཆེན་ཀུན་དགའ་སྙིང་པོ༔ སློབ་དཔོན་བསོད་ནམས་རྩེ་མོ༔ རྗེ་བཙུན་གྲགས་ 
པ་རྒྱལ་མཚན་ཏེ་དཀར་པོ་རྣམ་གསུམ༔ ས་ཆེན་ཀུན་དགའ་རྒྱལ་མཚན༔ འཕགས་པ་ 
བློ་གྲོས་རྒྱལ་མཚན་ཏེ་དམར་པོ་རྣམས་གཉིས༔ ལོ་པཎ་རྣམས་དང་མཁས་གྲུབ་དུ་མས་ 
རྗེས་སུ་བཟུང་ནས༔ སྐྱེས་བུ་དམ་པ་རྣམས་ཀྱི་མཛད་སྤྱོད་བསྟན་བཅོས་བཀའ་སྲོལ་ 
བན་བོན་སྔར་ཡོད་རྙིང་མའི་ཆོས་ཐམས་ཅད་ཀྱི་གཞི༔ སངས་རྒྱས་དང་ས་བཅུའི་རྒྱུན་ 
མཐའ་ལ་གནས་བྱང་ཆུབ་སེམས་དཔའ་སེམས་མ་ཉན་ཐོས་རང་སངས་རྒྱས༔ དཀའ་ཐུབ་ 
གདུང་་
བ་ སེལ་བའི་ཆོས་འཛིན་པའི་ཆོས་རྣམས་གཅིག་ནས་གཅིག་ཏུ་བསྒྱུར་བ་སེམས་ 
ཅན་གྱི་དོན་བསམ་གྱིས་མི་ཁྱབ་པ་མཛད༔ སྔོན་ཡབ་དྲན་པ་ནམ་མཁའ༔ ཡུམ་འོད་ལྡན་
137

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
མ༔ སྲས་ཆེ་བ་གཡང་བོན་བསྟན་པ་སྐྱེས་རབ༔ འབྲིང་ཚེ་དབང་རིག་འཛིན༔ ཆུང་བ་ 
པདྨ་འབྱུང་གནས་ཏེ་བརྫུས་སྐྱེས་སྤྲུལ་པའི་རིག་འཛིན་རྣམ་གསུམ༔ འཛམ་བུ་གླིང་གི་ 
བསྟན་བདག༔ རིས་མེད་ཀྱི་བསྟན་པ་དྲུག་གི་བཀའ་སྲོལ༔ སྤྱིར་འཇིག་རྟེན་སྲིད་པའི་ 
སྐྱབས་མགོན༔ དམ་ཆོས་མི་ནུབ་བསྟན་པའི་རྒྱལ་མཚན༔ འབྲེལ་ཚད་དོན་དང་ལྡན་ 
པའི་སྐྱེས་བུ༔ བོན་ནག་གདུག་པ་ཅན་གྱི་ཁ་གནོན༔ ལྷ་སྲིན་འབྱུང་པོ་བདུད་ཀྱི་གཤེད་ 
མ༔ མ་རུང་རྒོལ་བ་འཇོམས་པའི་དཔའ་བོ༔ སྤྲུལ་པའི་རིག་འཛིན་དུ་མའི་འབྱུང་ཁུངས༔ 
ཆོས་དབྱིངས་ནམ་མཁའ་མཛོད་ཀྱི་གཏེར་བདག༔ བླ་མ་ཀུན་ཏུ་བཟང་པོའི་ཐུགས་སྤྲུལ༔ 
དེ་ལ་དང་པོ་བླ་མའི་སྔ་བ་འཕགས་པ་ཐུགས་རྗེ་ཆེན་པོ༔ ཆོས་ཀྱི་སྔ་བ་གསུང་མཆོག་རྒྱལ་ 
པོ་ཡི་གེ་དྲུག་མ༔ རྒྱལ་པོའི་སྔ་བ་ཨིནྡྲ་བྷོ་དྷི༔ བཙུན་མོའི་སྔ་བ་འོད་འཆང་མ༔ བློན་པོའི་ 
སྔ་བ་ཀྲིཥྛ་འཛིན༔ གྲོགས་པོའི་སྔ་བ་གསེར་འོད་དམ་པ་སྟེ༔ རིམ་གྱིས་བླ་མ་དང་ཆོས་ 
དང་རྒྱལ་པོ་བཙུན་མོ་བློན་པོ་དང་༔ ཆོས་ཀྱི་གྲོགས་པོ་དང་བསམ་གྱིས་མི་ཁྱབ་པ་རིམ་
གྱིས་འབྱོན་ནས་བསྟན་པ་དང་སེམས་ཅན་གྱི་དོན་མཛད་པ་རྡུལ་གཅིག་གི་སྟེང་ན་རྡུལ་
སྙེད་དུ་སྤྲུལ་པ་ནམ་མཁའི་མཐའ་དང་མཉམ་པ༔ སེམས་ཅན་ཐམས་ཅད་ཀྱི་མཐའ་མ་
སྟོངས་ཀྱི་བར་དུ་རྒྱལ་བ་དེ་རྣམས་ཀྱི་གདུལ་བྱ་མཛད་ཕྲིན་སྤྲུལ་པ་རྒྱུན་མི་ཆད་པའོ༔ 
གུ་རུའི་སྤྲུལ་པའི་གཏེར་སྟོན་གཏེར་ཕྲན་གཏེར་ཆེན་གཏེར་ཆུང་མཆོད་གནས་བསམ་
གྱིས་མི་ཁྱབ་པ་འབྱོན་པ་ནི༔
སའི་ གྲངས་ཀྱིས་མི་ཆོད༔ བརྗོད་ཀྱིས་མི་ལང་༔ ནམ་མཁའི་སྐར་ཚོགས་ལྟ་བུ༔ 
རྡུལ་ལྟ་བུ༔ ཉི་མའི་ཟེར་ལྟ་བུ༔ གཏེར་སྟོན་སངས་རྒྱས་བླ་མ༔ རྡོཪ་འབུམ་ཆོས་ཀྱི་གྲགས་ 
པ༔ སྤྲུལ་པའི་ཀུན་དགའ་འབུམ༔ གུ་རུའི་བཀའ་རྣམས་བསྡུ་མཛད་བདག་མཁའ་འགྲོ་
138

༄༅། །ཟབ་གཏེར་ཆོས་ཀྱི་མཛོད་ཁང་།
ཡེ་ཤེས་མཚོ་རྒྱལ༔ སྤྲུལ་པའི་ཀུན་དགའ་འབུམ༔ དངོས་གྲུབ་སྩོལ་མཁན་ཏེ༔ ཇོ་མོ་སྨན་ 
མོ་མཚན་ལྡན་མཁའ་འགྲོ་རྣམ་གཉིས༔ མངའ་སྐྱོང་རྒྱལ་པོ་ཁྲི་སྡེ༔ ཐུགས་དམ་སྲིན་མོ་ 
སྦར་རྗེས་ལ་ཉང་གི་རིགས་སུ་སྐུ་འཁྲུངས་པའི་རལ་པའི་ཅོ་པན་ཅན་མཆོག་གི་གཏེར་
སྟོན་བོད་ཡུལ་གྱི་གཏེར་གཅིག་གྲུབ་པའི་སྲས་སོ༔ གནམ་སྐས་མཁར་ཆུར་སྦས་པའི་ 
གཏེར་ཁ་བཅོ་བརྒྱད་ཀྱི་སྒོ་འབྱེད་མཁན་མཆོག་གུ་རུ་ཆོས་དབང་༔ ལྷ་སྲས་མུ་ཁྲི་བཙན་ 
པོས་འགྲོ་དོན་དུ་གྲོམ་པ་རྒྱང་ནས་གཏེར་དུ་སྦས་པ་མང་ལམ་བཟང་པོ་གྲགས་པ་ལ་བཀའ་ 
བབས༔ གནུབས་བན་གྱི་སྐྱེ་བ་དམ་པ་རྒྱ་ཞང་ཁྲོམ་རྡོ་རྗེ་འོད་འབར་ལ་ཚེ་བདག་འཇམ་ 
དཔལ་དྲག་པོའི་བཀའ་བབས༔ དྲག་པ་རྡོ་རྗེ་ཀུན་གྲགས༔ ལྷ་རྗེ་གནུབས་ཆུང་༔ རྒྱ་ 
སྟོན་སེང་གེ་དར་མ༔ གཉགས་ཀྱི་སྟོན་པ་ལྷ་འབར་དེ་རྣམས་ལའང་ཟབ་ཆོས་སོ་སོའི་ 
གཏེར་ཁ་འབྱུང་༔ རྒྱལ་བ་མཆོག་དབང་ དབྱངས། པདྨ་དབང་ཕྱུག་དང་༔ གུ་རུ་ཚེ་བརྟན༔ 
གུ་རུ་རྒྱལ་མཚན་སྙེ་མོ་བ༔ དངོས་གྲུབ་གྲུབ་ཐོབ༔ དགེ་བཤེས་དྲི་འཛིན་ཆོས་དརཿ༔ གྲུ་ 
གུ་ཡང་དབང་སོགས་ལ་གཏེར་ཁ་འགའ་བབས༔ ནམ་སྙིང་སྤྲུལ་པ་དཔལ་ལྡན་རྒྱལ་ 
མཚན༔ ཉི་ཟླ་སངས་རྒྱས༔ ཟླ་བན་གཟི་བརྗིད་འབར་བ༔ ལྷོ་བན་དང་རོག་བན་འགྲོགས་ 
པོ་དང་༔ སར་སྟོན་ཕྱོགས་མེད་དེ་རྣམས་ལའང་གཏེར་ཁ་དུ་མ་བབས༔ བི་མའི་རྣམ་ 
སྤྲུལ་ལྡང་མ་ལྷུན་རྒྱམ་དང་༔ ལྕེ་སྟོན་ནག་པོ་དང་༔ ཞང་སྟོན་བཀྲ་ཤིས་རྡོ་རྗེ༔ མེ་ལོང་ 
རྡོ་རྗེ༔ དུང་མཚོ་རས་པ༔ སྒོམ་པ་གཡུ་སྒོམ་རྡོ་རྗེ་ལ་སོགས་པར་གཏེར་ཁ་དུ་མ་བབས༔ 
བདུད་འཇོམས་སྤྲུལ་པ་རིག་འཛིན་རྒོད་ཀྱི་ལྡེམ་འཕྲུ་ཅན༔ སྤྲུལ་སྐུ་སྦ་མཁར་སྨུག་པོ༔ 
འཇམ་དབྱངས་བླ་མ༔ དབྱིལ་སྟོན་ཡེ་ཤེས་ཁྱུང་གྲགས༔ སངས་རྒྱས་ཡེ་ཤེས་འོད་འབར༔ 
གཡུ་སྟོན་མགོན་པོ་རྒྱལ་མཚན༔ ལ་སོགས་པ་རྣམས་ལའང་གཏེར་ཁ་དུ་མ་བབས༔ ར་
139

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཤག་རྡོ་རྗེ་ཟིལ་གནོན༔ ཟླ་བ་རྡོ་རྗེ༔ བཛྲ་མ་ཏིཿ ཁྱུང་པོ་ཐིག་ལེ༔ བལ་པོ་བྷ་རོཿ༔ ཤུད་ 
བུ་དཔལ་གྱི་གྲགས་པ་སོགས་ལ་གཏེར་ཁ་དུ་མ་བབས༔ པདྨའི་རྣམ་སྤྲུལ་ཨ་ཏི་ཤ་ཡི་སྤྲུལ་ 
པ་བློ་བཟང་གྲགས་པ༔ ལྷ་བཙུན་བྱང་ཆུབ་འོད་འབར༔ འབྲོག་མི་ཆོས་ཀྱི་སྙིང་པོ༔ འབྲོག་ 
མི་ལོ་ཙཱ་བ་སྒྲ་དཔལ་དར་ཡེ༔ ལྷ་བཙུན་སྔོན་མོ་གྲགས་པ་སོགས་ལའང་གཏེར་ཁ་དུ་མ་
བབས༔ དཔལ་ཆེན་དྲེགས་པའི་བཀའ་བབས་དུ་གུ་རིན་ཆེན་སེང་ཧཿ༔ དབུ་རུ་ལྷ་སའི་ 
སྟོན་པ་ཤཱཀྱ་འོད༔ གཙང་རིགས་ཤེས་རབ་ལ་བསྟོད༔ སྤྲུལ་སྐུ་དམར་པོ་གྲགས་པ༔ 
གྲགས་པ་དབང་ཕྱུག་རྒྱལ་མཚན༔ འབྲེ་ཡི་བནྡེ་རྣམ་གསུམ༔ བླ་མ་གྲུབ་ཐོབ་ཡོན་བདག་ 
ནག་པོ༔ སྐྱེས་བན་རྡེའུ་ཁྱུང་བཟང་༔ ཁྱུང་རྒོད་མེ་ཉག་དབུ་མ༔ དགའ་སྟོན་དཀར་པོ༔ 
ཝ་ཝ་རྡུར་ཏིཿཏི༔ སྒོམ་ཆེན་འབྲུག་པ་དཀར་པོ༔ ཉེ་སྟོན་ཛམ་བྷ་ལ༔ དོན་འགྲུབ་སེང་གེ་རྣམ་ 
རྒྱལ༔ པདྨ་གྲགས་པ༔ ཆོས་ཀྱི་དབང་ཕྱུག༔ རྒྱལ་སྲས་ལྷ་རྗེ༔ ཤོ་བན་ལེགས་ལྡན༔ 
ཟངས་རི་རས་པ༔ རིག་འཛིན་སྲ་ཡི་དུམ་བུ༔ དབང་ཤག་ཉི་མ་འབུམ་ཁྲི་རལ༔ ཉི་མ་ 
ཤེས་རབ་གྲགས་པ༔ གྲྭ་པ་མངོན་ཤེས༔ རོལ་མོ་ཤིས་སྟོན༔ ཡེ་ཤེས་བཟང་པོ༔ བྲང་ 
ཏི་ཤེས་རབ་གྲགས་པ༔ གཙང་སྟོན་ཆོས་འབར་སྟོབས་ལྡན༔ གུ་རུ་ཧཱུྃནག་མེ་འབར༔ 
སྐལ་ལྡན་བྱིས་པ༔ རྡོ་རྗེ་སྤྲེལ་ཆུང་༔ གཉལ་ཞིག་ཉི་མ་སེང་གེ༔ གཉལ་སྟོན་རྡོ་རྗེ་ནག་ 
པོ༔ ཤེས་རབ་ཁམས་པ་མེ་ཟོར༔ སྣ་ནམ་ཐུབ་པ་རྒྱལ་མཚན༔ ཨུ་རྒྱན་གླིང་པཿ༔ སངས་ 
རྒྱས་གླིང་པ༔ རྡོ་རྗེ་གླིང་པ༔ ·ཀུན་སྐྱོང་གླིང་པཿ༔ རིན་ཆེན་གླིང་པཿ༔ རཏྣ་གླིང་པ༔ པདྨ་ 
གླིང་པ༔ ཀརྨ་གླིང་པ༔ ལས་འཕྲོ་གླིང་པ༔ བསམ་གཏན་གླིང་པ༔ བསྟན་གཉིས་གཡུང་ 
དྲུང་གླིང་པ༔ ཀུན་མཁྱེན་ཀློང་ཆེན་རབ་འབྱམས༔ རིག་འཛིན་འཇིགས་མེད་གླིང་པཿ༔ 
འགྲན་གྱིས་ཟླ་བྲལ་དྲི་མེད་ཀུན་དགའ་བཟང་པོ༔ མྱང་འདས་མཆོག་ལྡན༔ ཆོས་ཀྱི་བློ་
140

༄༅། །ཟབ་གཏེར་ཆོས་ཀྱི་མཛོད་ཁང༌།
གྲོས༔ པདྨ་གང་བཙན་འགྲོག་སོ༔ སྔགས་འཆང་ཤཱཀྱ་བཟང་པོ༔ ཆོས་རྒྱལ་ཚངས་པ་ 
ལྷ་ཡི་མེ་ཏོག༔ མཆོག་སྤྲུལ་མངའ་རིའི་པཎ་ཆེན༔ པདྨ་དབང་རྒྱལ༔ རྡོ་རྗེ་གྲོ་ལོད༔ 
མངའ་རིའི་རིག་འཛིན་ཆེན་མོ༔ མི་འགྱུར་ཀུན་དགའ༔ གནམ་ལྕགས་མེ་འབར༔ བྱང་ 
བདག་དབང་པོའི་སྡེ༔ ཤེས་རབ་འོད་ཟེར༔ རིག་འཛིན་འཇའ་ཚོན་སྙིང་པོ༔ ཟླ་བ་རྒྱལ་ 
མཚན༔ མི་འགྱུར་རྡོ་རྗེ༔ ནུས་ལྡན་བདུད་འདུལ་གླིང་པ༔ གཏེར་བདག་གླིང་པ༔ འགྲོ་ 
འདུལ་གླིང་པ༔ པདྨ་མདོ་སྔགས་གླིང་པ༔ གཡུང་དྲུང་བསྟན་གཉིས་གླིང་པ༔ མཆོག་གྱུར་ 
བདེ་ཆེན་གླིང་པ༔ དགའ་སྟོན་ཁྲོ་རྒྱལ༔ ཚེ་དབང་གྲགས་པ༔ མཁའ་སྤྱོད་གླིང་པ༔ མཁའ་ 
འགྲོ་གླིང་པ༔ གར་དབང་བདེ་མཆོག་གླིང་པ༔ རིག་འཛིན་དབང་དྲག་རྡོ་རྗེ༔ ཀརྨ་བཞད་ 
པའི་རྡོ་རྗེ༔ དཔའ་བོ་རིག་པའི་རྡོ་རྗེ༔ དཔའ་བོ་ཐོགས་མེད་རྡོ་རྗེ་ལ་སོགས་པ༔ སྤྲུལ་ 
པའི་རིག་འཛིན་རྣམས་ཀྱིས་གནམ་གཏེར༔ ས་གཏེར༔ རྫས་གཏེར༔ དགོངས་གཏེར༔ 
ཐུགས་གཏེར༔ སྨྱོན་གཏེར༔ ཟབ་མོ་དག་སྣང་གི་སྐོར་ཏེ༔ གཏེར་རིགས་ མི་ འདྲ་ བ་ 
བཅོ་བརྒྱད་ཀྱི་བཀའ་བབས་ཚུལ་འགྲོ་བ་སེམས་ཅན་གྱི་དོན་མཛད་པ་བསམ་གྱིས་མི་
ཁྱབ་པའོ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་
བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་བར་ 
སྐྱེས་མཆོག་དུ་མ་བྱོན་པའི་མཛད་ཕྲིན་བསྟན་པའི་ལེའུ་སྟེ་བདུན་པའོ༔
ཐག༔ ཨེ་མ་ཧོ༔ བཀའ་དྲིན་ཅན་གྱི་སློབ་དཔོན་པདྨ་ལ༔ ཁོ་མོས་ 
བརྗོད་པར་དཀའ་བའི་ཚིག་འདི་བརྗོད༔ ཀ་ལ་པིང་ཀའི་དབྱངས་ཀྱིས་འདི་སྐད་དོ༔ སངས་ 
རྒྱས་ཀུན་འདུས་གུ་རུ་པདྨ་འབྱུང་༔ དུས་གསུམ་མཁྱེན་པའི་སློབ་དཔོན་པདྨ་ལ༔ འཁྲུལ་ 
པ་ཅ་ཅོ་དགོངས་པ་འདུ་ཤེས་དང་༔ མཉམ་བཞག་མི་རྟོག་བཏང་སྙོམས་མོས་པ་དང་༔
141

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བརྩོན་འགྲུས་དགོངས་པ་ཏིང་འཛིན་ཤེས་རབ་དང་༔ སྐུ་ཡི་ཕྲིན་ལས་ གསུང་གི་ཕྲིན་ 
ལས་དང་༔ ཐུགས་ཀྱི་ཕྲིན་ལས་ཡེ་ཤེས་སྙིང་པོ་ཅན༔ འདས་དང་མ་འོངས་ད་ལྟ་དུས་ 
གསུམ་གྱི༔ མ་འདྲེས་བཅོ་བརྒྱད་ཡོངས་སུ་ཉམས་མི་བྱ༔ སྐུ་གསུང་ཐུགས་ལྡན་པདྨ་ 
རྒྱལ་པོར་བསྟོད༔ ཞབས་དང་ཕྱག་ནི་འཁོར་ལོའི་དྲ་བས་འབྲེལ༔ ཕྱག་ནི་འཇམ་ཞིང་ 
མཉེན་པའི་མཚན་དང་ལྡན༔ ཞབས་ནི་ཤིན་ཏུ་རིང་བའི་གནས་པར་བཞུགས༔ ཕྱག་ 
ཞབས་གཞོན་ཞིང་འཇམ་པ་ཤིན་ཏུ་མཐོ༔ སོར་མོ་རིང་བ་རྟིང་པ་ཡངས་པ་ཡིན༔ སྐུ་ཆེ་ 
ཞིང་དྲང་ཞབས་ནི་ལེགས་པར་མཐོ༔ ཡན་ལག་གི་ནི་སྤུ་རྣམས་གྱེན་དུ་འཁྱིལ༔ རི་དྭགས་ 
ཨེ་ན་ཡ་ཡི་བྱིན་ལྟར་དུཿ༔ ཕྱག་གཉིས་བླ་ཡི་དྲངས་པོར་སླེབས་པ་དང་༔ གསང་བའི་ 
གནས་ནི་ལྦ་བ་སྦུབས་སུ་ནུབ༔ གསེར་གྱི་ཁ་དོག་མདོག་ཅན་འོད་དང་ལྡན༔ ཤིན་ཏུ་ 
འཇམ་པ་བ་སྤུ་རེ་རེ་ནས༔ གཡས་སུ་འཁྱིལ་བ་ཞལ་མཛོད་སྤུས་བརྒྱན་པ༔ སེང་གེའི་
རོ་སྟོད་ལྟ་བུར་འགྱིང་ཞིང་བགོམ༔ ཕྲག་པའི་ལྷུན་མཛེས་ཤིན་ཏུ་རྒྱས་པ་ཡིན༔ རོ་ནི་བྲོ་
བའི་དྲི་ངད་མཆོག་དང་ལྡན༔ ཤིང་མཆོག་ནཻ་གྲོ་ལྟ་བུར་མཆུ་ཞེངས་གབ༔ དབུ་ནི་སྤྱི་ 
བོའི་གཙུག་དང་ལྡན་པ་ལ༔ ལྗགས་ནི་ཤིན་ཏུ་ཡང་བ་སྲབ་པའི་ཚུལ༔ ཚངས་པའི་དབྱངས་ 
སྙན་འབྲུག་སྒྲ་སྟོང་གིས་བརྒྱན༔ སེང་གེའི་འགྲམ་པ་ལྟ་བུ་ལེབ་ཅིང་འཇམ༔ ཚེམས་ནི་ 
ཤིན་ཏུ་དུང་དཀར་ལྟ་བུར་ལྡན༔ ཚེམས་བར་མ་ཉམས་ཚེམས་ཐག་རིང་བས་བཟང་༔ 
ཚེམས་རྣམས་མཉམ་ཞིང་བཞི་བཅུ་ཚང་བ་ཡིན༔ སྤྱན་གྱི་དཀར་ནག་གཟི་མིག་ལྟ་བུ་ 
འཁྱིལ༔ ཁྱུང་གཤོག་བརྒྱངས་པ་ལྟ་བུའི་རྫི་མ་ལེགས༔ གུ་རུའི་མཚན་བཟང་སུམ་ཅུ་རྩ་ 
གཉིས་བྱས༔ མཚན་ཐོས་ཙམ་གྱིས་འགྲོ་རྣམས་འདྲེན་ལ་བསྟོད༔ འཁོར་འདས་མངོན་པ་ 
འདུ་བྱ་ཐམས་ཅད་དབེན༔ སེན་མོ་ཟངས་མདོག་ལྟ་བུར་དམར་ལ་སྔོན༔ མཉེན་བྱམས་
142

༄༅། །ཟབ་གཏེར་ཆོས་ཀྱི་མཛོད་ཁང་།
སེམས་ཅན་ཕན་བདེའི་སེན་མོ་ནུབ༔ རིགས་རྒྱུད་མཐོན་པོ་བྱུང་བས་སེན་མོ་མཐོ༔ ཁ་ 
ན་མ་ཐོ་མི་མངའ་སེན་མོ་ཟླུམ༔ དགེ་བའི་རྩ་བ་འཚོགས་པས་སེན་མོ་རྒྱས༔ དགེ་རྩ་རིམ་ 
གྱིས་གྲུབ་པས་སེན་མོ་སྦྱོར༔ སྐུ་གསུང་ཐུགས་ཀྱི་ཕྲིན་ལས་འཚོ་བ་ལ༔ ཤིན་ཏུ་དབེན་ 
པ་ རྩ་ནི་མི་མངོན་པ༔ ཉོན་མོངས་མདུད་པ་གྲོལ་བས་རྩ་མདུད་མེད༔ ཆོས་རྣམས་ 
མངའ་བས་ལོང་བུ་མི་མངོན་པ༔ མི་མཉམ་འགྲོལ་བ་ཞབས་ནི་མཉམ་པ་མེད༔ སེང་གེ་ 
ལྟ་བུའི་བང་གི་འགྲོས་སུ་བཞུད༔ གླང་ཆེན་ལྟ་བུར་ཆེ་བའི་འགྲོས་སུ་བཞུད༔ ངང་པའི་ 
རྒྱལ་པོ་ལྟ་བུའི་འགྲོས་སུ་བཞུད༔ མི་མཆོག་ལྟ་བུ་མཆོག་གི་སྟབས་སུ་བཞུད༔ མཐུན་ 
པའི་ལམ་བཟང་མངའ་བ་གཡས་སུ་བཞུད༔ བསྟན་ལ་མཛེས་པ་ཡིད་འོང་མཛེས་པར་ 
བཞུད༔ རྟག་ཏུ་ཐུགས་ཡོན་མི་མངའ་གཡོ་བ་བཞུད༔ ཚུལ་ཁྲིམས་རྣམས་དག་སྐུ་ནི་ཤིན་ 
ཏུ་ལེགས༔ སྡིག་པའི་ཆོས་རྣམས་སྦྱངས་པས་སྐུ་སྦྱངས་པ༔ ཆོས་རྣམས་རིམ་གྱིས་སྟོན་ 
པས་སྐུ་གཞོལ་བ༔ སྐུ་གསུང་ཐུགས་ལྡན་སྐུ་ནི་གཙང་མར་ལྡན༔ རང་བཞིན་ཐུགས་ 
འཇམ་སྐུ་ནི་ཤིན་ཏུ་འཇམ༔ རྣམ་དག་ཐུགས་མངའ་སྐུ་ནི་རྣམ་པར་དག༔ ཆོས་དང་འདུལ་ 
བ་དཔེ་བྱད་ཆེན་པོ་རྫོགས༔ ཡོན་ཏན་ཡང་དག་བཟུང་བ་སྐུ་ཆེ་མཛེས༔ སེམས་ཅན་ལ་ 
མཉམ་སྐུ་ནི་ལེགས་པར་མཉམ༔ མཆོག་ཏུ་སྟོན་པ་སྐུ་ནི་ཤིན་ཏུ་གཞོན༔ སེམས་ཅན་ 
ཐུགས་མངའ་སྐུ་ནི་ཞུམ་པ་མེད༔ མི་དགེ་རྩད་བྱང་སྐུ་ནི་ཤིན་ཏུ་རྒྱས༔ འབྱུང་བ་བཅོམ་
ཞིང་སྐུ་ནི་ཤིན་ཏུ་འཁྲིལ༔ རྟེན་ཅིང་འབྲེལ་འབྱུང་ཡན་ལག་ལེགས་པར་མཛེས༔ གཟིགས་
པ་རྣམ་དག་སྣང་བ་རབ་རིབ་མེད༔ ཚུལ་དང་ལྡན་པའི་སློབ་མ་ཤངས་ཟླུམ་པ༔ འཁོར་ 
བའི་ཉེས་པ་སྦྱངས་པས་ཕྱལ་སྦྱང་བ༔ ང་རྒྱལ་འདྲེའུ་བཅོམ་ཕྱལ་མ་ཞོམ་པ་དང་༔ ཆོས་ 
ཟད་རྣམ་པར་ལྡོག་པ་ཕྱལ་མས་འདུག༔ ཆོས་ཟབ་ཐུགས་སུ་ཆུབ་པས་ལྟེ་བ་ཟབ༔ མཐུན་
143

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པར་མངའ་བའི་ལྟེ་བ་གཡུས་སུ་འཁྱིལ༔ སློབ་མ་ཀུན་ལ་དགེ་འདུན་མངའ་མཛེས་པཿ༔ 
ཐུགས་ནི་ཤིན་གཙང་མདངས་ལྡན་ཀུན་སྤྱོད་གཙང་༔ ནག་པོའི་ཆོས་བྲལ་དཀར་པོའི་ 
འདུལ་བ་མངའ༔ སྐུ་ལ་སྨེ་བ་གནག་དང་བག་རྡུལ་མེད༔ རང་གི་བྱམས་པས་དགེ་བ་སློང༔ 
བརྙེས་པ་ཕྱག་གི་རི་མོ་སྣུམ་པ་ལ༔ ཟབ་ཅིང་བརྟན་པ་ཕྱག་གི་རི་མོ་ཟབ༔ བཟོད་པའི་ 
ཆོས་བསྟན་ཕྱག་གི་རི་མོ་རིང་༔ བསླབ་པ་གནས་ཀྱང་མི་རིང་ཧ་ཅང་རིང་༔ གཟུགས་བརྙན་ 
འཇིག་རྟེན་ཞལ་གཟུགས་སྙན་སྣང་བ༔ འཇམ་དཔལ་སྔོན་བཏང་འདུལ་བའི་ལྗགས་ 
ཀྱང་འཇམ༔ ཡོན་ཏན་ཕྲ་བའི་ཚོགས་ལྡན་ལྗགས་ཤིན་སྲབ༔ སྐྱེ་བོའི་འདོད་ཆགས་ 
ཆོས་སྟོན་ལྗགས་ཤིན་དམར༔ གླང་པོའི་སྒྲ་དང་འབྲུག་གི་སྒྲ་ལྟར་སྒྲོགསཿ གླང་པོའི་ང་ 
རོ་འབྲུག་གི་དབྱངས་ལྟར་ལྡེམ༔ སྙན་འཇམ་བདེ་བ་སྨྲ་བའི་གསུང་དང་ལྡན༔ སྲིད་པ་ 
ཀུན་སྦྱོར་ཚེམས་མཆེ་ཤིན་ཏུ་ཟླུམ༔ སྐྱེ་བོ་རྣམས་འདུལ་ཚེམས་མཆེ་རྣམས་དང་ལྡན༔ 
ཆོས་ དང་ འདུལ་ བ་ ཚེམས་ མཆེ་ ཤིན་ཏུ་དཀར༔ ཕྱོགས་མཉམ་བཞུགས་ པ་ མཆེ་ བ་ 
མཉམ་པར་ལྡེམ༔ མངོན་པར་རྟོགས་པའི་ཆོས་སྟོན་ཚེམས་མཆེ་གཞོལ༔ ཤེས་རབ་རི་ 
བོ་མཐོན་པ་ཤོངས་ལེགས་མཐོ༔ སྐྱེ་བོ་འདུལ་བ་མངའ་བའི་ཤོངས་བརྩངས་བ༔ སངས་ 
རྒྱས་ཆོས་ཀྱི་ཡངས་མངའ་སྤྱན་རིང་ལྡན༔ གཟིགས་པ་རྣམ་དག་སྤྱན་ནི་རྣམ་པར་དག༔ 
སེམས་ཅན་ཚོགས་བསགས་རྫི་མ་འཐུག་པ་དང་༔ ལྷ་དང་ལྷ་མིན་མཆོག་དམན་ཐམས་ 
ཅད་ལ༔ དཀར་ནག་དགྱེས་པའི་མངོན་པར་དགའ་བ་ལ༔ སྤྱན་ནི་དཀར་པོ་པདྨའི་ 
འདབ་ལྟར་འདུག༔ རྟག་ཏུ་ཡངས་གཟིགས་མཁས་པའི་འཛུམ་མདངས་ལྡན༔ སྐྱོན་ངན་ 
ཐམས་ཅད་མཁྱེན་པ་གཉིས་དང་ལྡན༔ དགེ་རྩ་སྐྱེ་བོ་འདུལ་བའི་སྙན་ཤལ་རིང༔ ཉོན་ 
མོངས་རྒྱུ་ལས་རྣམ་དག་སྙན་འཇམ་པ༔ སེམས་ཅན་བསམ་པ་མཉམ་པ་སྙན་དབང་
144

༄༅། །ཟབ་གཏེར་ཆོས་ཀྱི་མཛོད་ཁང༌།
ལྡན༔ ལྟ་བ་རྣམ་དག་ཐམས་ཅད་ཕས་རྒོལ་འཇོམས༔ སྨོན་ལམ་དམ་པས་དབུ་བུང་ 
གནག་པ་ལྡན༔ མཐོང་བསྒོས་བག་ལ་ཉལ་བ་དབུ་བསྟེག་པ༔ ཐུགས་འཇམ་བསྟན་པའི་ 
སྙིང་པོ་དབུ་འཇམ་པ༔ རྟག་ཏུ་མི་འཁྲུག་ཐུགས་ལྡན་དབུ་མི་འཇིགས༔ བརླངས་པའི་ 
གསུང་གྲལ་དབུ་ནི་མི་རྩུབ་པ༔ བྱང་ཆུབ་ཡན་ལག་སྤྲོལ་སྤྱི་མཐུན་དབུ་དྲི་ཞིམ༔ ཕྱག་ 
ཞབས་དཔལ་གྱི་བེའུ་བཀྲ་ཤིས་དང་༔ དགའ་འཁྱིལ་བརྒྱན་པ་དཔེ་བྱད་བརྒྱད་ཅུ་སྟེ༔
སྐབས་འདིའི་གོང་འོག་གི་ཚིག་རྣམས་མ་དཔེ་མ་དག་པ་ཡིན་ནམ་དོན་གོ་དཀའ་བར་འདུག དོགས་རྟགས་སུ་གོར་ཐིག་རེ་བརྒྱབ་ཡོད། མཆན།
གུ་རུའི་དཔེ་བྱད་མཐོང་བ་དོན་དང་ལྡན༔ བརྗོད་པར་དཀའ་བའི་ཡིད་བཞིན་ནོར་བུར་ 
བསྟོདཿ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་
བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་གུ་ 
རུ་རིན་པོ་ཆེ་ནང་ནུབ་བར་སྐབས་མི་བརྗེད་པའི་བསྟོད་པའི་ལེའུ་སྟེ་བརྒྱད་པའོ༔
གྷཀཨྰཿ༔ དེ་ནས་གཞོ་སྟོད་ཏི་སྒྲོ་མཁའ་འགྲོའི་ཚོགས་ཁང་དུ་མཁའ་འགྲོ་ 
ཡེ་ཤེས་མཚོ་རྒྱལ་གྱིས་ཇོ་མོ་སྟོང་ཕྲག་གཅིག་དང་ལྔ་བརྒྱའི་ཚོགས་དཔོན་མཛད༔ ཚོགས་
ཀྱི་མཆོད་པ་དང་བསྟོད་པ་ནར་མ་རུ་བཏང་༔ འོད་གསལ་ཀློང་ཡང་རྡོ་རྗེ་ཐེག་པའི་བཀའ་
པུསྟི་བཅུ་གསུམ་འཛམ་བུ་ཆུ་གསེར་ལྟ་བུ་མུ་ཏིག་གི་ཕྲེང་བ་ལྟ་བུ༔ ཨོ་རྒྱན་ཐེག་མཆོག་
གླིང་པའི་སྐུ་ཡི་ཆོས་སྐལ་བཀའ་བརྒྱད་ཡང་སྙིང་འདུས་པ༔ གསུང་གི་ཆོས་སྐལ་དགོངས་
འདུས་དྲག་པོ་རང་ཤར༔ ཐུགས་ཀྱི་ཆོས་སྐལ་རྩ་གསུམ་ཀློང་ཡང་སྙིང་ཐིག༔ ཡོན་ཏན་
གྱི་ཆོས་སྐལ་ཚེ་སྒྲུབ་དུག་ལྔ་རང་གྲོལ༔ ཕྲིན་ལས་ཀྱི་ཆོས་སྐལ་དྲག་པོ་རྣམ་གསུམ༔ གདུལ་ 
བྱའི་འགྲོ་དོན་གྱི་ཆོས་སྐལ་འཕགས་པ་སེམས་ཉིད་རང་གྲོལ༔ འབྲེལ་ཚད་དོན་དང་ལྡན་ 
པ་བླ་མའི་སྒྲུབ་པ་རྣམ་གསུམ༔ མ་རུང་རྒོལ་བ་འཇོམས་པའི་དྲག་པོའི་འདུལ་ཁ་བཞི༔
145

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
སེམས་ཅན་རང་རང་བློ་དང་མོས་པ་མཐུན་པའི་སྒྲུབ་ཐབས་བརྒྱ་དང་རྩ་བརྒྱད༔ གུ་རུའི་ 
མཛད་ ་པ་བསམ་གྱིས་མི་ཁྱབ་པའི་རྣམ་ཐར་བཞི་དང་ལས་ཚོགས་དུ་མ༔ བར་དོའི་འཁྲུལ་
པ་གཅོད་པའི་འགྲོ་དྲུག་གནས་འདྲེན༔ ཞི་ཁྲོ་གསང་བ་འདུས་པ་དང་བཅས་པ༔ གུ་རུ་ 
རིན་པོ་ཆེས་གསུངས་པ་ལྟར༔ མ་བུ་ཁ་སྐོང་དང་བཅས་པ་ཐུགས་གཏེར་ནམ་མཁའི་མཛོད་ 
དུ་གཏེར་དུ་སྦས༔ མ་འོངས་སྙིགས་མ་ལྔ་བདོ་བའི་དུས་སྐྱེ་འགྲོ་ཉི་ཤུ་ཁ་རལ་ལ༔ ལྷ་ 
འདྲེ་མི་གསུམ་ཐམས་ཅད་ཉོན་མོངས་འཆོལ་ཉོག་ཏུ་སྤྱོད་ནས༔ ཆོས་ཀྱི་སྙིགས་མ་ནོར་ 
ལ་བཙོང་ནས་ཆོས་དོན་བདོ༔ ཟས་ཀྱི་སྙིགས་མ་དུག་ལ་སྦྱོར་ནས་སེམས་ཅན་གྱི་སྲོག་ 
བདོ༔ ནོར་གྱི་སྙིགས་མ་སྔར་མེད་ཀྱི་ནོར་ཆ་མང་པོ་བྱུང་ནས་ནོར་བཅུད་བདོ༔ མཚོན་ 
གྱི་སྙིགས་མ་མེ་སྒྱོགས་ཏུ་རུ་ཥ་རིགས་མི་འདྲ་བ་ལྔ་བྱུང་སྟེ་ཡུལ་གྲུ་སྡེ་དཔོན་ཐམས་ཅད་
ཟས་ནོར་དོན་གཤེད་མ་རུ་བདོ༔ ཡོན་མཆོད་ཐམས་ཅད་ཀྱིས་དམག་དང་རྐུན་ཇག་གི་
ཕྱིར་དུ་བླ་མ་དཀོན་མཆོག་བོན་དུ་གྱེར་ནས་བཤད་གྲྭ་བསྒོམ་གྲྭ་ཐམས་ཅད་བདོ༔ ཕྱི་པ་
བདུད་ཀྱི་དམག་སྣ་བཅོ་བརྒྱད་འབྱུང་༔ ནང་པ་ཐམས་ཅད་བྱ་སྤུ་རླུང་གིས་གཏོར་བ་ 
བཞིན་རང་གིས་རང་བསྟན་འཕུང་༔ རང་གིས་རང་ཆོས་བརླག༔ ཡུལ་གྲུ་སྡེ་དགོན་ཐམས་ 
ཅད་འཐབ་རལ་མང་༔ འདུལ་བའི་ཁྲིམས་ཞིག༔ རང་བཟོས་ཀྱི་གྲུབ་མཐའ་རྩོད༔ ནོར་ 
སྔགས་ཀྱི་བསྒོམ་གྲྭ་བཙུགས༔ ལྟ་སྒོམ་ཟབ་མོ་རླུང་ལ་ཕྱར༔ དཀར་ནག་རྒྱ་བོད་ཀྱི་སྣ་ 
འབོལ༔ དུས་ཚོད་གཅིག་ཏུ་མ་ངེས་པའི་སྤྱོད་ལམ་བུང་བ་མེ་ཏོག་རྒྱས་པ་ལྟ་བུ་ལེགས་
ཀྱང་དོན་དུ་ཉོན་མོངས་འཁོར་བའི་འཁོར་ལོ་འཁོར་ཏེ༔ མི་ལ་ཟོང་བཙོང༔ གཡོ་ཕུག་ 
སྡིག་པ་བྱེད༔ དུས་སྙིགས་ཟེར་ཞིང་རང་གིས་རང་བཙོང་༔ ཆེ་བས་ཆེ་བསད༔ ཆུང་བ་ 
དགྲར་ལང་༔ མི་དཔོན་དང་སྡེ་ཡུལ་ཐམས་ཅད་འཐབ༔ ཁྱིམ་ཚང་དང་ཉེ་འབྲེལ་ཐམས་
146

༄༅། །ཟབ་གཏེར་ཆོས་ཀྱི་མཛོད་ཁང༌།
ཅད་ཕྱེ་རལ་དུ་གྱུར༔ བློ་གཏད་སུ་ལའང་མེད་པས་ན༔ སེམས་ཅན་ཐམས་ཅད་སྡུག་བསྔལ་ 
དུ་གྱུར་པའི་དུས་ལ་བབས་པའི་ཚེ༔ གུ་རུའི་ཐུགས་ཀྱི་སྤྲུལ་པ༔ མངའ་བདག་ཆོས་ཀྱི་ 
རྒྱལ་པོའི་སྐུ་ཡི་སྤྲུལ་པ༔ ལོ་ཆེན་ཀླུ་ཡི་དབང་པོའི་གསུང་གི་སྤྲུལ་པ༔ གནུབས་བན་ 
ནམ་མཁའི་སྙིང་པོའི་ཐུགས་ཀྱི་སྤྲུལ་པ༔ སྐུ་གཅིག་ལ་དམ་པ་གསུམ་གྱི་སྣང་ཚུལ་བསྟན་
པ༔ འཕགས་པ་རིགས་གསུམ་མགོན་པོ་མངོན་དུ་གྱུར་པ་ཨུ་རྒྱན་ཐེག་མཆོག་གླིང་པ་
དབང་པའི་སྨོན་ལམ་གཏད་རྒྱ་དང་བཅས་པའོ༔ དེ་ལྟར་གཏེར་ཞབས་རྣམས་བསྡུ་བ་ 
མཛད་པའི་མཁའ་འགྲོའི་བཀའ་ཁྱིམ་ཆེན་མོ་སྦས་རྒྱའོ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་
གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་
རིའི་རྣམ་བཤད་མཐོང་བ་དོན་ལྡན་ལས༔ གཏེར་ཞབས་རྣམས་བསྡམས་པའི་ལེའུ་སྟེ་ 
དགུ་པའོ༔བྷཐཱ༔ དེ་ནས་ལྷོ་ནུབ་སྲིན་པོའི་ཡུལ་དུ་གུ་རུ་
རིན་པོ་ཆེ་སྲིན་པོའི་རྒྱལ་པོ་རཀྴ་ཐོད་ཕྲེང་གི་ཕོ་བྲང་གི་སྒོར་སྲིན་པོའི་རྡོ་གྱད་ཆེན་པོའི་ 
སྟེང་དུ་བྱོན་ཏེ༔ ཞབས་རྗེས་ཉི་མ་རང་ཤར་སྲིན་པོ་ཆེ་བ་རྣམས་ཀྱི་ཁྲུ་གང་༔ འབྲིང་བ་ 
རྣམས་ཀྱི་འདོམ་ཕྱེད༔ ཆུང་བ་རྣམས་ཀྱི་འདོམ་གང་ཡོད་པ་འཁོར་ལོའི་རི་མོ་ཡོད་པ༔ 
ལྷ་མི་ཀུན་གྱི་མངོན་པར་གསལ་བ་མཛད༔ སྲིན་པོའི་རྡོ་རིང་སློང་བའི་ངོས་ལ་ཕྱག་རྗེས་
ཟླ་བ་གོར་འདྲ་ཞབས་རྗེས་ལྟར་སྲིན་པོ་ཆེ་འབྲིང་ཆུང་གསུམ་གྱི་ཁྲུ་འདོམ་གོང་ལྟར་བྱུང་༔ 
དེ་ནས་བུང་བས་རྩི་བཅུད་འབྱིན་པ་ལྟ་བུ༔ ཆུ་ལ་ཆུ་ཐིམ་པ་ལྟ་བུ༔ རླུང་ལ་རླུང་ཐིམ་པ་ལྟ་ 
བུ༔ མེ་ལ་མེ་ཐིམ་པ་ལྟ་བུ༔ ས་ལ་ས་ཐིམ་པ་ལྟ་བུར༔ སྲིན་པོའི་རྒྱལ་པོ་རཀྴ་ཐོད་ཕྲེང་ 
ལ་ཐིམ༔ 
གུ་རུ་པདྨ་འབྱུང་གནས་ཀྱིས་སྲིན་པོའི་རྒྱལ་པོ་མཛད་དེ༔ ཉིན་དང་པོ་ལ་སྲིན་ 
པོའི་བཙུན་མོ་ནང་འཁོར་བཅས་པ་ལ༔ བམ་པོ་དང་པོ༔ ལུང་དུ་བསྟན་པའི་སྡེ་ཚོགས་
147

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ལམ་ཆུང་ངུའི་ཆོས་འཁོར་བསྐོར་བ་ནི༔ སྲིན་པོའི་རྒྱལ་པོ་རཀྴ་ཐོད་ཕྲེང་གིས་བཙུན་མོ་ 
ནང་འཁོར་བཅས་པ་ལ་ང་རྒྱལ་པོ་ཆེན་པོའི་བཀའ་ལ་ཉོན་ཅིག༔ ལུས་མི་གཙང་བ་དྲན་
པ་ཉེ་བར་བཞག་པར་གྱིས་ཤིག༔ འཆི་བ་ཡང་སྙམ་མེད་པས་ཚོར་བ་དྲན་པ་ཉེ་བར་བཞག་ 
པ་གྱིས་ཤིག༔ སེམས་ཉོན་མོངས་པ་འཁོར་བའི་སྡུག་བསྔལ་དྲན་པ་ཉེ་བར་བཞག་པ་ 
གྱིས་ཤིག༔ ཟབ་མོའི་ཆོས་ལ་བདག་མེད་དུ་རྟོགས་པ་དྲན་པ་ཉེ་བར་བཞག་པར་ 
ཤིག༔ ཅེས་གསུངས་སོ༔ ཨེ་མ་ཧོ༔ དུས་གསུམ་མཁྱེན་པའི་སངས་རྒྱས་ཐམས་ཅད་ 
དང་༔ འགྲོ་བ་འདྲེན་པའི་ཟབ་ཞི་འཁོར་ལོའི་མགོན༔ བརྒྱུད་པ་ནུབ་མེད་འགྲོ་མགོན་ 
འཕགས་པའི་ཚོགས༔ འགྲོ་བའི་སྐྱབས་མགོན་བླ་མའི་ཚོགས་ལ་འདུད༔ དང་པོ་མི་གཙང་ 
དྲན་པ་ཉེར་གཞག་ནི༔ ངོ་བོ་དལ་བ་ཁྱད་པར་འབྱོར་པ་དང་༔ རྙེད་དཀའི་དཔེ་དང་གྲངས་ 
ཀྱི་ཁྱད་པར་བཞི༔ དལ་འབྱོར་རྙེད་དཀའ་བཅོ་བརྒྱད་འདི་ལ་བཤད༔ འདི་ཡི་གཏན་ 
བདེ་ལེགས་ཉེས་འབྱུང་འགྱུར་ནི༔ ལས་འབྲས་བསླུ་མེད་ཡིན་པ་རྒྱལ་བས་གསུངས༔ 
དལ་ཞེས་བྱ་བ་ཆོས་ཀྱི་འཁོར་ལོ་ཡིན༔ འབྱོར་ཞེས་བྱ་བ་ལྟག་ཁབ་ཡུ་བ་ཡིན༔ ནང་དུ་
བསྐོར་བ་སེམས་ཉིད་སྟེང་དུ་འགྲོ༔ རང་དོན་གཞན་དོན་འགྲུབ་པའི་ཆོས་འཁོར་ཡིན༔
ཕྱི་རུ་བསྐོར་བ་ནག་པོ་སྡིག་ལ་འཁོར༔ ཉོན་མོངས་འཁོར་བའི་རྒྱུ་རྩ་ཆོད་དུས་མེད༔ སྡུག་ 
བསྔལ་ལས་ལ་འཁྲུལ་པ་ཟད་དུས་མེད༔ རང་བྱས་རང་ལ་རྒོལ་བ་སང་དུས་མེད༔ བག་ 
ཆགས་འཁྲུལ་པའི་ཚེར་མ་དྭངས་དུས་མེད༔ རྣམ་སྨིན་འཁོར་བའི་འཁོར་ལོ་རྒྱུན་ཆད་ 
མེད༔ ངན་སོང་འཁོར་བའི་སྡུག་བསྔལ་བྱང་དུས་མེད༔ ལས་ངན་བག་ཆགས་འདམ་ 
རྫབ་བྱིང་བ་ལ༔ ནམ་ཡང་བདེ་བའི་གོ་སྐབས་མེད་པ་ཡིན༔ དོན་དེ་གོ་བར་མཛོད་གཅིག་ 
འཁོར་སློབ་རྣམས༔ མི་ཡི་ལུས་ལ་སྲིན་པོའི་མིང་འདོགས་པ༔ དལ་རྟེན་འཕུང་བྱེད་གྱུར་
148

༄༅། །ཟབ་གཏེར་ཆོས་ཀྱི་མཛོད་ཁང༌།
པའི་སྲིན་པོ་ཚོ༔ ད་རེས་ལན་གཅིག་དལ་རྟེན་ཐོབ་པ་འདི༔ སྲིན་པོ་སྲིན་མོའི་ལས་ཆ་ 
མ་ཡིན་ནོ༔ ལེགས་ན་ཐར་པའི་གྲུ་གཟིངས་ལུས་འདི་ཡིན༔ ཉེས་ན་འཁོར་བའི་གཏིང་
རྡོ་ལུས་འདི་ཡིན༔སྲིན་པོ་ཟེར་བ་ཕོ་རྒོ་མཐོན་པོ་མིན༔ དམྱལ་བའི་བུད་ཤིང་ངན་སོང་ 
གཏིང་རྡོ་ཡིན༔ དོན་དེ་གོ་བར་མཛོད་ཅིག་འཁོར་སློབ་རྣམས༔ དགེ་རྩར་འགྲོ་བའི་དོན་ 
དུ་ཡང་དག་བསྔོས༔ ས་མ་ཡཱ༔ རྒྱ་རྒྱ་རྒྱ༔
ཞེས་གསུངས་པ་དང་༔ བཙུན་མོ་འཁོར་སློབ་བཅས་པ༔ ལུས་བ་སྤུ་གཟེངས༔ 
མིག་མཆི་མ་འཁྲུགས༔ སེམས་བཟོད་མེད་ཀྱིས་ངུ་སྙིང་འདོར༔ ངེད་རྣམས་ཀྱི་རྒྱལ་པོ་ 
འདི་སྔར་དང་མི་འདྲ་བ་དབྱངས་སྙན་སྡེབ་སྦྱོར་གྱི་ལུས་སེམས་ཡི་མུག་འབྱུང་བའི་བཀའ་
ཆེམས་གནང་བ་འདི་ངོ་མཚར་ཆེ་བསམས་ནས༔ གཅིག་ནས་གཅིག་བཤད་དེ༔ སྲིན་ 
པོའི་རྒྱལ་ཁབ་ཐམས་ཅད་ལ་གྲགས་སོ༔ དེ་བཞིན་དུ་སྲིན་པོའི་རྒྱལ་ཁབ་བརྒྱ་ལ་ཞབས་ 
རྗེས་དང་ཕྱག་རྗེས་མངོན་པར་བསྟན་ནས༔ ཤར་ཕྱོགས་རྔ་ཡབ་ཛཱ་ཏི་ན་གུ་རུ་དེ་ཝ་ར་ 
ཛ་རྒྱལ་པོར་བཞུགས༔ ཤར་སྨད་ན་བུན་འཁྲིགས་པ་ན་གུ་རུ་སྨྲ་བའི་སེང་གེ་རྒྱལ་པོ་ 
བཞུགས༔ ལྷོ་ཕྱོགས་ཟངས་རལ་ཀེང་རུས་བརྩེགས་སུ་གུ་རུ་ཐོད་པའི་ཕྲེང་བ་རྒྱལ་པོར་ 
བཞུགས༔ ནུབ་སྟོད་ཤ་མཁར་ཅན་དུ་གུ་རུ་ཁྱུང་ཞོན་འབར་བ་རྒྱལ་པོར་བཞུགས༔ ནུབ་ 
སྨད་ཁྲག་མཚོ་ཁོལ་མའི་གླིང་དུ་གུ་རུ་གཏུམ་པོ་མེ་དབལ་རྒྱལ་པོར་བཞུགས༔ བྱང་ཕྱོགས་ 
རོ་ཀང་ནུབ་པའི་གླིང་དུ་གུ་རུ་ལག་ན་རྡོ་རྗེ་རྒྱལ་པོར་བཞུགས༔ ཤར་ལྷོ་འབར་བའི་གླིང་དུ་ 
གུ་རུ་ཟིལ་གནོན་མེ་འབར་རྒྱལ་པོར་བཞུགས༔ ལྷོ་ནུབ་རཀྵ་འཁྲུགས་པའི་གླིང་དུ་གུ་ 
རུ་རཀྴ་ཐོད་ཕྲེང་རྒྱལ་པོར་བཞུགས༔ ནུབ་བྱང་རླུང་ནག་འཁྲུགས་པའི་གླིང་དུ་གུ་རུ་སེང་ 
གེ་སྒྲ་སྒྲོགས་རྒྱལ་པོར་བཞུགས༔ བྱང་ཤར་མུན་པ་འཁྲུགས་པའི་གླིང་དུ་གུ་རུ་གཙུག་
149

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ན་མེ་འབར་རྒྱལ་པོར་བཞུགས་ཏེ༔ རྒྱལ་ཁབ་བརྒྱད་པོ་དབུས་ཀྱི་གཙོ་བོ་ལྟར་ཆོས་འཁོར་ 
བསྐོར༔ རྒྱལ་ཁབ་གཞན་རྣམས་རང་རང་སོ་སོའི་བཙུན་མོ་བློན་པོ་སྡེ་དང་བཅས་གྲོལ་ 
བའི་དེ་བཞིན་དུ་ངེད་རང་སྔར་དང་མི་འདྲ་རྒྱལ་པོ་རྣམས་ཀྱིས་ཆོས་འཁོར་བསྐོར་བར་ 
འདུག་ཟེར་བ་གྲགས་སོ༔ ས་མ་ཡཱ༔ རྒྱ་རྒྱ་རྒྱ༔ གཉིས་པ་འཆི་བ་ཡོང་སྙམ་མེད་པ་མཛད་ 
པ་དྲན་པ་ཉེ་བར་གཞག་པ་ལ༔ ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོཿ༔ ཕྱི་ནང་སྣོད་བཅུད་མི་ 
རྟག་མེ་ཆུས་འཇིག༔ སྐྱེས་བུ་རྣམས་དང་སྐྱེ་རྒུའི་བདག་པོ་དང་༔ དཔེ་དོན་སྣ་ཚོགས་འཆི་ 
རྐྱེན་ངེས་མེད་སོགས༔ འདུན་པ་དྲག་པོ་བསམས་ཏེ་མི་རྟག་བདུན༔ ནམ་ཡང་མི་བརྗེད་ 
སེམས་ལ་དམ་བཅའ་ཟུང་༔ སྲིན་པོའི་ཟ་བའི་ལས་ཆ་མ་ཡིན་དེ༔ རང་ལ་ལེན་རྒོལ་ཕ་ 
རོལ་སྡུག་བསྔལ་ལོ༔ མི་རུང་རྫུ་འཕྲུལ་སྣ་ཚོགས་འགྱེད་པ་ལ༔ སེམས་ནི་འཁྲུལ་པའི་ 
དབང་བྱས་རང་འཕུང་འགྱུར༔ ས་མ་ཡཱ༔ རྒྱ་རྒྱ་རྒྱ༔ སེམས་ཉོན་མོངས་པ་འཁོར་བའི་ 
སྡུག་བསྔལ་དྲན་པ་ཉེ་བར་གཞག་པ་ལ༔ ཨེ་མ་ཧོ༔ སྤྱིར་ན་འཁོར་བའི་ཉེས་དམིགས་ 
སྡུག་བསྔལ་དང་༔ བྱེ་བྲག་རིགས་དྲུག་སོ་སོའི་སྡུག་བསྔལ་བ༔ རྟེན་འབྲེལ་བཅུ་གཉིས་ 
འཁོར་བའི་སྡུག་བསྔལ་ལ༔ མ་རིག་སྲིད་པ་ལེན་པ་སྲིད་པ་དང་༔ ཚོར་བ་འདུ་ཤེས་ 
འདུ་བྱེད་སྐྱེ་མཆེད་དྲུག༔ རེག་པ་སྐྱེ་རྒ་ན་འཆིའི་སྡུག་བསྔལ་དང་༔ ཉོན་མོངས་འཁོར་ 
བར་འཁྱམ་པ་ཟད་མཐའ་མེད༔ ཡང་སོས་ཐིག་ནག་བསྡུས་འཇོམས་ངུ་འབོད་གཉིས༔ 
གསལ་ཤིང་རྩེར་སྐྱོན་ཚ་བ་རབ་ཏུ་ཚ༔ མནར་མེད་གནས་ཏེ་ཚ་དམྱལ་བརྒྱད་དུ་འཁྱམས༔ 
ཆུ་བུར་ཅན་དང་ཆུ་བུར་ལྷག་པར་རྡོལ༔ པདྨ་ལྟར་འགས་པདྨ་ཆེ་ལྟར་འགས༔ ཨུཏྤལ་ 
ལྟར་འགས་ཨུཏྤལ་ཆེ་ལྟར་གས༔ གྲང་དམྱལ་བརྒྱད་ཀྱི་སྡུག་བསྔལ་གནག་པ་དཀའ༔ 
སྨྲེ་སྔགས་འདོན་དང་སོ་ཐམ་ལྤགས་པ་འགས༔ རོ་མྱགས་འདམ་དང་སྤུ་གྲི་འབར་བའི་
150

༄༅། །ཟབ་གཏེར་ཆོས་ཀྱི་མཛོད་ཁང་།
ཐང་༔ མེ་ཡི་འོབས་དང་རལ་གྲིའི་ནགས་ཚལ་དང་༔ ལྕགས་ཀྱི་ཤལ་མ་རི་ཡི་སྡོང་པོ་ 
དང་༔ ཕྱོགས་བཞི་མཚམས་བརྒྱད་བཞི་བཞི་བཅུ་དྲུག་གནས༔ ཉེ་འཁོར་གནས་པ་གནག་
པར་དཀའ་བའོ༔ སྒོ་དང་ཀ་བ་ཐབ་དང་ཐག་པ་དང་༔ ཁྲུ་མ་ཕྱགས་དར་རྡོ་ལ་འཐིམ་པ་ 
དང་༔ ཆུ་ཚན་ཚོས་དང་མེ་ཡིས་སྲེག་པ་སོགས༔ དམྱལ་བ་ཉི་ཚེའི་སྡུག་བསྔལ་བསམ་
མི་ཁྱབ༔ཕྱི་སྒྲིབ་ནང་སྒྲིབ་སྒོས་ཁུར་སྒྲིབ་པ་ཅན༔ མཁའ་ལ་རྒྱུ་བའི་ཡི་དྭགས་ལ་སོགས་ 
པཿ༔ བཟའ་བཏུང་ལོངས་སྤྱོད་མིང་ཡང་མི་གྲགས་པ༔ བཙལ་ཡང་མི་རྙེད་སྡུག་བསྔལ་ 
ཤིན་ཏུ་ཆེ༔ སྐྱེས་བུས་འཇིགས་དང་གནད་གཅོད་དྲག་པོ་མང་༔ སྡུག་བསྔལ་གཏིང་རིང་ 
ལས་ལ་ཟད་མཐའ་མེད༔ བཀོལ་སྤྱོད་ཞིང་ལ་གནས་པའི་དུད་འགྲོ་དང་༔ བདག་ཏུ་ 
བཟུང་དང་མ་བཟུང་ཁ་འཐོར་བ༔ གླེན་ལྐུགས་སྡུག་བསྔལ་གནག་པར་དཀའ་བ་ཡིན༔ 
འཐབ་རྩོད་ལྷ་མིན་ཚེ་སྟོབས་གདུག་པ་ཀླུ༔ གསོད་བྱེད་རྩུབ་འགྱུར་སྐར་ཕྲེང་མགུལ་ 
ཕྲེང་དང་༔ ལྷ་མིན་འཐབ་རྩོད་གནག་པར་དཀའ་བ་ཡིན༔ ཡོལ་གོལ་འབྲིན་དང་པདྨའི་ 
ཕྲེང་བ་ཅན༔ སྦྲང་ཆང་བཏུང་མྱོས་རྒྱལ་ཆེན་རིགས་བཞི་དང་༔ སུམ་ཅུ་རྩ་གསུམ་དགའ་ 
ལྡན་འཐབ་བྲལ་དང་༔ འཕྲུལ་དགའ་དང་ནི་གཞན་འཕྲུལ་དབང་བྱེད་དང་༔ འདོད་པ་ 
ཁམས་ཀྱི་ལྷ་རིགས་ཤིན་ཏུ་འོ༔ ཚངས་རིས་ཉེ་འཕེན་སྐུ་འཁོར་སྣང་བའི་ལྷ༔ འོད་སྣང་ 
ཚད་མེད་ཀུན་སྣང་དགེ་བའི་ཞིང་༔ ཆུང་དགེ་ཚད་མེད་དགེ་དང་ཚད་མེད་ཆེ༔ འབྲས་བུ་ 
ཆེ་དང་མི་ཆེ་མི་གདུང་བའི༔ གྱ་ནོམ་མཐོན་པོ་འོག་མིན་ཞིང་ལ་སོགས༔ གཟུགས་ཀྱི་ 
ཁམས་ལ་གནས་རིགས་བཅུ་བདུན་ནོ༔ ནམ་མཁའ་མཐའ་ཡས་རྣམ་ཤེས་མཐའ་ཡས་ 
དང་༔ ཅུང་ཟད་མེད་དང་འདུ་ཤེས་མེད་པ་སོགས༔ སྐྱེ་མཆེད་མུ་བཞི་ཕོ་ལྟུང་སྡུག་བསྔལ་ 
ལ༔ བཏང་སྙོམ་ལེ་ལོས་གཡེངས་དང་འདོད་ཡོན་གྱིས༔ འཁྲུལ་པའི་རྣམ་རྟོག་བསམ་
151

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གྱིས་མི་ཁྱབ་བོ༔ སྒོང་སྐྱེས་མངལ་སྐྱེས་དྲོད་སྐྱེས་བརྫུས་སྐྱེས་དང་༔ མི་ཡི་རིགས་ལ་གདུག་ 
པའི་གནས་རིགས་བརྒྱད༔ རྒྱལ་པོ་ཀླུ་དང་གཤིན་རྗེ་སྲིན་པོའི་རིགས༔ བཙན་དང་ཐེའུ་ 
རང་བདུད་དང་མ་མོ་སོགས༔ གསོད་གཅོད་སྡིག་སྤྱོད་ལས་ལ་ཡིད་རང་བའི༔ མི་མ་ཡིན་ 
ཞེས་འདྲེ་ཡི་ལུས་གྱུར་པ༔ ཤི་འདྲེ་འཁྱམ་པོ་འབྱུང་པོ་མང་པོའི་ལུས༔ རབ་རིན་དགོས་ 
དང་སྟོབས་རྩལ་ནུས་མཐུ་ཅན༔ ཆེ་ཐོབ་དྲག་ཞན་མང་པོའི་ལུས་གྱུར་ནས༔ སྲིན་པོ་ཞེས་ 
པ་དེ་རྣམས་སྡང་བ་ཡིན༔ དེ་ལ་ཡོན་ཏན་མེད་པ་རྒྱལ་བས་གསུངས༔ སེམས་ཅན་སྲོག་ 
གཅོད་གཞན་ལ་ཡ་མཚན་མེད༔ ནག་པོ་སྡིག་པའི་མཐའ་ཅན་གྱུར་པ་ལ༔ དཔའ་ངར་ 
ནུས་མཐུ་བསྟན་པ་དེ་ག་རུང་༔ སྲིན་པོ་སྲིན་མོའི་མིང་དེ་དེ་རིང་བོར༔ ལྷོ་ནུབ་རྔ་ཡབ་ 
གླིང་གི་ཆོས་གྲྭལ་ཞུགས༔ དཔའ་བོ་མཁའ་འགྲོའི་ཚོགས་གྲལ་དེ་རིང་འགྲིམ༔ དཀར་ 
པོ་དགེ་བའི་ལས་ལ་དེ་རིང་བརྩོན༔ རྒྱལ་པོ་ང་ཡི་བཀའ་ལ་ཡིད་ཆེས་སྤྱོདཿ༔ ཡིད་མི་ཆེས་ 
པའི་སྲིན་པོ་སུ་ཡོད་ཀྱང་༔ ཕོ་བསད་མོ་སྦྱོར་གཟུགས་ནི་དྲག་པོས་བསྒྲལ༔ ས་མ་ཡཱ༔
རྒྱ རྒྱ རྒྱ༔
བཞི་བ་ཟབ་མོའི་ཆོས་ལ་བདག་མེད་དུ་རྟོགས་པ་དྲན་པ་ཉེ་བར་གཞག་པ་ལ༔ ཨེ་མ་
ཧོ༔ སྤང་བྱ་མི་དགེ་བསྒྲུབ་བྱ་དགེ་བའི་ལས༔ ཐམས་ཅད་ལས་ཀྱི་རང་བཞིན་ལས་རྒྱུ་ 
འབྲས༔ ལུས་ཀྱི་སྒོ་ནས་ཉོན་མོངས་སྲོག་གཅོད་དང་༔ མ་བྱིན་ལེན་དང་མི་ཚངས་སྤྱོད་ 
པ་གསུམ༔ ངག་གི་སྒོ་ནས་ཉོན་མོངས་རྫུན་སྨྲ་བ༔ ཕྲ་མ་དང་ནི་ཚིག་རྩུབ་ངག་འཁྱལ་ 
བཞི༔ ཡིད་ཀྱི་སྒོ་ནས་ཉོན་མོངས་བརྣབས་སེམས་དང་༔ གནོད་སེམས་ལོག་ལྟ་ངན་པ་ 
སྤངས་པ་དགོས༔ མི་དགེ་བཅུ་ལ་སྤང་བྱ་མེད་པ་ན༔ སྡིག་ལྟོ་ཆེ་བའི་སྲིན་པོའི་ལུས་སུ་ 
གྱུརཿ སེམས་ཅན་སྐྱབས་བསྲུང་སྦྱིན་གཏོང་ཚུལ་ཁྲིམས་གསུམ༔ ལུས་ཀྱི་སྒོ་ནས་དགེ་
152

༄༅། །ཟབ་གཏེར་ཆོས་ཀྱི་མཛོད་ཁང་།
བ་གསུམ་པོ་སྒྲུབས༔ དྲང་སྨྲ་འཁོན་སྡུམ་ཞི་དུལ་ཆོས་ལ་སྤྱོད༔ ངག་གི་སྒོ་ནས་དགེ་བ་ 
བསྒྲུབ༔ ཕན་སེམས་ཆེ་དང་གཏོང་ཕོད་ཆེ་བ་དང༔ སྒྱུ་མའི་རོལ་པ་ཡང་དག་ལྟ་བ་སྤྱོད༔ 
ཡིད་ཀྱི་སྒོ་ནས་དགེ་བ་གསུམ་པོ་བསྒྲུབ༔ སངས་རྒྱས་རྗེས་འཇུག་མི་ལུས་དོན་དང་ལྡན༔ 
ཤན་པ་སྲིན་པོའི་སྤྱོད་པ་སྤང་དགོས་སོ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་ 
གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་ 
མཐོང་བ་དོན་ལྡན་གྱི་ལུང་དུ་བསྟན་པའི་ལེའུ་སྲིན་པོའི་ཁམས་ལ་ཆོས་འཁོར་བསྐོར་
བའི་ལེའུ་སྟེ་བཅུ་པའོ༔བྷཐཱ༔ཉིན་གཉིས་པ་བམ་པོ་གཉིས་ 
པ༔ ཚིགས་སུ་བཅད་པའི་སྡེ་ཚོགས་ལམ་འབྲིང་གི་ཆོས་འཁོར་སྐོར་བ་ནི༔ སྡིག་ཏོ་མི་ 
དགེ་བའི་ཆོས་རྣམས་མི་སྐྱེ་བ་སྤང་དགོས༔ ཆོས་ལ་མོས་པ་སྡིག་པ་སྐྱེས་པ་རྣམས་རྒྱུན་ 
གཅོད་པ༔ ཤིན་ཏུ་རྒྱས་པ་དགེ་བའི་ཆོས་རྣམས་སྐྱེས་པར་བྱེད་པ༔ ཡང་དག་པ་དགེ་ 
བའི་ཆོས་སྐྱེས་པ་རྣམས་གོང་ནས་གོང་དུ་འཕེལ་བར་བྱེད་པ་ཡང་དག་པའི་སྤོང་བ་བཞི༔ 
ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོཿ སྡུག་བསྔལ་འབྱུང་དང་འགོག་དང་ལམ་བཞི་ལྡན༔ བདེན་ 
པ་རྣམ་པ་བཞི་ཡི་བཀའ་སྡོམ་ནི༔ མ་རིག་གནོང་བ་འཁྱམ་པའི་སྡུག་བསྔལ་ལ༔ བསམ་ 
གྱིས་མི་ཁྱབ་གཅིག་རྗེས་གཉིས་འབྱུང་མང་༔ དེ་ལ་དགོངས་པའི་སེམས་བྱུང་དགོས་པ་ 
ཡིན༔ ལས་འབྲས་བསླུ་མེད་བསམས་ནས་ལམ་སྣ་བཟུང་༔ སྡིག་ཏོ་མི་དགེ་སྤངས་ནས་ 
ལམ་ལེགས་པ༔ བླ་མ་དཀོན་མཆོག་གསུམ་ལ་སྐྱབས་སུ་འགྲོ༔ མ་གྱུར་སེམས་ཅན་ 
འདྲེན་པའི་སྐྱབས་མགོན་ཚོལ༔ སྐྱབས་འགྲོའི་དབྱེ་བ་སྐྱབས་སུ་འགྲོ་ཚུལ་དང་༔ ཕན་ 
ཡོན་བསླབ་བྱ་དག་ཞིང་གསལ་འདེབས་དང་༔ ཆོས་ལ་མོས་པ་སྡིག་པ་རྒྱུན་གཅོད་ ་པ༔ 
དམན་པ་འཁོར་བའི་ལམ་ལས་ལྡོག་པའི་ཕྱིར༔ དང་པོ་བྱང་ཆུབ་མཆོག་ཏུ་སེམས་བསྐྱེད་
153

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ནས༔ བར་དུ་ཚད་མེད་བཞི་ལ་བློ་སྦྱང་དགོས༔ ཕ་རོལ་ཕྱིན་པ་དྲུག་གི་རྗེས་བསྐྱངས་ཏེ༔ 
བྱང་ཆུབ་སྙིང་པོ་མ་ཐོབ་བར་དུ་བསྒྲུབ༔ ཤིན་ཏུ་རྒྱས་པ་ཆོས་རྣམས་སྐྱེས་པའི་ཕྱིར༔ 
རིགས་བདག་བླ་མ་སྤྱི་གཙུག་རྟེན་གྱི་སྟོབས༔ མི་དགེ་བཅུ་བཤགས་ཉེས་པ་སུན་འབྱིན་ 
སྟོབས༔ ཉེས་ཚོགས་ཡོངས་སྡོམ་ཉེས་སྐྱོན་སྡོམ་པའི་སྟོབས༔ དེ་ལྟར་རྟག་ཏུ་ཀུན་སྤྱོད་ 
སོར་ཆུད་སྟོབས༔ དབང་བཞི་ལེན་དང་དགེ་རྩ་མཐའ་རྒྱས་དགོས༔ ཡང་དག་དགེ་བ་ 
གོང་ནས་གོང་དུ་འཕེལ༔ ཚོགས་གཉིས་གསོག་པའི་རིན་ཆེན་མཎྜལ་འབུལ༔ ཚོགས་ 
གཉིས་གསལ་འདེབས་བསྒྲུབ་པའི་མཎྜལ་དང་༔ འབུལ་བའི་མཎྜལ་སྣ་ཚོགས་ཡིད་འོང་ 
བཀོད༔ གླིང་བཞི་འཁོར་ཡུག་ལྕགས་རི་མུ་ཁྱུད་སོགས༔ སྟོང་གསུམ་བློ་ཡི་བཀོད་པ་ 
མཆོད་པའི་སྤྲིན༔ ཀུན་ཏུ་བཟང་པོའི་སྤྲུལ་པ་དངོས་འབྱོར་དང་༔ ཡིད་ཀྱི་སྤྲུལ་པ་བསམ་ 
གྱིས་མི་ཁྱབ་པ༔ ཞིང་དང་དེར་བཞུགས་རྒྱལ་བ་སྲས་བཅས་མཆོད༔ དགེ་ཚོགས་བསགས་ 
དང་བསག་བྱ་ཅི་མཆིས་པཿ༔ སྐུ་གསུམ་རྣམ་དག་སྤྲུལ་པའི་ཞིང་ལ་འབུལ༔ རྣམ་འདྲེན་ 
དམ་པ་སེམས་ཅན་སྒྲིབ་སྦྱོང་བསྔོ༔ དེ་སྟེང་ལུས་སྲོག་ཕངས་མེད་སྦྱིན་པ་བཏང་༔ གདོས་ 
བཅས་སྒྱུ་མའི་འཁྲུལ་པའི་རྫུན་ཁང་རྟིབས༔ ལྷ་འདྲེ་གཉིས་འཛིན་ཆགས་སྡང་དབྱིངས་ 
སུ་བསད༔ ལྟ་སྒོམ་སྤྱོད་པ་རང་དབང་ཞིང་དུ་འདྲེན༔ ལྷ་འདྲེ་གཟན་བསྒྱུར་ཕུང་པོའི་ 
མཆོད་སྦྱིན་བྱ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་ 
བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་སྲིན་ 
པོ་རྣམས་ལ་ཚིགས་སུ་བཅད་པའི་སྡེའི་ཚོགས་ལམ་འབྲིང་གི་ཆོས་འཁོར་བསྐོར་བའི་ལེའུ་ 
སྟེ་བཅུ་གཅིག་པའོ༔ བྷགཡཱཿ༔ ཉིན་གསུམ་པ་བམ་པོ་གསུམ་ 
པཿ༔ སྲིན་པོ་རྣམས་ལ་དབྱངས་ཀྱིས་བསྙད་པའི་སྡེའི་ཚོགས་ལམ་འབྲིང་གི་ཆོས་འཁོར་
154

༄༅། །ཟབ་གཏེར་ཆོས་ཀྱི་མཛོད་ཁང༌།
བསྐོར་བ་ནི༔ ཞིང་རྣམ་པར་དག་པར་རྫུ་འཕྲུལ་གྱི་རྐང་པ༔ བླ་མ་ལ་གསོལ་འདེབས་ 
མོས་གུས་ནར་མ་རུ་བཏང་བ་རྫུ་འཕྲུལ་གྱི་རྐང་པ༔ བྱིན་རླབས་མྱུར་དུ་སྨིན་པ་བླ་མའི་
གནས་གསུམ་ལས་དབང་བཞི་དངོས་གྲུབ་ཞུ་བ་རྫུ་འཕྲུལ་གྱི་རྐང་པ༔བླ་མ་འོད་དུ་ཞུ་
ནས་བླ་མའི་ཐུགས་དང་སེམས་དབྱེར་མེད་བསྲེ་བ་སེམས་ཏིང་ངེ་འཛིན༔ རྫུ་འཕྲུལ་གྱི་
རྐང་པ་སྟེ་རྫུ་འཕྲུལ་གྱི་རྐང་པ་བཞི་དང་ལྡན་པ་དགོས༔ ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོཿ
དག་པའི་ཞིང་ཁམས་ཡིད་ལ་དྲན་པའི་ཕྱིར༔ ཕུང་པོ་ལྔ་ཡི་རྟེན་འབྲེལ་བསྒྲིགས་པ་ཡི༔
གཟུགས་སྣང་རོལ་པ་རྣམ་པར་སྣང་མཛད་ཡིན༔ ཚོར་ཕུང་ངོ་བོ་རིན་ཆེན་འབྱུང་ལྡན་དང་༔
འདུ་ཤེས་དག་པ་སངས་རྒྱས་སྣང་མཐའ་ཡས༔ འདུ་བྱེད་གྱུར་པ་སངས་རྒྱས་དོན་ཡོད་ 
གྲུབ༔ རྣམ་པར་ཤེས་པ་རྡོ་རྗེ་སེམས་དཔའ་ཡིན༔ ས་དང་ཤ་གཉིས་དག་པ་སངས་རྒྱས་ 
སྤྱན༔ ཆུ་དང་ཁྲག་གཉིས་དག་པ་མཱ་མ་ཀི༔ མེ་དང་དྲོད་གཉིས་དག་པ་ན་བཟའ་དཀརཿ༔ 
རླུང་དང་དབུགས་གཉིས་དག་པ་དམ་ཚིག་སྒྲོལ༔ ནམ་མཁའ་རྣམ་ཤེས་དག་པ་དབྱིངས་ 
ཕྱུག་མ༔ སྣོད་བཅུད་ཐམས་ཅད་དེ་ལས་མ་བྱུང་མེད༔ སྐྱེ་འགྲོ་དབུགས་ལས་རྒྱུ་བའི་ 
མཆོག་དམན་རྣམས༔ ཆེ་ཕྲ་ཆུང་གསུམ་ཐམས་ཅད་དེ་ལས་གྲུབ༔ འབྱུང་བས་བསྡུས་ 
པའི་སེམས་ཅན་ཐམས་ཅད་ཀྱང་༔ དག་དང་མ་དག་རྟེན་འབྲེལ་བཅུ་གཉིས་འཕྲུལ༔ མིང་ 
གཟུགས་འཁྲུལ་པས་འཁོར་བའི་འདམ་དུ་ཚུད༔ ལུགས་འབྱུང་ལུགས་ལྡོག་སྡུག་བསྔལ་ 
ཟད་མཐའ་མེད༔ ཕྱི་པ་དང་ནི་ནང་པ་གཉིས་སུ་བྱུང་༔ མི་དང་སྲིན་པོ་ཟེར་བའི་གྲུབ་ 
མཐའ་དེད༔ རང་གི་རང་བསླུས་དག་སྣང་ཆུང་བས་སྐྱོན༔ མིང་གཟུགས་གཉིས་ཀྱི་འཁྲུལ་ 
པ་ངོ་མ་ཤེས༔ སྡུག་བསྔལ་འཁོར་བའི་འདམ་ཚུད་ཉོན་མོངས་རགས༔ ཉོན་མོངས་འཆོལ་ 
རྙོག་རང་ངོ་མ་ཤེས་པས༔ འཁོར་འདས་གཉིས་ཀྱི་སྲིད་པ་དེ་ལས་བྱུང་༔ ལྷ་འདྲེ་གཉིས་
155

།དཔལ་རིའི་སྨོན་ལམ་རྩ་འགྲེལ་གྱི་སྐོར།
ཀྱི་ཆགས་སྡང་དེ་ལས་འཁྲུལ༔ ད་ནི་འཁྲུལ་པ་འདི་ལ་བག་ཟོན་དགོས༔ ཐུགས་རྗེ་བྱིན་ 
རླབས་མྱུར་བའི་རྫུ་འཕྲུལ་ཅན༔ རང་ངོ་སྟོན་པའི་བླ་མ་སྤྲུལ་པའི་སྐུ༔ སྔོན་བྱོན་སངས་ 
རྒྱས་རྣམས་ཀྱི་སྤྲུལ་པ་ཡིན༔ ད་ལྟའི་སངས་རྒྱས་རྣམས་ཀྱི་རྒྱལ་ཚབ་མཆོག༔ མ་འོངས་ 
སངས་རྒྱས་རྣམས་ཀྱི་འབྱུང་ཁུངས་ཡིན༔སངས་རྒྱས་ཀུན་འདུས་དྲིན་ཆེན་བླ་མ་ཡིན༔
དམ་ཆོས་ཟབ་ཞི་འགྲོ་བའི་དབུགས་དབྱུང་མཛད༔ དགེ་འདུན་འདུས་པའི་གཙུག་རྒྱན་ 
ཐུགས་དམ་པ༔ བྱིན་རླབས་མྱུར་མགྱོགས་བླ་མ་རིན་པོ་ཆེ༔ གསུང་གི་གདངས་ལ་ཡི་ 
དམ་ཐམས་ཅད་འདུས༔ སངས་རྒྱས་ཀུན་འདུས་དྲིན་ཆེན་བླ་མ་ཡིན༔ ཐུགས་ནི་མཁའ་ 
འགྲོ་ནམ་མཁའི་མཐའ་དང་མཉམ༔ སྐུ་ཡི་སྤྲུལ་པ་གདུལ་བྱའི་སྣང་ངོ་རུ༔ ལོངས་སྤྱོད་ 
རྫོགས་སྐུས་འགྲོ་བ་དབུགས་དབྱུང་མཛད༔ སྐྱེ་མེད་ལྟ་བས་རིག་པ་རང་ངོ་སྤྲོད༔ མཁྱེན་ 
རབ་ཐུགས་རྗེའི་སྐུར་ནི་འོད་ཟེར་འབར༔ བརྩེ་བའི་གསུང་གིས་ཐུགས་རྗེའི་འགྲོ་བ་ 
འདུལ༔ ནུས་མཐུ་ཐོགས་མེད་མ་རུང་རྒོལ་བ་འཇོམས༔ ལྷ་སྐུ་གསུང་ཆོས་མཐུ་སྟོབས་ 
ནུས་ཀུན༔ བླ་མ་མ་གཏོགས་གཞན་ལ་རེ་ས་མེད༔ བླ་མའི་གདུལ་བྱའི་ཞིང་དུ་གྱུར་པ་ 
རྣམས༔ དཔའ་བོ་མཁའ་འགྲོ་མ་གཏོགས་གཞན་དག་མེད༔ ཕྱི་སྣོད་རི་བྲག་ཁང་ཁྱིམ་ 
ཡོ་བྱད་རྣམས༔ དག་པའི་གཞལ་ཡས་མ་གཏོག་གནས་རྟེན་མེད༔ རང་རང་ངོས་སྐལ་ 
སྤྱོད་པ་འཁྲུལ་པ་ཡིན༔ དག་སྣང་སྤྱོད་ཅིག་སྲིན་པོ་སྲིན་མོ་རྣམས༔
ཨེ་མ་ཧོཿ༔ བླ་མའི་གསོལ་འདེབས་མ་ལུས་ནར་མ་དང་༔ ཁ་ཙམ་ཚིག་ཙམ་མ་ཡིན་ 
འཁྲུལ་པ་བཅོམ༔ སྙིང་ཁུང་རུས་པའི་གཏིང་ནས་གསོལ་བ་ཐོབས༔ ཕུར་ཚུགས་དགོས་ 
པ་དངོས་གྲུབ་རྩ་བ་ཡིན༔ གསོལ་འདེབས་མ་གཏོགས་བླ་བསྒྲུབ་བྱ་རྒྱུ་མེད༔ བླ་མར་ 
མོས་གུས་མེད་ན་དངོས་གྲུབ་ཟད༔ བྱིན་རླབས་མྱུར་འཇུག་བླ་མ་ཁོ་ན་ཡིན༔ བླ་མའི་
156

༄༅། །ཟབ་གཏེར་ཆོས་ཀྱི་མཛོད་ཁང༌།
གསོལ་འདེབས་རྣམས་ལ་བརྩོན་འགྲུས་གྱིས༔ མོས་གུས་ནར་མ་ཁ་གཏིང་མེད་པར་གྱིས༔ 
བཏང་གཞག་མེད་པའི་ཞེ་རུས་ཚུགས་པར་གྱིས༔ སྣང་སྲིད་བླ་མའི་རོལ་པ་མ་ཤར་བར༔ 
བླ་མའི་གསོལ་འདེབས་སྙིང་པོ་དག་ལ་སྒྲུབས༔ ཨེ་མ་ཧོ༔ དངོས་གྲུབ་གྲུབ་རྟགས་ཉེ་ 
བའི་སྤྱོད་པ་ནི༔ བླ་མའི་སྐུ་གསུང་ཐུགས་ལ་དངོས་གྲུབ་ཞུས༔ དངོས་གྲུབ་རྩ་བ་བླ་མའི་ 
དམ་ཚིག་ཡིན༔ དམ་ཚིག་མ་བསྲུངས་དངོས་གྲུབ་འབྱུང་མི་ནུས༔ དངོས་གྲུབ་སྩོལ་དང་ 
སྩོལ་བར་མི་དམིགས་ཀྱང་༔ བག་ཆགས་དག་པས་སྒོ་གསུམ་སྒྲིབ་སྦྱང་དགོས༔ ལུས་ངག་ 
སྒྲིབ་སྦྱོང་བྱི་དོར་མ་བྱས་ན༔ མེ་ལོང་གཡའ་ཡིས་གོས་བཞིན་སེམས་རྨོངས་པ༔ སེམས་ 
རྨོངས་ཀུན་སྤྱོད་རྩུབ་ནས་ལོག་ལམ་འཁྱམ༔ དལ་རྟེན་བྱུར་པོ་ཆེར་གྱུར་མ་ཚོར་རམ 
ཉོན་མོངས་སྤོས་རྒྱའི་རི་མོ་འཁྱ་འཁྱུག་ལ༔ ཐོག་མར་ལེགས་ཀྱང་མཐའ་ལ་སྡུག་པ་ཡིན༔
དོན་དེ་གོ་བར་གྱིས་ཤིག་འཁོར་སློབ་རྣམས༔ དབང་བཞི་སྤྱོད་པ་སྒོ་གསུམ་སྨིན་པ་ཡིན༔ 
མི་དགེ་བཅུ་སྤངས་དགེ་བ་བཅུ་པོ་བླང་༔ བླང་དོར་བརྟེན་པའི་བུམ་དབང་གསང་དབང་ 
དང་༔ ཐུགས་དབང་ཚིག་དབང་དགའ་བཞིའི་དངོས་གྲུབ་བླང་༔ མེ་ལོང་གཡའ་དག་ 
གཟུགས་བརྙན་འཆར་བ་བཞིན༔ འཁོར་འདས་ལྟག་རྒྱབ་ལག་པའི་མདུན་རྒྱབ་བཞིན༔ 
བླང་དོར་ཞིབ་མོ་སེམས་ལ་གོ་བ་འབྱུང་༔ བླ་མའི་བྱིན་རླབས་མྱུར་དུ་སྨིན་པ་ཡིན༔ ཨེ་ 
མ་ཧོ༔ དྲིན་ཆེན་བླ་མ་ཡེ་ཤེས་འོད་ཀྱི་ལུས༔ སེམས་དང་སེམས་བྱུང་བསྟན་པའི་བདག་ 
པོ་ཡིན༔ སེམས་མཛུབ་ཚུགས་པར་སྡོམ་པ་གཅིག་ལས་མེད༔ བླ་མའི་ཐུགས་དང་རང་ 
སེམས་སྟོང་པ་ཉིད༔ གོ་བརྡ་མ་འགགས་རོལ་པ་བསྐྱེད་རྒྱུ་མེད༔ བླ་མ་འོད་ཞུ་རང་ཐིམ་ 
དབྱེར་མེད་བསྒོམ༔ བསྒོམ་པས་སྒོམ་བསྒྲུབ་བྲལ་བའི་བླ་མ་ཡིན༔ རྩོལ་བས་རྩོལ་རྒྱུ་ 
མེད་པ་རང་སེམས་ཡིན༔ ལྟ་བས་བལྟ་རྒྱུ་མེད་པའི་སྟོང་པ་ཉིད༔ སྤྱོད་པས་སྤྱོད་རྒྱུ་མེད་
157

།དཔལ་རིའི་སྨོན་ལམ་རྩ་འགྲེལ་གྱི་སྐོར།
པས་འདུས་མ་བྱས༔ འབྲས་བུ་རེ་དོགས་མེད་པའི་སངས་རྒྱས་ཡིན༔ རིག་པ་སངས་རྒྱས་ 
སྐྱོངས་ཤིག་སྲིན་པོ་འཁོར་སློབ་རྣམས༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་ 
གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་ 
མཐོང་བ་དོན་ལྡན་གྱི་སྲིན་པོ་རྣམས་ལ་དབྱངས་ཀྱིས་བསྙད་པའི་ཚོགས་ལམ་འབྲིང་གི་ 
ཆོས་འཁོར་བསྐོར་བའི་སེམས་རྩེ་གཅིག་པའི་ལེའུ་སྟེ་བཅུ་གཉིས་པའོ༔
བྷཡཱཿ༔ ཉིན་བཞི་པ༔ བམ་པོ་བཞི་པ༔ སྲིན་པོ་རྣམས་ལ་ཆེད་དུ་ 
བརྗོད་པའི་སྡེ་སེམས་རྩེ་གཅིག་ཆེ་འབྲིང་ཆུང་གསུམ་གྱི་ཆོས་འཁོར་བསྐོར་བ་ནི༔ སེམས་ 
རྩེ་གཅིག་ཆུང་བ་ནི༔ སེམས་ཚོལ་དགོས་པ༔ སེམས་རྩེ་གཅིག་འབྲིང་བ་སེམས་དང་སེམས་ 
ཡིད་སེམས་བྱུང་རྟག་པར་དགོས༔ སེམས་རྩེ་གཅིག་ཆེ་བ་སྟོང་ཞིང་བདག་མེད་པའི་དོན་ 
རྟོགས་པའི་དགོས་པ༔ དགོས་པ་རྣམ་པ་གསུམ་གྱི་དོན་སྟོན་པའོ༔ ས་མ་ཡཱ༔ རྒྱ་རྒྱ་རྒྱ༔ 
ཨེ་མ་ཧོཿ༔ གསལ་ཁྱབ་ནམ་མཁའ་ལྟ་བུའི་སེམས་ཉིད་ལ༔ ཡོད་མེད་སྒྲོག་ལས་གྲོལ་ 
བའི་ཀ་དག་ཡིན༔ མ་རིག་དབང་གིས་སེམས་ལས་སེམས་འབྱུང་དགོས༔ དང་པོ་ཚོལ་ 
བ་རང་གི་ཕུང་ཁམས་དང་༔ སྐྲ་དང་བ་སྤུའི་ཁུང་སེང་ཡན་ཆོད་ལ༔ ཕྱི་ནང་འབྱུང་འཇུག་ 
སྣང་བ་སྣང་ཡུལ་ཚོལ༔ ཚོལ་རྒྱུ་མ་བྱུང་རང་གིས་རང་ལ་ཚོལ༔ ཚོལ་བས་མ་རྙེད་དེད་ 
ཚོལ་མཁན་པོ་ཚོལ༔ དེ་ཡང་མ་རྙེད་ཚོལ་མཁན་ཁོ་རང་ལྟོས༔ ཚོལ་མཁན་མ་རྙེད་ཁ་ 
དོག་དབྱིབས་ལ་ལྟོས༔ གྲུབ་པ་མ་བྱུང་རང་སྣང་སྟོང་འདུག་ན༔ བཞག་ས་འཇོག་མཁན་ 
ཡོད་མེད་གཏན་ལ་ཕོབ༔ ཅིར་ཡང་མ་གྲུབ་དངས་སང་འདུག་པ་ན༔ སྟོང་པས་སྟོང་ཐག་ 
རང་གིས་རང་ལ་ལྟོས༔ སྟོང་ཐག་མ་ཆོད་དྲན་རིག་མང་བྱུང་ནཿ༔ དྲན་པ་དེ་ཡི་དབྱིབས་ 
དང་ཁ་དོག་ལྟོས༔ བཙལ་རྒྱུ་མ་རྙེད་རང་སྟོང་འདུག་པ་ན༔ དྲན་ཚད་དེ་ལ་རྟག་པའི་
158

༄༅། །ཟབ་གཏེར་ཆོས་ཀྱི་མཛོད་ཁང་།
འཁྲུལ་རྒྱུན་ཆོད༔ འཁྲུལ་པས་འཁྲུལ་པ་བརྡ་དད་མ་ཡིན་ནོ༔ བརྡ་དེ་གོ་བར་གྱིས་ཤིག་ 
འཁོར་སློབ་རྣམས༔ ཨེ་མ་ཧོ༔ དང་པོ་ཡུལ་གྱི་གཟུགས་གཅིག་སྣང་བ་ལ༔ མིང་ལ་ཅི་ 
འདོགས་རང་གི་སེམས་ལ་ལྟོས༔ དེ་ནས་ཡུལ་ལ་སྒྲ་གཅིག་སྣང་བ་ལ༔ སྒྲ་ལ་ཅི་འདོགས་ 
རང་གི་སེམས་ལ་ལྟོས༔ དེ་ནས་ཡུལ་ལ་དྲི་གཅིག་སྣང་བ་ལ༔ དྲི་ལ་ཅི་འདོགས་རང་གི་ 
སེམས་ལ་ལྟོས༔ རོ་དང་རེག་བྱ་ཡུལ་ལ་སྣང་བ་ན༔ རོ་རེག་ཅི་འདོགས་རང་གི་སེམས་ 
ལ་ལྟོས༔ དཔེར་ན་སྒྱུ་མའི་གསང་ལམ་འགྲིམ་པ་ལ༔ དབང་པོ་སྒོ་ལྔའི་འཁྲུལ་པ་སེམས་ 
བྱུང་ཡིན༔དཔེར་ན་ཁང་པ་རབ་གསལ་དྲུག་ལྡན་ནང་༔ སྤྲེའུ་གཅིག་གིས་བྱ་ལག་བརྡས་ 
པ་བཞིན༔ ཀུན་བྱེད་རྒྱལ་པོ་དྲན་རིག་སྒོ་ལྔར་ཞུགས༔ ཡིན་པར་ཤེས་པའི་སེམས་ཉིད་ 
གཏན་ལ་ཕོབ༔ སེམས་ཉིད་གཅིག་པུ་ཡིན་པར་ཐག་ཆོད་ན༔ རྐུན་བུ་ངོས་ཟིན་གཞན་ 
ཚོལ་མ་དགོས་བཞིན༔ འཕུང་བྱེད་རྒྱལ་པོ་ང་བདག་འཁྲུལ་པ་ཆོད༔ རིག་པའི་བཙན་ 
ས་ཟིན་པ་རང་གནས་ཡིན༔ གནས་ས་གནས་མཁན་གང་ཡང་མ་གྲུབ་པ༔ སྟོང་པ་ཁོ་ 
ནར་ཡིན་པ་ཁོ་ཐག་ཆོད༔ ཚོགས་དྲུག་གཟུགས་སྒྲ་དྲི་རོ་རེག་བྱ་དང་༔ དབང་པོ་འཁྲུལ་
པའི་ཡུལ་ལ་ཞེན་འཇུག་ནནཿ༔ དྲན་རིག་འདི་ལ་བཅོས་བསྒྱུར་མེད་པར་ཞོག༔ བཞག་
ཡུལ་སྟོང་པ་ཉིད་ལ་བརྡལ༔ ཨེ་མ་ཧོ༔ རྩེ་གཅིག་ཆེ་བ་སྟོང་ཞིང་བདག་མེད་འདི༔ ཡུལ་ 
ལ་བལྟས་པས་སྟོང་པ་སྒྱུ་མར་འཆར༔ ལུས་ལ་བལྟས་པས་སྐྱེ་བ་འཆི་རྟག་གྲུབ༔ སེམས་ 
ལ་བལྟས་པས་སྟོང་པ་ལ་བཟླ་འོ༔ སྟོང་པ་སུམ་ཕྲུགས་ནམ་མཁའ་ལྟ་བུ་ལ༔ གུ་ཡངས་ 
བློ་བདེ་བཞག་པ་ངོ་མཚར་ཆེ༔ རྩོལ་སྒྲུབ་སྐྱོན་གྱིས་མ་གོས་ངོ་མཚར་ཆེ༔ རེ་དོགས་སྤང་ 
བླང་མི་དགོས་ངོ་མཚར་ཆེ༔ འཆི་བ་སྐྲག་འཇིགས་མེད་པས་ངོ་མཚར་ཆེ༔ འཁྲུལ་སྣང་ 
ཆགས་སྡང་བྲལ་བ་ངོ་མཚར་ཆེ༔ དགེ་སྡིག་བླང་དོཪ་བྲལ་བ་ངོ་མཚར་ཆེ ལྷ་འདྲེ་གཉིས་
159

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འཛིན་མེད་པ་ངོ་མཚར་ཆེ༔འདོད་ཡོན་མ་སྤངས་གྲོལ་བ་ངོ་མཚར་ཆེ༔ ཡེ་ཤེས་སྙིང་པོ་
རྟོགས་པ་ངོ་མཚར་ཆེ༔ འཁོར་བའི་སྒྲོག་ལས་གྲོལ་བ་ངོ་མཚར་ཆེ༔ ཆོས་སྐུའི་གཏན་ 
སྲིད་ཟིན་པ་ངོ་མཚར་ཆེ༔ ངོ་མཚར་རྨད་བྱུང་ཚིག་རྐང་བཅུ་གཅིག་འདི༔ རིག་པའི་སྐྱེས་ 
བུ་སངས་རྒྱས་མཛུབ་ཚུགས་ཡིན༔ འདི་ཡི་ངང་ལ་ཉིན་མཚན་མེད་པར་ཞོག༔ སྤང་ལ་ 
བེ་ཕུར་བརྡབས་པའི་སྡོད་ལུགས་དང་༔ རི་བོ་གཡོ་འགུལ་མེད་པའི་སྡོད་ལུགས་དང་༔ རྒྱ་ 
མཚོ་ཁ་གཏིང་མེད་པའི་སྡོད་ལུགས་དང་༔ ཕ་བོང་བགྱི་རུ་བཞིན་དུ་སྡོད་ལུགས་དང་༔ 
ནམ་མཁའ་སྤྲིན་མེད་སྟོང་པའི་སྡོད་ལུགས་དང་༔ སྡོད་ལུགས་ལྔ་ཡི་གནད་དེ་འདའ་མི་
བྱ༔ སྲིན་པོ་ཕོ་མོ་རྣམས་ཀྱིས་དེ་ལྟར་མཛོད༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་ 
འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་ 
བཤད་མཐོང་བ་དོན་ལྡན་གྱི་སྲིན་པོ་རྣམས་ལ་ཆེད་དུ་བརྗོད་པའི་སྡེ་སེམས་རྩེ་གཅིག་ 
བསྟན་པའི་ལེའུ་སྟེ་བཅུ་གསུམ་པའོ༔ ཐགགཨཱཿ༔ ཉིན་ལྔ་པ༔ བམ་པོ་ 
ལྔ་པ༔ སྲིན་པོ་རྣམས་ལ་གླེང་གཞི་བསྟན་པའི་སྡེའི་ཆོས་འཁོར་བསྐོར་བ་ལ༔ ཟངས་མདོག་ 
དཔལ་གྱི་རི་བོ་པདྨ་འོད་ཀྱི་གཞལ་ཡས་རྨང་བཏིང་ཕབ༔ མ་གྲུབ་པ་མེད་ཅིང་ལྷ་ཀླུ་ 
སྲིན་པོ་རྣམས་ཀྱིས་རྩིག་པ་དང་གྱང་བཏང་བ༔ ལས་དོན་མཐར་ཕྱིན་ནས་རིག་འཛིན་
གྲུབ་ཐོབ་རྣམས་ཀྱིས་ཚོམ་བུ་ཚོགས་ཀྱི་བསྒྲུབ་པ་སྣ་ཚོགས་མཛད་པའི་བཀོད་པ་དུ་མ་ 
བྱུང་བའོ༔ ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོ༔ ཟངས་མདོག་དཔལ་གྱི་རི་བོ་པདྨ་འོད༔ ངོ་ 
མཚར་རྨད་བྱུང་མཐོང་བས་ཡིད་སྤྲོ་བ༔ རིག་པས་དོན་སྟོན་བསྒོམས་པས་རྟགས་གསལ་ 
བ༔ བཀོད་པ་ལྷུན་གྲུབ་གཞལ་ཡས་ཁང་བཞེངས་ལ༔ སྲིན་མཁར་རྨང་བཤིགས་ཕོ་བྲང་ 
བརྩིགས་ལྟར་དུཿ༔ ཟུར་གསུམ་སྲིན་པོའི་ཉོན་མོངས་གནོན་ཁང་གྲུབ༔ དེ་སྟེང་ཟླུམ་ནང་
160

༄༅། །ཟབ་གཏེར་ཆོས་ཀྱི་མཛོད་ཁང༌།
གདོན་འཇོམས་བྱེད་པ་བརྩིགས༔ དེ་སྟེང་གྲུ་བཞི་ཚེ་ཆོས་བསོད་ནམས་དཔལ༔ དེ་སྟེང་ 
ཟླ་གམ་དབང་སྡུད་དམར་པོས་བསྐོར༔ དེ་སྟེང་སྣ་ཚོགས་རྡོ་རྗེ་རྒྱ་གྲམ་གྱི༔ སྟེགས་བུ་ 
ཕོ་བྲང་ལོགས་བཞི་ཤར་ཕྱོགས་ཤེལ༔ ལྷོ་ཕྱོགས་བཻཌཱུར་ནུབ་ཕྱོགས་པདྨ་རགཱ༔ བྱང་ 
ཕྱོགས་ཨིནྡྲ་ནཱི་སོགས་རིན་པོ་ཆེས༔ ཕྱི་ནང་མེད་པར་གསལ་པའི་གཞལ་ཡས་ཁང་༔ 
ནང་ནི་ཀ་བརྒྱད་རིན་པོ་ཆེ་ཡི་གདོང་༔ རྒྱ་གྲམ་བསྣོལ་བའི་ཕྱོགས་བཞི་གཟེར་བུས་ 
བསྡམས༔ བཅུ་དྲུག་བསྣོལ་མ་གྲྭ་མིག་སྐོར་ཁང་བརྒྱན༔ དེ་སྟེང་ལོངས་སྐུའི་ཕོ་བྲང་ཀ་ 
བཞིས་བཏེག༔ གདོང་བརྒྱད་བསྣོལ་མ་གྲབ་དང་གྲབ་ཤམ་བཀོད༔ ལོགས་ནི་སྣ་ཚོགས་ 
དམར་པོའི་འོད་དང་ལྡན༔ དེ་སྟེང་ཆོས་སྐུའི་ཕོ་བྲང་འོད་ཀྱི་ཞིང༔ ཀ་གདོང་གྲབ་ཤམ་ 
འོད་ཟེར་སྦྲེལ་མ་ལ༔ ཕྱི་ནང་བཀོད་པ་ཐམས་ཅད་གཞལ་ཡས་ཁང་༔ ལོགས་ནི་མཐིང་ 
ཀ་སྣ་ཚོགས་འོད་ཟེར་འབར༔ སྟེང་འོག་ཐམས་ཅད་སྒོ་བཞི་རྟ་བབས་ལྡན༔ རྟ་རྐང་ཆུ་ 
སྐྱེས་རིན་ཆེན་སྒྲོམ་ལེབ་དང་༔ གསེར་སྐུད་རིན་པོ་ཆེ་ཡི་ཕྲ་ཚོམ་དང་༔ རབ་གསལ་གྲྭ་ 
མིག་ཟ་འ ར་ཚག་གིས་བརྒྱན༔ བྱ་འདབ་དར་ཚོན་ཁྱུང་མགོ་རེ་རེས་བརྒྱན༔ གཉྫི་ར་དང་ 
ཤར་བུ་མདའ་ཡབ་དང་༔ རིན་ཆེན་ས་ལེ་སྦྲམ་གྱི་བཀོད་པས་བརྒྱན༔ གསེཪ་ཇོ་གཡུ་ 
ཇོ་ཪིན་ཆེན་གསེར་འཕྲུ་དང་༔ མུན་པ་ཀ་རྒྱན་ནོར་ཕྲེང་གདུགས་རྒྱལ་མཚན༔ རི་དྭགས་ 
འཁོར་ལོ་ཆོས་འཁོར་མུན་འོད་ཁང༔ བཀོད་པ་ལྷུན་གྲུབ་ཟངས་མདོག་དཔལ་གྱི་རི༔ བར་ 
གྱི་ལྕགས་རིས་ནང་གི་འཁོར་ཡུག་བསྐོར༔ སྲིན་པོ་ཟིལ་གནོན་ཐོད་མཁར་རྒྱ་སྒོ་ནི༔ སུམ་ 
ཅུ་རྩ་གཉིས་རྒྱ་གྲམ་མིག་མང་རིས༔ རྒྱ་སྒོ་ཐམས་ཅད་ཁ་སྤྲོད་ལྕགས་རི་བདུན༔ གསུམ་ 
གྱི་ཕྱོགས་བཞི་རྟ་བབས་སུམ་ཅུ་གཉིས༔ སྲིན་པོ་སྔངས་བྱེད་སྲིན་ཐོད་དགུ་བརྩིགས་ 
ལྡན༔ ཤར་ཕྱོགས་ཞི་བ་ཆོས་ཀྱི་ཚོགས་ཁང་དང་༔ ལྷོ་ཕྱོགས་བསོད་ནམས་རྒྱས་པའི་
161

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཚོགས་ཁང་དང་༔ ནུབ་ཕྱོགས་དབང་ཆེན་གསང་བའི་ཚོགས་ཁང་དུ༔ བྱང་ཕྱོགས་སྦྱོར་ 
སྒྲོལ་ལས་ཀྱི་ཚོགས་ཁང་དང་༔ འོབས་རིམ་ཟབ་པ་ཤར་ཕྱོགས་རྡོ་རྗེའི་ཐང་༔ ལྷོ་ཕྱོགས་ 
ཙནྡ་ནགས་ཚལ་སྐྱེད་མོས་ཐང་༔ ནུབ་ཕྱོགས་པདྨའི་ཚལ་ནི་ཉམས་དགའ་བ༔ བྱང་ཕྱོགས་ 
སྣ་ཚོགས་རིན་པོ་ཆེ་ཡི་ཐང་༔ སྤྱིར་ནི་ལྗོན་ཤིང་མེ་ཏོག་སྣ་ཚོགས་བཀྲ༔ སྲིན་ཡུལ་བརྒྱད་
ལ་དྲག་པོ་བཀའ་བརྒྱད་ཀྱི༔ ཕོ་བྲང་བཀོད་པ་ཚངས་པའི་རིགས་འབྲེལ་བ༔ དྲག་པོ་
འདུལ་ཞིང་སྲིན་པོ་བབས་པ་ཡིན༔ ལྷ་ཀླུ་སྲིན་པོ་ཀུན་གྱིས་བཞེངས་དགོས་སོ༔ དཀྱིལ་
འཁོར་བློས་བསླངས་ཡེ་ཤེས་ལྔ་ལྡན་ཞིང་༔ ཞེས་གསུངས་པ་དང་༔ སྟེང་ལྷ་འོག་ཀླུ་བར་
སྲིན་པོ་ཐམས་ཅད་རིབ་ཀྱིས་འདུས་ཏེ༔ རྩིག་པ་དང་གྱང་བརྡུངས་སོ༔ ཆུ་ཚོད་གཅིག་
གིས་ཤལ་ལིང་ལིང་དུ་གྱུར་ནས༔ མདང་གི་རྨི་ལམ་དང་སྒྱུ་མའི་རོལ་པ་དྲི་ཟའི་གྲོང་ཁྱེར་
ཆུ་ཟླ་ཆུ་བུར་ལ་སོགས་སྒྱུ་མའི་དཔེ་བཅུ་དང་ལྡན་པའི་ཕོ་བྲང་ལྷུན་གྱིས་གྲུབ་པའོ༔ དབུས་
ཀྱི་ཕོ་བྲང་དང་འོད་ཀྱི་གཟུང་ཐག་ལ་སྦྲེལ་ཏེ་རྒྱལ་ཁབ་བརྒྱད་ཀྱི་ཕོ་བྲང་བཀོད་པ་ལྷུན་
གྱིས་གྲུབ་བོ༔ ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོ༔ མི་ཤིགས་ཐིག་ལེ་རང་བྱུང་པདྨ་འོད༔ 
དག་པ་ལྔ་ལྡན་རིགས་ལྔའི་ཞིང་ཁམས་མཆོག༔ སྒྱུ་མའི་དཔེ་བཅུ་མཚོན་པའི་གཞལ་ 
ཡས་ཁང་༔ གྲུབ་པའི་རིག་འཛིན་ཤ་སྟག་འགྲོ་བའི་ཞིང་༔ འགྲོ་དོན་བརྒྱའི་ཁམས་ལ་ 
དབུགས་དབྱུང་བའི༔ ཞིང་ཁམས་མཆོག་གྱུར་པདྨ་འོད་ཀྱི་གནས༔ ཕྱི་ནང་གསང་བའི་ 
བཀོད་པ་ལྷུན་གྱིས་གྲུབ༔ ཨོ་རྒྱན་ང་ཡི་བཀོད་པའི་ཞིང་མཆོག་འདིར༔ རང་སྣང་དག་ 
པ་ལྡན་པའི་སྐལ་ལྡན་རྣམས༔ ལྷོ་ནུབ་རྔ་ཡབ་གླིང་དུ་མངོན་རྒྱུག་བྱེད༔ འབྲེལ་ཚད་དོན་ 
ལྡན་མངོན་སངས་རྒྱས་པའི་ཞིང་༔ ཐུགས་རྗེའི་མཛད་པ་བསམ་གྱིས་མི་ཁྱབ་པའི༔ སྤྲུལ་ 
པའི་ཟློས་གར་སྣ་ཚོགས་མཛད་སླད་དུ༔ ཕྱོགས་བཅུའི་སངས་རྒྱས་རྒྱལ་བ་སྲས་བཅས་
162

༄༅། །ཟབ་གཏེར་ཆོས་ཀྱི་མཛོད་ཁང་།
དང་༔ གྲུབ་པའི་རིག་འཛིན་སངས་རྒྱས་བྱང་སེམས་དང་༔ ཉོན་མོངས་དགྲ་བཅོམ་འཕགས་ 
པའི་ཚོགས་རྣམས་ཀྱིས༔ འགྲོ་བའི་མགོན་པོ་མ་ལུས་ཚོགས་དང་བཅས༔ གནས་འདིར་ 
གདུལ་བྱའི་ཞིང་དུ་དུས་ལ་བབས༔ ཞེས་གསུངས་པ་དང་༔ ཕྱོགས་བཅུའི་རྒྱལ་བ་སྲས་ 
དང་བཅས་པ་རྒྱ་གར་གྱི་རིག་འཛིན་བརྒྱད༔ གྲུབ་ཆེན་བརྒྱད་ཅུ༔ བོད་ཀྱི་རྗེ་འབངས་ 
ཉེར་ལྔ༔ ཡེར་བའི་གྲུབ་ཆེན་བརྒྱད་ཅུ་ལ་སོགས་པ་པཎ་གྲུབ་སངས་རྒྱས་ཞིང་དུ་མངོན་ 
རྒྱུག་བྱེད་པའི་སྐྱེས་མཆོག་དུ་མ་ཐམས་ཅད་ས་ཆེན་པོའི་རྡུལ་ཉི་ཟེར་ལྟར༔ མཚོ་ཆེན་པོ་ 
ལ་ཆར་བབས་པ་ལྟ་བུ༔ བྱ་ནག་འུར་རྡོས་དཀྲོགས་པ་ལྟ་བུ༔ པདྨ་འོད་ཀྱི་ཞིང་དེར་བྱོན་ 
ནས༔ ལ་ལ་ནི་བརྟུལ་ཞུགས་སྤྱོད་པའི་ཆས༔ ལ་ལ་ནི་རིག་སྔགས་འཛིན་པའི་ཆས༔ ལ་ 
ལ་ནི་རབ་ཏུ་བྱུང་བའི་ཆས༔ ལ་ལ་ནི་པཎྜི་ཏའི་ཆས༔ ལ་ལས་ནི་དར་གདུགས་རོལ་མོ་ 
སིལ་སྙན་ལ་སོགས་པའི་འབུད་དཀྲོལ་མཛད་པར་བྱེད༔ ལ་ལས་ནི་ཚོགས་ཀྱི་མཆོད་ 
བཤམས་རྔ་ཆེན་མཛད་པ༔ ལ་ལས་ནི་གར་དང་གིང་ཆེན༔ མཆོད་པ་མང་པོ་བསྒྱུར་བཿ༔ 
ལ་ལས་བརྡ་དང་བཤུག་པ་སྣ་ཚོགས་འགྱེད་པ༔ ལ་ལ་སྟེང་ནས་བྱོན་པ་ཐམས་ཅད་ཁ་
བ་བབས་པ་ལྟ་བུ༔ ལ་ལ་བར་ནས་བྱོན་པ་ཐམས་ཅད་བུ་ཡུག་འཚུབས་པ་ལྟ་བུ༔ ལ་ 
ལ་འོག་ནས་བྱོན་པ་ཐམས་ཅད་གངྒཱའི་ཀླུང་གི་བྱེ་མ་སྙེད་པ་ལྟ་བུ༔ ལ་ལས་ནི་དབྱངས་ 
སྙན་བསྟོད་པའི་ཚིག་གི་བརྡ་ཡིས་སྐུལ་བ༔ སྣ་ཚོགས་ཀྱི་མཛད་པ་བསམ་གྱིས་མི་ཁྱབ་
པཿ༔ སྤྲུལ་པའི་པདྨ་འོད་ཀྱི་གཞལ་ཡས་ཕྱི་ནང་གི་བཀོད་པ་ཕུན་སུམ་ཚོགས་པའི་གནས་ལ༔ 
སྲིན་པོ་ཕོ་མོ་ཐམས་ཅད་ཀྱིས་མཇལ་བས་མཐོང་བས་ཡིད་སྤྲོ་བ༔ དྲན་པས་མོས་གུས་ 
སྐྱེ་བ༔ སྒོ་གསུམ་དགེ་སྦྱོར་ལ་མོས་པ༔ ནང་པ་སངས་རྒྱས་པའི་ཁྱུར་ཚུད༔ རྒྱལ་པོའི་ 
སྐུ་དྲིན་དྲན་པའི་བསྟོད་པ་སྣ་ཚོགས་བརྗོད༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་
163

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་ 
མཐོང་བ་དོན་ལྡན་གྱི་སྲིན་པོ་རྣམས་ལ་གླེང་གཞི་བསྟན་པའི་སྡེའི་ཟངས་མདོག་དཔལ་
གྱི་རི་བོའི་ཕོ་བྲང་ལྷ་ཀླུ་སྲིན་པོ་རྣམས་ཀྱིས་བཞེངས་ཏེ་མངོན་པར་གྲུབ་པའི་ལེའུ་སྟེ་བཅུ་
བཞི་པའོ༔ བྷཡཱཿ༔ ཉིན་དྲུག་པ༔ བམ་པོ་དྲུག་པ༔ སྲིན་
པོ་རྣམས་ལ་རྟོགས་པ་རང་བརྗོད་ཀྱི་སྡེ་ཚོགས་ལམ་འབྲིང་གི་ཆོས་འཁོར་བསྐོར་བ་ལ༔
ཡང་དག་པའི་སྤོངས་པ་བཞིའི་ལམ་བཟུང་༔ རྣམ་པར་ཐར་པ་བརྒྱད་ཀྱི་དབྱེ་བ་ཕྱེ༔ སྙོམས་ 
འཇུག་དགུའི་དག་པ་ལྟ༔ མཐའ་དག་སྐྱེ་མཆེད་བཅུ་རང་དབང་བསྒྱུར༔ ཟིལ་གྱིས་གནོན་ 
པའི་སྐྱེ་མཆེདབརྒྱད་ངོས་བཟུང་༔ བྱང་ཆུབ་སེམས་ཀྱི་བསམ་གཏན་ལ་སྤྱོད་པར་བྱ༔ མངོན་ 
པར་ཤེས་པ་དྲུག་ཉིད་དུ་བརྟེན༔ ཡོངས་སུ་དག་པ་བཞིའི་སེམས་དཔའ་འཆང་༔ དབང་ 
བཅུའི་སྟོབས་རྩལ་རྫོགས་པའི་ལྟ་བ་སྐྱོང་༔ སྟོབས་བཅུ་རང་དབང་བརྟེན་པ་མཁྱེན་པའི་ 
རྩལ༔ མི་འཇིགས་པ་བཞིས་འགྲོ་དོན་སྒྲུབ༔ རིག་པ་བཞིའི་དོན་ཁོང་དུ་ཆུད༔ བསྲུང་ 
བ་གསུམ་གྱི་སྤྱོད་ པ་མི་མངའ༔ ཉེ་བར་གཞག་པ་གསུམ་དགོངས་མི་འཆབ༔ ཉམས་པ་ 
མེད་པའི་ཆོས་ལ་སྤྱོད༔ བག་ཆགས་སྒྲིབ་པ་ཐམས་ཅད་སྤོང་༔ ཐུགས་རྗེ་ཆེན་པོ་དང་ 
ལྡན་པ༔ སངས་རྒྱས་ཀྱི་ཆོས་མ་འདྲེས་བ་བཅོ་བརྒྱད་སྡོམ་པ་འཆང་༔ མཚན་བཟང་གི་ 
ཡོན་ཏན་ཤེས༔ དཔེ་བྱད་ཀྱི་དོན་གོ༔ ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོ༔ ཡང་དག་སྤོངས་ 
པ་བཞི་ཡི་ལམ་བཟུང་ལ༔ སྡིག་ཁྲོ་མི་དགེ་སྤངས་ཤིང་དགེ་ལ་མོས༔ ཤིན་ཏུ་རྒྱས་པ་ 
བསྒོམ་པ་ཡོངས་སུ་རྫོགས༔ རྣམ་པར་ཐར་པ་བརྒྱད་ཀྱི་དབྱེ་བ་ལ༔ ཡང་དག་ཏིང་འཛིན་ 
རྩེ་གཅིག་དབེན་པ་ཡིན༔ མཚན་མ་མེད་པའི་ཏིང་འཛིན་ཞི་བ་དང་༔ སྨོན་པ་མེད་པའི་ 
ཏིང་འཛིན་མི་རྟག་པ༔ སྡུག་བསྔལ་སེམས་དཔའ་གཟུགས་ཅན་རྣམས་མཐོང་བ༔ ནང་
164

༄༅། །ཟབ་གཏེར་ཆོས་ཀྱི་མཛོད་ཁང་།
གཟུགས་མེད་པའི་འདུ་ཤེས་བརྟན་པ་དགོས༔ ཕྱི་རོལ་གཟུགས་རྣམས་འབྲེལ་བས་བཟུང་ 
བ་འདིར༔ ནམ་མཁའ་མཐའ་ཡས་སྐྱེ་མཆེད་གྲུབ་པ་ཡིན༔ རྣམ་ཤེས་མཐའ་ཡས་སྐྱེ་མཆེད་ 
སྒྲུབ་པ་དང་༔ ཅུང་ཟད་མེད་པའི་སྐྱེ་མཆེད་སྒྲུབ་པ་དང་༔ འདུ་ཤེས་མེད་པའི་སྐྱེ་མཆེད་ 
སྒྲུབ་པ་དང་༔ཚོར་བ་འགགས་པ་ཉེ་བར་བསྒྲུབ་པ་ཡིན༔ སྙོམས་འཇུག་དགུའི་དག་ 
པར་ལྟ་བ་ནི༔འདོད་པ་མི་དགེ་དབེན་པའི་བསམ་གཏན་དང་༔ རྣམ་པར་རྟོག་པ་ཉེར་ 
ཞིའི་ཏིང་ངེ་འཛིན༔ དགའ་བ་འདོད་ཆགས་བྲལ་བའི་བསམ་གཏན་དང་༔ བདེ་སྡུག་སྤོངས་ 
པའི་ཡང་དག་བསམ་གཏན་དང་༔ སྣ་ཚོགས་འདུ་བྱེད་ཡིད་ལ་མི་བྱེད་པ༔ ནམ་མཁའ་ 
མཐའ་ཡས་རྣམ་ཤེས་མཐའ་ཡས་དག༔ རྣམ་ཤེས་དག་ནས་ཅུང་ཟད་མེད་པར་དག༔ 
འདུ་ཤེས་དག་ནས་ཚོར་བ་འགོག་པ་གནས༔ མཐའ་དག་སྐྱེ་མཆེད་བརྒྱད་པོ་ངོས་གཟུང་ 
ནི༔ གཟུགས་སུ་འདུ་ཤེས་ཕྱི་རོལ་གཟུགས་རྣམས་ནི༔ ཆེ་འབྲིང་ཆུང་གསུམ་ཕྲ་རགས་ 
རྣམ་པ་ལྔ༔ ཁ་དོག་སྡུག་དང་སྡུག་པ་གུད་མཐོང་བ༔ ལོ་མ་ཀ་དང་ཤིང་ཀ་རི་ཡི་མདོག༔ 
བེན་འདུ་ཛི་པ་ཀ་ཡི་མེ་ཏོག་དང་༔ སྔོན་པོ་སེར་པོ་དམར་པོ་དཀར་པོ་བཞི༔ སྐར་མ་པ་ 
སངས་ལྟ་བུའི་འོད་ཟེར་གྱིས༔ གཟུགས་གཞན་ཐམས་ཅད་ཟིལ་གྱིས་གནོན་པ་ཡིན༔ བྱང་ 
ཆུབ་སེམས་ཀྱི་བསམ་གཏན་སྤྱོད་པ་ནི༔ གང་ཟག་དང་ནི་སེམས་ཅན་ཕ་རོལ་པ༔ སུ་ 
ཡིན་ཉོན་མོངས་མི་སྐྱེ་ཏིང་འཛིན་འགྲུབ༔ བྱང་ཆུབ་སེམས་བསྐྱེད་ཉོན་མོངས་མེད་པ་ 
དང་༔ མངོན་ཤེས་དྲུག་པོ་ཉིད་དུ་འདྲེན་པ་ལ༔ སྨོན་ལམ་གང་བྱེད་བྱང་ཆུབ་སེམས་དཔའ་ 
ཡིས༔ དུས་གསུམ་ཤེས་པ་འདོད་པ་ཏིང་འཛིན་སྨོན༔ དེ་ལ་མངོན་པར་ཤེས་པ་དྲུག་ལྡན་ 
ནི༔ རྫུ་འཕྲུལ་གྲུབ་པ་ལྷ་མིག་ལྡི་དྷ་བ་ གིས་ལྟ་བ།༔ ཕ་རོལ་ཤེས་རྒྱུད་ཤེས་པའི་མངོན་མཁྱེན་ 
དང་༔ སྔོན་གནས་རྗེས་སུ་དྲན་པའི་མཁྱེན་པ་དང་༔ གང་ཟག་ཟད་པ་ཤེས་པའི་མངོན་
165

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཤེས་སོ༔ ཡོངས་སུ་དག་པ་བཞི་ཡི་སེམས་དཔའ་ནི༔ འདུས་པ་དམིགས་པ་སེམས་དང་ 
ཡེ་ཤེས་བཞི༔ ཡོངས་སུ་དག་པ་རྒྱུད་ལ་སེམས་དཔའ་དགོས༔ དབང་བཅུ་སྟོབས་རྩལ་ 
རྫོགས་པའི་ལྟ་བ་ལ༔ ཚེ་དང་སེམས་དང་ཡོ་བྱད་ལས་མཐའ་དང་༔ སྐྱེ་བ་མོས་པ་སྨོན་ 
ལམ་རྫུ་འཕྲུལ་དང་༔ ཡེ་ཤེས་སྙིང་པོ་ཆོས་དང་ལྟ་བ་སྐྱོང་༔ སྟོབས་བཅུ་རང་དབང་བརྟེན་ 
པའི་མཁྱེན་རྩལ་ལ༔ གནས་དང་གནས་ལ་འཐབ་པ་ མིན་མཁྱེན་པ། མཁྱེན་པའི་སྟོབས༔ རྣམ་ 
སྨིན་མོས་པ་སྣ་ཚོགས་མཁྱེན་པའི་སྟོབས༔ ཁམས་དང་དབང་པོ་མཁྱེན་མཆོག་སྨན་ 
པའི་སྟོབས༔ ཐམས་ཅད་འཁོར་འདས་སྟོང་ཉིད་ཏིང་འཛིན་དང་༔ སྐྱེ་བ་མེད་པ་སྔོན་ 
ནས་རྗེས་དྲན་སྟོབས༔ སྐྱེ་འཆི་ཟག་པ་ཟག་པ་མཁྱེན་པའི་སྟོབས༔ བདག་ཅག་སངས་ 
རྒྱས་ཐོབ་པའི་དམ་བཅས་པ༔ ཟག་པ་ཟད་པ་ཤེས་པའི་དམ་བཅས་པ༔ བདག་གི་སེར་བླ་ 
ཆོས་སུ་དམ་བཅའོ༔ ལམ་ལྔ་འཕགས་པའི་འབྱུང་བ་རྟོགས་པ་ཡིས༔ སྡུག་བསྔལ་ཟད་ 
པ་ཤེས་པའི་དམ་བཅའོ༔ མི་འཇིགས་བཞི་ཡིས་འགྲོ་དོན་བསྒྲུབ་པ་ལ༔ ཁྱུ་མཆོག་རླབས་ 
པོ་ཆེ་ཡི་དམ་བཅའོ༔ འཁོར་གྱི་ནང་ནས་སེང་གེའི་སྒྲ་སྒྲོག་པ༔ ཚངས་པའི་འཇིག་རྟེན་ 
དགེ་སྦྱོང་བྲམ་ཟེ་དང་༔ ལྷ་དང་བདུད་དང་སྲིན་པོ་སུ་ཡིན་རུང་༔ ཆོས་དང་ལྡན་པའི་ནུས་ 
པ་ཐོབ་པ་ཡིན༔ རིག་པ་བཞི་ཡི་དོན་ཁུངས་ཆུད་པ་ནི༔ སོ་སོར་རིག་པའི་རིག་པ་དོན་ 
ལ་ལྟ༔ སོ་སོར་ཡང་དག་ཆོས་མཆོག་ཡང་དག་རིག༔ སྤོབ་པ་ཡང་དག་རིག་པ་རང་གནས་ 
བཞུགས༔ དོན་ལ་མི་དམིགས་ཆོས་ལ་མི་དམིགས་སོ༔ ངེས་ཆོག་མི་དམིགས་སྤོབས་ 
པ་མི་དམིགས་སོ༔ བསྲུང་བ་གསུམ་གྱི་སྤྱོད་པ་མི་མངའ་ལ༔ སྐུ་ཡི་སྤྱོད་པ་མི་མངའ་ 
བསྲུང་བ་དང་༔ གསུང་གི་སྤྱོད་པ་མི་མངའ་བསྲུང་བ་དང་༔ ཐུགས་ཀྱི་སྤྱོད་པ་མི་མངའ་ 
བསྲུང་བ་དང་༔ ཉེ་བར་བཞག་པ་དགོངས་པ་མི་འཆབ་ལ༔ འཁོར་སློབ་གདུལ་བྱ་ཆོས་
166

༄༅། །ཟབ་གཏེར་ཆོས་ཀྱི་མཛོད་ཁང་།
ལ་འཆད་པའི་ཚེ༔ ཐུགས་ཡེངས་མི་འགྱུར་དགོངས་པ་ཉེ་བར་བཞག༔ དང་པོ་བཀའ་ 
ཉན་སེམས་ཅན་ཉེ་བར་བཞག༔ ཁྲོ་བ་མེད་པ་བཟོད་པའི་ཉེ་བར་གཞག༔ ལེགས་པར་ 
ཉན་ནས་རྒྱས་པ་མི་འགྱུར་བ༔ དགོངས་པ་བཏང་སྙོམས་སྤྱོད་པ་ཉེ་བར་བཞག༔ ཉམས་ 
པ་མེད་པའི་ཆོས་ལ་སྤྱོད་པ་ལ༔ དོན་ཡོད་ཆོས་བསྟེན་སེམས་ཅན་རྣམས་ལ་མཛད༔ དུས་ 
ལས་མི་མངའ་བསྙེལ་བ་མེད་པའི་ཆོས༔ ཆོས་ཉིད་ལ་བཟླ་སངས་རྒྱས་དགོངས་པའོ༔ 
བག་ཆགས་སྒྲིབ་པ་ཐམས་ཅད་སྤངས་པ་ལ༔ བག་ཆགས་སྒྲིབ་པ་ཉོན་མོངས་སྒྲིབ་པ་ 
དང་༔རྣམ་སྨིན་སྒྲིབ་པ་ཤེས་བྱའི་སྒྲིབ་པ་དང་༔ སྙོམས་འཇུག་སྒྲིབ་པ་ཐམས་ཅད་སྤངས་ 
པའོ༔ཐུགས་རྗེ་ཆེན་པོའི་མཛད་པའི་གདུལ་བྱ་ལ༔ ཐུགས་རྗེ་ཆེན་པོ་གང་དང་གང་ཞེ་ན༔ 
དགེ་བའི་རྩ་བ་འཇིག་རྟེན་སེམས་ཅན་པ༔ མཐའ་ཡས་ཐམས་ཅད་ཡོངས་སུ་སྨོན་པར་ 
གཟིགས༔ མ་འདྲེས་བཅོ་བརྒྱད་འཁྲུལ་པ་མི་མངའ་སོགས༔ དུས་གསུམ་མཁྱེན་པའི་ 
མ་འདྲེས་བཅོ་བརྒྱད་ཡིན༔ སངས་རྒྱས་མ་འདྲེས་བསྡོམས་པ་བཅོ་བརྒྱད་འབུངས༔ མཚན་ 
བཟང་སོ་གཉིས་དཔེ་བྱད་བརྒྱད་ཅུ་སོགས༔ མཚན་དཔེ་ཡོངས་རྫོགས་བླ་མ་དྲན་པར་ 
གྱིས༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ 
ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་སྲིན་པོ་རྣམས་ 
ལ་རྟོགས་པ་རབས་བརྗོད་ཀྱི་སྡེ་ཚོགས་ལམ་འབྲིང་གི་ཆོས་འཁོར་བསྐོར་བའི་ལེའུ་སྟེ་བཅོ་ 
ལྔའོ༔ གགྒཡུཿ༔ ཉིན་བདུན་པ༔ བམ་པོ་བདུན་པ༔ སྲིན་པོ་ 
རྣམས་ལ་འདས་པ་བརྗོད་པའི་སྡེའི་ཆོས་འཁོར་བསྐོར་བ་ལ༔ སྔོན་འདས་པའི་གོང་རོལ་ 
ལ་སངས་རྒྱས་དང་སེམས་ཅན་བྱ་བ་མིང་ཡང་མེད་པ༔ འོད་ཀྱི་ལུས་ལ་མཚན་དང་དཔེ་ 
བྱད་ལྡན་པ༔ ཟས་སུ་ཏིང་ངེ་འཛིན་ཟ་བ༔ གོས་སུ་གཏུམ་མོའི་མེ་ཡི་རང་མདངས་རྒྱས་
167

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པ༔ གསལ་རིག་རྒྱུན་ཆད་མེད་པར་རིག་པ་རང་གནས་སུ་འཛུགས་པ་ཤ་སྟག༔ དགེ་སྡིག་ 
གི་བླང་དོར་མེད་པཿ༔ སྟོང་གསལ་གཡོ་མེད་ཀྱི་ངང་ལ་གནས་པ༔ ཉོན་མོངས་བརྒྱད་ཁྲི་ 
བཞི་སྟོང་མི་དམིགས་པའི་འོད་ལུས་ཆེན་པོ༔ སྣང་སྲིད་ཐམས་ཅད་སྒྱུ་མའི་དཔེ་བཅུ་དང་ 
ལྡན་པ་རིག་པ་རང་གསལ་དུ་འདུག་པ༔ ན་ཚ་གཟེར་ཟུག་མེད་པ༔ ཀ་དག་སྟོང་པ་ཆེན་ 
པོ༔ ཉམས་ལ་འཕེལ་སྒྲིབ་བྲལ་བ༔ ངེས་པ་ལྔ་ལྡན་གྱི་ཚོམ་བུ༔ སྐྱེ་བ་དང་རྒ་བ་དང་ན་ 
བ་འཆི་བ་མེད་པ་རྡོ་རྗེའི་སྲོག་ཐོབ་པ༔ སྟོང་གསལ་མཐའ་དབུས་མེད་པ༔ འཁོར་འདས་ 
ཀྱི་ལམ་ཟད་པ༔ གཞི་མེད་གཉུག་མའི་བཙན་ས་ཟིན་པ༔ སེམས་ཉོན་མོངས་འཕེལ་འགྲིབ་ 
དང་བྲལ་བ༔ ཡེངས་པ་དང་འཛིན་པ་མེད་པ༔ ལྟ་བ་མཆོག་ཏུ་གྱུར་པ༔ ལྷ་འདྲེ་གཉིས་ 
སུ་མེད་པ༔ བསྒོམ་པའི་སྐྱོན་དང་བྲལ་བ༔ ཕུང་པོའི་ཟུག་རྔུ་མེད་པ༔ སྤྱོད་པའི་བླང་ 
དོར་དང་བྲལ་བ༔ རེ་བ་དང་དོགས་པའི་འཕྲང་ཐམས་ཅད་དག་པ༔ འབྲས་བུའི་རེ་དོགས་ 
དང་བྲལ་བའོ༔ ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོ༔ སྔོན་འདས་དུས་བསྐལ་པའི་དང་པོ་ལ༔ 
སངས་རྒྱས་སེམས་ཅན་བྱ་བའི་མིང་ཡང་མེད༔ ཐམས་ཅད་འོད་ཀྱི་ལུས་ལ་མཚན་དཔེ་ 
རྫོགས༔ ཏིང་འཛིན་ཟས་ཟ་ཡེ་ཤེས་ལྷ་ཡི་གོས༔ གསལ་རིག་རྒྱུན་ཆད་མེད་པའི་ཡེ་ཤེས་ 
ཡིན༔ རིག་པ་རང་གནས་ཐུགས་རྗེ་ཀུན་ལ་ཁྱབ༔ དགེ་སྡིག་བླང་དོར་མེད་པའི་སངས་ 
རྒྱས་ཡིན༔ སྟོང་གསལ་གཡོ་མེད་ཁྱབ་པ་ཆེན་པོ་ལ༔ ཉོན་མོངས་འཁོར་བའི་མིང་ཡང་ 
མི་གྲག་པ༔ ཟག་མེད་འཇའ་ཡི་ལུས་ལ་གཡོ་འགུལ་མེད༔ གཟུགས་སྒྲ་དྲི་རོ་རེག་བྱ་ལ་ 
སོགས་པ༔ སྣང་སྲིད་ཚོགས་དྲུག་འཆར་བ་བློ་དང་བྲལ༔ རིག་པ་རང་གསལ་རྟོགས་པ་ 
འཕེལ་འགྲིབ་མེད༔ ཕུང་པོ་གཅེས་འཛིན་ན་ཚ་གཟེར་ཟུག་དང་༔ བཀྲེས་སྐོམ་ཚ་གདུང་ 
ཡེ་ནས་ཡོད་མ་མྱོང་༔ ཀ་དག་སྟོང་གསལ་མཐའ་དབུས་མེད་པ་ཡིན༔ ཉམས་ལ་འཕེལ་
168

༄༅། །ཟབ་གཏེར་ཆོས་ཀྱི་མཛོད་ཁང་།
འགྲིབ་བྲལ་བ་ཆོས་ཀྱི་སྐུ༔ ངེས་པ་ལྔ་ལྡན་ལོངས་སྤྱོད་རྫོགས་སྐུའི་ཞིང་༔ སྒྱུ་འཕྲུལ་དྲ་ 
བའི་རིག་པ་ཚད་ལ་ཕེབས༔ སྐྱེ་རྒ་ན་འཆི་བྲལ་བ་ཆོས་ཉིད་ཟད༔ སྒོ་གསུམ་རྡོ་རྗེ་གསུམ་ 
གྱི་རང་བཞིན་ལ༔ རིག་པ་ལུག་རྒྱུད་ཡེ་ཤེས་སྲོག་དབང་ཐོབ༔ སྟོང་གསལ་མཐའ་དབུས་ 
མེད་པའི་དཀྱིལ་འཁོར་ལ༔ འཁོར་བ་དང་ནི་འདས་པ་ལམ་ཟད་ནས༔ གཞི་མེད་གཉུག་ 
མའི་ཡེ་ཤེས་བཙན་ས་ཟིནཿ༔ སེམས་ལ་ཉོན་མོངས་འཕེལ་འགྲིབ་མེད་པ་ལ༔ སྐྱེ་བའི་ 
རྒྱུན་གཅོད་ལེན་པ་བྲལ་བ་ལ༔ ཡེང་བ་དང་ནི་འཛིན་པ་མེད་པ་ཡིན༔ ལྟ་བ་མཆོག་གྱུར་ 
ལྷ་འདྲེ་གཉིས་སྣང་ཟད༔ བསྒོམ་པའི་སྐྱོན་བྲལ་ཕུང་པོའི་ཟུག་རྔུ་མེད༔ སྤྱོད་པའི་སྤང་ 
བླང་རེ་དང་དོགས་པ་མེད༔ འབྲས་བུ་ཉག་གཅིག་སངས་རྒྱས་རང་གནས་ཡིན༔ ས་མ་ 
ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ 
ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་སྲིན་པོ་རྣམས་ལ་འདས་ 
པ་བརྗོད་པའི་སྡེ་ཚོགས་ལམ་འབྲིང་པོའི་ཆོས་འཁོར་བསྐོར་བའི་ལེའུ་བཅུ་བདུན་པའོ༔ 
སྐགཨཱཿ ཉིན་བརྒྱད་པ༔ བམ་པོ་བརྒྱད་པ༔ སྲིན་པོ་རྣམས་ལ་སྐྱེས་ 
པ་རབས་བརྗོད་ཀྱི་སྡེའི་ཆོས་འཁོར་བསྐོར་བ་ལ༔ དེ་ནས་བསྐལ་པའི་འཕེལ་འགྲིབ་ 
རྣམས་ཟད་ལ་ཉེ༔ སངས་རྒྱས་སེམས་ཅན་གཉིས་སུ་མིང་དུ་གྲགས༔ ལྷ་དང་འདྲེ་གཉིས་ 
སུ་འཛིན༔ ཆགས་སྡང་གི་ལས་སྣང་གྲུབ༔ འཁྲུལ་པ་རྒྱ་འབྱམས༔ རྟོག་དཔྱོད་ཉོན་ 
མོངས་དབང་དུ་གྱུར༔ དུག་ལྔའི་འཁོར་ལོ་བསྐོར༔ ཨེ་ལས་ནམ་མཁའ་སྟོང་པ་ཆགས༔ 
ཡཾ་ལས་རླུང་གི་གཡོ་བ་འཁྲིགས༔ ཁཾ་ལས་ཆུ་ཡི་རྒྱ་མཚོ་འཁྱིལ༔ ལཾ་ལས་ས་ཡི་ངོས་བསྐལ་ 
ཆགས༔ རཾ་ལས་མེ་ཡི་བདེ་དྲོད་འབར༔ ཀཾ་ལས་སྟོབས་དང་རྩི་ཤིང་རྒྱས༔ དེ་ལས་ 
ཡང་གྲུབ་ས་ལས་ཤ༔ ཆུ་ལས་ཁྲག༔ མེ་ལས་དྲོད༔ རླུང་ལས་དབུགས༔ རྡོ་དང་རྩི་ཤིང་
169

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ལས་རུས་པ་དང་རྩ་རྒྱུས་གྲུབ༔ ནམ་མཁའ་ལས་སེམས་གྲུབ་སྟེ༔ གདོས་བཅས་ཀྱི་ལུས་ 
ཕུང་པོ་ལྔ་གྲུབ༔ བྷ་ག་ཡངས་པའི་ཀློང་དུ་གྲུབ་སྟེ༔ ཟས་སུ་ས་ཞགས་ཟ༔ གོས་སུ་ཤིང་ 
ལོ་གྱོན༔ བདག་འཛིན་གྱི་ངོས་སྐལ་ཤར་ནས༔ ཕྱི་ནང་སྣོད་བཅུད་ལ་ཕུང་པོ་ལྔའི་དབྱེ་བ་ 
ཕྱེ༔ གཟུགས་ཀྱི་ཕུང་པོ་ཉི་ཤུ༔ ཚོར་བའི་ཕུང་པོ་ལྔ༔ འདུ་ཤེས་ཀྱི་ཕུང་པོ་གསུམ༔ འདུ་ 
བྱེད་ཀྱི་ཕུང་པོ་ལྔ་བཅུ་ང་གཅིག༔ རྣམ་ཤེས་ཀྱི་ཕུང་པོ་བརྒྱད་ལ་བརྟེན་ནས༔ གཟུགས་ 
མེད་སྐྱེ་མཆེད་མུ་བཞི༔ གཟུགས་ཁམས་གནས་རིགས་བཅུ་བདུན༔ འདོད་ཁམས་འགྲོ་ 
བ་རིགས་དྲུག་ལ༔ གནས་རིགས་ཉི་ཤུ༔ གཟུགས་ཁམས་གནས་རིགས་བཅུ་བདུན༔ 
གཟུགས་མེད་སྐྱེ་མཆེད་མུ་བཞི་སྟེ༔ ཁམས་གསུམ་གཅིག་ནས་བརྩིས་པའི་སྟོང་ཕྲག་གཅིག་ 
སྟོང་དང་པོ་སྤྱི་ཕུད་སྟོང་གི་འཇིག་རྟེནཿ༔ སྟོང་ཕྲག་གཅིག་ནས་སྟོང་དུ་བརྩིས་པའི་སྟོང་ 
གཉིས་པ་བར་མའི་འཇིག་རྟེན༔ དེ་རྣམས་སྟོང་ཕྲག་གཅིག་ཏུ་བརྩིས་པའི་སྟོང་གསུམ་
པ་སྟོང་གསུམ་སྟོང་གི་འཇིག་རྟེན་གྱི་རང་རང་སོ་སོའི་བསྐལ་ཆགས་ནས་ཕུང་པོ་ལ་བདག་
ཏུ་བཟུང་བས་ཕུང་པོའི་བདུད་གྲུབ༔ ངག་འཁྱལ་ལོག་བསྒྲུབ་སྤྱད་ནས་ཉོན་མོངས་ཀྱི་ 
བདུད་གྲུབ༔ ལྷ་འདྲེ་གཉིས་སུ་འཛིན་པས་ལྷའི་བུའི་བདུད་གྲུབ༔ གསོད་གཅོད་བརྡུང་ 
བརྡེགས་པས་འཆི་བདག་གི་བདུད་གྲུབ༔ རྒྱུ་འབྲས་གཉིས་སུ་བཟུང་བས་ན་ཚ་དང་ཤི་ 
ཆད་མང་༔ ང་ཆེ་ང་འཇིགས་བཟུང་བས་ང་བདག་གི་འགོང་པོ་གྲུབ༔ དགྲ་གཉེན་ཆགས་ 
སྡང་བྱས་པས་དགའ་སྡུག་གི་བདུད་གྲུབ༔ ལོངས་སྤྱོད་ལ་སེར་སྣ་བྱས་པས་པྲེ་ཏ་ཁ་འབར་ 
མའི་བདུད་གྲུབ༔ ལྷ་ལ་གཉིས་འཛིན་འཁྲུལ་པས་རིག་དང་མ་རིག་པའི་བདུད་གྲུབཿ༔
ཡུལ་ལ་འཇིགས་པར་འཁྲུལ་པས་དགྲ་རྐུན་གཅན་གཟན་གྱི་བདུད་གྲུབ༔ མེད་བཞིན་ 
སོང་ ཡོད། སྣང་འཛིན་པས་འཇིགས་པ་སྔངས་སྐྲག་གི་བདུད་གྲུབ༔ སྟོང་ཞིང་བདག་མེད་
170

༄༅། །ཟབ་གཏེར་ཆོས་ཀྱི་མཛོད་ཁང་།
པ་ལ་དགའ་བྲོད་ཀྱི་བདུད་གྲུབ༔ ཆོས་བརྒྱད་སྙན་པའི་བསྐུར་བ་མེད་པ་ལ་སྙེམ་བྱེད་ཀྱི་ 
བདུད་གྲུབ༔ ལྟ་བ་ཕྱོགས་རིས་མེད་པར་ཕྱོགས་རིས་བྱས་པས་ལྟ་བའི་བདུད་གྲུབ༔ བསྒོམ་ 
པ་ལ་བྱིང་རྨུགས་མེད་དེ་བྱིང་རྨུགས་བྱས་པས་བསྒོམ་པའི་བདུད་གྲུབ༔ སྤྱོད་པ་ཚུལ་ 
འཆོས་མེད་པར་ཚུལ་འཆོས་བྱས་པས་སྤྱོད་པའི་བདུད་གྲུབ༔ འབྲས་བུ་རེ་དོགས་མེད་ 
པར་རེ་དོགས་བྱས་པས་འབྲས་བུའི་བདུད་གྲུབ༔ ལུས་ལ་བདག་འཛིན་བྱས་པས་ལུས་
ཀྱི་རུ་ཏྲ་མ་ཏྲཾ་རུ་ཏྲ་གྲུབ༔ ངག་ལ་འཛིན་པ་བྱས་པས་ངག་གི་རུ་ཏྲ་རུ་ཨརྐ་ཤ་རུ་ཊ་གྲུབ༔
སེམས་ལ་བདག་འཛིན་བྱས་པས་ཡིད་ཀྱི་རུ་ཏྲ་ཁ་ཏྲཾ་ཀ་རུ་ཊ་གྲུབ༔ དགྲའི་རྩ་བ་ངར་ 
འཛིན༔ བགེགས་ཀྱི་རྩ་བ་གཅེས་འཛིན༔ བདུད་ཀྱི་རྩ་བ་ཉོན་མོངས་རང་ག་བ༔ ཨ་ནྀ་
སུཾ་ཏྲི་པྲེ་དུ་ལས་གྱུར་པ་འམ་རུས་པ་ལས་གྱུར་པའི་ཞེ་སྡང་སྡུག་བསྔལ་དམྱལ་ཁམས་བཅོ་
བརྒྱད་གདོན་རྒྱལ་པོ་དང་རྒྱལ་ནད་ཚ་གྲང་འཐབ་པ༔ ཁྲག་ལས་གྱུར་པའི་འདོད་ཆགས་
སྡུག་བསྔལ་ཡི་དྭགས་བཞི་གདོན་མ་མོ་སྲིན་པོ་ནད་ཁྲག་ནད་གཟའ་གྲིབ༔ ཤ་ལས་གྱུར་ 
པའི་གཏི་མུག་སྡུག་བསྔལ་དུད་འགྲོའི་རིགས་གཉིས་གདོན་ས་བདག་ཀླུ་སྲིན་བད་ཀན་
གྱི་ནད་རིགས་མཛེ༔ མཁྲིས་པ་ལས་གྱུར་པའི་ཕྲག་དོག་རིགས་སྡུག་བསྔལ་ལྷ་མ་ཡིན་
ལ་རིགས་ལྔ་གདོན་ཐེའུ་རང་དམ་སྲི་ནད་རླུང་མཁྲིས་པ༔ ཀླད་པ་ཀོ་རོ་ཙ་ན་ལས་གྱུར་
པའི་ང་རྒྱལ་སྡུག་བསྔལ་ལྷ་རིགས་སྟེང་འོག་བར་གསུམ་གདོན་བདུད་བཙན་གཉིས་ནད་
གཉན་ལྷོག་པ༔ ཙིཏྟ་སེམས་ལས་གྲུབ་པ་ཐེ་ཚོམ་ལོག་ལྟ་སྡུག་བསྔལ་པའི་རིགས་གླིང་ 
བཞི་གདོན་སྡེ་བརྒྱད་ནད་རིགས་བཞི་བརྒྱ་རྩ་བཞི༔ རྐྱེན་ངན་ཉི་ཁྲི་ཆིག་སྟོང་༔ བགེགས་ 
རིགས་སྟོང་ཕྲག་བརྒྱད་ཅུ༔ གློ་བུར་དགུ་བཅུ་རྩ་གཅིག༔ དུས་མ་ཡིན་པའི་འཆི་བ་བཅོ་ 
བརྒྱདཿ༔ ཡེ་འདྲོག་སུམ་བརྒྱ་དྲུག་ཅུ༔ གདོན་རིགས་སྟོང་ཕྲག་སུམ་བརྒྱ༔ ལྟས་ངན་བརྒྱད་
171

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཅུ་རྩ་གཅིག་གི་སྡུག་བསྔལ༔ སྡུག་བསྔལ་གྱི་ཐོག་ཏུ་སྡུག་བསྔལ་ཁང་ཞིང་མེ་ཡིས་འབར་ 
བ༔ སྐད་མི་སྙན་པ་ཐོས་པ༔ འགྱུར་བའི་སྡུག་བསྔལ༔ མྱིད་པ་ཕོ་བཅོས་ན་བ༔ ཕོ་ཐོག་ 
མཛེ༔ མཛེ་ཐོག་རྨ༔ ཕ་ཤི་ཐོག་མ༔ མ་ཤི་ཐོག་ནོར་དགྲས་བཅོམ༔ བུ་གཅེས་པ་ཤི༔ 
ཁྱབ་པ་འདུ་བྱེད་ཀྱི་སྡུག་བསྔལ་ཁ་ཟས་རྒྱབ་གོས་ཀྱིས་བཀྲེས་པའི་སྡུག་བསྔལ༔ འདོད་ 
པ་ཐོག་ཏུ་མི་འཁེལ་བའི་སྡུག་བསྔལ༔ བུ་ཚ་སྐྱོང་དུ་མི་ཐུབ་པའི་སྡུག་བསྔལ༔ བུ་མོ་རྫོང་ 
དུ་མི་ཐུབ་པའི་སྡུག་བསྔལ༔ ཡོད་པ་སྐྱོང་དུ་མི་ཐུབ་པའི་སྡུག་བསྔལ༔ མེད་པ་བཙལ་ 
དུ་མི་རྙེད་པའི་སྡུག་བསྔལ༔ མི་འདོད་པ་ཐོག་ཏུ་བབས་པའི་སྡུག་བསྔལ༔ དགྲས་
བཅོམ་པའི་སྡུག་བསྔལ༔ ཇག་པས་འཕྲོག་པའི་སྡུག་བསྔལ༔ རྐུན་མས་རྐུ་བའི་སྡུག་བསྔལ༔ 
རྒྱལ་པོའི་ཁྲིམས་ཕོག་པའི་སྡུག་བསྔལ༔ གཅན་གཟན་གྱིས་ཟ་བའི་སྡུག་བསྔལ༔ གཡང་ 
ལ་ལྷུང་བའི་སྡུག་བསྔལ༔ ཆུས་ཁྱེར་བའི་སྡུག་བསྔལ་སོགས་འབྱུང་བ་བཞིས་འཇིགས་ 
པའི་སྡུག་བསྔལ༔ ན་ཚ་ཤི་ཆད་ཀྱི་སྡུག་བསྔལ༔ ཁ་མཆུ་གྱོད་ཚོལ་གྱི་སྡུག་བསྔལ་ཏེ་སྡུག་ 
བསྔལ་བསམ་གྱིས་མི་ཁྱབ༔ ད༌ལྟ་སྐྱེ་གནས་བར་དོ༔ བསམ་གཏན་བར་དོ༔ རྨི་ལམ་ 
བར་དོ་གསུམ་འབྱུང་༔ ཕྱི་མ་འཆི་ཁ་བར་དོ༔ ཆོས་ཉིད་བར་དོ༔ སྲིད་པ་བར་དོ་སྟེ་རྣམ་ 
སྨིན་བཞི༔ དགེ་སྡིག་གི་ལས་འབྲས་རྗེས་སུ་འབྲང་བ༔ དགེ་བའི་རྣམ་སྨིན་དང་སྡིག་ 
པའི་རྣམ་སྨིན་གཉིས༔ དེ་ལ་བྱེད་པ་རྒྱུ་མཐུན་གཉིས༔ དབང་གི་འབྲས་བུ་ཡུལ་ལ་སྨིན་ 
པ༔ སྐྱེས་བུ་བྱེད་པའི་འབྲས་བུས་ཁམས་གསུམ་དུ་ཁ་འཁོར་རིགས་དྲུག་ཏུ་ལུས་ལེན༔ 
དེ་སྟེ་ཡར་འགྲོ་མར་འགྲོའི་ས་མཚམས་མི་ལུས་ཆུད་ཟོས་སྲིན་པོ་འདྲ་བའི་མཐུ་སྟོབས་ 
རྫུ་འཕྲུལ་ཅན་ཚོ་ཨ་ཙ་མ༔ ཁྱེད་སྲིན་པོ་ཕོ་མོ་རྣམས་ཀྱིས་གོ་བར་གྱིས༔ ས་མ་ཡཱ༔ རྒྱ་ 
རྒྱ་རྒྱ༔ ཨེ་མ་ཧོ༔ མ་རིག་འཁྲུལ་པའི་སེམས་ཅན་སྙིང་རེ་རྗེ༔ སྙིགས་མའི་འདུལ་སྐལ་
172

༄༅། །ཟབ་གཏེར་ཆོས་ཀྱི་མཛོད་ཁང་།
སྲིན་པོ་སྙིང་རེ་རྗེ༔ ང་ཡི་བཀའ་དང་ཆོས་ལ་ཡིད་ཆེས་སྤྱོད༔ དང་དུ་ལོངས་ལ་སེམས་ཅན་ 
སྙིང་རྗེས་སྐྱོངས༔ རང་རྒྱུད་འཁྲུལ་པས་རང་མགོ་རང་གིས་སྐོར༔ འཁྲུལ་པའི་སྡུག་བསྔལ་
ལས་ལ་ཟད་མཐའ་མེད༔ཀྱེ་མ་ཀྱི་ཧུད་སྲིན་པོས་གཙོ་བྱས་པའི༔ འཁྲུལ་པའི་སེམས་ 
ཅན་འདི་རྣམས་སྙིང་རེ་རྗེ༔ འཁྲུལ་པའི་རང་བཟོས་རང་སེམས་རང་གིས་བསླུས༔ བདེ་
བའི་གོ་སྐབས་སྤུ་ཙམ་མེད་པ་འདི༔ཉོན་མོངས་འཁྲུལ་པའི་ལས་ལ་གཡེངས་གཡེངས་ 
ནས༔ འཁོར་བའི་གཡང་ས་ཆོད་པའི་དུས་མ་བྱུང་༔ རིགས་དྲུག་སྐྱེ་སྒོ་ཆོད་པའི་སྐབས་ 
མེད་པ༔ སྡུག་བསྔལ་མེ་འོབས་ལྟ་བུའི་འདམ་དུ་ཚུད༔ ཕྱིན་ཅི་ལོག་གི་བློ་སྐྱེས་ངོ་མ་མཐོང་༔ 
ཆགས་སྡང་སེར་སྣའི་དབང་གིས་དོན་མ་གྲུབ༔ འཁྲུལ་པ་མགར་བའི་ལག་ཆ་ལྟ་བུར་ 
འཁྲུལ༔ གར་འགྲོའི་བདེ་ཁ་བསྒྱུར་ཞིང་རང་མགོ་སྐོར༔ བྱ་བྱེད་རྫ་མཁན་འཕང་ལོ་བསྐོར་ 
བ་འདྲ༔ འཁོར་བའི་སྡུག་བསྔལ་ལས་ལ་ཟད་མཐའ་མེད༔ ཆགས་སྡང་འཁྲུལ་ལྟོགས་ 
སོག་ལེའི་སོ་དང་འདྲ༔ འགྱ་འགྱུར་འཁྲུལ་པའི་ལས་ལ་ཟད་མཐའ་མེད༔ ལུས་ནི་དྲན་ 
པ་སེམས་ཀྱི་གཡོག་པོ་ཡིན༔ རྣམ་རྟོག་བྱིང་རྒོད་ཆེ་བའི་དབང་གྱུར་ནས༔ རང་བཟོས་ 
ལས་ལ་བདེ་བའི་གོ་སྐབས་མེད༔ སྡུག་བསྔལ་མི་འདོད་བཞིན་དུ་རང་ཐོག་སྨིན༔ དེ་དོན་ 
གོའམ་སྲིན་པོ་ཕོ་མོ་རྣམས༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་ 
རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་ 
དོན་ལྡན་གྱི་སྲིན་པོ་རྣམས་ལ་སྐྱེས་པ་རབས་བརྗོད་ཀྱི་སྡེའི་ཚོགས་ལམ་འབྲིང་གི་ཆོས་
འཁོར་བསྐོར་བའི་ལེའུ་སྟེ་བཅུ་བདུན་པའོ༔གཏཱཿ༔
ཉིན་དགུ་པ༔ བམ་པོ་དགུ་པ༔ སྲིན་པོ་རྣམས་ལ་ཤིན་ཏུ་རྒྱས་པའི་སྡེའི་ཆོས་འཁོར་ 
བསྐོར་བ་ལ༔ རྣམ་པར་སྨིན་པའི་འབྲས་བུ༔ བྱེད་པ་རྒྱུ་མཐུན་གྱི་འབྲས་བུ༔ མྱོང་བ་རྒྱུ་
173

།དཔལ་རིའི་སྨོན་ལམ་རྩ་འགྲེལ་གྱི་སྐོར།
མཐུན་གྱི་འབྲས་བུ༔ དབང་གིས་ཡུལ་ལ་སྨིན་པའི་འབྲས་བུ༔ སྐྱེས་བུ་བྱེད་པའི་འབྲས་ 
བུ་ཡར་མར་གཉིས་ཀྱི་ས་མཚམས༔ ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོ༔ ཤིན་ཏུ་རྒྱས་པ་སེམས་ 
ཅན་འཁྲུལ་པ་དང་༔ རིག་པ་སྐྱོང་བའི་རྫོགས་སངས་རྒྱས་པ་གཉིས༔ ཡར་མར་གཉིས་ 
ཀྱི་དོན་ནི་འདི་ལྟ་སྟེ༔ སངས་རྒྱས་ཟེར་བ་རིག་པ་ཁོ་ན་སྐྱོང་༔ ཉོན་མོངས་འཁོར་བའི་ 
ཆོས་ལ་འཁྲུལ་མ་མྱོང་༔ ཐམས་ཅད་ཐམས་ཅད་བཞག་པ་སངས་རྒྱས་ཡིན༔ ཤིན་ཏུ་ 
རྒྱས་པ་དམ་ཆོས་དཀོན་མཆོག་དང་༔ དགེ་འདུན་འདུས་པའི་སྡེ་བཅས་བླ་མའི་གསུང་༔ 
བླ་མ་སངས་རྒྱས་རང་སེམས་སྟོང་པའོ༔ ཡེ་ཤེས་སྤྱི་གཟུགས་ངོ་བོ་ཉིད་ཀྱི་སྐུ༔ སྣ་ཚོགས་
གདུལ་བྱའི་སེམས་ཅན་ཐབས་ཀྱིས་འདྲེན༔ འགྲོ་དོན་དཔག་མེད་པདྨ་ལྟ་བུ་རྒྱས༔ རྣམ་
སྨིན་དཀར་པོ་ཟབ་ཞི་བདུད་རྩིའི་མཛོདཿ༔ དགེ་སྡིག་བླང་དོར་དམ་ཚིག་རབ་ལྡན་པའི༔
བྱེད་པ་ཐམས་ཅད་རྒྱུ་མཐུན་ཆོས་ཡིན་ནོ༔ མྱོང་བ་སེམས་ཐོག་ཆོས་ཀྱི་རྒྱུ་མཐུན་ཏེ༔ དབང་
གི་རྒྱུ་མཐུན་ཆོས་ཀྱི་འབྲས་བུ་སྨིན༔ སྐྱེས་བུ་བྱེད་པའི་རྒྱུ་མཐུན་སྐྱེ་བ་ནས༔ ཚེ་རབས་ 
ཐམས་ཅད་རྣམ་དཀར་དམ་པའི་ཆོས༔ ཡར་གྱི་ཟང་ཐལ་ཤིན་ཏུ་རྒྱས་པའོ༔ ས་མ་ཡཱཿ༔ 
རྒྱ་རྒྱ་རྒྱ༔ མར་གྱི་ངན་སོང་འཁོར་བ་རྒྱས་པ་ནི༔ སྟོང་པ་སེམས་ཀྱི་རྩལ་ལས་རྣམ་རྟོག་ 
བྱུང་༔ རྣམ་རྟོག་ངར་འཛིན་ང་བདག་འགོང་པོ་ཡིན༔ དེ་ལ་གཅེས་འཛིན་གདོས་བཅས་ 
ཕུང་པོ་བྱུང་༔ དེ་དང་ལྷན་སྐྱེས་ཉོན་མོངས་རང་གལ་བ༔ འཁྲུལ་པ་རྒྱ་འབྱམས་སྡུག་བསྔལ་ 
ཟད་མཐའ་མེད༔ སེམས་ཅན་སྲོག་བཅད་ཤ་ཁྲག་རུས་པ་དང་༔ ལྤགས་སྤུ་རྐང་མར་འོ་ 
ཞོ་མར་ལ་སོགས༔ འབྲུ་ཆང་ཁ་ཟས་རྒྱན་གོས་ནོར་ལོངས་སྤྱོད༔ མཁར་འགྲམ་ཧབ་གུར་ 
བླ་གབ་སྣ་ཚོགས་དང་༔ མལ་ཆ་ཁྲོ་ཟངས་གདན་ཆ་གསེར་དངུལ་སོགས༔ རིན་ཆེན་རིགས་ 
གྱུར་ཆེ་ཕྲ་ཆུང་གསུམ་སོགས༔ རྟ་ནོར་ར་ལུག་གཡུང་དྭགས་སྣ་ཚོགས་དང་༔ སྟག་གཟིག་
174

༄༅། །ཟབ་གཏེར་ཆོས་ཀྱི་མཛོད་ཁང༌།
དོམ་དྲེད་སྡེར་ཆགས་སྣ་ཚོགས་དང་༔ ཤྭ་རྣ་རྒོ་སོགས་རི་དྭགས་སྣ་ཚོགས་དང་༔ ཉ་སྲམ་ 
དུང་འབུ་ཆུ་གནས་སྣ་ཚོགས་ཀྱི༔ ཤ་ཁྲག་ལྤགས་སྤུ་འདོད་པའི་ལས་གྱུར་ནས༔ གང་ 
དང་གང་ལ་ཆགས་སྡང་རྨོངས་གསུམ་གྱི༔ ངན་སེམས་སྡུག་པའི་འཁོར་ལོར་ཟད་མཐའ་ 
མེད༔ རྣམ་སྨིན་སྡིག་པའི་ལས་རྣམས་བགྱིས་པ་དང་༔ སེམས་ཅན་གྲངས་ཀྱིས་མི་ཆོད་ 
བརྗོད་མི་ལང་༔ བྱེད་པས་གང་དང་གང་གི་ལས་བྱས་པ༔ དེ་ཡི་སྡུག་བསྔལ་རང་ཐོག་ 
མ་གཏོགས་མེད༔ མྱོང་བ་ད་ལྟ་དང་ནི་ཕྱི་མ་ལ༔ འཁྲུལ་པའི་ཚེར་མ་སེམས་ཀྱི་ཐོག་ཏུ་ 
འཁོར༔ མྱོང་བ་ལུས་དང་ཡིད་ལུས་གཉིས་ཀྱིས་མྱོང་༔ དབང་གི་འབྲས་བུ་གང་བྱས་ལས་ 
རྒྱུ་མཐུན༔ རིགས་དྲུག་སོ་སོའི་གནས་སུ་ལས་འབྲས་སྨིན༔ སྡུག་བསྔལ་ཕ་མཐའ་བྲལ་ 
བའི་གཏིང་རིང་པོ༔ མར་གྱི་ཟང་ཐལ་ནག་པོ་སྡིག་པའི་ལས༔ སྐྱེས་བུ་བྱེད་པའི་འབྲས་ 
བུ་རྒྱུ་མཐུན་ཏེ༔ ཁམས་གསུམ་འཁོར་པའི་གནས་ནས་ཐར་དུས་མེད༔ འདྲེ་དང་སྲིན་པོའི་ 
ལས་ལ་རྫུ་འཕྲུལ་དང་༔ སྟོབས་རྩལ་ཁེ་དྲག་ཆེ་བ་འཁོར་བའི་རྒྱུ༔ ཁྱེད་ཚོ་སྲིན་པོའི་ལུས་ 
ལེན་བཟང་སྙམ་སེམས༔ རྣམ་སྨིན་ཅི་བསགས་སྐྱེས་བུའི་འབྲས་བུ་ཡིན༔ ད་ནི་དམྱལ་ 
བའི་བུད་ཤིང་ཚར་བ་ལ༔ དགེ་བ་དཀར་པོའི་འདུན་པ་སེམས་ལ་འཆང་༔ ནག་པོ་སྡིག་ 
པའི་ལས་བགྱིས་སྤང་དགོས་སོ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་
ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་
བ་དོན་ལྡན་གྱི་སྲིན་པོ་རྣམས་ལ་ཤིན་ཏུ་རྒྱས་པའི་སྡེ་ཚོགས་ལམ་འབྲིང་གི་ཆོས་འཁོར་ 
བསྐོར་བའི་ལེའུ་སྟེ་བཅོ་བརྒྱད་པའོ༔ སྐགཨཱཿ༔ ཉིན་བཅུ་པ༔ བམ་པོ་ 
བཅུ་པ༔ སྲིན་པོ་རྣམས་ལ་རྨད་དུ་བྱུང་བའི་སྡེའི་ཆོས་འཁོར་བསྐོར་བ་ལ༔ འཁོར་བའི་ 
སྒོ་ལྔ་ཡེ་ཤེས་ལྔའི་དོན་སྟོན་དང་༔ རྒྱུ་ལྔ་སྐུ་ལྔའི་ཀློང་དུ་གྲོལ་བ་དང་༔ ལམ་ལྔ་འབྲས་
175

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བུའི་ཀློང་དུ་སྤྱོད་པ་དང་གསུམ་མོ༔ ས་མ་ཡཱ༔ རྒྱ་རྒྱ་རྒྱ༔ ཨེ་མ་ཧོ༔ བརྟུལ་ཞུགས་སྤྱོད་ 
པ་ཐབས་ལམ་རྨད་བྱུང་ནི༔ བརྟུལ་ཞེས་བྱ་བ་ཉོན་མོངས་ཚོགས་རྣམས་བརྟུལ༔ ཞུགས་ 
ཞེས་བྱ་བ་ཡང་གསང་བླ་མེད་ཞུགས༔ཐབས་ཤེས་ཟུང་འཇུག་ཨེ་ཝཾ་ཡབ་ཡུམ་གྱི༔ དཀར་
དམར་འཚོགས་པའི་རླང་དུ་དབུ་མ་སྦྱོར༔ ལུས་ནི་རྩ་བའི་དཀྱིལ་འཁོར་འགྲོ་དབང་བྲལ༔ 
རྩ་ནི་ཡི་གེའི་དཀྱིལ་འཁོར་ལྷུན་གྱིས་གྲུབ༔ ཁམས་ནི་བདུད་རྩིའི་དཀྱིལ་འཁོར་ཟག་ 
པ་མེད༔ རླུང་ནི་ཡེ་ཤེས་དཀྱིལ་འཁོར་འབྱུང་འཇུག་ཏུ༔ རིག་པ་ཡེ་ཤེས་དཀྱིལ་འཁོར་ 
འབྱུང་འཇུག་ཏུ༔ རིག་པ་ཡེ་ཤེས་དཀྱིལ་འཁོར་གསལ་ཁྱབ་བརྡལ༔ སྣང་བ་ཡབ་ཀྱི་ 
དཀྱིལ་འཁོར་ཚོགས་དྲུག་བྲལ༔ སྟོང་པ་ཡུམ་གྱི་དཀྱིལ་འཁོར་མཐའ་དབུས་མེད༔ ཁ་ 
སྦྱོར་ཡན་ལག་བདུན་ལྡན་དཀྱིལ་འཁོར་འདིར༔ གཟུགས་ནི་སྟོང་པ་ཉིད་གཟུགས་སྟོང་ 
པའོ༔ ཚོར་བ་མེད་ལ་ཚོར་བ་སྟོང་པའོ༔ འདུ་ཤེས་མེད་ལ་འདུ་ཤེས་སྟོང་པའོ༔ འདུ་བྱེད་ 
མེད་ལ་འདུ་བྱེད་སྟོང་པའོ༔ རྣམ་ཤེས་མེད་ལ་རྣམ་ཤེས་སྟོང་པའོ༔ མིག་མེད་སྟོང་པ་མིག་ 
གཟུགས་སྟོང་པའོ༔ རྣ་མེད་སྟོང་པ་སྒྲ་མེད་སྟོང་པའོ༔ སྣ་མེད་སྟོང་པ་དྲི་མེད་སྟོང་པའོ༔ 
ལྕེ་མེད་སྟོང་པ་རོ་མེད་སྟོང་པའོ༔ ལུས་མེད་སྟོང་པ་རིག་མེད་སྟོང་པའོ༔ གཟུགས་ཀྱི་ཁམས་ 
མེད་ཚོར་བའི་ཁམས་ཀྱང་མེད༔ འདུ་ཤེས་ཁམས་མེད་འདུ་བྱེད་ཁམས་ཀྱང་མེད༔ རྣམ་ 
ཤེས་ཁམས་མེད་སྐྱེ་མཆེད་ཁམས་ཀྱང་མེད༔ སེམས་ལ་འགོག་མེད་ལམ་ལ་བསྒྲོད་པ་ 
མེད༔ འབྲས་བུ་ཐོབ་མེད་ཆོས་སྐུའི་ལྟ་བ་མེད༔ སྡུག་བསྔལ་མེད་ལ་མྱ་ངན་མེད་པ་ཡིན༔ 
འོང་བ་མེད་ལ་འགྲོ་འོང་མེད་པ་ཡིན༔ རིག་པ་མེད་ལ་མཐོང་བ་མེད་པ་ཡིན༔ སྔགས་ 
པ་མེད་ལ་གསང་བ་མེད་པ་ཡིན༔ ཡེ་ཤེས་རྒྱལ་པོ་སངས་རྒྱས་དྲི་མ་མེད༔ ངོ་བོ་ཡེ་ཤེས་ 
ལྔ་ཡི་དོན་སྟོན་པ༔ འཁོར་བའི་སྒོ་ལྔ་འདོད་ཆགས་ཞེ་སྡང་དང་༔ གཏི་མུག་ང་རྒྱལ་ཕྲག་
176

༄༅། །ཟབ་གཏེར་ཆོས་ཀྱི་མཛོད་ཁང༌།
དོག་ལྔ་ཡི་སྒོ༔ མེ་ལོང་ཡེ་ཤེས་གསལ་རིག་རྒྱུན་ཆད་མེད༔ མཉམ་པ་ཉིད་ལ་ཆེ་ཆུང་མཐའ་ 
དབུས་མེད༔ སོ་སོར་རྟོགས་པར་རེ་དོགས་བཟང་ངན་མེད༔ བྱ་བ་གྲུབ་པའི་བཟང་ངན་ 
གཉིས་འཛིན་བྲལ༔ ཆོས་ཀྱི་དབྱིངས་ལ་ཐམས་ཅད་འཕེལ་འགྲིབ་བྲལ༔ འཁོར་བའི་ 
སྒོ་ལྔ་ཡེ་ཤེས་ལྔ་ལ་སྦྱོར༔ ཁོང་ཁྲོ་སྲེད་པ་འཆབ་པ་ཁེངས་སེམས་དང་༔ མ་རིག་ལུང་མ་ 
བསྟན་གྱི་རྒྱུ་བྱས་རྣམས༔ མ་འཁྲུལ་པ་ཡི་ལས་ལ་གཅིག་ཀྱང་མེད༔ ཆོས་སྐུ་ལོངས་སྐུ་ 
བླ་མ་སྤྲུལ་པའི་སྐུ༔ མི་འགྱུར་རྡོ་རྗེ་མངོན་པར་བྱང་ཆུབ་སྐུ༔ སྐུ་ལྔའི་རང་བཞིན་རང་ 
རིག་ཀློང་དུ་སྒྲོལ༔ བུམ་དབང་དང་ནི་གསུང་དབང་ཐུགས་དབང་དང་༔ རིན་ཆེན་གཏེར་ 
དབང་ངོ་བོ་ཉིད་སྐུའི་དབང་༔ སྟོང་པའི་འབྲས་བུ་རང་བཞིན་འབྲས་བུ་དང་༔ ཐུགས་ 
རྗེའི་འབྲས་བུ་ཀུན་ཁྱབ་འབྲས་བུ་དང་༔ གདུལ་བྱའི་འབྲས་བུ་འཁོར་བ་དོང་ནས་སྤྲུགས༔ 
རང་བྱུང་དགོངས་པ་ཟང་ཐལ་ཀློང་དུ་སྤྱོད༔ རྨད་བྱུང་དོན་སྟོན་རིག་པའི་ངོ་སྤྲད་པ༔ ཡེ་ 
ཤེས་སྤྱི་གཟུགས་རྒྱལ་བའི་ལུང་རྟོགས་བསྡུས༔ སྐུ་གསུམ་རྣམ་བཤད་མཐོང་བ་དོན་ 
ལྡན་གྱི༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ 
ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་སྲིན་པོ་རྣམས་ 
ལ་རྨད་དུ་བྱུང་བའི་སྡེའི་ཆོས་འཁོར་སྐོར་བའི་ལེའུ་སྟེ་བཅུ་དགུ་པའོ༔
ཐཱཡཱཿ༔ ཉིན་བཅུ་གཅིག་པ༔ བམ་པོ་བཅུ་གཅིག་པ༔ 
སྲིན་པོ་རྣམས་ལ་གཏན་ལ་ཕབ་པའི་སྡེའི་ཆོས་འཁོར་བསྐོར་བ་སྟོན་པ་ལ༔ ཨེ་མ་ཧོ༔ ཁོང་ 
ཁྲོ་ཞེ་གནག་གདུག་སེམས་ངན་པ་ལ༔ འདུལ་བའི་སྡེ་སྣོད་བསམ་གྱིས་མི་ཁྱབ་བསྟནཿ༔ 
ཆགས་པ་རང་རྒྱུད་སེར་སྣའི་གསོག་འཇོག་ལ༔ མདོ་སྡེའི་སྡེ་སྣོད་བསམ་གྱིས་མི་ཁྱབ་སྟོན༔ 
མ་རིག་ལོག་ལམ་འཛིན་པའི་འཁྲུལ་པ་ལ༔ མངོན་པའི་སྡེ་སྣོད་བསམ་གྱིས་མི་ཁྱབ་སྟོན༔
177

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དུག་གསུམ་མ་མཉམ་ང་རྒྱལ་ཕྲག་དོག་ལ༔ སྡེ་སྣོད་བཞི་པ་བསམ་གྱིས་མི་ཁྱབ་སྟོན༔ 
བླ་ན་མེད་པའི་ལམ་ལ་ཡང་དག་པ༔ བྱ་རྒྱུད་སྡེ་སྣོད་བསམ་གྱིས་མི་ཁྱབ་སྟོན༔ རིག་པ་ 
མངོན་གྱུར་ཀུན་གཞི་དག་པ་ལ༔ སྐྱེ་རྒྱུད་སྡེ་སྣོད་བསམ་གྱིས་མི་ཁྱབ་སྟོན༔ སེམས་རིག་ 
རྣམས་ཤེས་ཤན་འབྱེད་བྱེད་པ་ལ༔ རྣལ་འབྱོར་སྡེ་སྣོད་བསམ་གྱི་མི་ཁྱབ་གསུངས༔ ཆོས་
སྐུ་དྲུག་ལྡན་རྣལ་འབྱོར་ལ་བཟླ་ཕྱིར༔ རྣལ་འབྱོར་བླ་མེད་སྡེ་སྣོད་བཅས་པ་སྟོན༔ དེ་སྟེ་
དེ་ལ་སོགས་པ་ཟབ་བཞིའི་ཆོས༔ སྔོན་བྱོན་སངས་རྒྱས་ཐམས་ཅད་རིམ་པར་བརྒྱུད༔ 
གསེར་ཕྲེང་ལྟ་བུའི་གདམས་ངག་བདུད་རྩི་རྣམས༔ གཅིག་ནས་གཅིག་བརྒྱུད་འགྲོ་བའི་ 
སྣང་ངོར་སྟོན༔ བློ་ཡི་བྱེ་བྲག་ཆེ་ཆུང་ཐེག་པ་ཡི༔ ཆོས་འཁོར་རྒྱུད་སྡེ་བཞི་དང་དྲུག་བཅས་ 
བསྐོར༔ གདུལ་བྱའི་བསྟན་ཕབ་བསྐལ་པའི་འཕེལ་འགྲིབ་ལ༔ གང་ཟག་སྐྱེས་བུ་དུ་ 
མས་བཀའ་སྲོལ་འཛིན༔ བསྟན་བཅོས་ནོར་བུའི་ཕྲེང་བ་བརྒྱུས་པ་ལྟར༔ གོང་ནས་གོང་ 
འཕེལ་བསམ་གྱིས་མི་ཁྱབ་མཛདཿ༔ དེ་ལ་བརྒྱུད་པའི་བཀའ་སྲོལ་རྗེས་འཇུག་རྣམས༔ 
གཅིག་ཏུ་མ་ངེས་ནམ་མཁའི་མཐའ་དང་མཉམ༔ བདུད་དང་སྲིན་པོ་ཤན་པ་འབྱུང་པོ་ 
དང་༔ རྒྱལ་པོ་ཀླུ་དང་ཁྱབ་འཇུག་བཙན་ཐེའུ་རང་༔ མ་མོ་ཤི་འདྲེ་དམ་སྲི་སྤྱན་དགུ་སོགས༔ 
འདུལ་སྐལ་ལས་འཕྲོ་བབས་སོ་ཐུགས་མ་སུན༔ ཞི་བའི་ཐུགས་རྗེ་སྙིང་རྗེའི་མྱུ་གུས་ 
བཟུང་༔ བྱམས་པས་ལུས་བཅིངས་དགའ་བའི་ཆོས་སྒོར་བཅུད༔ བཏང་སྙོམས་ཆགས་ 
སྡང་བྲལ་བའི་ངང་ལ་གཞག༔ དྲག་པོའི་འདུལ་བ་མ་འོངས་ལུང་བསྟན་མཛད༔ ས་མ་ཡཱ༔ 
རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ 
ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་གཏན་ལ་ཕབ་པའི་སྡེ་སྟོན་ 
པའི་ལེའུ་སྟེ་ཉི་ཤུ་ཐམ་པའོ༔ ༄།ཨཱཿ ཉིན་བཅུ་གཉིས་པ༔ བམ་
178

༄༅། །ཟབ་གཏེར་ཆོས་ཀྱི་མཛོད་ཁང༌།
པོ་བཅུ་གཉིས་པ༔ སྲིན་པོ་རྣམས་ལ་ཐེག་པ་ཆེན་པོའི་སྡེའི་ཆོས་འཁོར་བསྐོར་བ་ལ༔ ཨེ་ 
མ་ཧོ༔ ཚེས་གཅིག་བརྒྱད་དང་བཅུ་གཉིས་བཅོ་ལྔ་དང་༔ ཉེར་གསུམ་ཉེར་བཞི་ཉེར་ལྔ་ 
ཉེར་དགུ་དང་༔ གནམ་སྟོང་ལ་སོགས་དུས་ཁྲིམས་བརྒྱད་བསྟན་པ༔ དགེ་བསྙེན་ཁྱིམ་ 
པ་ཕོ་མོའི་དུས་ཁྲིམས་ཡིན༔ འཁྲིག་པ་རྫུན་དང་སྲོག་གཅོད་མ་བྱིན་ལེན༔ རྩ་བ་བཞི་ཡི་ 
དམ་ཚིག་ཉམས་མི་བྱ༔ རྡོ་རྗེ་འཛིན་པའི་དམ་ཚིག་ཐ་མ་ཡིན༔ ཀུན་འབྱུང་བརྟེན་པའི་ 
ཐེག་པ་མངོན་གྱུར་པ༔ སྡེ་སྣོད་སྦྱངས་པའི་ཡོན་ཏན་བཅུ་གཉིས་ཀྱི༔ ཉིས་བརྒྱ་ལྔ་བཅུའི་ 
འདུལ་ཁྲིམས་བསྲུང་བ་ལ༔ རབ་ཏུ་བྱུང་བ་དགེ་བའི་ཚུལ་སློང་བ༔ རག་སྡོམ་བཅུ་བའི་ 
དམ་ཚིག་བསྲུང་བ་ལ༔ དཀའ་ཐུབ་རིག་བྱེད་མངོན་དུ་གྱུར་པ་ལ༔ རྡོ་རྗེ་འཛིན་པའི་དམ་ 
ཚིག་འབྲིང་པོ་ཡིན༔ རྟེན་འབྲེལ་བཅུ་གཉིས་མཛད་པ་སྒྲུབ་པ་ལ༔ ནག་པོའི་ཆོས་བཞི་ 
ལྟུང་བ་ལྔ་ལྔ་བརྒྱ༔ རབ་ཏུ་བསྲུང་བའི་རང་རྒྱལ་སྡོམ་པ་དང་༔ ཐེག་ཆེན་བྱང་ཆུབ་སེམས་ 
ཀྱི་སྒོར་ཞུགས་པཿ༔ ས་བཅུའི་མཐར་ཕྱིན་ཆོས་ཀྱི་དབྱིངས་ཀྱི་སྤྲིན༔ སེམས་ལ་རྩེ་གཅིག་ 
འཛིན་པའི་དྲན་པ་གཅེས༔ དབང་ལྔ་སྟོབས་ལྔ་བྱང་ཆུབ་ཡན་ལག་བདུན༔ འཕགས་ 
པའི་ཡན་ལག་བརྒྱད་ལ་མངའ་དབང་སྒྱུར༔ སྣང་བ་དབང་བྱེད་སྣང་ཡུལ་དཀྱིལ་འཁོར་ 
ཤར༔ དཔའ་བོ་མཁའ་འགྲོའི་སྤྲུལ་པ་བསམ་མི་ཁྱབ༔ སྣང་བ་དབང་སྒྱུར་དཀྱིལ་འཁོར་ 
ལྷུན་གྱིས་གྲུབ༔ བསྲུང་མཚམས་མེད་པའི་དམ་ཚིག་ལྷུན་གྱིས་གྲུབ༔ ཤེས་བྱ་ལྔ་ལ་སྤྱོད་ 
པའི་རིག་པ་རྟོགས༔ ཕུང་ཁམས་ལྷ་སྔགས་ཐུགས་རྗེའི་རོལ་པར་ཤར༔ དགོངས་པ་མཐའ་ 
དག་ཡེ་ནས་རང་སངས་རྒྱས༔ ཆོས་ཀུན་འདུས་མ་བྱས་པའི་ཡེ་ཤེས་རྒྱས༔ འབྱུང་བཞིའི་ 
དྭངས་མ་དབྱིངས་དང་རིག་པ་འདྲེས༔ རྣམ་ཤེས་སྐྱེ་འགག་བྲལ་བའི་ཀློང་དུ་བཞུགས༔ 
ཆོས་ཅན་རྒྱུ་ཟད་ཆོས་ཉིད་ཀློང་དུ་གྲོལ༔ རིག་པ་ཀ་དག་བདེན་འཛིན་ཟད་སར་འཁྱོལ༔
179

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
སངས་རྒྱས་ས་མེད་སེམས་ཅན་གནས་སྤོར་ཏེ༔ འཁོར་བའི་གཞི་ཐོག་ཕེབས་ཏེ་མ་བུ་ 
འདྲེས༔ ང་ཉིད་ཀུན་ཏུ་བཟང་པོའི་དགོངས་པའོ༔ ཡེ་ཤེས་ལྔ་ལྡན་ཐིག་ལེ་ལུ་གུ་རྒྱུདཿ༔ 
ལྟ་བསྒོམ་སྤྱོད་པའི་འབྲས་བུ་མངོན་དུ་གྱུར༔ ཐིག་ལེ་སྟོང་པའི་སྒྲོན་མ་ལྔ་ཡི་འབྱེད༔ དག་ 
དབྱིངས་སྒྲོན་མ་སྐུ་གསུམ་མངོན་དུ་གྱུར༔ སེམས་རྩལ་རྫོགས་ནས་འཕོ་འགྱུར་མངོན་ 
པར་གྱུར༔ སྒྱུ་འཕྲུལ་ཡེ་ཤེས་དཀྱིལ་འཁོར་མངོན་དུ་འགྱུར༔ རྡོ་རྗེ་ལུགས་རྒྱུད་སྣང་ 
པའི་ཟེར་ཐག་སྦྲེལ༔ ཆོས་ཉིད་མངོན་སུམ་ལྟ་བ་ཀློང་དུ་གྱུར༔ ཉམས་སྣང་གོང་འཕེལ་ 
ཡེ་ཤེས་བླ་མའི་སྐུ༔ རིག་པ་ཚད་ཕེབས་ལྷ་སྐུའི་ཞལ་ཕྱག་རྫོགས༔ ཆོས་ཟད་བློ་འདས་ 
རང་སེམས་སངས་རྒྱས་རྙེད༔ འཁོར་བ་ཀ་དག་སངས་རྒྱས་འབྲས་བུ་ཟད༔ རིག་པ་བརྡལ་ 
ཁྱབ་ཆོས་སྐུའི་ངང་དུ་རྫོགས༔ བློ་འདས་དཔེ་མཚོན་བྲལ་བའི་རིག་པ་འདི༔ ངོ་བོ་སྟོང་ 
ཞིང་རང་བཞིན་གསལ་བ་དང་༔ ཐུགས་རྗེ་འགྲོ་བའི་དོན་ལ་ཕྱོགས་རིས་མེད༔ དེ་ལྟར་ 
ཡིན་ནོ་སྲིན་པོའི་རྗེ་འབངས་རྣམས༔ གོ་བར་གྱིས་ཤིག་པདྨ་འབྱུང་གནས་ངས༔ ཁྱེད་ 
རྣམས་འདུལ་བའི་དུས་བབས་སེམས་ལ་ཞོག༔ བླ་མའི་བཀའ་བཅག་ཡི་དམ་སྲོག་དོར་ 
བ༔ མཁའ་འགྲོའི་ལུང་བསྟན་ཆོས་སྐྱོང་དམ་ཉམས་རྣམས༔ རྡོ་རྗེ་དམྱལ་བ་མེ་མདག་ 
འབར་བར་སྐྱེ༔ དམ་ཚིག་མཐའ་དག་རྒྱུ་འབྲས་སྤང་བླང་དགོས༔ མི་རྟག་སྒྱུ་མའི་འཁྲུལ་ 
འཁོར་ཡིན་པ་ལ༔ སེམས་ལས་བྱུང་བ་ཆོས་ལ་མཐུན་པར་གྱིས༔ ང་ཉིད་རྒྱལ་པོའི་བཀའ་ 
ཁྲིམས་འདའ་མི་བྱ༔ ད་ལྟ་ཆོས་ཁྲིམས་མ་འོངས་རྒྱུ་འབྲས་ཁྲིད༔ འདི་ཕྱི་བར་དོ་གསུམ་ 
ལ་ངོས་ལྐོག་མེད༔ རང་ཚེགས་རང་ལ་དགོས་པའི་དུས་གཅིག་འོང་༔ དོན་དེ་གོ་བར་གྱིས་ 
ཤིག་བུ་སློབ་རྣམས༔ སྲིན་པོ་ལུས་ངན་བཏུལ་ནས་ལས་བཟང་པར༔ བཞག་པའི་གདོང་ 
བར་མ་ནོར་བུ་སློབ་རྣམས༔ ང་ཉིད་པདྨ་རྒྱལ་པོའི་ཆོ་འཕྲུལ་ལ༔ རྩལ་པས་འདྲན་བསམ་
180

༄༅། །ཟབ་གཏེར་ཆོས་ཀྱི་མཛོད་ཁང༌།
བྱེད་རྒྱུ་ག་ལ་སྣང་༔ ང་ཉིད་རིག་པའི་ཡེ་ཤེས་སྐྱེས་བུ་ལ༔ རིག་པ་སྟོང་པ་བསམ་ངན་ 
སྦྱོར་རྩུབ་ཀྱིས༔ གནོད་པས་བསམ་ངན་འཆང་བ་སུ་ཡིས་གཅོད༔ ལྷག་མཐོང་པདྨ་ 
འོད་ཀྱི་གཞལ་ཡས་ནས༔ སྤྲུལ་པ་ཐམས་ཅད་སྤྲུལ་གཞིའི་ཀློང་དུ་བསྡུ༔ ས་མ་ཡཱ༔ རྒྱ་ 
རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ 
ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་ཐེག་པ་ཆེན་པོའི་སྡེ་བསྟན་ 
པའི་ལེའུ་སྟེ་ཉེར་གཅིག་པའོ༔ ༄གྷགཨཿ དེ་ནས་སྲིན་པོས་དགའ་ 
སྟོན་བྱེད་པ་ནི༔ ཕོ་མོ་ཐམས་ཅད་སྒོ་གསུམ་ཆོས་ལ་དབང་༔ རིག་པ་སོར་ཆུད་སེམས་ 
ཀྱི་གྲུབ་མཐའ་ཟད༔ དག་དང་མ་དག་པ་ཡི་སྒྲོ་སྐུར་བྲལ༔ གསོད་གཅོད་སྡིག་པའི་ལས་ལ་ 
བག་ཟོན་ནས༔ དཀར་པོ་དགེ་བའི་ལས་ལ་དབང་ཡང་བསྒྱུར༔ སྡོམ་པ་གསུམ་ལྡན་ 
དམ་ཚིག་རྣམས་ལ་གུས༔ རང་རང་ལས་ལ་དབང་བའི་དམ་ཆོས་སྤྱོད༔ ཚུལ་བཞིན་བསྒྲུབས་ 
པའི་རང་དབང་བརྟན་པ་ཐོབ༔ ཡེངས་མེད་སྐྱོན་དང་བྲལ་བའི་ཆོས་ལ་བརྩོནཿ༔ དག་དང་ 
མ་དག་གཉིས་ཀྱི་སྒྲོག་ལས་གྲོལ༔ ཆགས་སྡང་མུན་པའི་རྗེས་འབྲང་མེད་པར་བྱས༔ ཚེ་ 
རབས་སྐྱེ་བརྒྱུད་ཆོས་ལ་མོས་པ་སྐྱེད༔ བསམ་སྦྱོར་དག་པས་བུ་ཚ་རིགས་རྒྱུད་རྣམསཿ 
དམ་ཆོས་མི་ནུབ་སྤྱོད་པའི་སྨོན་ལམ་བཏབ༔ བརྒྱུད་པ་གསུམ་ལྡན་རིག་འཛིན་བླ་མའི་ 
ཚོགས༔ ནམ་ཡང་འབྲལ་བ་མེད་པའི་སེམས་དཔའ་འཆང་༔ སྲིན་པོའི་གྲོང་ཁྱེར་པདྨ་འོད་ 
ཀྱི་ཞིང་༔ གཟུགས་སྣང་རོལ་པ་དཔའ་བོ་མཁའ་འགྲོ་ལ༔ ཡེ་ཤེས་ལྔ་ལྡན་ཟག་མེད་ 
འཇའ་ཡི་ལུས༔ སྤྲུལ་པའི་རིག་འཛིན་པདྨ་འབྱུང་གནས་བཞུགས༔ གྲུབ་རྟགས་མངོན་ 
གྱུར་ལོ་པཎ་དུ་མས་བསྐོར༔ བདེན་སྣང་གཅིག་ཏུ་མ་ངེས་རྣམ་འགྱུར་ལ༔ གྲུབ་པ་ 
བརྒྱད་ཐོབ་པ་ཤ་སྟག་བཞུགས༔ བླ་མའི་བྱིན་རླབས་སློབ་མའི་མོས་གུས་གཉིས༔ ཟེར་
181

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཐག་སྦྲེལ་ནས་འགྲོ་ཁམས་ཡོངས་ལ་ཁྱབ༔ རང་དོན་བོར་ནས་འགྲོ་བའི་དོན་མ་གཏོགས༔ 
ངན་སེམས་སྡུག་པའི་འཁྲུལ་པ་གཏན་ནས་ཟད༔ དབུས་དང་ཕྱོགས་བཞི་མཚམས་བརྒྱད་ 
ཟེར་ཐག་སྦྲེལ༔ དབུས་ལ་དཀྱིལ་འཁོར་དགུ་ཡི་བདུད་རྩི་སྒྲུབས༔ ཕྱོགས་མཚམས་བརྒྱད་ 
ལ་སྒོས་སྒྲུབ་བརྒྱད་ལ་སོགས༔ སྒྲུབ་པ་རྣམས་ཀྱི་སོལ་གནས་ཚོགས་འཁོར་དང་༔ 
མཆོད་པའི་ཡོ་བྱད་བསམ་གྱིས་མི་ཁྱབ་པའི༔ དཀར་པོ་དགེ་བའི་ལས་འབྲས་དུས་གཅིག་ 
སྨིན༔ དེ་ལ་སྒྲུབ་པའི་སྐྱེས་བུ་དམ་པ་ནི༔ རིག་པ་འཛིན་པའི་སྐྱེས་བུ་ཤ་སྟག་ཡིན༔ སྲིན་ 
པོ་ཐམས་ཅད་ཆོས་ལ་འགོད་པའི་རྟགས༔ གསང་སྔགས་ལུང་གི་སྒྲུབ་པ་ཚུལ་བཞིན་སྤྱོདཿ༔ 
རིགས་བརྒྱུད་ཆོས་ལ་དབང་བའི་དབང་ཁྲིད་དང་༔ དམ་ཚིག་འདའ་མི་བྱ་བའི་བཀའ་ 
བགྲོས་ནས༔ དེ་དང་དེ་བཞིན་སྲིན་པོའི་སྣང་ཡུལ་ལ༔ མཐའ་མ་སྟོངས་པའི་བར་དུ་རྒྱུན་ 
ཆད་མེད༔ སེམས་ལ་ཐུག་གི་བར་དུ་བསྒྲུབ་པའོ༔ ངག་གི་ནུས་པ་རྒྱུན་ཆད་མེད་པའོ༔ 
ལུས་ཀྱི་འབྱུང་བ་རང་དབང་བསྒྱུར་བ་བྱུང་༔ སྒོ་གསུམ་ཐ་དད་གཅིག་ཏུ་མ་ངེས་ཏེ༔ རིགས་ 
དང་བརྒྱུད་པ་འཛིན་པ་ཤ་སྟག་གོ གུ་རུ་པདྨའི་བཀའ་དྲིན་ཡང་ཡང་དྲན༔ རྟག་ཏུ་གསོལ་ 
བ་འདེབས་པ་ཡང་ཡང་དང་༔ མོས་གུས་ནར་མར་སྐྱེ་བ་རྒྱུན་ཆད་མེད༔ སྲིན་པོའི་ལས་ 
སྣང་བྲལ་བ་དག་པའི་ཞིང་༔ འགྲོ་དོན་གདུལ་བྱ་མ་གཏོགས་ཆགས་སྡང་བྲལ༔ རྔ་ཡབ་ 
པདྨ་འོད་ཀྱི་ཞིང་ཁམས་སད༔ ཟངས་མདོག་དཔལ་གྱི་རི་བོ་པདྨ་འོད༔ མཚན་ཐོས་ཙམ་ 
གྱིས་ཞིང་ཁམས་མངོན་རྒྱུག་བྱེད༔ སྤྲུལ་པའི་བརྒྱུད་པ་བསམ་གྱིས་མི་ཁྱབ་འབྱུང་༔ དགའ་ 
སྟོན་ཆོས་འཁོར་བསྒྲུབས་པ་དེ་ལྟར་རོཿ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་ 
གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་ 
བཤད་མཐོང་བ་དོན་ལྡན་གྱི་སྲིན་པོ་ཆོས་ལ་བཀོད་པའི་ལེའུ་སྟེ་ཉེར་གཉིས་པའོ༔
182

༄༅། །ཟབ་གཏེར་ཆོས་ཀྱི་མཛོད་ཁང་།
ཐཿཨྰཿ རྒྱ་གར་སྐད་དུཿ༔ ར་ཛ་མ་ཏྲི་སུར་བྷཱ་ཏཱ་པ་ཙཱ་རེ་ཤ༔ བོད་སྐད་དུ༔ 
དེ་ནས་རྒྱལ་པོ་བཀའ་ཆེམས་བཤད་བྱ་བ༔ རྒྱལ་པོ་ཆོས་ཀྱི་དབང་ཕྱུག་སྐུར་བཞེངས་ཏེ༔ 
རི་བོ་ཏ་ལར་མགོན་པོ་སྤྱན་རས་གཟིགས༔ སོ་སོར་མ་འདྲེས་བློན་པོ་འབྱུང་ཚུལ་དང་༔ ལོ་ 
པཎ་དཀར་ཆག་ལྷ་འདྲེའི་ཐང་ཡིག་གོ༔ རྒྱལ་པོ་བཙུན་པོ་འོད་མི་འགྱུར་བ་སྤྲུལ༔ ཚེ་དང་ 
བསོད་ནམས་གདུལ་བྱའི་འགྲོ་ཁམས་ལ༔ དངོས་གྲུབ་རྒྱུན་ཆད་མེད་པར་ཐུགས་མངའ་ 
ནས༔ གངས་ལྗོངས་འཛམ་བུ་གླིང་གི་བདག་པོ་བྱས༔ འཁོར་ལོས་སྒྱུར་བའི་རྒྱལ་པོ་ཞེས་ 
སུ་གྲགས༔ སྣ་ཚོགས་མཛད་པ་བསམ་གྱིས་མི་ཁྱབ་སྟེ༔ དུས་གསུམ་སངས་རྒྱས་རྣམས་ 
ཀྱིས་བཀའ་བགྲོས་ནས༔ ཕྱོགས་བཅུའི་སངས་རྒྱས་རྣམས་དང་སྒྲོ་འདོགས་བཅད༔ བཅུ་ 
གཅིག་ཞལ་གྱི་དབྱིངས་ཀྱི་ཞིང་ཁམས་གཟིགས༔ བཅུ་ཕྲག་གཅིག་གི་མངོན་པར་རྫོགས་ 
སངས་རྒྱས༔ རྒྱལ་བ་རིགས་ལྔའི་དཔྲོག་ཞུ་དབུ་ལ་གསོལ༔ ངེས་པ་ལྔ་ལྡན་གནས་ལྔའི་ 
སྒྲོ་འདོགས་བཅད༔ ཁམས་གསུམ་འཁོར་བ་དོང་ནས་སྤྲུགས་པར་མཛད༔ འདྲེན་པའི་ 
དེད་དཔོན་ས་བཅུའི་གོང་ན་བཞུགས༔ བྱང་ཆུབ་སེམས་དཔའི་སྒོར་ཞུགས་བཅོམ་ལྡན་ 
འདས༔ ཉོན་མོངས་དགྲ་རྣམས་མ་ལུས་འཆོས་པ་དང་༔ བསྟན་བཅོས་ས་ཡ་གྲངས་མེད་ 
དམ་པ་སྦྱངས༔ བདུད་ཀྱི་ལས་དང་དུག་ལྔའི་རྟོག་པ་སྦྱངས༔ ཡེ་ཤེས་ལྔ་ལྡན་སྟོང་ཉིད་ 
ལྟ་བ་རྫོགས༔ ཏིང་འཛིན་གཡོ་མེད་འགྲོ་ལ་རྒྱུན་ཆད་མེད༔ རིན་ཆེན་བརྒྱད་ཀྱི་ཕྲེང་བ་ 
སྐུ་ལ་གསོལ༔ དར་སྣ་ལྔ་ཡི་ལྟ་ཟུར་གོས་ཀྱིས་བརྒྱན༔ རི་དྭགས་ལྤགས་པས་ནུ་མ་གཡོན་ 
པ་བཀབ༔ ཞབས་གཉིས་འདོར་སྟབས་འགྲོ་བའི་དོན་ལ་བཞེངས༔ ཕྱག་སྟོང་སྤྱན་ལ་ 
སངས་རྒྱས་སྟོང་རྩཪ་སྤྲུལ༔ འཁོར་བ་དོང་སྤྲུགས་མཛད་པ་བསམ་མི་ཁྱབ༔ སྐུ་ནི་གངས་ 
རིར་ཉི་མ་ཤར་བ་འདྲ༔ གསུང་ནི་ཚངས་པའི་དབྱངས་ཀྱི་གདངས་སྐད་འབྱིན༔ གསུང་
183

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
མཆོག་རྒྱལ་པོ་ཡི་གེ་དྲུག་མ་ཡི༔ རིགས་དྲུག་འཁོར་བའི་ཀློང་དུ་ཐོས་པ་དང་༔ སྙིང་རྗེ་
བྱང་ཆུབ་ཀུན་གྱི་སེམས་ལ་ཞུགས༔འཁོར་ལོས་སྒྱུར་བའི་རྒྱལ་པོ་ཞེས་བྱར་གྲགས༔ 
སྟོང་གསུམ་དབང་བྱེད་འགྲོ་ཁམས་བདེ་ལ་འགོདཿ༔ སྐུ་ནི་གཅིག་ཏུ་མ་ངེས་སྣ་ཚོགས་ཏེ༔ 
ཞལ་ཕྱག་རྣམ་པ་གཅིག་དང་ཐ་དད་མེད༔ ནམ་མཁའི་མཐའ་ཁྱབ་གྱུར་པའི་སེམས་ཅན་ 
མདུན༔ སྟོང་གསུམ་འཇིག་རྟེན་བྱེ་བ་ཕྲག་བརྒྱ་རུ༔ འཕགས་པའི་སྤྲུལ་པ་རྒྱལ་པོ་བསམ་ 
མི་ཁྱབ༔ སྒོ་གསུམ་སྣོད་རུང་ཆོས་སྒོ་བརྒྱད་ཁྲིའི་དོན༔ ལ་ལར་གུ་རུའི་སྐུ་སྤྲུལ་དབང་ 
ཁྲིད་འབོར༔ ལ་ལར་རྒྱལ་པོའི་སྐུར་སྤྲུལ་ཆོས་ཁྲིམས་འཛུགས༔ ལ་ལར་བྱང་ཆུབ་སེམས་ 
དཔའི་སྒོར་ཞུགས་ནས༔ འགྲོ་བའི་སྒོ་གསུམ་ཆོས་དང་འདྲེས་པར་མཛད༔ ལ་ལར་སྐྱེ་ 
བོའི་ཚུལ་འཛིན་དད་ཅན་སྤྲུལ༔ སྲིད་པའི་མོ་ཆགས་ཀུན་གྱི་མཐོང་གྲོལ་མཛད༔ ལ་ལར་རི་ 
དྭགས་གཡུང་དྭགས་ཆུ་གནས་དང་༔ ཤ་ཁྲག་ལྤགས་སྤུའི་ལོངས་སྤྱོད་ཆོག་པར་བྱས༔ 
འདོད་པའི་ཡོན་ཏན་ཀུན་དང་ལྡན་པ་ལ༔ སེམས་ཅན་མྱོང་གྲོལ་དད་ཅན་ས་ལ་སྦྱོར༔ མ་ 
རུང་བདུད་ཀྱི་ཚོགས་རྣམས་ཡིན་ཀྱང་རུང་༔ འཕྲད་པའི་ལས་ཅན་ཤ་སྟག་འབྱུང་བར་ངེས༔
ལྷ་དང་མི་ཡི་མཆོད་གནས་བླ་མའི་མཆོག༔ ཀླུ་དང་སྡེ་བརྒྱད་འབྱུང་པོ་ཆོས་སྒོར་ཞུགས༔ 
སྐུ་ནི་མཚན་དཔེ་འཇམ་དཔལ་དབྱངས་དང་མཉམས༔ མཐོང་ཐོས་སེམས་ཅན་དད་པའི་ 
ཞིང་ལ་སྦྱོར༔ ཐུགས་ཀྱི་ནུས་པ་ལག་ན་རྡོ་རྗེ་འཆང་༔ སྐུ་གསུམ་རང་ངོ་སྟོན་པའི་བླ་མ་ 
རྗེ༔ རྣམ་སྤྲུལ་བསམ་གྱིས་མི་ཁྱབ་མཛད་པ་ཡོད༔ རྒྱ་གར་རྒྱ་ནག་སྟག་གཟིག་མོན་ལ་ 
སོགས༔ ཞང་ཞུང་ཁ་ཆེ་ཟ་ཧོར་ཨོ་རྒྱན་ཡུལ༔ འབྱུང་སོགས་ཧོར་བདུད་ལྷུན་གྲུབ་གྲགས་ 
པ་དང་༔ པྲེ་ཏ་བལ་ཡུལ་ཟངས་གླིང་གོལ་ཡུལ་དང་༔ གླིང་དང་གླིང་ཕྲན་གསེར་རི་རོལ་ 
མཚོ་དང་༔ ལྕགས་རི་མུ་ཁྱུད་རི་རབ་ཁོང་སེང་དང་༔ ཀླུ་དང་ས་བདག་ལྷ་སྲིན་སྡེ་བརྒྱད་
184

༄༄༅། །ཟབ་གཏེར་ཆོས་ཀྱི་མཛོད་ཁང་།
ཀྱི༔ རྒྱལ་པོ་རྒྱལ་ཕྲན་བསམ་གྱིས་མི་ཁྱབ་རྣམས༔ འཁོར་ལོས་སྒྱུར་བའི་རྒྱལ་པོའི་སྣང་ 
ཚུལ་ཡིན༔ གུ་རུའི་རྒྱལ་པོ་པདྨ་ར་ཛ་དང་༔ མི་ཡི་རྒྱལ་པོ་ཨིནྡྲ་བྷོ་དྷི་དང་༔ ལྷ་ཡི་རྒྱལ་ 
པོ་ཚངས་པ་བརྒྱ་བྱིན་དང་༔ ཀླུ་ཡི་རྒྱལ་པོ་གཙུག་ན་རིན་ཆེན་དང་༔ འཇིག་རྟེན་སྣང་བའི་ 
མུན་པ་སེལ་བའི་ཕྱིར༔ རྒྱལ་པོ་ཆོས་ཀྱི་དབང་ཕྱུག་སྐུར་བཞེངས་ཏེ༔ མདོ་སྔགས་བྱང་ 
ཆུབ་སྙིང་པོས་འགྲོ་བ་འདུལ༔ ཐུགས་རྗེའི་བྱིན་རླབས་ཉི་མ་འཆར་ཁའི་ཟེར༔ གྲང་བའི་ 
སྡུག་བསྔལ་མ་ལུས་འཇོམས་པར་བྱེད༔ མ་རིག་མུན་པ་སེལ་བའི་ཟླ་གཞོན་གྱིས༔ ཚད་ 
པའི་སྡུག་བསྔལ་མ་ལུས་སེལ་བར་མཛད༔ འདོད་ཡོན་ལྔ་ལྡན་ཕུན་སུམ་ཚོགས་པར་སྤྲུལ༔ 
བཀྲེས་སྐོམ་སྡུག་བསྔལ་མ་ལུས་ལྷག་མེད་སྦྱོང་༔ བསམ་གྱིས་མི་ཁྱབ་ཆོས་ཀྱི་བདུད་རྩི་ 
བྱིན༔ འཁོར་བའི་ཉོན་མོངས་དྲ་བ་གཅོད་པར་མཛད༔ རྒྱལ་པོ་འབྱུང་པོའི་ཉེས་ཚོགས་ 
མ་ལུས་བཏུལ༔ སེམས་ཅན་ཁམས་ལ་བྱམས་དང་སྙིང་རྗེས་སྐྱོང་༔ མ་རིག་མུན་པ་སེལ་ 
བའི་རྒྱལ་པོ་མཆོག༔ ཐུགས་དམ་ནམ་ཡང་མི་འདའ་དམ་བཅའ་འཆང་༔ དཔག་མེད་ 
སེམས་ཅན་སྒྲོལ་བ་མངོན་སུམ་གཟིགས༔ གང་ལ་གང་འདུལ་དེ་མཐུན་ཆོས་སྐོར་སྟོན༔ 
སྲིད་པའི་རྒྱལ་པོ་ཡིན་པ་དེ་འདྲའོ༔ སྲིན་པོའི་རྒྱལ་པོ་ཆོས་དང་མཐུན་པར་དགོས༔ དེ་དང་ 
དེ་ཡིས་དོན་དེ་གོ་བར་མཛོད༔ འབྱུང་ལྔའི་ཁམས་ལ་མ་རྟེན་གང་ཡང་མེད༔ འཚོ་བའི་ 
ཟས་ལ་མི་སྤྱོད་གང་ཡང་མེད༔ སྐོམ་པའི་ཆུ་ལ་མི་རོལ་གང་ཡང་མེད༔ ལྟོ་གོས་གཡོག་
བྱེད་ཉོན་མོངས་འཁྲུལ་པ་ལ༔ ལན་ཆགས་བུ་ལོན་སྦྱོང་བའི་དམ་ཆོས་དགོས༔ རྒྱལ་པོ་ 
རྒྱལ་རྒྱུད་རིགས་མཐུན་ཆོས་ལ་སྤྱོདཿ༔ འགྲོ་དོན་སེམས་དཔའ་ཏིང་འཛིན་གཡོ་མེད་དགོས༔ 
རྒྱལ་རབས་ཆོས་དང་མཐུན་པའི་བྱ་བ་ཡིན༔ ལོག་སྤྱོད་རྒྱལ་པོའི་སྤྱོད་པ་རྩིང་མི་བྱ༔ རྒྱལ་ 
ཁམས་ཆོས་ལ་བསྒྱུར་བ་ངོ་མཚར་ཆེ༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་
185

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་ 
མཐོང་བ་དོན་ལྡན་གྱི་རྒྱལ་པོའི་ཐང་ཡིག་བསྟན་པའི་ལེའུ་སྟེ་ཉེར་གསུམ་པའོ༔ 
ཐགཡཱཿ༔ དེ་ནས་རྒྱལ་པོའི་བཙུན་མོ་བྱོན་ཚུལ་ནི༔ སྟོང་དབྱིངས་ 
ཀུན་ཏུ་བཟང་མོའི་མཁའ་ཀློང་ནས༔ མངོན་པར་འཕྲུལ་པའི་ཁྱད་པར་འཕགས་པའི་ཡུམ༔ 
ཡབ་ལ་འཕགས་པ་སྒྲ་དབྱངས་རྒྱལ་པོ་ཞེས༔ ཡུམ་ལ་འཕགས་མ་སྒྲོལ་མ་ཞེས་སུ་གྲགས༔ 
རྒྱལ་ཁབ་ཐམས་ཅད་སྤྲུལ་པ་བསམ་མི་ཁྱབ༔ སྲིད་པ་ཡོངས་ཀྱི་དེད་དཔོན་མཆོག་ཏུ་ 
གྱུར༔ རང་རང་སོ་སོའི་རིགས་དང་བརྒྱུད་པ་ནི༔ ཁྱེའུ་བུ་མོ་རྒྱལ་ས་སྐྱོང་ནུས་པའི༔ རྒྱལ་ 
རྒྱུད་རིགས་དང་མཐུན་པའི་དབང་ཕྱུག་ཆེ༔ ནུ་ཞོ་འདྲེན་དང་སྐྱེད་བསྲིང་འཚོ་སྐྱོང་བ༔ 
མ་མ་བརྒྱད་ལ་འཁོར་ནི་ལྔ་བརྒྱ་སྟེ༔ ཡུལ་ཕྱོགས་རྒྱལ་ཁམས་རང་རང་ལས་དབང་བསྒྱུར༔ 
དེ་ལ་མཆོད་གནས་སྨན་སྲུང་རིམ་གྲོ་བ༔ སོར་ཐར་སྡེ་སྣོད་བྱང་སེམས་སྔགས་ལ་སོགས༔ 
ཆོས་སྒོ་བརྒྱད་ཁྲིའི་མངའ་དབང་རང་སྐལ་སྤྱོད༔ སྐུ་ཡི་རིམ་འགྲོ་ཁྲུས་ཀྱི་བདུད་རྩི་བཏོན༔ 
གསུང་གི་རིམ་འགྲོ་དམ་པའི་ཆོས་ལ་སྤྱོདཿ༔ ཐུགས་ཀྱི་རིམ་གྲོ་ལྟ་ཁྲིད་འཆད་ཉན་སྟོནཿ༔ 
ཡོན་ཏན་རིམ་གྲོ་ཁམས་འགྲོ་ཡོངས་ལ་གཟིགས༔ ཕྲིན་ལས་རིམ་གྲོ་འཁོར་བ་དོང་ནས་ 
སྤྲུགས༔ དེ་ལྟར་ངེས་པ་ལྔ་ལྡན་དཀྱིལ་འཁོར་ནས༔ གདུལ་བྱའི་འགྲོ་ཁམས་འདྲེན་པ་ 
བསམ་མི་ཁྱབ༔ རྒྱལ་པོ་ཡབ་ཡུམ་བཞུགས་དང་སྲས་སློབ་བཅས༔ ཡུལ་ཕྱོགས་དེ་དང་ 
དེ་ལ་མཐུན་པའི་ཆོས༔ ཕྱི་ནང་གསང་བའི་དབང་ཁྲིད་འཆད་ཉན་མཛད༔ རྒྱལ་པོའི་ཆོས་ 
ཁྲིམས་ཐབས་ཤེས་ཟུང་འཇུག་གིས༔ འགྲོ་ཁམས་མ་ལུས་བུ་ལྟར་གཅིག་པུས་སྐྱོང་༔ སྐུ་ 
ཡི་སྲས་རྣམས་རིགས་རྒྱུད་རྒྱལ་སྲིད་འཛིན༔ གསུང་གི་སྲས་རྣམས་ཁྱིམ་ནས་རབ་ཏུ་ 
བྱུང་༔ ཐུགས་ཀྱི་སྲས་རྣམས་གྲུབ་པ་ཤ་སྟག་འབྱུང་༔ འཁོར་ལོས་སྒྱུར་བའི་རྒྱལ་པོ་ཡབ་
186

༄༅། །ཟབ་གཏེར་ཆོས་ཀྱི་མཛོད་ཁང༌།
ཡུམ་སྲས༔ དེར་བཞུགས་འགྲོ་དོན་བསྐྱངས་པ་དེ་ལྟར་རོ༔ རྒྱལ་པོ་གསེར་ཁྲིའི་ཁ་ལ་ 
བཞུགས་པ་དང་༔ བཙུན་མོ་གཡུ་ཁྲིའི་ཁར་ལ་བཞུགས་ནས་སུ༔ སྲས་དང་སྲས་མོ་གཡས་ 
གྲལ་གཡོན་གྲལ་ནས༔ གབ་རྩེ་བཞི་བརྩེགས་སུམ་བརྩེགས་ལ་སོགས་པའི༔ རང་རང་ 
འོས་དང་བསྟུན་པར་བཞུགས་པ་ཡི༔ གབ་རྩེ་བཞི་ཡི་སྟེང་དུ་བློན་ཆེན་དང་༔ བབས་སོ་ 
སྒོས་སྟེང་ བགོས་ལྟར། བློན་རྣམས་མདུན་དུ་ འཁོད༔ བཀའ་བགྲོས་ཞལ་ འཆམས་ ཕྱི་ ནང་ 
ཁ་རེས་དང་༔ དགྲ་འདུལ་གཉེན་སྐྱོང་ཡུལ་ཁམས་བདེ་བ་སོགས༔ ཆོས་དང་མཐུན་པའི་ 
བྱ་བ་གླེང་སློང་བ༔ བཙུན་མོས་རྒྱན་སྤྲས་རིན་ཆེན་གདུ་བུ་དང་༔ སོར་གདུབ་དཔུང་ 
རྒྱན་དོ་ཤལ་སེ་མོ་དོ༔ གཡུ་བྱུར་གཟི་སྤོས་མུ་ཏིག་རིན་ཆེན་རིགས༔ དབུ་དང་སྐུ་ལུས་ 
བརྒྱན་པས་བལྟ་ན་སྡུག༔ གོས་ལ་རིང་ཐུང་བཅོ་བརྒྱད་པཀྵུ་ལི༔ རྒྱན་གྱིས་འོས་པའི་ལྷ་ 
མོ་མཛེས་ལྡན་མ༔ སྐྱེ་བོའི་ཡིད་འཕྲོག་ཤ་མདོག་དཀར་དམར་རྒྱས༔ སོ་ཞོ་མིག་རྩ་མཛེས་ 
པའི་ཡིད་འཕྲོག་མ༔ གཙོ་མོ་དེ་ལ་འཁོར་ནི་ལྔ་བརྒྱས་བསྐོར༔ རང་རང་འོས་བབས་ 
བསྟུན་པའི་གོས་རྒྱན་མཛེས༔ རྒྱལ་པོའི་དགྱེས་སྐོང་བཙུན་མོ་རིན་པོ་ཆེ༔ མཐོང་ཐོས་ 
དྲན་རེག་གྲོལ་བའི་དབང་མོ་ཆེ༔ རེག་པ་བདེ་སྟེར་ཆགས་པའི་ཕོ་ཉ་མོ༔ རྩ་ཁ་ཡངས་ 
པའི་སྐྱོན་ལ་མ་གོས་པའི༔ དྲི་བཟང་བདེ་བའི་ངོགས་ནས་སྟོང་པར་འཆར༔ སུ་ཐུག་སངས་ 
རྒྱས་ས་ལ་སྦྱོར་ནུས་པ༔ འབྲེལ་ཚད་དོན་ལྡན་ཡེ་ཤེས་མཁའ་འགྲོ་མ༔ དེ་ལྟར་རྒྱལ་པོ་ 
ཐབས་ཤེས་འཇོམས་པའི་དུས༔ རྟོགས་པ་མཆོག་ལྡན་གང་ཟག་ཕོ་མོ་རྣམས༔ ཐམས་ 
ཅད་བདེ་དགའ་རྒྱ་མཚོ་རོལ་བ་སྤྱོད༔ ཆགས་པའི་མིག་སེར་དབྱེན་དང་མཁའ་ལྕེ་བྲལ༔ 
བུད་མེད་སྐྱོན་བརྒྱད་བྲལ་བ་བུ་མོའི་མཆོག༔ འཕྲད་ཚད་ངན་སོང་གནས་སྤོར་ལམ་སྒྲོན་ 
ལ༔ ཡེ་ཤེས་མཁའ་འགྲོ་འཇིག་རྟེན་མི་ཡི་གཟུགས༔ ཉི་ཤུ་རྩ་གཅིག་ཞིང་དང་སྤྱོད་ཡུལ་
187

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དང་༔ མཁའ་སྤྱོད་སར་སྤྱོད་བསྒྲོད་པའི་མཁའ་སྤྱོད་མ༔ སྐྱེས་བུའི་ལམ་བསྟན་བདེ་སྟོང་ 
བསྔགས་པ་མོ༔ དེ་ལྟར་སྲིད་པའི་རྒྱལ་མོ་ཡིན་པས་སྤྱོད༔ རྔ་ཡབ་གླིང་གི་བཙུན་མོས་ 
དེ་ལྟར་མཛོད༔ བྱ་སྤྱོད་ཆོས་དང་མཐུན་པའི་དགོས་པ་ཡོད༔ བླ་མ་རྒྱལ་མོའི་བཀའ་ལ་ 
འདའ་མི་བྱ༔ ངན་མཚང་བསྟན་པའི་བུ་མེད་ལོད་པ་ལ༔ ངན་སོང་སྣ་འདྲེན་འདྲེ་མོ་མངོན་ 
རྒྱུག་བྱེད༔ དེ་ལྟར་གོ་བར་གྱིས་ཤིག་བཙུན་མོ་རྣམས༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་ 
རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་མདོག་དཔལ་ 
རིའི་རྣམ་བཤད་མཐོང་བ་དོན་ལྡན་གྱི་བཙུན་མོའི་སྐྱེས་རབས་བསྟན་པའི་ལེའུ་སྟེ་ཉེར་
བཞི་པའོ༔བྷཐཱ༔ དེ་ནས་རྒྱལ་པོ་ཡབ་ཡུམ་བཞུགས་པ་ལ༔
བློན་ཆེན་བརྒྱ་དང་བློན་ཕྲན་བཅུ་དྲུག་དང་༔ བློན་ཆུང་བསམ་མོ་ཞལ་ཏ་བྲི་མངག་གཞུག༔ 
མེད་ཐབས་མེད་པའི་རྒྱལ་པོའི་བཀའ་ཚགས་ཡིན༔ སེམས་དཔའ་བརྒྱད་དང་སེམས་ 
མའི་རྣམ་འཕྲུལ་དང་༔ བློན་པོ་ཡབ་ཡུམ་བཞུགས་པའི་ཉེ་གནས་ཀྱི༔ རིགས་མཐུན་དུ་ 
མ་འཚོགས་པའི་ཕོ་ཉ་རྣམས༔ བཀའ་ལ་གཟུ་ལུམ་མེད་པའི་ཆོས་བློན་བཞུགས༔ རྒྱལ་ 
པོའི་ཞལ་ཆེམས་གསུང་བའི་དུས་ཚོད་ལ༔ རི་དྭགས་ཀྲིཥྞ་ས་རའི་རྣ་གསང་བཞིན༔ བཅོས་ 
བསྒྱུར་མེད་པའི་ཆོས་ཁྲིམས་དམ་པོ་བཅའ༔ རྒྱལ་བློན་ཆོས་དང་མཐུན་པའི་བྱ་བ་ལ༔ འདྲན་ 
སེམས་བྲལ་བའི་རྒྱལ་ཁབ་འདྲ་འང་འདྲ༔ ཆགས་སྡང་བྲལ་བས་གཞན་དག་བཟང་པོས་ 
སྐྱོངས༔ རྒྱལ་ཁབ་ཐམས་ཅད་གཅིག་ནས་གཅིག་བརྒྱུད་འདྲ༔ བཀའ་ཆེམས་གསུངས་ 
པ་ས་ཕག་བྲོས་བྱེད་དེ༔ མ་འདྲེས་ཐུག་པའི་གཏམ་དང་མངོན་པར་མཐོ༔ ངོ་ལྐོག་མེད་ 
པའི་བློན་པོ་དྲང་སྲོང་ཚིག༔ བདེན་པ་མི་འཛིན་དྲང་སྲོང་བཀའ་ཡིན་པས༔ ཡུལ་ཕྱོགས་ 
རྒྱལ་ཁམས་ཐམས་ཅད་གཏམ་དང་འབྲེལ༔ དོན་ལ་མ་གོ་མེད་པས་ཡིད་སྤྲོ་སྨིན༔ སྐྱེ་བོས་
188

༄༅། །ཟབ་གཏེར་ཆོས་ཀྱི་མཛོད་ཁང་།
ལོག་སྒྲུབ་བྱེད་པའི་དུས་ལས་འདས༔ ཆགས་སྡང་རྨོངས་གསུམ་བྱི་རྐུ་སྡམ་གསུམ་དང་༔ 
དགྲ་ཇག་ཚང་འཕྲོག་སྐྱེ་བོའི་ལས་སྣང་དགུ༔ དམ་ཡང་འདའ་བའི་གོ་སྐབས་དབྱེད་པ་ 
ལ༔ རྒྱལ་བློན་བཞུགས་པའི་བཀའ་ཁྲིམས་གཉན་ཆེ་བས༔ བྱ་བྱེད་ལྐོག་རྨུག་ངོ་ཚ་ཁྲེལ་ 
གཏམ་དང་༔ ཡིན་མིན་སྤྱོད་པ་རྩིང་བའི་ཆོ་རོལ་རྣམས༔ ཚར་གཅོད་རྒྱལ་བློན་བཀའ་ 
ལ་གཟུ་ལུམ་བྲལ༔ ཁྲིམས་ཡིག་ཞལ་ལྕེ་བཅུ་གཉིས་མངོན་པར་མཐོ༔ ཡིད་སྐྱོ་ལྷང་ངེ་ 
རྒྱལ་བློན་སྐུ་དྲིན་དྲན༔ རང་ལས་ཆེ་བའི་དོན་ལ་མཐའ་ཆུ་སྙེགས༔ རང་བསམ་ལོག་པའི་ 
ངན་སྣས་རང་མགོ་བསྐོར༔ རྒྱལ་བློན་བཀའ་ལ་ལྡོག་མེད་རང་མགོ་འཁོར༔ བསམ་ཚོད་ 
བྱ་བ་ཆོས་དང་མ་མཐུན་ན༔ རྒྱལ་པོའི་བཀའ་ནི་མེ་ལྕེ་འབར་དང་མཚུངས༔ བློན་པོའི་ 
ཁྲིམས་ནི་ལྕགས་སྲེག་ལུང་མེད་འདྲ༔ དགེ་སྡིག་ཤན་འབྱེད་ཆོས་ཀྱི་རྒྱལ་པོར་མཚུངས༔ 
བྱ་བ་ཆོས་དང་མཐུན་པའི་ཆོས་ཁྲིམས་ལ༔ འགལ་རལ་གཟུ་ལུམ་བྱེད་པའི་ངན་འགྲོ་ 
མཁན༔ དུཿཁས་མནར་བའི་སེམས་ཅན་རྣམས་དང་མཚུངས༔ རྒྱལ་ཁྲིམས་དར་གྱི་མདུད་ 
པས་བཅིངས་པ་ལ༔ སྡིག་སྤྱོད་རྒྱལ་བློན་འདའ་བའི་གོ་སྐབས་མེད༔ རྒྱལ་བློན་བསོད་ 
ནམས་བསག་པའི་དོན་ཕྱིར་དུ༔ གསེར་དངུལ་ལྕགས་ཟངས་མུ་ཏིག་བྱུ་རུ་དང་༔ གཟི་ 
སྤོས་ཤེལ་དང་རིན་ཆེན་རིགས་ལ་སོགས༔ དར་གོས་རས་འཕྲུག་སྣམ་ཐེར་སྣ་ལྔ་སོགས༔ 
སྐུད་པ་སྣ་ལྔའི་ཆུན་པོ་མང་པོ་དང་༔ ཇ་དོས་ཟས་སྣ་མཁོ་དགོས་ཡོ་བྱད་༔ དར་གོས་རས་
སྣ་རི་དྭགས་གཅན་གཟན་ལྤགས༔ རྐང་འགྲོ་གནས་ཁང་གཏེར་བདག་སྲུང་མ་བཅས༔
ནོར་སྣ་ཁྱད་འཕགས་མང་པོ་གཏེར་དུ་སྦས༔ བླ་གཏེར་བསོད་ནམས་བསག་པའི་ཡུལ་ 
བཅུད་ལ༔ དེ་དང་དེ་ཡི་ལོངས་སྤྱོད་ཆོག་པ་ཡི༔ དགོས་འདོད་འབྱུང་བའི་སྨོན་ལམ་ཡང་ 
ཡང་བཏབ༔ དེ་འདྲ་བློན་གྱིས་རྒྱལ་པོ་རྗེས་འཛིན་པ༔ སྲིད་པའི་གོང་མ་རྣམས་ཀྱི་མཛད་
189

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
སྲོལ་ཡིན༔ སྲིན་པོའི་བློན་པོ་རྣམས་ཀྱིས་དེ་འདྲ་མཛོད༔ དེ་མིན་རྒྱལ་པོའི་བཀའ་ལ་འཆོལ་ 
ཉོག་དང་༔ ཆོས་སེམས་བོར་པའི་བློན་པོས་དབྱེན་མཆུ་དང་༔ ཚོགས་བསགས་མེད་པའི་ 
ཚད་ངན་སློང་བའི་རྒྱུ༔ ཆོས་ཁྲིམས་བཤིག་པའི་མནའ་གཏམ་སྣོག་པ་དང་༔ ཟང་ཟིང་ 
སྒྱུ་མའི་ནོར་ལ་ཆགས་སེམས་སྐྱེས༔ ཕ་རོལ་ལག་ནས་བླངས་པའི་དངོས་པོ་རྣམས༔ གཡོ་ 
སྒྱུའི་སྐྱོན་གྱིས་མི་རུང་བསླུ་བའི་ཁྲིམས༔ རྒྱལ་པོའི་སྙན་ལ་མེད་པའི་ལས་ཆ་རྣམས༔ རྒྱལ་
པོའི་སྙན་སྲབ་མོད་ལ་བྲན་སྐུལ་ཆེ༔ འགྲོ་འདུག་བྱ་བྱེད་མཚུངས་ཤིང་ངོ་སོ་འདོན༔ དེ་ 
དང་དེ་འདྲ་ཟེར་ཞིང་ཚོགས་ངན་གསོག༔ རྒྱལ་བློན་ནང་འཁྲུགས་སྡིག་སྤྱོད་དུ་རུ་ཁ༔ བློན་ 
པོ་ལས་ཆ་ཉོན་མོངས་ལྔ་སྤངས་ནས༔ དེ་འདྲ་མ་བྱེད་ཆོས་དང་མཐུན་པར་གྱིས༔ ས་མ་ 
ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ 
ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་བློན་པོའི་ཐང་ཡིག་ 
བསྟན་པའི་ལེའུ་སྟེ་ཉེར་ལྔའོ༔ཨཱཿ༔ དེ་ནས་རྒྱལ་བློན་བཀའ་གྲོས་
འཆམས་པ་ལ༔ རྒྱལ་ཁམས་ཡུལ་ཕྱོགས་སྐྱོང་བའི་བདག་པོ་ལ༔ འགྲན་སེམས་ཐབས་ 
ཀྱིས་གཅོད་པའི་རལ་གྲི་ཡི༔ བསྟན་བཅོས་ས་ཡ་གྲངས་མེད་དགོས་འདུག་པས༔ དེ་ལ་ 
ལོ་པཎ་མཁས་གྲུབ་མེད་པ་ལ༔ བརྒྱུད་འཛིན་སྐལ་ལྡན་ལས་འཕྲོ་ཟད་པར་འགྱུར༔ ལས་ 
འཕྲོ་བསགས་པའི་སྐལ་ལྡན་འགའ་ཡི་དོན༔ པཎྜི་ཏ་རྣམས་ནམ་མཁའི་མཐའ་དང་མཉམ༔ 
ལོ་པཎ་རྣམས་ནི་ཉི་ཟླ་ཟུང་འབྲེལ་འདྲ༔ གཅིག་ལ་གཅིག་བརྒྱུད་རྒྱུ་སྐར་འཚོགས་པ་འདྲ༔ 
ལ་ལ་རབ་བྱུང་ལ་ལ་སྔགས་པའི་ཆས༔ གང་ཟག་རབ་འབྲིང་ཐ་མའི་རྟོགས་པ་འཆརཿ༔ 
འཇིག་རྟེན་འཁོར་བའི་ཆོས་ལ་བག་ཟོན་པའི༔ ཆོས་ཀྱི་རྣམ་གྲངས་བསམ་ཡས་མཐའ་ 
ལས་འདས༔ ཕན་ཡོན་དཔག་དཀའ་བློ་ཡི་སྤྱོད་ཡུལ་བྲལ༔ རྩི་ཤིང་ནགས་ཚལ་གྲངས་
190

༄༅། །ཟབ་གཏེར་ཆོས་ཀྱི་མཛོད་ཁང༌།
ཀྱིས་ཆོད་པ་ལ༔ བསྟན་བཅོས་དམ་པའི་ཆོས་ལ་གྲངས་ལས་འདས༔ རྒྱ་མཚོ་ཆུ་ཡི་ཐིགས་ 
པ་གྲངས་མང་བས༔ བསྟན་བཅོས་དམ་པའི་ཆོས་ལ་གྲངས་ལས་འདས༔ གང་གཱའི་བྱེ་ 
རྡུལ་གྲངས་ཀྱིས་ཆོད་པ་ལ༔ བསྟན་བཅོས་དམ་པའི་ཆོས་ལ་གྲངས་ལས་འདས༔ རྒྱ་ 
ཤུག་ཚིག་གུ་གྲངས་ཀྱིས་ཆོད་པ་ལ༔ བསྟན་བཅོས་དམ་པའི་ཆོས་ལ་གྲངས་ལས་འདས༔ 
དེ་སྟེ་བསྟན་བཅོས་ཆོས་སྒོ་བརྒྱད་ཁྲི་རྣམས༔ འདུལ་བའི་ཆོས་ཀྱིས་འཁོར་བའི་ལས་སྣང་ 
ཟད༔ མངོན་པའི་ཆོས་ཀྱིས་སྣང་བ་སྣང་ཡུལ་འདྲེས༔ མདོ་སྡེའི་ཆོས་ཀྱི་འགྲོ་དོན་མཐའ་ 
རུ་ཕྱིན༔ བྱང་སེམས་ཆོས་ཀྱིས་ལྟ་བའི་མཐོང་ལམ་ཟིན༔ བྱ་སྤྱོད་ཆོས་ཀྱིས་བྱ་བ་མཐའ་ 
རུ་ཕྱིན༔ རྣལ་འབྱོར་བླ་མེད་མངོན་པར་རྫོགས་སངས་རྒྱས༔ ས་བཅུ་ཡང་དག་སྤངས་ 
རྟོགས་མཐའ་རུ་ཕྱིན༔ ཡོ་གའི་ཆོས་ལ་སྦྱངས་པའི་རྡོ་རྗེ་འཛིན༔ ལོ་པཎ་སྐྱེས་རབས་ 
བཀའ་ཡི་ཐ་རམ་འཆང་༔ རྒྱལ་ཁབ་ཡུལ་གྲུ་སོ་སོའི་རིགས་བཟང་རྣམས༔ དུས་གཅིག་ 
རྒྱལ་པོས་བསྡུ་བའི་བཀའ་འཆམས་ཏེ༔ བློན་པོའི་བཀའ་བཞིན་རིགས་བཟང་ཐམས་ 
ཅད་བསྡུས༔ དེ་ན་གང་ཟག་རབ་འབྲིང་ཐ་མའི་བར༔ པཎྜི་ཏ་ཡི་གསང་སྔགས་སྐྱེ་བརྒྱུད་ 
བསྒྱུར༔ ལོ་ཙྪ་རྣམས་ལས་མདོ་སྡེ་ཐམས་ཅད་བསྒྱུར༔ དེ་ནང་བྱང་སེམས་རྣལ་འབྱོར་ 
ལ་མཁས་པའི༔ ཀྲི་ཡའི་སྐོར་རྣམས་དག་གསལ་སྡེབ་སྦྱོར་བྱས༔ མངོན་པར་མཐོ་བའི་ 
འབྲི་ཀློག་སྒྲ་སྙན་བསྡེབས༔ བརྗོད་པར་དཀའ་བའི་ཆོས་ལ་གཟུ་ལུམ་བྲལ༔ སོ་སོའི་ 
མཚན་དང་སོ་སོའི་མཁས་ལུགས་སོགས༔ ཡར་ཞུ་ཕྱིར་གནང་རྒྱལ་པོའི་བསམ་པ་གྲུབ༔ 
ཉན་འཆད་དགོས་པ་བློན་པོས་བཀའ་ཁྲིམས་མཛད༔ རང་རང་ནུས་པའི་འབྱོར་པ་ཕུལ་ 
དགོས་གསུངས༔ དེ་ནི་ལོ་པཎ་དཀར་ཆག་ཐང་ཡིག་བསྟན༔ སྲིད་པའི་ཆགས་གནས་ 
ཆོས་ཀྱི་རྒྱལ་པོ་ཡི༔ བརྒྱུད་པ་འཛིན་པ་ལོ་པཎ་གྲངས་ལས་འདས༔ རྒྱལ་པོ་ཡོན་མཆོད་
191

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
མཆོད་གནས་ལས་བྱེད་པ༔ སྲིད་པའི་གོང་མ་རྣམས་ཀྱི་མཛད་སྲོལ་ཡིན༔ སྲིན་པོའི་ལོ་
པཎ་རྣམས་ཀྱིས་དེ་ལྟར་མཛོད༔ཆོས་ལ་དབང་བའི་རིག་པ་རང་གནས་དགོས༔ སྣོད་
བཅུད་དཔེ་ཆར་ཤར་བའི་རྟོགས་ལུགས་དགོས༔ འཁོར་འདས་མི་རྟག་སྒྱུ་མའི་མཚན་ 
ཉིད་དགོས༔ སྐྱེ་བ་ལོན་པའི་དར་བརྒྱད་འབྱོར་བཅུ་ལ༔ ཚོགས་བསག་སྒྲིབ་སྦྱོང་ལོ་པཎ་ 
མཁས་ལུགས་དགོས༔ རང་མཐོ་ང་རྒྱལ་ཅན་གྱི་བསྟན་བཅོས་མིན༔ ལྕི་བ་རྣམས་བཞི་ 
སྤྱོད་པའི་བསྟན་བཅོས་མིནཿ༔ ཉོན་མོངས་འཆོལ་ཉོག་སྤྱོད་པའི་བསྟན་བཅོས་མིན༔ ཆགས་ 
སྡང་རུ་ང་ཆེ་བའི་བསྟན་བཅོས་མིན༔ ཟུར་ཟ་ཕྲག་དོག་ཆེ་བའི་བསྟན་བཅོས་མིན༔ ཞེར་ 
གནག་ཁོང་ཁྲོ་སློང་བའི་བསྟན་བཅོས་མིན༔ བསྟན་བཅོས་འདི་ཡིས་ཉོན་མོངས་དགྲ་ 
རྣམས་འདུལ༔ ཉོན་མོངས་འཁོར་བ་སྤོང་བའི་བསྟན་བཅོས་ཡིན༔ མི་ཚེ་ཆོས་ལ་སྐྱེལ་ 
བའི་བསྟན་བཅོས་ཡིན༔ རིག་པ་རང་ངོ་མཐོང་བའི་བསྟན་བཅོས་ཡིན༔ འགྲོ་རྣམས་ཐར་ 
པ་ཐོབ་པའི་བསྟན་བཅོས་ཡིན༔ བླ་མའི་མཚན་ནས་སྨྲོས་པའི་བསྟན་བཅོས་འདི༔ ལོ་ 
པཎ་སྐུ་དྲིན་ཆེ་བ་འདི་ཡིན་ནོ༔ ཞི་དུལ་སློད་གསུམ་མཁས་བཙུན་བཟང་གསུམ་དང་༔ 
འཆད་རྩོད་རྩོམ་གསུམ་དམ་པའི་ཚུལ་དགུས་བརྒྱན༔ རྒྱལ་ཁམས་ཡུལ་ཕྱོགས་གང་ 
དང་གང་དུ་རང་༔ བདེ་སྐྱིད་ཕུན་སུམ་ཚོགས་པའི་ཟ་མ་ཏོག༔ ཚེ་ཆོས་ཟས་ནོར་འཕེལ་ 
བའི་ཡིད་བཞིན་ནོར༔ བསྟན་བཅོས་ཡིན་ལུགས་བཤད་པ་དེ་འདྲའོ༔ ས་མ་ཡཱ༔ རྒྱ་རྒྱ་ 
རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་ 
མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་ལོ་པཎ་བཀའ་ཡི་ཐང་ཡིག་བསྟན་ 
པའི་ལེའུ་སྟེ་ཉེར་དྲུག་པའོ༔ ཀགཱ༔ དེ་ནས་རྒྱལ་ཁམས་ཡུལ་ 
གྲུ་ཐམས་ཅད་ལ༔ ལྷ་འདྲེ་གཉིས་ཀྱིས་མངའ་དབང་བསྒྱུར་བ་ལ༔ ཡར་ལ་ཆགས་པའི་
192

༄༅། །ཟབ་གཏེར་ཆོས་ཀྱི་མཛོད་ཁང༌།
ལྷ་ཞེས་མཆོད་པ་དང་༔ མར་ལ་སྡང་བའི་འདྲེ་ཞེས་བསྐལ་པ་ལ༔ ལྷ་འདྲེ་གཉིས་ཀ་ཆགས་ 
སྡང་འདི་ལས་བྱུང་༔ ཐམས་ཅད་ཀུན་ལ་དེ་འདྲ་ཡོད་མོད་དེ༔ འདྲེན་སེམས་གཅོད་པའི་ 
བཀའ་ཡི་སྲུང་མ་དང་༔ ལེན་ཆགས་བུ་ལོན་སྦྱོང་བའི་འདྲེ་བགེགས་གཉིས༔ རྒྱ་བོད་ 
སྲིད་པ་ཆགས་པའི་མཁས་གྲུབ་དང་༔ རྣལ་འབྱོར་རྟོགས་ལྡན་གྲུབ་རྟགས་ཐོན་པ་ཡིན༔ 
ཡར་མཆོད་མར་སྦྱིན་བྱེད་པའི་ཏིང་འཛིན་གྱིས༔ བདེན་སྲུང་བཀའ་ཡི་གསོལ་ཀ་བཀྲོལ་ 
བར་མཛད༔ མདོ་སྔགས་ཟུང་འབྲེལ་ཆོས་ཀྱི་ཆེ་བ་ལ༔ ཚོགས་བསག་སྒྲིབ་སྦྱོང་དགོས་ 
པའི་རྒྱུད་འཛིན་རྟོག༔ རྒྱལ་ཁམས་ཡུལ་ཕྱོགས་གང་དང་གང་གི་ཕྱོགས༔ ལྷ་འདྲེ་མཆོད་པ་ 
དགོས་པའི་བཅའ་གཞི་བསྒྲུབ༔ དམ་ཚིག་ངོས་ལྐོག་མེད་པའི་རྣལ་འབྱོར་དང་༔ མོས་ 
གུས་ནར་མ་སྐྱེ་བའི་ཡོན་བདག་གཉིས༔ གང་གི་བླ་མ་མི་འགྱུར་རྡོ་རྗེ་འཛིན༔ འོག་གི་ 
ཡོན་བདག་མི་འགྱུར་དད་གུས་ཆེ༔ བསྐྱེད་རྫོགས་གཉིས་ཀྱི་སྒོ་ནས་སྒྲུབ་པ་བསྒྲུབ༔ ཚོགས་
བསག་སྒྲིབ་སྦྱང་ཕྱི་ནང་བར་ཆད་ལ༔ སྡོང་པོ་ཀུན་འདུས་འབྱུང་བ་ཤིང་གི་རྒྱུདཿ༔ སྣང་
གསལ་སྒྲོན་མེ་འབྱུང་བ་མེ་ཡི་བརྒྱུད༔ རིན་ཆེན་ཀུན་འདུས་འབྱུང་བ་ས་ཡི་བརྒྱུད༔ ས་
ལ་ས་སྟ་འབྱུང་བ་ལྕགས་ཀྱི་རྒྱུད༔ བདུད་རྩི་བུམ་པ་འབྱུང་བ་ཆུ་ཡི་རྒྱུད༔ རྒྱུད་ཆེན་ལྔ་
ཡོད་གཙོར་བཏོན་ཁོག་ཕུབ་ནས༔ མན་ངག་ཟབ་ཏིག་འཕྲོ་འདུ་ལྡེ་མིག་སྦྱོར༔ བཀའ་ 
སྲུང་བྲན་བཀོལ་མཆོད་པའི་ལས་ལ་བརྩོན༔ མར་སྦྱིན་འདྲེ་བཀར་ཡས་མདོས་ཕུན་ 
ཚོགས་འབུལ༔ དྲེགས་པའི་སྡེ་དཔོན་སུམ་ཅུ་དཔོན་དང་གཡོག༔ དཀཪ་པོ་ལྷ་སྡེ་ནག་ 
པོ་བདུད་སྡེ་དང་༔ དམར་པོ་བཙན་སྡེ་ཁྲ་བོ་གཟའ་ཡི་སྡེ༔ སྨུག་པོ་རྨུ་སྡེ་ཐེའུ་རང་འགལ་ 
བའི་སྡེ༔ གླེན་པ་ཀླུ་སྡེ་ནད་གཏོང་མ་མོའི་སྡེ༔ ཡར་གནས་གསོལ་ཀ་མཆོད་པའི་ཞིང་དུ་ 
གྱུར༔ མར་གནས་ལན་ཆགས་བདག་པོ་བདག་མོ་ཡིན༔ དེ་དང་དེ་ཡི་རིགས་སུ་མཐུན་
193

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
པར་མཆོད༔ དེ་ལ་འབོད་དང་བསད་དང་རྦད་པ་གསུམ༔ གང་དང་གང་ལ་དགོས་དེར་ 
ཐམས་ཅད་བྱ༔ འཕྲིན་ལས་བཅོལ་དང་ལས་ཀུན་མངག་གཞུག་སོགས༔ རང་གཞན་ 
དོན་སྒྲུབ་བཅོལ་གཏམ་གཉེར་གཏད་དང་༔ དམ་ཉམས་དགྲ་ལ་ཟློག་བསད་བྱ་བ་དང་༔ 
ཉོན་མོངས་རྒྱུ་དྲུག་མནན་པའི་ལས་སྦྱོར་དང་༔ ཡེ་ཤེས་ལྔ་སྦྱོར་མེ་ཡི་སྦྱིན་བསྲེགས་དང་༔ 
ནད་ཡམས་སྲིད་པ་བཟློག་པའི་བཟློག་མདོས་དང་༔ ཆར་སློང་ལོ་འབྲས་སྨིན་པའི་མན་ 
ངག་དང་༔ སྲིད་པའི་བཀའ་ཆེམས་མོ་རྩིས་པྲ་ལ་དབབ༔ དུས་སྦྱོར་དག་པའི་ཕྱི་ནང་སྡེ་ 
སྦྱོར་སོགས༔ ཕོ་མོ་གཡས་གཡོན་སྐོར་བའི་གབ་རྩེ་ལ༔ འབྱུང་ལྔའི་དགྲ་གཤེད་ཟློག་ 
པའི་གཏོ་བཅོས་རིགས༔ གང་དང་གང་གི་ལས་ལ་དེ་དང་དེ༔ ཤེས་པར་བྱ་བའི་ཕྱི་ནང་ 
གསང་གསུམ་གྱིས༔ བར་ཆད་ཟློག་པའི་ལམ་འགྲོ་དམིགས་པའི་གཟེར༔ མཁས་པའི་ 
གཏན་ཚིགས་གབ་པའི་མན་ངག་དང་༔ འབྱུང་འཇུག་དབུགས་རྒོད་དབྱེ་བའི་འགྲོ་ལུགས་ 
སོགས༔ དཀར་ནག་རྒྱ་བོད་ལོ་པཎ་འགྱུར་བྱང་དང་༔ སྡེབ་སྦྱོར་མཁས་པའི་རི་མོ་རེའུ་ 
མིག་གི༔ ཕྱི་ནང་གསང་བའི་སྲིད་པའི་ཆགས་གནས་བཀོད༔ གཟའ་གདོང་སྐར་མ་དུས་ 
ཚོད་ཐེབ་ཆེན་དང་༔ ལོ་འགྲོས་ཟླ་ཞག་ཚེས་གྲངས་དུས་ཚོད་ཐེབ༔ རིག་པ་མཁས་པའི་ 
ལམ་ཞུགས་ཨེ་མ་ཧོ༔ དེ་ཡིས་ལྷ་འདྲེ་གྲོགས་སུ་ཁུག་པའོ༔ གཉིས་འཛིན་ལོག་པ་ཅན་ 
ལ་བཤད་པ་ཟད༔ དམ་ལྡན་རྣལ་འབྱོར་ཀུན་ལ་གསུང་བར་བཤད༔ རྒྱལ་པོ་འདི་ནི་ཆོས་ 
གཙུག་རྒྱལ་པོ་ཡིན༔ ཀླུ་རྣམས་ཀུན་གྱི་ལོངས་སྤྱོད་གསོལ་ཀ་གཏོད༔ གྲུལ་བུམ་ཚེ་ཡི་ 
བདག་པོས་ཚེ་སྲོག་སྐྱོབས༔ ཁྱབ་འཇུག་རྭ་ཧུ་ལ་ཡིས་གསང་སྔགས་སྐྱོངས༔ དམར་པོ་ 
བཙན་གྱིས་ཕྲིན་ལས་མྱུར་དུ་སྒྲུབས༔ དམ་ཅན་མགར་བའི་ཚོགས་ཀྱིས་དཀོར་བདག་ 
བྱོས༔ གནོད་སྦྱིན་བདུད་ཀྱི་ཚོགས་ཀྱིས་ལོངས་སྤྱོད་སྤེལ༔ མ་མོ་སྲིད་པའི་ཚོགས་རྣམས་
194

༄༅། །ཟབ་གཏེར་ཆོས་ཀྱི་མཛོད་ཁང་།
བདེ་སྐྱིད་སྤེལ༔ དེ་ནས་མར་ལ་བཀར་བའི་ཡས་མདོས་ནི༔ བཙན་གྱི་དབང་བསྒྱུར་བུད་ 
མེད་རྟ་ཡི་མགོ༔ གནས་པ་ལྷོ་ཡི་ཕྱོགས་སུ་བཀར་བ་ཡིན༔ ས་བདག་དབང་བསྒྱུར་རྒན་ 
མོ་འཇོར་ཕྱགས་ཅན༔ གནས་པ་ལྷོ་ནུབ་མཚམས་སུ་གནས་པ་ཡིན༔ ཐེའུ་རང་དབང་ 
བསྒྱུར་སྐྱེས་བུ་ཐོ་བ་ཅནཿ༔ གནས་པ་ནུབ་ཀྱི་ཕྱོགས་སུ་བཀར་བ་ཡིན༔ གཟའ་སྐར་དབང་ 
བསྒྱུར་རྒད་ངོ པོ་འཁར་བ་ཅན༔ གནས་པ་ནུབ་བྱང་མཚམས་སུ་བཀར་བ་ཡིན༔ ཀླུ་ལ་ 
དབང་བསྒྱུར་མི་ནག་ཆུ་རྐྱལ་ཐོགས༔ གནས་པ་བྱང་གི་ཕྱོགས་སུ་བཀར་བ་ཡིན༔ རྒྱལ་ 
པོའི་དབང་བསྒྱུར་བན་དེ་མཁར་གསིལ་ཐོགས༔ གནས་པ་བྱང་ཤར་མཚམས་སུ་བཀར་ 
བ་ཡིན༔ གནོད་སྦྱིན་དབང་སྒྱུར་བུ་སྨད་ཤིང་ལོ་ཐོགས༔ གནས་པ་ཤར་གྱི་ཕྱོགས་སུ་ 
བཀར་བ་ཡིན༔ བདུད་ཀྱི་དབང་བསྒྱུར་བུད་མེད་རླུང་གཟར་ཐོགས༔ གནས་པ་ཤར་ 
ལྷོའི་མཚམས་སུ་བཀར་བ་ཡིན༔ ལོ་ཟླ་ཞག་དུས་སྨེ་བའི་འབྲས་འགྲམ་རྩིས༔ དེ་དང་ 
དེ་ཡི་མཆོད་པ་དེ་བཞིན་ནོ༔ ལྷ་འདྲེ་གཉིས་ཀའི་དོན་དེ་འདུས་པར་བཤད༔ ཡར་མཆོད་ 
མར་སྦྱིན་ལེན་པ་དེ་ཙམ་མོ༔ ཨུ་རྒྱན་གུ་རུ་པདྨ་འབྱུང་གནས་ང་༔ སྔ་མ་ཅི་ཡིན་ང་ཡིས་ 
ལྷང་ངེར་མཁྱེན༔ ད་ལྟ་ཅི་ཡིན་ང་ཡིས་ལྷམ་མེར་གཟིགས༔ མ་འོངས་ཅི་འབྱུང་ང་ཡིས་ 
དོན་སྟོན་ནོ༔ ཚད་མེད་ཐུགས་རྗེས་འགྲོ་བ་དོར་མི་སྲིད༔ ཐུན་མོང་ལོངས་སྤྱོད་རང་སྐལ་ 
དབང་བར་བྱེད༔ མངོན་ཤེས་ལྔ་ལ་ཐོགས་རྡུགས་མེད་པར་གཟིགས༔ འཁྲུལ་མེད་མཁྱེན་ 
པ་ཡིན་ནོ་སྲིད་འབངས་རྣམས༔ གང་ལ་སྲིད་པའི་རྒྱལ་བློན་བཙུན་མོ་དང་༔ སྲས་བརྒྱུད་ 
ཁྱེའུའི་རིགས་དང་སྲས་མོ་སོགས༔ རྒྱལ་ཁམས་བདེ་བའི་ལྷ་གསོལ་འདྲེ་བཀར་རྣམས༔ 
གང་ཟག་གཅིག་གིས་གཅིག་ལ་འགྲིམས་པར་ལྟར༔ མར་མེ་གཅིག་ལས་གཉིས་མཆེད་ 
ཚུལ་བྱུང་བ༔ རང་རང་ངོས་སྐལ་ཡོད་པ་དེ་བཞིན་ནོ༔ ཁྱེད་རྣམས་བཅས་པས་དེ་ལྟར་
195

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
སྤྱོད༔ ཆོས་སྐྱོང་གསོལ་ཀ་བསྐང་བཤག་ནར་མར་ཐོངས༔ གནམ་ལོ་རྗེ་བློན་འགྲོས་དང་ 
བཅོས་ཀ་སོགས༔ ཚེ་སྐྱོབ་དབང་དང་ཆོས་སྣ་རྣམས་ལ་ཁྱེར༔ བསང་དང་རླུང་རྟ་གསས་ 
མཁར་མཆོད་རྟེན་དང་༔ སྒོ་བཞི་སྡོམ་པའི་གཟེར་དང་སྙིང་དཀར་ནག༔ བབས་སོ་དོན་ 
དེ་གོ་བར་སྒྲུབ་དགོས་སོ༔ དམ་པའི་ཆོས་ཀྱི་བར་ཆད་ཟློག་པའོ༔ ས་མ་ཡཱ༔ རྒྱ་རྒྱ་རྒྱ༔ 
ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་བསམ་ནོར་བུའི་ཕྲེང་བ་ཟངས་ 
མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་ལྷ་འདྲེའི་ཐང་ཡིག་བསྟན་པའི་ལེའུ་ 
སྟེ་ཉེར་བདུན་པའོ༔ག སྤྱི་དང་བྱེ་བྲག་གི་སྡོམ་པའི་རྩ་ 
བ་ཆོས་ཀྱི་འབྱུང་ཁུངས༔ དགོས་དང་དགོས་ཆད༔ བབས་སོ་འགྲོ་ལུགས་ལས་འཕྲོའི་ 
དབང་དུ་བསྒྱུར་བ་སྟེ༔ སྤྱིར་སྟོང་གསུམ་གྱི་གདུལ་བྱའི་སྣང་ངོར༔ བྱེ་བྲག་རྔ་ཡབ་གླིང་ 
གི་རྣམ་ཐར༔ ངས་ཐོག་མར་འཛམ་གླིང་ཁ་བ་ཅན་དུ་སྐྱོང་བའི་དོན་དེ་ལ༔ ང་ཡིས་སྤྲུལ་ 
པ་བྱེ་བ་ཕྲག་བརྒྱར་འགྱེད༔ སྟོང་གསུམ་བྱེ་བ་ཕྲག་བརྒྱའི་ཞིང་ཁམས་དེར༔ ང་ཡི་སྤྲུལ་ 
པ་དེ་ལྟར་འགྱེད་པ་ཡིན༔ སྡོམ་པའི་རྩ་བ་སྣོད་དང་ལྡན་པ་ལ་བཤད༔ ཆོས་ཀྱི་འབྱུང་ 
ཁུངས་སྔོན་བྱོན་རྒྱལ་བའི་བཀའ་སྲོལ་དང་༔ རང་ཉམས་ལེན་པའི་ཆོས་ལ་བཤད༔ དགོས་ 
པ་དང་དགོས་ཆད་ནི༔ བླ་མ་དཀོན་མཆོག་ལ་ཚོགས་བསག་སྒྲིབ་སྦྱངས་མ་བྱས་ན༔ རང་ 
གི་ཉོན་མོངས་མི་འབྱུང་བའི་དགོས་ཆེད༔ རྣམ་ཐར་ཟབ་པའི་བདུད་རྩིའི་མོས་གུས་ཀྱི་ 
ཉི་མ་འཆར་བའི་དགོས་ཆེད༔ བབས་སོ་འགྲོ་ལུགས་སྤྱི་དང་བྱེ་བྲག་ཐམས་ཅད་ལ་ང་ཡི་ 
སྤྲུལ་པ་ཐམས་ཅད་ཀྱིས་སྟོན་དགོས་པའོ༔ ལས་འཕྲོའི་དབང་དུ་བསྒྱུར་བ༔ དང་པོ་ང་ 
ཡི་སྤྲུལ་པ་རྗེ་རྒྱལ་པོ་ཁྲི་སྲོང་ལྡའུ་བཙན་གྱི་སྐུ་སྤྲུལ༔ ལོ་ཆེན་ཀླུ་ཡི་དབང་པོའི་གསུང་ 
སྤྲུལ༔ གནུབས་བན་ནམ་མཁའི་སྙིང་པོའི་ཐུགས་སྤྲུལ༔ འཕགས་པ་རིགས་གསུམ་མགོན་
196

༄༅། །ཟབ་གཏེར་ཆོས་ཀྱི་མཛོད་ཁང༌།
པོའི་བྱིན་གྱིས་བརླབས་པའི་མཁྱེན་རྩེ་ནུས་གསུམ་གྱི་བདག་ཉིད་ཨོ་རྒྱན་ཐེག་མཆོག་
གླིང་པ་པདྨ་ང་ཡི་མིང་གི་ཅོ་པཎ་འཆང་བ༔ སྒྱུ་མའི་རྫུན་ཁང་རང་སར་གྲོལ་བའི་སྐྱེས་ 
བུ་དེ་ལ་བཀྲོལ་བས༔ དེ་དང་དེའི་ཡུལ་ཕྱོགས་མཐའ་དག་མ་ལུས་པ་གྲོལ་བའི་རྒྱུ་ཡོད༔ 
སྤྱི་དང་བྱེ་བྲག་ལ་ང་ཡི་སྤྲུལ་པ་ཡིན་ཚུལ༔ རེས་འགའ་རབ་ཏུ་བྱུང་བ༔ རེས་འགའ་སྔགས་ 
ལ་སྤྱོད་པ༔ རེས་འགའ་བརྟུལ་ཞུགས༔ རེ་འགའ་རྣལ་འབྱོར༔ རེས་འགའ་རྟོགས་ལྡན༔ 
རེས་འགའ་གྲུབ་ཐོབ༔ རེས་འགའ་རི་མོ་ལ་མཁས་པ༔ རེས་འགའ་སྒྲ་ཚད་ལ་མཁས་པཿ༔ 
རེས་འགའ་བཟོ་རིགས་ལ་མཁས་པ༔ རེས་འགའ་ཚངས་སྤྱོད་ལ་མཁས་པ༔ རེས་འགའ་ 
རིག་གནས་ལ་མཁས་པ༔ རེས་འགའ་མོ་བཏབ་པྲ་བརྟག་ལ་མཁས་པ༔ འཁོར་བའི་རྒྱུ་ 
མཐུན་པ༔ དངུལ་ཆུ་ས་ལ་ལྷུང་བའི་རྡུལ་གྱིས་མ་གོས་པ་ལྟར༔ བྱ་རྨ་བྱས་དུག་ཟོས་པ་ 
ལྟ་བུར༔ འཁོར་བའི་ཉོན་མོངས་ཀྱིས་མ་གོས་པ༔ གཡུ་འབྲུག་གནམ་ནས་གྲག་པ་ལྟརཿ༔ 
སྒྲ་སྐད་གཞན་སྣང་ཟིལ་གྱིས་གནོན་པ༔ སེང་གེ་གངས་ལ་འགྲིམས་པ་ལྟར༔ རྩལ་གཞན་ 
དང་འགྲན་ཟླ་བྲལ་བ༔ མི་དབང་འཁོར་ལོའི་རྒྱལ་པོ་ལྟར༔ སྟོབས་གཞན་དབང་དུ་གྱུར་ 
པ་ལ༔ ང་ཡི་སྤྲུལ་པ་ཡིན་ཚུལ་ཆོས་ཀྱི་ཆེ་བ་དེ་ལྟར་ཁྱེད་རྣམས་ཀྱིས་མ་བརྗེད་པར་ཡིད་ལ་ 
ཟུངས་ཤིག༔ ས་མ་ཡཱ༔ རྒྱ་རྒྱ་རྒྱ༔ ཨོ་རྒྱན་གུ་རུ་པདྨ་འབྱུང་གནས་ཀྱི་སྐྱེས་རབས་དཔག་ 
བསམ་ནོར་བུའི་ཕྲེང་བ་ཟངས་མདོག་དཔལ་རིའི་རྣམ་བཤད་མཐོང་བ་དོན་ལྡན་གྱི་སྤྱི་ 
དང་བྱེ་བྲག་གི་ལོ་རྒྱུས་བསྟན་པའི་ལེའུ་སྟེ་ཉེར་བརྒྱད་པའོ༔ཐཏཱཿ༔
ས་མ་ཡཱ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཏྲཿ ཞེས་པ་འདི་ 
གཏེར་གྱི་མིང་ཐོགས་ཨོ་རྒྱན་ཆོས་ཀྱི་རྒྱལ་པོའི་མིང་གི་ཅོད་པཎ་འཆང་བའི་ཨོ་རྒྱན་ཐེག་ 
མཆོག་གླིང་པ་གསང་བའི་དོན་དུ་ཉོན་མོངས་ཚད་པས་གཡེངས་པའི་རྒན་པོ་བདག་ལ༔
197

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གུ་རུ་པདྨས་མངོན་སུམ་དུ་གསུངས་པ་ཤིང་ཕག་ཡར་ཚེས་ལྔ་ལ་གཏན་ལ་ཕབ་པའོ༔ ཉེ་ 
གནས་རིག་པའི་རྡོ་རྗེའོ༔ དགེའོ༔ འཇིག་རྟེན་འཁོར་བའི་ཟད་མཐའ་མ་སྟོང་བར༔ ཡང་ 
ཟབ་དམ་པའི་ཆོས་འདི་མ་རྫོགས་ཤིག༔ དགེའོ༔ དགེའོ༔ དགེའོ༔ བཀྲ་ཤིས༔ སརྦ་
མངྒ་ལཾ།
ག
198

༄༅། །ཟབ་གཏེར་ཆོས་ཀྱི་མཛོད་ཁང་།
།དཔལ་རིའི་ཞིང་བཀོད་འབྲིང་པོ་སྨོན་ལམ་དང་འབྲེལ་བ་རིན་པོ་ཆེའི་ 
ཐེམ་སྐས་རིག་འཛིན་གསང་བའི་མྱུར་ལམ་ཞེས་བྱ་བ་བཞུགས་སོ། །
ཐmཤ080༔ ན་མོ་གུ་རུ་བྷྱ༔ པདྨ་ཀུན་ཏུ་འཆང་ལ་ཕྱག་འཚལ་ལོཊམ ཐོཙ ཨེ་མ་ཧོཿ
གཞི་དབྱིངས་ཀ་དག་སྟོང་ཆེན་ཁྱབ་བདལ་ཀློང༔ གཞི་སྣང་ཡེ་ཤེས་རོལ་བ་བསམ་མི་ 
ཁྱབ༔ ལྷུན་གྲུབ་རིག་འཛིན་པདྨའི་སྒྱུ་འཕྲུལ་ལས༔ སྐུ་དང་ཡེ་ཤེས་བཀོད་པ་བསམ་ 
ལས་འདས༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་ 
སྐྱེ་བར་ཤོག༔ ཁྱད་པར་མི་མཇེད་འཇིག་རྟེན་ཁམས་འདི་ཡི༔ རི་རྒྱལ་ལྷོ་ཕྱོགས་གླིང་ 
མཆོག་འཛམ་བུའི་གླིང༔ དབུས་སུ་འཕགས་པའི་བཞུགས་གནས་རྡོ་རྗེ་གདན༔ རྣམ་འདྲེན་ 
སྟོང་རྩས་ཆོས་འཁོར་བསྐོར་བའི་ཞིང༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་ 
སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ དེ་ཡི་ནུབ་བྱང་རྔ་ཡབ་དཔལ་གྱི་རི༔ རྩ་བ་གདེངས་ 
ཅན་ཀླུ་ཡི་ཡུལ་དུ་བརྟེན༔ རྐེད་པར་དཔའ་བོ་མཁའ་འགྲོ་འདུ་བའི་གནས༔ རྩེ་མོ་ཚངས་ 
ཆེན་ལྷ་ཡི་ཡུལ་དུ་བསྙེགས༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་ 
སྤྲུལ་སྐུའི་ཞིང་དུ་སྐྱེ་བར་ཤོག༔ དེ་སྟེང་ཞིང་ཁམས་ཀུན་གྱི་མཆོག་གྱུར་པ༔ གསང་ཆེན་ 
མཁའ་སྤྱོད་ཐིག་ལེ་བརྡལ་བའི་ཞིང༔ སྐུ་གསུམ་ཞིང་གི་བཀོད་པ་ལྷུན་གྱིས་གྲུབ༔ འཇའ་ 
སྤྲིན་འོད་ཀྱིས་ཕྱོགས་མཚམས་ཀུན་ཏུ་འཁྱུད༔ འོག་མིན་གསང་ཆེན་ལྷུན་གྲུབ་པདྨ་འོད༔ 
མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ རིན་ཆེན་སྣ་བདུན་ལས་གྲུབ་ཞིང་གི་ཁྱོན༔ 
གཞོན་ནུའི་ལག་མཐིལ་ལྟར་མཉམ་པདྨས་བརྒྱན༔ དགོས་འབྱུང་ནོར་བུ་གཏེར་བུམ་
199

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དཔག་བསམ་ཤིང༔ དེ་ལས་ཞིང་ཀུན་ཁྱབ་པའི་མཆོད་སྤྲིན་སྤྲོ༔ འོག་མིན་གསང་ཆེན་ 
ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ བར་ཁྱམས་ཁོར་ཡུག་ 
སྨན་ལྗོངས་ནགས་ཚལ་དང༔ རིན་ཆེན་རི་དང་ཁྲུས་རྫི་ང་པདྨས་བརྒྱན༔ བྱ་རིགས་རི་ 
དྭགས་སྣ་ཚོགས་ཐམས་ཅད་ཀྱིས༔ གར་དང་རྩེད་བྲོ་འཁྲབ་ཅིང་ཆོས་སྒྲ་སྒྲོགསཿ འོག་ 
མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ ཕྱོགས་ 
མཚམས་སྐྱེད་མོའི་ཚལ་དང་ཁང་བཟང་དུ༔ བརྫུས་སྐྱེས་སྐུ་འཁྲུངས་སྐལ་ལྡན་ཕོ་མོ་རྣམས 
མཚན་དཔེས་རབ་བརྒྱན་མཆོད་པའི་རྣམ་རོལ་བཞིན༔ རིམ་དགུའི་ཐེག་པའི་ཆོས་ཚུལ་ 
མཐའ་དག་སྤྱོད༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་ 
དུ་སྐྱེ་བར་ཤོག༔ རིན་ཆེན་སྣ་ཚོགས་ཕོ་བྲང་ཉམས་དགའ་བར༔ རིག་འཛིན་རྣལ་འབྱོར་ 
མཁའ་འགྲོ་གྲངས་མེད་ཀྱིས༔ སྨིན་གྲོལ་བདུད་རྩིའི་དགའ་སྟོན་ལོངས་སྤྱོད་ནས༔ རྡོ་ 
རྗེའི་གསུང་མགུར་སྦྱོར་སྒྲོལ་བརྟུལ་ཞུགས་སྤྱོད༔ འོག་མིན་གསང་ཆེན་ལྷུན་གྲུབ་པདྨ་ 
འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ སྣང་བ་འཇའ་ཟེར་འོད་ཕུང་ཐིག་ལེའི་ 
ཀློང༔ ལས་བྱེད་དཔའ་བོ་དཔའ་མོ་གིང་ཚོགས་ཀྱིས༔ ཞབས་གཉིས་གར་བསྒྱུར་ཕྱག་ 
ནས་རོལ་མོ་འཁྲོལ༔ གསང་སྔགས་བརྡ་གླུའི་ཆོས་སྒྲ་སྙན་པར་སྒྲོགས༔ འོག་མིན་གསང་ 
ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ ཚོགས་གཉིས་བསོད་ 
ནམས་རྒྱ་མཚོའི་དཔལ་ཡོན་ལས༔ རཏྣའི་རྒྱན་དང་གོས་ཀྱི་བྱེ་བྲག་དང༔ ལོངས་སྤྱོད་ 
ཚོགས་དང་གང་འདོད་མཆོད་པའི་སྤྲིན༔ ཡིད་ལ་དྲན་པས་འདོད་དགུ་ལྷུན་གྱིས་གྲུབཿ 
འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ 
མེ་ཏོག་ཆར་འབེབས་སྤོས་ཀྱི་དྲི་བསུང་ཐུལ༔ བདེ་བའི་རླུང་གཡོས་དགའ་བའི་སྤོས་
200

༄༅། །ཟབ་གཏེར་ཆོས་ཀྱི་མཛོད་ཁང༌།
ཆུའི་ཁྲུས༔ སྙན་པའི་བརྡ་ཆོས་རེག་བྱ་འཇམ་པའི་གོས༔ བདེ་སྟོང་འཛིན་མེད་ཏིང་ངེ་ 
འཛིན་ལ་སྤྱོདཿ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་ 
དུ་སྐྱེ་བར་ཤོག༔ དབུས་སུ་རང་བྱུང་ལྷུན་གྲུབ་གཞལ་ཡས་ཁང༔ སྒོ་ནི་གཉིས་སྦྲགས་ 
འོད་ཀྱི་ཚང་ཚིང་འཁྲིགས༔ ཕྱི་གསལ་ནང་གསལ་འོད་ལྔ་ཕྱོགས་བཅུར་འབར༔ སྟོང་ 
པའི་དབྱིངས་སུ་དབང་པོའི་གཞུ་བཞིན་མཛེས༔ འོག་མིན་གསང་ཆེན་ལྷུན་གྲུབ་པདྨ་འོད༔
མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོགཿ ཕྱི་དང་ནང་གི་གཞལ་ཡས་ཆེན་པོ་ནི༔ 
རྩིག་པ་ལྔ་ལྡན་གྲུ་བཞི་སྒོ་བཞི་ལྡན༔ ཕ་གུ་དྲྭ་ཕྱེད་མདའ་ཡབ་པུ་ཤུས་བརྒྱན༔ རྟ་བབས་བཞི་ 
ལྡན་ཆོས་འཁོར་གདུགས་འཕན་མཛེས༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་ 
སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ ཕོ་བྲང་རིན་ཆེན་ཤེལ་དང་བཻཌཱུརྱ༔ པདྨ་རཱ་ག་གཡུ་ 
ཡི་ཕྱོགས་མདོག་ཅན༔ ཕྱོགས་དང་དབུས་ཀྱི་རྒྱ་ཕིབས་ནོར་བུའི་ཏོག༔ འདོད་སྣམ་དམར་ 
པོ་གཟུང་མས་མཆོད་སྤྲིན་སྤྲོ༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་
སྤྲུལ་སྐུའི་ཞིང་དུ་སྐྱེ་བར་ཤོག༔ ཕྱི་ནང་ཟང་ཐལ་འཇའ་འོད་ཟེར་ཐག་སྦྲེང༔ གདུགས་
དང་རྒྱལ་མཚན་གནམ་ཡོལ་བླ་བྲེ་དང༔ དར་དཔྱངས་རྔ་ཡབ་དྲིལ་བུ་གཡེར་ཁས་བརྒྱན༔
སྣ་ཚོགས་རཏྣའི་དྲྭ་ཕྱེད་འཕྱང་འཕྲུལ་སྤྲས༔ འོག་མིན་གསང་ཆེན་ལྷུན་གྲུབ་པདྨ་འོད༔
མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ དེ་དབུས་སེང་ཁྲི་པདྨ་ཉི་ཟླའི་སྟེང༔ དུས་གསུམ་
སངས་རྒྱས་ཀུན་འདུས་སྤྲུལ་པའི་སྐུ༔ མཚོ་སྐྱེས་བླ་མ་མཚན་དཔེའི་གཟི་བརྗིད་འབརཿ
རྣམ་འགྱུར་མ་ངེས་གང་འདུལ་དེར་སྣང་སྟོནཿ༔ འོག་མིན་གསང་ཆེན་ལྷུན་གྲུབ་པདྨ་འོད༔
མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ ཕྱོགས་མཚམས་ཀུན་ཏུ་ཞལ་ཕྱག་དཀྱིལ་
འཁོར་ཤར༔ སྐུ་ལས་འོད་དང་འཇའ་ཟེར་དཔག་མེད་རྩེར༔ མཚན་མཆོག་བརྒྱད་དང་
201

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འགྲོ་འདུལ་སྟོན་པ་དྲུག༔ བྱེ་བ་ཕྲག་བརྒྱས་མཁའ་ཁྱབ་གདུལ་བྱ་འདུལ༔ འོག་མིན་གསང་ 
ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ དེ་མཐར་ལྔ་ལྡན་ 
འཇའ་ཡི་དྲྭ་མིག་ཀློང༔ རིག་འཛིན་རྣམ་བརྒྱད་རྗེ་འབངས་འཁོར་རྣམས་ཀྱིས༔ ཡང་ 
གསང་བླ་ན་མེད་པའི་ཆོས་འཁོར་བསྐོར༔ རྨད་བྱུང་ཐུགས་རྗེ་ཆེན་པོས་འགྲོ་བ་འདུལ༔ 
འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོགཿ 
ཕོ་བྲང་ནང་གི་གློ་བཞིར་འཇའ་ཐིག་ཀློང༔ རིགས་བཞིའི་མཁའ་འགྲོས་མཁའ་ལ་གར་ 
སྟབས་བསྒྱུར༔ སྤྲུལ་པ་ཡང་སྤྲུལ་མཁའ་འགྲོའི་སྤྲིན་ཕུང་འཕྲོ༔ དགའ་སྟོན་ཚོགས་ཀྱི་ 
མཆོད་པས་ཞིང་ཀུན་ཁྱབ༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་ 
སྐུའི་ཞིང་དུ་སྐྱེ་བར་ཤོག༔ ཕོ་བྲང་ཕྱི་མའི་ཤར་གྱི་ཚོམ་བུ་ལ༔ འགྲོ་འདུལ་སྤྲུལ་པའི་ 
གཏེར་སྟོན་ཚོགས་རྣམས་ཀྱིས༔ བཀའ་གཏེར་དག་སྣང་དགོངས་པའི་བརྡ་བསྒྱུར་མཛད༔ 
སྤྲུལ་པས་སྙིགས་དུས་འགྲོ་བའི་རྒུད་པ་བསལ༔ འོག་མིན་གསང་ཆེན་ལྷུན་གྲུབ་པདྨ་ 
འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ ཕོ་བྲང་ཕྱི་མའི་ལྷོ་ཡི་ཚོམ་བུ་ལ༔ རིག་ 
འཛིན་རྩལ་འཆང་སྔགས་ཀྱི་སྟོན་པ་རྣམས༔ ཞི་རྒྱས་དབང་དང་མངོན་སྤྱོད་དྲག་པོ་ཡིས༔ 
སྦྱོར་སྒྲོལ་དགོངས་པའི་འཕྲིན་ལས་སྣ་ཚོགས་མཛད༔ འོག་མིན་གསང་ཆེན་ལྷུན་གྲུབ་ 
པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ ཕོ་བྲང་ཕྱི་མའི་ནུབ་ཀྱི་ཚོམ་བུ་ལཿ 
མཁས་བཙུན་གྲུབ་པའི་ལོ་པཎ་ཚོགས་རྣམས་ཀྱིས མདོ་རྒྱུད་ལུང་དང་མན་ངག་སྣ་ 
ཚོགས་ཀུན༔ བསྒྱུར་བཤད་རྩོམ་དང་སྒོམ་སྒྲུབ་ཆོས་འཁོར་སྐོར༔ འོག་མིན་གསང་ཆེན་ 
ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ ཕོ་བྲང་ཕྱི་མའི་བྱང་གི་ 
ཚོམ་བུ་ལ༔ རྣལ་འབྱོར་མ་ཚོགས་འབུམ་ཕྲག་མཁའ་འགྲོ་ཡིས༔ རྨད་བྱུང་ཚོགས་ཀྱི་
202

༄༅། །ཟབ་གཏེར་ཆོས་ཀྱི་མཛོད་ཁང་།
འཁོར་ལོའི་དགའ་སྟོན་སྤེལ༔ བདེ་སྟོང་མཆོད་པས་ལྷ་ཚོགས་དགྱེས་པ་བསྐང༔ འོག་
མིན་གསང་ཆེན་ལྷུན་གྲུབ་པདྨ་འོད༔མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ ཕོ་བྲང་ 
ཕྱི་མའི་སྒོ་བཞིའི་ནང་ཁྱམས་སུ༔ གིང་ཆེན་དཔའ་བོ་སྡེ་བཞི་ཡབ་ཡུམ་གྱིསཿ རྣམ་མང་ 
ཕྲིན་ལས་མཛད་པ་དུ་མ་ཡིས༔ གདུལ་བྱའི་འགྲོ་རྣམས་ཐབས་ཀྱིས་འདུལ་བར་མཛདཿ 
འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོགཿ 
གཞལ་ཡས་ཕྱི་རོལ་མེ་དཔུང་འབར་བའི་ཀློང༔ ཡེ་ཤེས་ལས་གྲུབ་བསྟན་སྲུང་དྲེགས་ 
ཚོགས་ཀྱིས༔ ཞིང་བཅུའི་དགྲ་སྡེ་འགུགས་བསྒྲལ་གནས་སྤར་ནས༔ དམ་ལྡན་སྒྲུབ་ལ་ 
འགལ་རྐྱེན་བར་ཆད་སྲུང༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་ 
སྐུའི་ཞིང་དུ་སྐྱེ་བར་ཤོག༔ གཞལ་ཡས་ཆེན་པོའི་ཕྱོགས་ཀྱི་སྒོ་བཞི་ལ༔ རྒྱལ་ཆེན་རིགས་ 
བཞི་བཙུན་མོ་བློན་འབངས་བཅསཿ ལྷ་སྲིན་དྲེགས་པའི་དམག་དཔུང་གློག་ལྟར་འཁྱུག༔ 
མུ་སྟེགས་ཀླ་ཀློའི་དཔུང་ཚོགས་རྡུལ་དུ་རློག༔ འོག་མིན་གསང་ཆེན་ལྷུན་གྲུབ་པདྨ་འོད 
མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ དེ་ཡི་ཕྱི་རོལ་ཁྲག་ཁྱམས་འབར་བའི་སྟེང༔ 
རབ་འཇིགས་རྔམས་པའི་དུར་ཁྲོད་ཆེན་པོ་བརྒྱདཿ༔ རྣལ་འབྱོར་ཞིང་སྐྱོང་དུར་བདག་ 
རྔམས་ཤིང་འཁྲུགས༔ རྫུ་འཕྲུལ་ཡ་མ་ཟུང་གི་བརྟུལ་ཞུགས་སྤྱོད༔ འོག་མིན་གསང་ 
ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ དེ་མཐར་མི་ཤིགས་ 
བདུན་ལྡན་རྡོ་རྗེ་ཡི༔ རང་བྱུང་ལྕགས་རི་དམར་ནག་མེ་རླུང་འཚུབས༔ ཁྲག་གི་རྦ་ཀློང་ 
གདུག་པའི་བྱ་གཅན་རྒྱུ༔ གིང་དང་གཤིན་རྗེ་ལྷ་སྲིན་དམག་དཔུང་འགྱེད༔ འོག་མིན་ 
གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ཞིང་དུ་སྐྱེ་བར་ཤོག༔ མཐའ་ 
སྐོར་ཕྱོགས་མཚམས་སྲིན་གླིང་གྲོང་ཁྱེར་དུཿ རཀྴ་ཐོད་ཕྲེང་མཐིང་འོད་འབར་མ་ཡིས༔
203

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གང་འདུལ་ཐབས་མཁས་གསང་སྤྱོད་བརྟུལ་ཞུགས་ཀྱིས༔ མི་ཟན་སྲིན་པོའི་ཚོགས་
རྣམས་བདེ་ལ་བཀོདཿ༔ འོག་མིན་གསང་ཆེན་ལྷུན་གྲུབ་པདྨ་འོད༔ མཁའ་སྤྱོད་སྤྲུལ་སྐུའི་ 
ཞིང་དུ་སྐྱེ་བར་ཤོག༔ དེ་ཡི་སྟེང་ཕྱོགས་ལོངས་སྐུའི་ཞིང་ཁམས་ན༔ ཕྱེད་སྤྲུལ་ལོངས་སྐུ་ 
དབུགས་ཆེན་འབྱིན་པའི་ཞིང༔ ཁ་སྦྱོར་ཡན་ལག་བདུན་ལྡན་ལོངས་སྤྱོད་རྫོགསཿ༔ རང་ 
བྱུང་ཡེ་ཤེས་ཚོམ་བུའི་དཀྱིལ་འཁོར་ཤར༔ བདེ་ཆེན་ལྷུན་གྲུབ་རང་བྱུང་པདྨ་འོད༔ མཁའ་ 
སྤྱོད་ལོངས་སྐུའི་ཞིང་དུ་སྐྱེ་བར་ཤོག༔ ཕྱོགས་མཚམས་སྟེང་འོག་འཇའ་ཟེར་འཁྲིགས་ 
པའི་ཀློང༔ བཀོད་པ་ལྷུན་གྲུབ་ལྔ་ལྡན་གཞལ་ཡས་ཁང༔ རྟ་བབས་ཆོས་འཁོར་རི་དྭགས་ 
གདུགས་ཀྱིས་བརྒྱན༔ དྭངས་གསལ་འོད་ལྔ་འབར་ཞིང་མཚན་ཉིད་རྫོགས༔ བདེ་ཆེན་ 
ལྷུན་གྲུབ་རང་བྱུང་པདྨ་འོད༔ མཁའ་སྤྱོད་ལོངས་སྐུའི་ཞིང་དུ་སྐྱེ་བར་ཤོག༔ ཕོ་བྲང་དབུས་ 
སུ་རིན་ཆེན་པད་ཟླའི་སྟེང༔ ལོངས་སྐུ་ནམ་མཁའི་རྒྱལ་པོ་སྤྱན་རས་གཟིགས༔ ཐབས་ 
ཤེས་ཟུང་འཇུག་ལོངས་སྤྱོད་རྫོགས་པའི་ཆས༔ ཞི་ཚུལ་དགུ་ལྡན་སྟོང་གསལ་འོད་ཀྱི་སྐུ༔ 
བདེ་ཆེན་ལྷུན་གྲུབ་རང་བྱུང་པདྨ་འོད༔ མཁའ་སྤྱོད་ལོངས་སྐུའི་ཞིང་དུ་སྐྱེ་བར་ཤོག༔ སྐུ་ 
ལས་འོད་ཟེར་བྱེ་བ་གྲངས་མེད་འཕྲོ འོད་ཟེར་ཀློང་ན་སངས་རྒྱས་གྲངས་མེད་བཞུགསཿ 
སྤྲུལ་པ་དུ་མས་འཇིག་རྟེན་གྲངས་མེད་འདྲེན༔ ཕྱོགས་བཅུའི་འཇིག་རྟེན་དྲུག་གི་གདུལ་ 
བྱ་འདུལ༔ བདེ་ཆེན་ལྷུན་གྲུབ་རང་བྱུང་པདྨ་འོད༔ མཁའ་སྤྱོད་ལོངས་སྐུའི་ཞིང་དུ་སྐྱེ་ 
བར་ཤོག༔ མཐའ་སྐོར་འཇའ་ཟེར་ལྔ་ལྡན་འོད་ཀློང་དུ༔ སེམས་དཔའ་ཡབ་ཡུམ་བཅུ་ 
དྲུག་འཁྲིལ་སྦྱོར་རོལ༔ ལོངས་སྤྱོད་ཡོངས་རྫོགས་འོད་ཟེར་མུ་མེད་འཕྲོ༔ དུས་གསུམ་ 
རྟག་པར་གདུལ་བྱའི་དཔལ་དུ་བཞེངས༔ བདེ་ཆེན་ལྷུན་གྲུབ་རང་བྱུང་པདྨ་འོད༔ མཁའ་ 
སྤྱོད་ལོངས་སྐུའི་ཞིང་དུ་སྐྱེ་བར་ཤོག༔ ཕོ་བྲང་ཆེན་པོའི་ཕྱོགས་བཞིའི་སྒོ་ཁྱམས་ལཿ ཧེ་
204

༄༅། །ཟབ་གཏེར་ཆོས་ཀྱི་མཛོད་ཁང༌།
རུ་ཀ་དཔལ་དབང་ཆེན་རིགས་བཞི་ནི༔ གར་དགུའི་ཉམས་ལྡན་ཁྲོ་རྡུལ་བུ་ཡུག་འཚུབས༔ 
གདུལ་བྱ་མ་རུང་འདུལ་བའི་མཐུ་སྟོབས་ཅན༔ བདེ་ཆེན་ལྷུན་གྲུབ་རང་བྱུང་པདྨ་འོདཿ 
མཁའ་སྤྱོད་ལོངས་སྐུའི་ཞིང་དུ་སྐྱེ་བར་ཤོག༔ དེ་ཡི་ཤར་ཕྱོགས་རྡོ་རྗེ་བཀོད་པའི་ཞིངཿ 
གུ་རུ་དཔལ་ལྡན་རྡོ་རྗེ་ཐོད་ཕྲེང་རྩལ༔ ཐུགས་ཀྱི་རིགས་མཆོག་རིག་འཛིན་མཁའ་འགྲོས་ 
བསྐོར༔མེ་ལོང་ཡེ་ཤེས་གསལ་སྟོང་འགག་པ་མེད༔ བདེ་ཆེན་ལྷུན་གྲུབ་རང་བྱུང་པདྨ་ 
འོད༔ མཁའ་སྤྱོད་ལོངས་སྐུའི་ཞིང་དུ་སྐྱེ་བར་ཤོག༔ ལྷོ་ཕྱོགས་རིན་ཆེན་བརྩེགས་པའི་ 
ཞིང་ཁམས་སུ༔ གུ་རུ་རྣམ་རྒྱལ་རཏྣ་ཐོད་ཕྲེང་རྩལ༔ ཡོན་ཏན་རིགས་མཆོག་སེམས་ 
དཔའ་སེམས་མས་བསྐོར༔ མཉམ་ཉིད་ཡེ་ཤེས་ཐུགས་རྗེ་ཕྱོགས་རིས་བྲལ༔ བདེ་ཆེན་ 
ལྷུན་གྲུབ་རང་བྱུང་པདྨ་འོད༔ མཁའ་སྤྱོད་ལོངས་སྐུའི་ཞིང་དུ་སྐྱེ་བར་ཤོགཿ ནུབ་ཕྱོགས་ 
པདྨས་བརྒྱན་པའི་ཞིང་ཁམས་སུ༔ གུ་རུ་དབང་ཆེན་པདྨ་ཐོད་ཕྲེང་རྩལཿ གསུང་གི་རིགས་
མཆོག་དཔའ་བོ་དཔའ་མོས་བསྐོར༔ སོར་རྟོགས་ཡེ་ཤེས་ཤེས་རབ་ཆགས་ཐོགས་བྲལ༔
བདེ་ཆེན་ལྷུན་གྲུབ་རང་བྱུང་པདྨ་འོད༔ མཁའ་སྤྱོད་ལོངས་སྐུའི་ཞིང་དུ་སྐྱེ་བར་ཤོག༔ བྱང་ 
ཕྱོགས་འཕྲིན་ལས་རྫོགས་པའི་ཞིང་ཁམས་སུཿ གུ་རུ་དྲག་པོ་ཀརྨ་ཐོད་ཕྲེང་རྩལ༔ འཕྲིན་ 
ལས་རིགས་མཆོག་དྲེགས་ཚོགས་ཡོངས་ཀྱིས་བསྐོར༔ བྱ་གྲུབ་ཡེ་ཤེས་མངོན་སྤྱོད་ལྷུན་ 
གྱིས་གྲུབ༔ བདེ་ཆེན་ལྷུན་གྲུབ་རང་བྱུང་པདྨ་འོད༔ མཁའ་སྤྱོད་ལོངས་སྐུའི་ཞིང་དུ་སྐྱེ་ 
བར་ཤོགཿ༔ སྟེང་ཕྱོགས་རབ་འཇིགས་མེ་རི་འབར་བའི་ཞིང༔ གུ་རུ་གསང་བདག་བྷུདྡྷ་ 
ཐོད་ཕྲེང་རྩལ༔ སྐུ་ཡི་རིགས་མཆོག་ཁྲོ་བོ་ཁྲོ་མོས་བསྐོར༔ ཆོས་དབྱིངས་ཡེ་ཤེས་དགོངས་ 
པ་མཁའ་ལྟར་ཁྱབ༔ བདེ་ཆེན་ལྷུན་གྲུབ་རང་བྱུང་པདྨ་འོད༔ མཁའ་སྤྱོད་ལོངས་སྐུའི་ 
ཞིང་དུ་སྐྱེ་བར་ཤོག༔ ཞིང་འདིའི་ཕྱོགས་མཚམས་མཐའ་སྐོར་འཇའ་ཟེར་ཀློང༔ ཐུབ་པ་
205

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དྲུག་དང་རྣམ་འདྲེན་སྟོང་རྩ་གཉིས༔ སངས་རྒྱས་བྱང་སེམས་རིག་འཛིན་མཁའ་འགྲོའི་ 
ཚོགས གདུལ་བྱ་འདུལ་བྱེད་ཆུ་ཟླའི་རོལ་གར་བཞིན༔ བདེ་ཆེན་ལྷུན་གྲུབ་རང་བྱུང་ 
པདྨ་འོད༔ མཁའ་སྤྱོད་ལོངས་སྐུའི་ཞིང་དུ་སྐྱེ་བར་ཤོག༔ དེ་སྟེང་འོག་མིན་མཁའ་སྤྱོད་ 
ཆོས་སྐུའི་ཞིང༔ ངོ་བོ་ཀ་དག་གདོད་ནས་སྤྲོས་མཐའ་བྲལ༔ རང་བཞིན་ཡེ་ཤེས་རོལ་པ་ 
འབྱམས་སུ་ཀླས༔ རྣམ་པ་རང་སྣང་དག་པ་ཞིང་གི་མཆོག༔ ཀ་དག་རིག་སྟོང་མཐའ་བྲལ་ 
པདྨ་འོད༔ མཁའ་སྤྱོད་ཆོས་སྐུའི་ཞིང་དུ་སྐྱེ་བར་ཤོག༔ རྒྱ་ཆད་ཕྱོགས་ལྷུང་བྲལ་བ་ཆོས་ 
ཀྱི་དབྱིངས༔ དབྱིངས་དང་ཡེ་ཤེས་དབྱེར་མེད་གཞལ་ཡས་ཁང༔ རྒྱན་དང་བཀོད་ 
བྱུང་ལྷུན་གྱིས་གྲུབ༔ དབུས་མཐའ་མི་མངོན་འཇའ་ཟེར་ཐིག་ལེ་འཁྲིགསཿ ཀ་དག་རིག་ 
སྟོང་མཐའ་བྲལ་པདྨ་འོད༔ མཁའ་སྤྱོད་ཆོས་སྐུའི་ཞིང་དུ་སྐྱེ་བར་ཤོག༔ དག་པ་གཉིས་ 
ལྡན་རང་བཞིན་ཆོས་ཀྱི་སྐུ༔ གདོད་མའི་མགོན་པོ་པདྨ་ཀུན་ཏུ་འཆང༔ རང་སྣང་འཁོར་ 
ལ་དགོངས་པའི་བརྡ་ཆོས་སྟོན༔ དུས་བཞིར་མཉམ་ཉིད་རྟག་ཁྱབ་འཕྲིན་ལས་ཅན༔ ཀ་ 
དག་རིག་སྟོང་མཐའ་བྲལ་པདྨ་འོད༔ མཁའ་སྤྱོད་ཆོས་སྐུའི་ཞིང་དུ་སྐྱེ་བར་ཤོག༔ལྟ་བ་
མཁའ་ལྟར་དག་པ་ཆོས་སྐུའི་ཞིང༔ སྒོམ་པ་རང་གསལ་ཡེ་ཤེས་གཞལ་ཡས་ཁང༔ སྤྱོད་
པ་སྣ་ཚོགས་རང་གྲོལ་རྒྱན་བཀོད་རྫོགས༔ འབྲས་བུ་གཞིར་རྫོགས་ལྷུན་གྲུབ་པདྨ་འབྱུང༔
ཀ་དག་རིག་སྟོང་མཐའ་བྲལ་པདྨ་འོད༔ མཁའ་སྤྱོད་ཆོས་སྐུའི་ཞིང་དུ་སྐྱེ་བར་ཤོག༔ གཞི་
ཡི་ངོ་བོ་ཀུན་བཟང་སྣང་མཐའ་ཡས༔ ལམ་གྱི་རང་བཞིན་ཐུགས་ཆེན་སྤྱན་རས་གཟིགསཿ
འབྲས་བུ་ཐུགས་རྗེ་མཚོ་སྐྱེས་པདྨ་རྒྱལ༔ མངོན་པར་བྱང་ཆུབ་སྐུ་གསུམ་རྒྱལ་བའི་ཞིངཿ༔
ཀ་དག་རིག་སྟོང་མཐའ་བྲལ་པདྨ་འོད༔ མཁའ་སྤྱོད་ཆོས་སྐུའི་ཞིང་དུ་སྐྱེ་བར་ཤོག༔ མདོར་ 
ན་སངས་རྒྱས་པདྨའི་ཐུགས་བསྐྱེད་ལས༔ རབ་འབྱམས་རྒྱ་མཚོའི་ཞིང་གི་ཡོན་ཏན་ཀུནཿ༔
206

༄༅། །ཟབ་གཏེར་ཆོས་ཀྱི་མཛོད་ཁང༌།
གཅིག་བསྡུས་ངོ་མཚར་རྨད་བྱུང་དཔལ་དུ་ཤར༔ སྐུ་གསུམ་ལྷུན་གྲུབ་བདེ་ཆེན་པདྨ་འོད༔ 
རིག་འཛིན་དཔའ་བོ་མཁའ་འགྲོའི་ཚོགས་གྲལ་དུ༔ ཚོམ་བུ་གཅིག་ཏུ་སྐལ་བཟང་མྱུར་ 
འཐོབ་ཤོག༔ སྐྱབས་གནས་ཀུན་འདུས་ཨོ་རྒྱན་བླ་མ་ལ༔ གསོལ་འདེབས་སྨོན་ལམ་ 
བསྐྱེད་རྫོགས་བདེན་པའི་མཐུས༔ ནམ་ཞིག་ལུས་སེམས་བྲལ་ནས་འཆི་བའི་ཚེ༔ རྐྱེན་ 
དང་བར་ཆད་འཇིགས་སྐྲག་མི་འབྱུང་ཞིང༔ འཁྲུལ་རྟོག་ཆགས་སྡང་གཞན་དབང་མི་གཏོང་ 
བར༔ ཕྱི་ནང་འབྱུང་བའི་ཐིམ་རིམ་ངོས་ཟིན་ནས༔ སྒྲ་འོད་ཟེར་གསུམ་རང་སྣང་ངོ་ཤེས་ 
ཤིང༔ བརྟེན་སྒྲུབ་ལྷ་དང་སྲུང་མས་བར་ཆད་སོལ༔ སྟོང་ཉིད་མཁའ་འགྲོའི་ཚོགས་ཀྱིས་ 
མདུན་ནས་བསུས༔ བདེ་ཆེན་དཔའ་བོའི་ཚོགས་ཀྱིས་སྐྱེལ་མ་བྱས༔ མེ་ཏོག་ཆར་དང་ 
རོལ་མོ་འཕན་གདུགས་བཅས༔ འཇའ་ཟེར་སྣ་ལྔའི་དར་ལམ་ལ་ཞོན་ནས༔ ཟངས་མདོག་ 
དཔལ་རི་པདྨ་འོད་ཞིང་དུ༔ སྐད་ཅིག་མིག་འཕྲུལ་ལྟ་བུར་བསྒྲོད་པར་ཤོག༔ ཞིང་དེའི་ 
བརྫུས་སྐྱེས་མཚན་དཔེའི་ལུས་རྫོགས་ཤིང༔ བླ་མ་ཨོ་རྒྱན་ཡབ་ཡུམ་ཞལ་མཐོང་ནསཿ 
རབ་དགའི་ས་ཐོབ་དེ་ཡི་ཡོན་ཏན་རྫོགསཿ གང་འདོད་མཆོད་པའི་སྤྲིན་ཕུང་བསམ་ཡས་ 
ཀྱིས༔ སྐུ་གསུམ་ཞིང་ཁམས་རྒྱ་མཚོའི་དགྱེས་པ་བསྐང༔ དགྱེས་བཞིན་བརྩེ་བས་རྗེས་ 
བཟུང་བྱིན་གྱིས་རློབས༔ དབང་བསྐུར་ལུང་བསྟན་སྨིན་གྲོལ་བདུད་རྩི་ཐོབ༔ རིག་འཛིན་ 
རྣམ་བཞིའི་གསང་ལམ་རབ་བསྒྲོད་ནས༔ གུ་རུའི་གསང་བ་གསུམ་དང་དབྱེར་མེད་ཤོགཿ 
སྟོན་འཁོར་དགོངས་པ་དབྱེར་མེད་གཅིག་འདྲེས་ནས༔ ཀུན་བཟང་མཚོ་སྐྱེས་དྲུག་པ་རྡོ་ 
རྗེ་འཆང༔ སྐུ་བཞིའི་བདག་ཉིད་མངོན་པར་བྱང་ཆུབ་ནས༔ རང་དོན་ཆོས་སྐུའི་དགོངས་ 
པ་མཐར་ཕྱིན་ཤོག༔ སླར་ཡང་གཞི་སྣང་རོལ་བའི་ཆོ་འཕྲུལ་ལས༔ གདུལ་བྱའི་བློ་ངོར་ 
སྤྲུལ་པ་སྣ་ཚོགས་ཀྱིས༔ གཞན་དོན་གཟུགས་སྐུའི་འཁོར་བ་དོང་སྤྲུགས་ཤིང༔ པད་
207

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
འབྱུང་ཁྱེད་དང་འགྲོ་དོན་མཉམ་པར་ཤོགཿ 2011༔ བྱིན་རླབས་གཏེར་མཛོད་བླ་ 
མའི་བདེན་པ་དང༔ དངོས་གྲུབ་མཆོག་སྩོལ་ཡི་དམ་མཐུ་སྟོབས་དང༔ འཕྲིན་ལས་ཀུན་ 
ས་སྒྲུབ་མཁའ་འགྲོའི་ནུས་མཐུ་ཡིས༔ རྣམ་དག་སྨོན་ལམ་འགྲུབ་པའི་བཀྲ་ཤིས་སྩོལཿ
མ་ཡ༔ རྒྱ་རྒྱ་རྒྱ༔ ཟབ་གསང་སྐུ་གསུང་ཐུགས་ཀྱི་རྒྱ གས}946╗+ སྐལ་མེད་ལོག་ལྟ་ཅན་ལ་སྦས་རྒྱ༔ རྟ།ཛ8ཛྫཥ 
སྐལ་ལྡན་ལས་འཕྲོ་ཅན་ལ་སྤྲེལ་རྒྱ Ciཛཱ)ཇ?+ ཨེ་མ་ལྔ་བརྒྱ་ཐ་མའི་ཡང་མཐར་དུས༔ འགྲོ་བའི་སྤྱོད་ངན་སྟོབས་ 
ཤུགས་ཀྱིསཿ སྨོན་ལོག་མཐའ་མི་དབུས་སུ་སྡུད༔ ནད་མུག་མཚོན་གྱི་བསྐལ་ངན་ཤར༔ བསྟན་འགྲོའི་བདེ་སྐྱིད་གློ་བུར་ 
སྣུབ༔ མི་འདོད་སྣ་ཚོགས་ཆར་ལྟར་འབེབས༔ གཡུལ་འཁྲུགས་མུ་གེས་རྒྱལ་ཁམས་འཕུང༔ འགྲོ་རྣམས་སྡུག་བསྔལ་དག་ 
ལ་སྤྱོདཿ༔ དེ་ཚེ་སྔོན་སྨོན་ཟབ་མོ་ལས༔ ཨོ་རྒྱན་པདྨའི་བྱིན་རླབས་དང༔ བསམ་གཏན་གླིང་པའི་སྨོན་ལམ་དང༔ ནམ་མཁའ་ 
རྡོ་རྗེའི་ལས་འཕྲོ་རྣམས༔ རྟེན་འབྲེལ་དུས་སུ་འཛོམས་པའི་ཚེ༔ རྩལ་སྣང་བརྡ་ཡིས་མཚམས་སྦྱར་ནས༔ ཆོས་ཉིད་རིག་ 
པའི་ཀློང་ནས་བཏོན༔ ཕུན་ཚོགས་ལེགས་པའི་རྟེན་འབྲེལ་གྱིས༔ སྣོད་བཅུད་བཟང་དགུ་མ་འཛོལ་ན༔ སྙིགས་མའི་བསྟན་ 
དང་འགྲོ་བ་ལ༔ ཕན་དང་བདེ་བའི་གསོས་སུ་འགྱུར༔ མཐོང་ཐོས་དྲན་རེག་འབྲེལ་ཚད་བཅས༔ རྔ་ཡབ་གླིང་དུ་འཁྲིད་ 
པར་འགྱུརཿ༔ས་མ་ཡཿ གཁཎྜཾ! གརྨང྄རྒྱ1: སེ ཞེས་པ་འདི་ཡང་བསྐལ་པ་ཆུ་གླང་ལོར་རྩ་བ་ཙམ་ཞིག་གཏན་ལ་ 
ཕབ་ཀྱང་གནས་དུས་ཀྱི་དབང་གིས་རྟེན་འབྲེལ་འཕྲོ་ཅན་དུ་བཞག༔ རྗེས་སུ་ལྕགས་གླང་ལོར་ཆོས་གྲོགས་བཀྲ་ཤིས་རྒྱ་
མཚོས་རྟེན་འབྲེལ་འཕྲོ་མཐུད་ནས་ཐབས་ཤེས་ཀྱི་རྫ་ས་དང་ལྷ་རེག་བཅས་ནན་བསྐུལ་ངོར་སྙིགས་མའི་གདོལ་སྤྱོད་མཁན་ 
གཤོབ་རྒན་ཁོ་ཁོ་གཡག་དེད་ཀྱིས་རྟེན་འབྲེལ་དང་བསྟུན་ནས་ལེགས་པར་གཏན་ལ་ཕབ་པའི་དགེ་བས་སྙིགས་མའི་
འགྲོ་བ་རྣམས་ཟངས་མདོག་དཔལ་གྱི་རི་བོ་རུ་སྐྱེ་བའི་རྒྱུར་གྱུར་ཅིག༔ སརྦ་མངྒ་ལཾ༔ དགེའོ༔ དགེའོ༔ དགེའོ
208

༄༅། །ཟབ་གཏེར་ཆོས་ཀྱི་མཛོད་ཁང་།
ཨཾ༔ ཟབ་གསང་ཡང་སྙིང་འདུས་པ་ལས༔ ཟངས་མདོག་དཔལ་རིའི་སྨོན་ལམ༔ 
མཁའ་སྤྱོད་བགྲོད་པའི་མྱུར་ལམ༔ འབྲེལ་ཚད་སྐུ་གསུམ་གྲོང་འཕོའི་
དོན་འགྲེལ་སྐལ་ལྡན་ཐར་ལམ་འདྲེན་པའི་ 
ཐེམ་སྐས་ཞེས་བྱ་བ་བཞུགས་སོ༔
ན་མོ་གུ་རུ་ཀཱ་ཡ་དྲ་ཡ་ཡེ༔ སྐུ་གསུམ་སྟོན་པ་རང་རིག་སྣང་མཐའ་ཡས༔ རང་རྩལ་འགག་ 
མེད་ལོངས་སྐུ་སྤྱན་རས་གཟིགས༔ ཐུགས་རྗེའི་རོལ་རྩལ་སྤྲུལ་སྐུ་པདྨ་འབྱུང༔ རང་ངོ་ 
རང་ཤེས་ངང་ནས་ཕྱག་གིས་འདུད༔ སྐུ་གསུམ་ཐུགས་རྗེའི་རོལ་བ་ཚད་མེད་པའི༔ བྱིན་ 
རླབས་དབང་བསྐུར་རྗེས་བཟུང་རྣལ་འབྱོར་པ༔ གྲུབ་པའི་དབང་ཕྱུག་རྗེ་འབངས་ཉེར་ལྔ་ 
སོགས༔ སྙིང་དབུས་མི་ཤིགས་པདྨའི་ཟེའུ་འབྲུར་རོལ༔ ཆོས་ཀུན་མཉམ་པ་ཉིད་ལས་ 
མ་གཡོས་ཀྱང༔ ཆོས་ཉིད་རང་རྩལ་དཔའ་བོ་མཁའ་འགྲོའི་ཆོགས༔ ལྷན་སྐྱེས་བདེ་བ་ 
ཆེན་པོའི་རང་ངོར་བཞུགས༔ བྱང་ཆུབ་བར་དུ་སྙིང་གི་པདྨོར་རོལ༔ མཚོ་བྱུང་སངས་རྒྱས་ 
པདྨ་ཀ་ར་ཡི༔ བྱིན་རླབས་ཐུགས་རྗེའི་ཟེར་ཐག་ལ་བརྟེན་ནས༔ འགྲོ་འདྲེན་སྤྲུལ་པ་གཏེར་ 
སྟོན་བརྒྱ་རྩ་ཡི༔ བྱིན་རླབས་དབང་དང་དངོས་གྲུབ་སྩལ་ཏུ་གསོལ༔ ཅེས་མཆོད་པར་ 
བརྗོད་པའི་མེ་ཏོག་ཨུ་དུམ་ཝ་རས་མདུན་བསུས་ཏེ༔ གང་བརྗོད་པར་བྱ་བའི་ཆོས་ཀྱི་ 
རིམ་པ་ནི༔ རྒྱུད་ལས་ལོ་རྒྱུས་དོན་གྱིས་མ་བཤད་ན༔ གསང་ཆེན་ངེས་པའི་བཀའ་འདི་ 
ལ༔ ཡིད་མི་ཆེས་པའི་སྐྱོན་དུ་འགྱུར༔ ཞེས་དང་༔ རྒྱུད་རྡོ་རྗེ་རྩེ་མོ་ལས༔ རྟོག་པ་ཐམས་ 
ཅད་ལེགས་པར་བསྡུས་ནས་ནི༔ ཤིན་ཏུ་བསམ་པ་བཟང་པོ་ལྡན་པས་ཉོན༔ བརྗེད་ངས་
209

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
བློ་ལ་རྡོ་རྗེ་སེམས་སོགས་པས༔ དུས་གསུམ་སངས་རྒྱས་རྣམས་ཀྱིས་བྱིན་མི་རློབས་ཞེས་ 
གསུངས་པ་དང༔ དང་པོའི་དབང་དུ་བྱས་ན་ཐོག་མར༔ ལོ་རྒྱུས་གྱི་འབྱུང་ཁུངས་སྟོན་ 
དགོས་ཏེ༔ མྱ་ངན་འདས་མདོ་ལས༔ ང་ནི་མྱ་ངན་འདས་འོག་ཏུ༔ ལོ་ནི་བརྒྱད་དང་ 
བཅུ་གཉིས་ན༔ ང་ལས་ལྷག་པའི་སྐྱེས་བུ་ཞིག༔ རང་བྱུང་རྫུས་སྐྱེས་སྤྲུལ་བའི་སྐུ༔ མཐའ་ 
ཡས་དབང་པོ་པདྨ་འབྱོན༔ ཞེས་གསུངས་པ་བཞིན་དུ་རང་བྱུང་སྤྲུལ་སྐུ་བརྫུས་སྐྱེས་ 
པདྨ་འབྱུང་གནས་དེ་ཕའི་རྒྱུ་ལས་མ་སྐྱེས༔ མའི་རྐྱེན་ལས་མ་བྱུང༔ རིག་པ་ཐོལ་གྱིས་ 
བྱུང་བའི་སྐྱེས་བུ་ཆེན་པོ་དེ་ཨོ་རྒྱན་གུ་རུ་མཚན་བརྒྱད་ཀྱི་ཚུལ་དུ་སྣང་ནས་མཛད་པ་ཕྲིན་
ལས་ནམ་མཁའི་མཐའ་དང་མཉམ་པར་བྱས་ནས་ཨོ་རྒྱན་རྒྱ་བོད་སོགས་སུ་འགྲོ་དོན་
རྒྱུན་མི་འཆད་པར་ཕྲིན་ལས་ཀྱི་སྤྲུལ་པ་རྗེ་འབངས་ཉི་ཤུ་རྩ་ལྔ་དང་སྤྲུལ་པའི་གཏེར་སྟོན་
བརྒྱ་རྩ་སོགས་ཕྲིན་ལས་སྤྲུལ་པའི་རོལ་གར་ཉི་ཟེར་དང་མཚུངས་པའི་ནང་ནས་འགྲོ་
འདུལ་སྤྲུལ་པའི་སྐུར་སྣང་བ་གང་ཤར་རོལ་པའི་རྡོ་རྗེའི་ཟབ་གསང་ཡང་སྙིང་འདུས་པ་ 
ལས༔ ཟངས་མདོག་དཔལ་རིའི་སྨོན་ལམ་མཁའ་སྤྱོད་བགྲོད་པའི་མྱུར་ལམ༔ འབྲེལ་ 
ཚད་སྐུ་གསུམ་གྲོང་འཕོ་འདི་འཆད་བྱའི་ཆོས་སོ༔ ཨེ་མ་ཧོ་ཞེས་ངོ་མཚར་བའི་ཚིག་གིས་ 
ཚོ
མདུན་བསུས་ཏེ༔ སྙིང་དབུས་མི་ཤིགས་པ་ཙིཏྟ་མཆོང་གུར་ཕུབ་པ་ལྟ་བུའི་དཔལ་རིའི་ 
པདྨ་འོད་ཀྱི་ཕོ་བྲང་གི་དབུས་ན༔ དྭངས་མའི་ཤེས་རིག་གི་ངོ་བོ་གུ་རུ་པདྨ་རྒྱལ་པོའི་ 
སྐུ་ཞེས་པ་སྟེ༔ པདྨས༔ ཤེས་རིག་ངོ་བོ་པདྨ་འབྱུང༔ ཡེ་ནས་རང་ངོར་མངོན་སུམ་བཞུགས༔ 
དབང་དང་གདམས་ངག་རྒྱུན་ཆད་མེད༔ ཅེས་དང༔ དེའི་རང་རྩལ་འགགས་ ་པ་མེད་པ་ རང་
བྱུང་གི་ཤེས་རིག་ས༵་ལེ་བ་དེ་ལས་མ་གཏོགས་སངས་རྒྱས་པདྨ་འབྱུང་ཞེས་བྱ་བ་དེ་གུད་
ན༵་མེད༵་དོ་ཞེས་ཐག་ཆོད་པའི་དོན་ཡིན་ནོ༔ དེའི་ཕྱིར་ན་རང་སྣང་ཟངས་མདོག་དཔལ་
210

༄༅། །ཟབ་གཏེར་ཆོས་ཀྱི་མཛོད་ཁང༌།
རིའི་ཞིང་ཁམས་མངོན་དུ་འབྱུང་བར་ཤོག་ཅེས་སྨོན་པའི་ཚིག་བླ་དྭགས་སོ༔ ནང་གསལ་ 
ཐེམ་ལ་མ་རྨུགས་པའི་ནང་དབྱིངས་གཞོན་ནུ་བུམ་སྐྱའི་དཀྱིལ་འཁོར་གྱི་ཀློང་དུ༔ སྐུ་ལྔ་ 
དང་ཡེ་ཤེས་ལྔ་སོགས་ཡེ་ནས་འབྲུལ་བ་མེད་པར་ལྷུན་གྱིས་གྲུབ་པའི་ཚུལ་དུ་འབྱམས་ཀླས་
ཏེ༔ འཕགས་ཡུལ་གྱི་པཎྜི་ཏ་དང་བོད་ཀྱི་གྲུབ་ཆེན་རྗེ་འབངས་ཉེར་ལྔ་རིག་པ་འཛིན་ 
པ་གཏེར་སྟོན་བརྒྱ་རྩའི་ལྷ་ཚོགས་རྣམས་ཀྱང་གཞན་ནས་མ་བྱུང་རང་བྱུང་རིག་པའི་
རྩལ་ལས་ཤར་བའོ༔
དེའི་ཕྱིར་ན་རང་སྣང་ཟངས་མདོག་དཔལ༵་རིའི་ཞིང་ཁམས་མངོན་དུ་འགྱུར་བར་ཤོག་ 
ཅེས་པའི་ཚིག་གོ༔ རྩྭ་ཁམས་གནས་སུ་དག་པ་ཆོས་སྐུ༔ རླུང་ཁམས་གནས་སུ་དག་པ་ 
ལོངས་སྐུ༔ ཐིག་ལེ་གནས་སུ་དག་པ་སྤྲུལ་སྐུ་སྟེ་སྐུ་གསུམ་གྱི་གཞལ་ཡ༷ 
དབུས་སུ༔ འབུམ་ཕྲག་མཁའ་འགྲོའི་ལྷ་ཚོགས་ཀུན་ཀྱང་ཚོམ་བུའི་ཚོགས་ཀྱི་རྣམ་ 
པས་བསྐོར་བ་དེ་དག་ཀྱང༔ ཡེ་ནས་བཙལ་མ་དགོས་པར་རང་བཞིན་ལྷུན་གྱིས་གྲུབ་ 
པའི་དཔའ་གདེང་རྙེད་ནས་རང་སྣང་ཟངས་མདོག་དཔལ་རིའི་ཞིང་ཁམས་མངོན་དུ་
འགྱུར་བར་ཤོག་ཅིག་ཅེས་པའི་ཚིག་གོ༔ རྟོག་ཚོགས་གང༵་ཤར་ཐམས་ཅད་ཀྱང་རང་
བྱུང་རང་སར་གྲོལ་བ་ཆོས་ཉིད་མཉམ་པ་ཉིད་ཀྱི་ངང༵་ན་གནས་ལུགས་དོན་གྱི་ཡེ་ཤེས་
ནི་སྔར་མ་གཡོས་ད་ལྟ་མི་གཡོ༔ མ་འོངས་པར་གཡོ་བ་མེད་པར་གནས་ལུགས་སྐུ་
གསུམ་དག་པའི་ཞིང་ན་སྟོང་དབྱིངས་ཆོས་སྐུ༔ རོལ་རྩལ་ལོངས་སྐུ༔ སྣ་ཚོགས་སྤྲུལ་
སྐུ་སྟེ་སྐུ་གསུམ་གྱི་ཞིང་ཁམས་གུད་ན་མེད་དེ་རིག་པའི་རང་གཤིས་སུ་རྟོགས་ཏེ་རང་
ང་ཟངས་མདོག་དཔལ་རིའི་ཞིང་ཁམས་མངོན་དུ་འགྱུར་བར་ཤོག་ཅིག་ཅེས་པའི་ཚིག་
གོ༔ རྣམ་ཤེས་ཚོགས་བརྒྱད་ཀྱི་ངོ་བོ་ཀྭ་ནས་དག་པ༵་སྲིན་པོའི་རྒྱལ་པོའི་ཡུལ་གླིང་ན༔
211

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཕོ་བྲང་དུར་ཁྲོད་ཐོད་པ་སྐམ་རློན་རྙིད་གསུམ་ལས་བརྩིགས་པའི་མཁར་རྔམ་བརྗིད་ 
རབ་ཏུ་འབར་བའི་དབུས་ན་རབ་འཇིགས་དྲག་ཏུ་ཁྲོས་པའི་སྲིན་པོའི་རྒྱལ་པོ་རཀྴ་ཐོད་
ཕྲེང་རྩལ་དེ་ཉིད་མ་རྟོགས་ལོག་རྟོག་གི་རཱུ་ཏྲ་འཇོམས་པར་བྱེད་པ་ཧེ་རུ་ཀའི་རོལ་པ་
གདུལ་བྱའི་མོས་པའི་ངོར་སྣང་ཡང་༔ ད་ལྟའི་རིག་པའི་རང་རྩལ་ལས་གཞན་ན་མེད་
པར་ཐག་ཆོད་དེ་རང་སྣང་ཟངས་མདོག་དཔལ་རིའི་ཞིང་ཁམས་མངོན་དུ་འགྱུར་བར་
ཤོག་ཅིག་ཅེས་པའི་ཚིག་གོ༔
མདོར་བསྡུས་ན༔ གནས་ལུགས་དོན་གྱི་རང་བཞིན་ཇི་ལྟ་བ་བཞིན་རྟོགས་པའི་རྣལ་
འབྱོར་བ་དེའི་སྣང་ངོར་འདི་ལྟར་སྣང་བའི་ཆོས་སོ་ཅོག་ཐམས་ཅད་ཀྱང༔ སྒྱུ་མ་མཁན་
གྱི་སྒྱུ་མའི་འཁྲུལ་འཁོར་དབྱིངས་སུ་ཞིག་པ་བཞིན་དུ༔ འཁོར་འདས་མཉམ་ཉིད་དུ་རྟོགས་
པའི་རིག་སྟོང་ཆོས་སྐུའི་ཡེ་ཤེས་མངོན་དུ་གྱུར་པའི་གང་ཟག་དེར་དབྱིངས་ནང་གསལ་སྐུ་
གསུམ་གྱི་རོལ་བ་རུ་ཤར་ནས་གཞོན་ནུ་བུམ་པའི་སྐུ་མངོན་དུ་འགྱུར་བའམ་བཙན་ས་
ཟིན་པ༷ར་ཤོག་ཅིག་ཅེས་པའི་ཚིག་གོ༔ ས་མ་ཡཱ༔ ཨ་ཏི་གསང་བ་དོན་གྱི་འབྲས་བུའི་ཆེདཿ༔
གདམས་ངག་གསེར་གྱི་ཡང་ཞུན་ཟབ་པའི་ཆོས༔ ཐུན་མོང་མ་ཡིན་ཌཱཀྐིའི་སྙིང་གི་ཐིག 
རྟོགས་པ་མཆོག་ལྡན་ཡོངས་ལ་ཕན་པའི་རྒྱུ༔ རྟོག་གེ་ལོག་ལྟ་ཅན་ལ་བཀའ་གསང་རྒྱ༔ 
སློབ་བུ་བརྒྱ་ཕྲག་གསུམ་ཙམ་གྱིས༔ ཡང་ཡང་ནན་དུ་བསྐུལ་བའི་ངོར༔ གང་ཤར་རོལ་ 
བའི་རྡོ་རྗེ་ངས༔ གང་དྲན་ཚུལ་དུ་བྲིས་པའོ༔ དེ་ལྟར་ཟབ་གསང་ཡང་སྙིང་འདུས་པ་ལས༔ 
ཟངས་མདོག་དཔལ་རིའི་སྨོན་ལམ་མཁའ་སྤྱོད་བགྲོད༔ མྱུར་ལམ་འབྲེལ་ཚད་སྐུ་གསུམ་ 
གྲོང་འཕོ་ཡི༔ འགྲེལ་བཤད་ཁ་གསལ་དོན་བསྡུས་བྱ་སླ་ཞིག༔ གཏེར་བདག་གང་ཤར་ 
རོལ་བའི་རྡོ་རྗེ་དང༔ པུཎྱེ་དྷརྨ་རྣལ་འབྱོར་དཔའ་བོ་ཟུང༔ བཀའ་བསྐུལ་ཟབ་མོ་སྤྱི་བོར་
212

༄༅། །ཟབ་གཏེར་ཆོས་ཀྱི་མཛོད་ཁང་།
ཕེབས་པ་དང༔ སླར་ཡང་འཚོ་བྱེད་པདྨ་ཤཱི་ལ་དང་༔ ལྷག་བསམ་རྣམ་དག་བསྟན་ 
པའི་སྦྱིན་བདག་གཉིས༔ སྨན་ཕོར་སྐུ་གསུམ་ཁང་བཟང་དབྱིབས་ཅན་དང༔ རྟེན་འབྲེལ་ 
རྫས་སྣ་དུ་མའི་སྐྱེས་བཅས་ངོར༔ ཐ་ཤལ་ཀུན་རྨོངས་དབང་མིང་པ་ཡིས་བྲིས༔ ནོངས་ 
པ་གང་མཆིས་ལྷ་དང་བླ་མར་བཤགས༔ དགེ་བས་འགྲོ་དྲུག་ཕ་མ་སེམས་ཅན་རྣམས༔ 
སྐུ་གསུམ་འབྲས་བུའི་རྒྱལ་ས་ཟིན་པར་སྨོན༔ དགེའོ༔ དགེའོ༔ དགེའོ༔ བཀྲ་ཤིས༔
༈ཨཾ༔ ཨ་ཧོཿ༔ རང་སྣང་ཟངས་མདོག་དཔལ་རི་སྐུ་གསུམ་གྱི་གྲོང་ཁྱེར༔ ཕ་ཅིག་མཚོ་ 
སྐྱེས་རྡོ་རྗེའི་ཕྲིན་ལས་གྱི་རོལ་གརཿ ཁྲག་འཐུང་བདུད་འཇོམས་རྡོ་རྗེ་གཟུང་མ་དང་ 
མཆེད་ལྕམ༔ དེང་འདིར་རྣལ་འབྱོར་དཔའ་བོའི་དགའ་སྟོན་ལ་ཕེབས་ཤོག༔ ཡེ་གཞི་ཀ་ 
དག་གདོད་མའི་རྒྱལ་ཐབས་ཀྱི་ཁྲི་ལ༔ རང་རིག་དོན་གྱི་བླ་མའི་རང་ཞལ་དེ་མཐོང་བཞིན༔ 
རང་མདངས་འགགས་མེད་ཚོགས་ཀྱི་དགའ་སྟོན་ལ་རོལ་ནས༔ དེང་འདིར་རྣལ་འབྱོར་ 
དཔའ་བོའི་དགའ་སྟོན་ལ་ཕེབས་ཤོག༔ རྩ་ཁམས་གནས་དག་རྡོ་རྗེའི་གྲོང་ཁྱེར་གྱི་དབུས་ 
ན༔ འབུམ་ཕྲག་མཁའ་འགྲོའི་གཙོ་མོ་མཚོ་རྒྱལ་གྱི་བཞིན་རས༔ རྟག་ཏུ་བདེ་ཆེན་དཔའ་ 
བོའི་དགྱེས་ཉམས་དང་འགྲོགས་ནས༔ དེང་འདིར་རྣལ་འབྱོར་དཔའ་བོའི་དགའ་སྟོན་ 
ལ་ཕེབས་ཤོག༔ འདིར་འདུས་རྡོ་རྗེ་སློབ་དཔོན་སྐལ་ལྡན་གྱི་ཚོམ་བུ༔ གསང་སྔགས་ 
ཟབ་མོའི་ཚོགས་ཀྱི་དགའ་སྟོན་ལ་བརྟེན་ནས༔ ཚོམ་བུ་འབུམ་ཕྲག་དང་བཅས་རིག་འཛིན་ 
གྱི་ཚོགས་གྲལ༔ འཇའ་ལུས་འོད་སྐུར་གྲོལ་བའི་རྟེན་འབྲེལ་ཞིག་ཞུའོ༔
213

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གསང་ཆེན་གསང་བ་ཆེན་པོའི་ཉམས་སྣང་ལས་དཔལ་རིའི་ཞིང་བཀོད་ཌཱཀྐིའི་ 
བཞད་སྒྲ་ལས་ཁོལ་དུ་ཕྱུང་བ་བཞུགས་སོ། །
ཨེ་མ་ཧོཿ ཐོག་མའི་མགོན་པོ་ཆོས་སྐུ་ཀུན་ཏུ་བཟང་༔ རིགས་ཀུན་ཁྱབ་བདག་ 
ལོངས་སྐུ་རྡོ་རྗེ་སེམས༔ སྤྲུལ་པའི་སྐུ་མཆོག་པདྨ་འབྱུང་གནས་ལ༔ གསོལ་བ་འདེབས་ 
སོ་སྐུ་གསུམ་མངོན་གྱུར་ནས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ ཞིང་འདིའི་ 
གླིང་ཕྲན་རྔ་ཡབ་གླིང་གི་གླིང༔ རང་སྣང་ཞིང་ཁམས་བཀོད་པ་རབ་འབྱམས་ལ༔ རིག་ 
གདངས་ཆོས་སྐུའི་རོལ་པར་ཡོངས་ཤར་བའི༔ རིག་འཛིན་པདྨ་འབྱུང་གནས་ལ་གསོལ་ 
བ་འདེབས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ སྐད་ཅིག་སྣང་བ་གནས་འགྱུར་ 
སྲིན་པོའི་ཞིང་༔ ཕྱི་རོལ་རྒྱ་མཚོ་འོབས་དང་ལྕགས་རིས་བསྐོར༔ འཇིགས་རུང་སྲིན་པོའི་ 
གྲོང་ཁྱེར་ཡ་ང་བ༔ ཀ་ལིངྐ་སོགས་གྲོང་ཁྱེར་བཞི་བཅུ་ཆེ༔ ཟངས་མདོག་དཔལ་གྱི་རི་ 
བོར་སྐྱེ་བར་ཤོག༔ དག་པ་རབ་འབྱམས་ཆོས་སྐུའི་རོལ་རྩལ་ཉིད༔ ཞིང་ཁམས་བཀོད་པ་ 
རང་བཞིན་སྐུ་གསུམ་ཞིང་༔ མ་རྟོགས་འགྲོ་ངོར་སྲིན་པོའི་བཀོད་པ་ཤར༔ བདེན་མེད་སྒྱུ་ 
མའི་ཆོ་འཕྲུལ་བློས་བྱས་ཙམ༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེ་ནང་ 
ལྕགས་རི་ལེགས་པར་བསྐོར་བའི་ནང་༔ དག་པའི་གླིང་ཆེན་གླིང་ཕྲན་སུམ་ཅུ་དྲུག༔ གུ་ 
རུའི་སྤྲུལ་པས་གསང་སྔགས་ཆོས་འཁོར་བསྐོར༔ རིག་འཛིན་པཎ་གྲུབ་ཚོགས་ཀྱིས་འགྲོ་ 
ཀུན་སྨིན༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ གང་སྣང་བདེན་མེད་སྒྱུ་མའི་ལྟད་
214

༄༅། །ཟབ་གཏེར་ཆོས་ཀྱི་མཛོད་ཁང་།
མོ་ལ༔ འཁྲུལ་འཛིན་ཨ་འཐས་ཞེན་པ་རང་དག་པའི༔ རང་སྣང་འོག་མིན་དོན་གྱི་རྔ་ཡབ་ 
གླིང་༔ དོན་གྱི་ཡེ་ཤེས་མངོན་སུམ་མཐོང་ནས་ཀྱང་༔ ཟངས་མདོག་དཔལ་གྱི་རི་བོར་སྐྱེ་
བར་ཤོག༔ལྕགས་རི་ཆེན་པོ་སོ་ཕག་བརྩེགས་པའི་ནང་༔ དུར་ཁྲོད་ཆེན་པོ་བརྒྱད་ཀྱི་ 
ཞིང་ཁམས་སུ༔ཀེང་རུས་ཤ་ཟ་གཅན་གཟན་འཇིགས་ཞིང་རྔམ༔ རབ་གཏུམ་དྲག་པོའི་ 
བཀོད་པ་བརྗོད་མི་ལངས༔ཟངས་མདོག་དཔལ་གྱི་རི་བོར་སྐྱེ་བར་ཤོག༔ དུར་ཁྲོད་དབུས་
སུ་སྐུ་གདུང་ཆ་བརྒྱད་དང་༔ གནས་ཡུལ་ཞིང་སྐྱོང་མ་མོ་མཁའ་འགྲོའི་ཚོགས༔ རིག་འཛིན་ 
གུ་རུ་དྲག་པོའི་ལྷ་ཚོགས་བརྒྱད༔ ས་སྤྱོད་གནས་ཡུལ་མཁའ་འགྲོའི་འདུ་ཚོགས་ཞིང་༔
ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེ་ནང་རིན་ཆེན་སྣ་ལྔའི་ལྕགས་རིའི་ནང་༔
ལྟེ་བ་གྱེན་དུ་འཕགས་པའི་དབུས་ཉིད་དུ༔ སྲིན་རྒྱལ་ཧེ་རུ་ཀ་ཡི་གཞལ་ཡས་མཛེས༔ 
ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེ་དབུས་སྲིན་རྒྱལ་རིགས་བཞི་ལ་སོགས་ 
བརྒྱད༔ རིགས་བཞི་འཁོར་དང་བཅས་པས་ཆོས་འཁོར་བསྐོར༔ དེ་དབུས་མཚོ་ཆེན་གྱིས་ 
བསྐོར་ལྟེ་བར་མཛེས༔ ཕྱོགས་བཞིའི་ཟམ་བཞིར་སྡིག་སྦྱོང་མཆོད་རྟེན་བཞི༔ ཟངས་མདོག་ 
དཔལ་གྱི་རི་བོར་སྐྱེ་བར་ཤོག༔ ཆུ་མཚམས་དྷཱ་ནའི་ནགས་ཀླུང་གཡོ་བའི་དབུས༔ རིན་ 
ཆེན་རི་རབ་ཙིཏྟའི་ས་འཛིན་སྤོ༔ རིག་འཛིན་མ་དང་མཁའ་འགྲོའི་སྒྲུབ་གནས་དང་༔ ཨོ་ 
རྒྱན་རྗེ་འབངས་ཉེ་རྒྱུའི་སྤྱོད་པའི་གནས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ 
རྩ་བར་ཁོར་ཡུག་དཔག་ཚད་ལྔ་སྟོང་བཅུས༔ གྱེན་དུ་འཕགས་པ་ཚངས་པའི་གནས་སྙེགས་ 
སྙོམས༔ ཕྱོགས་ཀྱི་ཐེམ་སྐས་སུམ་སྐོར་རྩེ་རུ་བསྙེགས༔ རང་བྱུང་ལ་སོགས་བཀོད་པ་བསམ་ 
མི་ཁྱབ༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ རི་རྒྱལ་དེ་ཡི་རྩེ་མོར་དཔལ་རིའི་
215

༄༅། །དཔལ་རིའི་སྨོན་ལམ་་རྩ་འགྲེལ་གྱི་སྐོར།
ཞིང་༔ རང་སྣང་རིག་པའི་ཆོ་འཕྲུལ་དཔག་མེད་ཅིང་༔ བཀོད་པ་རབ་ཡངས་ སྐུའི་ ས་སྤྲུལ་
ཞིང་ཁམས་ཆེ༔ རྒྱ་ཁྱོན་བློ་ཡིས་དཔག་མེད་བརྗོད་མི་ལངས༔ ཟངས་མདོག་དཔལ་གྱི་རི་ 
བོར་སྐྱེ་བར་ཤོག༔ རི་རྒྱལ་ཁ་ཁྱེར་ཤེལ་གྱི་ལྕགས་རིའི་མཛེས༔ སྒོ་བཞིར་རིགས་བཞིའི་ 
སྲིན་རྒྱལ་ཞི་བའི་སྐུ༔ འཁོར་དུ་ལས་མཛད་ལྷ་སྲིན་སྡེ་བརྒྱད་བསྐོར༔ ཕྱི་ནང་གསང་བའི་ 
བར་ཆད་བཟློག་མཛད་བཞུགས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ ལྕགས་ 
རི་ཆེན་པོའི་ནང་དུ་རིན་པོ་ཆེའི༔ བཀོད་པ་རབ་ཡངས་ལྗོན་ཤིང་སྐྱེད་མོས་ཚལ༔ མཚོ་
དང་རྫིང་བུ་མེ་ཏོག་སྣ་ཚོགས་སུ༔ བྱ་དང་རོལ་མོས་ཆོས་ཀྱི་སྒྲ་རྣམས་སྒྲོགསཿ༔ ཟངས་
མདོག་དཔལ་གྱི་རི་བོར་སྐྱེ་བར་ཤོག༔ དེ་དབུས་ཟངས་མདོག་དཔལ་རིའི་ཕོ་བྲང་ཆེ༔ རིན་ 
ཆེན་སྣ་ལྔ་ལས་གྲུབ་སྤྲུལ་སྐུའི་ཞིང་༔ རྒྱ་ཁྱོན་བློ་ཡིས་དཔག་མི་ལངས་པ་ཉིད༔ མཚན་ 
ཉིད་ཡོངས་རྫོགས་བཀོད་མཛེས་ཆེན་པོའི་ཞིང་༔ ཟངས་མདོག་དཔལ་གྱི་རི་བོར་སྐྱེ་བར་ 
ཤོག༔ གཞལ་ཡས་ཁང་གི་ཕྱོགས་བཞིར་རིགས་ལྔའི་ཞིང་༔ རིན་ཆེན་རི་བོ་བརྗིད་ལྡན་ 
རྩེ་མོ་ལ༔ ཞིང་ཁམས་བཀོད་པ་རིགས་ལྔའི་ལྷ་ཚོགས་བཞུགས༔ དགྲ་བཅོམ་རིག་འཛིན་ 
གྲུབ་ཐོབ་ཚོགས་ཀྱིས་བསྐོར༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ གཞལ་ཡ 
ས་ཆེན་པོའི་ཕྱོགས་ཀྱི་སྒོ་བཞི་ན༔ རྒྱལ་ཆེན་སྡེ་བཞིས་བསྒོ་པའི་བཀའ་ཉན་མཛད༔ ལས་ 
མཛད་གིང་དང་མཁའ་འགྲོ་ཕྲ་མེན་ཚོགས༔ བྲན་དུ་བཀོལ་ནས་བསྟན་པའི་བྱ་ར་བྱེད༔ 
ཟངས་མདོག་དཔལ་གྱི་རི་བོར་སྐྱེ་བར་ཤོག༔ རིན་ཆེན་ས་གཞི་ཁོད་སྙོམས་རབ་ཡངས་པ༔ 
ཕྱོགས་དང་ཕྱོགས་མཚམས་མཚོ་དང་རྫིང་བུ་དང་༔ རིན་ཆེན་སྣ་ཚོགས་ལས་གྲུབ་ལྗོན་ 
བཟང་ཚལ༔ བཀོད་པ་ཁྱད་འཕགས་བདེ་ཆེན་ཞིང་དང་མཚུངས༔ ཟངས་མདོག་དཔལ་
216

༄༅། །ཟབ་གཏེར་ཆོས་ཀྱི་མཛོད་ཁང་།
གྱི་རི་བོར་སྐྱེ་བར་ཤོག༔ རིན་ཆེན་གཞལ་ཡས་བར་ཁང་བཀོད་མཛེས་ནང་༔ སེང་གེའི་ཁྲི་ 
ལ་ལོངས་སྐུ་རྣམ་སྣང་མཛད༔ རིགས་ཀྱི་ཡུམ་བཅས་ལོངས་སྐུའི་ཆས་ཀྱིས་བཞུགས༔ ཉེ་ 
བའི་སྲས་བརྒྱད་རིགས་ཀྱི་འཁོར་དང་བཅས༔ཐེག་ཆེན་བྱང་ཆུབ་སེམས་ཀྱི་འཁོར་ལོ་ 
བསྐོར༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེ་སྟེང་ཆོས་སྐུའི་ཞིང་ཁམས་ཉམས་ 
དགའ་བ༔ སྣང་ ལ་ རང་བཞིན་མེད་པའི་གཞལ་ཡས་དབུས༔ ཐོག་མའི་ཆོས་སྐུ་ཀུན་ 
བཟང་ཡབ་ཡུ མ་བཞུགས༔ རིག་འཛིན་རིག་པའི་འཁོར་ལ་བརྡ་ཆོས་སྟོན༔ སྟོན་འཁོར་ 
དགོངས་པ་མཉམ་པས་ཐ་མི་དད༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ ཕྱི་ 
རོལ་འཇའ་འོད་ཐིག་ལེ་ཟླུམ་འཁྱིལ་ཀློང་༔ གིང་ཆེན་བཅུ་དྲུག་ལྷ་དང་ལྷ་མོའི་ཚོགས༔ 
མཆོད་པའི་བྱེ་བྲག་མིག་འཕྲུལ་ལྟ་བུར་གཡོ༔ བསྟོད་ཚིག་གླུ་དབྱངས་སྙན་པའི་བཀྲ་ 
ཤིས་བརྗོད༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེ་ལྟར་རིན་ཆེན་གཞལ་ཡ 
ས་བཀོད་མཛེས་ནང་༔ གཡས་གྲལ་གཡོན་གྲལ་མཐའ་ཡས་མུ་མེད་པར༔ འཕགས་བོད་ 
པཎ་གྲུབ་རྒྱ་བོད་རིག་འཛིན་ཚོགས༔ མཁའ་ལ་གཟའ་སྐར་བཀྲ་བའི་ཚུལ་དུ་བཞུགས༔ 
ཟངས་མདོག་དཔལ་གྱི་རི་བོར་སྐྱེ་བར་ཤོག༔ གང་གི་གསང་སྔགས་ཟབ་དང་རྒྱ་ཆེ་བའི༔ 
རང་རང་མཚམས་པའི་ཆོས་ཀྱི་བགྲོ་གླེང་དང་༔ ཐེག་ཆེན་ཡོ་གའི་རྒྱུད་སྡེ་སྒྲུབ་ཐབས་ 
སོགས༔ བཤད་དང་སྒྲུབ་པའི་ཆོས་སྒྲས་འཇིག་རྟེན་ཁེངས༔ ཟངས་མདོག་དཔལ་གྱི་རི་ 
བོར་སྐྱེ་བར་ཤོག༔ རང་སྣང་རིག་པའི་ཆོ་འཕྲུལ་གཞལ་ཡས་དབུས༔ བཀོད་པ་རབ་ 
འཇིགས་དྲག་པོའི་སྐུར་བཞེངས་པ༔ སྲིན་རྒྱལ་རཀྴ་ཐོད་ཕྲེང་རྔམ་པའི་ཆས༔ དུག་ལྔ་ཡེ་ 
ཤེས་དབྱིངས་སུ་སྒྲོལ་མཛད་བཞུགས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔
217

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཆོས་དབྱིངས་ཡེ་ཤེས་རྩལ་ལས་ཡོངས་སྨིན་པ༔ མཁའ་ལ་དབང་པོའི་གཞུ་ལྟར་རབ་ 
བཀྲ་བའི༔ སྐུ་གསུམ་རིག་འདུས་མཚོ་སྐྱེས་རྡོ་རྗེ་དང་༔ རིག་འཛིན་རྒྱལ་བ་རྒྱ་མཚོའི་ 
ཚོགས་རྣམས་བཞུགས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ བརྗོད་མེད་གཞི་ 
དོན་ཆེན་པོ་མངོན་གྱུར་པའི༔ རང་སྣང་རིག་པའི་རྩལ་ལས་རང་ཤར་བ༔ གདོད་མའི་སྟོང་ 
གསལ་སྐུ་གསུམ་རྔ་ཡབ་གླིང་༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ མངོན་
སུམ་རིག་པ་སྐུ་གསུམ་ངོ་བོ་རུ༔ སད་ནས་གཞི་དབྱིངས་གདོད་མ་མངོན་གྱུར་ནས༔ ཟུང་
འཇུག་གཞོན་ནུ་བུམ་སྐུར་སངས་རྒྱས་ཏེ༔ ལྷུན་གྲུབ་སྐུ་བཞིའི་ངོ་བོར་ཡོངས་སྨིན་ཤོག༔
གལ་ཏེ་དགོངས་པའི་རྩལ་ཆེན་མ་རྫོགས་ནཿ༔ ནམ་ཞིག་འཆི་བ་གློ་བུར་སླེབས་པའི་ཚེ༔
པདྨ་འབྱུང་གནས་རིག་འཛིན་འཁོར་གྱིས་བསྐོར༔ རོལ་མོའི་སྒྲ་དང་མེ་ཏོག་ཆར་ཕབ་སྟེ༔
བུ་གཅིག་དཔལ་གྱི་རི་བོར་ཚུར་ཤོག་ཅེས༔ མིང་ནས་འབོད་ཅིང་ཞིང་དེར་ཁྲིད་པར་ཤོག༔ 
དེར་ཡང་འཇིགས་སྐྲག་འཁྲུལ་སྣང་རང་དག་ནས༔ གདོད་མའི་གཞི་ཡི་ངོ་བོ་མངོན་གྱུར་ 
ཏེ༔ སྐུ་གསུམ་པདྨ་འོད་ཀྱི་ཞིང་ཁམས་སུ༔ ཚོམ་བུ་གཅིག་ཏུ་ཕྱམ་གཅིག་གྲོལ་བར་ཤོག༔ 
ནམ་ཞིག་བདག་གི་མིང་ཙམ་ཐོས་དང་མཐོང་༔ དང་བའི་ཡིད་ཀྱི་མོས་བློ་སྐྱེས་པ་ཀུན༔ 
བདེ་ཆེན་རྔ་ཡབ་པདྨ་འོད་གླིང་དུ༔ འདྲེན་པའི་དེད་དཔོན་བདག་གིས་བྱེད་པར་ཤོག༔ 
བདག་གིས་དུས་གསུམ་ཀུན་ཏུ་བྱས་བསགས་པའི༔ རྣམ་དཀར་དགེ་བའི་དངོས་པོ་ཇི་ 
སྙེད་པ༔ མ་གྱུར་འགྲོ་རྣམས་སངས་རྒྱས་ཐོབ་ཕྱིར་བསྔོ༔ དཔལ་ལྡན་བླ་མའི་དགོངས་ 
ཀློང་གྲོལ་བར་ཤོག༔ ཆོས་དབྱིངས་རྣམ་དག་བསླུ་མེད་བདེན་མཐུ་དང་༔ དཀོན་མཆོག་ 
རྩ་གསུམ་རྒྱ་མཚོའི་ཐུགས་རྗེ་ཡིས༔ བདག་གི་སྨོན་པ་ཡིད་བཞིན་འགྲུབ་གྱུར་ནས༔ འགྲོ་
218

༄༅། །ཟབ་གཏེར་ཆོས་ཀྱི་མཛོད་ཁང༌།
ཀུན་འཁོར་བ་དོང་ནས་སྤྲུག་པར་ཤོག༔ ཅེས་པའང་དཔལ་རིའི་ཞིང་ཁམས་ཀྱི་བཀོད་པ་ཌཱཀིའི་གསང་གཏམ་
ཁོལ་ཕྱུང་སྔགས་ནག་ཧཱུཾ་ཆེན་པས་བརྡ་གསང་ནོར་བུའི་དོ་ཤལ་ལས་བཀྲ་ཤིས་དཔལ་གྱིས་ས་གསུམ་ཁྱབ་གྱུར་ཅིག༔
219

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
དཔལ་རིའི་སྨོན་ལམ་རིག་འཛིན་དགྱེས་པའི་ཞལ་ལུང་ 
ཞེས་བྱ་བ་བཞུགས་སོ། །
ན་མོ་མ་ཧཱ་གུ་རུ་སརྦ་སིདྡྷི་ཧཱུཾ། །སྐུ་གསུམ་དག་པའི་ཞིང་ཁམས་པདྨ་འོད། ། 
ཕྱི་ལྟར་དཔལ་རི་ཟངས་མདོག་ཙིཏྟའི་དབྱིབས། །ནང་ལྟར་རིག་འཛིན་དཔའ་བོ་མཁའ་ 
འགྲོའི་གནས། །གསང་བ་འོག་མིན་བདེ་ཆེན་དག་པའི་ཞིང༌། །ཟངས་མདོག་དཔལ་གྱི་ 
རི་བོ་སྐྱེ་བར་ཤོག །དུས་གསུམ་རྒྱལ་བའི་བྱིན་གྱིས་རླབས་པའི་གནས། །མ་མོ་མཁའ་ 
འགྲོ་ཐམས་ཅད་འདུ་བའི་གླིང༌། །གསང་སྔགས་བརྡ་ཡི་རང་སྒྲ་དི་རི་རི། །གནས་དེར་ 
ཕྱིན་པ་ཙམ་གྱིས་བྱང་ཆུབ་ཐོབ། །ཟངས་མདོག་དཔལ་གྱི་རི་བོར་སྐྱེ་བར་ཤོག །རི་བོ་ 
དེ་ཉིད་རིན་ཆེན་ལས་གྲུབ་ཅིང་། །ཤར་ཕྱོགས་ཤེལ་ལ་ལྷོ་ཕྱོགས་བཻཌཱུརྱ། །ནུབ་ཕྱོགས་ 
ར་གཱ་བྱང་ཕྱོགས་ཨིནྡྲའི་མདོག །ཡེ་ཤེས་ལྔ་ལྡན་སྤྲུལ་སྐུའི་ཞིང་བཀོད་མཛེས། །ཟངས་ 
མདོག་དཔལ་གྱི་རི་བོར་སྐྱེ་བར་ཤོག །དེ་ནང་རིན་ཆེན་ཟུར་བརྒྱད་ཉི་ཟླའི་སྟེང༌། ། 
རྩ་ གསུམ་ ཀུན་ འདུས་ གུ་ རུ་ རིན་པོ་ཆེ། །སྣང་སྲིད་ཟིལ་གནོན་འཇའ་ ཟེར་ ཀློང་ན་ 
བཞུགས། །དྲན་པ་ཙམ་གྱིས་མཆོག་ཐུན་དངོས་གྲུབ་འཐོབ། །ཟངས་མདོག་དཔལ་གྱི་ 
རི་བོར་སྐྱེ་བར་ཤོག །གཡས་གཡོན་རྒྱ་བོད་པཎ་གྲུབ་རིག་འཛིན་རྣམས། །གསང་ 
སྔགས་ཆོས་འཆད་ཉམས་རྟོགས་བགྲོ་གླེང་བྱེད། །རིགས་དྲུག་འདུལ་ཕྱིར་སྤྲུལ་པ་ 
དཔག་མེད་འགྱེད། །ཟངས་མདོག་དཔལ་གྱི་རི་བོར་སྐྱེ་བར་ཤོག །དེ་སྟེང་ལོངས་སྐུའི་ 
ཞིང་ བཀོད་ ཡོངས་ རྫོགས་དབུས། །སྙིང་རྗེའི་དབང་ཕྱུག་འཕག་ མཆོག་ སྤྱན་ ཪས་
220

༄༅། །ཟབ་གཏེར་ཆོས་ཀྱི་མཛོད་ཁང་།
གཟིགས།།འགྲོ་འདུལ་ཕྱག་བཞི་ཐལ་སྦྱར་པད་ཕྲེང་འཛིན།འཁོར་དུ་བརྡ་རྒྱུད་རིག་ 
འཛིན་བླ་མས་བསྐོར། །ཟངས་མདོག་དཔལ་གྱི་རི་བོར་སྐྱེ་བར་ཤོག །སྟེང་ཕྱོགས་ཆོས་ 
སྐུའི་ ཞིང་ ཁམས་ འབྱམས་ ཀླས་ དབུས། ། །ཀ་ དག་ གདོད་ མའི་ མགོན་ པོ་ ཀུན་ ཏུ་ 
བཟང༌། །ནམ་མཁའི་མདོག་ཅན་མཉམ་བཞག་སྐྱིལ་ཀྲུང་བཞུགས། །ཕྱོགས་མཚམས་ 
དགོངས་རྒྱུད་རིགས་ལྔའི་ཚོམས་བུས་མཛེས། །ཟངས་མདོག་དཔལ་གྱི་རི་བོར་སྐྱེ་བར་ 
ཤོག །གནས་དེའི་ཕྱི་ནང་དཔའ་བོ་མཁའ་འགྲོ་དང༌། །ཆོས་སྐྱོང་སྲུང་མ་བྲན་དང་ 
ཉར་འགྱེད། །འདོད་ཡོན་མཆོད་སྤྲིན་གང་འདོད་ལྷུན་གྱིས་འགྲུབ། བདེ་སྐྱིད་ཀུན་ལྡན་ 
སྡུག་བསྔལ་མིང་མི་གྲགས། །ཟངས་མདོག་དཔལ་གྱི་རི་བོར་སྐྱེ་བར་ཤོག །ཐུགས་ 
རྗེས་ཁྱད་འཕགས་ལྔ་ལྡན་གུ་རུ་རྗེ། །སྔོན་སྨོན་ཞལ་བཞེས་ཐུགས་དམ་རྗེས་དགོངས་ 
ལ༑ ༑གསོལ་འདེབས་བུ་ལ་ཐུགས་རྗེའི་སྤྱན་གྱིས་གཟིགས། །མཁར་ཆེན་བཟའ་དང་ 
གུ་ཎ་ན་ཐ་བཞིན། །ཟངས་མདོག་དཔལ་གྱི་རི་བོར་སྐྱེ་བར་ཤོག །བདག་ལ་བཟང་ངན་ 
ལས་ཀྱིས་འབྲེལ་བ་ཡི། །མཐོང་ཐོས་དྲན་རེག་མར་གྱུར་སེམས་ཅན་ཀུན། །ཟངས་ 
མདོག་དཔལ་གྱི་རི་བོར་སྐྱེས་ནས་ཀྱང༌། །ཕྱིར་མི་ལྡོག་པའི་ས་ཆེན་ཐོབ་པར་ཤོག ། 
དཔལ་རིའི་སྨོན་ལམ་རིག་འཛིན་དགྱེས་པའི་ཞལ་ལུང་ཞེས་བྱ་བ་འདི་ནི། གླིང་བླ་ཀུན་མཁྱེན་ནས་གསུང་ 
བསྐུལ་མི་ལྡོག་ཙམ་དུ། ཞེ་བན་འོད་གསལ་ཡེ་ཤེས་རྡོ་རྗེས། ཤིང་སྟག་ལོའི་ཟླ་༡༠ ཚེས་ ༡༠ དགེ་བར་བྲིས་ 
ཏེ་ཕུལ་བས་རིགས་འདུས་མ་ཧཱ་གུ་རུའི་གོ་འཕང་ཚེ་འདིར་བསྒྲོད་པའི་སྐལ་བ་དང་ལྡན་པར་གྱུར་ཅིག །སརྦ་
མངྒ་ལམ། ཤུ་བྷཾ།
221

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
༄༅། །མཚོ་སྐྱེས་ཕྲིན་ལས་རྒྱས་པའི་སྨོན་ལམ་བཀྲ་ཤིས་འཁྱིལ་པའི་སྒྲ་ 
དབྱངས་ཞེས་བྱ་བ་བཞུགས་སོ། །
ན་མོ་ཤྲཱི་པདྨ་བཛྲ་ཡེ། །པདྨའི་འབྱུང་གནས་ཆེན་པོར་སོར་རྟོག་གི །ཡེ་ཤེས་དབང་འབྱོར་ 
སྐྱེ་བའི་རོལ་གར་གྱིས། །རྡོ་རྗེའི་རྣམ་ཐར་འཛམ་གླིང་ཁྱབ་སྟོན་པ། །རྔ་ཡབ་གླིང་པའི་ 
ཕྲིན་ལས་འབར་གྱུར་ཅིག །གྲངས་མེད་རྡོ་རྗེ་འཆང་དབང་དགོངས་པའི་མཐིལ། །འཕགས་ 
ཡུལ་གྲུབ་བརྙེས་བྱེ་བའི་ཞལ་གྱི་བཅུད། །མི་ཟད་བྱིན་རླབས་ཆུ་བོའི་རྒྱུན་འཁྱིལ་བ། ། 
མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །རྡོ་རྗེའི་གསུང་མཆོག་གཉིས་མེད་གཉིས་ 
སྣང་བའི། །མཁན་སློབ་ལོ་པཎ་རྒྱ་མཚོའི་ཐུགས་བསྐྱེད་མཐུ། །བསིལ་ལྗོངས་ཕན་བདེའི་ 
ལྗོན་པར་ལེགས་སྨིན་པ། །མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །གསུང་རབ་ 
དོན་ཀུན་སྐྱེས་བུ་གསུམ་གྱི་ལམ། །ཉམས་ལེན་གནད་ཀྱི་གོང་བུར་གཅིག་དྲིལ་བ། །རྒྱལ་ 
བ་དགྱེས་པའི་སྒྲུབ་བརྒྱུད་ངོ་མཚར་ཕུལ། །མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ 
ཅིག །ཟབ་རྒྱས་ཐེག་ཆེན་ལུང་རྟོགས་ཆུ་བོའི་མཛོད། །རྨད་བྱུང་རིམ་གཉིས་ལམ་གྱི་ཀླུ་ 
དབང་བརྗིད། །དངོས་གྲུབ་རིན་ཆེན་བརྒྱ་ཡིས་ཡོངས་གང་བ། །མཚོ་སྐྱེས་རྒྱལ་བའི་རིང་ 
ལུགས་རྒྱས་གྱུར་ཅིག །ཁྱད་པར་རྒྱུད་སྡེ་གཞན་གྱི་མན་ངག་དང་། །ཐུན་མིན་རྡོ་རྗེ་སྙིང་ 
པོའི་རྣལ་འབྱོར་གྱིས། །འཕོ་ཆེན་འོད་ལུས་གྲུབ་པའི་ཤིང་རྟའི་སྲོལ། །མཚོ་སྐྱེས་རྒྱལ་བའི་
222

༄༅། །ཟབ་གཏེར་ཆོས་ཀྱི་མཛོད་ཁང༌།
རིང་ལུགས་རྒྱས་གྱུར་ཅིག །སྙིང་རྗེའི་དབང་ཕྱུག་གདམས་པའི་རྫུར་ཞུགས་ནས། །དུས་ 
བབས་ཇི་བཞིན་སྣ་ཚོགས་འགྲོ་འདུལ་གྱི། །ཕྲིན་ལས་བྱེ་བ་ཕྲག་བརྒྱ་འཇུག་པའི་གཞི། ། 
མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །སྙིང་པོའི་དོན་ལ་མཁས་དང་མན་ངག་ 
གི༑ ༑དྲོད་ཐོབ་རིག་འཛིན་བརྒྱུད་པའི་ཕྲེང་བ་ཅན།།རྟོག་གེ་འཆལ་བའི་དྲི་མས་མ་བསླད་ 
པ༑ ༑མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །རིང་རྒྱུད་བཀའ་ཡི་ཆུ་བོ་མ་ཉམས་ 
ཤིང་། །སྔོན་མེད་དཔའ་བོ་མཁའ་འགྲོའི་གསང་གཏམ་གནད། །ཉེ་བརྒྱུད་ཟབ་གཏེར་ནོར་ 
བུའི་མཛོད་ནས་ཐོན། །མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །མདོར་ན་བྱང་ 
ཕྱོགས་འཕགས་པའི་ཞིང་ཁམས་སུ། །ཐུབ་པའི་བསྟན་དང་དེ་འཛིན་བརྒྱུད་མ་རུ། །འཕེལ་ 
བའི་འཇིག་རྟེན་དགེ་བའི་རྟེན་གཅིག་པུ། །མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ 
ཅིག །མཁྱེན་བརྩེ་ནུས་པའི་དྲི་མེད་ལུགས་བཟང་འདི། །འཛིན་སྐྱོང་སྤེལ་མཛད་སྐྱེས་ 
བུ་ཆེན་པོ་རྣམས། །མི་ནུབ་སྐུ་ཚེའི་རྒྱལ་མཚན་རབ་བརྟན་ཅིང་། །མཚོ་སྐྱེས་རྒྱལ་བའི་ 
རིང་ལུགས་རྒྱས་གྱུར་ཅིག །སྨོན་ལོག་དམ་སྲིའི་འཕྲུལ་དང་རྒྱ་འདྲེའི་གཡུལ། །ཀླ་ཀློའི་ 
སྦྱོར་ངན་ལ་སོགས་ནག་ཕྱོགས་ཀྱི། །རྩུབ་འགྱུར་ལྡང་བའི་གོ་སྐབས་གཏན་བཅོམ་སྟེ། ། 
མཚོ་སྐྱེས་རིང་ལུགས་ཕྱོགས་མཐར་རྒྱས་གྱུར་ཅིག །ཕྱི་སྣོད་འབྱུང་བཞིའི་དགེ་མཚན་དར་ 
བབས་ཤིང་། །སྐྱེ་དགུའི་ཆོས་སྲིད་ཉི་ཟླའི་སྣང་བ་འབར། །བསྟན་འཛིན་རྒྱ་མཚོས་ས་ 
སྟེང་ཀུན་ཁྱབ་སྟེ། །མཚོ་སྐྱེས་རིང་ལུགས་ཕྱོགས་མཐར་འབར་གྱུར་ཅིག །དཀོན་མཆོག་ 
རྩ་གསུམ་བདེན་པའི་བྱིན་རླབས་དང༌། །མཐུ་ལྡན་དམ་ཅན་སྲུང་མའི་ནུས་མཐུ་ཡིས། །
223

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
རིས་མེད་བོད་ཁམས་བསིལ་བའི་སྨོན་ལམ་འདི། །དོན་ཡོད་ཞགས་པའི་མཐུ་ལྟར་འགྲུབ་ 
གྱུར་ཅིག །མཚོ་སྐྱེས་ཕྲིན་ལས་རྒྱས་པའི་སྨོན་ལམ་བཀྲ་ཤིས་འཁྱིལ་བའི་སྒྲ་དབྱངས་ཞེས་བྱ་བ་འདིའང་ རྡོ་རོང་ 
གི་སྨྱོན་པ་ཚངས་པའི་མེ་ཏོག་གསར་པའི་ཅོད་པཎ་འཆང་བ་འཇིགས་མེད་བསྟན་པའི་ཉི་མས་ཤིང་རྟ་ས་ཟླའི་དཀར་ཕྱོགས་ཀྱི་ 
ཚེས་བཅུའི་མཆོད་པ་དང་འབྲེལ་བར་བསྟན་འགྲོའི་ལེགས་ཚོགས་དབྱར་མཚོ་ལྟར་འཕེལ་བའི་སྒོ་ཆེན་པོར་གྱུར་ཅིག །
224

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །ཐེག་ཆེན་ཆོས་འཛིན་སྨོན་ལམ་བཞུགས་སོ། །
ཨོཾ་སྭ་སྟི། སངས་རྒྱས་ཀྱིས་ནི་བདུད་རྣམས་ཕམ་པར་གྱུར། །ཆོས་མ་ཡིན་པ་རྣམས་ནི་ 
ཆོས་ཀྱིས་སོ།།དགེ་འདུན་གྱིས་ནི་མུ་སྟེགས་ཕམ་པར་མཛད། །བདེན་པ་རྒྱལ་གྱུར་རྫུན་ 
པ་ཕམ་གྱུར་ཅིག །མཆོག་གསུམ་རྩ་གསུམ་ཐུགས་རྗེའི་ནུས་མཐུ་དང༌། །རྟེན་འབྲེལ་བསླུ་ 
བ་མེད་པའི་བདེན་པ་དང༌། །ཆོས་ཉིད་འགྱུར་བ་མེད་པའི་བྱིན་རླབས་ཀྱིས། །ཐེག་ཆེན་ 
བསྟན་ལ་ལྷག་པའི་བསམ་པ་ཡིས། །སྨོན་ལམ་གང་བཏབ་འདི་ཀུན་འགྲུབ་གྱུར་ཅིག །མ་ 
ལུས་བདེ་བར་གཤེགས་པ་དགོངས་སུ་གསོལ། །ཕྱོགས་དང་དུས་ཀྱིས་ཁྱབ་པའི་ཞིང་རྣམས་ 
སུ༑ ༑རྒྱལ་བའི་དགོངས་པ་མཐར་ཐུག་ནང་རྒྱུད་གསུམ། །དེ་ཡི་འཇུག་སྒོ་ཐེག་རིམ་ 
ཡན་ལག་བཅས། །མ་ཉམས་མ་ནོར་ཡོངས་སུ་འཛིན་པར་ཤོག །ཐེག་ཆེན་ཆོས་ལ་སྡང་ 
བའི་བསམ་པ་ཡིས། །སྦྱོར་བ་ངན་པ་གང་དུ་བྱུང་བ་དེ། །རྩྭ་སྐམ་མེ་བཞིན་བདག་གི་སྟོབས་ 
ཀྱིས་ནི། །མངོན་སུམ་རྩད་ནས་གཅོད་ཅིང་བརླག་གྱུར་ཅིག །ཐེག་ཆེན་ཆོས་ལ་བསམ་ 
པ་ལོག་པ་ཡིས། །སྨོན་ལམ་ངན་པ་གང་གིས་ཅི་བཏབ་ཀྱང༌། །ཅུང་ཟད་མི་འགྲུབ་དེ་ 
དང་དེའི་བསམ་སྦྱོར། །བསྟན་པའི་གྲོགས་སུ་བདག་གིས་བསྒྱུར་ནུས་ཤོག །ལས་དང་ 
ཉོན་མོངས་བག་ཆགས་སྒྲིབ་པ་ཡིས། །ཐེག་ཆེན་ཆོས་ལ་གཤེ་ཞིང་ཡིད་སྡང་བ། །དེ་དག་ 
བདག་གི་མིང་ཙམ་ཐོས་སོགས་ཀྱིས། །རང་དབང་མེད་པར་ཐེག་ཆེན་དགའ་བར་ཤོག །ཐེག་ 
ཆེན་ཆོས་ལ་དགའ་བ་དེ་དག་ལ། །འཇམ་པའི་དབྱངས་ཀྱི་བྱིན་རླབས་མྱུར་ཞུགས་ནས། །
225

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
སྤོབས་པའི་གཏེར་ཆེན་བརྒྱད་པོ་རང་གྲོལ་ཏེ། །མཚུངས་མེད་སྨྲ་བའི་སེང་གེར་མངོན་ 
གྱུར་ཅིག །འཕགས་མཆོག་ཕྱག་ན་པདྨའི་བྱིན་རླབས་ལས། །ཐེག་ཆེན་འཛིན་པ་གང་ 
དུ་བྱུང་བ་དེར། །རྒུད་པའི་མིང་མེད་བཀྲ་ཤིས་བདེ་ལེགས་ཀྱི། །སྣང་བ་ཆེན་པོས་རྟག་ 
པར་ཁྱབ་གྱུར་ཅིག །ཐེག་མཆོག་འཛིན་ལ་བྱང་ཆུབ་སྙིང་པོའི་བར། །བདུད་ཀྱི་ངར་ཆད་ 
ནམ་ཡང་མི་འབྱུང་ཞིང༌། །རྡོ་རྗེ་འཛིན་པ་ཉིད་དང་དབྱེར་མེད་པས། །ཐེག་ཆེན་འཛིན་ 
ལ་མཐུ་དང་ལྡན་པར་ཤོག །ཐེག་ཆེན་འཛིན་སྐྱོང་སྤེལ་བར་འདོད་པ་རྣམས། །རྩ་གསུམ་ 
དམ་ཅན་སྲུང་མས་གེགས་མེད་ཡིད་བཞིན་འགྲུབ་གྱུར་ཅིག །ཐེག་ཆེན་གཤེ་བ་སྤྱན་ 
རས་གཟིགས་ཀྱིས་ ཐུལ། །ཐེག་ཆེན་དམ་ཆོས་འཇམ་ པའི་དཔལ་ གྱིས་ སྤེལ། །ཐེག་ཆེན་ 
འཛིན་པ་རྡོ་རྗེ་འཛིན་པས་སྲུངས། །ཐེག་ཆེན་བསྟན་པ་ཕྱོགས་བཅུར་རྒྱས་པར་ཤོག ། 
ཐེག་པ་མཆོག་འཛིན་དམ་པ་དེ་དག་རྣམས། །རྒོལ་བས་འཇིགས་དང་ཡིད་མི་བདེ་བ་ 
དང༌། །མི་སྙན་གྲགས་དང་འཁོར་གྱིས་ལོག་སྒྲུབ་དང༌། །འདོད་དོན་བར་ཆད་ཀུན་དང་ 
ཡོངས་བྲལ་ནས། །མ་འབད་བཞིན་ཡང་ཕྱོགས་བཅུའི་ཞིང་ཁམས་སུ། །ལྷུན་གྱིས་གྲུབ་ 
པའི་ཕྲིན་ལས་མངའ་དབང་གིས། །གདུལ་བར་དཀའ་བ་རྣམས་ཀྱང་དབང་བྱས་ཏེ། ། 
ས་ གསུམ་ བསྟན་ པའི་སྙིང་ པོས་ཁྱབ་པར་ཤོག །འདི་ཡང་ས་གླང་གི་ལོ་ལ་མི་ཕམ་རྣམ་པར་རྒྱལ་བས་བྲིས་ 
པ་དགེའོ། །
༈ ༀ། ཕྱོགས་དུས་རྒྱལ་བ་སྲས་བཅས་དགོངས་སུ་གསོལ། །བདག་གི་སྨོན་ལམ་འགྲུབ་ 
པར་བྱིན་གྱིས་རློབས། །བདག་ནི་འདི་ནས་བླ་མེད་བྱང་ཆུབ་མཆོག །མ་ཐོབ་བར་གྱི་ 
ཚེ་རབས་ཐམས་ཅད་དུ། །མཐོ་རིས་ཡོན་ཏན་བདུན་མཆོག་རྟེན་ཐོབ་ཅིང༌། །དད་སོགས་ 
དབང་པོ་ལྔ་དང་སྙིང་རྗེའི་སྟོབས། །བླ་ན་མེད་པའི་ཡོན་ཏན་ལྡན་པར་ཤོག །ཐེག་པ་
226

༄༅། །ཟབ་གཏེར་ཆོས་ཀྱི་མཛོད་ཁང༌།
མཆོག་ལ་ཚུལ་བཞིན་ཞུགས་ནས་ཀྱང༌། །མ་ཆགས་བློ་དང་འཇིགས་མེད་རང་དབང་ཐོབ། ། 
གཞན་ལ་ཕན་པ་འབའ་ཞིག་ལྷུར་ལེན་ཞིང༌། །རྒྱལ་སྲས་རྒྱ་མཚོའི་སྤྱོད་ལ་འཇུག་པར་ 
ཤོག །གང་ན་སྡུག་བསྔལ་ཅན་དང་ཉོན་མོངས་པས། །མནར་བ་མཐོང་ནས་སྙིང་རྗེའི་ 
སེམས་བསྐྱེད་དེ། །འགྲོ་བ་ཀུན་གྱི་ཉོན་མོངས་སྡུག་བསྔལ་ཀུན། །རྒྱུན་གཅོད་སྨོན་ལམ་ 
སྟོབས་ལ་འཇུག་པར་ཤོག །སེམས་ཅན་གནས་སྐབས་བདེ་དང་ཡོན་ཏན་ཅན། །མཐོང་ 
ན་ཕྲག་དོག་མེད་པར་དགའ་སེམས་ཀྱིས། །ཕན་དང་བདེ་བའི་ཐབས་ཚུལ་སྣ་ཚོགས་པས། ། 
ཉེ་རིང་མེད་པར་འགྲོ་ཀུན་སྐྱོང་གྱུར་ཅིག །བདག་གི་དོན་ལ་ཆགས་པ་ཡོངས་བྲལ་ཞིང༌། །
སེམས་ཅན་དོན་ལ་བདག་ལས་ལྷག་ལྟ་བུར། །རྒྱལ་སྲས་རྣམས་ཀྱི་སྤྱོད་པ་ཡོངས་རྫོགས་ 
ནས། །རླབས་ཆེན་འགྲོ་བའི་དོན་ལ་བརྩོན་པར་ཤོག །གང་ལ་ཉོན་མོངས་དྲག་ལྡན་གདུག་ 
སྤྱོད་ཅན། །དེ་དག་རྣམས་ལ་ཁྲོ་དང་འདོར་བའི་སེམས། །ཅུང་ཟད་མེད་པར་ལྷག་པར་སྙིང་ 
བརྩེ་བས། །ཕན་དང་བདེ་བ་མཆོག་ལ་སྤྱོད་གྱུར་ཅིག །བདག་ལ་ཕན་པར་བྱེད་དམ་གནོད་ 
པ་བྱེད། །མཐོང་ཐོས་དྲན་རེག་བཟང་ངན་འབྲེལ་ཐོགས་ཀུན། །བླ་མེད་བྱང་ཆུབ་ལམ་ལས་ 
མི་ལྡོག་པར།།མྱུར་དུ་རྒྱལ་བའི་དབང་པོ་འགྲུབ་པར་ཤོག །གང་ན་སྡུག་བསྔལ་རྒྱུ་ལ་ལོངས་ 
སྤྱོད་ཅིང༌། །བཟློག་དཀའ་རྣམ་སྨིན་ལྕགས་ཀྱུས་ཟིན་པ་དག །རང་གི་སྒྲིབ་པས་རྒྱལ་རྣམས་ 
ཐུགས་རྗེའི་ཤུགས། །འཇུག་པར་དཀའ་རྣམས་བདག་གིས་སྒྲོལ་བར་ཤོག །བདག་ནི་རྩི་ 
སྨན་མཆོག་དང་འདྲ་བ་ནི། །མཐོང་ཐོས་ཙམ་གྱིས་འགྲོ་ཀུན་ལུས་སེམས་ཀྱི། །ཀུན་ཏུའཇིགས་ 
པ་རྨོངས་པའི་ཉེས་པ་རྣམས། །ཡོངས་ཡེ་ཞི་ཞིང་གཏན་དུ་བདེ་བར་ཤོག །བདག་གིས་ 
བལྟས་སམ་སྨྲས་དང་ཆགས་དང་ཁྲོ། །སྣ་ཚོགས་སྤྱོད་ལམ་གང་དང་ཅི་ཡིས་ཀྱང་། །འབད་ 
པ་མེད་པར་སེམས་ཅན་དོན་བྱེད་ཅིང་། །གདུལ་དཀའ་རྣམས་ཀྱང་བདེ་བླག་འདུལ་
227

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
གྱུར་ཅིག །སྙིང་ལ་རྨོངས་ཆེན་མུན་པས་ཁེབས་པ་ཡི། །ཡང་དག་ལམ་སྟོར་བདུད་ཀྱིས་ 
ཟིན་རྣམས་ཀྱི། །སྙིང་ལ་ཡེ་ཤེས་འོད་ཟེར་རབ་བཀྱེ་ནས། །མྱུར་བ་ཉིད་དུ་བདེ་བླག་གྲོལ་ 
བར་ཤོག །མདོར་ན་འཇམ་པའི་དབྱངས་དང་ཀུན་ཏུ་ བཟང༌། །སྤྱན་རས་གཟིགས་སོགས་ 
རྒྱལ་སྲས་སེམས་དཔའ་ཡི། །སྤྱོད་པ་རྒྱ་མཚོར་བདག་ནི་དབང་ཐོབ་སྟེ། །མཐའ་ཡས་ 
འགྲོ་བའི་དཔལ་དུ་འགྱུར་བར་ཤོག །དུས་གསུམ་སྲས་བཅས་རྒྱལ་བའི་ཐུགས་རྗེའི་ཤུགས། ། 
བདག་ལ་ཞུགས་ནས་ནམ་མཁའི་མཐར་ཁྱབ་པའི། །འགྲོ་བ་ཀུན་ལ་ཕྱི་མའི་མུ་མཐའི་ 
བར། །ཕན་བདེ་སྒྲུབ་ཅིང་རྣམ་གྲོལ་མཆོག་སྦྱིན་ཤོག །ཐེག་པ་ཆེན་པོའི་དགོངས་དོན་ཀུན་ 
ཤེས་ཤིང༌། །སྙིང་རྗེ་ཆེན་པོའི་ཁུར་ཆེན་ཡོངས་སུ་ཁྱེར། །ཡོན་ཏན་ཆེན་པོའི་ལུས་སྟོབས་ 
ཡོངས་རྫོགས་ནས། །རྫོགས་པ་ཆེན་པོའི་ས་མཆོག་ནོན་པར་ཤོག །འདི་ལྟར་ལེགས་པར་ 
སྨོན་པའི་དོན་འདི་དག །མཆོག་གསུམ་བདེན་པ་བསླུ་བ་མེད་པ་དང༌། །ལྷག་བསམ་རྒྱུ་ 
འབྲས་རྟེན་འབྲེལ་ནུས་པ་དང༌། །རང་བྱུང་ཡེ་ཤེས་སྟོབས་ཀྱིས་འགྲུབ་པར་ཤོག །ཅེས་
པའང་ཉེ་གནས་འོད་གསལ་ཐེག་པ་ཆེན་པོའི་དོན་ལ་བློ་གཞོལ་བའི་ཕྱིར་ཁོ་རང་གིས་གསོལ་བ་བཏབ་པ་བཞིན་ལྕགས་བྱི་ 
ཟླ་༡༡ཚེས་༢༥ལ་ནད་མལ་ནས་མི་ཕམ་པས་བྲིས་པ་མངྒ་ལཾ།། །།
228

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོན་བཞུགས་སོ། །
༈ དུས་གསུམ་རྒྱལ་བ་སྲས་བཅས་མ་ལུས་དང་། །འགྲོ་བའི་སྐྱབས་གྱུར་པདྨ་སཾ་བྷ་ 
སྲིད་ཞིའི་རྒུད་པ་ཀུན་སེལ་རཏྣའི་ཞབས། །མི་འབྲལ་སྙིང་ནས་གུས་པས་ཕྱག་ 
བགྱིའོ། །ཚེ་འདིའི་ལོངས་སྤྱོད་རྨི་ལམ་དགའ་སྟོན་བཞིན། །ལང་ཚོའི་དཔལ་ཡང་འཇའ་ 
ཚོན་ལྟ་བུ་སྟེ། །ཚེ་སྲོག་མི་རྟག་གློག་གི་ཟློས་གར་བཞིན། །འཇིག་རྟེན་ཕུན་ཚོགས་ཀུན་ 
ལ་དབང་བསྒྱུར་ཀྱང་། །སྟོན་དུས་མཛེས་པའི་སྤྲིན་དཀར་ཕུང་པོ་བཞིན། །སྐད་ཅིག་མི་ 
རྟག་འཇིག་པའི་ཆོས་ཅན་དུ། །མཐོང་ནས་སྲིད་པར་ཡིད་ནི་འབྱུང་བར་ཤོག །བདེ་ 
ལེགས་དངོས་གྲུབ་ཀུན་གྱི་འབྱུང་གནས་ནི། །མཚན་ཉིད་ཀུན་ལྡན་ཐེག་མཆོག་བཤེས་ 
གཉེན་ཏེ། །དྲན་པ་ཡིས་ཀྱང་སྲིད་ཞིའི་འཇིགས་འཕྲོག་ཅིང༌། །མི་ཕྱེད་དད་པས་ཚུལ་ 
བཞིན་བསྟེན་པར་ཤོག །དེ་ལྟར་དགེ་བའི་བཤེས་ལས་རྙེད་པའི་དོན། །གཏན་གྱི་སྐྱབས་ 
གྱུར་བླ་མ་དཀོན་མཆོག་གསུམ། །ཡིད་ལ་འབྲལ་མེད་གདུང་བས་གསོལ་འདེབས་ཤིང་། ། 
འགྲོ་ཀུན་ཕ་མར་ཤེས་པའི་སྙིང་རྗེ་ཡིས། །ཀུན་གྱི་སྡུག་བསྔལ་རང་གིས་ལེན་པ་དང་། ། 
བདག་གི་བདེ་དགེ་མ་ལུས་གཞན་ལ་བཏང༌། །བླ་མེད་བདེ་ལ་བདག་གིས་འགོད་བྱ་ཞེས། ། 
སེམས་ནི་བྱང་ཆུབ་པ་དམ་པ་བསྐྱེད་བྱས་པས། །ཕྱིན་དྲུག་སྤྱོད་པས་ཉིན་མཚན་འདའ་ 
བར་ཤོག །མངོན་མཐོ་སྒྲུབ་བྱེད་རྒྱལ་བའི་གསུང་རབ་ཀུན། །དོན་རྣམས་སྐྱེས་བུ་ཆུང་ 
ངུའི་ལམ་དང་ནི། །ཐར་པ་བསྒྲུབ་པའི་ཐབས་ལ་བརྩོན་པ་ཡིས། །ཆོས་ཀྱི་རྣམ་གྲངས་ 
ཀུན་གྱི་བརྗོད་བྱའི་དོན། །སྐྱེས་བུ་འབྲིང་གི་ལམ་གྱི་རིམ་པ་སྟེ། །ངེས་པར་འབྱུང་བས་
229

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
སྲིད་ལས་གྲོལ་བར་ཤོག །རྣམ་མཁྱེན་གོ་འཕང་མྱུར་དུ་བསྒྲུབ་པའི་ཐབས། །རྒྱུ་དང་ 
འབྲས་བུའི་ཐེག་ཆེན་རྣམ་གཉིས་ལས། །ཇི་བཞིན་གསུངས་པའི་གསང་བ་མ་ལུས་པ། ། 
སྐྱེས་བུ་ཆེན་པོའི་ལམ་གྱི་རིམ་པ་སྟེ། །བདག་གིས་མ་ལུས་ཉེ་བར་བླངས་པ་ལས། །ཆོས་ 
རྣམས་ཐམས་ཅད་རྨི་ལམ་སྣང་བ་བཞིན། །སྣང་ཙམ་དེ་ལས་ཡུལ་གྱི་སྟེང་ཉིད་དུ། །གྲུབ་ 
པའི་ངོ་བོ་རྡུལ་ཙམ་མ་མཆིས་ཀྱང༌། །ལས་འབྲས་བསླུ་བ་མེད་པར་ངེས་རྙེད་ནས། །བདེན་ 
གཉིས་ཟབ་མོའི་གནད་ལ་གོམས་པར་ཤོག །ཉིས་བརྒྱ་ལྔ་བཅུ་སྤོང་བའི་ཚུལ་ཁྲིམས་ 
དང༌། །བཅུ་བདུན་བླང་བྱ་འཇུག་པའི་ཚུལ་ཁྲིམས་ཏེ། །ཀུན་གྱི་རྩ་བ་འགྲམ་གཞི་བརྟན་ 
པོ་ནི། །ལྷག་པའི་ཚུལ་ཁྲིམས་འདུལ་སྡེ་ལ་གནས་ཤིང་། །བྱིང་རྒོད་དྲི་ཡི་བཞོན་པས་ 
མི་གཡོ་བའི། །མངོན་རྟོགས་རིན་ཆེན་རྣམ་བཞིའི་རང་བཞིན་ཅན། །ཏིང་འཛིན་འཆི་མེད་ 
རི་བོར་གནས་པའི་གཞི། །ཟབ་ཡངས་མདོ་སྡེའི་གནས་ལ་འཇོག་པ་དང༌། །ཆོས་མངོན་ 
གསལ་བའི་རྣམ་དབྱེ་མིག་སྟོང་ལྡན། །གནས་ལུགས་རྟོགས་པའི་ཡེ་ཤེས་ལག་ཉལ་ 
གྱིས། །མཐར་ལྟའི་རྨིག་མ་འདུལ་བྱེད་ལྷ་ཡི་དབང༌། །ཆོས་མངོན་བལྟ་ན་སྡུག་པའི་གྲོང་ 
ཁྱེར་དུ། །སྡེ་སྣོད་གསུམ་གྱི་རྗོད་བྱེད་ཚིག་རྣམས་དང༌། །བརྗོད་བྱ་བསླབ་པ་རྣམ་གསུམ་ 
མངོན་གྱུར་ཤོག །དེ་ལྟར་རྒྱུ་ཡི་ཐེག་པས་རྒྱུད་སྦྱངས་ནས། །འབྲས་བུ་སྨིན་གྲོལ་རྡོ་རྗེ་ 
ཐེག་པའི་ལམ། །ཉམས་ལེན་དྲོད་རྟགས་སྣང་བཞི་མངོན་གྱུར་ནས། །དམ་ཚིག་དབང་ 
དང་ཤེས་རབ་རྒྱུད་འཆད་ཅིང༌། །མན་ངག་ལུང་སྦྱིན་ཉམས་ཆག་སྐོང་མཛད་པའི། ། 
མཐོང་ཐོས་དྲན་རེག་སློབ་དཔོན་རྣམ་བཞི་ལས། །རྒྱུད་སྡེ་བཞི་དང་རྫོགས་པ་ཆེན་པོའི་ 
ལམ། །ལེགས་པར་བཤད་པའི་སྨིན་གྲོལ་ལམ་གྱི་གནད། །ཆུ་དབང་སོགས་ཀྱིས་རང་ 
རྒྱུད་སྨིན་བྱས་ནས། །མདུན་བསྐྱེད་ཐུགས་ཀར་ཡིག་འབྲུའི་ས་བོན་བཀོད། །ཕྱི་ཡི་སྤྱོད་
230

༄༅། །ཟབ་གཏེར་ཆོས་ཀྱི་མཛོད་ཁང༌།
ལམ་དྲང་སྲོང་རྗེས་མཐུན་ཞིང༌། །ནང་གི་ཉི་མ་རྣལ་འབྱོར་སྙིང་ལ་ཤར། །ལྷ་མོ་རྣམས་ 
དང་ཕན་ཚུན་བལྟས་པ་ལས། །བྱུང་བའི་བདེ་བ་ལམ་བྱེད་ཀྲྀ་ཡའི་རྒྱུད། །རྗེ་དཔོན་ལྟ་བུར་ 
དངོས་གྲུབ་ལེན་པ་དང༌། །རྡོ་རྗེ་དྲིལ་བུའི་དབང་གི་སྨིན་བྱས་ནས། །བདག་མདུན་གཉིས་ 
ཀའི་ཐུགས་ཀར་ཡིག་འབྲུ་བཀོད། །ཕྱི་རོལ་བྱ་བའི་ཐབས་དང་ནང་གི་ནི། །ཟབ་མོའི་རྣལ་ 
འབྱོར་ཆ་ལ་མཉམ་པར་སྤྱོད། །འཛུམ་ཞིང་དགོད་པའི་བདེ་བས་རྣམ་རོལ་པ། །ཡན་ལག་ 
བཞི་ལ་གཞོལ་བ་ཨུ་པའི་རྒྱུད། །གྲོགས་པོ་ལྟ་བུར་དངོས་གྲུབ་ལེན་པར་བྱེད། །བྱ་སྤྱོད་ 
གནས་ལ་ཚུལ་བཞིན་སྤྱོད་པར་ཤོག །སློབ་དཔོན་དབང་བསྐུར་རང་རྒྱུད་སྨིན་བྱས་ནས། །
བདག་མདུན་གཉིས་ཀ་དག་པའི་ལྷ་རུ་བསྐྱེད། །ཡེ་ཤེས་སྤྱན་དྲངས་དེ་སྲིད་ང་རྒྱལ་བཟུང༌། །
ཕྱག་རྒྱ་བཞི་ཡི་རྒྱ་ལས་མི་འདའ་ཞིང༌། །ཏིང་འཛིན་གསུམ་གྱི་ལང་ཚོས་སྙིང་ལ་འགྲོགས། ། 
ལག་པའི་པདྨོ་འབྲེལ་བའི་བདེ་བས་ཚིམས། །ནང་གི་རྣལ་འབྱོར་གཙོ་བོར་གྱུར་པ་ཡི། །ཡོ་ 
གའི་ལམ་གྱི་གཞི་ལ་རྣམ་གྲོལ་ཤོག །རྒྱུ་དབང་བསྐུར་ནས་རགས་པའི་ཕུང་སོགས་རྣམས། ། 
ཕྱི་ནང་སྣོད་བཅུད་གཞལ་ཡས་ལྷ་རྣམས་སུ། །དག་པའི་སྐུ་དང་མཆོག་དབང་གསུམ་བསྐུར་ 
ནས། །བསྐྱེད་རིམ་ཚོགས་ཞིང་བསྲུང་འཁོར་སྔོན་འགྲོ་བས། །རིམ་པ་ལྔ་དང་རྗེས་མཐུན་ 
ལམ་གྱིས་འགྲོས། །ཁམས་དྲུག་ལྡན་པའི་མི་རྣམས་ཕུང་ཁམས་སོགས། །རིམ་གྱིས་ཐིམ་ 
ནས་འཆི་བའི་རིམ་པའམ། །ཇི་ལྟར་མཚན་མོ་གཉིད་དུ་སོང་བའི་ཚེ། །ཡུལ་ལྔའི་ཤེས་པ་ 
རིམ་གྱིས་ཡིད་དུ་ཐིམ། །དེ་ཡང་ཀུན་གཞིར་ཐིམ་པས་མི་རྟོག་པ། །རྩེ་གཅིག་སྣང་ཡུལ་མེད་ 
པའི་ངང་དེ་ཉིད། །ཆོས་དབྱིངས་ཐིམ་པས་རང་བཞིན་སྤྲོས་དང་བྲལ། །ཐུན་བར་ལྷག་མོས་ 
འོད་གསལ་དུ་འཇུག་པའི། །བར་འདིར་ཆོས་སྐུའི་རྣལ་འབྱོར་ལ་གནས་ཤིང་། །གཉིད་དམ་ 
འཆི་བས་འོད་གསལ་ལུགས་ལྡོག་ཏུ། །སླར་ཡང་མཆེད་པའི་ཀུན་གཞིའི་རྣམ་ཤེས་ལས། །
231

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཡིད་ཉིད་གཅིག་པུ་ཡངས་པས་རྨི་ལམ་སེམས། །དབང་པོ་ཀུན་ཚངས་ཡིད་ཀྱིས་ལུས་གྲུབ་ 
པ༑ ༑དེ་མཚུངས་སྐད་ཅིག་མངོན་བྱང་ལྔ་ལས་ནི། །དང་པོའི་མགོན་པོ་ལེགས་པར་བསྐྱེད་ 
པའི་ཚུལ། །བར་དོ་སྒྱུ་ལུས་ལོངས་སྐུར་ལྡང་བར་ཤོག །སླར་ཡང་སད་པའི་གནས་སྐབས་ 
ཉིན་སྣང་དུ། །གདན་གསུམ་ལྷ་ཡི་སྐུ་རུ་ངེས་བྱས་ནས། །བར་དོའི་ལུས་དེ་མ་ཡི་མངལ་དུ་ 
ནི༑ ༑ཞུགས་ཚུལ་དང་པོའི་མགོན་པོ་མི་བསྐྱོད་པའི། །སྐུ་ལས་ཞུགས་པས་རྡོ་རྗེའི་སེམས་ 
བསྐྱེད་ཅིང༌། །དེ་ལ་ལུས་དཀྱིལ་བཀོད་ཅིང་སྒོ་གསུམ་དག །བྱིན་གྱིས་བརླབ་ཅིང་སེམས་ 
དཔའ་གསུམ་བརྩེགས་སུ། །བྱས་ནས་རིག་མའི་འདོད་ཡོན་རྣམ་རོལ་བས། །ཉིན་སྣང་སྐྱེ་ 
ཤིའི་བར་དོ་གོམས་འདྲིས་ཀྱིས། །སྐྱེ་བ་སྤྲུལ་སྐུའི་རྣལ་འབྱོར་ལམ་བྱེད་ཤོག །དེ་ལྟར་རིམ་ 
པ་དང་པོ་མཐར་ཕྱིན་ནས། །གསང་བའི་སྣ་རྩེར་ཨ་ཝ་དྷུ་ཏིའི་ནང༌། །དྭངས་མའི་ཐིག་ལེ་ 
རང་སེམས་དབྱེར་མེད་དུ། །བཟུང་བས་མཉམ་བཞག་དགའ་བཞིའི་ཏིང་འཛིན་དང༌། །རྗེས་ 
ཐོབ་རིགས་བརྒྱ་རིགས་ལྔ་རིགས་གསུམ་སོགས། །བདེ་སྟོང་དབྱེར་མེད་ལྷ་ཡི་རྣམ་རོལ་ 
བསྒོམ། །སླར་ཡང་དབེན་པ་གསུམ་གྱི་རིམ་པ་དང༌། །ཀུན་རྫོ་བ་སྒྱུ་མ་དོན་དམ་འོད་གསལ་ 
ཉིད། །བདེན་གཉིས་དབྱེར་མེད་ཟུང་འཇུག་ཉམས་ལེན་རྣམས། །གསང་བ་སྙིང་པོ་དཔལ་ 
ལྡན་འདུས་པ་དང་། །བསྐྱེད་པ་མ་ཧཱ་ཡོ་ག་ཇི་བཞིན་དུ། །བསྐྱེད་རྫོགས་ཟབ་མོའི་དོན་ 
རྣམས་མངོན་གྱུར་ཤོག །མཚན་ཉིད་ཀུན་ལྡན་བླ་མ་ཡབ་ཡུམ་ལས། །ལམ་དབང་ཟབ་མོས་ 
ལེགས་པར་སྨིན་བྱས་ནས། །རྣམ་དག་དབང་ལྔའི་ཆུ་བོས་སྒྲིབ་གཉིས་ཀྱི། །དྲི་མ་ཀུན་ 
བཀྲུས་སྐུ་བཞིའི་ས་བོན་བཞག །དམ་ཚིག་སྡོམ་པ་ཚུལ་བཞིན་བསྲུངས་བ་ལས། །ཟབ་ 
མོའི་ལམ་བཟང་སྐྱེ་བའི་སྣོད་གྱུར་པས། །མ་དག་སྐྱེ་ཤི་བར་དོའི་སྣང་ཞེན་རྣམས། །ཡིད་ 
ངོར་སྦྱངས་ནས་སྐུ་གསུམ་ལམ་ཁྱེར་བ། །སྦྱང་གཞི་སྦྱོང་བྱེད་ཚང་བའི་བསྐྱེད་རིམ་གྱིས། །
232

༄༅། །ཟབ་གཏེར་ཆོས་ཀྱི་མཛོད་ཁང༌།
རིམ་པ་དང་པོའི་ལམ་ལ་མངོན་གྱུར་ཤོག །ཕྱི་ནང་རང་ལུས་དཀྱིལ་འཁོར་ལྷ་ཡི་ཚོགས། ། 
རྩ་ཡིག་བདུད་རྩི་དཔའ་བོ་རྣལ་འབྱོར་མ། །ཐིམ་ལུགས་བཞི་བསྒོམ་ཡེ་ཤེས་བསྐྱེད་བྱེད་ 
ཅིང་། །རྫོགས་རིམ་རྟོག་པ་འདྲེན་པའི་རྒྱུད་སྨིན་བྱས། །ཉི་ཟླའི་ལམ་ནས་དཀྱིལ་འཁོར་ 
བཅུ་ཡི་རླུང༌། །སྒྲ་གཅན་ལམ་དུ་འགོག་པའི་ཐབས་མཁས་ཀྱིས། །མུན་པའི་ལམ་ནས་ 
འབར་བའི་ཙཎྜ་ལིས། །ཧཾ་ཡིག་རི་བོང་འཛིན་པ་ཞུ་བ་ལས། །ལྷན་སྐྱེས་བདེ་བས་མཉམ་ 
བཞག་དྲངས་པ་ཡིས། །འཁོར་འདས་ཆོས་རྣམས་ཀུན་གྱི་གནས་ལུགས་དང༌། །དབྱེར་ 
མེད་གྱུར་པ་དཔེ་ཡི་ཡེ་ཤེས་ཉིད། །སྒྱུ་འཕྲུལ་དྲྭ་བའི་སྐུ་རུ་ལངས་པ་ལས། །མ་དག་སྐྱེ་ 
ཤིའི་འཕྲང་ལས་གྲོལ་བ་ཡི། །རྫོགས་རིམ་ཨ་ནུའི་ལམ་དུ་འཇུག་པར་ཤོག །དོན་གྱི་ལྷན་ 
ཅིག་སྐྱེས་པའི་ཡེ་ཤེས་ནི། །ཨ་ཏི་ཡེ་དག་རོ་མཉམ་ཆེན་པོ་ཉིད། །ཡོད་མིན་མེད་མིན་སྟོང་ 
མིན་མི་སྟོང་མིན། །རང་བཞིན་གཤིས་ལ་གཞལ་ན་ཐམས་ཅད་མིན། །མེད་པ་མ་ཡིན་ 
གཉིས་མེད་ཟུང་འཇུག་སྟེ། །རྟག་མིན་ཆད་མིན་སྨྲ་བསམ་བརྗོད་ལས་འདས། །ངང་གནས་ 
ཡེ་གནས་རྫོགས་པ་ཆེན་པོ་ནི། །ཀུན་མིན་ཕྱོགས་ཙམ་གཞལ་ན་ཐམས་ཅད་མིན། །བློ་ཡིས་ 
བཀོད་ན་དྲན་བསམ་བརྗོད་ལས་འདས། །རྣལ་མའི་དོན་ལ་ཀུན་མིང་བཏགས་པ་ཙམ། །ཇི་ 
ལྟར་སྣང་བ་དེ་ཡང་ཝ་ལེ་བ། །ཚིག་གིས་མ་བསྐྱེད་ལྷ་སྔགས་ལྷུན་གྱིས་གྲུབ། །གང་ལྟར་ 
བསམ་བརྗོད་འདས་པའི་རང་བཞིན་ཏེ། །ཨ་ཏིའི་དགོངས་དོན་ཚུལ་བཞིན་རྟོགས་པར་ 
ཤོག །ཁྱད་པར་འོད་གསལ་རྡོ་རྗེ་སྙིང་པོའི་དོན། །རང་བཞིན་བབ་ཡིན་སྟོང་པས་ཕན་ཅི་ 
ཡོད། །སོ་མ་ངང་བཞག་མ་བཅོས་རང་ག་མ། །ཐ་མལ་ཤེས་པ་རང་གྲོལ་རྒྱལ་བའི་ལམ། ། 
རང་གིས་རང་གྲོལ་གཉེན་པོས་བཅོས་མི་དགོས། །ཡེ་གྲོལ་བསྐྱར་གཞི་མེད་དེ་གདོད་མའི་ 
ངང་། །ཅེར་གྲོལ་ངོ་བོ་མེད་དེ་བདེན་པས་སྟོང་། །རང་གྲོལ་གཉེན་པོ་མེད་དེ་རང་བཞག་
233

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
ཉིད། །འགྱུ་གྲོལ་རང་སར་དག་སྟེ་སྐད་ཅིག་མ། །ཤར་གྲོལ་དུས་མཉམ་ཡིན་ཏེ་སྔ་ཕྱི་མེད། ། 
མ་བཅོས་རང་བཞག་རང་བབས་ཀ་དག་ཀློང་། །ངོ་བོ་རང་བཞིན་ཐུགས་རྗེའི་དོན་རྟོགས་ 
ཤོག །ཤེས་རབ་རང་བྱུང་སྒྲོན་མའི་དབྱིངས་རུམ་ནས། །རྒྱང་ཞགས་སྒྲོན་མས་རིག་ 
གདངས་སྒོ་ཕྱེ་ནས། །དག་དབྱིངས་སྒྲོན་མས་སྣ་ཚོགས་རྒྱན་བཀྲམ་སྟེ། །ཐིག་ལེ་སྟོང་སྒྲོན་ 
ཞི་ཁྲོའི་དཀྱིལ་འཁོར་རྫོགས། །དང་པོ་རྒྱུ་ཡིས་མ་བསྐྱེད་དབྱིངས་ལྔ་ཤར། །བར་དུ་རྐྱེན་ 
གྱིས་མ་བསྐྱེད་ཚོམ་བུར་གྲུབ། །ཐ་མ་ལྟ་བའི་གནས་དག་དབྱིངས་རིག་འདྲེས། །ཡིད་ 
དཔྱོད་དང་བྲལ་མངོན་སུམ་མཐར་ཕྱིན་ཤོག །ཁྲེག་ཆོད་ལྟ་བས་སྲིད་ཁུང་གདར་ཤ་ 
བཅད། །ཐོད་རྒལ་བསྒོམས་པས་སྐུ་གསུམ་རྩལ་རྫོགས་ཏེ། །གདོད་ནས་རྣམ་དག་དང་ 
པོའི་སངས་རྒྱས་ཉིད། །དབྱེར་མེད་ཐིག་ལེའི་གཟུགས་སུ་གང་སྣང་བ། །དེ་ལས་སྤྲོས་ཚེ་ 
སྐུ་གསུམ་སྣོད་བཅུད་དང༌། །བསྡུས་ཚེ་སྟོང་ཉིད་སྙིང་རྗེ་ཆོས་ཀྱི་སྐུ། །ཐིག་ལེ་ཉག་གཅིག་ 
ཡིད་ལ་གཡོ་མེད་ཤོག །སླར་ཡང་རྡོ་རྗེ་ལྟ་བུའི་ཏིང་འཛིན་གྱིས། །གཉིས་སྣང་འཁྲུལ་བའི་ 
བག་ཆགས་ཀུན་བཅོམ་ནས། །རིམ་པ་བཞི་པའི་དོན་གྱི་འོད་གསལ་དང༌། །དབྱེར་མེད་ 
ལྷན་ཅིག་སྐྱེས་པ་བདེ་བའི་དངོས། །བདེན་གཉིས་ཟུང་དུ་འཇུག་པའི་ཧེ་རུ་ཀ །མཁའ་ 
དབྱིངས་ཤར་བའི་དབང་པོའི་གཞུ་བཞིན་དུ། །གསལ་མདངས་འོད་ཟེར་ལྔ་ཡི་དྲྭ་བ་ཅན། ། 
སྟོབས་བཅུ་མི་འཇིགས་བཞི་དང་སོ་སོ་རིག །མ་འདྲེས་བཅོ་བརྒྱད་རྫོགས་པའི་སངས་ 
རྒྱས་དང༌། །བླ་མེད་ཡོན་ཏན་རང་བཞིན་གཞལ་མེད་ལས། །རྣམ་ཀུན་མཆོག་ལྡན་ངོ་བོ་ 
ཆོས་ཀྱི་སྐུ། །རྣམ་པ་ལོངས་སྤྱོད་རྫོགས་སྐུ་གྲངས་མེད་ཀྱིས། །སྤྲུལ་པའི་སྤྲིན་འཕྲོ་སྐུ་ 
གསུམ་དབྱེར་མེད་ཤོག །མཁའ་ཁྱབ་གཟུགས་བཟུང་བགྲང་ཡས་སེམས་ཅན་ལ། །ཇི་ 
སྙེད་ཁམས་དང་བསམ་པའི་དབྱེ་བ་བཞིན། །རང་རང་སྐད་དུ་རྒྱུ་དང་འབྲས་བུ་ཡི། །ཐེག་
234

༄༅། །ཟབ་གཏེར་ཆོས་ཀྱི་མཛོད་ཁང་།
པ་གཉིས་ལས་བརྩམས་པའི་ཆོས་ཀྱི་ཚུལ། །ལེགས་པར་སྟོན་ལ་སྐྱོ་ངལ་མེད་པར་ཤོག ། 
འདི་དང་བར་དོར་མཆོག་གི་གོ་འཕང་ནི། །ངེས་པར་གྲུབ་པའི་ལམ་བཟང་མ་རྙེད་ན། 
ཟབ་ལམ་འཕོ་བའི་རྣལ་འབྱོར་ལ་གོམས་པས། །རྣམ་ཤེས་མཁའ་སྤྱོད་གནས་སུ་འཕོ་ 
བྱས་ཏེ། །བསྐྱེད་རྫོགས་ལམ་གྱིས་རིམ་པའི་འཕྲོ་མཐུད་ཤོག །དེ་ལྟར་རྒྱུ་ལམ་འབྲས་ 
བུའི་ཁྱད་པར་ལས། །སྐུ་དང་ཞིང་ཁམས་འཁོར་དང་མཛད་པ་ནི། །ཡོངས་སུ་དག་པའི་ཡེ་ 
ཤེས་ལམ་ཉིད་དུ། །བྱེད་དང་མི་བྱེད་སྔགས་དང་ཕ་རོལ་ཕྱིན། །སོ་སོར་འབྱེད་པའི་བློ་ 
གྲོས་དང་ལྡན་ཤོག །བདག་ཀྱང་འདི་ནས་ཚེ་རབས་ཐམས་ཅད་དུ། །རྗེ་བཙུན་བླ་མ་མཆོག་ 
དང་མི་འབྲལ་ཞིང་། །དེས་གསུངས་གསུང་གི་བདུད་རྩི་མྱོང་བ་དང་། །དེ་དོན་སྒྲུབ་ལ་ཞུམ་ 
པ་མེད་པ་ཡིས། །ཚེ་རབས་ཀུན་ཏུ་ཡོངས་འཛིན་དམ་པ་དང༌། །ནམ་ཡང་འབྲལ་མེད་རྗེས་ 
སུ་ འཛིན་ གྱུར་ཅིག །ཅེས་པའི་གསང་བ་སྔགས་ཀྱི་སྨོན་ལམ་འདོད་འཇོའི་དགའ་སྟོན་ཞེས་བྱ་བ་འདི་ཡང་། དག་པའི་ 
སྣང་བ་ལྷུར་ལེན་པ་རསྨིའི་མཚན་ཅན་དང་། སྐྱེས་ཐོབ་ཀྱི་བློ་གྲོས་དང་ལྡན་པའི་ཆོས་རྗེ་རྣམ་སྣང༌། ལས་དང་སྨོན་ལམ་གྱིས་ 
འབྲེལ་བ་སྲས་མོ་ཡུམ་སྲས་སོགས་ཀྱིས་གསུང་གིས་བསྐུལ་ངོར། པྲ་ཛྙ་རསྨིས་ཐུབ་བསྟན་རྡོ་རྗེ་བྲག་ཏུ་སྦྱར་བའོ། །དགེའོ།། །།
235

༄༅། །དཔལ་རིའི་སྨོན་ལམ་རྩ་འགྲེལ་གྱི་སྐོར།
236

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། ། 
དེ་སྙེད་རྒྱལ་ཀུན་ངོ་བོ་པདྨ་ཡི། ། 
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། །
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ།།
ཡི་གེ་ཉི་ཤུ་རྩ་དྲུག་པ་འདི་དབེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གཟུངས་སོ། །
237

ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང༌།
AJË+: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས། 
གཙོ་སྒྲིག་པ། གཡུ་ཚ་པད་ཁོ། 
རྩོམ་སྒྲིག་འགན་འཁུར་བ། ཀུན་ཐར་མཚོ། 
རྒྱབ་ཤོག་མཛེས་བཟོ། ཀུན་ཐར་མཚོ།
དཔེ་སྐྲུན། ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།
པར་ཁང༌།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང༌།
དེབ་ཚད།170mm230mm1/16
དཔར་ཤོག175.5
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས། ༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས། 01-3000
དཔེ་རྟགས། ISBN: 978-988-12632-3--0
དཔེ་རིན། 210.00

图书在版编目(CIP)数据
伏藏深法宝库:藏文/(唐)益西措等著。 中国世界语出版社, 2016.4
ISBN:978-988-12632-3-0
I. ①伏II. ①益III.①藏传佛教—藏文-藏语IV
中国版本图书馆CIP数据核字(2016) 第263230号
伏藏深法宝库
作者喀卓•益西措嘉等著
责任编辑 格他磋 
主编 叶察白考 
封面设计格他磋
技术设计叶察白考
出版发行中国世界语出版社
印刷四川嘉创印刷有限责任公司
开本170mm×230mm 1/16
张175.5
印字
350千
版2016年4月第1版
印次2016年4月第1次印刷
印数01-3.000
标准书号ISBN:978-988-12632-3-0
标定
价 210. 00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

U
6
IO
༈ སྔགས་སྲུང་ཨེ་ཀ་ཙ་ཏི་མ།

ཚོང་
༈ ཁྱབ་འཇུག་ཆེན་པོ་སྒྲ་གཅན་འཛིན། །

དམ་ཅན་རྡོ་རྗེ་ལེགས་པ།།
༈ རྡོ་རྗེའི་དགྲ་འདུལ་ལེགས་པ་རྩལ། །

མཚོ་སྐྱེས་པདྨའི་དཔེ་ཚོགས།
The text collections of lotus born.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་ 
༡༡༣༩ འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary
of the coming of Padmasambhava
in the Southwest Land of the
Rakshasa.
d%EŁ++UF&iPū### 1139 #

3931
སྙིང་རྗེའི་དབང་ཕྱུག་གདམས་པའི་རྫུར་ཞུགས་ནས། །
དུས་བབས་ཇི་བཞིན་སྣ་ཚོགས་འགྲོ་འདུལ་གྱི། ། 
ཕྲིན་ལས་བྱེ་བ་ཕྲག་བརྒྱ་འཇུག་པའི་གཞི། ། 
མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག ། 
རྡོ་གྲུབ་ཆེན་འཇིགས་མེད་བསྟན་པའི་ཉི་མས།
ISBN 978-988-12632-3-0
9 789881 263230
༼#:210.007ü(Ł1-10)

