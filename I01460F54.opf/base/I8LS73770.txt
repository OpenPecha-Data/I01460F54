༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73770
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/
Date:2016
Volume:14
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །གསང་བ་སྔགས་ཀྱི་ཆས་གོས་རྒྱན་དང་རོལ་མོའི་རྣམ་བཤད་ཕྱོགས་བསྡུས་ 
ཐེག་ཆེན་རིག་པ་འཛིན་པའི་ལམ་གྱི་ཆ་རྐྱེན་བཞུགས་སོ། །
31
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས།
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

ཟབ་གཏེར་ཆོས་ཀྱི་མཛོད་ཁང་།
The store house of profound 
& treasury Dharma.
མདོ་ལམ་ཉོན་མོངས་སྤངས་དང་གཉེན་པོ་བསྟེན། །
སྔགས་ལམ་མཆོག་ལ་སྤང་གཉེན་དབྱེར་མེད་གྲོལ། །
དེ་ལྟའི་ལམ་ལ་སློབ་ཚེ་སོ་སོ་ཡི། །
སྤང་བླང་འཛོལ་མེད་རང་རང་བཞེད་གཞུང་བཞིན། །
ཞེས་གསུངས།
འཇིགས་མེད་ཕྲིན་ལས་འོད་ཟེར་གྱིས།
Y+#E

༄༅། །གསང་བ་སྔགས་ཆས་ཀྱི་རྣམ་བཤད་སྐོར་ཐེག་ཆེན་རིག་པ་འཛིན་པའི་
ལམ་གྱི་ཆ་རྐྱེན་བཞུགས་སོ། །
༄༅། །ཟབ་གཏེར་ཆོས་ཀྱི་མཛོད་ཁང༌།

འཕགས་ཡུལ་གྲུབ་ཆེན་བརྒྱད་དང་ཨོ་རྒྱན་རྗེ་འབངས་འདུས་པའི་ཞལ་ཐང༌།

ལོ་ཆེན་རིན་པོ་ཆེའི་ཕྱག་བྲིས་གུ་རུ་གསུང་འབྱོན་མ།
༈ ཉིད་ཀྱི་མཚན་ཙམ་སྨྲོས་པའམ། །ཆད་ཐོ་ཙམ་ཞིག་བསྒྲགས་ཀྱང་རུང༌། །
ལྷ་སྲིན་དྲེགས་པས་འདའ་མི་ནུས། །ཆེ་བཙན་ཟླ་བྲལ་ཁྱོད་ལ་འདུད། །

གསལ་བཤད།
༈ སྔོན་འགྲོའི་གཏམ།
ཨོ་རྒྱན་ཆོས་ཀྱི་རྒྱལ་པོ་ཕྱག་འཚལ་ལོ། །དེ་ཡང་གསང་སྔགས་དམ་ཚིག་གི་རྫ་ས་ 
རྣམས་གནའ་བོའི་དུས་སུ་ཐེག་ཆེན་རིག་པ་འཛིན་པ་དག་གིས་ནི། ཟ་མ་ཏོག་གི་ 
ནང་དུ་ཉར་ཚགས་ཀྱིས་གསང་སྟེ་སྤྱད་དགོས་པ་ཞིག༌ཡིན༌ཀྱང༌། དེང་སང་ཡོད་ཚད་
འཆོལ་བར་གྱུར་ནས། སྔགས་དབང་ཐོབ་པ་ལ་ལས་ཀྱང་རང་གིས་ཇི་བཞིན་ལག་ལེན་དུ་ 
འདེབས་པ་སོགས་ཕར་བསྐྱུར། ཟུང་འཇུག་མཚོན་བྱེད་ཀྱི་ལྷ་སྐུ་དང་ཐང་ཀ་ཌ་དྲིལ་ལ་ 
སོགས་སྔགས་ཀྱི་རྫས་ཁྱད་པར་བ་རྣམས། གང་བྱུང་བྱུང་དུ་འགྲེམ་སྟོན་དང་རང་གི་འཚོ་ 
གནས་ཀྱི་ཁེ་ཕན་སྒྲུབ་བྱེད་དུ་སྒྱུར་གྱིན་འདུག
དེ་ཡང་བྱང་པ་གཏེར་ཆེན་གྱི་མཁའ་འགྲོའི་ལས་རིམ་ལས། སྙིགས་མའི་དུས་ན་གསང་ 
སྔགས་སྤྱོད་པ་ཀུན༔ ང་ཆེ་ང་མཐོ་འདོད་པའི་ཕྱིར་འབྲང་སྟེ༔ མི་ནག་སྡིག་ཆེ་དབང་ཆེ་ 
ཀུན་བསྡུས་ནས༔ ཆོས་བཤད་དབང་བསྐུར་དམ་རྫས་ངོམ་ཞིང་བཏོན༔ སྒེག་འཕྱོར་རློམ་ 
སེམས་ཤ་ཆང་བག་མེད་ཟ༔ གསང་བའི་ཆོས་བཤད་བདག་ཉིད་ཟབ་པར་འདོད༔ སྒྲ་དང་ 
རོལ་མོ་བྷན་དྷ་གིང་དང་སྐུ༔ ཐམས་ཅད་སྟོན་ཅིང་ངོམ་ནས་མོས་ལ་རེ༔ དེ་ལྟར་སྤྱད་པས་ 
གསང་བའི་དམ་ཚིག་ཉམས༔ བདུད་དང་འགོང་པོ་དམ་སྲིས་བར་དུ་གཅོད༔ ཕྱི་མ་དམྱལ་ 
བར་སྐྱེ་བའི་རང་མཐོང་ཅན༔ དཔེར་ན་གསང་སྔགས་ཁོང་པའི་སྙིང་དང་འདྲ༔ སྲོག་སྙིང་ 
ཕྱི་རུ་བཏོན་ན་ལུས་སྲོག་འབྲལ༔ གསང་ཞིང་བསྒྲུབས་ན་དངོས་གྲུབ་མྱུར་དུ་ཐོབ༔ ཅེས་ 
དང༌། ཞལ་ཆེམས་སྒྲོན་མ་རྣམ་གསུམ་ལས། དམ་མེད་སློབ་བུ་སྟོང་ཕྲག་གསུམ་ཚོགས་
1

གསལ་བཤད།
ལས༔ སྙིང་དང་འདྲ་བའི་དད་ལྡན་གཅིག་གཅེས་སོ༔ ཏ་ན་གྷ་ན་ལ་སོགས་གསང་བའི་ཆོས༔ 
ཀུན་ལ་མི་བསྟན་རང་གི་སྙིང་ལྟར་སྦ༔ འདི་ནི་ཤིན་ཏུ་ཟབ་པའི་གནད་ཏིག་ཡིན༔ དེ་ཕྱིར་ 
གནད་འདི་ཆོངས་ལ་གསང་སྔགས་གབ༔ ཅེས་གསུངས། 
འདིའི་ཕྱོགས་ལ་གསང་སྔགས་ལ་དད་ཅིང་དབང་ཐོབ་པའི་ཤེས་ལྡན་དག་གིས་ཡིད་འཇོག་ 
རེ་གནང་རྒྱུ་དང་། མཐོང་ཆེན་གྱིས་ཅི་དྲག་གང་དྲག་གིས་ཐབས་ལམ་རེ་མ་གནང་ན་མ་ 
འོངས་པར་གསང་སྔགས་ཀྱི་ཆོས་ཞེས་པ་ཚོང་འདུས་ཀྱི་འོ་མ་ལྟར་འགྱུར་འགྲོ་བའི་ཉེན་
ཁ་སོ་ན་གནས་སོ། །
༈ ཆ་ལུགས་ཀྱི་དངོས་ནས་ཀྱང་། དེང་སང་འགྲིམ་འགྲུལ་སོགས་ཡོད་ ཚད་ སྟབས་ 
བདེ་བའི་དབང་གིས་གནའ་བོའི་དུས་དང་མ་འདྲ་བར། ན་བཟའ་དམར་པོ་འདི་འང་འཛམ་ 
གླིང་གང་སར་ས་ཁྱབ་རྡོ་ཁྱབ་ཏུ་གྱུར་ཏེ། རབ་སྔགས་གཉིས་ཀ་མ་ཡིན་པའི་མི་ནག་ཕལ་
པ་དག་གིས་ཀྱང་སོ་སོས་ལས་དོན་སྒྲུབ་བྱེད་ཀྱི་རིགས་སུ་སྣང་དོགས་མེད་པར་བཀོལ་
འདུག་པ་ལྟ་བུ་ཚང་མས་ཤེས་གསལ་རེད། རྐྱེན་དེར་དམིགས་ཏེ། སྔགསཆས་བཅུ་གསུམ་དང་། དེ་བཞིན་
རབ་བྱུང་གི་འཚོ་བའི་ཡོ་བྱད་སོགས་རང་སོའི་རྩ་བའི་ཆ་ལུགས་ཁྱད་པར་རྣམས་ལ་འཐེན་ཁྱེར་གང་ཡང་མེད། བསྟན་ལ་
ལྷག་བསམ་ཡངས་པ་ལ་ལས་གྲྭ་ཆས་ཀྱི་ཐོབ་ཐང་དང་དེར་ཚོད་འཛིན་དམ་ཟབ་དགོས་
མིན་གྱི་ཐུགས་རེ་བཏོན་པའང་མཐོང་མོད། རང་ཅག་བོད་འདི་རྩོད་པའི་རིགས་ལ་ཐུགས་
དགྱེས་པས་མིག་སྔར་ད་དུང་ཕན་ཚུན་རང་ལུགས་རེའི་རྒྱབ་ལྗོངས་ལ་ལུང་ཚིག་རེ་དྲངས་
ཏེ་སྟག་འཇིགས་གཡག་འཇིག་འདྲ་བོ་བྱས་ནས་བཞུགས་ཡོད་པ་ལས། གནད་དོན་དེར་ 
ཐུན་མོང་གིས་གཏན་ལ་འཁེལ་བའི་སྒྲིག་གཞི་ཞིག་བྱས་མེད་ཚོད་འདྲ་བོ་རེད། ལྟ་བའི་
བཀའ་བབ་རྙིང་མ་པ། ཞེས་ནང་གི་ལྟ་བ་རྩལ་འདོན་གྱི་ཐད་ལ་ཨ་ཕའི་ཁ་བོར་གཙང་ཞེན་
2

གསལ་བཤད།
ཙམ་ཡིན་པར་རང་རེ་རྙིང་མ་ཚང་ཧ་ཅང་ཕུལ་དུ་ཕྱིན་པ་ཡིན་པས་ངོ་གནོང་མི་དགོས་ཀྱང༌། 
སྤྱོད་ལམ་གྱི་ཐད་ནས་མཚོན་ན་རྙིང་མའི་རབ་སྔགས་གཉིས་ཀ་མདོར་ཞིག་འདྲ་བོར་
ཆགས་ཡོད་རེད། སྤྱིར་གཙོ་ཆེ་ཆུང་གིས་ནང་གི་ཉམས་རྟོགས་ལ་རྩལ་ཤུགས་རྒྱས་ཐུབ་ 
ན་དེས་མ་འཐུས་པ་མེད་དེ། དེང་སང་འཛམ་གླིང་གོ་ལ་ཅན་ཞེས་རིག་གནས་དང་ཀུན་ 
སྤྱོད་སྣ་ཚོགས་མཉམ་དུ་འདྲེས་ཡོང་བའི་སྐབས་འདིར། དུས་བསྟུན་གྱིས་རང་གི་ལུགས་ 
སམ་སྲོལ་དེར་ཡང་རྨང་གཞིའི་བཙན་ས་ཟིན་པ་ཞིག་མེད་ན། ལན་ཚྭ་ཆུར་ཞུ་བ་བཞིན་ 
གཞན་གྱི་སྒྲོམ་འོག་ཏུ་ཚུད་ཚར་རྗེས་ཕྱིར་གསོ་དགོས་ན་ཧ་ཅང་དཀའ་སྲིད་པས་སྙན་
སྐུལ་ཙམ་ཞིག་ཞུས་པ་ཡིན།
མདོར་ན། ལྟ་བ་ཡས་འབུབ་དང་སྤྱོད་པ་མས་འཛེགས་ཞེས་རྒྱལ་དབང་ཨོ་རྒྱན་ཆེན་ 
པོས། ཉིད་ཀྱི་རྗེས་འཇུག་རྣམས་ལ་ལྟ་སྤྱོད་ལམ་གྱི་གཞུང་ཤིང་ལྟ་བུར་བསྩལ་བའི་ཡིད་
བཞིན་ནོར་བུ་ལྟ་བུའི་ཞལ་གདམས་ཀྱི་སྐོར་ལ་གཞི་བཟུང༌། སྔ་འགྱུར་རིག་འཛིན་གོང་ 
མའི་ཕྱག་བཞེས་རྨད་དུ་བྱུང་བ་རྣམས་ཀྱིས་ཟུར་བརྒྱན་ཏེ། བཀའ་གཏེར་ཟུང་འཇུག་གི་ 
ལམ་ནས་རྙིང་མ་རང་རྐྱ་འཕེལ་བ་ཞིག་འཁྱོང་གིན་འདུག་ན་དེ་ལས་གཞན་ཅི་ཡང་མེད་ 
ལ་དེས་མ་ཚིམ་པ་གང་ཡང་མེད་སྙམ་མོ། །
ཇི་སྐད་དུ། གསང་སྔགས་པ་འདུལ་བའི་ལྟ་སྤྱོད་ལ་ཞུགས་པ་ནི། འདུལ་བ་པ་སྐྱེ་ 
བོའི་ལྟ་སྤྱོད་ལ་ཞུགས་པ་དང་འདྲ་བའི་ཕྱིར་རོ། །ཞེས་དང༌། དེང་སང་གངས་ཅན་བོད་ 
ཀྱི་ཞིང་འདིར་རབ་ཏུ་བྱུང་བའི་གཟུགས་ཀྱིས་ཆས་གོས་ཁ་དོག་དཀར་པོ་ནག་པོ་སོགས་དང༌།
སྐྲའི་ཐོར་ཅོག་དང་རུས་པ་དང༌། རིན་པོ་ཆེའི་རྒྱན་ལ་སོགས་ཀྱིས་ལུས་ལ་བགོ་བ་དང་ 
བརྒྱན་པ་སོགས་བྱེད་ཅིང་། ལག་ཏུ་གསང་བའི་རྫས་དུ་མ་ཞིག་ཐོགས་ནས་ལུས་ཀྱི་ཕྱག་
3

གསལ་བཤད།
རྒྱ་དང་ངག་གིས་སྔགས་ལ་སོགས་པའི་གསང་བ་སྒྲོགས་པ་དང༌། སྐྱེ་བོ་བརྒྱ་སྟོང་དུ་ 
མའི་དབུས་སུ་འགྱིང་བག་གིས་སྡོད་པ་དག་ནི་འདུལ་བ་དང་སྔགས་སྡོམ་གཉིས་ཀ་དུས་ 
གཅིག་ཏུ་ཉམས་པར་བྱས་ཏེ་དམྱལ་བ་རང་ཐོག་ཏུ་བསགས་པ་ལ་ཐེ་ཚོམ་མེད་དོ། ། ཞེས་ 
དང༌། ཞལ་གདམས་སྙིང་པོ་འདུས་པ་ལས། དེ་བཞིན་བསྟན་པའི་འཕེལ་འགྲིབ་འབྱུང་ 
བའི་རྐྱེན༔ རབ་ཏུ་བྱུང་དང་སྔགས་པའི་སྡེ་གཉིས་ཀྱི༔ སྤྱོད་པ་བཟང་ངན་ཅི་བྱེད་དེ་ལ་ 
རག༔ དེ་ཕྱིར་མཁན་སློབ་གཉིས་ཀྱི་བསླབ་བྱ་ལྟར༔ སྤང་བླང་ཚུལ་ བཞིན་བགྱིས་ན་ 
བསྟན་པ་འཕེལ༔ ཞེས་དང༌། མཚུངས་མེད་སྣ་ཚོགས་རང་གྲོལ་གྱིས། རབ་བྱུང་ཡིན་ན་ 
རབ་བྱུང་གི་རྟགས་དང་ཆ་ལུགས་ཡོ་བྱད་རྣམས་ཕྱི་འདུལ་བ་དང་མི་འགལ་བ་དང་། སྔགས་
པའི་རྣལ་འབྱོར་ཡིན་ན་དེ་ལྟར་རང་རང་གི་ཆ་ལུགས་དང་སྤྱོད་ལམ་ཚུལ་མཐུན་མ་གཏོགས།
བོད་འདིར་དེང་སང་མདོ་སྔགས་གང་གི་ཕྱོགས་དང་མི་མཐུན་པའི་ཟོལ་གྱིས་བསྟན་པ་
འཇིག་པར་བྱེད་པ་འདི་ལྟར་འབྱུང་བར། སངས་རྒྱས་ཀྱིས་དཀོན་བརྩེགས་དང༌། ཏིང༌ངེ་
འཛིན་རྒྱལ་པོ་སོགས་མང་པོར་ལུང་བསྟན་ཞིང༌། སྲོང་བཙན་སྒམ་པོ་དང༌། གུ་རུ་རིན་པོ་
ཆེ་ཉིད་ཀྱིས་ལུང་ཐམས་ཅད་དུ་གསུངས་པ་ད་ལྟ་ཐོག་ཏུ་བབས་པའི་སྐྱོན་གྱིས། འཇིག་ 
རྟེན་ཁམས་སུ་བདེ་སྐྱིད་ཟད་པ་དང༌། བཀྲ་མི་ཤིས་པ་མང་པོ་འབྱུང་བ་འདི། སྤྱིར་སྙིགས་ 
དུས་ཀྱི་སྐྱེ་འགྲོ་རྣམས་དང༌། ཁྱད་པར་ཆོས་པ་རྣམས་ཀྱི་སྤྱོད་པ་མ་རུང་བའི་རྒྱུ་རྐྱེན་དུ་སྣང་ 
ཡང༌། ལུགས་གཉིས་ཀྱི་བསྟན་པའི་བདག་པོ་ཚོའི་མཛད་སྤྱོད་ཀྱང་འདི་ལས་མེད་ཚེ། འོ་
སྐོལ་འཁོས་མེད་རྣམས་ཀྱིས་ཅི་ཞིག་བྱར་ཡོད་ལགས། ཞེས་སོགས་གསུངས་འདུག 
ཡང་ཇི་སྐད་དུ། རྟེན་འབྲེལ་ཟབ་མོའི་གནད་འཆུགས་ན། །རྒྱལ་བུ་འབངས་སུ་འཁོལ་ 
ཉེན་ཡོད། །ཅེས་དང༌། ཨོ་རྒྱན་ཆེན་པོས། གོས་ལ་ཡི་དམ་རྟེན་འབྲེལ་ཡོད། །བག་དྲོ་ལྷུན་
4

གསལ་བཤད།
ཆགས་བཀྲག་མདངས་ཅན། །དྲི་མ་མེད་པ་བཅིང་བར་བྱ། །ཞེས་དང༌། ལྷ་བཙུན་ནམ་ 
མཁའ་འཇིགས་མེད་རྩལ་གྱིས། རྒྱ་གར་གྱི་གྲུབ་ཐོབ་རིག་འཛིན་རྣམས་ཀྱི་ཕ་ཕོགས། 
གནས་གསུམ་གྱི་དཔའ་བོ་མཁའ་འགྲོ་རྣམས་ཀྱི་བླ་རྡོ། གསང་ཆེན་བླ་ན་མེད་པའི་རྒྱན་ 
མཆོག་ཟས་གོས་འདི་བརྟེན་པ་ཙམ་གྱིས་ཐ་མལ་གྱི་བག་ཆགས་རང་སར་འགག རིག་ 
པ་ཡེ་ཤེས་ཀྱི་ངར་བསྐྱེད། སྣང་སྲིད་ཀྱི་སྣང་བ་ཟིལ་གྱིས་གནོན། མི་དང་མི་མ་ཡིན་ཐམས་ 
ཅད་འདུ། ཞི་རྒྱས་དབང་དྲག་གི་ལས་རབ་འབྱམས་འགྲུབ་པ་སོགས་མདོར་ན་གནས་
སྐབས་དང་མཐར་ཐུག་གི་ཡོན་ཏན་བརྗོད་ཀྱིས་མི་ལང་ངོ་། །ཞེས་སོགས་ཞར་བྱུང་ངོ༌། ། 
གཞན་དུ། སྔགས་ཆས་དུས་དང་བསྟུན་དགོས་མིན་དང༌། རབ་བྱུང་དང་སྔགས་པའི་དབྱེ་ 
མཚམས། དཀར་ཆས་སྤྲས་པ་པོའི་ཕྱི་ནང་གི་སྤུས་ཚད་སོགས་ནི། ལྟ་དགོངས་ཀྱི་དཔའ་ 
གདེང་མངོན་དུ་གྱུར་པའི་གསུམ་ལྡན་རྡོ་རྗེ་འཛིན་པ་དག་གི་ཡེ་ཤེས་ཀྱི་གཟིགས་པའི་ 
སྤྱོད་ཡུལ་ཞིག་ཡིན་པ་ལས། རྣམ་ཤེས་ཀྱི་ཁོར་ཡུག་ལ་འཕྱན་པའི་ཕལ་པ་ང་ལྟ་བུས་སེམས་ 
ཚེགས་ཀྱི་ངལ་བ་བརྟེན་ཀྱང་། ཕན་ཐོགས་དང་དགོས་པས་དབེན་ཏེ་གླེང་བའི་སྐབས་ཀྱང་ 
མིན་པས་དེ་ཙམ་མོ། །
དེང་སང་གཙོ་ཆེ་ཆུང་གིས་ཐོས་བསམ་སློབ་གཉེར་སོགས་ཕྱོགས་ཅི་རིགས་ནས་ 
རབ་བྱུང་གི་སྡེ་ཅུང་ཟད་དར་ལ། སྔགས་སྡེ་ཚང་ལ་ལས་ནི་རང་གི་དབུ་རལ་ཙམ་གྱི་ 
མཚོན་དོན་ཡང་བཤད་ཤེས་མཁན་དཀོན་པའི་ཚད་དུ་འདུག་པས། གནས་ཚུལ་འདིའི་ 
ངོས་ནས་བལྟས་ན། ད་ལྟའི་སྔགས་པ་དག་གིས། སྔགས་དགོན་རྙིང་པ་བསྐྱར༌གསོ༌དང༌། 
སྔགས་པ་གསར་བུ་གསོ་སྐྱོང༌། གཙོ་བོར་སྔགས་པའི་ཕ་ཆོས་ལ་སློབ་གཉེར་རྐང་ཚུགས་ 
དང༌། སྔགས་ཀྱི་སྟོན་པའི་རྣམ་ཐར་དང་ཞལ་གདམས་སྐོར་དར་སྤེལ་དང་འཚོལ་བསྡུ་
5

གསལ་བཤད།
ཉར་ཚགས་བྱ་བ། སྔོན་གྱི་མཐོང་བ་བརྒྱུད་པའི་ཕྱག་བཞེས་ཏེ་འདོན་ཆོག་གི་ཕྱག་ལེན་
སྲོལ་ལུགས་ཡན་ཆད་ནས་སོར་ཆུད་ཐབས་གནང་རྒྱུ་ནི། གོས་དཀར་ལྕང་ལོ་ཚང་གི་དུས་ 
ཐོག་གི་ཆར་བ་ལྟ་བུ་རུ་ལྷགས་ཡོད་པ་མཁྱེན་འཚལ་ཞེས་ཞུས་པ་ཡིན། དཔེར་ན། རབ་ 
བྱུང་གི་སྡེ་བསྐྲུན་པ་ལ་མཁན་པོའི་ཕྱོགས་ཀྱིས་ནུས་ཤུགས་བླ་ལྷག་ཏུ་འདོན་པ་དང༌།
ལྟོས་འཇོག་གིས། མདོ་ཕྱོགས་ཀྱི་ཆོས་གཞུང་ ལ་ཁོང་ཅག་གིས་ཐོས་བསམ་རྣལ་མ་ 
བྱེད་པ་ལྟར། ལྕང་ལོའི་སྡེ་འཛུགས་པ་དང་། གསང་སྔགས་ཕྱོགས་ཀྱི་ཆོས་ཉམས་བཞེས་ 
གནང་རྒྱུའང་སྔགས་ པའི་ཕྱོགས་ཀྱིསཤེད་ཤུགས་འདོན་རྒྱུ་དེ། མེ་ཏོག་ལྷ་ལ་བབས་ 
པའི་ལས་སྐལ་ཞིག་རེད།
སྤྱིར་བཏང་རྒྱལ་དབང་ཨོ་རྒྱན་ཆེན་པོ་དང་སྔགས་རྡོ་རྗེ་ཐེག་པ་ལ་དད་མཁན་ཞིག་ཡིན་
ཕྱིན། དབུ་རལ་ཅན་དང་དབུ་རིལ་ཅན་དག་དང༌། སྐྱེ་བོ་ཕོ་མོ་སུ་ཡིན་རུང༌། འགན་འཁྲི་འདི་ 
ཡོད་པ་སྨོས་མ་དགོས་པ་ཞིག་རེད་དེ། སྔོན་རིག་འཛིན་བརྒྱུད་པ་དང་བཅས་པས་རྟེན་ 
འབྲེལ་བསྒྲིགས་ལུགས་ཀྱི་གོ་རིམ་ལྟར་ན་དེ་འདྲ་བཤད་ན་འཐད་དམ་སྙམ་མོ། ། 
འབྱུང་འགྱུར་དགེ་སློང་རྡོ་རྗེ་འཛིན་པ་དང་། གཏེར་སྟོན། སྤྲུལ་སྐུ། མཁའ་འགྲོ་རྣམས་ཀྱིས་ 
གཙོས། དཔལ་ཡོན་གཉིས་ལྡན་གྱི་སྐྱེས་ཆེན་ཚོས་ཀྱང༌། རང་རེ་ཆོས་ལྡན་པར་སྔོན་གྱི་ 
མཁན་སློབ་ཆོས་གསུམ་སྐུ་དྲིན་ཅག་དག་གིས་གཅེས་ནོར་དུ་བསྩལ་བའི། གཞན་ལ་མེད་ 
པའི་ནང་བསྟན་རིག་གཞུང་གི་སྙིང་བཅུད་དམ་གསང་སྔགས་རྡོ་རྗེ་ཐེག་པའི་ཆོས་ཚན་འདི་
དག ཇི་ལྟར་དར་སྤེལ་དང་སྲུང་སྐྱོབ་བྱ་བའི་ལས་ལ། ཚ་ཚ་འུར་འུར་གྱིས་ཞུགས་པར་ཞུ་ཞེས། 
སྙན་ཞུ་འདིའང་ཞོར་དུ་ཞུས་པ་ལགས་ཤིང༌། སྤྱིར་བློ་དམན་བདག་ལྟ་བུས་སྐད་ཆ་དེ་འདྲ་ 
ཤོད་པ་ནི། སྲིན་བུ་མེ་ཁྱེར་གྱིས་ཉིན་མོར་མཛུབ་སྟོན་གྱི་དཔེ་ལས་མ་འདས་ཤིང་མི་འོས་མོད་
6

གསལ་བཤད།
ཀྱི༑ རང་ཉིད་ཀྱིས་ཚེ་འདིར་ཐེག་པ་ཆེན་པོའི་དགེ་བའི་བཤེས་གཉེན་གཅིག་བསྟེན་མྱོང་བའི་ 
དགའ་ཕྱོགས་དང༌། སྒྱུ་འཕྲུལ་གསང་སྙིང་དང་། ཟབ་ཁྱད་གཏེར་མའི་ཕྱོགས་ཀྱི་ཆོས་སྐོར་ 
མི་ཉུང་བ་ཞིག་མཇལ་ཐུབ་པའི་བག་ཆགས་ཀྱིས། གཞན་མཁས་པ་ཚོར་འབྲི་བར་བསྐུལ་ནའང་ 
གནང་བར་ཤིན་ཏུ་དཀའ་བ་སོགས་ཀྱིས། གསང་བ་སྔགས་ཀྱི་ཆས་གོས་རྒྱན་དང་རོལ་
མོའི་རྣམ་བཤད་ཕྱོགས་བསྡུས་ཐེག་ཆེན་རིག་པ་འཛིན་པའི་ལམ་གྱི་ཆ་རྐྱེན། ཞེས་པའི་ 
དཔེ་དེབ་ཀྱི་སྔོན་འགྲོའི་དོད་ཙམ་དུ་འཁོས་ཆུང་རང་གིས་བགྱིས་པ་ཡིན་ནོ། །
མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་བུ་ 
ཕལ་པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ཤོར་
གྱིས་ལྷག་ཆད་ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང༌། མ་ཚད་དཔེ་ 
རྙིང་ལ་ལ་ཤིན་ཏུའང་ཁ་མི་གསལ་བས་དང་། བརྡ་རྙིང་དང་སྐུང་ཡིག་མང་བ། མགྱོགས་ 
བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོ་བ་པ་སོགས་ཀྱིས་ད་དུང་རྨང་གཞིའི་སྐྱ་ཐིག་ 
ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་མེད་ཡིན་པས། ཤེས་ལྡན་ 
ཀློག་པ་པོ་ཚོས་ཡིན་ངེས་དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང་། རྣམ་པ་ཚོའི་ 
ཤེས་ཡོན་གྱི་མཛུབ་སྟོན་འོག ཟབ་གཏེར་ཆོས་ཀྱི་མཛོད་ཁང་འདི། མ་འོངས་པར་གཏེར་ 
མའི་ཕྱོགས་ཀྱི་མ་དཔེ་དག་ཤོས་ཤིག་ཏུ་འགྱུར་ཐུབ་པར་སྙིང་ནས་སྨོན་པ་ཡིན་ནོ། །
ཞེས་ཡི་གེ་སྒྲིག་སྦྱོར་པས།
7

དཀར་ཆག
དཀར་ཆག
༄༅། །གསང་བ་སྔགས་ཀྱི་ཆས་གོས་རྒྱན་དང་རོལ་མོའི་རྣམ་བཤད་ཕྱོགས་བསྡུས་ཐེག་
ཆེན་རིག་པ་འཛིན་པའི་ལམ་གྱི་ཆ་རྐྱེན་བཞུགས་སོ། །
༄༅། །སྔ་འགྱུར་རྡོ་རྗེ་ཐེག་པའི་རིག་འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་དང་རོལ་མོའི་རྣམ་བཤད་ 
སྔགས་འཆང་རྒྱན་གྱི་མེ་ཏོག་ཅེས་བྱ་བ་བཞུགས་སོ། །
འབར་ཆུང་བཀྲ་ཤིས་རྒྱ་མཚོ།༼3f3-145
༄༅། །གསང་སྔགས་ནང་གི་ལྷུང་བཟེད་བརྟག་པ་བཞུགས། དཔེ་རྙིང༌། ༼146 - 159 ༽
༄༅། །མར་མེའི་བརྟག་ཐབས།
དར་མོ་སྨན་རམ་པའི་གདམས་ངག་བཀའ་རྒྱ་མ་ལས།160 - 161
༄༅། །རྡོ་རྗེ་དྲིལ་བུའི་བཤད་པ་རྒྱུད་ལུང་དཔང་བཞག་ཅེས་བྱ་བ་བཞུགས་སོ། །
འཇིགས་མེད་ཕྲིན་ལས་འོད་ཟེར།f162 - 182
༄༅། །བུམ་པ་བུམ་མཚན་སོགས་ཀྱི་རྣམ་བཤད་གསལ་བའི་མེ་ལོང་ཞེས་བྱ་བ་བཞུགས་སོ། །
དཔེ་རྙིང༌།༼183 - 196
༄༅། །ལྷ་བཙུན་ནམ་མཁའ་འཇིགས་མེད་རྩལ་གྱི་རིག་པ་བརྟུལ་ཞུགས་སྤྱོད་པའི་རྣམ་ཐར་ལས་ཧེ་རུ་ཀའི་
ཆས་ཀྱི་རྣམ་བཤད་ཟུར་དུ་ཕྱུང་བ་བཞུགས་སོ། །197 - 211
1

དཀར་ཆག
༄༅། །རྔ་སྦུབ་ཀྱི་རྣམ་གཞག་མདོར་བསྡུས་དཔལ་ཞྭ་ལུ་པའི་མཁས་པ་ཙནྡྲ་ཤྲཱིས་ 
མཛད་པ་བཞུགས་སོ། ། 212-214
༄༅། །བླ་ཆས་རྣམས་ཀྱི་འཕྲོས་ཞུས་པའི་སྙན་བརྒྱུད་གསལ་བའི་སྒྲོན་མེ་བཞུགས་སོ། ། 
མཚུངས་མེད་སྣ་ཚོགས་རང་གྲོལ། ༼215 -223༽
༄༅། །སྐྲ་ཡི་རྣམ་བཤད་དཔག་བསམ་ལྗོན་ཤིང་ཞེས་བྱ་བ་བཞུགས་སོ། །
འབྲི་གུང་བཀའ་བརྒྱུད་ཆོས་མཛོད་ལས། རྗེ་འོད་གསལ་རྡོ་རྗེ།༼224-227
༄༅། །རྡོ་རྗེ་དང་དྲིལ་བུའི་དག་དྲན་རྒྱལ་ཀུན་དགོངས་གནད་ཀྱི་མན་མཛོད་བཞུགས་སོ། །
དཔལ་སྤྲུལ་འཇིགས་མེད་ཆོས་ཀྱི་དབང་པོ། 」༼228228-232
༈ རྡོ་རྗེ་ཁྲོས་པའི་ཞུས་ལེན་མན་ངག་གསེར་གྱི་སྒྲོམ་བུ་བཞུགས་སོ༔
མངའ་རིས་གཏེར་ཆེན་གར་དབང་རྡོ་རྗེ།233 - 236)
༈ རྡོ་རྗེ་ཕུར་པ་སྤུ་གྲི་རེག་གཅོད་ཀྱི་ཞུས་ལེན་བཞུགས་སོ༔
མངའ་རིས་གཏེར་ཆེན་གར་དབང་རྡོ་རྗེ།237 -245)
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ་བཞུགས་སོ། །
ཀུན་མཁྱེན་མི་ཕམ་རྒྱ་མཚོ། (246-249
2

གནུབས་ཆེན་སངས་རྒྱས་ཡེ་ཤེས།
3

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །གསང་བ་སྔགས་ཀྱི་ཆས་གོས་རྒྱན་དང་རོལ་མོའི་རྣམ་བཤད་ཕྱོགས་བསྡུས་
ཐེག་ཆེན་རིག་པ་འཛིན་པའི་ལམ་གྱི་ཆ་རྐྱེན་བཞུགས་སོ། །

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །སྔ་འགྱུར་རྡོ་རྗེ་ཐེག་པའི་རིག་འཛིན་རྒྱ་མཚོའི་ལོངས་སྤྱོད་ཆས་གོས་རྒྱན་ དང་རོལ་མོའི་རྣམ་བཤད་སྔགས་འཆང་རྒྱན་གྱི་ 
མེ་ཏོག་ཅེས་བྱ་བ་བཞུགས་སོ། །
མོའི་། 
རྣམ་སྔ་
བཤད་འགྱུར་རྡོ་
སྔགས་ཐེག་པའི་
རྒྱན་རིག་འཛིན་རྒྱ་
ཅེས་མཚོའི་
བ། ལོངས་
མ་དང་ལྷག་པའི་ལྷ་དང་
མཆོག་ 
མེད་རས་གཟིགས་
གཡུ་ཡི་ཕྱག་
མཚོ་འཚལ་། 
སྐྱེས། གསུང་གི་
འཛམ་གླིང་བསྟན་པའི་འོད་
མངའ་དཔག་མེད། 
ཐམས་ ཅད་
དུ་མཁྱེན
སྲུབ་
རྡོ་པརརྒྱན་
འགྱུར་
པ་ཡི། སྒྲུབ་ཕྱག་དགེ་ལེགས་
མེད་། །
པའི་གསང་
དཔུང་གྲོགས་། །ནམས་ 
གྱི་ང་
ལམ་མཁོ་
ཉམས་སུ་ཆས་རྒྱན་
པའི་རྡོ་མོ་
གང་ཟག་ཐེག་པའི་རྒྱུད་བཤད་
གོང་སྔགས་འཆང་རྒྱན་གྱི་
ལྡན་མེ་ཏོག་
ག་
ཞིག་གསུམ་ ཉེ་ 
དོ
པོ་རབ་གནས་འཕྲུལ་
གསུངས་གསང་བ་སྙིང་
གསང་བ་། 
ལ་གཉན་བསྐལ་པ་ཞིང་
ཉམས་རྡུལ་
འབྲས་བུ་། 
པ་ཤིན་
བའི་ཉིད་ 
3

༄༅། །རིག་འཛིན་སྔགས་ཀྱི་སྡེ་སྣོད།
འབྱོར་པ་རྣམས་ནི། དོན་དམ་ཆོས་ཉིད་ཀྱི་ཀློང་དུ། ཀུན་རྫོ་བ་མཚན་མའི་ཆོས་ཐམས་ཅད་ 
རྒྱན་དང་
མའི་ཡོད་བྱད་རང་
སོགས་མི་འཚལ་བས། 
གསང་སྙིང་ལསདོར་དུ་ལྟ་
བྲལ་བའི་དམིགས་བཅས་ 
ཁང༌། །འཁོར་ལོ་རྒྱན་དང་རོལ་མོའི་ཚོགས། །དཀྱིལ་འཁོར་མ་ལུས་བསམ་ཡས་ཀུན། ། 
མཐོང་ནས་ཉེ་བར་མཉེས་པ་དང༌། །རྒྱ་ཆེན་གསུངས་ལས་དོན་བྱུང་བའང༌། །མཐུན་པའི་ 
ཡེ་ཤེས་རང་སྣང་བའོ། །ཞེས་པ་ལྟར་རོ། །
བརྩེགས་འོན་ཀྱང་
ལསའདུལ་
ནི་གདུལ་བྱ་
བུའི་རྣམས་
འགྲོ་ 
བ་ཐུགས་
།རྨི་ལམ་ལྟ་ཚུལ་
བུའི་ཆོས་དཀོན་
བསྟན་མཆོག་
། །ཞེས་གསུངས་པ་ལྟར་གང་རིགས་ཀྱི་བློ་དང་ 
འཚམས་པའི་ཐེག་པའི་རྣམ་གྲངས་མཐའ་ཡས་པར་བསྟན་ནའང་། ཐབས་མང་དཀའ་བ་ 
མེད་པ་སོགས་ཀྱིས་སྔགས་ཀྱི་ཐེག་པ་ཁྱད་པར་འཕགས་པ་དུ་མ་ནས་བསྟན་ཀྱང༌། དེ་ཡང་ 
དྲང་
བསྒྲིགས་། ན་བརྡའ་
རང་བཞིན་ཐ་ང་
རྟགས་རྟེན་ན་
པའི་
། ཟུང་གང་ཟག་
འཇུག་བདུན་
ཀྱི་གྱི་མང་པོ་
དྲང་
། ། གང་
དབྱིངས་ཇི་པར་ 
ལྷུན་
ལྷ་གྱིས་
མོར་གྲུབ་
བ། པའི་
ཐམས་ཅད་བརྡའ་དང་
ངེས་ཐམས་ཅད་། 
དགོས་པས་གསང་བའི་ལམ་ཡས་
འབའ་། 
ཞིག་དང༌
རྟེན་བཅུད་
འབྲེལ་ 
གྱི་གནད་ཟབ་མོ་འགའ་ཞིག་རྟོགས་པའི་ཐབས་སུ་གྱུར་པ་ཡིན་ཏེ། ཆོས་ཉིད་དོན་དམ་གྱི་ 
བདེན་པ་མ་མཐོང་བའི་གང་ཟག་དག་ལ་རེ་ཞིག་དྲང་བའི་དོན་དམ་དུ་ཟད་དེ། ཀླུ་གྲུབ་
4

༄༅། །ཟབ་གཏེར་ཆོས་ཀྱི་མཛོད་ཁང༌།
ཀྱིས། ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་གདངས་བུ་ལྟ་བུར་བསྟན། ། 
ཞེས་པས། སྨིན་གྲོལ་གྱི་ལམ་ཉམས་སུ་ལེན་པའི་གང་ཟག་གིས་ཕྱི་ནང་གི་རྟེན་འབྲེལ་ཚུལ་ 
བཞིན་མ་བསྒྲིགས་པས་དངོས་གྲུབ་རྣམ་གཉིས་ཐོབ་པའི་སྐབས་མེད་དེ། དཔེར་ན་གྱི་ལིང་ 
གི་རྐང་པ་དང་འདྲ། བྱ་ཁྱུང་གི་གཤོག་པ་དང་འདྲ་གསུངས་པ་ཡིན་ཏེ། ལུས་གྱི་ལིང་དང་ 
བྱ་ཁྱུང་ཡིན་ནའང་རྐང་པ་དང་གཤོག་པ་མེད་ན་དུད་འགྲོ་གཞན་དང་ཁྱད་མ་མཆིས་མོད། 
འདིར་ཡང་གསང་སྔགས་ཀྱི་སྒོར་ཞུགས་པའི་སྔགས་པས་ཐབས་དང་རྟེན་འབྲེལ་རྫ་ས་ཡོ་ 
བྱད་སོགས་ཚད་ལྡན་མ་འགྲིགས་ན་ཐེག་པ་གཞན་དང་ཁྱད་མ་མཆིས་པའི་ཕ་རོལ་ན་རྩ་ 
བའི་ལྟུང་བ་སོགས་ཕོག་པར་འགྱུར་རོ། །
དེའང་ཇི་སྐད་དུ། རྟེན་འབྲེལ་ཟབ་མོའི་གནད་འཆུགས་ན། །རྒྱལ་བུ་འབངས་སུ་འཁོལ་ 
ཉེན་ཡོད། །ཅེས་སོ། །དེ་ལྟ་བུའི་དགོས་པ་དང་ལྡན་པའི་རྫས་དང་ཡོ་བྱད་གང་ཅི་ལྟ་བུ་ 
བླང་བར་བྱ་བ་ནི། རྡོ་རྗེ་ཐེག་པའི་ལམ་གྱི་གང་ཟག་དག་འཕྲིན་ལས་རྣམ་པ་བཞིའི་དཔུང་ 
གྲོགས་སུ་ཆས་གོས་རྒྱན་དང་རོལ་མོའི་རྣམ་གཞག་གཱར་དབྱངས་དང་བཅས་འགའ་ཞིག་
བསྟན་པ་ནི། གང་བཤད་པར་བྱ་བ་ངོས་གཟུང་བའོ། །དེ་དག་གི་རང་བཞིན་རྒྱས་པར་ 
འཆད་པ་ལ། ཐོག་མར་དཀྱིལ་འཁོར་གྱི་མཚན་ཉིད་མདོར་བསྟན་པ་དང་། ཕྱི་ནང་གི་རྒྱན་ 
ཆས་བྱེ་བྲག་ཏུ་བཤད་པ་དང་། དབང་བསྒྲུབ་ཐུན་མོང་པར་མདོ་སྔགས་ཟུང་འཇུག་གི་ཆས་ 
གོས་རྒྱས་པར་བཤད་པ་དང༌། བྱ་ཆས་བཤད་པ་སྟེ་བཞི་ལས། དང་པོ་ནི། སྤྱིར་རྡོ་རྗེ་ཐེག་ 
པའི་ལམ་ཐམས་ཅད་ཀྱི་སྔོན་དུ་འགྲོ་བ་དབང་བསྐུར་ཡིན་ཞིང་། དེ་མ་ཐོབ་པར་གསང་སྤྱོད་ 
ཟབ་མོའི་སྐལ་བ་མེད་པའི་ཕྱིར། དབང་ཐོབ་ཅིང་དམ་ཚིག་ལ་གནས་པའི་སྔགས་པས། 
སྤྱི་གསང་བཞི། བར་གསང་བཞི། གསང་བར་འོས་པ་དང༌། གསང་བར་གཉེར་གཏད་ 
པ་སྟེ། གསང་བ་བཅུ་ཡི་སྒོ་ནས་རྡོ་རྗེ་ཐེག་པའི་ལམ་ཉམས་སུ་ལེན་དགོས་པ་ཞིག་སྟེ།
5

༄༅། །རིག་འཛིན་སྔགས་ཀྱི་སྡེ་སྣོད།
གསལ་བཀྲ་ལས། ལྟ་ཟབ་སྤྱོད་པ་བརླིང་པོ་དང༌། །ལྷའི་མིང་གཟུངས་དང་གྲུབ་རྟགས་ 
གསང༌། །སྤྱི་གསང་བཞི་དང༌། བསྒྲུབ་པའི་གནས་དུས་ཡོ་བྱད་གྲོགས། །བར་དུ་གསང་ 
ལ་བསྒྲུབ་པར་བྱ། །བར་གསང་བཞི་དང༌། བླ་མ་དང་རྡོ་རྗེ་སྤུན་གྲོགས་ཀྱི་སྐྱོན་ཕྲ་མོ་ 
ཙམ་ཡང་གསང་བར་འོས་པ་དང་། བླ་མས་དམ་ཆུ་ངག་དུ་བླུད། རྡོ་རྗེ་མགོར་བཞག་ནས་ 
གསང་བ་འདི་གཞན་ལ་མ་སྨྲ་ཞེས་བཀའ་བསྒོས་པ་ནི་གཉེར་གཏད་པ་ཡིན་ལ། དེ་ལྟ་བུའི་ 
དབང་དང་དམ་ཚིག་སོགས་ལས་ཐམས་ཅད་ཀྱི་སྔོན་དུ་འགྲོ་བ་དཀྱིལ་འཁོར་ཡིན་པ་ནི། 
སློབ་དཔོན་དྲིལ་བུས། དབང་བསྐུར་དཀྱིལ་འཁོར་སྔོན་འགྲོ་བར། རྡོ་རྗེ་འཆང་གིས་གསུངས་ 
པ་སྟེ། །ཞེས་སོ། །
དེ་ལ་དཀྱིལ་འཁོར་གྱི་ངོ་བོ་ནི། བཀོད་པ་ལྷ་ཡི་འཁོར་ལོ་རྫོགས་པར་སྣང་བའོ། །མཎྜལ་ 
སྙིང་པོའམ། བཅུད་དང༌། ལ་ནི་འཛིན་པའི་ལེན་པ་སྟེ། སྙིང་པོའི་ཡོན་ཏན་གྱི་གཞི་འཛིན་ 
པའི་ཕྱིར་སྙིང་པོ་ལེན་པའི་དཀྱིལ་འཁོར་རོ། །དབྱེ་ན། རང་བཞིན་ཡེ་ཤེས་ཀྱི་དཀྱིལ་འཁོར་ 
དང༌། ལྷག་པ་ཏིང་འཛིན་ནམ། དེ་ཡི་གཟུགས་བརྙན་དུ་གྲགས་པ་སྤྲུལ་པའི་དཀྱིལ་འཁོར་ 
དང་། རིག་པ་ཉམས་ཀྱི་དཀྱིལ་འཁོར་གསུམ་ནི་སློབ་དཔོན་འཕགས་པ་རྣམས་ཀྱི་སྤྱོད་ 
ཡུལ་ཡིན་ལ། ཏིང་ངེ་འཛིན་ལ་བརྟན་པ་རྗེས་མཐུན་ཙམ་ཐོབ་པ་ལ་སོགས་པའི་སློབ་དཔོན་ 
གྱིས་ནི། གདུལ་བྱའི་དབྱེ་བའི་སྐལ་དམན་འཇུག་པ་ལ་རྡུལ་ཚོན། འབྲིང་རས་བྲིས། རབ་ 
ཚོམ་བུ་ལྟ་བུ་དམིགས་རྟེན་ཅུང་ཟད་ཙམ་དང་། ཡང་རབ་བླ་མའི་ལུས་དཀྱིལ་ལ་བརྟེན་ནས་ 
བསྐུར་བའི་ཚུལ་ཡང་འབྱུང་སྟེ། དང་པོ་གསུམ་གྱི་དབང་དུ་བྱས་ན། བདེ་འདུས་ལས། དཀྱིལ་ 
འཁོར་གང་རུང་དབང་བསྐུར་ན། །རབ་འབྲིང་ཐ་མར་གསུངས་པ་ཡི། །མེ་ཏོག་བྲིས་སྐུ་ 
རྡུལ་ཚོན་གསུམ། །དཀྱིལ་འཁོར་གསུམ་དུ་དབང་བསྐུར་རོ། །ཞེས་དང་། ཕྱི་མའི་དབང་ 
དུ་བྱས་ན། དྲིལ་བུ་པས། བཅོས་མ་གཉིས་ཀྱི་ངོ་བོ་གང༌། དེ་ནི་གདུལ་བྱའི་དབང་ལས་
6

༄༅། །ཟབ་གཏེར་ཆོས་ཀྱི་མཛོད་ཁང་།
འདོད། །མཁས་པའི་བསྒྲུབ་བྱ་དེ་མ་ཡིན། །ཞེས་གསུངས་ནས། གང་ལུས་དཀྱིལ་ལ་དཀྱིལ་ 
འཁོར་དུ་འདུ་ཤེས་པའི་མཁས་པ་དེའི་བསྒྲུབ་བྱའི་ཡུལ་ནི། བདེར་འདུས་ལས། འགྲོ་བ་ 
འདི་ཀུན་རང་བཞིན་གྱིས། །གྲུབ་པའི་དཀྱིལ་འཁོར་གཉིས་མེད་པའོ། །ཞེས་གསུངས། གཞན་ 
ཡང་སྣང་སྟོང་སྐུ་ཡི་དཀྱིལ་འཁོར། གྲག་སྟོང་གསུང་གི་དཀྱིལ་འཁོར། རིག་སྟོང་ཐུགས་ 
ཀྱི་དཀྱིལ་འཁོར་གསུམ་ཡང་བཤད་དོ། །དེ་ལས་དེང་སང་གི་གང་ཟག་ཕལ་ཆེར་སྨིན་བྱེད་ 
དུ་རུང་བའི་དཀྱིལ་འཁོར་ལ་དགོངས་ནས། བླ་མ་དམ་པ་རྣམས་ཀྱི་ཕྱག་བཞེས་སུ་རྡུལ་ཚོན་ 
དང་རས་བྲིས་གང་རུང་ལ་བརྟེན་ཏེ་དབང་བསྐུར་བར་མཛད་དེ། དེ་ཡི་དབང་དུ་བྱས་ཏེ། 
ཧེ་རུ་ཀ་འདུས་པའི་རྒྱུད་ལས། དང་པོ་ས་ཡི་ཆོ་ག་སྟེ། །གཉིས་པ་ལ་ནི་སྟ་གོན་གནས། ། 
གསུམ་པ་འཇུག་པའི་ཆོ་ག་བྱ། །ཞེས་སོ། ། 
འདི་དག་གསང་བ་རྡོ་རྗེའི་རིག་པ་འཛིན་པའི་སྔགས་པ་རྣམས་ལ་གནད་གལ་བོ་ཆེར་ 
སྣང་བས། ཅུང་ཟད་ཕྱེ་སྟེ་བཤད་ན། སྒྱུ་འཕྲུལ་རྒྱས་པ་ལས། འདིས་ནི་རང་བཞིན་དཀྱིལ་ 
འཁོར་དང༌། །གཟུགས་བརྙན་ལྷག་པའི་གཟུགས་བརྙན་གསུམ། །ཏིང་འཛིན་ལྷག་པའི་ 
ཏིང་འཛིན་དང༌། །བྱང་ཆུབ་སེམས་དང་ཚོགས་མཆོག་བསྟན། །ཞེས་བདུན་དང༌། དེ་ལས་ 
ཀྱང་བཅུ་གཉིས་སུ་ཕྱེ་བ་སོགས་དབྱེ་སྒོ་མང་ཡང༌། འདིར་འདུས་པ་ཆེན་པོ་མདོ་ཡི་ལུགས་ 
སུ་བཤད་ན། རང་བཞིན་དང་། ཏིང་འཛིན་དང་། གཟུགས་བརྙན་དང་། ཚོགས་ཀྱི་དཀྱིལ་ 
འཁོར་དང་བཞིར་བཤད་ལ། དེ་ལ་རང་བཞིན་ནི་དབྱིངས་སྤྲོས་བྲལ་ཡེ་ཇི་བཞིན་པའི་དཀྱིལ་ 
འཁོར་དང༌། ཡེ་ཤེས་འགག་པ་མེད་པ་རང་བཞིན་ལྷུན་གྲུབ་ཀྱི་དཀྱིལ་འཁོར་གཉིས་དབྱེར་ 
མི་ཕྱེད་པའི་ཟུང་འཇུག་ནི་བདེ་བ་ཆེན་པོ་རྩ་བ་བྱང་ཆུབ་སེམས་ཀྱི་དཀྱིལ་འཁོར་ཏེ། དེ་ཉིད་ 
ཀྱི་ཀློང་དུ་འཁོར་འདས་ཀྱི་ཆོས་ཉིད་མ་འདྲེས་ཡོངས་རྫོགས་སུ་བཞུགས་པ་རང་བཞིན་ 
གཞི་ཡི་དཀྱིལ་འཁོར་དང༌། དེ་ལྟར་རྟོགས་པ་ནི་རང་བཞིན་འབྲས་བུའི་དཀྱིལ་འཁོར་རོ། །
7

༄༅། །རིག་འཛིན་སྔགས་ཀྱི་སྡེ་སྣོད།
དེ་སྐད་དུའང༌། དགོངས་འདུས་ལས། དཔག་ཏུ་མེད་པའི་རྒྱལ་བ་རྣམས། །ཇི་བཞིན་དེ་བཞིན་ 
ཉིད་ལ་བཞུགས། །དེ་བཞིན་ཉིད་དང་ཐམས་ཅད་ཀྱང་། །གཉིས་མེད་དེ་བཞིན་དེ་ཉིད་དོ། ། 
ཞེས་དང༌། དེ་བཞིན་ཉིད་ཀྱི་དེ་ཉིད་ནི། །དཔག་ཅིང་གཞལ་བར་མཐའ་ཡས་པའི། །དཔག་ 
མེད་རྒྱལ་བའི་ཕོ་བྲང་ཡིན། །དེ་ན་ཀུན་བཀོད་དེ་གཅིག་གནས། །ཞེས་སོ། །ཏིང་འཛིན་ 
དཀྱིལ་འཁོར་ནི། རང་བཞིན་གྱི་དཀྱིལ་འཁོར་དང་རྗེས་སུ་མཐུན་པར་བསྒོམ་པ་སྟེ། དགོངས་ 
འདུས་ལས། དགོངས་པ་དམ་པར་ལྷུན་གྲུབ་པ། །ཏིང་འཛིན་དཀྱིལ་འཁོར་དམ་པ་ཉིད། ། 
ཅེས་དང༌། རྔམ་གློག་ལས། དེ་ནས་སྔགས་པ་མཉམ་བཞག་སྟེ། །ཏིང་འཛིན་དཀྱིལ་འཁོར་ 
གསལ་བར་བསྒོམ། །ཞེས་སོ། །གཟུགས་བརྙན་གྱི་དཀྱིལ་འཁོར་ནི། དགོངས་འདུས་ལས། 
གང་དག་ས་ལས་རྒྱལ་བའི་དབྱིབས། །ཀུན་ཏུ་ལྷམ་པར་བྱས་པ་ལ། །ཚོན་རྩི་ལྔ་ཡིས་མཛེས་ 
བཀོད་ན། །རྣམ་གྲོལ་རིག་པའི་རྟེན་དུ་འགྱུར། །ཞེས་དང༌། རྔམ་གློག་ལས། རས་སམ་ 
གྲོ་ག་ཤིང་ཤུན་ནམ། །ཏ་ལའི་ལོ་མ་དུར་ཁྲོད་རས། །ཞིང་ཆེན་རས་ལ་སོགས་པ་ལ། །ཕྱག་ 
རྒྱའི་གཟུགས་སུ་བྲིས་པའང༌། །མཚན་མ་འབྱུང་བའི་རྟེན་དུ་བཤད། །ཅེས་དང༌། ས་སྟེགས་ 
དབྱིབས་ལེགས་མཛེས་པ་ལ། །རྡུལ་ཚོན་འདུ་བྱས་རྒྱུ་རྣམས་ཀྱིས། །བརྙན་མའི་དཀྱིལ་ 
འཁོར་བྱས་ནའང༌། །དེ་ཡང་དངོས་གྲུབ་འབྱུང་བའི་རྟེན། །ཞེས་སོ། །ཚོགས་ཀྱི་དཀྱིལ་ 
འཁོར་ནི། ཞི་ཁྲོ་ཚོམ་བུའི་དཀྱིལ་འཁོར་རྣམས་སོ། །དེ་ལ་བསྒྲུབ་གཞི་རང་བཞིན་གཞི་ཡི་ 
དཀྱིལ་འཁོར་ཉིད། གཟུགས་བརྙན་གྱིས་མཚོན་ཏེ། ཏིང་ངེ་འཛིན་གྱིས་གསལ་བཏབ་སྟེ། 
རང་བཞིན་འབྲས་བུའི་དཀྱིལ་འཁོར་དང་དབྱེར་མེད་དུ་བྱས་པ་ནི་གསང་བའི་དཀྱིལ་འཁོར་ 
ཏེ༑ དེར་འཇུག་ཅིང་དབང་བསྐུར་བ་ལ་སོགས་པའི་ཐབས་བདེ་ཞིང་མྱུར་བའི་འབྲས་བུ་ 
མཆོག་ཐུན་མོང་གི་དངོས་གྲུབ་ལ་སྦྱོར་བར་གདོན་མི་ཟ་བ་ཉིད་དེ། རྔམ་གློག་ལས། གསང་ 
བ་མཆོག་གི་དཀྱིལ་འཁོར་དུ། །འཇུག་དང་དངོས་གྲུབ་གསོལ་བ་དང༌། །དབང་བསྐུར་
8

༄༅། །ཟབ་གཏེར་ཆོས་ཀྱི་མཛོད་ཁང་།
བ་ཡི་ལས་རྣམས་བྱ། །དེས་ནི་ཚེ་འདི་ཉིད་ལ་ཡང་། །སངས་རྒྱས་ཉིད་ཀྱང་ཐོབ་འགྱུར་ན། ། 
དངོས་གྲུབ་གཞན་ལྟ་སྨོས་ཅི་དགོས། །ཞེས་དང༌། རྣམ་སྣང་མངོན་བྱང་ལས། བསྐལ་པ་ 
བྱེ་བ་དུ་མ་རུ། །སྔོན་དུ་སྡིག་པ་བྱས་པ་གང༌། །དཀྱིལ་འཁོར་འདི་འདྲ་མཐོང་བ་ཡིས། །དེ་ 
དག་ཟད་པར་འགྱུར་ཡིན་ན། །གྲགས་པ་མཐའ་ཡས་སྔགས་སྤྱོད་པའི། །ཚུལ་ལ་གནས་ 
ན་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་ན་མེད་པར་འགྱུར། ། 
ཞེས་སོ། །དེ་ལྟ་བུའི་དཀྱིལ་འཁོར་མེད་པའི་སྐྱོན་ནི། དབང་བསྐུར་རྒྱལ་པོ་ལས། ཕྱི་ཡི་ 
དཀྱིལ་འཁོར་མེད་པའི་སྐྱོན། །གསང་སྔགས་ཐེག་པའི་དོན་ལ་སྒྲིབ། །ནང་གི་དཀྱིལ་འཁོར་ 
མེད་པའི་སྐྱོན། །རྐྱེན་གྱིས་ལོག་པར་སྣང་བ་ཡིན། །གསང་བའི་དཀྱིལ་འཁོར་མེད་པའི་ 
སྐྱོན། །རང་དོན་མི་ཤེས་སྒྲིབ་པ་དག །སྟོང་གཟུགས་དཀྱིལ་འཁོར་མེད་པའི་སྐྱོན། །ལམ་ 
ལ་ཕྱོགས་འཛིན་འཕྲང་ལ་སྡུག །ཅེས་སོ། ། 
དེ་ལྟར་གཟུགས་བརྙན་གྱི་དཀྱིལ་འཁོར་དམིགས་པའི་རྟེན་དུ་བགྱིས་ནས་ཏིང་ངེ་འཛིན་ 
གྱིས་གསལ་གདབ་པ་ནི། རྔམ་གློག་ལས། མཁའ་འམ་ཡིད་ཀྱི་ནམ་མཁའ་ལ། །འབྱུང་
ཆེན་བརྩེགས་པ་ལྷུན་གྱིས་གྲུབ། །དེ་སྟེང་རིན་ཆེན་སྣ་བཞི་ལས། །ལྷུན་གྱིས་གྲུབ་པ་ཚད་ 
དཔག་མེད། །དེ་ལས་བརྟེན་པའི་ས་གཞི་ནི། །རིན་ཆེན་སྣ་ཚོགས་གཅལ་དུ་བཀྲམས། ། 
མནན་ནེམ་བཏེག་འཕར་མཛེས་པའི་གཞི། །དེ་ལ་ཕོ་བྲང་གཞལ་ཡས་ཁང༌། །གྲུ་བཞི་ལྷམ་ 
པ་མཛེས་པར་སྣང༌། །རིན་ཆེན་སྣ་བཞིའི་རྒྱུ་ལས་གྲུབ། །གློ་འབུར་བཞི་ཡང་མཁར་ཐབས་ 
ཚུལ། །རིན་ཆེན་བཞི་ལས་གྲུབ་པའོ། །བུམ་པའི་རྩེ་མོ་ཆོས་ཀྱི་ཏོག །རྨ་བྱའི་མདོངས་ལྟར་ 
བཀྲ་བའོ། །སྒོ་བཞི་སྒོ་རྒྱུད་རྣམས་ཀྱིས་བརྒྱན། །རྟ་བབ་བརྒྱད་དང་ཡང་དག་ལྡན། །དབུས་ 
ན་འཁོར་ལོ་རྩིབས་བཞི་པ། །ལྟེ་བར་བཅས་ཤིང་རྩིབས་རྟེན་ལྡན། །གྲུ་ཆད་བར་ཁྱམས་ 
མཛེས་པར་འབར། །རིན་ཆེན་འོད་ཟེར་འབར་བ་འཁྱིལ། །སེམས་ཅན་པདྨ་ཉི་ཟླ་དང༌། །
9

༄༅། །རིག་འཛིན་སྔགས་ཀྱི་སྡེ་སྣོད།
རིན་ཆེན་འབར་བའི་གདན་མཆོག་ལྡན། །རིན་ཆེན་ཁྲི་རྐང་རྣམ་རྟེན་མཛེས། །ཕོ་བྲང་དེ་ཡི་ 
རྒྱན་མཆོག་ཀྱང༌། །ཉི་ཟླ་ནོར་བུ་རིན་ཆེན་འབར། །བླ་རེ་རྒྱལ་མཚན་ན་བཟའ་གདུགས། ། 
དར་དང་དོ་ཤལ་མུ་ཏིག་ཕྲེང༌། །དྲིལ་བུ་དང་ནི་རྔ་ཡབ་བརྩེགས། །རོལ་མོའི་ཆ་བྱད་སྣ་ 
ཚོགས་བརྒྱན། །འཇིག་རྟེན་ལྷ་ཚོགས་མཛེས་པ་དང༌། །དེ་ལ་སོགས་ཏེ་རྒྱན་རྣམས་ཀྱང༌། ། 
བསམ་གྱིས་མི་ཁྱབ་མཐའ་ཡས་མཆོག །གཞལ་ཡས་དེ་ཡི་སྒོ་བཞི་ན། །གླང་ཆེན་རྣམས་ 
ཀྱིས་མཛེས་པར་བྱས། །རྟ་བབས་རྣམས་ཀྱི་ཙོང་ཙོང་ལ། །གསེར་གྱི་དྲིལ་བུ་འབར་བ་ 
དག །དཀོན་མཆོག་གསུམ་གྱི་མཚན་ཡང་སྒྲོགས། །སྒོ་དྲུང་དེ་དག་རེ་རེ་ན། །ཏ་ལའི་སྐྱེ་ 
ཤིང་ཙོང་ཙོང་འབྲེལ། །དྲི་དང་གཟུགས་དང་འོད་དུ་ལྡན། །ཏ་ལའི་སྐྱེ་ཤིང་དེ་དག་ལ། །ཁུ་ 
བྱུག་ལ་སོགས་བཀྲ་ཤིས་པའི། །བྱ་རྣམས་སྙན་པའི་སྐད་ཀྱང་སྒྲོགས། །སྒོ་དྲུང་དེ་དག་རེ་ 
རེ་ན། །ཁྲུས་ཀྱི་རྫི་ང་བུ་དབྱིབས་ལེགས་པ། །བྲོ་མཆོག་ཡན་ལག་ལྔ་ལྔའི་ཆུའི། །གྲངས་ 
མེད་དེ་དག་རེ་རེ་ན། །ལྷ་དང་ལྷ་མོ་བསམ་མི་ཁྱབ། །ཕྱི་རོལ་ཁོ་ར་ཁོར་ཡུག་ལ། །རྩེ་ས་ 
འཆག་ས་བརྗོད་མི་ལང༌། །དེ་ལ་སོགས་ཏེ་བསམ་ཡས་མཆོག །མ་བཙལ་ཡེ་ ཡེ་ནས་ལྷུན་ 
གྱིས་གྲུབ། །ཅེས་སོ། །དེ་ལྟ་བུའི་དཀྱིལ་འཁོར་དེ་གཞི་སེམས་ཅན་ལ་ཡེ་ནས་དེ་ལྟར་གནས་
པ་མངོན་དུ་བྱེད་པའི་ལམ་རྣམ་བྱང་སོ་བདུན་དུ་ཤར་བའི་དག་པ་དང་སྦྱོར་ན། སྒོ་བཞི་ཚད་ 
མེད་བཞི། རྟ་བབས་བཞི་ནི་དྲན་པ་ཉེར་གཞག་བཞི། རྩིག་པ་ལྔ་ནི་ཡེ་ཤེས་ལྔ། ཀ་བ་ 
བརྒྱད་ནི་འཕགས་པའི་ལམ་ཡན་ལག་བརྒྱད། དྲིལ་བུ་དང་ཟ་ར་ཚགས་དང༌། ཉི་ཟླའི་ཕྲེང་ 
བ་དང༌། རྔ་ཡབ་དང༌། ནོར་བུ་ལྔ་ནི་དབང་པོ་དང་སྟོབས་ལྔ། གདུགས་ནི་ཆོས་ཀྱི་དབྱིངས། 
འཁོར་ལོ་བཞི་ནི་བདེན་པ་བཞི། ཕ་གུ་ནི་སེམས་ཉིད་མི་འགྱུར་བ། དྲྭ་ཕྱེད་ནི་བྱང་ཆུབ་ 
བདུན། མདའ་ཡབ་ནི་ཐུགས་རྗེ་ཆེན་པོ། པུ་ཤུ་ནི་བསམ་གྱིས་མི་ཁྱབ་པའི་ཆོས་ཉིད། བུམ་ 
པ་ཟླུམ་པོ་ཆོས་ཀྱི་དབྱིངས་ཀྱི་ཡེ་ཤེས། གློ་འབུར་བཞི་ནི་ཡེ་ཤེས་ལྷག་མ་བཞི། གདན་
10

༄༅། །ཟབ་གཏེར་ཆོས་ཀྱི་མཛོད་ཁང༌།
ལྔ་ནི་དུག་ལྔ་ངོ་བོ་ཉིད་ཀྱིས་དག་པ། རྡོ་རྗེ་དང་ནོར་བུའི་ཏོག་ནི་ཡེ་ནས་འོད་གསལ་བའི་ 
སེམས་ཉིད། དུར་ཁྲོད་བརྒྱད་ནི་རྣམ་པར་ཤེས་པ་ཚོགས་བརྒྱད། སློབ་དཔོན་བརྒྱད་ནི་རང་ 
བྱུང་གི་ཡེ་ཤེས་བརྒྱད། མེ་བརྒྱད་ནི་ཡོངས་སུ་གདུང་བའི་ཀུན་ཏུ་རྟོག་པ་བརྒྱད། ཤིང་བརྒྱད་ 
ནི་ཉོན་མོངས་པའི་རང་བཞིན་བརྒྱད། ཆུ་བརྒྱད་ནི་དག་བྱེད་ཀྱི་ལམ་བརྒྱད། ལྷ་བརྒྱད་ནི་ 
དངོས་གྲུབ་ཀྱི་སྒོ་བརྒྱད། ཀླུ་བརྒྱད་ནི་ཡོན་ཏན་གྱི་ཚོགས་བརྒྱད། ཞིང་སྐྱོང་བརྒྱད་ནི་བསོད་ 
ནམས་དང་ཡེ་ཤེས་ཀྱི་འདུ་བ་བརྒྱད་དེ། མ་དག་པའི་དུས་ཉིད་ནས་ཡོན་ཏན་ཆ་རེ་དང་ 
སྐྱོན་ཆ་རེ་རེ་གཉིས་གཉིས་སུ་བརྩི་བའོ། །དཔེར་ན་ཡེ་ཤེས་ལྔའི་ཆ་ཉོན་མོངས་པ་ལྔར་བརྩི་
བ་ལྟ་བུའོ། །
ཡང་གསང་འགྲེལ་ཕྱོགས་བཅུ་མུན་སེལ་དུ་ཀུན་མཁྱེན་རིན་པོ་ཆེས་འདི་ལྟར་བཤད་དེ།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང༌། ཟད་པར་བཅུ་དང༌། ཟིལ་གནོན་བརྒྱད་
ཡོངས་སུ་རྫོགས་པའི་བརྡར་གཞལ་ཡས་ཁང་གྲུ་བཞི་བ། རྣམ་ཐར་གསུམ་མཚོན་བྱེད་
ཕྱོགས་བཞིར་རིམ་པ་གསུམ་གསུམ་དང་ལྡན་པའི་སྒོ་བཞི། མེ་ལོང་ལྟ་བུའི་ཡེ་ཤེས་སོགས་
མཚོན་བྱེད་རིན་པོ་ཆེ་སྣ་བཞིའི་གློ་འབུར། ཡེ་ཤེས་ལྔ་ལ་ལྔ་ལྔར་མཚོན་བྱེད་རྩིག་པ་ལྔ། རྩེ་ 
མོ་བུམ་པ་ཟླུམ་པོ་ཆོས་ཀྱི་དབྱིངས། ངོ་བོ་ཡེ་ཤེས་ལྔ་ལ་རྣམ་པ་རིན་པོ་ཆེ་སྣ་ཚོགས་ཀྱི་གཟུགས་
དང་ཁ་དོག་ཏུ་སྣང་བའི་ཕ་གུ་སེར་པོ་དང་མདའ་ཡབ་དཀར་པོ་ཕྱིར་འཕྱར་བའི་གདུང་སྣེ་ 
ལས། རིན་པོ་ཆེའི་དྲ་བའི་ཕྲེང་བ་དང༌། སར་སར་ན། ཉི་ཟླའི་ཚར་དང༌། དར་གྱི་ལྡ་ལྡི་ 
དང་། རྔ་ཡབ་ནོར་བུའི་ཡུ་བ་ཅན་ལ་སོགས་པའི་ཆུན་འཕྱངས་རྩེ་མོར་རིན་པོ་ཆེའི་དྲྭ་མིག་
གསེང་མའི་ཤར་བུའི་རྒྱན་གྱི་པུ་ཤུས་མཛེས་པ་དང་། མི་སྒྲིབ་པར་གསལ་བའི་རྒྱན་ཅན་ 
རབ་ཏུ་འཚེར་ཞིང་ཡིད་དུ་འོང་བ་སྟེ། ཕ་གུ་ནི་ཡེ་ཤེས་འགྱུར་བ་མེད་པ། དྲྭ་ཕྱེད་ནི་སྐུ་གསུམ་ 
འདུ་འབྲལ་མེད་པ། མདའ་ཡབ་ནི་ཐུགས་རྗེས་འགྲོ་བ་ཀུན་སྐྱོབ། པུ་ཤུ་ནི་ཀུན་གྱི་བླ་
11

༄༅། །རིག་འཛིན་སྔགས་ཀྱི་སྡེ་སྣོད།
མར་གྱུར་པ། འདོད་ཡོན་གྱི་ལྷ་མོ་ནི་ལོངས་སྤྱོད་མ་སྤངས་རྒྱན་དུ་རོལ་བ། གཞལ་ཡས་ 
ཁང་གི་རྒྱུ་བཀོད་ཐམས་ཅད་དངས་ཤིང་སྒྲིབ་པ་མེད་པ་ནི་སེམས་ཉིད་རང་བཞིན་གྱིས་འོད་ 
གསལ་བ། ཆོས་ཐམས་ཅད་སྟོང་པ་ཉིད་མཚན་མ་མེད་པ། སྨོན་པ་མེད་པ། འདུས་མ་བྱས་ 
པའི་གདུགས། ཡང་ཚད་མེད་པ་བཞིའི་སྒོ་བཞི། རྣམ་ཐར་གསུམ་གྱི་བརྡར་སྒོ་ཁྱུད་རེ་རེ་ 
ཞིང་སུམ་བསྒྲིགས། རྣམ་ཐར་བརྒྱད་ཀྱི་ཀ་བ་བརྒྱད། འཕགས་ལམ་ཡན་ལག་བརྒྱད་ཀྱི་ 
རྟ་བབས། སྲིད་པའི་གདུང་བ་སྐྱོབ་པའི་གདུགས། ཐབས་ཤེས་ཟུང་འཇུག་གི་རི་དྭགས་ཕོ་ 
མོ༑ ཐེག་པ་ཆེན་པོའི་ཆོས་ཀྱི་འཁོར་ལོ་རྣམས་སོ། །གཞལ་ཡས་ཁང་དེ་ཡི་ཁོངས་སུ་ཁྲོ་ 
བོའི་དཀྱིལ་འཁོར་ཡང་ཟུར་ཙམ་སྨྲོས་ན། ཧེ་རུ་ཀ་གལ་པོའི་རྒྱུད་ལས། ཆགས་པ་རཀྟའི་ 
རྒྱ་མཚོ་རྦ་ཀླུང་འཁྱིལ། །ཞིང་ཆེན་གཏམས་པའི་ས་གཞི་མཐའ་དབུས་གདལ། །ཀེང་རུས་ 
ཆེན་པོའི་རྩིག་པའི་རི་རབ་འབར། །ཡེ་ཤེས་འབར་བའི་མེ་འོད་ཀུན་ཏུ་འཕྲོ། །ཞེས་སོ། ། 
གཉིས་པ་རྒྱན་ཆོས་ཀྱི་རྣམ་གྲངས་རྒྱས་པར་བསྟན་པ་ལ། ཕྱི་ནང་གཉིས་ལས། དང་པོ་ནི། 
ཐེག་པའི་རྩེ་མོ་ཡབ་ཡུམ་གྱི་བརྡར་གདུགས། ཡེ་ཤེས་ལྔ་ལྡན་གྱི་བརྡར་ཚོན་སྐུད་ཀྱི་དྲྭ་མིག་ 
ཅན། གཞི་བདེ་གཤེགས་སྙིང་པོས་ཀུན་ཁྱབ་ཀྱི་བརྡར། བླ་བྲེ་གུར་ཆེན། བསྟན་པ་མི་ནུབ་ 
པའི་རྒྱལ་མཚན་བཞི། འགྲོ་དྲུག་འདྲེན་པའི་འཕན་འཕུར། ཤེས་རབ་གསུམ་ལྡན་དར་ 
ཁ་གསུམ་རིམ། དུག་གསུམ་འཇོམས་པའི་སྟག་གཟིགས་དགབ་བསྐོར། མཛེས་སྡུག་བཀྲམ་ 
པའི་མེ་ཏོག་ཕྲེང་བ། སྐྱེ་ཤི་རྩད་ནས་གཅོད་ཕྱིར་རལ་གྲི་བཞི། ཤེས་རབ་ཚུལ་མིན་འབིག་ 
པའི་མདའ་བཞི། ཚོགས་དྲུག་རང་གྲོལ་མེ་ལོང་བཞི། རིགས་ལྔ་ཡེ་ཤེས་ལྔ་མཚོན་དར་སྣ་ 
ལྔ༑ བདུད་བཞི་ཚར་གཅོད་པའི་ཡེ་ཤེས་ཀྱི་ཕུར་པ་བཞི་རྣམས་སོ། །གཉིས་པ་ནང་གི་རྒྱན་ 
བཀོད་ནི། སྒྱུ་འཕྲུལ་གསང་བ་སྙིང་པོ་ལས། དཀྱིལ་འཁོར་བཞི་བཅུ་གཉིས་ཀྱིས་བརྒྱན། ། 
ཞེས་པ་དང༌། སྤྲུལ་པའི་འཕྲོ་འདུ་བཞི་བཅུ་རྩ་གཉིས་ཀྱིས་བརྒྱན། ཞེས་པ་དང༌། སྤྲུལ་
12

༄༅། །ཟབ་གཏེར་ཆོས་ཀྱི་མཛོད་ཁང་།
པའི་འཕྲོ་འདུ་བཞི་བཅུ་རྩ་གཉིས་ཀྱིས་གཞལ་ཡས་ཁང་མཛེས་པར་བརྒྱན་པ་སྟེ། སོགས་ 
གསུངས་པའི་དཀྱིལ་འཁོར་ནང་གི་རྒྱན་གྱི་གཙོ་བོ་ནི་ཞི་ཁྲོ་གང་རུང་གི་ལྷ་ཚོགས་རྣམས་སོ། །
ནང་གི་རྒྱན་བརྟེན་པ་སྒྲུབ་གཞིའི་ལྷ་དེ་གང་ཞེ་ན། གཞི་ལམ་འབྲས་གསུམ་དབྱེར་མི་ཕྱེད་ 
པའི་ཆོས་ཉིད་བྱང་ཆུབ་ཀྱི་སེམས་ཏེ། བྱང་ཆུབ་སེམས་འགྲེལ་ལྔ་ལས། མཛད་པ་ཆོ་འཕྲུལ་ 
ལྷ་ཡི་ལུང་ལས། ལྷ་ཞེས་བྱ་བ་བྱང་ཆུབ་སེམས། །དེ་ནི་རྒྱུད་དུ་རབ་ཏུ་བརྗོད། །ཅེས་དང་། 
ཕུང་པོ་ཁམས་དང་སྐྱེ་མཆེད་གཞན། །ཡེ་ནས་མ་བཅོས་ལྷའི་བདག་ཉིད། །ཅེས་དང༌། དེ་ 
ཉིད་ལས། འདི་ལྟར་སེམས་ཉིད་སྣ་ཚོགས་སུ། །སྣང་ཞིང་སྲིད་པའི་དངོས་པོ་ཀུན། །རང་ 
བཞིན་རྣམ་དག་ལྷ་ཡི་དབྱིངས། །ལྷ་ཡི་རོལ་བ་ལྷ་ཡི་སྐུ། །དེ་བཞིན་དངོས་གཞན་མ་ལུས་ 
པ༑ ༑ཡེ་ནས་ལྷ་ཡི་རང་བཞིན་པས། །ལྷ་ཡི་གཞི་ཞེས་བརྗོད་པ་ཡིན། །ཞེས་པ་ལྟར། གདུལ་ 
བྱ་ཆགས་པ་ཅན་ལ་ཞི་བ་དང་། གདུག་ཅིང་གཏུམ་པའི་གཉེན་པོར་ཁྲོ་བོའི་རྣམ་པར་ཤར་ 
བ་སྟེ། ལྷ་ལུང་ལས། གཞི་དང་འདྲ་བའི་ལམ་བསྒོམས་པའི། །དེ་ཡི་འབྲས་བུ་རབ་ཏུ་ 
བརྙེས། །ཐུགས་རྗེ་མཛད་པ་སྐུ་གཞན་ཀུན། །འགྲོ་བའི་དོན་ལ་རབ་ཏུ་བརྩོན། །ཞི་བ་ལ་ 
ནི་ཞི་བ་དང༌། །ཁྲོ་བ་ཅན་ལ་ཁྲོ་བོའི་སྐུ། །
ཞེས་སོགས་གསུངས་པའི་ཞི་བའི་ལྷ་ཐམས་ཅད་ཚུལ་དགུ་དང་ལྡན་པ་ཡིན་ཏེ། སྐྱེ་བ་ 
གནས་སུ་དག་པས་མཉེན་པ། ན་བ་གནས་སུ་དག་པས་ལྕུག་པ། འཆི་བ་གནས་སུ་དག་ 
པས་འཁྲིལ་བ། བག་ཆགས་གནས་སུ་དག་པས་དྲང་ལྡེམ། རྒ་བ་གནས་སུ་དག་པས་གཞོན་ 
ཚུལ། མཚན་དཔེ་རྫོགས་པས་གསལ་བ། ཟད་པར་རྫོགས་པས་འཚེར་བ། ཡིད་དུ་འོང་ 
བས་ལྷུན་སྡུག ཟིལ་གྱིས་གནོན་པས་གཟི་བརྗིད་དང་ལྡན་པའོ། །གཉིས་པ་ཁྲོ་བོ་ནི། གོ་ 
དོན་ལས། དྲག་པོ་ཁྲོ་བོ་བསྒྲུབ་ལུགས་ལ། །སྔར་བཞིན་རིམ་པ་ལྔར་བཅིངས་ལ། །རྟེན་ 
ལུགས་བསྒྲུབ་ལུགས་ལྔར་བཅིངས་ཏེ། །བསྐྱེད་རྫོགས་ཆེ་འབྲིང་ཆུང་ངུ་དང་། །སྔགས་
13

༄༅། །རིག་འཛིན་སྔགས་ཀྱི་སྡེ་སྣོད།
བསྒྲུབ་དང་ནི་སྒོམ་བསྒྲུབ་ཀྱི། །ཁྱད་པར་ལྔ་ཡིས་བཅིངས་པ་ལ། །ཞེས་པའི་དབང་པོ་རབ་ 
འབྲིང་ཐ་མའི་བསྒྲུབ་ཚུལ་གང་ལྟར་ཡང་ཁྲོ་བོའི་ལྷ་ཚོགས་བསྐྱེད་པའི་ཕྲིན་ལས་ཀྱི་བསྒོམ་
རིམ་ནི། ལྷའི་ལུང་ལས། ཤིན་ཏུ་གདུག་པའི་ཞེ་སྡང་ཅན། །འཇུག་པའི་སྒོ་ནི་ཁྲོ་བོ་སྟེ། ། 
མཚམས་བཅད་བགེགས་བསྐྲད་གདུག་པ་འདུལ། །སྔོན་དུ་འགྲོ་བའི་བྱ་བ་བདུན། །རྫོགས་ 
ནས་ཏིང་འཛིན་གསུམ་ཞིང་བསྒོམ། །འབྱུང་བ་ལྔ་དང་རི་རབ་བསྐྱེད། །རིན་ཆེན་དུར་ཁྲོད་ 
རི་རབ་འབར་བ་ཡི། །གཞལ་ཡས་མཛེས་ཤིང་འཇིགས་པར་བསྒོམ། །དེ་དུས་གདན་སྟེང་ 
རྒྱུ་མཆོག་ལས། །བསྐྱེད་པའི་གཙོ་བོ་སྲས་དང་བཅས། །སོ་སོའི་འཁོར་དང་རབ་ལྡན་པའི། ། 
སྒེག་དང་དཔའ་བ་འཇིགས་པ་དང༌། །བཞད་དང་གཤེ་རྔམ་ཁྲོ་བ་དང༌། །སྙིང་རྗེ་ཞི་བའི་ 
ཚུལ་འཆང་བ། །དེ་འདྲའི་འཇིགས་བྱེད་ཆེན་པོའི་སྐུ། །བསྐྱེད་དང་སྤྱན་འདྲེན་གཉིས་སུ་ 
མེད། །བསྟིམ་བཞུགས་ཕྱག་འཚལ་མཆོད་པས་མཆོད། །བསྟོད་དང་སྔགས་བཟླས་རྫོགས་ 
པའི་རིམ། །དུས་དྲུག་དུས་བཞི་དུས་མེད་དུ། །རབ་ཏུ་འབད་པས་གང་རྙེད་ཅིང༌། །བསྒྲུབ་ 
པ་གཞན་བཞིན་ལམ་གྱི་ཉམས། །རྣལ་འབྱོར་རྟོགས་པས་བསྒོམ་པ་ནི། །ཁྲོ་བོ་ཆེན་པོའི་ 
སྲོག་མཆོག་གི །ལམ་དང་ལམ་གྱི་རྒྱུད་དུ་གསུངས། །ཞེས་སོ། ། 
ལྷ་ཚོགས་དེ་རྣམས་ཀྱི་གདན་གོས་རྒྱན་གསུམ་བཤད་པ་ལ་ཞི་ཁྲོ་གཉིས་ལས། དང་པོ་ 
ལའང་བཞུགས་པའི་གདུན་དང་། བགོ་བའི་གོས་དང་། བཏགས་པའི་རྒྱན་གསུམ་ལས། 
དང་པོ་ནི། དབང་བསྐུར་རྒྱལ་པོའི་རྒྱུད་ལས། ཐུགས་ནི་མི་འཇིགས་བཞི་ཡིས་བདུད་བཞི་ 
བཅོམ། །དེ་གྲུབ་རྟགས་སུ་སེང་གེའི་ཁྲི་ལ་བཞུགས། །སྐུ་ནི་སྟོབས་བཅུས་མི་དགེ་བཅུ་ 
རྣམས་འདུལ། །དེ་གྲུབ་རྟགས་སུ་གླང་ཆེན་ཁྲི་ལ་བཞུགས། །ཡོན་ཏན་རྫུ་འཕྲུལ་རྐང་བཞིས་ 
ཆགས་མེད་སྒྲོལ། །དེ་གྲུབ་རྟགས་སུ་རྟ་མཆོག་ཁྲི་ལ་བཞུགས། །གསུང་ནི་དབང་བཅུ་མཐར་ 
ཕྱིན་རྒྱལ་པོའི་གསུང༌། །དེ་གྲུབ་རྟགས་སུ་རྨ་བྱའི་ཁྲི་ལ་བཞུགས། །ལས་ནི་ཕྲིན་ལས་བཞི་
14

༄༅། །ཟབ་གཏེར་ཆོས་ཀྱི་མཛོད་ཁང༌།
ཡིས་ཐོགས་མེད་སྒྲོལ། །དེ་གྲུབ་རྟགས་སུ་ཤང་ཤང་ཁྲི་ལ་བཞུགས། །ཞེས་པའང་རང་བྱུང་ 
ཡེ་ཤེས་རྟོགས་པའི་ཡོན་ཏན་གྱི་རྟགས་རྣམས་སོ། །ཆེ་བའི་ཡོན་ཏན་དེ་རྣམས་ཀྱི་ཉེས་ཚོགས་ 
བཅོམ་པའི་གདན་ནི། ཐབས་ཤེས་དབྱེར་མེད་ཉི་ཟླའི་གདན། མཐའ་ཡི་སྐྱོན་གྱིས་མ་གོས་ 
པ་པདྨའི་གདན། དཀོར་བདུན་ལྷུན་གྱིས་གྲུབ་པའི་རྟགས་སུ་རིན་པོ་ཆེའི་ཁྲི་རྐང་མཛོད་ 
མིག་བདུན་ལྡན་དུ་ཤར་བ་རྣམས་སོ། །གདན་དེ་དག་བརྩེགས་ལུགས་ནི། སྐྱེས་བུ་ལྔ་ལ་ 
ལྔ་བརྩེགས་དང༌། །སེམས་དཔའ་ལ་ནི་སུམ་བརྩེག་གོ །ཉི་རྐྱང་ཁྲོ་ལ་པད་རྐྱང་ཐུབ། ། 
ཀུན་བཟང་ཡབ་ཡུམ་བཞི་བརྩེག་གོ །ཞེས་སོ། །གཉིས་པ་ཁྲོ་བོའི་གདན་ལ། ཉི་ཟླ་པདྨ་ 
གསུམ་ཞི་ཁྲོ་ཐུན་མོང་ལ་གོང་དུ་བཤད་པ་ལྟར་དང༌། ཁྲོ་བོའི་སྒོས་ཀྱི་གདན་གྱི་ཁྱད་པར་
ནི༑ སྔ་འགྱུར་བའི་ལུགས་ཀྱི་ཁྲག་འཐུང་ཁྲོ་བོ་ཐམས་ཅད་ཀྱི་སྤྱི་དཔལ་དཔལ་ཆེན་པོ་ཆེ་ 
མཆོག་ཧེ་རུ་ཀ་ལྟ་བུ་ལ་མཚོན་ན། འོག་གཞི་རྡོ་རྗེ་བྲག་གི་གདན། དེའི་ཁར་འགྲོ་བ་རིག་ 
དྲུག་གི་རང་གཟུགས་ཀྱིས་བཏེག་པའི་གདན། སྣ་ཚོགས་པདྨ་གེ་སར་དང་བཅས་པ། ཉོན་ 
མོངས་སྲེག་པའི་སྟོང་འབར་ཉི་མ། གདུང་སེལ་ཟླ་བའི་དཀྱིལ་འཁོར། དེའི་ཁར་དབང་པོ། 
ཚངས་པ། ཁྱབ་འཇུག དབང་ཕྱུག གདོང་དྲུག སྦྲང་གི་རི་ཏི། ཚོགས་ཀྱི་བདག་པོ་དང་ 
ལྷ་ཆེན་བརྒྱད། མཐའ་ཡས། འཇོག་པོ། དུང་སྐྱོང༌། སྟོབས་རྒྱུ། པདྨ་པད་ཆེན། ནོར་རྒྱས། 
རིགས་ལྡན་དང་ཀླུ་ཆེན་བརྒྱད་དེ། ལྷ་ཀླུ་རྣམས་སྤེལ་མར་ཁ་སྦུབས་དང་སྤྱི་ཆིངས་སུ་བསྣོལ་ 
བའི་གདན་གྱི་ཁར། མི་འཇིགས་པ་སེངྒེ། དཔའ་བ་སྟག གཏུམ་པ་གཟིག བརྗིད་པ་དོམ། 
སྟོབས་གླང་པོ། འཛིན་པ་མ་ཧེ། གདུག་པ་ཆུ་སྲིན། ཞེ་སྡང་སྦྲུལ་ཏེ་བྱོལ་སོང་གཙོ་བོ་བརྒྱད་ 
ཀྱི་གདན་གྱི་ཁར་གསེར་འཁོར་རྩིབས་བཅུ་གཉིས་པའི་ལྟེ་བ། ལྷ་ཆེན། མ་ཧཱ་དེ་བ་དང་། 
ཨུ་མ་དྭེ་བ་ཁ་སྦུབས་དང་སྤྱི་ཆིངས་སུ་བསྣོལ་བའི་གདན་རྣམས་ཏེ། གཞན་ཡང་དཔལ་ 
བརྒྱད་ལ་པདྨ་ཉི་ཟླ་གསུམ་བརྩེགས་ཀྱི་ཁར། རུ་ཊ་ཆུ་གླང༌། ཀླུ་དབང༌། ལྷ་ཆེན། མ་མོ།
15

༄༅། །རིག་འཛིན་སྔགས་ཀྱི་སྡེ་སྣོད།
དར་ཟབ། དྲེགས་པ། དགྲ་བགེགས་རྣམས་ཀྱི་ཕོ་མོ་ཁ་སྦུབས་དང་གན་རྐྱལ་བསྣོལ་བའི་ 
གདན་རེ་རེ། གཞན་ཡང་སྒྱུ་འཕྲུལ་ཞི་ཁྲོ་སོགས་ལ་དབུས་ཆེ་མཆོག་གི་གདན། འོག་གཞི་རྡོ་ 
རྗེ་བྲག་གི་ཁར་མཁའ་ལྡིང་ཁྱུང་གིས་བཏེག་པ་དང་། ཁྲག་འཐུང་རིགས་བཞི་ལ་པད་ཉི་ 
དང་བྱོལ་སོང་གཙོ་བོ་རེ་རེའི་གདན་བྱས་པའང་ཡོད། ཐུན་མོང་དུ་འཁོར་གྱི་ལྷ་ལ་རོ་གདན་ 
དང་ཉི་རྐྱང་དང་ཞིང་རྐྱང་གི་གདན་བྱས་པའང་ཡོད་དེ། སྒྱུ་འཕྲུལ་བླ་མ་ལས། ཁྱུ་མཆོག་ 
མ་ཧེ་གཟིག་དང་སྟག །གཏུམ་པ་དོམ་གྱིས་སྦར་བའི་ནི། །དབང་ཕྱུག་ལྷ་ཆེན་ལ་སོགས་ 
པ༑ ༑དྲེགས་པ་ཆེན་པོའི་གཏུམ་ཚོགས་མནན། །གདན་དུ་བྱས་ཏེ་སྐུ་བཞུགས་པ། །ཞེས་ 
སོ༑ ༑གཉིས་པ་བགོ་བའི་གོས་ལའང་ཞི་ཁྲོ་གཉིས། དང་པོ་ནི། དུག་ལྔ་མ་སྤངས་གནས་ 
སུ་དག་པའི་བརྡར། དར་དཀར་པོ་གསེར་གྱི་ངང་རིས་ཅན་གྱི་སྟོད་གཡོགས་དང༌། ཚིག་གུའི་ 
སྨད་དཀྲིས་དང༌། ཅོད་པན། ཟི་ལྡིར། གར་གྱི་ཕུ་དུང་ཅན་ཏེ་དར་གྱི་ཆས་གོས་ལྔའོ། ། 
གཉིས་པ་ཁྲོ་བོ་ལའང༌། དུག་གསུམ་དབྱིངས་སུ་གཅོད་པའི་བརྡར། མི་ལྤགས་ཀྱི་སྟོད་ 
གཡོགས། གླང་ལྤགས་ཀྱི་སྐེད་དཀྲིས། སྟག་ལྤགས་ཀྱི་སྨད་གཡོགས་ཏེ་བགོ་བའི་གོས་ 
གསུམ་མོ། །
གསུམ་པ་བཏགས་པའི་རྒྱན་ལའང་ལོངས་སྤྲུལ་གཉིས་ལས། དང་པོ་ནི། འདོད་ཡོན་ 
མ་སྤངས་རྒྱན་དུ་རོལ་པའི་བརྡར། རིན་པོ་ཆེའི་དབུ་རྒྱན། སྙན་ཆ། མགུལ་རྒྱན། སེ་མོ་དོ། 
ཕྱག་གདུབ། ཞབས་གདུབ། སྐུ་རགས། དོ་ཤལ་ཏེ་རིན་པོ་ཆེའི་རྒྱན་བརྒྱད་དོ། །ཡང་རྣལ་ 
འབྱོར་ཡོ་གའི་ལྷ་ཡི་རྒྱན་ལ་དར་དང་རིན་པོ་ཆེ་གཉིས་ལས། དང་པོ་དར་གྱི་སྟོད་གཡོགས་ 
སྨད་གཡོགས་གཉིས་དང༌། རིན་པོ་ཆེའི་རྒྱན་ལ། དབུ་རྒྱན་ལ་གསུམ། དེ་བཞིན་གཤེགས་ 
པ་ལ་རིན་པོ་ཆེའི་དཔྲོག་ཞུ། སེམས་དཔའ་སེམས་མ་ལ་རིགས་ལྔའི་དབུ་རྒྱན། ཁྲོ་བོར་ 
རྩེ་བྲན་དང་གསུམ་མོ། །ཐུབ་པའི་རྒྱན་དྲུག་ནི། ཕ་རོལ་ཏུ་ཕྱིན་པ་དྲུག་མཐར་ཕྱིན་པའི་
16

༄༅། །ཟབ་གཏེར་ཆོས་ཀྱི་མཛོད་ཁང༌།
བརྡར། ནམ་མཁའ་ཁྱུང་གི་རྒྱན། བུ་ཆུང་ལྷ་ཡི་རྒྱན། རི་དྭགས་སྙིང་རྗེའི་རྒྱན། ཆུ་སྲིན་པ་ 
ཏྲའི་རྒྱན། སེང་གེ་བརྗིད་ཀྱི་རྒྱན། གླང་ཆེན་སྟོབས་ཀྱི་རྒྱན་དང་དྲུག་གོ །ཡང་རྒྱན་བདུན་ 
ནི༑ དེ་ཡི་ཁར་ཤང་ཤང་བསྣན་པས་བདུན་ནོ། །རྣམ་གྲངས་ལའང༌། གླང་ཆེན་སྟོབས། 
སེང་གེ་མི་འཇིགས། རི་དྭགས་སྙིང་རྗེ། ཤང་ཤང་དགེ་སྡིག ངང་པ་བྱམས་པ། ཆུ་སྲིན་ཐུགས་ 
རྗེ༑ ཀླུ་འབྲུག་ཡེ་ཤེས། བྱ་ཁྱུང་ལྟ་བ་སོགས་ཀྱང་བཤད་དོ། །གཞན་ཡང་རྣམ་གྲངས་ལ། 
སྟོབས་གླང་པོ། སྙིང་རྗེ་རི་དྭགས། ཆོས་མ་འདྲེས་པ་ཆུ་སྲིན། སྲུང་བ་མ་འདྲེས་པ་བྱ་ཁྱུང་ 
སོགས་ཀྱང་བཤད་དོ། །འདི་བཞི་ལ་ལེགས་སྦྱར་གྱི་མིང༌། རིམ་བཞིན། ཧ་སྟི་ཎ། ཤ༌ར༌ཎ། 
པ་ཏྲ་ཎ། ག་རུ་ཎ་ཞེས་ཎ་ཡིག་བཞི་འབྱུང་བའི་ཎ་བཞིའི་རྒྱན་ཀྱང་ཟེར་རོ། །གཉིས་པ་ཁྲོ་ 
བོ་ལའང༌། བཏགས་པའི་རྒྱན་གཉིས་སུ་གྲགས་པ་ནི། མ་རུང་གདུག་པ་ཅན་འདུལ་ཕྱིར་ 
སྦྲུལ་ཆུན་དང་། དེ་དག་འཁོར་བའི་གནས་ནས་འདྲེན་ཕྱིར་མགོ་ཕྲེང་ངོ༌། །བྱུག་པའི་རྫུས་ 
གསུམ་དུ་གྲགས་པ་ནི། རཀྟའི་ཐིག་ལེ། ཞག་གི་ཟོ་རིས། ཐལ་ཆེན་གྱི་ཚོམ་བུ་གསུམ་མོ། ། 
དེ་ཡང་དུག་གསུམ་འཇོམས་པའི་བརྡའ་རྟགས་སུ་གསུངས་ཤིང་དེ་དག་དུར་ཁྲོད་ཀྱི་ཆས་ 
བརྒྱད་དུ་འབོད་པའི་བརྡ་དོན་ཡང་སྔོན་རུ་ཏྲ་ཐར་པ་ནག་པོ་བཏུལ་བའི་ཆས་རྣམས་ཏེ།དཔེར་
ན་དམག་བརྒྱབ་མི་བསད་ནོར་འཕྲོག་པ་ལྟར། རུ་ཏྲ་བསྒྲལ་བའི་ཆས་རྣམས་ཡེ་ཤེས་སུ་ 
བྱིན་གྱིས་བརླབས་པ་ཡིན་ཅེས་གསུངས་སོ། ། 
རིག་པ་རང་བྱུང་གི་ཡེ་ཤེས་ལ་ཡོན་ཏན་ཕུན་སུམ་ཚོགས་པ་རང་ཆས་སུ་ཡོད་པའི་བརྡ་ 
དང་རྟགས་སུ། དཔལ་གྱི་ཆས་བརྒྱད་ནི། རྔམ་གློག་ལས། གཟི་བརྗིད་འབར་བ་ཆུ་སྲིན་ 
བརྗིད་པའི་ཆས། །ཐབས་དང་ཤེས་རབ་ཉི་ཟླ་ཟུང་འབྲེལ་ཆས། །གདུག་ཅན་སྲེག་པ་ཡེ་ 
ཤེས་མེ་ཡི་ཆས། །སྐྱེ་ཤི་རྩད་གཅོད་མཆེ་བ་ཟླ་ཚེས་ཆས། །ཁྱབ་མཛད་རེ་སྐོང་རྡོ་རྗེ་གཤོག་ 
པའི་ཆས། །མངའ་ཐང་ཡོངས་རྫོགས་རྡོ་རྗེ་སླག་པའི་ཆས། །སངས་རྒྱས་སར་འགྲོ་དབང་
17

༄༄༅། །རིག་འཛིན་སྔགས་ཀྱི་སྡེ་སྣོད།
གི་བསེ་ཁྲབ་ཆས། །གནོད་གདུག་ཟློག་བྱེད་རྒྱ་བྱེའུ་ལྕགས་ཀྱི་ཆས། །ཞེས་སོ། །ཡང་རྣམ་ 
གྲངས་ལ། རྡོ་རྗེ་ཁྱུང་གཤོག་ཐབས་དང་ཤེས་རབ་ཆས། །མཐིང་ནག་ཅོད་པན་དཔའ་ 
རྟགས་ཟིལ་གནོན་ཆས། །སྤྱི་གཙུག་རྡོ་རྗེ་ལྷག་པ་རིག་པའི་ཆས། །དབང་གི་བསེ་ཁྲབ་གཟི་ 
འབར་བགྲོད་པའི་ཆས། །གཉིས་མེད་སྦྱོར་བ་ཤེས་རབ་ཡུམ་གྱི་ཆས། །གནོད་གདུག་ཟློག་ 
བྱེད་རྒྱ་བྱེའུ་ལྕགས་ཀྱི་ཆས། །ཉོན་མོངས་སྲེག་བྱེད་རྡོ་རྗེ་མེ་རིའི་ཆས། །དབུ་སྐྲ་གྱེན་བརྫེས་ 
འཁོར་བ་རུ་ཟློག་ཆས། །དེ་རྣམས་དཔལ་གྱི་སྐུ་ལ་ཡེ་ནས་རྫོགས། །ཞེས་དང༌། ཡང་བཀའ་ 
བརྒྱད་སོགས་ལས་བཤད་པའི་ཆས་བཅུ་ནི། རྒྱ་བྱེའུ་ལྕགས་ཀྱི་ཆས། བསེ་ཁྲབ་དབང་གི་ 
ཆས། གཅན་གཟན་གཟིག་གི་ཆས། སྤྲུལ་པ་རྡོ་རྗེ་ཆས། གདུག་པ་སྦྲུལ་གྱི་ཆས། དཔའ་ 
བོ་སྟག་གི་ཆས། གཟི་མདངས་ཞིང་ལྤགས་ཆས། དམར་གསར་ཁྲག་གི་ཆས། རྩ་ལ་ཆེན་ 
སེང་གེའི་ཆས། གདུག་པ་དོམ་གྱི་ཆས་སོགས་ཀྱང་བཤད་དོ། །
ཀླུ་རིགས་ལྔ་འདུལ་བའི་བརྡར། སྦྲུལ་རིགས་ལྔའི་རྒྱན་ནི། རྒྱལ་རིགས་དཀར་པོ། བྲམ་ 
ཟེ་དམར་པོ། རྗེ་རིགས་སེར་པོ། དམངས་རིགས་ལྗང་ཁུ། གདོལ་བའི་རིགས་ནག་པོ་རྣམས་ 
སོ༑ ༑ཕ་རོལ་ཕྱིན་དྲུག་མཚོན་ཕྱིར་རུས་པའི་རྒྱན་དྲུག་ནི། འཁོར་ལོ། རྣ་ཆ། མགུལ་རྒྱན། 
མཆོད་ཕྱིར་ཐོག ཚོམ་བུ་དྲུག་གོ །ཡང་རུས་པའི་ཕྱག་རྒྱ་ལྔ་ནི། དབུ་རྒྱན། འཁོར་ལོ། རྣ་ 
ཆ༑ མགུལ་རྒྱན། ལག་གདུབ་དང་ལྔ་སྟེ་ལམ་ལྔའི་དག་པ་དང་སྦྱོར་རོ། །གསར་མ་པ་ 
རྣམས་ཧེ་རུ་ཀ་ཡི་ཆས་དྲུག་ཏུ་འདོད་པ་ནི། ལུས་རྒྱན་བཏུང་བའི་སྣོད་དང་བཟུང་བྱའི་རྫས། ། 
རོལ་མོའི་ཆོ་ག་སྟན་དང་བགོ་བའི་གོས། །ཞེས་པ་ལ་དབྱེ་བ་བཅུ་བཞིར་འགྱུར་ཡང་མ་སྤྲོས་ 
སོ༑ ༑གཞན་ཡང་རྔམ་གློག་ལས། ཁྲོ་ཚུལ་དྲུག་ཅུ་རེ་བརྒྱད་རྫོགས་པའི་ཉམས་སོགས་ 
བཤད་དོ། །དེ་དག་གི་དབང་སྒྲུབ་ཐུན་མོང་གི་གཞི། རྟེན་དང་བརྟེན་པར་བཅས་པའི་དཀྱིལ་ 
འཁོར་གྱི་རྒྱན་ཆས་བཤད་པའོ། །ཡང་དེའི་ཁོངས་སུ་ཐུན་མོང་གི་ཆས་འགའ་ཞིག་བཤད་
18

༄༅། །ཟབ་གཏེར་ཆོས་ཀྱི་མཛོད་ཁང་།
པ་ལ། རྒྱུད་ལས། ཆས་ཞུགས་རྒྱན་འབུལ་རྟགས་གདབ་དང་། །སོགས་གསུངས་པའི། དང་ 
པོ་ནི།རིམ་གཉིས་ལ་བརྟན་པ་ཐོབ་པའི་རྣལ་འབྱོར་པ་གང་ཞིག་རྡོ་རྗེ་སློབ་དཔོན་གྱི་ཆས་ 
སུ་གཞུག་པར་བྱ་བ་ནི། རིན་པོ་ཆེའི་དབུ་རྒྱན་ཐོར་གཙུག ཅོད་པན། སྙན་ཆ། མགུལ་ཆུན། 
དཔུང་རྒྱན། ཕྱག་གདུབ། ཞབས་གདུབ། དོ་ཤལ། རུས་པའི་རྒྱན་དྲུག་དང་། དར་ཟབ་ 
ཀྱི་སྟོད་གཡོགས་སྨད་གཡོགས། དྲི་བཟང་གི་བྱུག་པ། རིན་པོ་ཆེའི་ཕྲེང་བ་རྣམས་འདོད་ཡོན་ 
མ་སྤངས་རྒྱན་དུ་རོལ་ཕྱིར་གསོལ་ལོ། །གཉིས་པ་གླིང་ཆུས་ནི། སྟག་ཤམ་རུས་རྒྱན། སྙིང་ 
ཕྲེང༌། གྲི་རྣམས་ཏེ། རིགས་དྲུག་ཡེ་ཤེས་དྲུག་ཏུ་སྦྱོར་བའི་བརྡའོ། །དེ་ནས་རྡོ་རྗེ་ལས་སྣ་ 
བཅུ་གསུམ་སོགས་རིམ་པའི་ཆས་གཞུག་རྒྱས་གདབ་བོ། །
དེ་དག་གིས་དབང་སྒྲུབ་ཐུན་མོང་དུ་བཤད་པ་སོང་ནས། གསུམ་པ་སོ་སོའི་དགོས་ཆས་ 
བཤད་པ་ལའང་གཉིས་ལས། དང་པོ་ནི། དབང་བསྐུར་རྒྱལ་པོའི་རྒྱུད་ལས། བུམ་དབང་ 
ཆས་བཅུ་མ་འཛོམས་ན། །ཡེ་ཤེས་སེམས་དཔའ་ཕེབས་མི་འགྱུར། །ཞེས་གསུངས་པའི། 
ཆས་བཅུ་ནི། གྲུབ་པར་བྱེད་པ་ཚོགས་ཀྱི་ཆས། །ཡོན་ཏན་ལྡན་པ་ཡུམ་གྱི་ཆས། །ཕྱག་རྒྱ་ 
བསྒྱུར་བ་གར་གྱི་ཆས། །སྟངས་སྟབས་འགྱིང་བག་གིང་གི་ཆས། །བྱེ་བྲག་འབྱེད་པ་རོལ་ 
མོའི་ཆས། །ཞེས་གསུངས་པས། དེ་དག་རགས་རིམ་ཙམ་གོང་དུ་སོང་ཞིང༌། སྐབས་དོན་ 
ལའང་ཕྱི་ནང་གསང་གསུམ་ཡོངས་རྫོ་གས་དང་བཞི་ལས། དང་པོ་ལའང༌། ཐང་ཡིག་ལས། 
ཡོངས་སུ་འཛིན་པ་དགེ་བའི་བཤེས་གཉེན་དབང་། །ཕྱི་ཡི་ཆས་བརྒྱད་སྤྲུལ་པའི་སྐུ་རུ་བསྐུར། ། 
ཞེས་པའི་དེ་ལའང༌། མདོར་བསྟན་པ་དང༌། རྒྱས་པར་བཤད་པ་གཉིས་ལས། དང་པོ་ནི། 
མཐང་གོས་སྣམ་སྦྱར་ཤམ་ཐབས་ལྷུང་བཟེད་དང་། །མཁར་གསིལ་པོ་ཏི་གདིང་བ་ཆུ་ཚགས་ 
བརྒྱད། །ཅེས་སོ། །དེ་ལྟར་མདོར་བསྟན་ནས་གཉིས་པ་རྒྱས་པར་བཤད་པ་ལ། རྒྱུ་ཡི་ཁྱད་ 
པར། བསྒྲུབ་ལུགས། དབྱེ་བ། སོ་སོའི་རྣམ་གཞག །ཇི་ལྟར་བཅང་བའི་ཚུལ་ལོ། །དང་
19

༄༅། །རིག་འཛིན་སྔགས་ཀྱི་སྡེ་སྣོད།
པོ་ལའང༌། ས་ག་ལྷས། བལ་གོས་ཤ་ད་ཉི་འོག་དང༌། །རས་གོས་དང་ནི་ཟར་མ་དང༌། ། 
ཀོ་ཏམ་པ་དང་དུ་ཀུ་ལ། །ཆོས་གོས་རྒྱུ་ནི་རྣམ་པ༵་བདུན། །ཞེས་གསུངས་ཤིང༌། དེ་ཡང༌སྤུ་ 
འཐུག་པ་དང་ཁ་ཚར་ཕུན་ཚར་མ་བཅད་པ་སོགས་མ་ཡིན། གཉིས་པ་བསྒྲུབ་པའི་ལུགས་ 
ནི༑ རྒྱུར་རུང་བ་ཉིད་ལེགས་པར་བཀྲུས་ནས། མི་རུང་བའི་ཚོན་ཆེན་བརྒྱད་སོགས་སྤངས་ 
ཏེ་རུང་བའི་ཚོས་གསུམ་གྱིས་ཁ་བསྒྱུར་བའོ། །དེ་དག་དྲས་ཤིང་དྲུབ་པ་ཆོས་གོས་ཉིད་དུ་ 
བྱིན་གྱིས་བརླབ་པའོ། །མཐིང་གོས་དང་བླ་གོས་སྣམ་སྦྱར་ལའོ། །གསུམ་པ་དབྱེ་བ་ལ་ 
གསུམ་སྟེ། འཚོ་བའི། ལྷག་པའི། མཁོ་བའི་ཡོ་བྱད་གོས་རྣམས་སོ། །བཞི་པ་སོ་སོའི་རྣམ་ 
གཞག་ལ་གསུམ་སྟེ། དང་པོ་འཚོ་བའི་ཡོ་བྱད་གོས་ལ་གསུམ། མཚན་ཉིད། དབྱེ་བ། སོ་ 
སོའི་རང་བཞིན་བྱིན་གྱིས་བརླབ་ཚུལ་ལོ། །དང་པོ་བཅས་ལྡན་དགེ་སློང་གི་ལུས་འཚོ་བའི་ 
ཆེད་དུ་གནང་བས་གོས་རུང་བ་ཚད་ལྡན་རེ་རེའི་ངེས་པ་གང་ཞིག རང་རང་མིང་གིས་བྱིན་ 
བརླབ་རུང་གིས་རིག་ནས། གཉིས་པ་ལ་དངོས་སུ་གྲུབ་པ་དང༌། དེའི་བྱིན་རླབས་ཆགས་ 
རུང་གཉིས། དང་པོ་ནི། ཡོ་བྱད་བཅུ་གསུམ་པོ་གང་རུང་ཚད་དང་ལྡན་པར་དྲུབ་པ་སྟེ། སྣམ་ 
སྦྱར། བླ་གོས། མཐང་གོས། ཤམ་ཐབས། དེ་ཡི་གཟན། རྔུལ་གཟན། དེ་ཡི་གཟན། གདོང་ 
ཕྱིས། རྣག་གཟན། གཡན་དགབ། སྐྲ་བཟེད། གདིང་བ། དབྱར་གྱི་གོས་རབ་ཆེན་རྣམས་ 
སོ༑ ༑གཉིས་པ་ནི། རྒྱུའི་བྱིན་རླབས་འབྲལ་སྤང་ཁེག་པའི་སྔགས་རྟེན་ཏེ། ཆོས་གོས་གསུམ་ 
གང་རུང་གི་རྒྱུར་རུང་བའི་གོས་དང༌། ཁྱིམ་པའི་གོས་ལྟ་བུ་གང་རུང་ཁྲུ་གང་ཡན་ཆད་དོ། ། 
གཉིས་པ་སོ་སོའི་རང་བཞིན་ལ། སྣམ་སྦྱར་ནི་སྣམ་ཕྲན་དགུ་ནས་ཉེར་ལྔའི་བར་ཏེ། དགུ་ 
མ༑ བཅུ་གཅིག་མ། བཅུ་གསུམ་མ་གསུམ་ནི་གླེགས་བུ་ཕྱེད་དང་གསུམ་པའོ། །བཅོ་ལྔ་ 
མ༑ བཅུ་བདུན། བཅུ་དགུ་གསུམ་ནི་གླེགས་བུ་ཕྱེད་དང་བཞི་པའོ། །ཉེར་གཅིག་མ། ཉེར་ 
གསུམ་མ། ཉེར་ལྔ་མ་གསུམ་ནི་གླེགས་བུ་ཕྱེད་དང་ལྔ་བའོ། །ཚད་ནི་ཆེ་བ་སྐོར་གསུམ་
20

༄༅། །ཟབ་གཏེར་ཆོས་ཀྱི་མཛོད་ཁང་།
དཔངས་སུ་ཁྲུ་གསུམ་དང་སྲིད་དུ་ཁྲུ་ལྔ། ཆུང་གསུམ་དེ་ལས་ཁྲུ་ཕྱེད་ཕྱེད་ཕྲི་བ། འབྲིང་གསུམ་ 
དེ་གཉིས་ཀྱི་བར་རོ། །བླ་གོས་སྣམ་ཕྲན་བདུན་དང་གླེགས་བུ་ཕྱེད་དང་གསུམ་པ། ཚད་ 
སྣམ་སྦྱར་ལྟར་གསུམ་མོ། །མཐུ༷ང་གོས་ནི། སྣམ་ཕྲན་ལྔ་དང་གླེགས་བུ་ཕྱེད་དང་གཉིས་པ། 
ཚད་དཔངས་ཁྲུ་དོ། སྲིད་དུ་ཁྲུ་ལྔའམ་བཞི། ཐ་ན་འཁོར་གསུམ་ཁེབས་པས་ཀྱང་རུང་ངོ༌། ། 
ལུས་སྦོམ་པས་མི་གཡོགས་ན་རལ་ཁ་དཔུང་ཆད་སྣོན་པར་བཤད་དོ། །སྤྱིར་ཁྲུ་ལ་རྣམ་ 
གྲངས་མང་ཡང༌། འདིར་ལུས་ཁྲུ་སྟེ། མདོ་རྩར། ཁྲུའི་དོན་ནི་ལུས་ཀྱི་ཆ་བདུན་ལས་གཉིས་ 
སོ༑ ༑ཞེས་གསུངས་པའི་ཕྱིར། ཤཱམ་ཐབས་དང་དེ་ཡི་གཟན་མཐང་གོས་ཚད་དང་འདྲ། 
རྔུལ་གཟན་དང་དེ་ཡི་གཟན་བླ་གོས་ཚད་དང་འདྲ། གདུང་ཕྱིས་སྲིད་ཞེང་དུ་ཁྲུ་གང་པ། རྣག་ 
གཟན་བླ་གོས་དང་མཉམ་པ། སྐྲ་བཟེད་སྲིད་དུ་ཁྲུ་གསུམ་དང་ཞེང་དུ་ཁྲུ་ཕྱེད་དང་གཉིས་ 
སོ༑ ༑གཡན་དགབ་ཀྱི་སྲིད་དུ་ཁྲུ་དྲུག་དང་ཞེང་དུ་ཁྲུ་གསུམ། རས་ཆེན་གྱི་སྲིད་དུ་ཁྲུ་དགུ་ 
དང་། ཞེང་དུ་ཁྲུ་གསུམ་དང་སོར་བཅོ་བརྒྱད་དོ། །
བྱིན་གྱིས་བརླབ་པ་ནི། སོ་སོའི་མིང་གིས་བྱིན་བརླབ་བོ། །བཞི་པ་བཅུང་ཚུལ་ནི། དགེ་ 
སློང་ཚུལ་ལྡན་གྱིས་ཆོས་གོས་རྣམ་གསུམ་ཆ་ལག་དང་བཅས་པ་ཕང་བའི་ཚད་ནི་མིག་གི་ 
འབྲས་བུ་ལྟ་བུ་དང་། མི་འབྲལ་བའི་ཚད་ཤ་པགས་པ་ལྟར་བསྐྱང་པར་འདུལ་བ་ལུང་དུ་ 
གསུངས། དགོས་པ་ནི་ཁྱིམ་པ་མུ་སྟེགས་པ་དགེ་ཚུལ་མན་ཆད་ཀྱི་རྟགས་ལས་འཕགས་པར་ 
བྱ་བའི་ཕྱིར་རོ། །བཞི་པ་ལྷུང་བཟེད་བཤད་པ་ལ། རྒྱུ་དང་ཚད་གཉིས་ལས། དང་པོ་ནི། 
ལྕགས་དང་རྫ་གཉིས་སོ། །གཉིས་པ་ཚད་ནི། ཆེ་ཆུང་འབྲིང་གསུམ་གྱི་ཆེ་བ་ནི། ཡུལ་མ་ 
ག་ཏའི་བྲེའུ་ཆུང་དོའི་འབྲས་བཙོས་པའི་ཆན་ཚོད་མ་དང་བཅས་བླུགས་པའི་ཁ་མཚམས་ 
མཐེབ་གང་གིས་མ་ཁེངས་པ་དང༌། ལྷུང་བཟེད་འབྲིང་ཚད་ནི། དེ་གཉིས་ཀྱི་བར་རོ། ། 
ཆུང་ཚད་ནི་བྲེའུ་ཆུང་གང་གི་འབྲས་ཆན་ཚོད་མ་མཐེབ་གང་གིས་མ་ཁེངས་པ་ཡིན་ལ།མ་
21

༄༅། །རིག་འཛིན་སྔགས་ཀྱི་སྡེ་སྣོད།
ག་ཏའི་བྲེའུ་ཆུང་གང་ལ་བོད་ཀྱི་ཕུལ་དོ་དང་ཁྱོར་བ་གང་ཡོད་པར་གསུངས་སོ། །ཇི་ལྟར་ 
འཆ༷ང་ན། ལྷུང་བཟེད་ནི་ཞབས་རྟེན་མེད་པར་གད་གཡེང་སོགས་ལ་མི་གཞག་པ་དང༌།
འབབ་ཆུ་དྲག་པོའི་བཟློག་ཕྱོགས་སུ་མི་འཆུ་བ་དང་། ལམ་གྱི་བཞི་མདོར་ལངས་ཏེ་ལྷུང་
བཟེད་མི་བཀྲུ་བ་སོགས་ལྷུང་བཟེད་ལ་སྤྱོད་པའི་ཆོས་བཅུ་བཞི་ལྟར་བརྟེན་པ་འདུལ་བ་ལུང་ 
ལས་བཤད་པ་ལྟར་རོ། །ལྔ་པ་མཁར་གསིལ་ནི། རྒྱུ་སྟོད་སྨད་གཉིས་ལྕགས་དང་སྐེད་པ་ 
ཤིང་ལ་བྱས་པ། རྭ་གཉིས་པ་དང་བཞི་བ་གང་རུང་སྟེ། །ཚད་ནི་རྭ་ལ་མཐོ་སོར་བཞི། །དེ་ 
མན་ཆད་ནི་ལུས་ཚད་དང་མཉམ་པ་བྱ་ཞིང་། མཚོན་བྱེད་ནི། ངན་སོང་གསུམ་གྱི་སྡུག་བསྔལ་ 
དྲན་ཞིང་བསླབ་པ་གསུམ་རྒྱུད་ལ་བརྟེན་པ་མཚོན་ཕྱིར་སྟོད་སྨད་རིམ་པ་གསུམ་དང༌། བསླབ་
གསུམ་ཟུང་དུ་འབྲེལ་ཕྱིར་སྦྲེལ་ཐག་ཅན། འཕགས་ལམ་ཡན་ལག་བརྒྱད་མཚོན་ཕྱིར་ཡུ་ 
བ་རྒྱབ་ཞོགས་སུ་བྱས་པ། རྒྱ་མདུད་ནི་ངན་འགྲོའི་སྐྱེ་སྒོ་འགེག་པའི་བརྡ་དང་། འཁོར་ལོ་ 
གསུམ་དང་ལྕགས་ཀྱུ་ནི་ཆོས་འཁོར་རིམ་པ་གསུམ་དང༌། སེམས་ཅན་ཐར་ལམ་དུ་འདྲེན་ 
བྱེད། རྭ་གཉིས་པ་ནི་བདེན་པ་གཉིས། བཞི་པ་ནི་བདེན་བཞི་མཚོན་ལ། སིལ་སྙན་ཁྲོལ་ 
བའི་ཨ་ལོང་བཅུ་གཉིས་ནི་གསུང་རབ་ཡན་ལག་བཅུ་གཉིས། སྟེང་གི་མཆོད་རྟེན་ནི་སྤྲུལ་ 
པའི་སྐུ། ནང་མ་ནི་ལོངས་སྐུ། བར་སྟོང་ཆོས་སྐུ་མཚོན་པ་སྟེ། དེ་ལྟ་བུའི་མཚན་ཉིད་ལྡན་ 
པ་བཅང་བར་བྱའོ། །ཡང་བཀའ་གདམས་གླེགས་བམ་རིན་པོ་ཆེར་བཤད་པའི་མཁར་གསིལ་ 
གྱི་བཤད་སྲོལ་གཅིག་ནི། ཞུས་ལན་ནོར་བུའི་ཕྲེང་བ་ལེའུ་བརྒྱད་པར། མེ་ཆུ་རླུང་གིས་ 
མི་ཉམས་པའི། །སྐུ་གསུང་ཐུགས་ཀྱི་རྟེན་མཆོག་གི །མཁར་གསིལ་ཡུན་གྱི་གུས་པས་ 
ཆོངས། །མཆོད་ཡུལ་མཆོད་ཚོགས་སེམས་ལ་བསྒོམ། །རྣམ་བྱང་འདུས་ལ་ནོར་སྦྱིན་ཡིན། ། 
ཞེས་གསུངས་པ་དང༌། འབྲོམ་གྱིས་ཇོ་བོ་ལ་འདི་སྐད་ཞུས་སོ། །བློ་ལྡན་བླ་མ་དགོངས་ 
སུ་གསོལ། །མདུད་པ་གཅིག་དང་དུམ་བུ་གསུམ། །བར་ཤིང་གསོམ་དང་སྨད་ཞོག་བདུན། །
22

༄༅། །ཟབ་གཏེར་ཆོས་ཀྱི་མཛོད་ཁང་།
སྟོད་ཞོག་བརྒྱད་དང་རྭ་ཆེན་བཞི། །མཆོད་རྟེན་གཉིས་དང་འཁོར་ལོ་རྒྱུ། །སྦུབས་གཉིས་ 
སྟོང་དང་ཟུང་དུ་འབྲེལ། །ཨ་ལོང་བཅུ་གཉིས་ཡོད་པ་ནི། །བདག་གི་ཐེ་ཚོམ་གཅད་པའི་ 
ཕྱིར། །གང་ལྟར་ལགས་པ་གསུང་དུ་གསོལ། །ཇོ་བོའི་ཞལ་ནས་འདི་སྐད་གསུངས། ། 
མདུད་པ་གཅིག་ཏུ་ཡོད་པ་ནི། །ངན་སོང་སྒོ་གཅོད་མཚོན་པའི་བརྡའ། །དུམ་བུ་གསུམ་དུ་ 
ཡོད་པ་ནི། །ཚུལ་ཁྲིམས་སེམས་དང་ཤེས་རབ་སྟེ། །བསླབ་པ་གསུམ་པོ་མཚོན་པའི་བརྡའ། ། 
བར་ཤིང་གསོམ་དུ་ཡོད་པ་ནི། །དགེ་སྦྱོང་སེམས་ནི་ཡངས་ཤིང་གསོང༌། །གཡོ་སྒྱུ་མེད་པར་ 
མཚོན་པའི་བརྡ། །སྨད་ཞོག་བདུན་དུ་ཡོད་པ་ནི། །བྱང་ཆུབ་ཡན་ལག་བདུན་པོ་མཚོན། 
སྟོད་ཞོག་བརྒྱད་དུ་ཡོད་པ་ནི། །འཕགས་ལམ་ཡན་ལག་བརྒྱད་པོ་མཚོན། །རྭ་ཆེན་བཞི་ 
རུ་ཡོད་པ་ནི། །འཕགས་པའི་བདེན་པ་བཞི་པོ་མཚོན། །མཆོད་རྟེན་གཉིས་སུ་ཡོད་པ་ནི། ། 
གཟུགས་སྐུ་རྣམ་གཉིས་མཚོན་པའི་བརྡ། །ཆོས་སྐུ་སྤྲོས་བྲལ་བརྗོད་ལས་འདས། །འཁོར་ 
ལོ་འདི་ཡི་བདེན་བཞི་ཡི། །ཆོས་ཀྱི་འཁོར་ལོ་སྤྲུལ་སྐུ་ཡིས། །ཝཱ་རཱ་ཎ་སཱིར་ལྔ་སྡེ་དང༌། ། 
འཁོར་གྱི་ཚོགས་ལ་བསྐོར་བ་མཚོན། །ལྕགས་ཀྱུ་འདི་ནི་ཐུགས་རྗེ་ཡིས། །འགྲོ་བ་མ་ལུས་ 
འདྲེན་པ་མཚོན། །སྟོད་སྦུབ་སྟོང་པར་ཡོད་པ་ནི། །ཆོས་བདག་རང་བཞིན་མེད་པའི་བརྡ། ། 
སྨད་སྦུབ་སྟོང་པར་ཡོད་པ་ནི། །གང་ཟག་བདག་མེད་མཚོན་པའི་བརྡ། །སྟོད་སྨད་ཟུང་དུ་ 
འབྲེལ་བ་ནི། །ཐབས་དང་ཤེས་རབ་གཉིས་པོ་མཚོན། །ཨ་ལོང་བཅུ་གཉིས་ཡོད་པ་ནི། ། 
རྟེན་འབྲེལ་བཅུ་གཉིས་མཚོན་པའི་བརྡ། །དུས་གསུམ་རྒྱལ་བ་སྲས་དང་བཅས། །ཉན་ 
རང་འཕགས་པའི་ཚོགས་རྣམས་ཀྱི། །ཕྱག་མཁར་མཆོད་རྟེན་བརྡ་མཚོན་ཡིན། །མདོ་ནས་ 
གསིལ་བྱེད་བྱ་བར་གསུངས། །སླར་ཡང་ཨུ་པ་སི་ཀ་ཡིས། །ཇོ་བོ་རྗེ་ལ་འདི་སྐད་ཞུས། ། 
འདི་ལ་ལུགས་ནི་རྣམ་པ་དུ། །འདི་ལ་འཆང་ལུགས་ཇི་ལྟར་ཡིན། །འདི་ཐོགས་པ་ལ་ཡོན་ 
ཏན་ཅི། །འདི་ཐོགས་གང་ཟག་ཇི་ལྟར་ཡིན། །གང་དུ་གསུང་བ་ཁོ་ན་འམ། །འདི་འཆང་
23

༄༅། །རིག་འཛིན་སྔགས་ཀྱི་སྡེ་སྣོད།
བ་ནང་གི་ལྷུང་བཟེད་ནི་ཐོད་པ་སྟེ། ཀཱ་པ༷་ལ་ཞེས་པ་རྒྱ་སྐད་དེ་བོད་སྐད་དུ་ན་བདེ་བ་སྐྱོང་ 
བ་ཞེས་འབྱུང་ལ། དེ་ལ་སྤྱིར། ཧེ་རུ་ཀ་གལ་པོ་ལས། བླང་བར་བྱ་བའི་སྣོད་ནི་གང་། ། 
སྤང་བར་བྱ་བ་ཇི་བཞིན་དུ། །མཚན་ཉིད་རྣམ་པ་དུ་ཞིག་མཆིས། །སྤྱད་པར་བྱ་བ་དུ་ཞིག་ 
མཆིས། །ཞེས་པར། དུམ་བུ་གཅིག་དང་དུམ་བུ་གཉིས། །གསུམ་དང་བཞི་དང་ལྔ་བ་དང་། ། 
དྲུག་པ་དང་ནི་བདུན་པ་དང་། །དུམ་བུ་བརྒྱད་པར་རབ་ཏུ་གྲགས། །བྲམ་ཟེ་རྒྱལ་རིགས་ 
རྗེའུའི་རིགས། །དམངས་རིགས་བུད་མེད་རིགས་མ་ངེས། །དཀར་དང་དམར་དང་དཀར་ 
སྔོ་དང་། །སྔོ་དང་དེ་བཞིན་སེར་སྐྱ་སྟེ། །ཐལ་པའི་མདོག་དང་མདོག་མི་སྡུག །ཁ་དོག་བདུན་ 
དུ་རབ་ཏུ་གྲགས། །ཉིས་རིམ་དང་ནི་གླང་པོའི་རྒྱབ། །འཁོར་བ་དེ་བཞིན་བྱ་རོག་རྗེས། ། 
དུང་སྔོ་གཅིག་དང་དུང་གཉིས་པ། །ཆགས་པ་དང་ནི་མཚམས་གྱེས་པ། །འདི་དག་ཐམས་ 
ཅད་ངེས་བསྟན་ཏེ། །རབ་ཏུ་བརྟགས་ཏེ་སྤྱད་པར་བྱ། །ཞེས་གསུངས་པ་ལྟར་བརྟག་པ་ལ། 
དེ་ལ་སྤང་བྱ་དང༌། བླང་བྱ་གཉིས་ལས་བརྟག་པ་སྟེ། དེ་ལའང་། གསོན་པོའི་དུས་ནས་ 
བརྟག་པ་དང༌། རུས་པ་དངོས་ལ་བརྟག་པ་གཉིས་ལས། དང་པོ་ནི། གསོན་པོའི་དུས་ཕོ་ 
མོ་གང་ཡང་འདྲ་བ་སྟེ། མདོག་སྔོ་བ། ནག་པ། མིག་ཕུག་ཟབ་ལ་མེར་བ། སོ་སྐྱ་བ། སྐྲ་ 
སེན་ཆེ་ལ་རྩུབ་པ། སྣ་ཆེ་ལ་རྣོ་བ། ཚོགས་མ་འབུར་བ། མཇིང་མ་ཕྲ་བ། སྨིན་མ་ནག་ལ་ 
རིང་བ། སྨིན་མཚམས་འབྲེལ་བ། ཡང་ན་མིག་ཤེལ་དཀར་བ། མཁུར་ཚོས་མཐོ་བ། སོ་ 
བཟུར་བ། མཆེ་བ་རིང་བ། མཆུ་ཡོར་ལ་ཆེ་བ། བསོད་ནམས་ཟ་ཐང་དཔལ་ཁ་ཆུང་བ། མ་ 
ལྐུགས་པ་སྟེ། གསོན་གྱི་དུས་སུ་དཔྱད། དེ་རྣམས་ཚང་བའི་མི་དེའི་ཐོད་པ། ཤི་བའི་ཚེ་ 
ཆུད་མ་ཟོས་པར་ཉ་ར་བྱས་ན་བཟང་པོ་མི་འོང་མི་སྲིད་པའོ། །གཉིས་པ་ཤི་བའི་ཐོད་པ་བརྟག་ 
པ་ལ་དབྱིབས་དང་མདོག་བརྟག་པ་ལ་སོགས་པ་ལས། དབྱིབས་ནི་ནས་འབྲས་ལྟ་བུ་མདུན་ 
ངོས་ནས་འཇོང་བ། ལྟག་པའི་ངོས་ཉིད་འབུར་བ་སྟེ། ཚོག་མ་མ་ཞོམ་ཞིང་རབ་ཏུ་རྒྱས་ན་
26

༄༅། །ཟབ་གཏེར་ཆོས་ཀྱི་མཛོད་ཁང༌།
ནོར་བུ་རིན་པོ་ཆེ་ལྟ་བུ་ཡོད་པས་བཟང་། རིགས་རྒྱུད་འཕེལ་བར་བྱེད་པའི་ཐོད་པ་རྡོ་རྗེའི་ 
དབྱིབས་ཅན་ནི། མདུན་རྒྱབ་གཡས་གཡོན་གཉིས་རྒྱས་ཤིང༌། དེའི་ངོས་གཉིས་རྡོ་རྗེ་རྭ་ 
ལྟར་ཟུར་དུ་ལྷག་པར་འབུར་བའོ། །ཟུར་མ་དོད་པར་ཟླུམ་པོར་འདུག་ན་ངན་ནོ། །འགྲོ་ 
བ་འདུན་པའི་ཐོད་པ་པདྨའི་དབྱིབས་ཅན་ནི། མདུན་ཕྲ་བ་གདོང་ལེབ་ཅིང་རྒྱས་ལ་ཟླུམ་པ། 
ཡ་ཡོ་མེད་པར་སྙོམས་ཤིང་བལྟས་པས་པདྨ་ལྟར་གནས་པའོ། །དེ་ལྟ་བུ་ལ་རང་ས་ཉམ་ན་
ངན་པའོ། །
གཡུལ་རྒྱལ་བའི་ཐོད་པ་གླང་པོ་ཆེའི་རྒྱབ་ལྟ་བུ་ནི། མདུན་རྒྱབ་གཡས་གཡོན་སྙོམས་པ། 
དབུས་གང་གདོང་རིང་ལ་མཐོ་བ། རྣ་ལྟག་གཉིས་སུ་གླང་པོ་ཆེའི་མཆེ་བ་ལྟ་བུའི་རུས་འབུར་ 
རྒྱས་པ། ཚང་ར་ཞོམ་པ་ལྟར་མ་ཡིན་ཅིང༌། ཀུན་ཏུ་རྒྱས་པའོ། །མདོར་ན་ཐོད་པའི་དབྱིབས། 
གདིང་རྒྱ་མཚོ་ལྟར་ཟབས་པ། ངོས་རི་བོ་ལྟར་མཐོ་བ། དབྱིབས་གླིང་བཞི་བཀོད་པ་ལྟར་ 
ཁོད་སྙོམས་པ་ལ། ཡ་ཡོ་ཁྱམ་ཁྱོམ་མེད་པ། བལྟས་པ་ཙམ་གྱིས་ཡིད་དུ་འོང་བ། ལག་ཏུ་ 
བླངས་པ་ཙམ་གྱིས་ནོར་བུ་རིན་པོ་ཆེ་ལྟར་ལྗིད་ཆེ་བ། ཤེལ་ལྟར་དངས་པ། སྲབ་འཐུག་ 
སྙོམས་པ། ལྷ་བའི་ཟམ་མ་ཆད་པ། ནང་གི་ཐོད་ལོང་ཐལ་མར་ཡོད་པ། གདོང་སོག་པོ་ཁྲོས་ 
པའི་གདོང་སྣ་ལྟར་ཡོད་པ་ལས་སྤུ་གྲིའི་སོ་ལྟར་མ་ཡིན་ནོ། །འཇམ་ལ་མཐོ་བ། ཕྱི་ནས་ 
ནང་དུ་འདུད་པ་ལྟ་བུ། ནང་ནས་བཟེད་པ་ལྟ་བུ། ཁྱད་པར་དུ་རུས་ལྷག་དང་རུས་འབུར་ 
རིན་པོ་ཆེའི་ཕྲེང་བ་ལྟ་བུའི་ཕྲ་བཏབ་པ་ལྟ་བུའམ། མར་ཁུ་གཟར་བུའི་ཐིག་པ་ལྟ་བུ་བྱུང་ 
ན་མཆོག་ཏུ་བཟང་བའོ། །མདོག་ནི་བཟང་རྟགས་དཀར་ལ་དངས་པ། སེར་ལ་འཚེར་བ། 
དམར་ལ་སྣུམ་པ། སྔོ་ལ་འོད་དང་ལྡན་པ། སྨུག་ལ་བརྗིད་པ་སྟེ། གང་ཡང་སྣུམ་ལ་བཀྲག་ 
དང་ ལྡན་ པའོ། །མཁྲེགས་ པ། ལྗིད་པ། འཐུག་པ། འཇམ་པ། སྙོམས་པ། མཛེས་ཤིང་ 
ཡིད་དུ་འོང་བ་རྣམས། ཀུན་འཛོམས་ན་རབ། ཕྱེད་འཛོམས་པ་འབྲིང་། རེ་རེ་འཛོམས་པ་
27

༄༅། །རིག་འཛིན་སྔགས་ཀྱི་སྡེ་སྣོད།
ཐ་མའོ། །དུམ་བུའི་བརྟག་པ་ནི། རྣ་ལྟག་གཉིས་ལྟག་ལྷན་གསུམ་མ་གཏོགས་པའི་དུམ་ 
བུ་གཅིག་པ་ཚེ་ལ་དབང༌། གཉིས་པ་ནོར་ལ་དབང༌། གསུམ་པ་ཟས་ལ་དབང་། བཞི་པ་ 
ལས་ལ་དབང༌། བཅུ་གཅིག་ཕན་ཆད་མཆོག་གི་ཐོད་པ་སྟེ་བཟང་པོ་དང༌། ནང་གི་དཔྱད་ 
ལ༑ མདུན་རང་ས། གཡས་མི་ས། གཡོན་ནོར་ས། རྒྱབ་ཕྱི་ས་སྟེ། ནང་མེ་ལོང་ངོས་ལྟར་ 
རབ་ཏུ་འཇམ་པའི། མར་ལ་མཐེབ་བཅག་བྱས་པ་ལྟ་བུ་བཟང༌། ཤིང་ལོ་རབ་ཏུ་རྒྱས་ཤིང་ 
ཡན་ལག་རགས་པ། ཡལ་ག་རང་སར་འཁྱིལ་ཞིང༌། ཤིང་འབྲས་ལྟ་བུ་ཕྲུམ་ཕྲུམ། མེ་ཏོག་ 
ལྟ་བུ་ཤར་ན་བཟང་། ཐོད་སྤྲི་མ་རལ་བ་ནང་དར་དམར་པོའི་ངོས་གཡོགས་བྱས་པ་འདྲ་ 
ན་བཟང་བའོ། །གླང་པོ་ཆེའི་རྗེས་བཞི་དོད་པ་འདྲ་བའི་ཁུང་བུ་ལ་འཇམ་ཞིང་བུག་ཚག་མེད་ 
ན་རྐང་བཞི་འདུ་ཞེས་བཟང་བའོ། །ཚངས་བུག་ཕྱི་ནང་དུ་ཐལ་མལ་ཡོད་པ་བཟང་ཞིང་ 
ཚངས་བུག་གཉིས་པ་མཆོག་ཏུ་བཟང་བའོ། །མདོར་ན་ཐོད་པ་འཇམ་ན་མི་ཁ་བྱམས། ལྗིད་ 
ཆེ་ན་བསོད་ནམས་ཆེ། དབྱིབས་ལེགས་ན་ནོར་འདུ། གཏིང་ཟབ་ན་ཟས་འདུ། འཐུག་ 
ཅིང་ཁོད་སྙོམས་ན་ལོངས་སྤྱོད་བརྟན། སྲབ་ལ་དངས་ཤིང་མཁྲེགས་ན་ཆོས་འཕེལ། ནང་ 
གི་རི་མོ་དང་ཞེང་རྒྱས་ན་འཁོར་འདབ་འབངས་སྲིད་འཕེལ། ཚངས་བུག་གསང་ན་མི་རྒྱུད་ 
ལ་སྐད་ཐོན་པ་འོང་། བལྟས་པ་ཙམ་གྱིས་ཡིད་དུ་འོང་བ། ཉམས་དགའ་རིག་པ་དངས་ན་ 
ཐོད་པ་དེ་ལ་ཡོན་ཏན་མེད་མི་སྲིད་པས་བཅང་བར་བྱའོ། །
ཐོད་པ་གང་ཡིན་ཡང་འཕྲད་པའི་ཚེ། རྫ་ས་ཀྱིས་གང་ན་བཟང་། མདུན་དང་གཡས་རང་ 
ལ་བསྟན་ན་བཟང་བ་སྟེ། རྟེན་འབྲེལ་འགྲིགས་པས་བཅང་བའི་འོས་སུ་འགྱུར་རོ། །ཡོན་ 
ཏན་དེ་རྣམས་ཚང་བའི་ཐོད་པ་བཅངས་པ་ཙམ་གྱིས་དངོས་གྲུབ་འབྱུང་། འཕྲིན་ལས་འགྲུབ་ 
པས། གདམས་པ་དང་ལྡན་པས་རྟག་ཏུ་བཅང་བར་བྱའོ། །ཀུན་འདུས་རིག་པ་ལས། མི་ 
ཡི་མགོ་བོ་བཅད་ནས་ནི། །བཟང་དང་ངན་པའི་བྱེ་བྲག་རྣམས། །རིག་པས་བརྟགས་ཏེ་
28

༄༅། །ཟབ་གཏེར་ཆོས་ཀྱི་མཛོད་ཁང་།
ཤེས་བྱས་ནས། །བཟང་བའི་རྟགས་ཅན་བརྟེན་བྱ་སྟེ། །དཀར་པོ་ར་རི་ལྕང་ལོ་ཅན། །འདི་ 
དག་རྟག་ཏུ་སུས་འཆང་བ། །འདོད་པ་ཐམས་ཅད་འགྲུབ་པ་སྟེ། །རྒོལ་བ་ཐམས་ཅད་འཇོམས་ 
པར་ནུས། །ཡིད་བཞིན་ནོར་བུ་ཅི་འདྲ་བར། །དེ་ཡི་ཡོན་ཏན་འདི་ལས་འབྱུང༌། །ཞེས་དང༌། 
ཡང༌། དཀར་པོ་སྤྲོས་མེད་ཆོས་ཀྱི་སྐུ། །ལྕང་ལོ་ཀུན་རྫོགས་ལོངས་སྤྱོད་རྫོགས། །མ་འོངས་ 
མཛད་པ་སྤྲུལ་པའི་རྒྱུན། །འདས་དང་ད་ལྟ་མ་འོངས་པའི། །རྣལ་འབྱོར་པ་ལ་འགྲོ་བའི་ 
རིགས། །བདེ་གཤེགས་དུས་གསུམ་འབྱུང་བའི་རྟགས། །རིན་ཆེན་གཏེར་གྱི་གའུ་འདི། ། 
ཐབས་ཀྱི་རྒྱལ་པོ་དཔལ་གྱི་དཀོར། །ཕོ་བྲང་རྟགས་ལྡན་སྣོད་བཅུད་རྫོགས། །འཕྲུལ་བཞད་ 
ཡིད་བཞིན་འདོད་འཇོའི་བ། །རྐང་མེད་མཁའ་ལ་འགྲོ་བའི་མཆོག །ངོ་མཚར་ཐོག་ཐོག་ 
སྙན་སྒྲ་ཅན། །རྨད་བྱུང་གསང་བའི་རང་སྒྲ་ཅན། །རིགས་ཀྱི་རྩལ་ཅན་ཀུན་ལ་སྒྲོགས། །ང་ 
ནི་སྐྱེས་མཆོག་རྩལ་ཅན་གྱི། །རྨད་བྱུང་བསྒྲུབ་པའི་རྫས་ཡིན་པའི། །སུ་ཞིག་དངོས་གྲུབ་ 
གང་འདོད་པ། །ཐེ་ཚོམ་མེད་པར་དུས་འདིར་ལོངས། །གང་དག་བཀའ་ལྟར་མི་བྱེད་ཅིང༌། །སུ་ 
ཞིག་དམ་ལ་མི་གནས་པ། །ང་ཡི་གཟུགས་མཐོང་ཙམ་གྱི་ཚིག །སྒྲ་ཐོས་ཙམ་གྱིས་བརླག་ 
པར་འགྱུར། །ཞེས་སོ། །
སྤང་བྱའི་ཐོད་པ་ངོས་འཛིན་པ་ནི། རྐྱེན་གྱིས་སྐྱོན་ཅན་དུ་གྱུར་པ་དང་། རྒྱུ་ལ་གྲུབ་པའི་ 
སྐྱོན་ཅན་ནོ། །རྐྱེན་གྱིས་སྐྱོན་ཅན་དུ་གྱུར་པ་ནི། བཟང་པོ་བཟང་རྟགས་མང་པོ་དང་ལྡན་ 
པ་ཡང༌། ཐོད་པའི་བྱེ་བྲག་མ་ཤེས་པས་དྲ་བའི་དུས་དམའ་བ་དང༌། མཐོ་དམན་དུ་ཤོར་བ་ 
དང༌། ཡ་ཡོར་ཤོར་ཞིང༌ཁོད་མི་སྙོམས་པ་དང༌། མིག་ལ་སོགས་ཁུང་བུ་བུག་པ་དང༌། ནང་ 
མཚོན་རྩི་ལ་སོགས་པས་བརྡར་ནས་ཐོད་སྤྲོས་མེད་པར་བྱས་པ་དང་། རབ་ཏུ་བཟང་བས་ 
ཐོད་པ་ཐོད་རྒོད་དུ་མ་བཞག་པའི་ཡི་གེ་དང་ལྷ་རྟེན་བྲིས་ནས། རབ་གནས་ལ་སོགས་གྲུབ་ 
པར་མ་བྱས་པ་དང༌། གས་པ་དང༌། གྲུམ་པ་དང༌། ཆག་པ་འཛེར་བ་དང༌། ཚིག་པ་དང༌།
29

༄༅། །རིག་འཛིན་སྔགས་ཀྱི་སྡེ་སྣོད།
ཟད་པ། བཙོས་ནས་ལྷ་བ་དང་། སྣུམ་བཏོན་པ་དང་། མནན་ཞབས་སུ་ཚུད་པ་ལ་སོགས་ 
པ་རྣམས་ནི་སྐྱོན་ཅན་དུ་གྱུར་པས་སྤང་བར་བྱའོ། །རྒྱུ་ལས་གྲུབ་པའི་སྐྱོན་ཡོ་ཞིང་དབྱིབས་ 
མི་ལེགས་པ། མདོག་མི་སྡུག་པ། སྐྱ་ཐལ། སེར་ལྐོག ནག་ཧམ། དུད་མདོག བཀྲག་ཉམས། 
མདོག་ཤོར། སྔོ་ནག་ལ་སོགས་པ་སྟེ། མཐོང་བ་ཙམ་གྱིས་མི་སྡུག་པ་སྐྱོན་ཅན་སྤང་ལ། 
ཕྱི་ནང་གང་ཡང་རྩུབ་པ། ཡང་གསོབ་པ། ཞོམ་པ། སྲིན་རྗེས་དང་གྲོགས་ཚང་ཡོད་པ། ཤིང་ 
ལོ་སྐམ་པ། ཆག་པ། འགྱེལ་བ། ཤིང་སྐམ་ཀེང་རུས་ལྟ་བུའམ། ཤིང་ལོ་ཕྱིར་གྱེད་པ། བྱ་ 
ཡིས་བྲད་པ་ལྟ་བུ། འབུ་ཁུང་ཅན་སྲབ་འཐུག་ཁོད་ལ་མ་སྙོམས་པ། ངམ་གནག་པ། ཕྱི་ས་ 
ཐུང་ལ་གྲང་བ། སྲབ་པ། སོག་སྣ་གོ་ལོག་པ། སྤུ་གྲིའི་སོ་ལྟར་རྣོ་བ། ལྷ་བའི་ཟམ་ཆད་པ། 
ཐེར་བ་སྐྲག་ལྐོགས་སུ་སོང་བ། དུམ་བུ་ལྔ་དྲུག་བདུན་བརྒྱད་དགུ་བཅུའི་བར་ཡོད་པ། རྩ་ 
རིང་པོ་དང་རིང་དུ་སོང་བ། ཚངས་བུག་མེད་པ། འཕྲད་པའི་ཚེ་སྟོང་པ། ཁ་སྦུབས་པ། ལྟག་ 
པ་དང་གཡོན་རང་ལ་བསྟན་པ་རྣམས་བཟང་ཡང་རྟེན་འབྲེལ་མ་ཤིས་པ་སྟེ། མདོར་ན་མཐོང་
བ་ཙམ་གྱིས་ཡིད་དུ་མི་འོང་བ། ལག་ཏུ་བླངས་པ་ཙམ་གྱིས་ཡིད་མི་བདེ་བར་གྱུར་པའི་ཐོད་
པ་ལ་སྐྱོན་མེད་མི་སྲིད་པས་སྤང་བར་བྱའོ། །དེ་ལྟ་བུའི་ཐོད་པའི་བླང་དོར་འདི་ནི་ཧེ་རུ་ཀ་
གལ་པོ་སོགས་རྒྱུད་མང་པོའི་དགོངས་པ་མན་ངག་ཏུ་སྡེབ་པ་པོ་ནི། ཨོ་རྒྱན་གྱི་མཁན་པོ་
པདྨ་འབྱུང་གནས་ཀྱི་རྣམ་དཔྱོད་ལས་བྱུང་བས་རྙིང་མའི་ཁྱད་ཆོས་ཡང་དག་པའོ། །དེ་ལྟ་
བུའི་མཚན་ལྡན་གྱི་ཐོད་པ་དེ་ཉིད་བཅུད་ཀྱིས་བཀང་སྟེ་གང་དུ་བཀོད་པ་ནི། རྒྱུད་ཡེ་ཤེས་
རྔམ་གློག་ལས། ཡང་ན་བུམ་པའི་སྐྱིན་པ་རུ། །ཟླ་བ་ཉི་མ་དྲི་ཆུ་དང་། །བརྡུང་བ་རབ་ཏུ་ 
སྣུམ་པོ་དང༌། །དབང་པོ་ཀུན་ནས་འབྱུང་བ་རྣམས། །ཤ་སྲང་གཅིག་ནི་རབ་བསྲེས་པའི། ། 
གང་བའི་གྷནྡྷ་དེ་བཞིན་བཞག །ཅེས་སོ། ། དྲུག་པ་མཁར་གསིལ་ཞེས་པ། ཁ་ཊཾ་ཀ་སྟེ། 
དེ་ལའང་བཞི་སྟེ། མཚན་ཉིད་དང༌། དག་པ། དགོས་ཆེད། མིང་དོན་ནོ། །དང་པོ་ནི་ཁ་
30

༄༅། །ཟབ་གཏེར་ཆོས་ཀྱི་མཛོད་ཁང་།
ཊཱཾ་གས་ནི་རྒྱུ་དང་ལམ་དང་འབྲས་བུའི་ཆོས་ཐམས་ཅད་མཚོན་པ་ཡིན་ནོ། །དེའང་ཨ་བྷི་
དྷ་ནའི་ལེའུ་དགུ་པ་ལས། རྡོ་རྗེ་ཁ་ཊཱཾ་གའི་སྟེང་དུ་རྩེ་མོ་ལྔ་བའི་རྡོ་རྗེ་རབ་ཏུ་འཇིགས་པ་དྲིལ་ 
བུ་འཕྱང་ཞིང་སྣ་ཚོགས་པའི་བ་དན་རབ་ཏུ་དཔྱངས་པ། དབུས་སུ་སྣ་ཚོགས་རྡོ་རྗེས་མཚན་ 
པ༑ འོག་ཏུ་རྡོ་རྗེ་རྩེ་གཅིག་པ་ཞེས་འབྱུང་སྟེ་མཚན་ཉིད་དོ། ། 
གཉིས་པ་དག་པ་ནི་མཚན་ཉིད་ཞིབ་ཏུ་བསྟན་པའི་དོན་ཡིན་ཏེ། རྭ་དབུས་མ་རིང་བས་ན།
རྡོ་རྗེ་རྩེ་གཅིག་པ་ཡིན་ལ། དོན་གྱི་རྩེ་མོ་ལྔ་བའི་རྡོ་རྗེ་ཕྱེད་པའི་བྱང་ཆུབ་ཀྱི་སེམས་མཚོན་ 
པའོ། །དེའི་སྟེང་དུ་མི་རྐང་ངམ་སྒལ་ཚིགས་ཀྱི་དབྱུག་པ་སྟེ། དེ་ནི་ཆོས་ཐམས་ཅད་བདག་ 
མེད་པར་མཚོན་པ་ཡིན་ནོ། །དེ་ལྟར་སྟོང་ཉིད་སྙིང་རྗེ་གཉིས་སུ་མེད་པའི་ལམ་ལས་སྐུ་གསུམ་ 
གྱི་བདག་ཉིད་འབྱུང་བས་ན། དེའི་སྟེང་དུ་སྣ་ཚོགས་རྡོ་རྗེ་ནི་སྤྲུལ་པའི་སྐུ་མཚོན་ཏེ། ཕྲིན་ 
ལས་སྣ་ཚོགས་ཀྱིས་སེམས་ཅན་གྱི་དོན་མཛད་པའི་ཕྱིར་རོ། །དེར་དྲིལ་བུ་དང་དར་དཔྱངས་ 
དང་། བ་དན་རྣམས་ཀྱང་གདག་པར་བྱ་སྟེ། སེམས་ཅན་གྱི་དོན་རྒྱ་ཆེན་པོ་འབྱུང་བའི་ཕྱིར་ 
རོ༑ ༑དེའི་སྟེང་དུ་བུམ་པ་བདུད་རྩིས་བཀང་བས་ནི་ལོངས་སྤྱོད་རྫོགས་པའི་སྐུ་མཚོན་ནོ། ། 
དེའི་སྟེང་དུ་ཐོད་པ་སྐམ་པོ་སུམ་བརྩེགས་ནི་ཆོས་ཀྱི་སྐུ་མཚོན་ཏེ། རྣམ་པར་ཐར་པའི་སྒོ་
གསུམ་མཚོན་པའོ། །དེའི་སྟེང་དུ་རྡོ་རྗེ་རྩེ་ལྔ་བ་ནི་སྦྱང་གཞི་ཉོན་མོངས་པ་ལྔའམ་ཕུང་པོ་ 
ལྔ་སྦྱངས་ནས་འབྲས་བུ་སྐུ་ལྔ་དང་ཡེ་ཤེས་ལྔ་དང༌། རིགས་ལྔ་སྒྲུབ་པར་བྱེད་པ་ལ་དགོངས་
ཏེ་ཞིབ་ཏུ་ནི་གསར་རྙིང་རྒྱུད་སྡེ་རྒྱ་མཚོར་ཤེས་པར་བྱའོ། །འདི་ཡི་རིང་ཐུང་གི་ཚད་ཀྱི་དག་
བྱེད་སྦྱང་གཞི་སྦྱོང་བྱེད་ལ་སྦྱར་ན་འོག་གི་རྡོ་རྗེ་ཕྱེད་པ་ནི་སོར་ལྔ་པ་སྟེ། ཕུང་པོ་ལྔའི་གནས་
ནས་ཡེ་ཤེས་ལྔར་འདྲེན་པར་མཚོན་ཏེ་ལུས་ཀྱི་རྐང་པའི་སོར་མོ་ལྔ་མཚོན་པའོ། །བར་གྱི་
དབྱུག་པ་ནི་ལོང་བུ་ནས་མགྲིན་པའི་མཚམས་མན་ཆད་ཀྱི་ལུས་འདི་མཚོན་པས་ན་ཁྲུ་གསུམ་
པ་ཡིན་ལ། རྐང་པའི་སར་མཚོན་པར་བྱེད་པ་ནི་སོར་མོ་ཉི་ཤུ་རྩ་བཞི་ཚད་ཡིན་ནོ། །དེའང་
31

༄༅། །རིག་འཛིན་སྔགས་ཀྱི་སྡེ་སྣོད།
ཁྲུ་གསུམ་པར་བྱེད་ན་རྣམ་པར་ཐར་པའི་སྒོ་གསུམ་མཚོན་ལ། སོར་ཉེར་བཞི་བྱེད་ན་ནང་ 
གི་དབང་པོ་ཉི་ཤུ་རྩ་གཉིས་ཀྱི་སྟེང་དུ་ཡུལ་གྱི་ཆོས་ཅན་དང༌། ཆོས་ཉིད་བསྣན་པས་ཉི་ཤུ་
རྩ་བཞི་སྟེ། དེའང་ནང་གི་བྱེད་པ་པོ་ཟུང་དུ་འཇུག་པའི་ཡེ་ཤེས་སྟོན་པར་ཤེས་པར་བྱ། ལག་
པ་གཉིས་ནི་བ་དན་དང༌། དྲིལ་བུ་སྟེ་སྤྲུལ་པའི་སྐུས་སེམས་ཅན་གྱི་དོན་རྒྱ་ཆེན་པོ་བྱེད་པའོ། ། 
སྣ་ཚོགས་རྡོ་རྗེ་བུམ་པས་མགྲིན་པའི་གནས་རྣམས་མཚོན་ནོ། །སྣ་ཚོགས་རྡོ་རྗེ་ལ་སོར་གཉིས་ 
དང༌། བུམ་པ་ལ་སོར་བཞི་ཡིན་ནོ། །དང་པོ་སོར་གཉིས་ནི་སྤྲུལ་པའི་སྐུས་འཇིག་རྟེན་དང་ 
འཇིག་རྟེན་ལས་འདས་པ་གཉིས་ཀའི་དོན་བྱེད་པ་མཚོན་ལ། སོར་བཞི་ནི་ལོངས་སྤྱོད་ 
རྫོགས་པའི་དགའ་བ་བཞི་ལ་ལོངས་སྤྱོད་པར་མཚོན་ནོ། །དེ་ནས་མགོ་བོ་དང་པོ་སྦྱང་གཞི་
དེ་ཉིད་སྦྱངས་ལ། དེའང་སོར་བཅུ་གཉིས་ཏེ་རྟེན་འབྲེལ་བཅུ་གཉིས་མཚོན་པ་རྣམ་པར་ཐར་ 
པའི་སྒོ་སྟོང་པ་ཉིད་དོ། །
དེ་ལྟར་དེ་མན་ཆད་ཀྱིས་ནི་འདོད་པའི་ཁམས་རྣམ་པར་དག་པའོ། །དེའི་སྟེང་ན་ཡར་མགོ་ 
བོ་སྐམ་པོ་གཉིས་ནི་གཟུགས་དང་གཟུགས་མེད་པའི་ཁམས་གཉིས་རྣམ་པར་དག་པ་མཚན་
མ་མེད་པ་དང་སྨོན་པ་མེད་པ་གཉིས་རྣམ་པར་དག་པའོ། །དེའི་སྟེང་གི་རྡོ་རྗེ་ལ་འོག་ཏུ་བལྟས་ 
པའི་རྩེ་མོ་ལྔ་ནི་ཁམ་གསུམ་གྱི་ཕུང་པོ་ལྔ་སྦྱོང་བ་ཡིན་ལ། ཡར་བལྟས་པའི་རྩེ་མོ་ལྔས་ནི་ 
སངས་རྒྱས་ཀྱི་ཡེ་ཤེས་ལྔ་མཚོན་ནོ། །དེ་ལྟར་རིང་བའི་ཚད་ནི་འདོམ་གང་ལས་ལྷག་པ་ཡིན་ 
ལ༑ ཤིན་ཏུ་ཐུང་བའི་ཚད་ནི་རྟེན་ཅིང་འབྲེལ་བར་འབྱུང་བའི་ཡན་ལག་བཅུ་གཉིས་ལུགས་ 
སུ་འབྱུང་བས། འཁོར་བ་དང་དེ་ལས་བཟློག་པའི་མྱ་ངན་ལས་འདས་པ་མཚོན་པའི་སོར་ 
བཅུ་གཉིས་པའང་བཏུབ་ལ། ལུས་ཀྱི་གྲུ་མོར་འཆང་བས་ཕྱིར་ཇི་ལྟར་འཚམས་པ་ཡིན་ནོ། ། 
ཞེས་ཀྱང་བླ་མ་རྣམས་གསུངས་སོ། །གསུམ་པ་དགོས་པ་ནི། དེས་ན་ཁ་ཊཾ་ག་འདིས་འཁོར་ 
བ་དང་མྱ་ངན་འདས་པའི་ཆོས་སམ། ལུས་ཀྱི་རྐང་མཐིལ་ནས་སྤྱི་བོའི་བར་རམ། ལམ་
32

༄༅། །ཟབ་གཏེར་ཆོས་ཀྱི་མཛོད་ཁང༌།
དང་འབྲས་བུའི་ཆོས་ཐམས་ཅད་མཚོན་པས་ན། དེའང་ཇི་བཞིན་ཤེས་ཤིང་འཛིན་པར་བྱེད་ 
པ་ནི་དགོས་པའོ། །ཞར་ལས་ཡང་འཇིག་རྟེན་པའི་མཁའ་འགྲོ་མ་སྟེ། ཡེ་ཤེས་པའི་བཀའ་ 
ལ་གཏོགས་པའི་མཁའ་འགྲོ་མ་རྣམས་ཀྱིས་ཀྱང་འཆང་བ་ནི་ཀེང་རུས་ཙམ་ལས་མེད་པའི་
སྟེང་དུ་རྡོ་རྗེ་ཕྱེད་པ་བཞག་པ་ཡིན་ནོ། །ཡེ་ཤེས་པའི་བཀའ་ལ་མ་གཏོགས་པའི་སྲིན་པོ་ 
དང་ཌཱ་ཀི་རྣམས་ཀྱིས་འཛིན་པ་ནི།རྐང་པའི་རྐང་གིས་མགོ་བོ་སྐམ་པོ་བསྐོར་ནས་རྡོ་རྗེ་
ཕྱེད་པ་མེད་པ་ཡིན་ནོ། །བཞི་པ་མིང་དོན་ནི། ཁ་ཞེས་པ་ནམ་མཁའ་ཡིན་ལ། ཊཱཾ་ཞེས་པ་ 
ནི་ཀེང་རུས་སམ་དབྱུག་པ་སྟེ། ནམ་མཁའི་ཀེང་རུས་སམ་ནམ་མཁའི་དབྱུག་པ་ཞེས་བྱ་བའི་ 
སྒྲ་དོན་ནོ། །
བདུན་པ་ཐོད་ཕྲེང་ལ། ཐོད་པ་མཚན་ཉིད་ལྡན་པ་གཅིག་ལས་ཕྲེང་བའི་གྲངས་ཚང་དྲས་ 
པའམ། ཡང་ན་ཐོད་པ་བརྒྱ་རྩ་མན་བཅད་པར་བྱ་སྟེ་ཕྲེང་བ་དེ་ཉིད་རབ་གནས་སོགས་ཚད་
ལྡན་བྱས་ནས་བསྒྲུབ་རྟེན་སོགས་ལ་བཞག་ནའང༌། རྒྱལ་བ་ཐམས་ཅད་ཀྱི་གསུང་གི་བྱིན་ 
རླབས་མྱུར་དུ་འཇུག་པའི་དགོས་པ་ཡོད་ལ། བཟླས་པ་གང་བྱས་ཀྱང་བརྒྱ་འགྱུར་དང་གསུང་
གི་དབང་ཐོབ་ལོངས་སྤྱོད་རྫོགས་པའི་སྐུར་འཚང་རྒྱ་བའི་རྟེན་འབྲེལ་ཟབ་མོའི་གནད་ཡོད་
དོ༑ ༑བརྒྱད་པ་པད་ཞྭ་ལ་རྣམ་གྲངས་གསུམ་སྟེ། ཕྱི་སྣང་སྲིད་ཟིལ་གྱིས་གནོན་པའི་པད་ 
ཞུ༑ ནང་བྱིན་རླབས་ཡེ་ཤེས་འབེབས་པའི་འདབས་ལྡན་རིགས་ལྔ། གསང་བ་རྒྱུན་འཁྱེར་ 
རིགས་བདག་མཚོན་བྱེད། གཙུག་ཞྭ་དང་གསུམ་མོ། །དེའང་ཞྭ་རྒྱུ་བཟོ་ལུགས་དང༌། ནང་ 
རྫོང་གཞུག་དང་རབ་གནས་བྱ། གོན་པའི་དུས་དང་ཆེ་བ་དང་། རྟེན་འབྲེལ་དགོས་ཆེད་ 
ཁ་བསྒྱུར་རོ། །དེ་ལྟར་སྤྱི་དོན་དགུ་དག་ལས། །ཐོག་མར་རྒྱུ་ནི་འདི་ལྟ་སྟེ། །རབ་ཀྱིས་དར་ 
ཟབ་ཤེའུ་ལ། །འབྲིང་པོ་རས་ཕྲུག་སྣམ་བུ་སྟེ། །ཐ་མ་གང་འབྱོར་རྒྱུ་ལ་བྱང་། །འབྲིང་པོ་ 
འདབས་ལྡན་རིགས་ལྔ་ལ། །ཐ་མ་དག་གི་གཙུག་ཞྭའོ། །དང་པོ་པཎ་ཞྭ་བཟོ་ལུགས་ནི། །
33

༄༅། །རིག་འཛིན་སྔགས་ཀྱི་སྡེ་སྣོད།
མགོ་བོར་རི་དང་འདབ་མ་སྟེ། །མགོ་བོར་མཐོ་བསྐོར་ཟླུམ་བྱེད་ཚད། །ཟླུམ་པོའི་ཕྱེད་དཀྱིལ་ 
སོར་བཞི་བསྲིང་། །དེ་ཡང་ཚེས་གསུམ་ཟླ་ལྟར་བྱ། །དེ་འོག་རི་ལ་རྩེ་སོར་བཞི། །མཐོ་གསུམ་ 
འོན་ཀྱང་མགོ་ལ་ཚད། །འདབ་མ་གཡས་གཡོན་དབུས་དང་གསུམ། །དབུས་མ་གཡས་ 
གཡོན་དཀྱིལ་དུ་སླེབས། །གཡས་གཡོན་གཉིས་ཀྱི་རྩ་བ་ལས། །མཐོ་རེ་རྩེ་ཞིང་འབུན་ 
ཐང་བསྐྱེད། །དབུས་མའི་རྩ་བ་འདྲ་བ་ལ། །རྩེ་ཞིང་ཚད་ལ་ཕྱེད་ཀྱིས་བསྐྱེད། །རིང་ཐུང་ 
ཀུན་ལ་མཐོ་དོ་སྟེ། །གྱེན་དུ་བསྐྱིལ་ལ་ཅུང་ཞིག་བསྟུང་། །ཐུར་དུ་འབེབ་པ་རིང་དུ་བསྲིང་། ། 
དེ་སོགས་གང་འཐད་རིག་པས་དཔྱད། །ལྷུ་སྤྲད་སྲུབ་རྣམས་དམ་པར་བསྡམ། མཐར་ལྕིབ་ 
སྒྲོ་གག་ལ་སོགས་པ། །རྒྱན་རྣམས་ཀུན་གྱིས་མཛེས་པར་བརྒྱན། །ཅེས་དང་། འད༵བས་ 
ལྡན་རིགས་ལྔའི་བཟོ་ལུགས་ནི། །མགོ་སོར་མཐོ་གང་ཟླུམ་སྐོར་གྱི། །གསུམ་ཆ་གཅིག་པོ་ 
རི་ལ་ནི། །ཆག་གང་སྨད་ལ་མཐོ་གསུམ་སྟེ། །སྟོད་ལ་མགོ་སོར་འདབས་དང་མཉམ། ། 
ཅུང་ཞིག་འབུར་བ་ངོ་སྒོ་བྱ། །ངོ་སྒོའི་སྟོད་ལ་མཐོ་གང་བྱ། །སྨད་ལ་ཆག་གང་དབྱིབས་སོག་ 
ཁ༑ ༑འདབས་མ་རྒྱབ་པད་དྲང་བ་ལ། །གཡས་གཡོན་ཕྱེད་ཚལ་ཕྱེད་པད་དབྱིབས། །དེ་ 
གསུམ་བར་དུ་པད་ཆུང་རེ། །ཡང་ན་པད་ཆུང་སྦས་ན་མཛེས། །པདྨ་མི་བྱེད་ཟླུམ་པོར་བྱ། ། 
པད་མའི་རྩ་གསུམ་མཐོ་དམན་མེད། །མཐོ་རེ་དམའ་བར་དཔུང་བ་གཞོལ། །ཟླུམ་པོར་རྒྱབ་ 
དམའ་གཤོག་རྩེ་མཐོ། །སྨད་ནི་མ་ལ་ཚད་བྱ་སྟེ། །མདོར་ན་སྟོད་ལྡེར་སྨད་ཞུམ་ལ། །པདྨ་ 
ཁ་འབུས་ལྟ་བུའི་ཚུལ། །མཛེས་ཤིང་བག་དྲོ་རིག་པས་དཔྱད། །རྩེ་ལ་རྒོད་འཕྲུ་དར་སྣ་དང༌། ། 
ཉི་ཟླ་མེ་ལོང་རཏྣ་སོགས། །མཐའ་ལྕུག་སྐུད་རིས་མུ་ཏིག་ཚེམས། །དབྱིབས་ལེགས་བཀོད་ 
པ་ཕུན་སུམ་ཚོགས། །གཙུག་ཞྭ་ལུགས་ཀྱང་འདི་ལྟ་སྟེ། །མགོ་བོར་པད་ཞུའི་ལུགས་དང་ 
མཐུན། །དེ་ལ་འདབ་མ་མཐོ་དོ་གདགས། །ངོ་སྒོ་མཐོ་གང་ཞེང་སོར་གཉིས། །ཅུང་ཞིག་ 
བསྡུས་ལ་མཐའ་ལྕུག་བསྒྲིལ། །གང་འོས་རྒྱན་ཡང་གདག་པར་བྱ། །དེ་ན་གཙུག་ཞྭ་བཟོ་
34

༄༅། །ཟབ་གཏེར་ཆོས་ཀྱི་མཛོད་ཁང་།
ལུགས་སོ། །དེ་ལྟར་བཟོས་པའི་ཞྭ་ཡི་ནང༌། །མཐིང་ཤོག་དར་སྔོན་གང་འཛོམས་ལ། །རིན་ 
ཆེན་དྲི་བཟང་སྨན་སོགས་ཀྱིས། །བྱིན་རླབས་ཙཀྲའི་དཔེའུ་རིས་ནི། །སྣང་སྲིད་ཟིལ་གནོན་ 
ལེགས་བྲིས་ཏེ། །སྐུ་གདུང་རིང་བསྲེལ་ལ་སོགས་པ། །བྱིན་རླབས་རྟེན་དང་ལྷན་ཅིག་ཏུ། ། 
དར་སྣས་དྲིལ་ཏེ་རྩེ་མོར་གཞུག །གཞན་ཡང་གཟུང་སྔགས་གང་འཐད་པར། །བླ་མའི་སྐུ་ 
བྲིས་གཞུག་པར་བྱ། །ཞྭ་དེ་རབ་གནས་བྱས་ལ་གོན། །ཞེས་དང༌། གྱོན་པའི་བྱེ་བྲག་དུས་ 
འདི་ལྟར། །པཎ་ཞུ་སྣང་སྲིད་ཟིལ་གནོན་ཞྭ། །འདུ་འཚོགས་ཆེན་པོའི་དུས་སུ་གྱོན། །འདབས་ 
ལྡན་རིགས་ལྔའི་བྱིན་རླབས་ཞྭ། །དབང་བསྐུར་ཆོས་འཆད་དུས་སུ་གྱོན། །གཙུག་ཞྭ་རྟེན་ 
འབྲེལ་ཞྭའུ་སྟེ། །ནམ་དུའང་ནི་གྱོན་པར་བྱ། །གཞན་ཡང་ཞྭའི་རིགས་གསུམ་པོ། །བྱེ་བྲག་ 
རྣམ་པ་ཇི་བཞིན་པར། །དུས་དང་གནས་སྐབས་ཤེས་པར་བྱ། །མདོར་ན་བླ་མའི་རྟེན་འབྲེལ་ 
གྱིས། །རྒྱུན་དུ་མི་འབྲལ་འགྲོག་པར་བྱ། །ཞེས་དང༌། པཎ་ཞུ་གྱོན་པའི་ཆེ་བ་ནི། །ལྷ་འདྲེ་ 
མི་གསུམ་ཟིལ་གྱིས་གནོན། །ཞེས་དང༌། འདབས་ལྡན་རིགས་ལྔའི་ཆེ་བ་ཡང༌། །ལན་ཅིག་ 
སྤྱི་བོར་བཞག་པས་ཀྱང༌། །བཞི་རྫོགས་དབང་ཉིད་ཐོབ་དང་མཚུངས། །སྨིན་ཅིང་གྲོལ་ 
བའི་དལ་དུ་འགྱུར། །ཞེས་དང་། གཙུག་ཞྭ་ལའང་འདི་ལྟར་རོ། །གང་གིས་མཐོང་རྣམས་ 
དང་བ་འདྲེན། །ཞེས་དང་། ཞྭ་ནི་བླ་མའི་རྟེན་འབྲེལ་ཏེ། །དད་པས་ཕྱག་འཚལ་རབ་ཏུ་ 
བླང༌། །ཞེས་དང༌། དགོས་ཆེད་རྣམ་པ་མང་ནའང༌། །རང་གཞན་གནས་སྐབས་གསུམ་ 
དོན། །རང་ཉིད་བཙུན་པར་བྱ་བ་དང་། །གཞན་ཡིད་དང་བ་འདྲེན་ཕྱིར་དང་། །གནས་ 
ང་རིམ་པ་
སྐབས་རྐྱེན་ལས་སྐྱོབ་ལ་སོགས། །དགོས་ཆེད་དུ་མ་ལྡན་པའོ། །ཞྭ་ཡི་ཁ་བསྒྱུར་ 
རྣམས། །ཞི་རྒྱས་དབང་དང་མངོན་སྤྱོད་དེ། །འཕྲིན་ལས་ཡོངས་ལ་སྤྱོད་པ་ལྔ། །དཀར་སེར་ 
དམར་མཐིང་སྣ་ཚོགས་ཞྭ། །ལྷ་ཡང་ཐོད་ཕྲེང་རིགས་ལྔ་བསྒོམ། །ཞེས་སོགས་གསུངས་ 
པས། ཞྭ་ལ་བླ་མའི་རྟེན་འབྲེལ་ཡོད་པས་ཤིན་ཏུ་གཟབ་པར་བྱའོ། །འདི་ཡང་ཨོ་རྒྱན་རྡོ་
35

༄༅། །རིག་འཛིན་སྔགས་ཀྱི་སྡེ་སྣོད།
རྗེ་འཆང་ཆེན་པོའི་གསུང་སྟེ་སྔ་འགྱུར་བ་རྣམས་ཀྱི་ཁྱད་ཆོས་སོ། །ཨོ་རྒྱན་པད་ཞུ་ལས་འཕྲོས་ 
པའི། སྤྱིར་རྒྱ་བོད་གཉིས་ཀར་པཎ་གྲུབ་རྣམས་ཀྱི་ཐུགས་ཉམས་ལ་ཤར་བ་དང༌། བཟོ་
བོའི་རིག་པའི་རྣམ་འགྱུར་གྱིས་ཞྭ་ཡི་བཟོ་དབྱིབས་སོགས་ནི་མཐའ་མི་དཔོག་པ་ཞིག་སྣང་ 
ཡང༌། བོད་འདིར་གྲུབ་པའི་མཐའ་ཕལ་ཆེར་ལ་ཁྱབ་ཆེ་བ་རྩེ་ཞྭར་གྲགས་པ་རྩིས་ཐང་འཇམ་ 
དབྱངས་ཆོས་རྗེ་ནས་དར་བའི་མིང་ཡང་རྩེ་ཞུར་གྲགས་ཞེས་དང༌། ལ་ལ་དགེ་བཤེས་གྲྭ་བ་ 
ནས་དར་བའི་མིང་ཡང་གྲྭ་ཞྭར་འདོད་པ་དང༌། ལ་ལ་གཙང་ནས་རབ་འབྱམས་པ་བློ་ལྡན་ 
མཆོག་གྲུབ་ཀྱིས་བཟོས་པས་མིང་ཡང་གཙང་ཞྭར་གྲགས་ཞེས་འདོད་པ་དང༌། འགའ་ཞིག་
ས་སྐྱ་ནས་དར་ཞིང༌། འབྲིང་གུང་པས་ཀྱང་ཅུང་མི་འདྲ་བར་བཅོས་ཞེས་བཤད་པ་མང་དུ་
སྨྲའོ། །
གྲུབ་མཐའ་གཞན་ཕྱོགས་ལ་གྲགས་ཆེ་བ། རྗེ་དུས་གསུམ་མཁྱེན་པར་གཟིགས་སྣང་
དུ་མཁའ་འགྲོ་མ་སྟོང་གི་དབུ་སྐྲ་ལས་གྲུབ་པའི་ཞྭ་ནག་མཐོང་བ་དོན་ལྡན་དབུ་ལ་བཅིངས་
ཤིང་སངས་རྒྱས་ པཀྴི་ཡིན་པའི་བཤད་སྲོལ་ཞིག་ཀྱང་ཡོད། ཐམས་ཅད་ཀྱི་ཕྲིན་ལས་གཅིག་བསྡུས་ཀརྨ་
པ་ཞེས་མཚན་གསོལ་བ་ལྟར་ཞ་ནག་གི་སྲོལ་བྱུང་ཞེས་བཤད། དེ་བཞིན་དུ་ཀརྨ་པའི་ཉེ་
གནས་སྐྱེ་ཕྲེང་རིམ་བརྒྱུད་ལ་ཞྭ་དམར་ཅོད་པཎ་ཀརྨ་པ་ཉིད་ཀྱིས་བཅིངས་པ་དང་། ཐམས་
ཅད་མཁྱེན་པ་སི་ཏུའི་སྐྱེ་རྒྱུད་རྣམས་ལ་ཞྭ་ཁྲ་དང་། ལྗང་ལྷ་པཎ་ཆེན་སོགས་ཞྭ་སེར་དང༌།
དྲག་པོ་རབ་འབྱམས་པ་ལ་ཞྭ་ལྗང་སོགས་ན་རིམ་གྱི་རྣམ་ཐར་ན་ཞིབ་ཏུ་སྣང་། དེ་བཞིན་
དུ་དཔལ་ལྡན་ས་སྐྱ་བ་རྣམ་པར་ཞྭ་རིགས་མི་འདྲ་གསུམ་དང་། རི་བོ་དགེ་ལྡན་པ་རྣམས་
པཎ་ཞུ་རྣ་རིང་དང་། རི་ཁྲོད་སྒོམ་ཞུ་དང་། དགའ་ལྡན་དུང་ཤུབས་སོགས་མི་འདྲ་བ་སྣ་ 
ཚོགས་སྣང་བ་དང༌། རང་ཅག་རྙིང་མ་པ་རྣམས་ཀྱང༌། གོང་དུ་བཤད་པ་ལྟར། ཨོ་རྒྱན་པད་ 
ཞུ་རིགས་གསུམ་དང༌། པདྨ་སཾ་ཞུ། པཎ་ཞུ་སྣ་ཐུང་ཤིན་ཏུ་མཛེས་པ་དང༌། གཏེར་ཞྭ་ཌཱ་
36

༄༅། །ཟབ་གཏེར་ཆོས་ཀྱི་མཛོད་ཁང་།
ཀི་སྤྲིན་ཕུང་བྱ་བ་དང༌། པདྨ་མཐོང་གྲོལ་དང་། པདྨ་ཁ་འབུས་སོགས་པད་ཞུའི་མིང་གི་བྱེ་ 
བྲག་དང༌། ཡང་ཀཿཐོག་པའི་ཕྱོགས་ནས་སྟོང་ཉིད་སྒོམ་ཞྭར་གྲགས་པ་དབྱིབས་འདབ་ལྡན་ 
དང་ཕྱོགས་འདྲ་བ། ལ་ལ་དེ་ལ་སྟོང་ཉིད་ལྡེམ་ཞུར་གྲགས་ཞེས་དང༌། དྭགས་པོའི་སློབ་ 
མ་ཁམས་པ་མི་གསུམ་གྱི་གསལ་སྟོང་སྒོམ་པའི་ཞྭ་ཡིན་པར་གསལ་སྟོང་སྒོམ་ཞྭ་ཡིན་ཀྱང་ 
འདོད་པར་སྣང་། གཞན་ཕྱོགས་ཀྱི་ཞྭ་ཡི་རྣམ་གྲངས་འགའ་ཞིག་འོག་ཏུ་བྱ་ཆས་སྐབས་ 
སུ་བཤད་པར་འགྱུར་ལ། འོན་ཀྱང་ད་ལྟ་ཨོ་རྒྱན་སྨིན་གྲོལ་གླིང་དུའང་། རྗེ་གཏེར་ཆེན་ 
རིན་པོ་ཆེའི་དབུ་ཞྭ་གན་གོས་སྔོ་ནག་གསེར་གྱི་མེ་ཏོག་ཅན། གཡས་གཡོན་གྱི་ཁྱུང་རུ་གཉིས་ 
ལ་གོས་དམར་སེར་གྱི་འཇའ་ཡོད་པ། ཐོད་ཁ་པད་འདབ་གཅིག་པའི་དཀྱིལ་དུ་གསེར་གྱི་ 
རྡོ་རྗེ་རྒྱ་གྲམ་ཡོད་པ། རྩེ་མོར་གསེར་གྱི་རྡོ་རྗེ་རྩེ་གསུམ་པའི་ཏོག་ལ་དར་སྣ་ལྔ་ཡི་ཅོད་པཎ་ 
འཕྱང་པ་ཞིག་དང་། ཡང་པདྨ་སཾ་ཞུ་རྣ་བ་རིང་ཐུང་གང་རུང་། མཐར་འཇའ་སྒྲིག རྩེ་ཟླུམ་
ལ་ཉམས་དོད་པ། འདབ་གྱེན་དུ་ལོག་རྒྱུ་མེད་པ། ཐོད་པ་ནས་གཡས་གཡོན་པདྨ་ལྟ་བུའི་
ངོ་སྒོ་བཏོད་པ་འདི་གཉིས་ཉམས་བཞེས་ཕྱག་ལེན་དུ་འདེབས་པར་གྲགས་སོ། །དེ་ལས་
རྡོ་རྗེའི་རིག་པ་འཛིན་པའི་གསང་སྔགས་རྣམས་ཀྱི་མཆོག་གི་གོས་ལྟ་ཅི། རྒྱུན་དུ་བགོ་ཞིང་
ལོངས་སྤྱོད་པའི་གོས་རྣམས་ཀྱང་རྟེན་འབྲེལ་ལམ་དང་མི་འབྲལ་བ་གནད་དམ་པ་སྟེ། ཨོ་
རྒྱན་ཆེན་པོའི་བླ་མ་དགོངས་འདུས་ཀྱི་དེ་ཉིད་ལས། གོས་ལ་ཡི་དམ་རྟེན་འབྲེལ་ཡོད། ། 
བག་དྲོ་ལྷུན་ཆགས་བཀྲག་མདངས་ཅན། །དྲི་མ་མེད་པ་བཅང་བར་བྱ། །ཞེས་པ་ལྟར་གོས་ 
ཀྱི་ཚུལ་དང་མི་མཐུན་པའི་རྒྱུ་མ་དག་པ། བཟོ་མི་ལེགས་པ། ཚད་ལས་འདས་པ། ཁ་དོག་ 
མི་སྡུག་པ། རེག་བྱ་རྩུབ་པ་ལ་སོགས་ཡིད་དུ་མི་འོང་བ། མིག་སྔར་མི་མཛེས་པའི་རྣམ་པ་ 
ཅན་མ་ཡིན་པ། ཕུན་སུམ་ཚོགས་པའི་གྲོས་གྱོན་པའི་ཚེ། ཡི་དམ་གྱི་བསྐྱེད་རིམ་གསལ་ 
སྣང་དང་ལྡན་པའི་སྐུ་ཡི་ཆས་གསོལ་བར་བསམ་ལ་དེ་ལ་གོས་ཕྱི་ནས་གཡང་ལུགས་སུ་
37

༄༅། །རིག་འཛིན་སྔགས་ཀྱི་སྡེ་སྣོད།
གྱོན་པ་དཔའ་བོ་ཡབ། ནང་ལུས་ལ་དཀྲི་བ་དཔའ་མོ་ཡུམ། སྟོད་དུ་གཡོགས་པ་ཡི་དམ་ 
ཞི་བ། སྨད་དུ་དཀྲི་བ་ཁྲོ་བོའི་རྣམ་པར་ལྟ་བའི་རྟེན་འབྲེལ་བྱ། གོང་བ་ཚེ་ཡི་རྟེན་འབྲེལ་ 
ཡོད་རིང་ལ་མཐུད་མ་ཉུང་བར་བྱ། ལྕགས་རི་ཆ་ག་ལ་བསོད་ནམས་ལོངས་སྤྱོད་ཀྱི་རྟེན་ 
འབྲེལ་ཡོད་པས་ཅི་འབྱོར་བ་གཟབ། བཟོ་ལ་ལ་ཉེ་བཟང་ངན་གྱི་རྟེན་འབྲེལ་ཡོད་ཆགས་ 
ཚད་དང་ལྡན་པར་བྱ། ཚོས་དང་ཁ་དོག་ལ་འགྲོ་བ་བྱམས་སྡང་གི་རྟེན་འབྲེལ་ཡོད་པས་སྣུམ་ 
ཞིང་མདངས་དང་ལྡན་པར་བྱ། རྒྱན་ལ་འཁོར་དང་སློབ་བུའི་རྟེན་འབྲེལ་ཡོད་པས་མཛེས་ 
པར་བརྒྱན། གྱོན་ལུགས་ལ་བྱ་བ་འགྲུབ་པའི་རྟེན་འབྲེལ་ཡོད་པས། ཡོན་པོ་དང༌། གཞོག་ 
བཤམ་དང༌། ཕྱི་ནང་ཟློག་པ་དང༌། མགོ་མཇུག་བསྣོལ་བ་དང༌། སྔུན་གཤམ་དྲུད་པ་དང༌། 
རྒྱབ་གཤམ་བརྫེས་པ་ལ་སོགས་པ་ཚུལ་དང་མི་མཐུན་པ་སྤངས་ནས་ལེགས་པར་བགོ་བར་ 
བྱའོ། །འཇོག་ཚུལ་ལ་ལོངས་སྤྱོད་འདུ་བའི་རྟེན་འབྲེལ་ཡོད་པས། ཞྭ་གོས་ལྷུམ་སོགས་ 
ཐར་ཐོར་དུ་མི་འཇོག་གཡས་ཕྱོགས་སུ་ཕུང་ངེ་བཞག་དགོས་གསུངས། གདན་ལ་མ་དང་ 
མཁའ་འགྲོའི་རྟེན་འབྲེལ་ཡོད་པས། འབོལ་ནང་ཚང་ཅན་དང༌། སྟག་གཟིག་ཞིང་གི་གདན 
སོགས་འདིང་བ་དང༌། ལྷམ་གྱོན་པ་དང༌། སྐེ་རགས་བཅིང་བའི་དུས་ཐམས་ཅད་དུ་མ་སྲིང་ 
མཁའ་འགྲོ་དྲན་པའི་ལམ་ཁྱེར་དང་མ་བྲལ་བས། ཕྲིན་ལས་གང་བརྩམས་འགྲུབ་པའི་ 
དགོས་པ་ཡོད་པའི་དེ་ལྟར་མི་བརྗེད་པར་བྱའོ། །
ཡང་དེ་ཉིད་ལས། གསང་བའི་ཆས་བརྒྱད་ཆོས་ཀྱི་སྐུ་རུ་བསྐུར། །ཞེས་པའི། གླང་གོས། 
ཞིང་ལྤགས། སྟག་ཤམ། རཀྟ། ཞག་ཐལ་ཆེན། ཐོད་ཕྲེང༌། སྦྲུལ་ཆུན་དང་བརྒྱད་ལས། 
དང་པོ་ནི། གླང་རྒོད་དར་ཡང་མི་ཡིས་བདག་ཏུ་མ་བཟུང་བ་ཕན་ཚུན་སྟོབས་འགྱེད་པ་ནས་ 
ཤི་བའི་ལྤགས་པ་རློན་པ་མགོ་དང་ཡན་ལག་གི་པགས་པ་མ་ཉམས་པ། ཡན་ལག་བཞི་
སུག་རྡོ་དང་བཅས་པའོ། །ཞིང་ལྤགས་ནི་སྐྱེས་དར་མ་གཡུལ་དུ་ཤི་བའི་ལྤགས་པ་རློན་པ་
38

༄༅། །ཟབ་གཏེར་ཆོས་ཀྱི་མཛོད་ཁང༌།
ཁྲག་གི་ཞམ་བུ་ཅན་མགོ་དང་ཡན་ལག་གི་པགས་པ་མ་ཉམས་པ་རྐང་མགོ་ལག་མགོ་དང་ 
བཅས་པའོ། །སྟག་གི་ལྤགས་པ་ཡང་དར་མ་ཤིན་ཏུ་བཀྲག་ཅིང་རྔོ་ཁལ་སོགས་སྐྱོན་གྱིས་ 
མ་ཟིན་པ་མཚོན་གྱིས་བསད་པ་མགོ་དང་ཡན་ལག་གི་པགས་པ་མ་ཉམས་པ། རྐང་ལག་ 
བཞི་སྦར་མོ་དང་བཅས་པ་རློན་པ་ཁྲག་གི་ར་རི་བཅས་པའོ། །དེ་དག་ནི་བགོ་བའི་གོས་གསུམ་
མོ༑ ༑རཀྟ་ནི་དཔའ་བོ་གཡུལ་བསད་ཀྱི་སྙིང་ཁྲག་དྲོད་མ་ཡལ་བར་བླངས་པའི་མཁུར་
ཚོས་གཉིས་སུ་སུམ་ཚུག་ནོར་བུ་རིས་སུ་བྲི་བའོ། །ཞག་ནི་གསལ་ཁ་མ་མཐོང་ཡང་གྲིར་ 
ཤི་བའི་ཚིལ་བཞུས་པ་ལས་འོས་མེད་དེ། རུ་ཏྲའི་ལེའུར། དུར་ཁྲོད་མི་རོ་བླངས་ནས་ཟས་ 
སུ་ཟོས། །མི་ལྤགས་གོས་གྱོན་ཁེ་མ་རྣམས་སུ་རྒྱུ། །ཞེས་དང་། དེ་ནས་ཁ་ལ་ཞག་གི་ཟོ་རིས་ 
ཆགས། །ཞེས་པས། ཞག་དེ་སོར་མོ་གསུམ་གྱི་རིས་སམ། ཟོར་བ་རིས་འཁྱོག་པོ་གསུམ་ 
དུ་བྲིའོ། །ཐུ༷ལ་ཆེན་ཡང་གྲིར་བསད་པའི་རོ་བསྲེགས་པའི་ཐལ་བ་སྔོ་སྐྱ་བྱུགས་པའི་སྟེང་ 
དུ་ཤིན་ཏུ་དཀར་བའི་ཐལ་བར་སོར་མོ་ལྔ་བསྣུབས་ནས་དཔྲལ་བར་འབྲུ་ཡི་ཚོམ་བུ་ལྟར་
བཀོད་པ་སྟེ་བྱུག་པའི་རྫས་གསུམ་མོ། །ཐོད་ཕྲེང་ནི་སྦྲུལ་ནག་པོའི་ཟུང་ལ་བརྒྱུས་པའི་
མགོ་བོ་རློན་པ་ལྔ་བཅུའི་ཕྲེང་བ་མགུལ་དུ་གོན་ནས་བྲང་གི་མདོར་དཔྱངས་ཏེ་དོ་ཤལ་བྱས་ 
པའོ། །སྦྲུལ་ཆུན་ནི་ཀླུ་རིགས་བཞིའི་ངོ་བོ་རྣམ་པ་སྦྲུལ་དཀར་སེར་དམར་ལྗང་བཞི་ཡིས་ 
ཡན་ལག་བཞིར་བཅིངས་པའོ། །དེ་ནི་བཏགས་པའི་རྒྱན་གཉིས་སོ། །དེ་དག་གི་དག་པ་ 
ནི་ང་རྒྱལ་དབྱིངས་སུ་དག་པ་ཞིང་ཆེན། གཏི་མུག་དག་པ་གླང་ཆེན་ཀོ་རློན། འདོད་ཆགས་ 
དག་པ་སྟག་ལྤགས་ཀྱི་ཤམ་ཐབས་སོ། །ཐལ་ཆེན་གྱིས་བརྒྱ་བྱིན། རཀྟས་དབང་ཕྱུག ཞག་ 
གིས་ཁྱབ་མཇུག་འདུལ་བར་བཤད་ཀྱང༌། བཤད་སྲོལ་གཞན་ཡང་ཡོད་དོ། །མགོ་རློན་ 
གྱིས་ཕྲག་དོག སྦྲུལ་ཆུན་གྱིས་ཞེ་སྡང་དབྱིངས་སུ་དག་པའོ། །འབྱུང་ཁུངས་རྟ་ཕག་གིས་ 
རུ་ཏྲ་བསྒྲལ་བས་དེ་ཡི་ལུས་ཀྱི་ཆས་ཐམས་ཅད་བྱིན་གྱིས་བརླབས་པ་ཡིན་ཏེ། དེ་ཡང་རུ་ཏྲའི་
39

༄༅། །རིག་འཛིན་སྔགས་ཀྱི་སྡེ་སྣོད།
ལེའུ་ལས། རུ་ཏྲའི་ཆས་ནི་མང་ལ་ཡང་བ་རྣམས། །དེ་དག་ཡེ་ཤེས་ཆས་སུ་བྱིན་གྱིས་བརླབས། ། 
ཞེས་གསུངས་པའི་ཕྱིར་རོ། །གསང་རྒྱུད་རིན་པོ་ཆེ་རྣམས་འཐོར་བུར་བཞུགས་པ་འདིར་ 
བླངས་པ་སྟེ། དམ་ཅན་རྒྱ་མཚོར་བཟོད་པར་གསོལ་ལོ། །
༈ བཞི་པ་གོང་གི་འཕྲོས་ལས། ཡོངས་རྫོགས་ཕྱག་རྒྱ་ཆེན་པོ་མཆོག་གི་དབང༌། །དབང་ 
གི་ཆ༷ས་བཅུ་མི་འགྱུར་རྡོ་རྗེའི་དབང་། །ཞེས་པའང༌། བསྟན་བཤད་གཉིས་ལས། དང་པོ་ནི། 
རྡོར་དྲིལ་གཟུང་རྡོར་རིག་མ་རྒྱལ་ཐེབས་དང༌། །སྨན་རཀ་གཏོར་བྷན་དགང་བླུག་རལ་པ་ 
བཅུ། །ཞེས་པས་བསྟན་ཅིང་། གཉིས་པ་རྒྱས་པར་བཤད་པ་ལ་བཅུ་ལས། དང་པོ་རྡོ་རྗེ་ 
བཤད་པ་ལའང་གསུམ་སྟེ། དོན་གྱི་རྡོ་རྗེ་དང༌། རྟགས་ཀྱི་རྡོ་རྗེ་དང༌། རྫས་ཀྱི་རྡོ་རྗེའོ། ། 
དེའང་གཤིན་རྗེ་གསང་རྒྱུད་ལས་རྡོ་རྗེ་རྣམ་པ་གསུམ་ཡིན་ཏེ། །དོན་གྱི་རྡོ་རྗེ་དེ་ནས་རྟགས། ། 
རྫས་ཀྱི་རྡོ་རྗེ་གསུམ་ཡིན་ཏེ། །ཞེས་གསུངས་པས་བསྟན། དང་པོ་དོན་གྱི་རྡོ་རྗེ་ལའང༌། 
དེ་ཉིད་ལས། གཟུང་འཛིན་གཉིས་སུ་མི་ཕྱེད་པས། །དོན་གྱི་རྡོ་རྗེ་བཤད་པ་ཡིན། །ཞེས་ 
པས་རྒྱས་པར་བཤད་ན། ངོ་བོ། ངེས་ཚིག དབྱེ་བ་གསུམ་ལས། དང་པོ་ངོ་བོ་ནི། བཤད་ 
རྒྱུད་མེ་ལོང་ལས། ཐ་དད་མེད་པའི་རང་བཞིན་གང༌། །རྡོ་རྗེ་ཞེས་ནི་བཤད་པ་ཡིན། །ཞེས་ 
པའི་དེའི་དོན་ནི། རྡོ་རྗེ་དེ་ཡི་རང་བཞིན་གང་དང་དབྱེར་མེད་ཅེ་ན། ཆོས་ཐམས་ཅད་ཀྱི་ 
རང་བཞིན་སྟོང་པ་ཉིད་དང་དབྱེར་མི་ཕྱེད་པ་ཡིན་ལ། སྟོང་པ་ཉིད་ལ་རྡོ་རྗེ་ཞེས་བྱ་བ་སྟེ་ 
མཉམ་སྦྱོར་ལས། རྡོ་རྗེ་སྟོང་པ་ཉིད་དུ་བཤད། །སེམས་དཔའ་ཡེ་ཤེས་ཆེན་པོ་སྟེ། །ཞེས་ 
གསུངས། དེ་ལ་ཐ་དད་མེད་པའི་རང་བཞིན་ཞེས་བྱ་སྟེ། སྟོང་པ་ཉིད་དེ་གང་དང་ཐ་དད་མེད་ 
ཅེ་ན། འཁོར་འདས་གཉིས་སྣང་ཚུལ་ལ་ཐ་དད་ཀྱང༌། རང་བཞིན་ནམ་གནས་ལུགས་ལ་ 
སྟོང་ཉིད་ལས་ནམ་ཡང་གཡོས་པ་མེད་པས་ན་དེ་ལྟར་བཤད་པ་ཡིན་ལ། རང་བཞིན་གྱི་དོན་ 
ཡང་གཞན་གྱིས་མ་བཅོས་པའི་དོན་ཏེ། རྩ་ཤེས་ལས། རང་བཞིན་དག་ནི་བཅོས་མིན་
40

༄༄༅། །ཟབ་གཏེར་ཆོས་ཀྱི་མཛོད་ཁང་།
དང༌། །གཞན་ལ་ལྟོས་པ་མེད་པའོ། །ཞེས་གསུངས། མདོ་ཧྲིལ་གྱིས་དྲིལ་ན་ཆོས་ཐམས་ 
ཅད་སེམས་སུ་འདུས་ལ་སེམས་ཉིད་སྟོང་པ་ཉིད་ལ་གནས་པ་དེ་ལ་རྡོ་རྗེ་ཞེས་བཤད་དེ། 
མཉམ་སྦྱོར་ལས། སེམས་ཅན་ཀུན་གྱི་སེམས་གང་ཞིག །རྡོ་རྗེ་ཞེས་ནི་བཤད་པ་སྟེ། །ཞེས་ 
དང་། སེམས་ལས་མ་གཏོགས་ཆོས་མེད་པས། །སྒྱུ་མ་རྡོ་རྗེ་བཙན་པོ་མཆོག །ཅེས་དང༌། 
བརྟག་གཉིས་ལས་ཀྱང༌། རིན་ཆེན་སེམས་ལས་ཆེར་གྱུར་པས། །སེམས་ཅན་མེད་ཀྱང་ 
སངས་རྒྱས་མེད། །ཅེས་དང༌། རྡོ་རྗེ་རྩེ་མོ་ལས་ཀྱང༌། རྟག་ཅིང་སྙིང་པོ་ཁོང་སྟོང་མེད། ། 
གཅད་འདྲལ་གཞིག་དང་གཞོམ་དུ་མེད། །སྲེག་པར་བྱེད་དང་འཇིག་མེད་པའི། །སྟོང་ཉིད་ 
རྡོ་རྗེར་བརྗོད་པར་བྱ། །ཞེས་སོ། །
གཉིས་པ་ངེས་ཚིག་ནི། དེས་ན་སེམས་ཉིད་སྟོང་པ་ཉིད་ལ་རྡོ་རྗེ་ཞེས་བརྗོད་པ་ནི། འཇིག་ 
རྟེན་ན་རྫས་རྡོ་རྗེ་ཕ་ལམ་ཞེས་པའི་དངོས་པོ་ཞིག་ཡོད་པ་དེས་ཕར་མཚན་མའི་ཆོས་ཐམས་ 
ཅད་འཇོམས་ལ་ཚུར་དེའི་ངོ་བོ་ལ་གང་གིས་ཀྱང་མི་ཚུགས་ཏེ། རྡོ་རྗེའི་ཡོན་ཏན་འཆད་པའི་ 
ཚེ༑ མི་ཆོད། མི་ཤིགས་པ། བདེན་པ། སྲ་བ། བརྟན་པ། ཐམས་ཅད་དུ་ཐོགས་པ་མེད་ 
པ༑ ཐམས་ཅད་དུ་མ་ཕམ་པ་ཞེས་སོ། །གསུམ་པ་དབྱེ་བ་ནི། གསང་རྒྱུད་ལས། བུམ་པའི་ 
དབང་དང་འབྲེལ་བ་ཡི། །སྐུ་མདོག་ཕྱག་མཚན་ལ་སོགས་ལྷ། །གཟུང་དང་འཛིན་པའི་ 
རྣམ་རྟོག་ནི། །འཇིག་ཅིང་འཇོམས་པའི་རྡོ་རྗེའོ། །ཞེས་དང་། གསང་བའི་དབང་དང་འབྲེལ་ 
བ་ཡི། །རྩ་དང་རླུང་དང་ཐིག་ལེ་ལ། །གཟུང་འཛིན་གཉིས་སུ་གང་རྟོགས་པ། །འཇིག་ཅིང་ 
འཇོམས་པའི་རྡོ་རྗེའོ། །ཞེས་དང་། ཤེས་རབ་ཡེ་ཤེས་དང་འབྲེལ་བས། །ལྷན་ཅིག་སྐྱེས་ 
པའི་དགའ་བ་སོགས། །གཟུང་འཛིན་གཉིས་སུ་གང་རྟོགས་པ། །འཇིག་ཅིང་འཇོམས་པའི་ 
རྡོ་རྗེའོ། །ཞེས་དང༌། བཞི་བའི་དབང་དང་འབྲེལ་བ་ཡི། །རང་རིག་སེམས་ཉིད་སྟོང་གསལ་ 
བ༑ ༑གཟུང་འཛིན་གཉིས་སུ་གང་རྟོགས་པ། །འཇིག་ཅིང་འཇོམས་པའི་རྡོ་རྗེའོ། །ཞེས་
41

༄༅། །རིག་འཛིན་སྔགས་ཀྱི་སྡེ་སྣོད།
གསུངས་པས་དབང་བཞི་དང་འབྲེལ་བས་རང་རིག་གི་ཡོན་ཏན་ཆ་རེ་རེས་གཟུང་འཛིན་ 
གྱི་དྲི་མ་རེ་རེ་བཅོམ་པའི་ངོས་ནས་དོན་གྱི་རྡོ་རྗེ་བཞི་ཡི་རྣམ་གྲངས་བསྟན་པའོ། །གཉིས་
པ་རྟགས་ཀྱི་རྡོ་རྗེ་ནི། །ཡང་དེ་ཉིད་ལས། རྟགས་ཀྱི་རྡོ་རྗེ་གསུམ་ཡིན་ཏེ། །རྩེ་གསུམ་རྩེ་ 
ལྔ་རྩེ་དགུ་བ། །རྩེ་གསུམ་སྐུ་གསུང་ཐུགས་ཀྱི་བརྡའ། །རྩེ་ལྔ་ཡེ་ཤེས་ལྔ་ཡི་བརྡའ། །རྩེ་དགུ་ 
ཁམས་གསུམ་ས་དགུའི་བརྡའ། །ཞེས་གསུངས་ཤིང་རྩེ་གསུམ་པའི་ཚེ་དུག་གསུམ་བཅོམ་
ནས་རྡོ་རྗེ་གསུམ་དང་སྐུ་གསུམ་དང་ངོ་བོ་རང་བཞིན་ཐུགས་རྗེ་གསུམ་སོགས་མཚོན་ཏེ། དེ་
ཉིད་རྩེ་གསུམ་སྐུ་གསུང་ཐུགས་སུ་ཤར། །འདོད་ཆགས་ཞེ་སྡང་གཏི་མུག་གསུམ། །འཇིག་
ཅིང་འཇོམས་པའི་རྡོ་རྗེའོ། །ཞེས་སོ། །གཉིས་པ་རྩེ་ལྔ་བའི་ཚེ། ཉོན་མོངས་དུག་ལྔ་བཅོམ་ 
ནས་ཡེ་ཤེས་ལྔ་དང་སྐུ་ལྔ་སོགས་མཚོན་ནོ། །དེ་ཡང་གསང་རྒྱུད་ལས། རྩེ་ལྔ་ཡེ་ཤེས་ལྔ་ 
ཡི་རྟགས། །ང་རྒྱལ་ལ་སོགས་རྣམ་པ་ལྔ། །འཇིག་ཅིང་འཇོམས་པའི་རྡོ་རྗེའོ། །རྩེ་དགུ་བའི་ 
ཚེ༑ ངན་སོང་འཁོར་བའི་སྒོ་དགུ་བཀག་པ་དང༌། ས་དགུའི་དྲི་མ་དག་པ་དང༌། ཐེག་པ་རིམ་ 
པ་དགུའི་ལམ་མཐར་ཕྱིན་པ་སོགས་ཏེ། ཡང་དེ་ཉིད་ལས། རྩེ་དགུ་ས་དགུའི་དྲི་མ་ཀུན། ། 
འཇིག་ཅིང་འཇོམས་པའི་རྡོ་རྗེའོ། །ཞེས་སོ། །
གསུམ་པ་མཚན་མ་རྫུས་ཀྱི་རྡོ་རྗེ་ལའང༌། རྒྱུ་དང༌། ཚད་དང༌། དབྱིབས་དང༌། དག་པ། 
དགོས་ཆེད་དང་ལྔ་ལས། དང་པོ་ནི། གསེར་དངུལ། ཟངས་ལྕགས། རྫ་རྡོ། ཤིང་སོགས་ 
གང་ལའང་མི་རུང་བར་མ་གསུངས་ཀྱང༌། ཞི་བ་ལ་གསེར་དང༌། ཁྲོ་བོ་ལ་གནམ་ལྕགས་ 
དམིགས་གསལ་ལོ། །གཉིས་པ་ཚད་ནི། སྤྱིར་སོར་བརྒྱད་པ་ནས་ཉི་ཤུ་རྩ་བརྒྱད་ཀྱི་བར་ 
རོ༑ ༑ནང་གསེས་ནི། རྩེ་གསུམ་པའི་ཚེ། སོར་བཞི་དང་བརྒྱ་དང་བཅུ་གཉིས་རྣམས་སོ། ། 
རྩེ་ལྔ་བའི་ཚེ། སོར་བརྒྱད་དང༌། བཅུ་གཉིས་དང༌། བཅུ་དྲུག བཅོ་བརྒྱད། ཉེར་གཉིས་ 
རྣམས་སོ། །རྩེ་དགུ་བའི་ཚེ། སོར་བརྒྱད་དང་། བཅོ་བརྒྱད་ཉེར་བརྒྱད་དོ། །གསུམ་པ་
42

༄༅། །ཟབ་གཏེར་ཆོས་ཀྱི་མཛོད་ཁང་།
དབྱིབས་ནི། གང་ཡིན་ཀྱང་རྭ་གཡས་གཡོན་གཉིས། སྐེད་པའི་ཆ་དང་གསུམ་སྐེད་པ་ཟླུམ་ 
པོའི་མཐའ་སྐོར་དུ་ཅི་ཙམ་ཡོད་པའི་ཐད་དུ་བྱ་བ་ཡིན་པས་ན། སཾ་བུ་ཊ་ལས། རྩེ་གསུམ་ 
བཟུང་བའི་གནས་ཀྱི་ལོང༌། །སྐ་རགས་བྱས་པ་བཟང་པོ་ཉིད། །ཅེས་གསུངས་སོ། །དེའང་ 
རྭ་རྣམས་ཟླུམ་པོ་དང་། གྲུ་བཞི་ཟླ་གམ་གྲུ་གསུམ་སོགས་ལས་མཐུན་དང་། ཁྱད་པར་ཁྲོ་ 
བོ་གདེངས་པ་རྣམས་སོ། །ལྟོ་བའི་ཆས་ཡས་མར་མུ་ཏིག་གི་ཕྲེང་བ་དང༌། ཆུ་སྲིན་གྱི་ཁ་ར། 
པདྨའི་ཕྲེང་བ། ཟླ་གདན་ལ་སོགས་པ་རྣམས་སོ། །བཞི་བ་དག་པ་ནི། རྩེ་གསུམ་པའི་ཚེ། 
ཡར་གྱི་རྭ་གསུམ་སྐུ་གསུམ། མར་གྱི་རྭ་གསུམ་ཐར་སྒོ་གསུམ་མོ། རྩེ་ལྔ་བའི་ཚེ། ཡར་གྱི་ 
རྭ་ལྔ་རིགས་ལྔ་ཡབ་ལྔ། མར་གྱི་རྭ་ལྔ་ཡུམ་ལྔའོ། །རྩེ་དགུ་པའི་ཚེ། ཡར་གྱི་ཕྱོགས་བཞིའི་ 
རྭ་བཞི་ན། མི་བསྐྱོད། རིན་འབྱུང༌། སྣང་མཐའ། དོན་གྲུབ་བཞིའོ། །མཚམས་ཀྱི་རྭ་བཞི་ 
ནི་ཡུམ་བཞི། དབུས་རྭ་ནི་ཀུན་ཏུ་བཟང་པོ། རྩེ་མོ་རྣམ་པར་སྣང་མཛད་དག་པའི་ངོ་བོ་ཡིན། 
འོག་གི་རྭ་དགུ་ནི། ཡེ་ཤེས་ལྔ་དང་ཚད་མེད་བཞི་ཡིན་ལ། རྩེ་མོ་ཆོས་ཀྱི་དབྱིངས་བདེ་བ་ 
ཆེན་པོ་རྣམ་པར་དག་པའི་ངོ་བོའོ། །དེ་དག་ཆུ་སྲིན་གྱི་ཁ་ནས་འབྱུང་བ་ནི་སྲིད་རྩའི་སྡུག་ 
བསྔལ་ལས་འདྲེན་པའི་བརྡའོ། །རྭ་དེ་དག་གི་གདན་ཟླ་བ་ནི་འཁོར་བའི་ཚ་གདུང་བསིལ་ 
བར་བྱེད་པའི་བརྡའོ། །པདྨ་འདབ་བརྒྱད་སྟེང་མ་ནི། བྱང་སེམས་ཉེ་སྲས་བརྒྱད། འོག་མ་ 
ནི་མཆོད་པའི་ལྷ་མོ་བརྒྱད་དོ། །ལྟོ་བ་ཟླུམ་པོ་ཆོས་ཀྱི་དབྱིངས་སོ། །ཡས་མར་གྱི་མུ་ཏིག་ 
ཕྲེང་བ་ནི། འཁོར་འདས་རྒྱན་དུ་རོལ་བའི་བརྡ་རྟགས་སོ། །ལྔ་པ་དགོས་པ་ནི། རྩེ་དགུ་པ་ 
དམ་ཚིག་གི་རྡོ་རྗེ་སྟེ་མི་འབྲལ་བར་འཆང་དགོས། རྩེ་ལྔ་ཡེ་ཤེས་ལྔའི་རྡོ་རྗེ་སྒྲུབ་རྟེན་སོགས་ 
དང་རྩེ་གསུམ་མ་རུང་སྐྲོད་པར་བྱེད་པའི་རྡོ་རྗེ་སྟེ་དྲག་པོའི་ལས་ལ་དགོས་པའོ། །
༈ གཉིས་པ་དྲིལ་བུ་བཤད་པ་ནི། རྟ་མཆོག་རོལ་པ་ལས། ཆོས་རྣམས་སྐྱེ་བ་མེད་པའི་ 
དོན། །སྨྲ་བརྗོད་དངོས་པོ་བྲག་ཆ་བཞིན། །སྟོང་པའི་དྲིལ་བུ་གསུང་རང་བཞིན། །དེ་ལ་སྣ་
43

༄༅། །རིག་འཛིན་སྔགས་ཀྱི་སྡེ་སྣོད།
ཚོགས་རྒྱ་ཆེར་སྤྲོས། །ཞེས་པ་ལྟར། དྲིལ་བུའི་དབྱིབས་ཟླུམ་པོ་ཀུ་མུད་ཏ་ལྟ་བུ། ཚད་སོར་ 
བརྒྱ་དང་བཅུ་དྲུག་བཅུ་གཉིས་བཅོ་བརྒྱད་ཉེར་གཉིས། ནང་སྟོང་པ་ནི་སྟོང་ཉིད་མཚོན་པ། 
དབུས་ནི་རིག་པའི་ཡེ་ཤེས། སྒྲ་གྲག་སྟོང༌། སྟེང་པདྨ་འདབ་བརྒྱད་ནི་ཕྱོགས་བཞིར་སྤྱན་མ། 
མཱ་མ་ཀི གོས་དཀར་མོ། དམ་ཚིག་སྒྲོལ་མ། མཚམས་བཞིར་ནོར་རྒྱུན་མ། སྐུལ་བྱེད་མ། 
ཁྲོ་གཉེར་ཅན་མ། རྡོ་རྗེ་ཕྲེང་བ་མ་བརྒྱད་རྣམ་པར་དག་པ། སྟེང་དུ་རིགས་ཀྱི་མཚན་མ་ 
བཞིས་བརྒྱན་པ་དང་། ལྟེ་བ་ནི་རིགས་ལྔ་རྣམ་པར་དག་པའོ། །དེའི་སྟེང་དུ་བུམ་པ་ནི་དངོས་ 
གྲུབ་འབྱུང་བའི་བརྡར་བདུད་རྩིའི་བུམ་པའོ། །དེའི་སྟེང་དུ་ཆོས་སྐུ་སྟོང་ཉིད་མཚོན་པའི་ཕྱིར། 
ཤེས་རབ་ཀྱི་ཕ་རོལ་ཏུ་ཕྱིན་མའི་ཞལ་ཏེ། དེའི་སྟེང་གི་པད་ཟླ་དང་རྡོ་རྗེ་ནི་སྔར་བཞིན་ནོ། །
རྡོ་རྗེ་ལ་སོགས་རྒྱན་གྱིས་བརྒྱན་པ་ནི་ཤེས་རབ་ལ་ཐབས་ཀྱིས་བརྒྱན་པའི་བརྡའོ། །འདི་
ནི་གདན་བཞི་སཾ་བུ་ཊ་སོགས་གསར་མའི་རྒྱུད་རྣམས་ལས་འབྱུང་བ་དང༌། རྙིང་མའི་རྒྱུད་
རྣམས་སུ་ཡང་རྡོར་དྲིལ་གྱི་ལོ་རྒྱུས་ཅུང་ཟད་རེ་སྨོས་པ་རྣམས་ཆ་མཐུན་ཡོད་ལ། ཡོ་ག་རྡོ་
རྗེ་རྩེ་མོ་སོགས་ནས། ཤར་དུ་སངས་རྒྱས་སྤྱན་མའི་ས་བོན་ལཾ་དང་། འོག་དྲ་བ་དྲྭ་ཕྱེད་ཀྱི་
དཀྱིལ་དུ་འཁོར་ལོ་ཡོད་པ་རྣམས་ལ་རྒྱུད་སྡེ་འོག་མའི་ལུགས་ཏེ་ཕྱི་དྲིལ་དང་། སྒྱུ་འཕྲུལ་ 
སོགས་ལས་ཤར་དུ་སྒྲོལ་མའི་ས་བོན་ཏཱཾ་ཡོད་པར་གསུངས་པ་དེ་ནང་དྲིལ་སྟེ་གོང་དུ་བཤད་
པ་ལྟར་རོ། །ཕྱི་དྲིལ་ལ་རྭ་རྣམས་བརྒྱད་ཟུར་དང༌། ནང་དྲིལ་བཞི་ཟུར་ཏེ་རྒྱུད་སྡེའི་གོང་ 
འོག་གི་ཁྱད་ཡིན་པས་ནང་རྒྱུད་ཉམས་སུ་ལེན་དུས་ནང་དྲིལ་དང༌། ཕྱི་རྒྱུད་ལ་ཕྱི་དྲིལ་ཐོགས་ 
དགོས་པར་གསུངས་ཤིང་ཁོ་བོ་ནི་དེ་ལྟར་འདོད། གཞན་མཁས་པ་ཆེན་པོ་དག་བཀའ་བཀྱོན་ 
ཡང་ཅུང་ཟད་ཕྱོགས་རིས་སུ་སོང་བའི་སྐྱོན་ནོ། །གཞན་ཡང་རྡོ་རྗེ་མཁའ་འགྲོ་ལས་དྲིལ་ 
བུ་རིགས་ལྔ་བཤད་པ་ནི། ཀུན་ལ་འཁར་བའི་ཡང་ན་ནི། །ལྕགས་གསུམ་ལས་བྱུང་དྲིལ་ 
བུ་སྟེ། །ཆ་གསུམ་དང་ནི་ལྡན་པར་བྱ། །རྡོ་རྗེའི་རིགས་ལ་བ་གླང་གདོང༌། །སྐ་རགས་རྡོ་
44

༄༅། །ཟབ་གཏེར་ཆོས་ཀྱི་མཛོད་ཁང༌།
རྗེ་ཕྲེང་བ་བསྐོར། །བུམ་པའི་སྟེང་དུ་བྱུང་བ་ཡི། །ཁ་ཁྱེར་ཅུང་ཟད་གྲུ་བཞི་བྱེད། །བ་གླང་ 
གདོང་ནི་མྱུར་བ་རུ། །ནོར་དང་འབྲུ་རྣམས་འཕེལ་བར་བྱེད། །རིན་ཆེན་དབང་སོགས་ཐོད་ 
པ་དང༌། །རང་རང་མཚན་མ་ཤེས་པར་བྱ། །སོ་སོར་དང་ནི་བཅུ་དྲུག་གམ། །ཉི་ཤུ་ལས་ 
ནི་ལྷག་མི་བྱ། །ཇི་ལྟར་ནུས་ཤིང་རྗེས་མཐུན་པར། །བསྒྲུབ་པའི་དབང་པོས་དེ་དག་བྱ། ། 
ཁ་ཡང་ཆོ་ག་རིམ་པ་ཡི། །སོར་མོ་ལྔ་ལས་གཞན་པར་སྤྲད། །ལྷ་མོ་འདིར་ནི་དྲིལ་བུ་ཡི། 
བསྒྲུབ་པ་རྒྱ་ཆེར་བསྟན་པ་སྟེ། །ཞེས་སོ། ། 
གཞན་ཡང་ཁྲོ་བོའི་དྲིལ་བུ་སོགས་ལའང་མཚན་ཉིད་སོ་སོར་དགོས་པར་གསུངས་ཏེ། ཕུར་
པ་གསང་རྒྱུད་ལས། དྲིལ་བུའི་དེ་ཉིད་བསྟན་པ་ནི། །འཁར་པ་དེ་དང་འཇོན་དམར་ལ། ། 
དྲིལ་བུ་ཚད་དང་ལྡན་པར་བྱ། །རྣལ་འབྱོར་ངེས་པའི་བློ་ཅན་གྱིས། །དེ་ཉིད་ཤེས་རབ་ 
རིག་པས་གཞལ། །རྣལ་འབྱོར་ཁྲོ་མོའི་དཀྱིལ་འཁོར་དགོད། །ལྟོ་བ་འཁོར་ལོ་རྒྱས་འདེབས་ 
ལ༑ ༑རྭ་ལྔ་རྒྱས་འདེབས་ཡུམ་ལྔ་སྟེ། །ལུང་ནི་མཁའ་གསང་མཚན་ཉིད་ལ། །སྤྱི་བོ་རྩེ་ 
དགུ་ལྕེ་དང་བཅུ། །སྟེང་འོག་ཕྱོགས་མཚམས་ཁྲོ་བོ་བཅུ། །པདྨ་འདབ་བརྒྱད་དང་པོ་ལ། ། 
ཕྱོགས་མཚམས་ཁྲོ་བོ་རྣམ་པར་བསམ། །རང་བཞིན་ཤེས་རབ་ཁྲོ་ཚོགས་ལ། །རྡོ་རྗེ་དབྱུག་ 
པའི་སྤྱན་ཡངས་ནས། །ཤེས་རབ་མ་ལ་བསྟིམ་ཆེད་བསྒྲུབ། །དེ་ཡི་སྒྲ་བསྒྲགས་རྒྱལ་བ་ 
མཉེས། །འཁོར་བའི་ལས་ཉོན་སྒྲིབ་པ་འདག །ཅེས་དང་། ཧཱུཾ་ཤེས་རབ་ཆེན་པོའི་རང་བཞིན་ 
ཏེ༑ ༑ཆོས་ཉིད་སྟོང་པ་ཆེན་པོའི་སྒྲ། །འཁོར་བའི་བག་ཆགས་ཟིལ་གནོན་པས། །དུས་ 
གསུམ་རྒྱལ་བ་དེ་ལ་དགྱེས། །ཞེས་གསུངས་སོ། །གསུམ་པ་གཟུངས་ཐག་རྡོ་རྗེ་ནི། གཟུངས་ 
ཐག་འདོམ་གསུམ་ལས་མི་ཐུང་བར་ཁ་དོག་ལྔ་ལྡན་དང་རྡོ་རྗེ་སོར་བཞི་པ་སྟེ་ཞིབ་པར་འོག་
ཏུ་འཆད་དོ། །བཞི་པ་རིག་མ་ནི། མི་མོ་མཚན་ཉིད་དང་ལྡན་པ་དེའང་རྡོ་རྗེའི་རིགས་དང༌། 
རིན་པོ་ཆེའི་རིགས་དང༌། པདྨའི་རིགས་དང༌། ལས་ཀྱི་རིགས་དང༌། སངས་རྒྱས་ཀྱི་རིགས་
45

༄༅། །རིག་འཛིན་སྔགས་ཀྱི་སྡེ་སྣོད།
མ་སྟེ་གསང་སྔགས་མྱུར་ལམ་གྱི་ཕོ་ཉ་མོ་ཕྱི་ཡི་གཟུགས། ནང་གི་རྩ། གསང་བ་སེམས། ཁྱད་ 
པར་དམ་ཚིག་ལ་གནས་པའོ། །ལྔ་པ་རྒྱལ་ཐེབས་པ་ནི། རྒྱུད་ཀྱི་དེ་ཉིད་བཅུ་ལ་མཁས་ 
པ་སློབ་དཔོན་གྱི་ཐུགས་སྲས་སུ་གྱུར་པའོ། །དྲུག་པ་སྨན་རཀ་གཉིས་ལས། དང་པོ་ནི། 
གསང་རྒྱུད་ལས། བདུད་རྩི་འབྱུང་བའི་རྒྱུ་ནི་བྱང་ཆུབ་སེམས། །བདུད་རྩིའི་ལས་ནི་རྣམ་ 
རྟོག་བག་ཆགས་སྦྱངས། །བདུད་རྩིའི་དོན་ནི་སྐྱེ་ཤི་གཉིས་མེད་ངང༌། །ཞེས་གསུངས་ཤིང༌། 
བདུད་རྩིའི་ངོ་བོ་སྐྱེ་ཤི་གཉིས་མེད། ངེས་ཚིག་ཕྱི་ནང་གསང་བའི་བདུད་གཞོམ་ཞིང་བྱང་ 
ཆུབ་ལམ་གྱི་རྩི་དང་སྨན་དུ་གྱུར་པས་ན་བདུད་རྩི་སྨན་བྱ། མཚན་ཉིད་ཟུག་རྔུ་བྲལ་བ་སོགས་ 
བཞི་ལྡན། བྱེད་ལས་སྒྲིབ་གཉིས་བག་ཆགས་སྦྱོང་བ། དེ་ལའང་དབྱེ་ན་ལྔ་སྟེ། ཆོས་བདུད་ 
རྩི༑ ངོ་བོ་བདུད་རྩི། རྟགས་ཀྱི་བདུད་རྩི། རྩི་སྨན་བདུད་རྩི། དམ་རྫས་ལྔའོ། །དེ་ལ་ཆོས་ 
བདུད་རྩི་ནི། ཉོན་མོངས་པ་བརྒྱད་ཁྲི་བཞི་སྟོང་བདུད་དང་འདྲ་བ་ལ། དེ་ཡི་གཉེན་པོ་ལེགས་ 
པར་གསུངས་པའི་ཆོས་ནི་རྩི་དང་འདྲ་བས་ཆོས་བདུད་རྩི་ཞེས་བྱའོ། །དོན་ནམ་ངོ་བོ་བདུད་ 
རྩི་ནི། མ་རིག་པ་བདུད་དང་འདྲ་བ་ལ། དེ་ཡི་གཉེན་པོ་རང་རིག་པའི་ཡེ་ཤེས་རྩི་དང་འདྲ་ 
བའི་དོན་བདུད་རྩི་ཞེས་བྱའོ། །སྨན་བདུད་རྩི་ནི་ནད་འདུ་བ་རྣམ་བཞི་ལུས་དང་ཚེ་ལ་བར་ 
དུ་གཅོད་པའི་བདུད་དང་འདྲ་ལ། དེ་འཇོམས་ཤིང་ལུས་དང་སེམས་ལ་བདེ་བ་སྐྱེད་པའི་ 
རྩི་དང་འདྲ་བས་སྨན་བདུད་རྩི་ཞེས་བྱའོ། །
དམ་རྫས་བདུད་རྩི་ནི་གཙང་རྨེའི་རྟོག་པ་བདུད་དང་འདྲ། གདོད་ནས་རང་ལས་བྱུང་ཞིང་ 
དག་པའི་རྫ་ས་རྩི་དང་འདྲ་བས་ན་དམ་རྫས་བདུད་རྩི་ཞེས་བྱའོ། །ཞེས་གསང་སྔགས་བཀའ་ 
ཡི་ལྡེ་མིག་གི་དགོངས་པ་ཐུན་མོང་མ་ཡིན་པར་བཤད་དོ། །སྤྱིར་བདུད་རྩི་སྔོན་བྱུང་གི་ལོ་
རྒྱུས། འོག་མིན་གྱི་གནས་སུ་སྟོན་པ་ཀུན་བཟང་རྡོ་རྗེ་འཆང་གི་སྤྱན་སྔར། བྱང་ཆུབ་སེམས་ 
དཔའ་རྡོ་རྗེ་ཆོས་དང༌། འཇམ་དཔལ་རྣོན་པོ་དང༌། ལྷ་ཆེན་པོ་ཚངས་པ་དུང་གི་ཐོར་ཙུག་
46

༄༅། །ཟབ་གཏེར་ཆོས་ཀྱི་མཛོད་ཁང་
ཅན་དང༌། ཚངས་པ་ཀུན་གྲོལ་ཆེན་པོ་དང༌། དྲང་སྲོང་ཆེན་པོ་ལྗང་སྔོན་དང༌། ཙ་ར་ཀ་དང༌། 
ནབས་སོ་སྐྱེས་དང༌། ཐ་སྐར་བུ་དང༌། ལྷ་སྐབས་དང༌། རྒྱུན་ཤེས་པ་དང༌། གཡོན་ཕྱོགས་ 
ལྷ༑ ཐང་ལ་གནས་དང༌། མེ་བཞིན་འཇུག་དང༌། དཀའ་གཉིས་སྤྱོད་དང༌། ཀ་ལ་ཡན་དང༌། 
ཤིང་ཁྱེར་དང༌། ལྗང་སྔོན་བུ་དང༌། ཉི་མ། ཟླ་བ། ཀླུ་དང༌། ཤིང་གི་ལྷ་མོ་གཟི་བརྗིད་འོད་ 
འཆང་མ་དང༌། སྨན་གྱི་ལྷ་མོ་ནོར་གྱི་རྒྱུན་མ། རྩི་ཡི་ལྷ་མོ་བློ་གྲོས་མ་སོགས་ཀྱིས་སྟོན་པར་ 
བདུད་རྩི་སྨན་གྱི་རྒྱུད་རྣམས་མནོས་ནས། རང་རང་གི་གནས་སུ་བསྒྲུབས་པས། ལ་ལ་ནི་ 
སྐད་ཅིག་ཡུད་ཀྱིས། ལ་ལ་ཉིན་ཞག་གཅིག གསུམ། ལྔ། བདུན་ལ་སོགས་པས་ཚེགས་ 
མེད་པར་གྲུབ་སྟེ། དེ་དག་གི་མཐུས་སྨན་གྱི་སྡོང་པོ་སྐྱེས་པའང༌། རྩ་བ་སྡོང་བུ་ཡལ་ག་ 
དང༌། །ལོ་མ་འདབ་མ་མེ་ཏོག་དང༌། །ཤུན་ལྤགས་འབྲས་བུ་སྙིང་པོར་བཅས། །རོ་དང་མཐུ་ 
དང་མདོག་དང་ལས། །རྩ་བ་གཅིག་ལ་ཡན་ལག་བརྒྱད། །ཡན་ལག་བརྒྱད་ལ་ཡོན་ཏན་ 
སྟོང༌། །འདི་དག་ཀུན་གྱི་ཡོན་ཏན་ཡང༌། །བཞི་བརྒྱ་རྩ་བཞིའི་ནད་རྣམས་སེལ། །བདུད་ 
བཞི་ངེས་པར་འཇོམས་པར་བྱེད། །སྨན་གྱི་རྒྱལ་པོ་བདུད་རྩིའི་མཆོག །དེ་ཡང་དྲང་སྲོང་ 
ཆེན་པོ་ཉི་ཤུ་རྩ་གཅིག་གིས་བསྒྲུབ་པའི་དངོས་གྲུབ་རྣམ་པ་གཉིས་བརྙེས། དེའི་འོག་ཏུ་དྲང་ 
སྲོང༌་བཅོ་ལྔས་བསྒྲུབས་ཤིང༌། དེ་དག་གི་གཙོ་བོ་འདྲེན་སྐྱོབ་དང༌། རྩིབས་ཀྱི་མུ་ཁྱུད་ཀྱིས་ 
ཆུ་བོ་གང་གཱའི་འགྲམ་དུ་བསྒྲུབས་ཚེ། བརྒྱ་བྱིན་གྱིས་བདུད་རྩི་འཐུངས་པའི་ཁ་ནས་ཐིགས་
པ་བདུན་ལྷུང་བ་རླུང་གིས་ཁྱེར་བ་ས་ལ་ལྷུང་བ་ལྷ་རྫས་དགེ་བ་ཨ་རུ་ར་རིགས་བདུན་སྐྱེས།
གཞོན་ནུ་སྲེད་ཅེས་གཟའ་སྒྲ་གཅན་ཡིན་ཏེ། དེ་ཡིས་ལྷ་ཡི་གསེབ་ཏུ་ཞུགས་ནས་བདུད་
རྩི་བརྐུས་པ་ཁ་ནས་ཐིགས་པ་གཉིས་པ་ཆུ་ཀླུང་གང་གཱའི་ཕྱེ་མར་ལྷུང་བ་ལ་ཉེའུ་ཤིང་དང་ 
རམ་པ་ཉེ་ཞེས་བྱའོ། །དེ་ནས་དྲང་སྲོང་དྲག་ཤ་ན་ཞེས་པས་ལྷ་དང་དྲང་སྲོང་ཐམས་ཅད་ 
མགྲོན་དུ་བོས་པའི་མཇུག་ལ་ལྷ་ཆེན་པོ་བོས་པས། དེའི་སྡང་མིག་བལྟས་པས་ནད་སྣ་
47

·༄༅། །རིག་འཛིན་སྔགས་ཀྱི་སྡེ་སྣོད།
ཚོགས་བཏང༌། དེ་ཡི་གཉེན་པོར་ལུག་མིག་མེ་ཏོག་སྐྱེས་པར་བཤད། ཡང་རྩིའི་ལྷ་མོ་གྲུབ་ 
པའི་བློ་གྲོས་མའི་བུ་མོ་མུ་ལ་ཞེས་བྱ་བའི་ས་བོན་ལྷུང་བ་འཛམ་གླིང་ཤིང་གི་ནགས་ལ་སྐྱེས་ 
པ་རཀྟར་གྲགས་ཏེ། ར་ས་ཡ་ནའི་གཙོ་མོ་སྟེ། །རྩ་བ་རཀྟ་མུ་ལ་ཁ། །རྩ་བ་མེ་ཏོག་འབྲས་བུ་ 
རྣམས། །མཐུན་པར་ཟད་པར་དམར་བ་སྟེ། །འབྲས་བུ་སྲན་མ་ཤ་ཀ་ཙམ། །གྱེན་དུ་ཟུག་པ་ 
དེ་བརྐོ་བ། །སྟོན་ཟླ་ར་བའི་ཉ་ལ་བརྐོ། །སྲིད་པའི་ན་དང་ནགས་ལ་སྐྱེས། །ཁྲག་གི་ཉུང་མ་ 
ཞེས་སུ་གྲགས། །ཡང་ཐུབ་པའི་དབང་པོའི་གདུང་ཤཱ་རི་རམ་པ་ལ་ལྷུང་བ། མ་ཧྭ་ནི་ལེ་ཞེས། 
ཐ་སྐར་རྡོ་རྗེ་དང༌། ལྷ་ཡི་དབང་པོ་བརྒྱ་བྱིན་གྱི་བུའི་ལག་པར་གནོད་སྦྱིན་གྱིས་མདའ་བརྒྱབ་
པའི་སོར་མོ་ས་སྟེང་ཁྱབ་པར་སྐྱེས་པ་དབང་པོ་ལག་པ་དང༌། དེ་ལ་སོགས་བདུད་རྩི་སྨན་གྱི་ 
གཙོ་བོ་རྣམས་ལས་དང་སྨོན་ལམ་དབང་གིས་ས་སྟེང་འཁྲུངས་པའི་ལོ་རྒྱུས་ངོ་མཚར་ཙམ་དུ་
སྨྲས་སོ། །
དེ་ལྟ་བུའི་རྩྭ་བརྒྱད་ཡན་ལག་སྟོང་སྦྱར་གྱི་བདུད་རྩི་བཤད་པ་ལ། རྒྱ་གར་གྱི་སློབ་དཔོན་ 
ལྔའི་བཞེད་པ་མི་འདྲ་བ་ལྔ་སོ་སོར་བཀོད་པར་བྱ་སྟེ། དང་པོ། སློབ་དཔོན་པདྨ་འབྱུང་གནས་ 
ཀྱི་བཞེད་པ་འདི་ལྟ་སྟེ། རྩ་བ་བརྒྱད་བྱ་བའི་གཙོ་བོ་སྙིང་པོ་འབྲས་བུ་ལྔ། ཡོན་ཏན་འདུལ་ 
བ་སྡུད་པ་ལྔ། དགོས་དོན་བྱེད་པ་གཉིས་ཏེ་བརྒྱད་ཅེས་འབྱུང་བས། གཙོ་བོ་ལྔ་ནི་དྲི་ཆེན་ལ་ 
སོགས་དམ་རྫས་ལྔ་ལ་བྱ། སྙིང་པོ་ལྔ་ནི་མིག་ལ་སོགས་དབང་པོ་སྒོ་ལྔ་ལ་བྱ། འབྲས་བུ་ལྔ་ 
ནི་མཆོག་ལྔ་ལ་བྱ་སྟེ། ཨ་འབྲས། རྒུན་འབྲུམ། ན་ལེ་ཀེ་རྒྱས། ཡན་པེ། ཀ་ཀ་༌རུ༌དང༌ལྔའོ། ། 
ཡོན་ཏན་ལྔ་ནི། ཨ་རུ། བ་རུ། སྐྱུ་རུ། ལི་ཤི སུག་སྨེལ་ལྔའོ། །འདུལ་བ་ལྔ་ནི། ཨ་ཀ་རུ། 
དུ་རུ་ཀ དབང་པོ་ལག་པ། བྱི་དུར། རྒྱ་སྤོས་ལྔའོ། །སྡུད་པ་ལྔ་ནི། ག་བུར། གུར་ཀུམ། 
ཏི་ཕ་ལ། ཙནྡན། གླ་རྩི་ལྔའོ། །དགོས་དོན་ལྔ་ནི། རྡོ་རྗེ་རྒྱལ་པོ། རྒྱལ་ཐེབ། གཟུང་མ། གར་ 
མ༑ གིང་དང་ལྔའོ། །དགོས་ཆེད་ལྔ་ནི། ཐིག་སྐུད་གཟུང་བ་གཉིས། དཀྱིལ་འཁོར་ས་ཚོན་
48

༄༅། །ཟབ་གཏེར་ཆོས་ཀྱི་མཛོད་ཁང་།
གཉིས། ཀ་པཱ་ལ་དང་ལྔའོ། །དེ་རེ་རེ་ལ་བརྒྱ་ཉི་ཤུ་རྩ་ལྔ་ལ། རྩ་བརྒྱད་སྟོང་སྦྱར་བྱ་བའོ། ། 
རྒྱ་གར་གྱི་སློབ་དཔོན་བྷུཛྙ་ཀུབ་ཏིའི་བཞེད་པ་ནི། ཕྱིའི་རྩ་བ་བརྒྱད། ནང་གི་རྩ་བ་བརྒྱད། 
གསང་བའི་རྩ་བ་བརྒྱད་དོ། །དེ་ལ་ཕྱིའི་རྩ་བ་བརྒྱད་ནི། ཤིང་ཙནྡན་ལ་ཚང་སྟེ། རྩ་བ་ལེ་ཀ་ 
ཡོག་མོ་འདྲ་བ། ལོ་མ་གྷ་དྷ་པ་ཏྲ་དོ་བ་འདྲ་བ། འབྲས་བུ་ཛ་ཏི་ཕ་ལ་སྲེག་པའི་སྒོ་ང་འདྲ་བ། 
སྙིང་པོ་ཀ་བུར་སྙིང་འདྲ་བ། སྡོང་པོ་ཙནྡན་སྨུག་པོ་གཡག་ཤ་རློན་པ་འདྲ་བ། མེ་ཏོག་གུར་ 
ཀུམ་འབྲི་མོ་ཉིལ་བ་འདྲ་བ། ཡལ་ག་ལི་ཤི་ཟངས་ཀྱི་གཟེར་བུ་འདྲ་བ། ཤིན་པ་སྟབས་སེང་ 
དང་བརྒྱད་དོ། །ནང་གི་རྩ་བ་བརྒྱད་ནི། མི་ལ་ཚང་སྟེ། རྩ་བ་ནི་སྲིད་པ་ཆགས་པའི་ལྟེ་བ་ལ་ 
བྱ༑ སྡོང་པོ་ནི་ལུས་པོ་བྱིན་པོ་ལ་བྱ། ཡལ་ག་ནི་ཡན་ལག་བཞི་ལ་བྱ། ཤུན་པ་པགས་པ་ལ་བྱ། 
ལོ་འདབ་ནི་སྐྲ་དང་བ་སྤུ་ལ་བྱ། མེ་ཏོག་ནི་དབང་པོ་ལྔ་ལ་བྱ། སྙིང་པོ་ནི་སྙིང་ལ་བྱ། འབྲས་ 
བུ་ནི་ནང་ཁྲོལ་སྨད་ལྔ་ལ་བྱ། གསང་བའི་རྩ་བ་བརྒྱད་ནི། ཡབ་ཀྱི་རྒྱུ་བཞི། ཡུམ་གྱི་རྐྱེན་བཞི་ 
སྟེ་བརྒྱད་དོ། །
དེ་ལ་ཡབ་ཀྱི་རྒྱུ་བཞི་ནི་བྱང་ཆུབ་སེམས་ཀྱི་ཕོ་བྲང་ཀླད་པ། རྒྱུན་ལམ་རྒྱུངས་པ། བརྡའི་ 
གནས་རྡོ་རྗེ་པི་པི་ལིང༌། གཤེགས་པའི་ཤུལ་རྡོ་རྗེའི་ཆུ་བ་དང་བཞིའོ། །ཡུམ་གྱི་རྐྱེན་བཞི་ནི། 
པདྨ་རཀྟའི་ཕོ་བྲང་མཆིན་པ། རྒྱུན་ལམ་བྷ་གའི་ཡང་ཕུགས། གཤེགས་ཤུལ་པདྨའི་ཁ་སྒོ། 
བརྡའི་གནས་པདྨའི་ཟེ་མོ་དང་བརྒྱད་དོ། །དེ་ལ་གོང་བཞིན་ཕྱེ་བས་རྩ་བརྒྱད་ཡན་ལག་ 
སྟོང་སྦྱར་རོ། །སློབ་དཔོན་ཧཱུཾ་ཀཱ་རའི་བཞེད་པ་ནི། རྩ་བ་བརྒྱད་བྱ་བ་རྒྱུ་དྲུག་རྐྱེན་དང་བདུན། 
བྱང་ཆུབ་ཉིད་དང་བརྒྱད་ཅེས་གསུངས་པས། སློབ་དཔོན་ཐབས་ལ་མཁས་པ་དང་གཅིག 
གཟུང་མ་ཐབས་དང་ལྡན་པ་དང་གཉིས། དཀྱིལ་འཁོར་ཐིག་ལེ་ཕེབས་པ་གསུམ། བསེ་ 
ཕོར་སྨུག་པོ་སྲུབ་མེད་དང་བཞི། མུ་ཏིག་དཀར་པོ་དྲི་མེད་དང་ལྔ། ཙནྡན་དམར་པོ་རྨ་མེད་ 
དང་དྲུག འཆི་མེད་བདུད་རྩི་སྨན་དང་བདུན། མ་རིག་སེལ་བས་ཡེ་ཤེས་དང་བརྒྱད་དོ། །
49

༄༅། །རིག་འཛིན་སྔགས་ཀྱི་སྡེ་སྣོད།
གཞན་ཕྱེ་ལུགས་འདྲའོ། །སློབ་དཔོན་སྒེག་པའི་རྡོ་རྗེ་བཞེད་པ་ནི། ལྟ་བ་བསྒོམ་པ་བསྒྲུབ་ 
པ་གསུམ། སྦྱོར་སྒྲོལ་སྨན་དང་གསུམ། དམ་ཚིག་དབང་དང་བརྒྱད་ཅེས་གསུངས་སོ། །སློབ་ 
དཔོན་བཱི་མ་ལ་མི་ཏྲའི་བཞེད་པ་ནི། དམ་རྫས་ལྔར་འདུས་ཏེ། ལྔ་བོ་རེ་རེ་ལའང་རྩ་བ་བརྒྱད་ 
བརྒྱད་དུ་ཤེས་པར་བྱ་སྟེ། བྱང་ཆུབ་སེམས་ཀྱི་རྩ་བ་བརྒྱད་ནི་རྣམ་ཤེས་ཚོགས་བརྒྱད་ལ་བྱའོ། ། 
དྲི་ཆེན་གྱི་རྩ་བ་བརྒྱད་ནི། ནང་ཁྲོལ་རྣམ་པ་དྲུག ཡར་མིག་མར་མིག་གཉིས་ཏེ་བརྒྱད་ལ་བྱའོ། ། 
མཾ་སའི་རྩ་བ་བརྒྱད་ནི་རྐང་ལག་གི་ཉྭ་བཞི། མཁུར་ཚོས་གཉིས། ནུ་མ་གཉིས་ཏེ་བརྒྱད་དོ། ། 
རཀྟའི་རྩ་བ་བརྒྱད་ནི། ལོང་རྩ་གཉིས། རྩ་བོ་ཆེ་གཉིས། ཨ་སོ་ལི་ཀ་གཉིས། སྙིང་རྩ་སྲོག་ 
རྩ་གཉིས་ཏེ་བརྒྱད་དོ། །དྲི་ཆུའི་རྩ་བ་བརྒྱད་ནི། དབང་པོ་ལྔ། ལུས་ངག་ཡིད་གསུམ་སྟེ་བརྒྱད་ 
དོ༑ ༑རྒྱ་གར་གྱི་སློབ་དཔོན་ལྔའི་བཞེད་པ་སོ་སོར་བཀོད་པ་བདུད་རྩི་བམ་པོ་བརྒྱད་པའི་ 
སྙིང་ཚིལ། སྒྲི༔
གཞན་ཡང་གསང་རྒྱུད་ལས། སྟོང་གསུམ་བྷནྡྷའི་བཟང་ཁོང་དུ། །སྲིད་གསུམ་སེམས་ 
ཅན་དུག་ཆེན་ལ། །དུས་གསུམ་སངས་རྒྱས་རྩི་སྦྱར་བས། །བདུད་རྩིའི་དཀྱིལ་འཁོར་ལྷུན་ 
གྱིས་རྫོགས། །ཞེས་གསུངས་ཤིང༌། དེ་ལྟར་ལེགས་པར་སྦྱར་བའི་བདུད་རྩི་ཉིད་གང་གིས་ 
སྤྱོད་པའི་ཕན་ཡོན་ནི། རྡོ་རྗེ་བཀོད་པ་ཆེན་པོ་ལས། །བདུད་རྩི་ཟོས་པའི་ཡོན་ཏན་ནི། །ལུས་ 
ངག་ཡིད་གསུམ་དབང་པོ་གསལ། །བདུད་རྩི་སྨན་འདི་སུས་འཐུངས་པ། །ཇི་ལྟར་ལྷ་རྣམས་ 
མི་འཆི་ཚེ། །ཀླུ་རྣམས་ལ་ནི་སྨན་བཞིན་ནོ། །ཤིང་རྣམས་ལ་ནི་ཆུ་བཞིན་ནོ། །མེ་ཏོག་ལ་ནི་ 
ཟླ་བ་བཞིན། །ལོ་ནི་ལྔ་བརྒྱའི་བར་དག་ཏུ། །བཅུ་དྲུག་གཞོན་ནུའི་ལང་ཚོར་ལྡན། །ནད་མེད་ 
ཚེ་རིང་རྒས་གུད་མེད། །ཤི་ཚེ་དཔའ་བོ་མཁའ་འགྲོས་བསུ། །གདུང་དང་རང་བསྲེལ་ཕུང་ 
པོར་འགྱུར། །རོ་དུད་ཕོག་ཚད་སྡིག་སྒྲིབ་དག །གང་དང་འབྲེལ་ཚད་དོན་དང་ལྡན། །སྐྱེ་བ་ 
ཚེ་རབས་གང་དང་སྐྱེས། །མི་འདོད་སྡུག་བསྔལ་མིང་ཡང་མེད། །བདེ་སྐྱིད་ལོངས་སྤྱོད་ཐོབ་
50

༄༅། །ཟབ་གཏེར་ཆོས་ཀྱི་མཛོད་ཁང༌།
པར་འགྱུར། །དེ་སོགས་བདུད་རྩིའི་ཡོན་ཏན་མཐུ། །བསྐལ་པར་བརྗོད་ཅིང་ཟད་མི་ཤེས། 
ཞེས་སོ། །གཉིས་པ་རཀྟ་བཤད་པ་ལ། རཀྟའི་ངོ་བོ་བདེ་སྟོང་གི་ཡེ་ཤེས། ངེས་ཚིག་ཆགས་ 
པའི་ཁྲག་མཚན་ཉིད་བཞི་ལྡན། བྱེད་ལས་རྒྱུ་དྲུག་འཁོར་བ་སྟོང་བྱེད། དབྱེ་བ་ལྔ་སྟེ། སྲིད་ 
པ་གཞིའི་རཀྟ། སྣང་བ་བརྡའི་རཀྟ། མ༌ཧཱ༌རཀྟ། མཱུ༌ལ༌རཀྟ། གུ་ཧྱ་རཀྟ༌སྟེ༌ལྔའོ། །ཞིབ་པར་ 
ནི་རྩ་བ་བརྒྱད་དང་ཡན་ལག་སོ་ལྔ་སྟེ། རྩ་བ་བརྒྱད་ནི། ཡབ་ཀྱི་སྣ་བུག་གཡས་ཀྱི་ཁྲག ཡུམ་ 
གྱི་པདྨ་རཀྟ། སྲིད་པའི་ལྟེ་ཁྲག དཔའ་བོ་གཡུལ་བསད་ཀྱི་སྙིང་ཁྲག་དང་རྩ་བ་བཞི། སྟག་ 
གཟིག་ལ་སོགས་སྡེར་ཆགས། བྱ་རྒོད་ལ་སོགས་འདབ་ཆགས། རྟ་བོང་ལ་སོགས་རྨིག་ཟླུམ། 
གཡག་རྒོད་ལ་སོགས་ཁ་བྲག་གི་ཁྲག་སྟེ་ཕྱིའི་རྩ་བ་བཞི་སྟེ་རྩ་བ་བརྒྱད་དོ། །ཡན་ལག་ནི། 
ས་ལས་བྱུང་བའི་རཀྟ་ལྔ། །ཤིང་ལས་བྱུང་བའི་རཀྟ་ལྔ། །རྡོ་ལས་བྱུང་བའི་རཀྟ་ལྔ། །མེ་ཏོག་ 
ལས་བྱུང་བའི་རཀྟ་ལྔ། །རྩ་་ལས་བྱུང་བའི་རཀྟ་ལྔ། །འབྲས་བུའི་རཀྟ་ལྔ་རྣམས་སོ། །རྩ་བའི་ 
རཀྟ་ལྔ་དང་སོ་ལྔའོ། །གཞན་ཡང༌། རྡོ་རྗེ་ཕུར་པ་སོགས་ནས་རཀྟ་སོ་གསུམ་དུ་གསུངས་ཏེ། 
གཞིའི་རཀྟ་དང༌། རིགས་ཀྱི་རཀྟ་དང༌། སྒྲོལ་བའི་རཀྟ་དང་། མེ་ཏོག་གི་རཀྟ་ལྔ། རྩི་ཡི་ 
རཀྟ་ལྔ། འབྲས་བུའི་རཀྟ་ལྔ། ཤིང་གི་རཀྟ་ལྔ། ཆུ་ཡི་རཀྟ་ལྔ་སྟེ་སུམ་ཅུ་སོ་གསུམ་མོ། །དེ་ 
ལྟར་ཡང་། ཉོན་མོངས་རྩ་བ་འཁོར་བའི་ཁྲག །ཁམས་གསུམ་འཁོར་བ་སྟོང་བྱའི་ཕྱིར། ། དུང་ 
ཆེན་སྣོད་དུ་དམར་ཆེན་བསྐྱིལ། །དཔལ་ཆེན་དཀྱིལ་འཁོར་ལྷ་ལ་འབུལ། །ཞེས་གསང་རྒྱུད་ 
ལས་གསུངས་སོ། །དེ་ལྟ་བུའི་སྨན་རཀ་གི་སྣོད་ཐོད་པ་ནི་གོང་དུ་བསྟན་པ་ལྟར་རོ། ། 
བདུན་པ་གཏོར་མ་ཞེས་པའི་འཛིན་རྟོག་མཚན་མ་གཏོར་བས་གཏོར་ཞེས་དང༌། རིག་ 
པའི་ཡེ་ཤེས་སྐྱེད་པའི་མ་ཞེས་བྱ་ལ། ངོ་བོ་ངེས་ཚིག་དབྱེ་བ། བརྟག་པ་དགོས་ཆེད་ཕན་ཡོན་ 
ལ་སོགས་རྣམ་གྲངས་བསམ་གྱིས་མི་ཁྱབ་པར་བསྟན་ཀྱང་འདིར་མན་ངག་ལས་བྱུང་བ་
དག་ཅུང་ཟད་བཤད་ན། གཏོར་མ་སྣོད་དང་རྒྱུ་དང་དབྱིབས་སོགས་ཏེ། སྣོད་ནི། ཕྱི་གཏོར་
51

༄༅། །རིག་འཛིན་སྔགས་ཀྱི་སྡེ་སྣོད།
སྣོད་ནི་རིན་པོ་ཆེ་རྣམ་པ་ལྔ། ནང་གི་གཏོར་སྣོད་མཚན་ལྡན་ཀ་པཱ་ལ། གསང་བའི་གཏོར་ 
སྣོད་རུས་སྦལ་ཁོག་པ་སྟེ། དོན་གྱི་གཏོར་མའི་སྣོད་ནི་ནམ་མཁའ་ཡང་རྟགས་ཀྱི་གཏོར་སྣོད་ 
ཕྱི་སྣོད་འཇིག་རྟེན་ནོ། །མཚན་མའི་གཏོར་སྣོད་གང་འབྱོར་སྣོད་ལ་བྱ། །ཞེས་གསུངས་སོ། ། 
གཏོར་མའི་རྒྱུ་ནི་དཀྱིལ་འཁོར་གཙོ་བོ་ལ། དཀར་གསུམ་མངར་གསུམ་ཤ་ཆེན་རྣམ་གསུམ་ 
ལས། །ཕྱི་ཡི་དཀར་གསུམ་མར་ཁུ་འོ་མ་ཞོ། །དེ་བཞིན་མངར་གསུམ་སྦྲང་རྩི་ཀ་ར་དང༌། ། 
མེ་ཏོག་སྣ་ཚོགས་བུ་རམ་བཅས་པའོ། །ནང་གི་དཀར་གསུམ་རྩི་ཞག་རུས་པ་སྟེ། །མངར་
གསུམ་དྲི་ཆེན་ཚིལ་ཆེན་གསུར་ཆེན་པོ། །དེ་དག་སྐྱོབ་ཀྱང་དྲི་ཆུ་ཨ་མྲྀ་ཏ། །ཆ༷ང་སྦྱར་ཤ་ཆེན་ 
ཞལ་ཟས་སྣ་ཚོགས་སོགས། གསང་བའི་དཀར་གསུམ་རྟ་ཀླད་བྱང་སེམས་སོགས། །མངར་ 
གསུམ་བུད་མེད་རྩི་ཆེན་མཚལ་ཆེན་དང༌། །དྭངས་མ་དང་ནི་དེ་བཞིན་སྙིགས་མའོ། ། 
ཞེས་སོ། །
གཏོར་མའི་གཟུགས་རྣམ་པ་གཉིས་སུ་གསུངས་ཀྱང་འདི་ངེས་པ་ཅན་ཏེ་རྣམ་པ་དྲུག་ལས། 
བྱིན་རླབས་བླ་མའི་གཏོར་མ། དངོས་གྲུབ་ཡི་དམ་གཏོར་མ། ཕྲིན་ལས་མཁའ་འགྲོའི་གཏོར་ 
མ༑ དམ་ཅན་ཆོས་སྐྱོང་གཏོར་མ། དྲེགས་པ་སྡེ་བརྒྱད་གཏོར་མ། ཐམས་ཅད་འདུས་པའི་ 
གཏོར་མའོ། །དང་པོ་བླ་མའི་གཏོར་མ་ལ། ཞི་རྒྱས་དབང་དྲག་བཞི་དང་ནི། །ཀུན་འདུས་ 
བྱིན་རླབས་གཏོར་མའོ། །ཞི་བའི་གཏོར་མ་དབྱིབས་ཟླུམ་པོ། །དཔེར་ན་ཟར་མའི་སྒང་བུ་ 
བཞིན། །མཐེབ་ཀྱུའི་ཚུལ་ཡང་ཟླུམ་པོ་ལེབ། །དེ་ལ་རྩེ་མོ་དོད་པར་བྱ། །པདྨ་ཁ་གྱེས་ཚུལ་ 
དུ་བཀོད། །རྒྱས་པའི་གཏོར་མ་འདི་ལྟ་སྟེ། །གྲུ་བཞི་བང་རིམ་གསུམ་གྱི་སྟེང༌། །རི་རབ་བཞི་ 
མཉམ་ཁ་པད་ཅན། །དེ་སྟེང་ཟླུམ་པོ་ཅོག་འདྲ་བར། །རིལ་བུ་རིན་ཆེན་ཕྲེང་འདྲས་བསྐོར། ། 
བྲེ་མགུལ་ཅོག་བཅས་མཆོད་རྟེན་དབྱིབས། །མཐེབ་ཀྱུ་གླིང་བཞི་གླིང་ཕྲན་ལྟར། །ལྕགས་ 
རི་འབར་བའི་དབྱིབས་ཀྱིས་བསྐོར། །དབང་གི་གཏོར་མ་ཟླུམ་སྐོར་ཏེ། །སྙིང་པོ་ཅོག་ཟླུམ་
52

༄༅། །ཟབ་གཏེར་ཆོས་ཀྱི་མཛོད་ཁང༌།
རྩང་གཞུག་ཅན། །རྩ་བར་པདྨ་འདབ་ཕྲན་བཞི། །པདྨ་མཉེན་ལྕུག་སྦྱོར་བའི་སྟེང༌། །ཁ་བད་ 
ཟླུམ་པོ་ཁ་སྦྱར་པར། །ནོར་བུའི་ཕྲེང་འདྲ་ཉེར་གཅིག་གམ། །གྲངས་ལ་ངེས་མེད་མཛེས་པར་ 
བསྒྲིག །དེ་སྟེང་ཟན་རིལ་བཞི་སྒྲོམ་སྟེང༌། །ཟར་གང་ལྟ་བུའི་ཅོག་ཟླུམ་བཤམས། །མཐེབ་ 
ཀྱུའང་པདྨ་འདབ་བརྒྱད་ཚུལ། །ཅུང་ཟད་ནང་དུ་རུག་པར་བྱ། །དྲག་པོའི་ཅོག་ཟླུམ་སྟོད་ཟུར་ 
ཅན། །ཟུར་སྨད་གསུམ་ལ་ནོར་བུ་གསུམ། །ལེགས་ཅན་དེ་བཞིན་ནོར་བུ་གསུམ། །སྙིང་པོ་ 
མཐའ་ལྕུག་འབར་བ་ཅན། །ནོར་བུ་དྲུག་པ་འབར་བའི་ཚུལ། །མཐེབ་ཀྱུའང་ཟུར་གསུམ་ 
འབར་བ་འདྲ། །སྒེག་པར་བཤམས་ཏེ་དྲུག་གིས་བསྐོར། །ཀུན་འདུས་བྱིན་བརླབ་གཏོར་མ་ 
ནི༑ ༑ཅོག་འདྲ་སྟོད་ལྡེར་རྩེ་མོ་ཅན། །མཐེབ་ཀྱུ་པདྨ་འདབ་བརྒྱད་ལྟར། །ཟེའུ་འབྲུ་ཕྲུམ་ཕྲུམ་ 
བཅས་པས་བསྐོར། །པདྨ་ཁ་འབུས་དབྱིབས་ལྟར་ལ། །དབུས་སུ་ཕྱུར་བུར་ཕྱུང་བའོ། ། 
གཉིས་པ་ཡི་དམ་གཏོར་མ་ལ། །ཞི་དང་དྲག་དང་གཉིས་མེད་གསུམ། །ཞི་བའི་གཏོར་མ་སྙིང་ 
པོ་ཅན། །མཐེབ་ཀྱུ་བྱ་འདབས་ཚུལ་དུ་བྱ། །དཔེར་ན་འབྲི་ཏའི་ཤིང་ཏོག་གམ། །འབྲས་བུའི་ 
ཕུང་པོ་སྤུངས་པ་བཞིན། །མཐེབ་ཀྱུ་ཅོག་ཟླུམ་བརྒྱད་ཀྱིས་བསྐོར། །ཡི་དམ་དྲག་པོའི་གཏོར་ 
མ་ནི། །ཅོག་ཟླུམ་ཟུར་གསུམ་ལྡིར་པོ་ལ། །དངོས་འདྲའི་ཟུར་ཅན་མཐེབ་ཀྱུས་བསྐོར། །ཞི་ཁྲོ་ 
གཉིས་མེད་གཏོར་མ་ནི། །ཟླུམ་པོ་ཕྱེད་གཤགས་བཞི་བོ་ལ། །གཏོར་ཕྲན་ཟུར་གསུམ་ཟླུམ་ 
པོ་བརྒྱད། །ཕྱོགས་དང་མཚམས་སུ་བསྐོར་བར་བྱ། །ཕྲིན་ལས་མཁའ་འགྲོའི་གཏོར་མ་ནི། ། 
རྩ་བ་གཅིག་ལ་རྩེ་མོ་ལྔ། །རིན་ཆེན་རིགས་ལ་འབར་བའི་དབྱིབས། །པདྨའི་རིགས་ལ་པདྨའི་ 
དབྱིབས། །ལས་ཀྱི་རིགས་ལ་རྒྱ་གྲམ་དབྱིབས། །དེ་བཞིན་རིགས་ལ་འཁོར་ལོའི་དབྱིབས། ། 
ཡང་ན་ལས་བཞིའི་ཚུལ་དུ་སྟེ། །རྡོ་རྗེའི་རིགས་ལ་ཞི་བ་ཡི། །གཏོར་མ་ཟླུམ་ལ་ལྡིར་བར་བྱ། ། 
རིན་ཆེན་རིགས་ལ་གྲུ་བཞི་བ། །ཤིན་ཏུ་སྒེག་པའི་རྣམ་པ་ཅན། །པདྨའི་རིགས་ལ་དབང་གི་ 
གཏོར། །ཟླུམ་པོ་ཕྱེད་གཤགས་ཟླ་གམ་ཅན། །ལས་ཀྱི་རིགས་ཀྱི་གཏོར་མ་ནི། །དྲག་པོ་
53

༄༅། །རིག་འཛིན་སྔགས་ཀྱི་སྡེ་སྣོད།
ཟུར་གསུམ་དབལ་ཅན་ལ། །རིད་པ་མ་ཡིན་སྒེག་པའོ། །སྣ་ཚོགས་པ་ནི་སྣ་ཚོགས་ཏེ། །གྲུ་ 
བཞིའི་སྟེང་དུ་ཟླུམ་པོ་བཞག །དེ་སྟེང་ཟླ་གམ་སྟེང་གྲུ་གསུམ། །བྲ་བོའི་དབྱིབས་ཅན་གཞག་ 
པར་བྱ། །མཐེབ་ཀྱུ་བཤོས་ཕྲན་དངོས་འདྲས་བསྐོར། །དམ་ཅན་ཆོས་སྐྱོང་གཏོར་མ་ནི། ། 
སོ་སོའི་གཞུང་ནས་འབྱུང་འགྱུར་ཡང་། །ཁྱད་པར་སྙིང་ལ་ཟུར་བཏོད་བཞིན། །རྔམ་པར་ 
བྱས་ཏེ་ཕོ་མོའི་ཚད། །ཕོ་རྒྱུད་རྣམས་ལ་ཆེ་ཞིང་བརྗིད། །མོ་རྒྱུད་རྣམས་ལ་ཕྲ་ཞིང་རིད། །སོ་ 
སོར་བཤོས་ཕྲན་དངོས་འདྲ་དང༌། །མཐེབ་ཀྱུ་བཅད་ཁམ་ཕྱིར་བསྟན་བྱ། །དྲེགས་པ་སྡེ་བརྒྱད་ 
གཏོར་མའི་གཟུགས། །གནད་ནས་བསྐུལ་ཕྱིར་རང་གཟུགས་སམ། །བཤོས་ཕྲན་སོ་སོའི་ 
གཞུང་ལས་ཤེས། །བཀའ་སྲུང་རྣམས་ཀྱི་གཏོར་མ་ཡང་། །རིགས་མཐུན་རང་རང་བསྒྲུབ་ 
པའི་གཞུང༌། །ཕྲིན་ལས་རྣམས་ལས་འབྱུང་བར་འགྱུར། །ཐམས་ཅད་འདུས་པའི་གཏོར་མ་ 
ནི༑ ༑སྤུངས་གཏོར་ཅོག་ཟླུམ་རྩེ་མོ་ཅན། །ཀྱུ་གུ་གྲངས་ངེས་མེད་པས་བསྐོར། །གཟུགས་ཀྱི་ 
རྣམ་པ་དེ་ལྟར་ལས། །གྲངས་ལ་ངེས་མེད་རབ་ཀྱིས་ནི། །རྒྱས་པ་ལྷ་ཡི་གྲངས་མཉམ་ཞིང༌། ། 
འབྲིང་པོ་བདུན་ལྔ་གསུམ་ལ་སོགས། །ཐ་མ་གཅིག་ལ་བསྡུས་ཏེ་བྱ། །དེ་བཞིན་ཆེ་ཆུང་ཚད་ 
དག་ཀྱང༌། །བསོད་ནམས་ཚོགས་ཆེན་སྤེལ་བའི་ཕྱིར། །ཅི་འབྱོར་གཏོར་དཔུང་ཆེ་བར་བསྐྱེད། ། 
མ་འབྱོར་གང་བཤམས་དམིགས་པས་བསྐྱེད། །ཅེས་དང་། རྒྱན་ཡ༷ང་དཀར་གྱི་ཐིག་བྲན། 
དམར་གྱི་གུར་ཕུབ། ཀྱུ་གུ་ཕྲུམ་ཕྲུམ་ཉི་ཟླའི་ཚུལ་དང་། དར་ཟབ་རཏྣ་ལ་སོགས་མཛེས་པར་ 
རྒྱན་གྱིས་བརྒྱན་པར་བྱའོ། །
ཞེས་གསུངས་ཤིང་ཞིབ་པར་ནི་སྔ་འགྱུར་གྱི་རྒྱུད་དང་རྒྱ་གཞུང་རྣམས་སུ་ཤེས་པར་བྱོས་ 
ཤིག བརྒྱད་པ་བྷན་དྷ་ལའང༌། རང་བྱུང་ཐོད་པ་ནི་གོང་དུ་བསྟན་ལ། བཅོས་མ་ནི་གསེར་ 
དངུལ་ཟངས་ལྕགས་ས་རྡོ་ལ་སོགས་པར་གོང་གི་གཟུགས་སུ་བཅོས་པ་ཉིད་དོ། །དགུ་པ་ 
དགང་བླུག་གཉིས་ལས་དང་པོ་ནི། དགང་གཟར་གྱི་རྒྱུ་རབ་གསེར་དངུལ། འབྲིང་ཟངས་
54

༄༅། །ཟབ་གཏེར་ཆོས་ཀྱི་མཛོད་ཁང༌།
ལྕགས། ཐ་མ་རྫ་རྡོ་ལ་སོགས་པ་མེ་ཡིས་མི་བརྫི་བའི་དངོས་པོ། དབྱིབས་ལས་སོ་སོ་བའི་ 
ཡང་ན་ལས་བཞིའི་མཚན་མ་ཅན་ཏེ། ཕྱི་ནང་གསང་བའི་དགང་གཟར་གསུམ་ལས། ཕྱི་ཡི་ 
དགང་གཟར་གོང་དུ་བཤད་པའི་རྒྱུ་ལས། ཚད་ཆེ་བ་འབྲིང་པོའི་གཉིས་འགྱུར་གྱི་ཆ་ཆ་ནས་ 
ཆེ་བར་བྱས་ཤིང་། ཆུང་བ་འབྲིང་པོའི་ཕྱེད་ཕྲི་བ་སྟེ་ཆ་ཆ་ནས་གཞོལ་བར་བྱའོ། །འབྲིང་པོའི་ 
ཚད་ནི། དགང་གཟར་གྱི་ཡུ་བ་ནི། རྡོ་རྗེ་སློབ་དཔོན་ཉིད་དམ་འོན་ཏེ། སྐྱེས་བུ་ཚད་ལྡན་གྱི་ 
མཐེའུ་ཆུང་གི་སོར་ཉི་ཤུ་རྩ་བཞི་བ། སྦོམ་དུ་ལག་པ་རྡོ་རྗེ་དང་བཅས་པའི་ཁུ་ཚུར་གྱིས་གཟུང་ 
དུ་རུང་བར་བྱ་ཞིང་། མགོ་བོ་དག་ཀྱང་ཡུ་བའི་སྟེང་དུ་ཡོད་པར་བྱས་པའི་རྒྱར་སོར་བཞི་གྲུ་ 
བཞི་བ། ཟབས་སུ་སོར་གཉིས་ཀྱི་དམའ་བ་ལ་རྡོ་རྗེ་རྩེ་ལྔ་སོར་གཉིས་པས་མཚན་པ། གྲུ་ 
བཞི་བའི་སྟེང་གི་རྒྱར་སོར་ཕྱེད་ལ་རྡོ་རྗེའི་ཕྲེང་བ་སྤྲས་པ། གྲུ་བཞིའི་སྟེང་དུ་ཅུང་ཞིག་ཕྱིར་ 
འཕྱང་བ་ལ། པད་འདབ་ཀྱི་དབྱིབས་ཅན། ཟབས་སུ་སོར་བཞི་བ། མཐེའུ་ཆུང་གི་ཚད་ལ་ 
སོར་བཞི་བའི་རྡོ་རྗེས་མཚན་པ། ཡང་ན་ཡུ་བའི་སྟེང་གི་ཆར་པདྨའི་འདབ་མ་རྣམས་ལ་སྲིད་ 
དུའང་སོར་བརྒྱད་པའི་ཚད་དང་ལྡན་པ་ལ། མཛེས་པ་རྒྱར་གྲུ་བཞི་སོར་བཞི་པ། ཟབས་
སུ་སོར་གཉིས་ཀྱི་དམའ་བའི་དབུས་སུ་རྡོ་རྗེ་སོར་བཞི་བ་རྩེ་གསུམ་གྱི་མཚན་པའི་རྩེ་ལྔ་བས་
མཚན་པའོ། །
སྲིད་དུ་བཅུད་འཛག་པའི་བུ་ག་མཐེའུ་ཆུང་ཤོང་བ། དེ་ཡི་སྟེང་དུ་རྡོ་རྗེ་རྩེ་གསུམ་པ་སོར་ 
བའི་དང་ལྡན་པ། ཡུ་བའི་འོག་ཏུ་རིན་ཆེན་སོར་གསུམ་པའོ། །དེའི་འོག་ཏུ་འབྲེལ་པའི་རྡོ་ 
རྗེ་སོར་གསུམ་པ་ནི་གཉིས་ཀ་ལའོ། །བླུག་གཟར་གྱི་རྒྱུ་ལ་ཡང་གོང་མ་ལྟར་ལས། དགང་ 
གཟར་གྱི་ཡུ་བས་ཕྱེད་ཀྱི་ཕྲ་བ། ཁྲུ་གང་བའི་ཡུ་བ། ཆུ་སྲིན་གྱི་ཁ་ནས་མགོ་སོར་བཞི་པ་ཟླ་ 
གམ་གྱི་དབྱིབས་ཅན། འདི་ཡི་ཁ་ཁྱེར་སོར་གཅིག་ཕྱིར་ལོག་པ་ནི་པདྨའི་འདབ་མའི་ཕྱེད་ 
གཤམ་གྱེས་པ་ལྟ་བུ་སྟེ། ཁ་ཁྱེར་སོར་གཉིས་བྱས་ཀྱང་རུང་ལ། ཟབས་སུ་གཅིག་གམ་
55

༄༅། །རིག་འཛིན་སྔགས་ཀྱི་སྡེ་སྣོད།
དུམ་བུའི་དབུས་རྡོ་རྗེ་རྩེ་ལྔ་སོར་གཉིས་ཀྱིས་མཚན་པ། ཡུ་བའི་འོག་ཏུ་རྡོ་རྗེ་དང་རིན་པོ་ཆེའི་ 
ཕྲེང་སོགས་གོང་ལྟར། གཉིས་ཀ་ཡང་ཁ་དོག་མཛེས་ཤིང་ཡིད་འོང་ཚད་ལྡན་གྱི་དགང་བླུག་ 
ལས་བཞིའི་ཕྱག་མཚན་ས་བོན་དང་བཅས་པའོ། །དག་པ་ནི་ཐབས་ཤེས་ཟུང་འཇུག་མཚོན་
དོན་དགང་བླུག་ལ་མི་ཤིགས་དང་མ་གོས་པ་སོགས་ཏེ་རྒྱས་པར་ནི་ཨོ་རྒྱན་རྡོ་རྗེ་འཆང་ཆེན་ 
པོའི་གསུང་གསང་བའི་མན་ངག་རྣམས་ལས་ཤེས་པར་བྱའོ། །ནང་གི་དགང་བླུག་རྒྱུ་ནི་རྐང་ 
ཆེན་དང༌། མ་ཧེའི་རུས་པ་དང༌། གླང་ཆེན་གྱི་མཆེ་བ་ལ་སོགས་པའོ། །མ་འཛོམས་ན་རུས་
པ་གཞན་གྱིས་ཀྱང་མི་རུང་བར་མ་གསུངས་སོ། །གང་རུང་གི་རྒྱུ་ལས་དགང་གཟར་གྱི་ཡུ་ 
བ་སྐྱེས་བུ་ཚད་ལྡན་གྱི་སོར་བཞི་བ། སྦོམ་དུ་སྲིན་ལག་ཙམ་ལས་ཟུར་བརྒྱད་དང་ལྡན་པ། 
དཀྱིལ་དུ་སོར་བཞི་བའི་རྡོ་རྗེ་རྩེ་ལྔ་བ། མགོ་ཆུ་སྲིན་གྱི་ཁ་ནས་བྱུང་བས་རྡོ་རྗེ་རྩེ་གསུམ་སོར་ 
བཞི་བའི་ལྟེ་བར་ཁ་ཁྱེར་ལ་ཞེང་དུ་སོར་བརྒྱད་པ། རི་སོར་གཉིས་ཀྱི་སྐྱོར་ཅན་གྲུ་བཞི་རིན་ 
པོ་ཆེས་སྤྲས་པའོ། །དེ་ཡི་ནང་དུ་གྲུ་བཞི་ཟབས་ཅན་ཐུར་དུ་ཕྱོགས་པ། ཟླུམ་པོ་འཁོར་ཡུག་
ལ་རྡོ་རྗེ་རྩེ་ལྔ་བའི་ཕྲེང་བས་བསྐོར་བ་དེའི་འོག་ཏུ་སོར་གཅིག་པའི་ཟབས་སུ་གྲུ་གསུམ་རལ་ 
གྲིས་མཚན་པ། ཟླ་གམ་གསུམ་ལའང་པདྨ་སོར་གཅིག་པ་རེ་རེས་མཚན་པ། གཞན་ཕྱོགས་ 
ཀྱི་ཁ་ཁྱེར་ལ་རྡོ་རྗེ་སྙིང་པོའི་བཅུད་འཛགས་པའི་སྦུབས་མཐེའུ་ཆུང་དང་མཉམ་པ་ཅན་ནོ། ། 
ཡུ་བ་ལའང་རང་ཉིད་ཕྱོགས་སུ་ལྟ་བར་ཆུ་སྲིན་ཁ་གདངས་པའི་གྲེ་ཕུག་ནས་འབྱུང་བ་ཅན་ 
གྱི་རྡོ་རྗེ་རྩེ་ལྔ་སོར་བཞི་པ་རིན་པོ་ཆེ་སོར་གཉིས་པས་སྤྲས་པའོ། ། 
བླུག་གཟར་གྱི་རྒྱུ་ཡང་གོང་མ་ལྟར་ལས། ཡུ་བ་ཁྲུ་གང་བ་ཚུལ་ལུགས་དགང་གཟར་ལྟར་ 
ལས། ཆུ་སྲིན་གྱི་ཁ་ནས་མགོ་སོར་བཞི་པ་ཟླ་གམ་གྱི་དབྱིབས་ཅན། ཟབས་སུ་སོར་གསུམ་ 
པའི་ལྟེ་བར་རྡོ་རྗེ་རྩེ་ལྔ་པ་སོར་གཉིས་ཀྱི་མཚན་པ། ཁ་ཁྱེར་སོར་གཅིག་ཕྱིར་ལོག་པ་ནི་པདྨའི་ 
འདབ་མ་གྱེས་པའི་ཚུལ་ཅན་དུ་བྱའོ། །གསང་བའི་དགང་བླུག་ནི། སོར་མོ་ལྔ་བས་དགང་
56

༄༅། །ཟབ་གཏེར་ཆོས་ཀྱི་མཛོད་ཁང་།
བླུག་འབུལ་ཞིང༌། དེ་ཡང་གཡོན་པའི་སོར་མོ་བཞི་བས་དགང་གཟར་ལ། གཡས་པས་ 
བླུག་གཟར་གྱིས་ལན་གསུམ་བསྐོར་ཞིང་དབུལ་བར་བྱ་བ་ཐམས་ཅད་ལའོ། །མདོར་ན་ 
གཡས་གཡོན་ཐབས་ཤེས་ཀྱི་སྦྱོར་བ་གཉིས་སུ་མེད་པའི་རྣམ་རོལ་གྱི་སྤྱོད་པ་དང་ལྡན་པས་ 
དགང་བླུག་གི་སྦྱོར་བ་དེ་ཉིད་དང་ལྡན་པར་བྱའོ། །བཅུ་བ་རལ་པ༵་ནི། སྤྱི་བོར་བཅིངས་པ་ 
རིགས་བདག་འབྲལ་མེད་མཚོན་ཞིང་སྐྲ་ལྕང་ལོ་གཡས་སུ་འཁྱིལ་བ་དཔའ་བོ། གཡོན་དུ་ 
འཁྱིལ་བ་དཔའ་མོ་སོགས་རྣལ་འབྱོར་པའི་སྐྲ་ལྕང་ལོ་དགོས་པའི་རྒྱུ་མཚན་ཡང་བསམ་གྱིས་
མི་ཁྱབ་པ་བཞུགས་སོ། །
༈ གཉིས་པ་བསྒྲུབ་པའི་དགོས་ཆོས་བཤད་པ་ལའང་བཞི་སྟེ། སྐུ་རྟེན་གསུང་རྟེན་ཐུགས་ 
རྟེན་གསུམ་དང་འཕྲོས་ལ་སྒྲུབ་ཆེན་གྱི་ཡན་ལག་འགའ་ཞིག་བཤད་པ་དང་བཞི་ལས། དང་
པོ་ནི། རྩ་རྒྱུད་པད་སྡོང་བརྩེགས་པ་ལས། སྐུ་འབག་རྡོ་རྗེ་དྲིལ་བུ་དང༌། །ཕྱག་རྒྱ་ཕུར་བུ་ 
བུམ་པ་བཟང༌། །སྣ་ཚོགས་དར་གྱི་ཕོ་ལོང་སོགས། །སྐུ་ཡི་རྟེན་དུ་གང་དགོས་བཅང་། ། 
ཞེས་གསུངས་པས། རྩ་བ་གསུམ་གྱི་སྐུ་འབག་ཆགས་ཚད་དང་ལྡན་པ་རབ་གནས་ཅན་སྐུའི་ 
རྟེན་གྱི་གཙོ་བོ་སྟེ་ཆགས་ཚད་སོགས་ཅུང་ཟད་བཤད་ན། དེའང་ཨོ་རྒྱན་ཆེན་པོས། རྒྱལ་ 
བའི་སྐུ་གཟུགས་མཚན་དཔེས་བརྒྱན་པའི་ཚད། །སོར་བརྒྱད་ཉི་ཤུ་ནོར་བུ་སོར་གསུམ་པ། ། 
གཙུག་ཏོར་སོར་བཞི་དབུ་སྐྲའི་གནས་སོར་བཞི། །ཞལ་འཕང་སོར་མོ་ཕྱེད་དང་བཅུ་གསུམ་ 
མོ༑ ༑དེ་ལ་དཀྱུས་ནི་སུམ་ཆ་གསུམ་དང་མཉམ། །སྤྱན་དཀྱུས་སོར་བཞི་ཆ་ལྔ་བར་སོར་ 
གཉིས། །དེ་ལས་མཚམས་གསུམ་སྤྱན་འབྲས་སུམ་ཆའོ། །སྤྱན་གྱི་འཕང་ལ་སོར་གྱི་བཞི་ 
ཆ་སྟེ། །སྤྱན་སྦུབ་སོར་གཉིས་པདྨའི་འདབ་དབྱིབས་འདྲ། །སྨིན་དཀྱུས་སོར་བཞི་དབུས་ 
ཐོད་བར་བྱེད་གཉིས། །དེའི་དབྱིབས་ནི་འོད་མའི་གཞུ་ལྟ་བུ། །དེ་ནས་སྙན་པའི་མཚམས་ 
བར་སྙན་སོར་བདུན། །ལོགས་སྐོར་ཚད་གཉིས་སོར་མོ་བཅོ་བརྒྱད་རྒྱབ་བཅུ་བཞི། །འཁོར་
57

༄༅། །རིག་འཛིན་སྔགས་ཀྱི་སྡེ་སྣོད།
ཡུག་སུམ་བཅུ་སོ་བཞི་སྙན་སོར་བཞི། །སྙན་སྨད་ངེས་མེད་སྙན་ཕུག་སོར་མོ་ཕྱེད། །སྙན་ 
དང་སྨིན་མའི་བར་ལ་སོར་བཞི་སྟེ། །ཤངས་ཀྱི་སྦུབ་སྙོམས་ཀ་བའི་ཞེང་སོར་གཉིས། །ཤངས་ 
འཕང་ཕྱེད་གཉིས་ཡ་མཆུ་ཕྱེད་དང་གཉིས། །སྒྲོས་ནི་སོར་ཕྱེད་མགྲིན་པ་སོར་བཞི་ཡིན། ། 
དཀྱུས་ལ་སོར་བཞི་ཨོས་ཀོར་སོར་གཉིས་སོ། །དཀྱུས་ཀྱང་ཨོག་ཤལ་སོར་མོ་བཞི། །
མགུར་དཀྱུས་དེ་བཞིན་འཁོར་ལོ་ཉི་ཤུ་གཉིས། །ཞེང་ལ་སོར་བརྒྱད་ཕྲག་པར་སོར་བཅུ་ 
གཉིས། །ཆུ་འབབ་རྩ་ཞོལ་མཐོ་ཀའི་ཕྱེད་ཉེར་ལྔ། །ཁོར་ཡུག་ང་དྲུག་ནུ་མ་མཆན་ཁུང་ 
བར། །སོར་དྲུག་དེ་ནས་གྱེན་དུ་སོར་མོ་དྲུག །ནུ་བར་གཅིག་གཉིས་ནུ་མ་ལྟེ་བའི་བར། ། 
བཅུ་དྲུག་ལྟེ་བ་གསང་བའི་བར་དུ་ཡང༌། །ཕྱེད་དང་བཅུ་གསུམ་རྨང་ཀ་དེ་ཡི་ཕྱེད། །གསང་ 
ཆ་སོར་བཞི་བརླ་སོར་ཉི་ཤུ་བཞི། །སྲིད་དུ་ཉེར་ལྔ་ཚིག་བཅད་ལྷག་དང་བཞི། །བྱིན་པ་ཟླུམ་ 
གྲངས་སོར་མོ་ཉི་ཤུ་ལྔ། །ཚིགས་གཉིས་ཚིགས་ཕྱེད་སོ་སོར་སླེབས་པ་ཡིན། །མཐེ་བོང་ 
སྦོམ་དུ་སོར་གཉིས་སྲིད་སོར་གསུམ། །དཔུང་ལྷུ་ཉི་ཤུ་ལག་ངར་སོར་བཅུ་དྲུག །ཕྱག་ནི་ 
བཅུ་གཉིས་དག་ལས་བདུན་ལག་མཐིལ། །ཞེང་ལ་སོར་ལྔ་གོང་མོའི་སྲིད་ལའང་། །སོར་ 
ལྔ་ཡིན་ཏེ་ཚིགས་ཕྱེད་མཛུབ་མོ་ཐུང༌། །སྲིན་ལག་ཚིགས་གཅིག་མཐེའུ་ཆུང་ཐུང་བར་བྱ། ། 
ཚིགས་གཉིས་མཐེ་མོའི་མཛུབ་མོའི་སུམ་ཆར་བསྙགས། །བཞི་སོར་ཚིགས་གསུམ་ཚིགས་ 
ཕྱེད་སོར་མོ་སྟེ། །མཁྲིག་མ་མཐེའུ་ཆུང་བར་དུ་ལྔ་ཡིན་ནོ། །ཞེས་གསུངས་སོ། །གཞན་ 
ཡང་ཞི་བ་ཐམས་ཅད་ཚུལ་དགུ་དང་། ཁྲོ་བོ་ཐམས་ཅད་གར་དགུ་དང་། ཞི་མ་ཁྲོ་རྣམས་ 
སྒེག་པའི་རྣམ་འགྱུར། བླ་མའི་སྐུ་རྣམས་བག་དྲོ་ལྷུན་ཆགས། ཡི་དམ་རྣམས་སོ་སོར་གང་ 
རིག མཁའ་འགྲོ་རྣམས་ནི་ཕྲ་ལྡེམ་མཉེན་ལྕུག སྲིན་པོ་ཤ་ཟ་རོ་ལང་ཀེང་རུས། འབག་དང་
སེང་གེ་དུད་འགྲོའི་གཟུགས་དོད་པར་ཡེ་ཤེས་དགུག་བསྟིམ་བརྟན་བཞུགས་སྐུ་རྟེན་བཀྲམ་ 
ཞེས་སོ། །གཉིས་པ་རྡོ་རྗེ་དང་དྲིལ་བུ་ཆགས་ཚད་དང་ལྡན་ཞིང་ཕྱག་མཚན་དང་ཡིག་འབྲས་
58

༄༅། །ཟབ་གཏེར་ཆོས་ཀྱི་མཛོད་ཁང༌།
མཚན་པ། ལྷུ་མ་ཚང་བའི་ཆག་གས་ཅན་ལ་སོགས་པའི་སྐྱོན་ཅན་མ་ཡིན་པ། གཞན་ཡང་ 
འཁོར་ལོ་རིན་པོ་ཆེ་པདྨ་རལ་གྲི་ལ་སོགས་པ་མང་པོ་ཚད་ལྡན་སོ་སོའི་ས་བོན་གྱིས་མཚན་པ། 
རིས་སུ་བྲིས་པའམ་འབུར་དུ་བཏོད་པའི་ཕྱག་མཚན་རྣམས་དང་། རས་སྣལ་མའམ་གོས་ 
དར་གང་འཛོམས་ལ་བྱས་པའི་རྒྱན་གོས་གཟི་མདངས་བསྐྱེད་པའི་རྟེན་དུ་བཀྲམ་ལེགས་པའི་
ལྷ་སོ་སོའི་སྐུ་མདོག་དང་མཐུན་པ།རྒྱན་གྱི་རྣམ་པ་དུ་མས་བརྒྱན་པ་དང་ཞེས་གསུངས་པས།
སོ་སོའི་ཕྱག་རྒྱ་བསྟན་ནོ། །
བཞི་བ་ཕུར་བུ་ལ་རྣམ་གྲངས་རྒྱས་པར་བཤད་པ་ལ། ངོ་བོ། ངེས་ཚིག དབྱེ་བ། རྒྱུ་ཚད། 
དབྱིབས། དག་པ། ནུས་མཐུ། གདབ་ཚུལ། ཐེབས་པའི་དགོས་པ། མ་ཐེབས་པའི་ཉེས་ 
དམིགས། བཏབ་པའི་འཔྲས་བུ་དང་བཅུ་གཉིས་ལས། དང་པོ་ནི། ཕུར་པ་རྡོ་རྗེ་ཁྲོས་པ་ 
ལས། ཁྱབ་བརྡལ་ཆོས་ཉིད་མི་འགྱུར་བ། །སྣང་སྲིད་འཁོར་འདས་ཀུན་ལ་ཁྱབ། །དབྱིངས་ 
དང་ཡེ་ཤེས་དབྱེར་མེད་པའི། །རྒྱས་འདེབས་བཛྲ་ཀཱི་ལ་ཡ། །ཞེས་དང༌། གཉིས་པ་ཕུར་ 
པའི་ངེས་ཚིག་ནི། །ཕུར་ནི་སྐྱེ་བ་མེད་པ་ལ། །པ་ནི་འགག་པ་མེད་པར་ཤར། །གཉིས་སུ་ 
མེད་པ་མྱ་ངན་འདས། །ཕུར་ནི་ཐབས་ཀྱི་རྒྱལ་པོ་ཡིན། །པ་ནི་ཤེས་རབ་དག་པའི་དོན། ། 
གཉིས་མེད་མཉམ་པ་རྡོ་རྗེའི་སྐུ། །ཞེས་དང་། གསུམ་པ་དབྱེ་བ་ནི། རིག་པ་ཡེ་ཤེས་ཀྱི་ 
ཕུར་པ། ལྷག་པ་བྱང་ཆུབ་སེམས་ཀྱི་ཕུར་པ། ཐུགས་རྗེ་སྤྲུལ་པའི་ཕུར་པ། འདུ་ཤེས་རྫས་ 
ཀྱི་ཕུར་པ་དང་བཞིར་བཤད། གཞན་ཡང་རྒྱུད་ལས། རྡོ་རྗེ་ཕུར་པ་རྣམ་བཞི་གྲགས། ། 
ཆོས་ཉིད་ཕུར་པ་ཀུན་གྱི་གཞི། །ཐུགས་རྗེའི་ཕུར་པ་གདུག་པ་འདུལ། །གསང་བའི་ཕུར་ 
པས་འདོད་ཆགས་སྦྱོང༌། །འདུ་བྱས་ཕུར་པ་རྣམ་བཞི་ཡིས། །ངར་འཛིན་ཉོན་མོངས་གདུག་ 
པ་འདུལ། །ཞེས་སོ། །བཞི་པ་ཕུར་བུའི་རྒྱུ་ནི། ཧེ་རུ་ཀ་རོལ་པར། ལྕགས་དང་ལྕགས་ལྔ་ 
སེང་ལྡེང་ཚེར་མ་ཅན། །ཞེས་དང༌། བཀའ་བརྒྱད་བདེར་འདུས་ཀྱི་བྱིན་རླབས་ཕུར་པར།
59

༄༅། །རིག་འཛིན་སྔགས་ཀྱི་སྡེ་སྣོད།
ཕུར་པའི་རྒྱུ་ལྕགས་ལྔ་ནི། གནམ་ལྕགས་ཁྲོ་ཆུའི་ལྕགས། མི་བསད་པའི་མདུང་ལྕགས། 
བསད་པའི་མདེའུ་ལྕགས། སྒོ་གཟེར་ལྕགས་དང་ལྕགས་ལྔ། གཞན་ཡང་སེང་ལྡེང་དང་ཚེར་ 
ནག་ལ་སོགས་དྲག་པོའི་ཤིང་ལ་བྱ་བར་བཤད། ལྔ་པ་ཚད་ནི། ཧེ་རུ་ཀ་རོལ་པར། རྣམ་ 
ཤེས་ཚོགས་བརྒྱད་ལ་གདབ་པའི་སོར་བརྒྱད། སྐྱེ་མཆེད་བཅུ་གཉིས་ལ་གདབས་པའི་སོར་ 
བཅུ་གཉིས། ཁམས་བཅོ་བརྒྱད་ལ་གདབས་པའི་སོར་བཅོ་བརྒྱད། སྒོ་གསུམ་ལ་གདབས་ 
པའི་སོར་གསུམ། དབང་པོ་དགུ་ལ་སོར་དགུ་ལ་སོགས་བཤད། དྲུག་པ་དབྱིབས་ནི་སྒྲུབ་ 
པའི་ཕུར་པའི་སྟོད་ཞལ་གསུམ་མམ་གཅིག ཕྱག་གཉིས་ཐུགས་ཀར་ཕུར་བུ་བསྒྲིལ་བ། དེ་ 
འོག་ལྕམ་ཞོག་ཟུར་བརྒྱད་པ། དེ་འོག་རྒྱ་མདུད་ནས་ཟུར་གསུམ་ཆུ་སྲིན་ཁ་ནས་ཐོན་པའི་ 
དབལ་ཟུར་གསུམ་པ། ངོས་གསུམ་སྦྲུལ་གྱི་ཆུན་པོ་འཕྱང་བ། མངག་པའི་ཕུར་པ་ཞལ་ཕྱག་ 
ཚབ་ཏུ་རྒྱ་མདུད་གོང་མ་བྱ་བ་མ་གཏོགས་གཞན་སྔར་བཞིན་ནོ། །
བདུན་པ་དག་པ་ནི། ཕུར་པ་ཡཀྴ་ཟ་བྱེད་འབར་བའི་རྒྱུད་ལས། ཁྲོ་རྒྱལ་འཇིགས་བྱེད་ 
བཛྲ་ཀཱི་ལ་ཡ། །སྡུག་བསྔལ་འཇོམས་མཛད་སྤྱི་བོའི་རྒྱ་མདུད་ནི། །སྲིད་གསུམ་མ་ལུས་ 
དབྱིངས་སུ་འདྲེན་པའི་བརྡའ། །མ་སྐྱེས་ལྷུན་གྱིས་གྲུབ་པར་གཟི་བྱིན་བསྐྱེད། །སྐེད་པ་རྒྱ་ 
མདུད་ཟུར་དྲུག་ཡེ་ཤེས་དྲུག །ཆུ་སྲིན་ཁ་ནས་སྦྲུལ་གྱི་ཆུན་པོས་བརྒྱན། །མ་བཅོས་ལྷུན་ 
གྱིས་གྲུབ་པའི་གཞལ་ཡས་ཁང་། །འབྱུང་བ་ཡུམ་གྱི་ལྷུམས་སུ་གཟི་བྱིན་བསྐྱེད། །ཟུར་ 
བཞི་ལོགས་བཞི་ཁྲོ་མོ་བརྒྱད་ཀྱི་ངང༌། །རྣམ་ཤེས་ཚོགས་བརྒྱད་དུར་ཁྲོད་བརྒྱད་དུ་རོལ། ། 
སྡུག་བསྔལ་བརྒྱད་པོ་གནས་སུ་བསྒྲལ་ནས་ཀྱང་། །བཅུ་དྲུག་རོལ་བ་ཆེན་པོར་གཟི་བྱིན་ 
བསྐྱེད། །རྩེ་མོ་ཟུར་གསུམ་སྐུ་གསུང་ཐུགས་ཀྱི་ངང༌། །དུག་གསུམ་འཁོར་བའི་བཙོན་ར་ 
རྒྱ་དྲལ་ནས། །ལུས་ངག་ཡིད་གསུམ་བག་ཆགས་གཏན་སྦྱངས་ནས། །ས་གསུམ་ཟིལ་ 
གྱིས་གནོན་པར་གཟི་བྱིན་བསྐྱེད། །ཅེས་སོ། །བརྒྱད་པ་ནུས་པ་ནི། གསང་རྒྱུད་ལས། བདུད་
60

༄༅། །ཟབ་གཏེར་ཆོས་ཀྱི་མཛོད་ཁང༌།
རྩི་ལྔའམ་ཟས་ལྔ་ལ། །མཚན་མ་མིང་དུ་བཅས་པར་བྱ། །བཀུག་ནས་རྡོ་རྗེ་ཕུར་པས་གདབ། ། 
སངས་རྒྱས་བསོད་ནམས་སྐུ་ཡང་འཇིགས། །ཞེས་སོ། །དགུ་པ་གདབ་ཚུལ་བཞི། རིག་པ་ 
ཡེ་ཤེས་ཀྱི་ཕུར་པ་ཆོས་ཀྱི་དབྱིངས་ལ་གདབ། བྱང་ཆུབ་སེམས་ཀྱི་ཕུར་པ་ཡུམ་གྱི་མཁའ་ 
ལ་གདབ། ཐུགས་རྗེ་སྤྲུལ་པའི་ཕུར་བུ་རིག་དྲུག་གི་སེམས་ཅན་ལ་གདབ། འདུ་བྱས་རྫས་ 
ཀྱི་ཕུར་བུ་དམིགས་པའི་ཡུལ་ལ་གདབ་པའོ། །བཅུ་པ་དགོས་ཆེད་ནི། ཡེ་ཤེས་ཀྱི་ཕུར་ 
པས་བྱང་ཆུབ་མངོན་དུ་བྱེད་པ་དང༌། བྱང་སེམས་ཕུར་པས་རྒྱུད་བྱིན་གྱིས་རློབ་པ་དང༌། 
སྤྲུལ་པའི་ཕུར་པས་རིགས་དྲུག་འདྲེན་པ་དང་། རྫས་ཀྱི་ཕུར་པས་ཞིང་བཅུ་སྒྲོལ་བའི་དགོས་ 
པ་ཡོད་དོ། །བཅུ་གཅིག་པ་མ་ཐེབས་པའི་ཉེས་སྐྱོན་ནི། རིག་པ་ཡེ་ཤེས་ཀྱི་ཕུར་པ་ཆོས་ 
ཀྱི་དབྱིངས་ལ་མ་ཐེབས་ན་འཁོར་བ་ལས་མི་སྒྲོལ་བ་དང་། བྱང་ཆུབ་སེམས་ཀྱི་ཕུར་པ་ཡུམ་ 
གྱི་མཁའ་ལ་མ་ཐེབས་ན་དམ་ཚིག་སེམས་དཔའི་དཀྱིལ་འཁོར་རྒྱུན་ཆད་པ་དང་།ཐུགས་
རྗེ་སྤྲུལ་པའི་ཕུར་པ་རིགས་དྲུག་ལ་མ་ཐེབས་ན། གཞན་དོན་འཕྲིན་ལས་རྒྱུན་ཆད་པ་དང་། 
འདུ་བྱས་རྫ་ས་ཀྱི་ཕུར་པ་ཞིང་བཅུ་ལ་མ་ཐེབས་ན། ལས་ངན་རྒྱུན་ཆད་མེད་པ་དང་བཞིའོ། ། 
བཅུ་གཉིས་པ་འབྲས་བུ་ནི། རིག་པ་ཡེ་ཤེས་ཀྱི་ཕུར་པས་ཆོས་སྐུ་མངོན་དུ་བྱ་བ་དང་། བྱང་
ཆུབ་སེམས་ཀྱི་ཕུར་པས་ལོངས་སྐུ། ཐུགས་རྗེའི་ཕུར་པས་སྤྲུལ་སྐུ་ཐོབ་པར་བྱ་བའོ། །རྫས་ 
ཀྱི་ཕུར་པས་རྡོ་རྗེའི་སྐུ་ཐོབ་པར་བྱ་བའོ། །
ལྔ་བ་བུམ་པའི་རྣམ་གཞག་བཤད་པ་ནི། དཔལ་རྟ་མཆོག་རོལ་པའི་རྒྱུད་ལས། རིན་ཆེན་ 
རྒྱུ་ལས་བྱུང་བ་ཡི། །བུམ་པ་མགུལ་རིང་ལྟོ་བ་ཟླུམ། །ཁ་ཁྱེར་ཞབས་བཏེག་འཕེལ་ཀ་ཆེ། ། 
དྲི་ཞིམ་ཚོན་དཀར་ལེགས་བྱུགས་ཏེ། །པདྨའི་དཀྱིལ་འཁོར་ལེགས་གནས་ཏེ། །སོ་སོའི་ 
མཚན་མས་ཡི་གེར་བརྒྱན། །རྣམ་རྒྱལ་བུམ་པ་ལ་སོགས་རྣམས། །མཆོད་ནས་སྟན་ལ་དགྲམ་ 
པར་བྱ། །རིན་ཆེན་སྣ་ལྔ་འབྲུ་ལྔ་དང་། །སྙིང་པོ་དྲི་དང་སྨན་སྣ་སོགས། །བཀྲ་ཤིས་རྫས་
61

༄༅། །རིག་འཛིན་སྔགས་ཀྱི་སྡེ་སྣོད།
ནི་ལྔ་ལྔར་བསགས། །མགུལ་ཆིངས་གཟུངས་ཐག་ཁ་རྒྱན་སོགས། །དམ་ཚིག་ལྷ་རྣམས་ 
གསལ་བྱས་ནས། །ཡེ་ཤེས་སྐུ་དང་གཉིས་མེད་པར། །མཆོད་བསྟོད་སྔགས་ཀྱི་བཟླས་བརྗོད་ 
བྱ༑ སྔགས་བཅས་ཆུ་དང་གཉིས་མེད་གནས། །དཀྱིལ་འཁོར་གྲུབ་པའི་དུས་དག་ཏུ། །རང་ 
རང་གནས་ཀྱི་ཕྱོགས་སུ་དགྲམ། །ཞེས་བཤད་པའི། སྤྱིར་བུམ་པ་ལ་གསུམ་སྟེ། དོན་དམ་ 
ཆོས་ཉིད་བུམ་པ་ནི་ཆོས་ཀྱི་དབྱིངས་དང་རང་རིག་པའི་ཡེ་ཤེས་དབྱེར་མེད་པ། རྟགས་འདུས་ 
བྱས་ཀྱི་བུམ་པ་ནི་ཕྱི་སྣོད་ཀྱི་འཇིག་རྟེན་ནང་བཅུད་ཀྱི་སྐྱེ་འགྲོའི་གཟུགས་ཕུང་སོགས་ཡིན་ལ། 
མཚོན་བྱེད་རྫུ་ས་ཀྱི་བུམ་པ་དང་དངོས་ལའང་རྒྱུ་དང་། ཚད་དང་། དབྱེ་བ། དགོས་ཆེད་བཞི་ 
ལས། རྒྱུ་ནི། སྒྱུ་འཕྲུལ་མེ་ལོང་སོགས་ལས། གསེར་དངུལ་ཟངས་ལྕགས་རིན་ཆེན་ལྔ། ། 
རྫ་ཤིང་ཤིང་ཏོག་གང་ཡང་རུང་། །དབྱིབས་ལེགས་མཚན་ལྡན་བུམ་པ་བཟང་། །རིགས་དང་ 
མཐུན་པའི་ཚོན་གྱིས་བསྒྱུར། །མཚན་མའི་དཀྱིལ་འཁོར་དབུས་སུ་དགོད། །ཅེས་གསུངས་ 
པས། རིན་ཆེན་ལྔ་སོགས་ཡིན་ན་ལེགས་པར་མ་ཕྱིས་པའི་རང་མདོག་དང༌། རྫ་སོགས་ལ་ 
ས་དཀར་གྱིས་བྱུགས་ནས་ལྟོ་བའི་ལོགས་ལ་རིགས་ལྔ་སོ་སོའི་ཕྱག་མཚན་གྱི་རི་མོ་བྲི། ལས་ 
ཁ་ཚར་སོ་སོར་ཚད་དང་དབྱིབས་དང་རྒྱུ་སོགས་བཤད་པ་མང་ཡང་རང་རང་ལྟར་བྱ། དེང་
སང་གི་བུམ་པ་ལ་ཡོད་པའི་མཆུ་འདི་གཞུང་རྣམས་ལས་ནི་མ་གསུངས་སོ། །
གཉིས་པ་ཚད་ནི། ཕྱིར་ཆེ་བ་ལ་ཁྱོར་བ་དྲུག་ཤོང་བ། ཆུང་བར་ཁྱོར་བ་གསུམ་ཤོང་བ་ 
ཡན་ཆད་ཡིན་ལ་ཁྱད་པར་དུས་འཁོར་སོགས་ནས། ལྟོ་བ་ཟླུམ་པོ་འཁོར་ཡུག་དུ་སོར་བཅུ་ 
དྲུག མགྲིན་པའི་འཁོར་ཡུག་དུ་སོར་དྲུག ཁ་ཁྱེར་གྱི་ཞེང་ལ་སོར་བརྒྱད། དེའི་སུམ་ཆ་ནི་ 
དབུས་ཀྱི་བུ་ག ཁ་ལས་ཕྱིར་བྱུང་བའི་མཆུ། སོར་གཉིས་པ། བུམ་པའི་དཔངས་ལ་སོར་ 
ཉི་ཤུ་བྱ་བར་གསུངས་སོ། །དབྱེ་བ་ནི་སྤྱིར་རྟེན་གྱི་བུམ་པ། རྣམ་རྒྱལ་བུམ་པ། ལས་ཀྱི་བུམ་ 
པ་གསུམ་ཡིན་ལ། གྲངས་ནི་རབ་ལྷ་གྲངས་འབྲིང་དགུ་དང་ལྔ་ཐ་མ་གཙོ་ལས་གཉིས་སུ་
62

༄༅། །ཟབ་གཏེར་ཆོས་ཀྱི་མཛོད་ཁང༌།
བསྡུས་ཀྱང་རུང་ལ་ཁྱད་པར་བཀའ་དགོངས་སོགས་ལ་དགུ་ངེས་པར་དགོས་པར་གསུངས་ 
སོ༑ ༑དེ་ལྟ་བུའི་བུམ་པའི་འཁོར་ཡུག་ཟླུམ་པོ་ཆོས་སྐུ། མགྲིན་པའི་འཁོར་ཡུག་ལོངས་སྐུ། 
ཁ་ཁྱེར་སྤྲུལ་པའི་སྐུ། དབུས་ཀྱི་བུ་ག་ནས་བཅུད་འགྲོ་འོང་སངས་རྒྱས་སྐུ་གསུམ་གྱི་སྟོན་པ་
རྣམས་འགྲོ་དོན་རྒྱུན་མི་ཆད་པ་མཚོན་པས་ན་མཚོན་བྱེད་རྫས་ཀྱི་བུམ་པ་ཞེས་བཤད་པའོ། །
བུམ་པ་དེ་ཡི་དགོས་པའང་དཀྱིལ་འཁོར་གྱི་ནང་གི་རྒྱན་དང་སྐུའི་སྒྲུབ་རྟེན་དང་བྱིན་རླབས་
ཀྱི་སྣོད་སོགས་ཀྱི་དགོས་པའོ། །བུམ་པ་དེའི་ཁ་རྒྱན་དཔག་བསམ་ཤིང་ལ་བྱས་པ་ནི། རེ་འདོད་
ཡིད་བཞིན་དུ་སྐོང་བའི་བརྡའོ། །རྒྱུད་སྡེ་འོག་མ་རྣམས་ལ་རྩྭ་ཀུ་ཤུའི་ཆུན་པོས་བརྒྱན་པའང་
བྲམ་ཟེ་རིགས་བྱེད་ཀྱི་གཞུང་རྣམས་སུ་ཀུ་ཤུ་དག་བྱེད་ཀྱི་རྫ་ས་སུ་བཤད་པས་སྡིག་སྒྲིབ་སོགས་
འདག་པར་བྱེད་པའི་བརྡའོ། །འདི་ནི་དེ་ལ་རྨ་བྱའི་མདོངས་ཀྱི་ཐིག་ལེ་ལྔས་བརྒྱན་པ་ནི། རྨ་
བྱས་དུག་ཟོས་པས་ལུས་སྟོབས་བཀྲག་མདངས་འཕེལ་ལ་གཞན་གྱིས་དེ་ལྟ་མིན་པ་ལྟར། བླ་
མེད་ཀྱི་སྣོད་ལྡན་ཉོན་མོངས་ལམ་དུ་ལྷོང་ནུས་པའི་དུག་ལྔ་མི་སྤོང་ལམ་དུ་འཁྱེར་ཞིང༌། ཐེག་
པ་གཞན་གྱིས་དེ་ལྟ་མ་ཡིན་པའི་བརྡའ་རྟགས་སོ། །
བུམ་པ་དེ་ལ་མགུལ་ཆིངས་གཙོ་བོའི་སྐུ་མདོག་དང་མཐུན་པ། སྐུ་ལྔ་མཚོན་ཕྱིར་ཟེར་
འཕྲོས་ལྔ་ལྡན་དུ་བྱ་ཞེས་པ། དར་མདུད་ཁུག་པ་ལྔ་ཡོད་པར་བྱའོ། །གཞན་ཡང་རྒྱུད་སྡེའི་
དབྱེ་བས་དགུ་བདུན་གསུམ་སོགས་ཀྱང་བཤད་དོ། །བུམ་པ་དེ་ལ་གསུང་ལྔ་མཚོན་བྱེད་དར་
ཚོན་ཁ་དོག་ལྔ་བསྒྲིལ་གྱི་གཟུངས་ཐག་འདོམ་གསུམ་ལས་མི་ཐུང་བར། ཐུགས་ལྔ་མཚོན་
བྱེད་རྡོ་རྗེ་རྩེ་ལྔ་པ་སོར་བཞི་བ་དང་བཅས་པ་བཀོད་དོ། །དེའང་གཟུངས་ཐག་ནས་སློབ་
དཔོན་མཐེབ་མཛུབ་ཀྱིས་ཐུགས་ཀར་འཛིན་པ་ནི་མདུན་གྱི་ལྷ་དང་གཞི་རྒྱུད་གཅིག་པ་དང༌།
ལམ་སྔགས་ཕྲེང་ལས་འོད་ཟེར་སྤྲོ་བསྡུ་བྱ་བའི་ལམ་གྱི་རྒྱུད་དང༌། སྣེ་གཅིག་པོ་རྡོ་རྗེ་ལ་
བཏགས་ནས་བུམ་པའི་ཁར་བཞག་པའང་འབྲས་བུ་སྐུ་གསུམ་དབྱེར་མེད་རྡོ་རྗེའི་སྐུ་འགྲུབ་
63

༄༅། །རིག་འཛིན་སྔགས་ཀྱི་སྡེ་སྣོད།
པ་སོགས་དགོས་པ་ནི་བཤད་ཀྱིས་མི་ལང་ངོ༌། །འོན་ཀྱང་མདོར་བསྡུ་ན། སྐུ་གསུམ་མཚོན་ 
བྱེད་བུམ་པ་དེ་ལ། སྐུ་ལྔ་མཚོན་བྱེད་མགུལ་ཆིངས། གསུང་ལྔ་མཚོན་བྱེད་གཟུངས་ཐག 
ཐུགས་ལྔ་མཚོན་བྱེད་རྡོ་རྗེ། ཡོན་ཏན་ལྔ་མཚོན་བྱེད་དཔག་བསམ་གྱི་ཤིང་། འཕྲིན་ལས་ 
ལྔ་མཚོན་བྱེད་རྨ་བྱའི་མདོངས་ཀྱིས་བརྒྱན་པ་སྟེ་འབྲས་ཆོས་ཉེར་ལྔའང་ཤུགས་ལ་ཚང་བའོ། །
དེ་ལྟར་བུམ་ཆུ་དང་སྦྱར་བའི་རྫ་ས་ལྔ་ཚན་ལྔ་ནི། སྔ་མ་ལས། ས་ཡི་ལྷ་མོ་བསྟན་མ་ཡིས། ། 
གསེར་དངུལ་ཟངས་ལྕགས་བྱི་རུ་ཕུལ། །རིན་ཆེན་དགོས་པ་རྣམ་པ་ལྔ། །ཞེས་རིན་ཆེན་ལྔ་ 
ཡི་འདྲེན་ལུགས་གཅིག་ལ་གསེར་དངུལ་བྱུ་རུ་མུ་ཏིག་ལྔར་ཡང་བཤད། ལྷ་ཆེན་བུ་མོས་སྨན་ 
ལྔ་ཕུལ། །སྨན་ལྔའི་དགོས་པ་རྣམ་པ་ལྔ། །ཞེས་པའི་དབང་པོ་ལག་པ། ཀཎྚ་ཀ་རི། སླེ་དྲེ། 
ཤུ་དག་དཀར་པོ་ཅུ་གང་ལྔའོ། །དྲི་ཟའི་བུ་མོས་དྲི་ལྔ་ཕུལ། །དྲི་ལྔའི་དགོས་པ་རྣམ་པ་ལྔ། ། 
ཞེས། ག་བུར། ཛ་ཏི། ལི་ཤི། གླ་རྩི། གུར་ཀུམ། ཙན་དན་དྲུག ལི་ཤི་དང་གླ་རྩི་རྒྱུད་སྡེའི་ 
གོང་འོག་སྐབས་ཐོབ་སྦྱར་རོ། །འཇིག་རྟེན་དབང་ཕྱུག་འབྲུ་ལྔ་ཕུལ། །འབྲུ་ལྔའི་དགོས་པ་ 
རྣམ་པ་ལྔ། །ཞེས། ནས། འབྲས། གྲོ། ཏིལ། སྲན་དཀར་དང་ལྔའོ། །གནོད་སྦྱིན་བུ་མོས་ 
སྙིང་པོ་ལྔ། །སྙིང་པོའི་དགོས་པ་རྣམ་པ་ལྔ། ཞེས། ལཉྩ། གསེར། མར། བུ་རམ། སྦྲང་དང་
ལྔའ། །
དེ་དག་རྒྱུད་སྡེ་འོག་མ་གསུམ་དུ་བསགས་པའི་བུམ་རྫས་ཉེར་ལྔར་གྲགས་སོ། །དེ་ཡི་ཁར་
བླ་མེད་མཐུན་པའི་རྫ་ས། དངོས་གྲུབ་ཐམས་ཅད་འགུགས་པར་བྱེད་པའི་ལྕགས་ཀྱུ་ལྔ་ནི། 
ཤ་ལྔ། དངོས་གྲུབ་ཐམས་ཅད་གསལ་བར་བྱེད་པའི་སྒྲོན་མ་ལྔ་ནི་བདུད་རྩི་ལྔ་སྟེ། བུམ་ 
རྫས་སོ་ལྡུར་གྲགས་པ་ཡིན་ནོ། །དེ་ལྟར་བུམ་རྫ་ས་ཉེར་ལྔ་པོ་དེས་རེ་རེ་བཞིན་མ་དག་པའི་ 
སྲིད་པ་རེ་རེ་སྦྱོང་། བསགས་པའི་སྒྲིབ་པ་རེ་རེ་དག དག་པའི་ཞིང་རེ་རེ་མཐོང་། སྨོན་པའི་ 
འབྲས་བུ་རེ་རེ་ཐོབ་པ་ཡིན་ཏེ། དེ་ཡང་དུས་གསུམ་མཁྱེན་པས། བུམ་རྫས་ཉི་ཤུ་རྩ་ལྔ་ཡིས། །
64

༄༅། །ཟབ་གཏེར་ཆོས་ཀྱི་མཛོད་ཁང༌།
སྲིད་པ་ཉི་ཤུ་རྩ་ལྔ་སྦྱོང༌། །སྒྲིབ་པ་ཉི་ཤུ་རྩ་ལྔ་འདག །ཚད་མེད་ཉེར་ལྔ་རྒྱུད་ལ་སྐྱེ། །ཞིང་ 
ཁམས་ཉི་ཤུ་རྩ་ལྔ་མཐོང༌། །ཞེས་སོ། །དེ་ལྟར་བུམ་པ་ཆས་བཅུད་འཛོམས་པ་དེ་ལྟ་བུ་ནི་ 
གང་དུ་དགོད་ན། ཡེ་ཤེས་རྔམ་པ་གློག་གི་འཁོར་ལོ་ལས། བུམ་པ་རྣམ་པ་སྣ་ཚོགས་ཉིད། 
གསེར་དང་དངུལ་ལས་བྱས་པའོ། །རིགས་དང་མཐུན་པའི་གོས་ཀྱིས་དཀྲིས། །མེ་ཏོག་ 
འབྲས་བུའི་ཁ་རྒྱན་ལ། །བདུད་རྩི་ལྔ་ཡིས་བཀང་བྱས་ནས། །སྨན་དང་རིན་ཆེན་དྲི་འབྲུ་ 
ལྔ༑ ༑སྙིང་པོ་ལྔ་སོགས་རྫས་རྣམས་ཀྱིས། །གང་བ་བརྒྱད་དམ་བཅུ་དྲུག་གཞག །དཀྱིལ་ 
འཁོར་བདག་པོས་མངོན་བསྔགས་པས། །རྣམ་རྒྱལ་བུམ་པ་དེ་བཞིན་དུ། །དཀྱིལ་འཁོར་ 
དབུས་སུ་གཞག་པར་བྱ། །ཞེས་སོ། །ཆས་དང་ལྡན་པའི་བུམ་པའི་ཆུ་ལ། སྤྱང་བར་བྱ་བ་ 
དང༌། བླང་བར་བྱ་བ་གཉིས་ལས། དང་པོ་ནི། དབང་བསྐུར་རྒྱལ་པོའི་རྒྱུད་ལས། ཆུ་ཤི་ 
བདུན་ལ་བུམ་ཆུ་མིན། །ཞེས་དང༌། འཁྱིལ་ཆུ་རྫིང་ཆུ་ཀོ་མོག་ཆུ། །མཚོ་ཆུ་ཁྲོན་པ་པདྨོའི་ 
ཆུ༑ ༑ཆུ་མིག་ལ་སོགས་ཆུ་ཤི་བདུན། །ཞེས་གོ་སླའོ། །གཉིས་པ་བླང་བྱའི་ཆུ་ནི། དེ་ཉིད་ 
ལས། རབ་ནི་གཙང་པོ་ཡོན་ཏན་བརྒྱད། །འབྲིང་ནི་འབབ་ཆུ་འོ་མ་ཐ། །གསུམ་པ་དགོས་ 
ཆེད་ནི། ལྷོ་ནུབ་ཟ་བྱེད་སྲིན་པོའི་ཡུལ། །བདེ་བར་གཤེགས་པས་རུ་ཏྲ་བཏུལ། །མདངས་ 
ལྡན་མཚོ་སྨན་རྒྱལ་མོ་ཡིས། །ཆུ་བོ་ཡན་ལག་བརྒྱད་ལྡན་ཕུལ། །ཆུ་ཡི་དགོས་པ་རྣམ་པ་ 
ལྔ༑ ༑ཆུ་ཡིས་ཁམས་དང་དབང་པོ་རྒྱས། །ཆུ་ཡིས་མདངས་ལྡན་ཤེས་པ་བསྐྱེད། །སྲིད་ 
པར་རྒྱུ་བའི་འགྲོ་བ་འཚོ། །ཞེས་དང༌། ཀླུ་རྒྱལ་གཙུག་ན་རིན་ཆེན་གྱིས། །བདུད་རྩི་འོ་མའི་ 
རྒྱ་མཚོ་ཕུལ། །འོ་མའི་དགོས་པ་རྣམ་པ་ལྔ། །འོ་མའི་ཐབས་ཆེན་སྙིང་རྗེ་བསྐྱེད། །ཁམས་ 
རྒྱས་དབང་པོ་ལང་ཚོ་དར། །སེམས་ཅན་རྣམས་ཀྱི་གསོས་སུ་ཆེ། །ཞེས་སོ། །དྲུག་པ་དཱར་ 
གྱི་ཕོ་ལོང་སོགས་ཞེས་པའི། དར་དཀར་སེར་དམར་ལྗང་ལ་སོགས་ཁ་དོག་སྣ་ཚོགས་ལས་ 
བྱས་པའི་ཕན་ཚུན་ཆུན་འཕྱང༌། ཅོད་པན་འཕན་གདུགས་དགྱེས་ཤིང་བཀྲ་ཤིས་པའི་རྟེན།
65

༄༅། །རིག་འཛིན་སྔགས་ཀྱི་སྡེ་སྣོད།
རིན་པོ་ཆེའི་ཕྲེང་བ་དཔྲོག་ཞུ་གོ་ཅོག་རྩེ་བྲན་དྲྭ་ཕྱེད་དོ་ཤལ་ལ་སོགས་པ་ལོངས་སྤྱོད་ཀྱི་ 
རྟེན་རྣམས་ཏེ། མདོར་ན་སྐུ་ཡི་རྟེན་དུ་གང་དགོས་རྣམས་རབ་གནས་དང་ལྡན་པ་མངོན་ 
ཞེན་དང་བྲལ་བར་བཅང་ངོ༌། །ཞེས་གསུངས་སོ། །གཉིས་པ་གསུང་གི་རྟེན་ནི། ཡང་དེ་ 
ཉིད་ལས། རྐང་གླིང་ཐོད་རྔ་ཅང་ཏེའུ་དང་། །ཞི་རྒྱས་དབང་དྲག་མངོན་སྤྱོད་སོགས། ། 
གང་བསྒྲུབ་ལས་ཀྱི་ཕྲེང་བ་ནི། །དཀར་སེར་དམར་ལྗང་ལ་སོགས་པ། །གསུང་གི་རྟེན་དུ་ 
གང་དགོས་བཅང༌། །ཞེས་པའི་དང་པོ་ནི། དུར་ཁྲོད་ཀྱི་རྫས་ལ་བྱུང་བ། བྲམ་ཟེའི་ཁྱེའུ་ 
ཕོ་མོ་གྲོང་པའི་ཆོས་ཀྱིས་མ་གོས་པ་ལ་སོགས་ཤིན་ཏུ་གཙང་བའི། འཆི་རྐྱེན་ངན་པ་མཛེ་ 
གཅོང་རིམས་ནད་སོགས་མ་ཡིན་པའི་རྐང་ལ་གླིང་བུ་བཅད་པ་ཕྱི་མཆོད་ཀྱི་རྫས་ཞེས་པའི།
རྟོགས་ལྡན་གྲུབ་ཐོབ་བྱིན་རླབས་ཅན་དང༌། དེ་ལྟར་མ་འབྱོར་ནའང་མི་རྐང་གཙང་ལ་དུར་ 
ཁྲོད་རང་ནས་བླངས་པ་དགོས་པའོ། །གཞན་རྐང་གླིང་གི་རྣམ་གྲངས་རྒྱས་པར་འོག་ཏུ་
འཆད་དོ། །
གཉིས་པ་ནང་གི་མཆོད་རྫས་ཐོད་རྔ་ནི། ཁྱེའུ་ཕོ་མོ་གཙང་མ་ལོ་བཅུ་དྲུག་ལོན་པའི་ཐོད་
པ་ལྟག་སྤྲོད་བྱས་པ་ནང་ངོས་ལ་གསེར་དང་དངུལ་སོགས་རིན་ཆེན་ལྔ་ལ་བྱང་སེམས་དཀར་ 
དམར་ཨ་མྲྀ་ཏ། སྨན་བཟང་དྲུག་བསྲེས་པས་ཆོས་འབྱུང་བསྣོལ་མ་བྲིས་པའི་ལྟེ་བར། ལྷ་ 
སོ་སོའི་ས་བོན་དབྱངས་གསལ་རྟེན་སྙིང་བཅས་བྲིས་པའོ། །གསུམ་པ་གསང་བའི་དགྱེས་
སྐོང་གི་རྫས་ཅུང་ཏེའུ། མཚན་ལྡན་མའི་གསང་བ་ཆོས་འབྱུང་གི་རུས་པ་ལྟག་སྤྲོད་བྱས་པ་ 
ལ༑ པི་པི་ལིང་གི་པགས་པས་གཡོགས་པ་སོགས་སོ། །བཞི་པ་སྔགས་ཀྱི་གྲངས་ཚད་དང༌། 
བསྙེན་པའི་སྐུལ་རྐྱེན་དུ་ཞི་བའི་བཟླས་ཕྲེང༌དུ། དུང་དང༌། བྱང་ཆུབ་ཤིང་དང༌། རིན་པོ་ 
ཆེའི་རིགས་དང༌། བ་ལུའི་རྒྱུ་ལས་འབྱུང་ཞིང་མདོག་དཀར་ལ་འཇམ་པ་དང༌། རྒྱས་པའི་ 
བགྲང་ཕྲེང༌། བོ་དྷི་ཙི་དང༌། ཨ་རུ་རའི་སྙིང་པོ་ལ་སོགས་ལས་བྱུང་བ་སྟེ་ཡོན་ཏན་ཅན་གྱི་
66

༄༅། །ཟབ་གཏེར་ཆོས་ཀྱི་མཛོད་ཁང་།
ཤིང་འབྲས་སམ། བར་སློ་རཏྣ་ཁ་དོག་སེར་པོ་ལ་ཟད་སྲ་བ་དང༌། དབང་གི་བགྲང་ཕྲེང་ནི། 
ཙནྡན་དམར་པོ་མཛོ་མོ་ཤིང་། སེང་ལྡེང་ལང་ཐང་བྱི་རུ་ལ་སོགས་པ་ལས་བྱུང་བ། མདོག་ 
དམར་ཞིང་དྲི་ཞིམ་པོ་དང་ལྡན་པ། དྲག་པོའི་ཕྲེང་བ་ནི་ཐོད་པ་དང་། རཀྴ་དང་། ཚེར་ནག་ 
དང་། ལྕགས་ལས་བྱུང་བ་སྟེ། མདོག་ནག་ལ་རྩུབ་པ་ཐམས་ཅད་ཀྱང་ཉེར་གཅིག་གམ། 
ལྔ་བཅུ་རྩ་བཞིའམ། བརྒྱ་རྩ་བརྒྱད་པ་སྟེ། གྲངས་ངེས་མེད་པ་དང༌། སྣ་འདུས་དང༌། འཕྲད་ 
མིག་ཅན་དང༌། གས་གྲུམ་ཅན་དང་མ་སྙོམས་པ་མ་ཡིན་པར། བརྒྱ་རྩྭ་བརྒྱད་ལ་སོགས་ 
གོང་ལྟར་གྲངས་ངེས་ཅན་སྙོམས་ཤིང་ཆེ་ཆུང་མེད་པ་རིགས་མཐུན་སྙིང་པོའི་མིག་ཅན་གས་ 
གྲུམ་མེད་པ་སྟེ། རྒྱུན་ཐག་མཐུད་མ་མེད་ཅིང་རབ་ཏུ་གནས་པ་དང་ལྡན་པ། གཞན་གྱི་ 
ལག་མ་བརྒྱུད་ཅིང༌། དམ་ཚིག་མི་གཅིག་པས་མ་མཐོང་སར། འཕྲིན་ལས་རྣམ་པ་བཞི་ 
སོགས་གང་བསྒྲུབ་པར་འདོད་པའི་ལས་ཀྱི་ཕྲེང་བ་ཁ་དོག་ཀྱང་སོ་སོའི་རིགས་མཐུན་གསུང་
གི་རྟེན་དུ་འཆང་བར་བྱའོ།
ཞེས་སངས་རྒྱས་ཉིད་ལས་ཀྱང་ལྷག་པའི་སློབ་དཔོན་པདྨ་སམ་བྷ་ཝའི་གསུང་གི་གསང་
བ་ལས་འོང་ཞིང༌། ཕྲེང་བའི་དེ་ཉིད་རྒྱས་པ་ནི་འདི་ལྟ་སྟེ། དེ་ཡང་ཕྲེང་བའི་ངོ་བོ་དང༌། །ངེས་ 
ཚིག་དེ་བཞིན་དབྱེ་བ་དང་། །རྣམ་གྲངས་དགོས་ཆེད་དམ་ཚིག་སྟེ། །དེ་ལྟར་དྲུག་གིས་ 
གཏན་ལ་དབབ། །དང་པོ་ཕྲེང་བའི་ངོ་བོ་ནི། །རྩར་ལས་བརྒྱུས་དང་གྲངས་ཅན་དང་། ། 
རྒྱན་དུ་བྱས་དང་ཁྲིགས་ལ་འབེབས། །ཚོད་འཛིན་བསྙེན་པའི་སླད་དུ་སྟེ། །དེ་སོགས་ཕྲེང་ 
བའི་ངོ་བོ་བཤད། །གཉིས་པ་ཕྲེང་བའི་ངེས་ཚིག་ནི། དད་དང་ལྡན་པའི་སྐྱེས་མཆོག་རྣམས། ། 
བླ་མ་ལ་ནི་སེམས་འཕྲེང་བས། །གསོལ་བ་ཕུར་ཚུགས་གདབ་པ་དང༌། །བསྒྲུབ་པ་ནན་ 
ཏན་བྱེད་འདོད་པའི། །ཡི་དམ་ལ་ནི་སེམས་འཕྲེང་ཞིང་། །བསྙེན་པ་ཚུལ་བཞིན་བརྩོན་ 
པ་དང་། །ཕྲིན་ལས་དམིགས་སུ་བསྒྱུར་འདོད་པས། །མཁའ་འགྲོ་ལ་ནི་སེམས་འཕྲེང་
67

༄༅། །རིག་འཛིན་སྔགས་ཀྱི་སྡེ་སྣོད།
ཞིང༌། །ལས་རྣམས་མཐའ་རུ་དབྱུང་བ་སྟེ། །བླ་མ་ལ་ནི་སེམས་འཕྲེང་བས། །གདུང་བ་ 
དྲག་པོ་བསྐྱེད་པ་ཡིས། །བླ་མས་བདག་ལ་ཐུགས་འཕྲེང་ནས། །བརྩེ་བ་ཆེན་པོའི་བྱིན་ 
གྱིས་བརླབས། །ཡི་དམ་ལྷ་ལ་སེམས་འཕྲེང་བས། །བསྒྲུབ་པ་ནན་ཏན་བསྐྱེད་པ་ཡིས། ། །
ལྷ་ཡིས་བདག་ལ་ཐུགས་འཕྲེང་ནས། །མཆོག་དང་ཐུན་མོང་དངོས་གྲུབ་སྦྱིན། །ཌཱཀྐིའི་ 
ཚོགས་ལ་སེམས་འཕྲེང་ཞིང་། །འཕྲིན་ལས་དྲག་ཏུ་བསྐུལ་བ་ཡིས། །ཌཱ་ཀིས་བདག་ལ་ 
ཐུགས་འཕྲེང་ནས། །ཅི་འདོད་འཕྲིན་ལས་སྒྲུབ་པར་བྱེད། །དེ་བཞིན་མཆེད་དང་ལྕམ་དྲལ་ 
དང༌། །རྡོ་རྗེ་སྤུན་གྲོགས་ལ་སོགས་པར། །ཕན་ཚུན་གཅིག་ལ་གཅིག་འཕྲེང་བའོ། །དམ་ 
ཚིག་རྣམས་ལ་མི་འདའ་ཞིང༌། །དཀྱིལ་འཁོར་གཅིག་ཏུ་འགྲུབ་པ་དང༌། །རྡོ་རྗེའི་སྲད་བུས་ 
སྦྲེལ་བ་ཡི། །དགོངས་པ་གཅིག་ཏུ་གྱུར་པ་རྣམས། །གཅིག་སེམས་གཅིག་ལ་འཕྲེང་བའོ། ། 
གསུམ་པ་ཕྲེང་བའི་དབྱེ་བ་ནི། མང་དུ་བཤད་ཀྱང་མདོར་བསྡུས་པའི། །ཞི་བའི་ལས་ལ་ 
བསྔགས་པ་ཡི། །ཕྲེང་བ་དེ་བཞིན་རྒྱས་པ་དང༌། །དབང་གི་ལས་དང་དྲག་པོའི་ལས། ། 
བསྐྲད་དང་དབྱེ་དང་གཏོར་བའི་ལས། །བཤིག་པའི་ལས་དང་སྣ་ཚོགས་པའི། །དེ་དག་ 
རྣམས་ལ་བསྔགས་པ་ཡི། །ཕྲེང་བ་རྣམས་ཏེ་དེ་ལས་གཞན། །ཕྱི་དང་ནང་དང་གསང་བ་ 
དང༌། །ཁོ་ན་ཉིད་ཀྱི་ཕྲེང་བའོ། །
བཞི་པ་ཕྲེང་བའི་རྣམ་གྲངས་ནི། །དང་དུ་བླང་དང་སྤང་བྱའོ། །དང་པོ་དང་དུ་བླང་བ་ཡི། ། 
ཕྲེང་བའི་རྣམ་གྲངས་འདི་ལྟར་རོ། །རྒྱུ་དང་ཁ་དོག་ཆེ་ཆུང་དང༌། །གྲངས་དང་དེ་བཞིན་ 
ཕྲེང་ཐག་དང༌། །མདོ་འཛིན་དང་ནི་བགྲང་ཚུལ་ལོ། །རྒྱུ་ནི་རབ་ལ་རིན་པོ་ཆེ། །འབྲིང་ནི་ 
ཤིང་གི་འབྲས་བུ་སྟེ། །ཐ་མའི་ཤིང་དང་ས་རྡོ་དང་། །སྨན་གྱི་འདེ་གུའི་ཕྲེང་བའོ། །དུང་ནི་ 
ཞི་བའི་ཕྲེང་བ་སྟེ། །ཞི་བའི་ལས་ཀྱི་སྔགས་ལའོ། །གསེར་གྱི་ཕྲེང་བས་རྒྱས་པའི་ལས། 
བྱི་རུའི་ཕྲེང་བས་དབང་ལས་འགྲུབ། །ལྕགས་དང་གཡུ་ཕྲེང་དྲག་པོའི་ལས། །གཟི་མཆོང་
68

༄༅། །ཟབ་གཏེར་ཆོས་ཀྱི་མཛོད་ཁང༌།
སྣ་ཚོགས་ལས་ལ་ཤིས། །ས་ལའི་ཤིང་འབྲས་ཞི་བའི་ལས། །ཐེའུ་ཁམས་རྒྱས་རྒྱས་པ་ 
འགྲུབ། །ལོང་ཐང་དབང་གི་ལས་ལ་ཤིས། །ནཱ་ག་ཁྱུང་མཆུ་རཀྴ་ནི། །དྲག་པོའི་ལས་ཀྱི་ 
ཕྲེང་བར་བསྔགས། །བོ་དྷི་ཙེ་ནི་ཀུན་ལ་ཤིས། །བྱང་ཆུབ་ཤིང་དང་སྐྱ་མཉེན་ཕྲེང༌། །ཞི་ 
བའི་ལས་ཀྱི་ཕྲེང་བར་ཤིས། །འོ་སེ་ལ་སོགས་འབྲས་བུ་ཅན། །རྒྱས་པའི་ལས་འགྲུབ་ཕྲེང་ 
བའོ། །མཛོ་མོ་ཤིང་དང་འོམ་བུའི་ཕྲེང༌། །དབང་གི་ལས་འགྲུབ་ཕྲེང་བར་བསྔགས། །སེང་ 
ལྡེང་ཚེར་ནག་དྲག་པོའི་ཤིང༌། །བར་སློ་ཤིང་གི་ཕྲེང་བ་ནི། །ལས་རྣམས་ཀུན་ལ་བསྔགས་ 
པའོ། །ས་རིལ་ཞི་བའི་ཕྲེང་བ་ལས། །རྡོ་ཡི་ཕྲེང་བ་རྒྱས་པར་ཤིས། །སྨན་གྱི་ཕྲེང་བ་དབང་ 
ལས་ཤིས། །ཐོད་པ་ལ་སོགས་རུས་ཆེན་རྣམས། །དྲག་པོའི་ལས་ལ་ཤེས་པར་བྱ། །སྣ་ 
ཚོགས་བསྡུས་པའི་ཕྲེང་བས་ནི། །ལས་རྣམས་ཐམས་ཅད་འགྲུབ་ཅེས་བཤད། །ཁ་དོག་ 
དག་ཀྱང་འདི་ལྟར་ཏེ། །དཀར་པོ་ཞི་བའི་ལས་ལ་བསྔགས། །ཁ་དོག་སེར་པོ་རྒྱས་པའི་ 
ཕྲེང༌། །དབང་ལ་ཁ་དོག་དམར་པོའི་ཕྲེང༌། །ནག་པོ་དྲག་པོའི་ཕྲེང་བར་བསྔགས། །ལས་ 
རྣམས་ཀུན་ལ་ཁྲ་བོར་བཤད། །གཞན་ཡང་ཤིང་ཕྲེང་ཞི་བ་ལ། །རིན་པོ་ཆེ་ཡི་ཕྲེང་བ་རྣམས། ། 
རྒྱས་པའི་ལས་འགྲུབ་ཕྲེང་བ་སྟེ། །ཤིང་འབྲས་ཕྲེང་བ་དབང་ལས་འགྲུབ། །དྲག་པོ་རུས་ 
ཆེན་ཕྲེང་བའོ། །བསྐྲད་དང་དབྱེ་དང་གཏོར་བ་དང་། །བཤིག་པ་ལ་སོགས་ཕྲེང་བ་ནི། ། 
གཞན་ནས་འབྱུང་གིས་འདིར་མ་སྨྲོས། །བ་སོའི་ཕྲེང་བས་ལས་རྣམས་ཀུན། །འགྲུབ་པའོ་ 
མཛེས་པར་བྱས་པ་ཡི། །ཕྲེང་བ་རྒྱན་དུ་བྱེད་པ་ནི། །ལུང་མ་བསྟན་གྱི་ཕྲེང་བའོ། །ཆེ་ཆུང་ 
ཚད་ནི་འདི་ལྟ་སྟེ། །ཞི་བ་རང་གི་འགྲམ་སོའི་ཚད༌། །རྒྱས་པ་ལ་ནི་མཐེའུ་ཆུང་ཙམ། །དབང་ 
ཕྲེང་ནོར་བུའི་ཏོག་དང་མཉམ། །དྲག་པོའི་ཕྲེང་བ་རྐང་པ་ཡི། །མཐེབ་ཆེན་ཚད་དང་མཉམ་ 
པ་སྟེ། །འོན་ཀྱང་ནོར་བུའི་ཕྲེང་བ་དང་། །ཤིང་འབྲས་རང་རང་ཚད་ཀྱིས་བཟུང་། །རང་ 
འདོད་ལ་ནི་ངེས་པ་ཅི། །བཟོས་པའི་རིགས་ལ་གོང་བཞིན་ནོ། །ངེས་མེད་ལུང་མ་བསྟན་
69

༄༅། །རིག་འཛིན་སྔགས་ཀྱི་སྡེ་སྣོད།
གྱི་རིགས། །ནུས་པ་མི་འབྱིན་སྤང་བར་བྱ། །ཕྲེང་བ་གྲངས་ཀྱི་ཚད་བསྟན་པ། །སྤྱི་ལ་བརྒྱ་ 
དང་བརྒྱད་བསྔགས་ཀྱང་། །ཡང་ན་དེ་ཕྱེད་ལྔ་བཅུ་བཞི། །ཉེར་གཅིག་དང་ནི་བཅུ་གཉིས་ 
ཏེ༑ ༑ཞི་བའི་ལས་བསྔགས་གང་བདེན་ཡང༌། །བཅུ་གཅིག་གྲངས་ཚད་ཡང་བསྐྱལ། །བརྒྱ་ 
སྟོང་ཁྲི་འབུམ་ལ་སོགས་པར། །བསྙེན་གྲངས་གཞུང་དང་བསྟུན། །དེ་བཞིན་རྒྱས་པ་བརྒྱ་ 
རྩ་བརྒྱད། །དབང་ལ་ལྔ་བཅུ་རྩ་བཞིའི་གྲངས། །དྲག་པོ་ལ་ནི་ཉེར་གཅིག་གོ །ཀུན་ཀྱང་ 
རང་རང་གཞུང་ལུགས་ལྟར། །གྲངས་ཀྱི་བསྙེན་པ་ཚད་དུ་བསྐྱལ། །དེ་ལྟར་རྣམ་པ་བཞི་ 
དག་ལས། །མང་བར་མི་བྱ་ཉུང་མི་བྱ། །ཕྲེང་བའི་རྒྱུན་ཐག་འདི་ལྟ་སྟེ། །ཞི་བ་བལ་སྐུད་ 
དཀར་པོ་ལ། །རྒྱས་པར་རས་སྐུད་སེར་པོ་བསྒྲིལ། །དབང་ཕྲེང་དར་སྐུད་དམར་པོ་བསྒྲིལ། ། 
དྲག་པོའི་ཕྲེང་ཐག་གྲི་རྒྱུས་སམ། །ཡང་ན་རྒྱུས་ཆེན་སྦྲེལ་བར་བྱ། །དེ་བཞིན་རྒྱུ་མ་ལྤགས་ 
པའི་རིགས། །རྒྱུན་བུ་དྲས་པའི་རིགས་ཀྱིས་བསྒྲིལ། །སྣ་ཚོགས་ལ་ནི་ཕྲེང་ཐག་ནི། །ཚོན་ 
སྐུད་ལྔ་བསྒྲིལ་སྲད་བུ་སྟེ། །དེ་དག་ཀུན་ཀྱང་ཕྲེང་བ་ཡི། །མིག་དང་བསྟུན་ལ་རན་པར་བྱ། ། 
ཡངས་པ་མ་ཡིན་དོག་པ་མིན། །རིང་བ་མ་ཡིན་ཐུང་བ་མིན། །ཧ་ཅང་དོག་པ་ལས་མི་ 
འགྲུབ། །ཡངས་ན་གསེབ་འཚངས་བར་ཆད་འཇུག །རིང་ན་ལྷ་འགྱང་བསྒྲུབ་ལ་གཡེལ། ། 
ཧ་ཅང་ཐུང་ན་ཚེ་ལ་གཟན། །མདུད་པ་ཅན་དང་མདུད་པ་ཆགས། །ཕྲ་སྦོམ་མ་སྙོམས་གོད་ 
ཁ་འབྱུང༌། །དེ་སོགས་རྣམ་དབྱེ་ཤེས་པར་བྱ། །ཕྲེང་བའི་མདོ་འཛིན་འདི་ལྟ་སྟེ། །ཞི་བ་དཀར་ 
ཞིང་ཟླུམ་ལ་འགྲིལ། །རྒྱས་པ་སེར་པོ་རྒྱ་མདུད་ཅན། །ཡང་ན་ལྕམ་ཞོགས་མཆོད་རྟེན་རིས། ། 
དབང་ལ་ཁ་དོག་དམར་པོ་དང༌། །དབྱིབས་ནི་ལེབ་དང་ཟླ་གམ་དང༌། །ནར་མོ་ཉིད་ཀྱང་ 
ཤེས་པར་བྱ། །དྲག་པོ་ཁ་དོག་ནག་པོའི་ཆ། །དབྱིབས་ནི་གྲུ་གསུམ་སེན་ཐག་རིས། །ཟུར་ 
ཅན་བུག་པ་ཚག་ཚག་རིས། །མདོར་ན་རྩུབ་ལ་རྣོ་བའོ། །སྣ་ཚོགས་ལས་ཀྱི་ཕྲེང་བ་ལ། ། 
མདོ་འཛིན་སྐུ་གསུང་ཐུགས་ཀྱི་རྒྱ། །དཀར་དམར་སྔོན་པོའི་རིགས་ཀྱིས་སྤྲས། །དེ་སོགས་
70

༄༅། །ཟབ་གཏེར་ཆོས་ཀྱི་མཛོད་ཁང༌།
ཚུལ་མཐུན་རིག་པས་དཔྱད། །བགྲང་ཚུལ་ཐོག་མར་ཕྲེང་བ་ལ། །བསང་སྦྱང་བྱིན་བརླབ་ 
རབ་གནས་བྱ། །བདག་ཉིད་ལྷ་ཡི་ང་རྒྱལ་གྱིས། །ཕྲེང་བ་ལག་པ་གཡོན་དུ་བསྐྱིལ། །མདོ་ 
འཛིན་སྟེང་དུ་ཡོད་པར་བྱ། །སྭ་བྷ་ཝ་ཡིས་སྟོང་པར་སྦྱང་། །སྟོང་པའི་ངང་ལས་ཕྲེང་བ་དེའི། ། 
མདོ་འཛིན་ཡི་དམ་གཙོ་བོ་ལ། །ཕྲེང་བ་འཁོར་གྱི་རྣམ་པར་བསྐོར། །ཡེ་ཤེས་སྤྱན་འདྲེན་བཀུག་ 
ཅིང་བསྟིམ། ལག་པ་གཡས་པའི་མེ་ཏོག་ལ། །ལྷ་སྔགས་རྟེན་འབྲེལ་སྙིང་པོ་དང་། །ཨ་ལི་ 
ཀ་ལི་བཟླས་པས་གཏོར། །ཁྱད་པར་སྔགས་ཕྲེང་བརྒྱ་རྩ་བརྒྱད། ། 
ཨོཾ་རུ་ཙི་པྲ་མ་ར་ཏ་ཡེ་རཏྣ་མཱ་ལེ་དྷ་ར་ཛྙཱ་ན་དྷེ་ཝ་ཨ་བྷི་ཥིཉྩ་ཧཱུྃ་སྭཱ་ཧཱ༔ ཞེས་སོགས་སྔགས་ 
ཀྱི་ཡིག་འབྲུ་རྣམས། །གང་བྱེད་ལས་ཀྱི་ཁ་དོག་ཅན། །དཀར་སེར་དམར་ལྗང་ཆར་བཞིན་ 
འབེབས། །ཕྲེང་བ་ལྷར་གསལ་དག་ལ་ཐིམ། །གཉིས་མེད་གཅིག་ཏུ་གྱུར་ནས་ཀྱང༌། ། 
སྐུ་གསུང་ཐུགས་ཀྱི་རང་བཞིན་ཅན། །འོད་དུ་ཞུ་བས་ཕྲེང་བར་དམིགས། །ཤིས་པ་བརྗོད་ 
ཅིང་ལས་ལ་སྦྱར། །ཐོག་མར་འབྲུ་གསུམ་བརྒྱ་རྩ་བཟླས། །དེ་ནས་ཨཱ་ལི་ཀཱ་ལི་དང༌། ། 
རྟེན་འབྲེལ་སྙིང་པོ་ཕྲེང་བའི་སྔགས། །ཉེར་གཅིག་ལ་སོགས་ཅི་འགྲུབ་བཟླས། །དེ་ནས་ 
གང་ཡིན་བཟླས་པར་འབད། །དེ་ལྟར་ལྡན་པའི་ཕྲེང་བ་དེ། །ཕལ་པ་རྣམས་དང་མི་འདྲ་ 
བས། །འོག་ནས་ཇི་ལྟར་བྱུང་བ་ཡི། །དམ་ཚིག་རྣམས་དང་ལྡན་པར་གཅེས། །སྐབས་ 
སྐབས་རབ་གནས་བསྐྱར་ན་བཟང༌། །ཞི་བའི་སྔགས་རྣམས་འདྲེན་པའི་དུས། མཛུབ་མོའི་ 
སྟེང་ནས་འདྲེན་པར་བྱ། །དེ་བཞིན་རྒྱས་པར་གོང་མོའི་སྟེང་། །དབང་ལ་སྲིན་ལག་དྲག་ 
པོ་ལ། །མཐེའུ་ཆུང་སྟེང་ནས་འདྲེན་པར་བྱ། །ཀུན་ཀྱང་འདྲེན་པ་ཀུན་སྤྱོད་ཉིད། །གཡས་ཀྱི་ 
ལག་པས་མི་འདྲེན་ཅིང༌། །འོན་ཀྱང་ལ་ལའི་སྐབས་རྣམས་སུ། །ལག་པ་གཉིས་ཀས་འདྲེན་ 
པའང་བྱ། །དེ་ནི་གཉིས་མཉམ་ཁོ་ན་ལས། །གཡས་པ་གཅིག་པོ་མ་ཡིན་ནོ། །ཞི་བ་ལ་ནི་ 
སྙིང་ཁར་བགྲང༌། །རྒྱས་པ་ལྟེ་བའི་ཐད་དུ་སྟེ། །དབང་ལ་ཕྲེང་བ་གསང་གནས་ཐད། །
71

༄༅། །རིག་འཛིན་སྔགས་ཀྱི་སྡེ་སྣོད།
འགུགས་པའི་འདུན་པས་བགྲང་བར་བྱ། །དྲག་པོ་སྐྱིལ་ཀྲུང་བསྣོལ་མཚམས་སུ། །པུས་ 
མོའི་སྟེང་དུ་བགྲང་བར་བྱ། །སྣ་ཚོགས་ལས་ལ་གང་བདེར་བྱ། །དང་དུ་མི་བླང་སྤང་མི་བྱ། ། 
ཕྲེང་བའི་རྣམ་གྲངས་འདི་ལྟར་ཏེ། །བླ་མས་བགྲང་བའི་ཕྲེང་བ་ནི། །མོས་གུས་རྟེན་དུ་མི་ 
བགྲང་ཞིང་། །དེ་ལྟར་མ་གཏོགས་གང་ཡིན་ཀྱང་། །རྭ་ཕྲེང་མི་བཅང་བགྲང་མི་བྱ། །མཚམས་ 
མེད་ལས་བགྱིས་འགྲོ་བ་ཡིས། །བགྲང་དང་བཅང་བའི་ཕྲེང་བ་དང༌། །དེ་བཞིན་དམ་ཚིག་ 
ཉམས་པ་དང༌། །བཤན་པ་ལ་སོགས་རིགས་ངན་དང༌། །དམེ་བོ་ཁྲིམ་ཉམས་དམ་སེལ་ 
ཞུགས། །ཡུགས་ས་སྡིག་ཅན་རྐུན་མ་ཡིས། །བགྲང་བའི་ཕྲེང་བ་མི་བརྟེན་སྤང༌། །གཞན་ 
གྱིས་དོར་ཞིང་སྟོར་བ་ཡི། །རྙེད་པའི་ཕྲེང་བ་མི་བརྟེན་སྤང༌། །ལྷ་ལ་ཕུལ་དང་རྒྱན་བྱས་ལ། ། 
དབང་མེད་ཕྲོགས་པའི་ཕྲེང་བ་སྤང༌། །ཐག་པ་ཆད་དང་གྲངས་མ་ཚང༌། །དུད་འགྲོས་འགོང་ 
དང་བྱ་ཁྱིས་ཟོས། །མེས་ཚིག་ལ་སོགས་ཉམས་པ་རྣམས། །སྔགས་ལ་དམ་སེལ་ཞུགས་ 
པས་སྤང༌། །ལུང་མ་བསྟན་གྱི་ཕྲེང་བ་དང༌། །རྣལ་འབྱོར་ཡིད་དང་མི་མཐུན་པའི། །ཕྲེང་ 
བ་གང་ཡིན་མི་བཅང་སྤང༌། །མདོར་ན་གཞན་གྱིས་བགྲངས་པ་དང༌། །རྙེད་པ་ལ་སོགས་ 
ལས་བྱས་ཀྱི། །ཕྲེང་བ་གང་ཡང་མི་བཅང་སྤང་། །རང་གིས་བཅངས་པའི་ཕྲེང་བ་དེ། ། 
ཉམས་པ་ལ་སོགས་སྐྱོན་ཞུགས་ན། །མེ་ཐབས་ཡེ་ཤེས་ལྷ་ལ་འབུལ། །ཡང་ན་འབྱུང་བའི་ 
ཆུ་ལ་འབུལ། །ཡང་ན་དམ་ཚིག་གཅིག་ངེས་པའི། །མཆེད་དང་ལྕམ་ལ་སྦྱིན་པའང་རུང༌། ། 
རང་གིས་བཅང་བར་མི་བྱའོ། །མདོར་ན་ཚུལ་དང་མི་མཐུན་པའི། །ཕྲེང་བ་ཐ་དག་མི་བཅང་ 
སྤང་། །ལྔ་བ་ཕྲེང་བའི་དགོས་ཆེད་ནི། །སྤྱི་དང་བྱེ་བྲག་ཁྱད་པར་ལས། །སྤྱིར་ནི་སྔགས་ 
ཀྱི་དམ་ཚིག་སྟེང་། །ཡེ་ཤེས་ལྷ་ཡི་ཕྱག་རྟགས་དང་། །མི་བརྗེད་གཟུངས་ཀྱིས་འཛིན་ཕྱིར་ 
དང༌། །གཉེན་པོ་ཕྲལ་ལ་བཤགས་སླད་དང༌། །ཤེས་རབ་ཡུམ་གྱི་རྟེན་འབྲེལ་དང༌། ། 
ལོངས་སྤྱོད་རྫས་ཀྱི་རྟེན་འབྲེལ་དང༌། །རྒྱུ་རྐྱེན་ནུས་མཐུ་བསྐྱེད་ཕྱིར་དང༌། །དམ་ཚིག་ཡེ་
72

༄༅། །ཟབ་གཏེར་ཆོས་ཀྱི་མཛོད་ཁང༌།
ཤེས་བསྔོ་ཕྱིར་དང༌། །བདག་ལ་ལྷ་ཡི་ལྡང་འཛིན་དང༌། །བསྒྲུབ་བྱ་སྒྲུབ་བྱེད་བསྒྲུབས་པ་ 
ཡི༑ ༑འབྲས་བུ་མི་ཟད་སྤེལ་ཕྱིར་དང་། །འཛབ་བསྙེན་དགོངས་པ་གསོ་ཕྱིར་དང་། །ཞི་ 
དང་རྒྱས་ལ་སོགས་པ་ཡི། །ལས་རྣམས་མ་ལུས་བསྒྲུབ་ཕྱིར་དང༌། །འཁོར་ལོ་རྣམ་གསུམ་ 
བསྐོར་ཕྱིར་སོགས། །སྤྱི་ཡི་དགོས་ཆེད་བསམ་མི་ཁྱབ། །བྱེ་བྲག་སྔགས་ཀྱི་གྲངས་ཚད་ 
འཛིན། །དེ་ཡང་གསང་སྔགས་རིག་སྔགས་དང༌། །གཟུངས་སྔགས་ལ་སོགས་སྔགས་ཀྱི་ 
རིགས། །མཐར་ཐུག་བགྲང་བར་བྱེད་པ་ལས། །ཚད་རྣམས་འཛིན་པའི་སླད་དུ་སྟེ། །གྲངས་ 
ཚད་ཕྲེང་བ་ལས་བྱུང་ཕྱིར། །དམ་ཚིག་ལྡན་པའི་རྣལ་འབྱོར་གྱིས། །གྲངས་འཛིན་ཕྲེང་བ་ 
བཅང་བས་ཀྱང་། །བགྲངས་ཤིང་ཚད་ཀྱིས་གཏན་ལ་དབབ། །ཁ་ཡན་ངེས་མེད་མ་གཏོགས་ 
པའི། །མཚན་འཛིན་གྲངས་ལ་བཤགས་དོན་དུ། །ཕྲེང་བ་བཅངས་ཤིང་བགྲང་བ་ནི། ། 
གནད་དུ་ཆེ་བས་ཤེས་པར་བྱ། །ཁྱད་པར་གོང་དུ་སྨོས་པ་བཞིན། །ཕྱི་ཡི་ཕྲེང་བའི་གྲངས་ 
ཚད་བཟུང་། །ནང་གི་ཕྲེང་བས་བཟླས་པར་འབད། །གསང་བའི་ཕྲེང་བས་ལྷ་རྣམས་ 
བསྒྲུབ། །དེ་ཉིད་ཕྲེང་བས་གནད་དང་བསྲེ། །ཕྱི་ཕྲེང་རྫས་ལ་བརྟེན་རྣམས་སོ། །ནང་གི་ 
ཕྲེང་བ་མཆུ་སྦྱོར་རོ། །གསང་ཕྲེང་རླུང་གི་རྒྱུ་རྔུབ་སྟེ། །དེ་ཉིད་རྟོགས་པའི་ཕྲེང་བ་ཡིས། ། 
ཕྱི་ནང་གཞན་སོགས་གང་དང་གང་། །གནས་ལུགས་ཀ་དག་དབྱིངས་སུ་བསྐྱལ། །ཀུན་ 
བཟང་དགོངས་པའི་ངང་ལ་བཞག །ཐོག་མར་བརྩོན་འགྲུས་ཕྲེང་བ་གཅེས། །བར་དུ་ཡེང་ 
མེད་ཕྲེང་བ་གཅེས། །ཐ་མར་རྟེན་བཞག་ཕྲེང་བ་གཅེས། །
དེ་ལྟར་སྤྱི་དང་བྱེ་བྲག་དང་། །ཁྱད་པར་ཕྲེང་བའི་དགོས་ཆེད་ནི། །སྨིན་གྲོལ་བསྐྱེད་རྫོགས་ 
གཏན་ལ་དབབ། །གསང་སྔགས་ལམ་གྱི་འཇུག་སྒོ་ལས། །ཐབས་ཀྱི་ཁྱད་པར་ཡིན་པའི་ 
ཕྱིར། །རྟེན་འབྲེལ་ཟུང་འཇུག་ཉམས་སུ་བླང་། །སྤང་བླང་མེད་པའི་ཡེ་ཤེས་ཀྱིས། །ལུས་ 
ངག་ཡིད་གསུམ་འཁོར་ལོ་བསྐོར། །བདེ་སྡུག་ལ་སོགས་རོ་སྙོམས་ཀྱི། །གཉིས་མེད་བསྲེ་
73

༄༅། །རིག་འཛིན་སྔགས་ཀྱི་སྡེ་སྣོད།
བས་གནད་ལ་གཟིར། །གང་ཡང་རྐྱེན་ཁར་མི་བཏང་ཞིང༌། །ཕྲེང་བའི་གྲངས་ལ་བཤར་ 
བཞིན་དུ། །ཉིན་མཚན་ལ་སོགས་འཁོར་ཡུག་ཏུ། །ཐ་མལ་མ་ཡེངས་ལྷ་གནས་བྱ། །དྲུག་ 
པ་ཕྲེང་བའི་དམ་ཚིག་ནི། །བླ་མེད་བྱང་ཆུབ་སྒྲུབ་འདོད་པའི། །སྐྱེས་བུ་སྐལ་བར་ལྡན་རྣམས་ 
ཀྱིས། །ལྷ་དང་སྔགས་ཀྱི་དམ་ཚིག་དང༌། །མི་འབྲལ་འགྲོགས་པའི་ལྟང་བཟུང་ཕྱིར། །ཚུལ་ 
དང་མཐུན་པའི་ཕྲེང་བ་གཅིག །ལུས་དང་གྲིབ་ལྟར་མི་འབྲལ་འཆང༌། །ཕྲེང་བའི་དམ་ 
ཚིག་རྩུ་བ་ཡིན། །ཡན་ལག་དམ་ཚིག་མ་བཤད༌ཀྱང༌། །མདོར་བསྡུས་འདི་ལྟར་ཤེས་ 
བྱ༑ ༑གཡར་དམ་ཉིད་དུ་འཆང་བ་ཡི། །ཕྲེང་བ་གཞན་ལ་མི་བསྟན་ཀྱང༌། །ལུས་ཀྱི་དྲོད་ 
དང་མ་བྲལ་ན། །གང་བསྒྲུབས་མྱུར་དུ་འགྲུབ་པར་འགྱུར། །དེ་བཞིན་གཞན་གྱི་ལག་མི་ 
འགྲིམ། །ཁྱད་པར་དམ་ཉམས་གྲིབ་ཅན་དང༌། །རང་དང་དམ་ཚིག་མི་གཅིག་པའི། །མི་ 
ཡི་ལག་ཏུ་མི་འགྲིམ་གཅེས། །བཟླས་པ་བྱེད་དུས་འདྲེན་པ་ལས། །དུས་མིན་ལག་ལ་སྟོང་ 
འདྲེན་མིན། །མོ་རྩིས་སླད་དུ་བཤར་མི་བྱ། །རབ་གནས་མི་ལྡན་ཕྲེང་བ་དེ། །ནམ་ཡང་བཅང་ 
བར་མི་བྱ་ཞིང་། །རབ་གནས་ལྡན་པའི་ཕྲེང་བ་དེ། །ལས་གཞན་མི་བྱ་གསང་བར་བྱ། ། 
ས་ལ་མི་བཞག་ཡལ་མི་འདོར། །ཕྲེང་བ་ལྷད་ཅན་ཞེས་བྱ་བ། །རིགས་མི་མཐུན་རྣམས་སྡེབ་ 
མི་བྱ། །ཆེ་ཆུང་མི་སྙོམས་ཕྲེང་བས་སེལ། །ཡོ་དང་གས་གྲུག་གྲངས་ངེས་མེད། །ཁ་དོག་ 
མི་སྡུག་གཟུགས་མི་ལེགས། །ཡིད་དུ་མི་འོང་དམ་སེལ་ཏེ། །དེ་དག་མི་འཆང་དམ་ཚིག་ 
ཡིན། །ལས་ཀྱི་ཕྲེང་བ་རྒྱན་དུ་འཆང༌། །དེ་ལ་གང་རིགས་བཀོལ་པར་རུང༌། །དམ་ཚིག་ 
ཅན་གྱི་ཕྲེང་བ་དེ། །ཁྱི་སོགས་གཞན་ལ་བརྡེག་མི་བྱ། །གཞན་ལ་སྦྱིན་པར་མི་བྱ་ཞིང༌། ། 
བསྲུང་བའི་སླད་དུ་མ་ཡིན་པར། །གཡར་དམ་གཅིག་ཏུ་འཆང་བར་གཅེས། །གལ་ཏེ་ཐག་ 
པ་ཆད་གྱུར་ན། །ཞག་བར་མ་ཆོད་མྱུར་དུ་བསབ། །ལས་ལ་བསྔགས་རྣམས་མ་གཏོགས་ 
པས། །སྣ་ཚོགས་བསྲེས་པ་འཆང་མི་བྱ། །དེ་བཞིན་རྭ་རྐང་ཕྲེང་བ་སྤང་། །ཕྲེང་བ་རླན་
74

༄༅། །ཟབ་གཏེར་ཆོས་ཀྱི་མཛོད་ཁང་།
དང་གྲིབ་ལ་འཛེམ། །རྒྱུན་དུ་བཟླས་པ་བྱས་པ་ཡི། །ཕྲེང་བ་དམ་ཚིག་མི་གཅིག་པའི། ། 
མི་ལ་མི་བྱིན་དམ་ཚིག་སྟེ། །བྱིན་ན་དངོས་གྲུབ་གཡེལ་བར་འགྱུར། །ཕྱི་ནང་གསང་བའི་ 
སྔགས་ཚུལ་བཞིན། །ཕྲེང་བ་ལ་ཡང་དེ་བཞིན་ཏེ། །སྦེད་པར་བྱེད་པ་མངོན་དུ་བྱུང༌། །རིམ་ 
པ་གསུམ་པོ་ཤེས་པས་འཆང༌། །ཕྱི་ཡི་ཕྲེང་བ་རྒྱན་དུའམ། །བགྲང་སོགས་བཤར་བའི་ལས་ 
ལ་བཀོལ། །ནང་གི་ཕྲེང་བ་ཁ་ཡན་གྱི། །གང་བསྙེན་སླད་དུ་འདྲེན་པར་བྱ། །གསང་བའི་ 
ཕྲེང་བ་བསྒྲུབ་པ་དང་། །ལས་སྦྱོར་དུས་རྣམས་མ་གཏོགས་པར། །གོས་དང་ལུས་ཀྱི་བར་ 
དུ་འཆ༷ང༌། །གོང་བཞིན་དམ་ཚིག་ལྡན་པ་ཡི། །ཅི་འདོད་ལས་གང་མྱུར་འགྲུབ་འགྱུར། ། 
རིན་པོ་ཆེ་ཡི་ཕྲེང་བ་སོགས། །རིན་ཐང་ཅན་གྱི་ཕྲེང་བ་ནི། །བསོད་ནམས་སྤེལ་ཕྱིར་འཆང་ 
བ་ལ། །གཞན་གྱིས་མཐོང་ན་རློམ་པ་སྐྱེ། །རིན་ཐང་བཅད་པས་དམ་སེལ་ཞུགས། །དེ་ 
ཕྱིར་དམ་དུ་སྦ་བར་གཅེས། །ཤིན་ཏུ་དམན་པའི་ཕྲེང་བ་ཡང་། །རང་ཉིད་འདྲེན་པར་མི་ 
སྤྲོ་ཞིང༌། །གཞན་གྱིས་མཐོང་ན་བརྙས་པའི་ཕྱིར། །དེ་ཕྱིར་དམ་དུ་སྦ་བ་གནད། །ཚུལ་ 
དང་རིགས་དང་མཐུན་པ་ཡི། །ཕྲེང་བ་འཆང་བ་དམ་ཚིག་ཡིན། །ལྷ་ལ་འཕྲེང་ཞིང་དམ་ལ་ 
གནས། །རྒྱུད་དང་བླ་མའི་ལུང་བཞིན་དུ། །བཀའ་ལ་མི་འདའ་དམ་ཚིག་སྟེ། །རྣལ་འབྱོར་ 
སྤྱོད་པས་ཤེས་པར་བྱ། །དེ་སོགས་དམ་ཚིག་ལྡན་པ་གཅེས། །འདིར་ནི་རྣམ་གྲངས་མདོར་ 
བསྡུས་བཤད། །ཞི་རྒྱས་འདོད་ན་རྒྱུད་གཞན་ནས། །འབྱུང་ཕྱིར་དེ་རུ་ཤེས་པར་བྱ། །ཞེས་ 
རྒྱ་གར་གྱི་གྲུབ་ཐོབ་པདྨ་ཀཱ་རའི་གསུང་དྲི་མ་མེད་པའོ། །
༈ གསུམ་པ་ཐུགས་ཀྱི་རྫས་ནི། ཡང་དེ་ཉིད་ལས། ཁ་ཊཾ་བྷན་ཕོར་ཤེལ་མེ་ལོང་། །རཏྣའི་ 
ཟ་མ་ཏོག་ལ་སོགས། །གང་འཐད་ཐུགས་རྟེན་རྫས་རྣམས་ཀྱང་། །ལུས་དང་གྲིབ་ལྟར་མི་ 
འབྲལ་འགྲོགས། །ཞེས་གསུངས་ཤིང་ཁ་ཊཾ་ཡང་རྟགས་བརྒྱད་ཚང་བར་བཅང་གསུངས་ 
ཏེ༑ རྟགས་བརྒྱད་དང་ལྡན་པའི་ཁ་ཊཾ་སྟེ། རྟགས་བརྒྱད་གང་ཞེ་ན། དུག་གསུམ་འཇོམས་
75

༄༅། །རིག་འཛིན་སྔགས་ཀྱི་སྡེ་སྣོད།
རྟགས་རྩེ་མོ་འབྲུ་གསུམ་མཚན་པ། ཆོས་སྐུ་ལོངས་སྐུ་སྤྲུལ་སྐུ་མངོན་དུ་གྱུར་རྟགས་ཐོད་པ་ 
སྐམ་པོ་ར་རི་རློན་པས་མཚན་པ། ཡོན་ཏན་རིན་པོ་ཆེའི་བཅུད་ཀྱིས་རྒྱས་ཤིང་གང་བའི་
རྟགས་སུ་བུམ་པ་བདུད་རྩིས་མཚན་པ། འཕྲིན་ལས་རྣམ་བཞི་ལྷུན་གྱིས་གྲུབ་པའི་རྟགས་
སུ་སྣ་ཚོགས་རྡོ་རྗེ་ཁ་དོག་བཞི་ལྡན་གྱིས་མཚན་པ། ཡེ་ཤེས་ལྔ་ཡི་རང་འོད་འཁྲིགས་པའི་
རྟགས་སུ་དར་སྣ་ལྔ་ཡི་ཅོད་པན་འཕུར་བ། ཉོན་མོངས་དུག་ལྔ་གནས་སུ་དག་པའི་རྟགས་
སུ་རྟིང་པ་རྡོ་རྗེ་རྩེ་ལྔ་ཕྱེད་པས་མཚན་པ། ཐུགས་རྗེ་གཡོ་མེད་དྲང་ཞིང་མཉམ་པའི་རྟགས་
སུ་ཡུ་བ་ནས་འབྲས་ཀྱི་མཚན་པ། སྐུ་ལྔ་ཡོངས་སུ་རྫོགས་པའི་རྟགས་སུ་རྣམ་པར་སྣང་མཛད་ 
ཀྱི་ངོ་བོ་ཡི་དམ་གང་ཡིན་པ་དེ་ཉིད་ཀྱི་སྲོག་འཁོར། རྡོ་རྗེ་སེམས་དཔའི་ངོ་བོར་མེ་ལོང་ཐུགས་ 
རྗེ་ཟེར་གྱིས་བརྒྱན་པ། རིན་ཆེན་འབྱུང་ལྡན་གྱི་ངོ་བོར་རཏྣའི་ཕྲེང་བ་ལོངས་སྤྱོད་ཀྱིས་བརྒྱན། 
འོད་དཔག་མེད་པའི་ངོ་བོར་ཅང་ཏེའུ་ཆོས་ཀྱིས་བརྒྱན། དོན་ཡོད་གྲུབ་པའི་ངོ་བོར་དྲིལ་བུ་ 
གཡེར་ཁ་མཆོད་པ་སྒྲ་དབྱངས་ཀྱི་རྒྱན་ལྔས་མཚན་པ། དེ་ལྟར་རྟགས་བརྒྱད་དང་ལྡན་པ་ 
དེ་ཐུགས་རྟེན་གྱི་གཙོ་བོར་བཅང་ངོ་། །ཞེས་ཨོ་རྒྱན་རིན་པོ་ཆེའི་གསུང་སླད་མེད་དོ། །
གཉིས་པ་སྣོད་ཀཱ་པཱ་ལ་འཁོར་ཡུག་དུམ་བུ་གཅིག་པ་མཚན་ཉིད་དང་ལྡན་པའམ། དེ་ 
ལྟར་མ་འཛོམས་ཀྱང་གས་གྲུམ་ཅན་ལ་སོགས་ཧ་ཅང་སྐྱོན་ཅན་མ་ཡིན་པ་བདུད་རྩིས་བཀང་
བའོ། །གསུམ་པ་ཤེལ་ནི་དངས་པ་གསལ་བ་ཆག་གས་མེད་ཅིང་ཟུར་དྲུག་པ་དོད་པ། ནང་ 
དུ་འཇའ་འོད་སྐུ་གཟུགས་འཆར་བའི་རིན་པོ་ཆེ་མན་ཤེལ་ཉིད་དམ། དེ་ལས་གཞན་རུང་ 
སྟེ་ཤེལ་གྱི་ཆོས་གསུམ་ཚང་བ་ནི་ངེས་པར་དགོས་སོ། །དེ་ལྟ་བུའི་ཤེལ་དེ་ནི། ཡེ་ཤེས་ 
དྲུག་མཚོན་ཕྱིཪ་ཟུཪ་དྲུག སྐུ་ལྔ་མཚོན་ཕྱིར་འཇའ་འོད་ཁ་དོག་ལྔ་ལྡན་འབར་ཞིང༌། ཆོས་ 
ཐམས་ཅད་མཚན་འཛིན་ལས་འདས་པས་ཕྱི་ནང་སྒྲིབ་པ་མེད་པར་གསལ་བའོ། །བཞི་ 
པ་མེ་ལོང་ནི། དངུལ་ལ་སོགས་པའི་རིན་པོ་ཆེ་ལས་བྱས་པ་མེ་ལོང་གཡའ་སྤུ་རིས་ལ་
76

༄༅། །ཟབ་གཏེར་ཆོས་ཀྱི་མཛོད་ཁང་།
སོགས་མེད་པ་ཆག་གས་ལ་སོགས་མ་ཡིན་ཞིང་སྐྱོན་གང་ཡང་མེད་པ། ཤིན་ཏུ་གསལ་བའི་ 
ཆེ་ཆུང་གང་དང་གང་ལ་དམིགས་པའི་ཚད་དང་ལྡན་པ་སྟེ། ཡེ་ནས་རང་བྱུང་གི་ཡེ་ཤེས་ལ་ 
ཉོན་མོངས་ཀྱི་དྲི་མས་གོས་མ་མྱོང་བའི་རྟགས་དེ་ཞེས་སོ། །ལྔ་པ་ཟ་མ་ཏོག་ནི་རིན་པོ་ཆེ་སྣ་ 
ལྔ་ལས་རིགས་ལྔའི་ཕྱག་མཚན་བྲིས་ལ། རིན་པོ་ཆེ་སྣ་ཚོགས་པའི་ཕྲ་བཅུག་པ་མཛེས་ཤིང་ 
ཡིད་དུ་འོང་བ་སྟེ། ཡོན་ཏན་རིན་པོ་ཆེ་ལྷུན་གྱིས་གྲུབ་པའི་རྟགས་སུ་གསུངས་སོ། །གཞན་ 
ཞི་དྲག་གི་ལྷ་ཐམས་ཅད་ཀྱི་ཕྱག་མཚན་གྱི་འཕྲོ་གཞི་ནི་ཡེ་ཤེས་ལྔའི་ཕྱག་མཚན་དུ་སྣང་བས། 
དེ་ཉིད་ཀྱི་ཚུལ་ཅུང་ཟད་བཤད་ན། རྒྱུད་རྡོ་རྗེ་རྩེ་མོ་ལས། ཅིའི་ཕྱིར་ཕྱག་རྒྱ་ཞེས་བྱ་ན། ། 
གང་གི་མཚན་མ་འཆང་གྱུར་པ། །དེས་ནི་སྲོག་ཆགས་གདུག་ཀུན་དང༌། །འགྲོ་བ་སྡིག་པ་ 
ཅན་ཀུན་དང་། །རྟག་ཏུ་རྒྱས་ནི་གདབ་པར་འགྱུར། །ཞེས་པ་ལྟར། ཐོག་མར་ཡེ་ཤེས་དྲུག་ 
གི་ཕྱག་མཚན་ནམ། རིགས་ཀྱི་འཁོར་ལོས་སྒྱུར་བ་དྲུག་གི་ཕྱག་རྒྱ་ནི། མི་བསྐྱོད་པར། ༀ། 
ལུས་ངག་ཡིད་གསུམ་རྡོ་རྗེ་ནི། །སྐུ་གསུང་ཐུགས་ཀྱི་ཡེ་ཤེས་ཏེ། །རྡོ་རྗེ་སེམས་དཔའི་དཔའ་ 
བོ་ཡིན། །རྡོ་རྗེ་སེམས་དཔའི་རང་གནས་སར། །རྡོ་རྗེ་བསོར་ཞིང་དྲིལ་བུ་དཀྲོལ། །ཞེས་པ་ 
དང༌། སྣང་མཛད། ཨོྃ། ལུས་ངག་ཡིད་གསུམ་འཁོར་ལོ་ནི། །སྐུ་གསུང་ཐུགས་ཀྱི་ཡེ་ཤེས་ 
ཏེ༑ ༑རྣམ་པར་སྣང་མཛད་དཔའ་བོ་ཡིན། །རྣམ་པར་སྣང་མཛད་རང་གནས་ལ། །ཡེ་ཤེས་ 
འཁོར་ལོ་གསོར་ཞིང་སྤྲོ། །ཞེས་པ་དང༌། སྣང་མཐའ། ཨཾ༔ ལུས་ངག་ཡིད་གསུམ་པདྨ་ནི། ། 
སྐུ་གསུང་ཐུགས་ཀྱི་ཡེ་ཤེས་ཏེ། །པདྨ་སེམས་དཔའ་དཔའ་བོ་ཡིན། །པདྨ་སེམས་དཔའི་ 
རང་གནས་དང་། །པདྨ་དགྲ་སྟུ་གསོར་ཞིང་སྤྲོ། །ཞེས་པ་དང་། རིན་འབྱུང་། སྭཱ། ལུས་ངག་ 
ཡིད་གསུམ་རིན་ཆེན་ནི། །སྐུ་གསུང་ཐུགས་ཀྱི་ཡེ་ཤེས་ཏེ། །རིན་ཆེན་སེམས་དཔའ་དཔའ་ 
བོ་ཡིན། །རིན་ཆེན་སེམས་དཔའ་རང་གནས་པ། །ཡེ་ཤེས་དབྱུག་པ་གསོར་ཞིང་སྤྲོ། །ཞེས་ 
པ་དང་། དོན་འགྲུབ། ཧྭ༔ ལུས་ངག་ཡིད་གསུམ་ཕྲིན་ལས་ནི། །སྐུ་གསུང་ཐུགས་ཀྱི་ཡེ་
77

༄༅། །རིག་འཛིན་སྔགས་ཀྱི་སྡེ་སྣོད།
ཤེས་ཏེ། །ལས་ཀྱི་སེམས་དཔའ་དཔའ་བོ་ཡིན། །ལས་ཀྱི་སེམས་དཔའ་རང་གནས་པ། ། 
ཡེ་ཤེས་རལ་གྲི་གསོར་ཞིང་སྤྲོ། །ཞེས་པ་དང༌། དྲིལ་བུ་ནི། མྱྀ༔ ལུས་ངག་ཡིད་གསུམ་དྲིལ་ 
བུ་ནི། །སྐུ་གསུང་ཐུགས་ཀྱི་གཏུམ་པོར་གྱུར། །བསྐོར་ཐབས་ཆེ་བའི་མཆོག་ཚུལ་དུ། །རྡོ་ 
རྗེ་ལན་གསུམ་གསོར་བ་ཡིན། །ལྷ་མོ་ཀླུ་མོ་རིགས་ངན་མོ། །དམ་ཅན་རྣལ་འབྱོར་་ད དབང་དུ་
འགྱུར། །རྣལ་འབྱོར་ཕོ་མོ་གང་སྣང་བས། །ཐམས་ཅད་གཅིག་ཏུ་འདུས་པ་ནི། །ཡུལ་ལ་ 
མངོན་དུ་སྣང་བར་འགྱུར། །ཞེས་སོ། །
གཞན་ཡང་བླ་མ་ཡི་དམ་མཁའ་འགྲོ་དམ་ཅན་དང་བཅས་པའི་ཐུགས་རྟེན་གྱི་རྫ་ས་
ལ་དགོངས་ཤིང་འོས་པའི་རིང་བསྲེལ་དང་བཅས་པ་རྣམས་ཀྱང༌། ཞེས་གསུངས་པའི། མཁའ་ 
འགྲོ་ཆོས་སྐྱོང་རྣམས་ཀྱི་ཐུགས་རྟེན་དུ་འོས་པའི་རྫ་ས་ཕྲན་བུ་འགའ་ཞིག་བཤད་ན། དཔལ་ 
ལྡན་མགོན་པོའི་རྒྱུད་ལས། གྲི་ལྕགས་ལས་བྱས་གྲི་ཁུག་ནི། །རྣོ་ཞིང་སོར་བཅུའི་ཚད་དང་ 
ལྡན། །ཡུ་བ་རྡོ་རྗེ་ཕྱེད་པ་ཡི། །ལྟེ་བ་ཧཱུཾ་གི་མཚན་པར་བྱ། །ཞེས་གསུངས་པས། འདི་ལྟ་ 
བུ་ལ་ནི། མི་བསད་པའི་གྲི་ལ་སོགས་མཚོན་ཆ་དག་དེ་མ་ཐག་ལས་གཞན་མ་བྱས་གོང་ 
དུ་བླངས་པ་སོལ་ཆེན་བསྲེགས་ནས་མགར་བ་དམེ་བོ་དག་གིས་གྲི་ཁུག་སོར་བཅུ་བ། ཡུ་ 
བ་རྡོ་རྗེ་ཕྱེད་པའི་ཏོག་ཅན་སྲབ་ལ་རྣོ་བ་སོ་ཡུ་བའི་མཚམས་སུ་ཧཱུཾ་གིས་མཚན་པ་བྱས་པ་ནི། 
དཔལ་ལྡན་མགོན་པོ་ལེགས་ལྡན་སོགས་ཀྱི་ཐུགས་རྟེན་ནོ། །གཞན་ཡང་མཁའ་འགྲོ་སྡེ་ 
ལྔ་སོགས་ལ་ནི་རིན་ཆེན་ལྔ་སོགས་ཀྱི་རྒྱུ་ལས་གྲི་ཁུག་ཀྱང་རྡོ་རྗེ་གྲི་ཁུག རིན་ཆེན་གྲི་གུག 
པདྨའི་གྲི་ཁུག རྒྱ་གྲམ་གྲི་གུག་སོགས་ཀྱང་གསུངས་པ་ཡོད་དོ། །འདི་ཡི་དབྱིབས་ལའང་ 
གྲུབ་མཐའ་གཞན་རྩེ་གུག་པར་མི་འདོད་ཀྱང་། རང་ཅག་སྔ་འགྱུར་བ་རྣམས་ནི་འདི་ལྟར་ 
ཏེ༑ ཕོ་གྲི་རྩེ་གུག་པ་དང༌། མོ་གྲི་རྩེ་བཀྱེད་པ་ནི་རང་ལུགས་རྣམ་པར་དག་པའོ། །རྭལ་ 
གྲི་ནི་སོར་ལྔ་བ་གྲི་ལྕགས་ལས་བྱས་པ་ཡུ་བ། རྡོ་རྗེའི་མཚན་པ། སོ་ཡུ་བའི་མཚམས་སུ་
78

༄༅། །ཟབ་གཏེར་ཆོས་ཀྱི་མཛོད་ཁང་།
པད་ཉིའི་སྟེང་དུ་མཚལ་དང་པདྨ་རཀྟ་བསྲེས་པས་བྷྱོཿ་ཡིག་བྲིས་པ་འདི་ནི་དཔལ་ལྡན་ལྷ་
མོ་རེ་མ་ཏི་སོགས་ཀྱི་ཐུགས་རྟེན་ནོ། །འདི་ལའང་རིགས་ལྔ་སོགས་སུ་དབྱེ་བ་ཡོད་དོ། ། 
བེང་ནི་རྒྱུ་ཙནྡན་དམར་པོ་སོགས་ལས་ཁྲུ་གང་ལས་མི་ཐུང་བ། རྩེ་མོ་ཏོག་གིས་མཚན་པ། 
མགོ་སྐེད་ཐ་མ་རྒྱ་མདུད་ཅན། སྨད་དབལ་ཟུར་གསུམ་པ། སྟོད་ལ་ཁྱུང་སོགས་འདབ་ 
ཆགས། སྐེད་པར་འབྲུག སྨད་ལ་སྟག་གཅིག་བྲིས་པ་སྟེ། མགོན་པོ་ཚོགས་བདག་སོགས་ 
ཀྱི་རྟེན་ནོ། །
༈ ཡང་བསྒྲུབ་པའི་ཆ་ལག་ཕྱི་ནང་གསང་གསུམ་ལས། དང་པོ་ཕྱིའི་བསྒྲལ་ཆས་ལ་ 
སོགས་ཅུང་ཟད་སྨོས་ན། ཞྭ་ནག་གི་རྒྱུ་བཟང་གོས་ལས་ཁ་དོག་ནི་ནག་པོ་ཉིད། བརྒྱང་ 
ཤིང་རྒྱ་མདུད་གཟུགས་ཀྱི་ཏོག་ཅན། སྔགས་པ་དེ་ཉིད་ཚེ་ལུང་ཁྲུས་གསུམ། རྫོང་འཕྲང་ 
སྲོག་གསུམ་སོགས་དང་ལྡན་པའི་བརྡའ་རྟགས་དཀར་དམར་མཐིང་གསུམ་གྱི་སྐུད་པའི་
ཆོས་འབྱུང་ཟུར་དྲུག་གི་རྒྱ་ཆིངས་རིས་དང་། ཐེག་ཆེན་རྩེ་མོའི་ཏོག་སོགས་འགྱུར་མེད་
ཆོས་སྐུའི་ངོ་བོ་ཟིལ་གནོན་གྱི་ཞྭའོ། །བྲུབ་ཁུང་ནི། རྒྱུ་རབ་ལྕགས་ཟངས་འབྲིང་ས་རྡོ་ཐ་
མ་ཤིང་སོགས་སྲ་མཁྲེགས་ཚོན་གྱིས་བསྒྱུར་ལ། རྒྱར་ཁྲུ་གང༌། དཔངས་སུ་ཁྲུ་ཕྱེད། ཁ་
ཁྱེར་གསུམ་ལྡན་འགྲུབ་ཏུ་རུང་ན། ཁ་ཁྱེར་དང་པོ་ལ་ཤ་ཟན་གྱི་བྱ་རིགས་མང་པོ་འཕུར་
ལྡིང་འཇོལ་སྟབས། བར་མ་གཅན་གཟན་ཁྲག་འཐུང་མང་པོ་རྒྱུག་འདྲལ། འོག་མ་ལ་མི་ 
རོ་རྟ་རོ་མང་པོ་རྫ་ལྟར་ཉིལ་བ། ཕྱི་ནག་ལ་མེ་འབར་བ། ནང་དམར་ལ་ཡ་ང་བ། ཁ་ཁྱེར་ 
ལ་རྩང་ཐོད་མེ་རི་གསུམ་གྱིས་བརྒྱན་པ་སྟེ། འཇམ་དཔལ་གཤིན་རྗེ་ཚེ་བདག་སོགས་ཆོ་ 
གའི་རིམ་པ་རྣམས་ནས་བསྟན་པ་འདི་སྤྱི་ཙམ་ལས། མན་ངག་ཏུ་ཞལ་དབྱེ་ལ་སོགས་བྱུང་ 
ན་རབ་མིན་ཀྱང་ཟབ་གནད་ཤའི་གབ་རྒྱ་ནས་བླང་བར་བྱའོ། །ཐུན་རུ་ནི། སྐམ་ཐུན་གྱི་ 
སྣོད་ནི། གླང་རོག་པོའི་རྭ་གཡས་པའི། སྟོད་ལ་བྱ་རོག སྐེད་པ་སྦྲུལ། སྨད་ལ་ཕག་ནག་
79

༄༅། །རིག་འཛིན་སྔགས་ཀྱི་སྡེ་སྣོད།
པོའི་གཟུགས་ཏེ་སྲིད་པའི་རྩ་བ་དུག་གསུམ་གྱིས་མཚོན་པ་འཇོམས་པའི་རྟགས་སོ། །རློན་
ཐུན་སྣོད་ནི། གླང་ར་གཡོན་པ་ལ་གོང་ལྟར་བཟོས་པའོ། །ཟླ་གསང་རྒྱུད་ཀྱི་དགོངས་པའོ། ། 
གཡབ་དཱར་ནི། ཕྲིན་ལས་རྒྱ་མཚོའི་གཞུང་དུ། ཞིང་ཆེན་གཡབ་མོ་བརྡ་ཡིས་མཚོན་ནས་ 
ཀྱང༌། །མ་ལུས་འཁོར་དང་བཅས་ཏེ་གཤེགས་སུ་གསོལ། །ཞེས་དང༌། འབོད་པའི་དམ་ 
རྫ་ས་ཡིན་པའི་ཕྱིར། །ཞིང་ཆེན་གཡང་བཞིས་ཐུགས་དམ་བསྐང༌། །ཞེས་སོགས་གསུངས་ 
ཤིང་། སྤྱིར་བསྒྲུབ་པའི་རྟེན་དར་དང༌། སྐུལ་བའི་ཁྱད་པར་དར་དང༌། འབོད་པའི་གཡབ་ 
དར་གསུམ་གྱི་རྣམ་གཞག་ལ། རྡོ་རྗེའི་རྭ་དགུ་གདེངས་པའི་རྩེ་མོར་མཐིང་ནག་གི་དར་ལ་ 
མ་མགོན་དམ་ཅན་རྣམས་ཀྱི་འབོད་སྔགས་གསེར་རམ་མཚལ་གྱིས་བྲིས་པ་བཏགས་པ་ 
དང་། རྩེ་ལྔའི་རྭ་ལ་དར་ཚོན་སྣ་ལྔ་བཏགས་པ་དང་། ཧསྟ་སྟེ་མི་ལག་གཡས་པའི་སེར་མོ་ 
ལྔ་དར་ཚོན་སྣ་ལྔའི་ལས་མཐུན་གང་རུང་བཏགས་པ་དང་། ཡང་རྡོ་རྗེའི་རྩེ་ལ་མི་ལྤགས་ 
གཡ༷ང་གཞིས་མཚོན་དོན་བྲིས་པ་བཏགས་པ་དང༌། དཔལ་ལྡན་ལྷ་མོ་སྒོས་ཀྱི་གཡབ་
དར་ན་ཆུང་མཚན་ལྡན་ཆུ་གྲིར་ཤི་བའི་ལག་གཡས་པའི་སྲིན་ལག་ལ་དར་མཐིང་ནག་ལ་ 
དཔའ་བོ་གཡུལ་དུ་འཆི་ཁའི་དབུགས་མ་ཆད་གོང་གི་སྙིང་ཁྲག་གིས་འབོད་སྔགས་བྲིས་ 
པ་བཏགས་པ་དང༌། གསོལ་མཆོད་བསྒྲུབ་པའི་དུས་དར་གྱི་གཡབ་མོ་དང༌། རྦད་བསད་ 
ཟློག་སྐུལ་གྱི་ལས་ལ་ཞིང་གི་གཡབ་མོ་འཐད་དམ་སྙམ་མོ། །
༈ གཉིས་པ་ནང་གི་རྫས་ནི། ཞི་བ་ཏིལ་དང་སྨན་སྣ་ཚོགས། །རིན་ཆེན་དར་སོགས་རྒྱས་ 
པ་ལ། །མཚལ་དང་སིནྡྷུ་ལེབ་རྒན་དབང་། །ཁྲག་མཚོན་དུག་ཕུར་དྲག་པོ་ལའོ། །ཞེས་ 
པས། ཕྲིན་ལས་རྣམ་བཞིའི་སྒོ་ནས་བསྙེན་པ་དང༌། བསྒྲུབ་པ་ལས་སྦྱོར་ལ་སོགས་གང་ 
བྱེད་ཀྱང་རྟེན་འབྲེལ་གྱི་རྫས་ལ་བརྟེན་དགོས་ལ། ཁྱད་པར་བསྲེག་པའི་ཆོ་ག་ཉིད་ལ་རབ་ 
ཏུ་བསྔགས་པའི་ཕྱིར་ན་འདི་ལྟར་རོ། །ཞི་བའི་རྫས་ནི་ཏིལ་རིགས་བྱེད་གང་བྱེད་མཐའ་
80

༄༅། །ཟབ་གཏེར་ཆོས་ཀྱི་མཛོད་ཁང༌།
དག་པ་དང༌། བཤལ་སྨན་དང་དུག་རིགས་མ་ཡིན་པ་སྨན་གྱི་རིགས་སུ་གྱུར་པ་ཅི་སྲིད་པ་ 
རྣམས་གང་རྙེད་པ་དང༌། གཞན་ཡང་ཞི་བ་ལ་དམིགས་པའི་རྫས་རྣམས་བསགས། གསེར་ 
དངུལ་དང་གཡུ་བྱི་རུ་ལ་སོགས་རིན་པོ་ཆེ་སྣ་ཚོགས་པ་དང་། དར་ཟབ་དཀར་སེར་དམར་ 
ལྗང་ལ་སོགས་སྣ་ཚོགས་པ་དང་། འབྲུ་སྣ་ཚོགས། ཟས་སྣ་ཚོགས། ཤིང་ཏོག་སྣ་ཚོགས་ 
པ་སྟེ། རྒྱས་པའི་རྫས་གང་ལ་གང་དགོས་བསགས། རྒྱ་མཚལ་ཞེས་པ་རྒྱ་སྐྱེགས་ཏེ། མཚལ་ 
ལི་ཁྲི། སིནྡ་ར་རིགས་ལྔ་ལས། ཚོས་སིན་ར་དམར་པོ་སེར་པོ། གནས་དང་ཡུལ་དང་ཉེ་ 
བའི་གནས། དུར་ཁྲོད་ཆེན་པོ་ལ་སོགས་ཡུལ་གཟུགས་ཀྱི་གསང་བ་ནས་བྱུང་། ཕྱི་སྲིད་ 
པའི་སིནྡྷ་ར། བུ་མོ་གྲོང་པའི་ཆོས་ཀྱིས་མ་གོས་པའི་བྷ་ག་ལས་བྱུང་བའི་སིནྡྷུ་ར། རིགས་ 
ལྡན་གྱི་ཤངས་ལས་བྱུང་བ་དབང་པོ་སིནྡྷུ་ར། སྐྱེ་ཤིང་ཆུང་དང་རྡོ་ལས་བྱུང་བ་འབྱུང་བའི་ 
སིནྡྷ་ར་ལ་སོགས་པ་དང་། གོས་དར་རས་སོགས་དམར་ལ་དངས་ཤིང་བཀྲག་ལེགས་པ། 
དྲ་དྲི་དང་ནག་ནོག་མེད་པ། གཞན་ཡང་མདོག་དམར་ལ་གཟུགས་ལེགས་པ། དབ༵ང་གི་ 
རྟེན་དུ་རུང་བ་རྣམས་བསགས། མེ་ཏོག་དམར་པོ་ཧ་ལོ། པདྨ་དམར་པོ། ཁུག་ཆོས། གླང་ 
སྣ༑ མན་ཛུ་ཛྭ་ཀི་སོགས་པ་རྣམས་བསགས། གདུག་པ་ཅན་གྱི་ཁྲག་ལ་སོགས་པ་ཁྲག་ 
སྣ་ཚོགས་དང༌། རལ་གྲི་དང་གྲི་ཁུག་ཆུ་གྲི་ལ་སོགས་རྣོ་ངར་དང་ལྡན་པ་སྣ་ཚོགས། བོང་ 
ང་དང་བཙན་དུག་ལ་སོགས་དུག་རིགས་དང་། ཉུང་དཀར་ནག་ཀེ་ཚེ་ཤང་ཚེ། ལྕགས་ཕྱེ་ 
ཟངས་ཕྱེ་ཐལ་ཆེན་ལ་སོགས་པའི་ཐུན་སྣ་ཚོགས། ལྕགས་དང་སེང་ལྡེང་སྐྱེར་བ་འོད་མ་ 
ལ་སོགས་པ་དྲག་པོའི་རྒྱུ་ལས་བྱུང་བ་ལ་སོགས་པ་ཕུར་པ། རྒྱ་མདུད་ལྕིམ་ཞོག་ཨུཏྤལ་ 
ཁྲོ་ཞལ་ཆུ་སྲིན་སྦྲུལ་མདུད་དབལ་དང་ལྡན་པའམ། གང་ཡང་རུང་བའི་ཕུར་པ་ཆགས་ཚད་ 
དང་ལྡན་པ། གཞན་ཡང་དྲག་པོའི་རྫས་ལ་འོས་པ་རྣམས་བསགས་པ་ལ་སོགས་ཏེ། མདོར་ 
ན་འཕྲིན་ལས་བཞིའི་ཁོངས་སུ་གཏོགས་པའི་སྒྲུབ་པ་ལ་སོགས་པ་ལ་མཁོ་བའི་རྫ་ས་རྣམས།
81

༄༄༅། །རིག་འཛིན་སྔགས་ཀྱི་སྡེ་སྣོད།
ཆགས་སེམས་དང་རང་འདོད་ཀྱི་དབང་གིས་མ་ཡིན་པར་བསགས་ཤིང་སྟ་གོན་དུ་བྱའོ། །
༈ གསུམ་པ༵་གསང་བའི་རྫས་ནི། གསང་བ་བྱང་སེམས་དཀར་དམར་དང༌། །ཤ་ལྔ་དང་ 
ནི་བདུད་རྩི་ལྔ། །དབང་པོ་སྨན་རཀ་གཏོར་མར་བཅས། །ཡིད་འོང་མཚན་ལྡན་མཆོག་
ཏུའོ། །ཞེས་པས།རབ་བླ་མ་ཡབ་ཡུམ་གྱི་སྦྱོར་མཚམས་ནས་ལྷན་ཅིག་པར་བྱུང་བའམ་
སོ་སོའམ། འབྲིང་ཁྱེའུ་ཕོ་མོ་སྔོན་ཆད་སྦྱར་མ་མྱངས་པའི་སྦྱོར་མཚམས་ནས་བྱུང་བའམ། 
སོ་སོའམ། ཐ་མའང་མཛེ་ནལ་དམེ་ཡུགས་ལ་སོགས་ཧ་ཅང་རྩོག་པ་མ་ཡིན་པ། གཙང་ 
ཕྱོགས་ཀྱི་ཁྱེའུ་ཕོ་མོས་ཀྱང་རུང་བ་རྣམས་ཀྱི་བྱང་སེམས་དཀར་དམར་དང་། མི་ལ་སོགས་ 
པའི་ཤ་ལྔ་དང༌། དྲི་ཆེན་ལ་སོགས་བདུད་རྩི་ལྔ་དང༌། མིག་ལྕེ་ལ་སོགས་པའི་རི་དྭགས་ཀྱི་ 
དབང༌པོ༌ལྔ༌དང༌། པལྕཨ་མྲྀ་ཏ༌དང༌། བདུད་རྩི་རིལ་བུ། རཀྟ་རྣམ་གསུམ། ཕྱི་ནང་གསང་ 
གསུམ་གྱི་གཏོར་མའི་རྒྱུ་མཚན་ཉིད་དང་ལྡན་པ་མཛེས་ཤིང་ཡིད་དུ་འོང་བ་དབང་བཞིའི་ 
རྟེན་དུ་རུང་བས། གཞན་དབང་དུ་མ་སོང་བར་མཆོག་གི་ལས་སུ་རུང་བ་ལས་ཀྱང་ཡེ་ཤེས་ 
སྐྱེད་པར་བྱེད་པས་ན། ལྷ་དང་བླ་མ་མཆེད་ལྕམ་དགྱེས་པ་སྐོང་བའི་རྫ་ས་རྣམས་བསག་ 
པར་བྱའོ། །
གནས་སྐབས་ཀྱི་རྫས་ནི། གནས་སྐབས་རྒྱུ་རྐྱེན་རྟེན་འབྲེལ་རྫས། །གང་ལ་གང་དགོས་ 
ཐམས་ཅད་ཀྱང༌། །མངོན་ཞེན་འཛིན་ཆགས་མེད་ཚུལ་གྱིས། །དོན་གཉིས་བསྒྲུབ་ཕྱིར་མཁས་ 
པས་བཅང་། །ཞེས་པའི་གནས་སྐབས་སུ་མཁོ་བའི་ཡོ་བྱད་རྫ་ས་བསག་པར་བྱ་སྟེ། གང་ 
ཞིག་འདོད་སེམས་གཞན་དོན་ལྟ་ཞོག རང་འདོད་ཀྱི་དུཿཁ་འབའ་ཞིག་གོལ་བའི་བྱ་བ་ཕྱིན་
ཅི་ལོག་བསྒྲུབ་པའི་སླད་དུ་ཡོ་བྱད་ལ་སོགས་པའི་རྫས་སྣ་ཚོགས་པ་བསགས་པ་ལ་དམ་
པ་དོན་དུ་གཉེར་བར་བྱེད་པ་ལ། རང་ཅག་རང་གཞན་མང་པོའི་དོན་ཆེད་དུ་ཐར་པ་དང་
ཐམས་ཅད་མཁྱེན་པའི་གོ་འཕང་ཡུན་གྱི་གཏན་སྲིད་ཆེན་པོ་བསྒྲུབ་པའི་སླད་དུ་སེམས་རྒྱ་
82

༄༅། །ཟབ་གཏེར་ཆོས་ཀྱི་མཛོད་ཁང༌།
ཆེན་པོས་ཞེན་པས་མ་ཡིན་པར། ཤིན་ཏུ་དོན་གཉེར་ཆེན་པོས་བསྒྲུབ་དགོས་སོ། །བཞི་ 
པ་བསྒྲུབ་ཆེན་གྱི་རྫས་ནི། དཀྱིལ་འཁོར་ལྷ་དང་མཆེད་ལྕམ་སོགས། །དགྱེས་བསྐང་ཕྱི་ 
ནང་གསང་མཆོད་རྫས། །དགྲ་ཟློག་གོ་མཚོན་ནད་ཟློག་སྨན། །དེ་དག་རྣམས་ཀྱང་སྟ་གོན་ 
བྱེད། །ཅེས་པ་གོང་དུ་བསྟན་པ་རྣམས་ནི། ཕལ་ཆེར་རིགས་སོ་སོའི་རྫ་ས་དང་ཡོ་བྱད་དེ།
འདིར་ནི་དེ་རྣམས་ཐམས་ཅད་ཀྱི་སྤྱི་ལ་གནད་དུ་ཆེ་བའི་སྒྲུབ་པ་ཆེན་པོའི་རྫས་དང་ཡོ་བྱད་ 
བསྟན་པ་ནི། དཀྱིལ་འཁོར་ལ་མཁོ་བའི་ཡོ་བྱད། ཐིག་སྐུད་ཚེའི་རྟེན་འབྲེལ་དང༌། ལོངས་ 
སྤྱོད་ཀྱི་རྟེན་འབྲེལ་དཀྱིལ་འཁོར་མཚོན་ཆ་ཚང་བ་དང༌། བསོད་ནམས་ཀྱི་རྟེན་འབྲེལ་རྒྱན་ 
གྱི་རྣམ་གྲངས་རྣམས་དང༌། སྙན་གྲགས་ཀྱི་རྟེན་འབྲེལ་རོལ་མོ་སྣ་ཚོགས་པ་དང༌། སྲུང་ 
བའི་རྟེན་འབྲེལ་དགབ་སྐོར་དང་། མཚམས་ཕུར་རྣམས་དང་། བྱིན་རླབས་ཀྱི་རྟེན་འབྲེལ་
བུམ་པ་ལ་སོགས་པའི་དབང་རྫ་ས་རྟེན་རྣམས་དང་། ཏིང་ངེ་འཛིན་འཕེལ་བའི་རྟེན་འབྲེལ་
མདའ་དར་མེ་ལོང་རལ་གྲི་རྣམས་དང་། དངོས་གྲུབ་འབྱུང་བའི་ཞལ་བུ་ཀ་པཱ་ལ་བཅུད་
དང་བཅས་པ་དང༌། དམ་ཚིག་གི་རྟེན་འབྲེལ་ཕྱག་མཚན་རྣམས་དང༌། བསྒྲུབ་པ་མཐར་
བྱུང་བའི་རྟེན་འབྲེལ་ཚོན་སྐུད་ཀྱི་དྲ་བ་དང༌། འགྲོ་དོན་ལ་ཆགས་ཐོགས་མེད་ཅིང་ཆོས་འཕེལ་
བའི་རྟེན་འབྲེལ་ཆས་གོས་རྒྱན་རྣམས་དང༌། འདུས་ཤིང་ཚོགས་པའི་མཆེད་ལྕམ་དང་
རྗེས་འཇུག་ལ་སོགས་ཕྱོགས་དུས་གནས་སྐབས་ཐམས་ཅད་དུ་དགེ་ཞིང་བཀྲ་ཤིས་པའི་རྟེན་
འབྲེལ་དཀྱིལ་འཁོར་གྱི་བཀོད་པ་ལེགས་ཤིང་བག་དྲོ་བྱིན་ཆགས་པར་བྱ་བའོ། །དཀྱིལ་
འཁོར་གྱི་ལྷ་ཚོགས་མགྲོན་ཐབས་ཀྱི་ལྷ་དང་བཅས་པ་རྣམས་དགྱེས་པ་བསྐང་བའི་རྫས།
ཕྱི་འདོད་ཡོན་ལྔ་ལ་སོགས་དང༌། ནང་སྨན་རཀ་གཏོར་གསུམ་དང༌། གསང་བ་ཚེ་གལ་
མཐུན་གསུམ་གྱི་མཆོད་པ་དང༌། དེ་ཁོ་ན་ཉིད་སྦྱོར་སྒྲོལ་གྱི་མཆོད་པ་དང༌། ཀུན་བསྐང་ 
ཚོགས་དང་གླུ་གར་ཕྱག་རྒྱའི་མཆོད་པ་དང༌། གནས་སྐབས་ཀྱི་མཐུན་རྐྱེན་རྫས་ཀྱི་མཆོད་
83

༄༅། །རིག་འཛིན་སྔགས་ཀྱི་སྡེ་སྣོད།
པ་དང༌། ཕྱི་ཨརྒ་དཀར་པོའི་ལ་མངའ་བརྙེས་པའི་དཀར་གསུམ་མངར་གསུམ་གྱི་མཆོད་པ་ 
ལ་སོགས་པ་རྣམ་བསགས། སྟོན་པ་རྡོ་རྗེ་རྒྱལ་པོས་ཐོག་དྲངས་པའི་འདུས་པའི་མཆེད་ལྕམ་ 
རྣམས་ཀྱི་དགྱེས་པ་སྐོང་བའི་རྫས་ནི། བཟའ་བ་དྲི་སི་ཏ་ལ་སོགས་ཕྱིའི་རྫས། བདུད་རྩི་མ་
དཱ་ན་ལ་སོགས་ནང་གི་རྫས། །མཾ་ས་བཙོས་རྗེན་ལ་སོགས་གསང་བའི་རྫ་ས། །ཐབས་ཤེས་ 
གཉིས་མེད་འདོད་ཡོན་དེ་ཉིད་རྫ་ས། །གནས་སྐབས་གང་ལ་གང་དགོས་མཐུན་རྐྱེན་རྫ་ས། །
རྫས་མཆོག་ཡོངས་འདུས་སློབ་དཔོན་མཆེད་ལྕམ་མཆོད། ། 
ཅེས་འབྱུང་བས་དེ་ལ་སོགས་པའི་མཆེམ་ལྕམ་དགྱེས་སྐོང་གི་རྫ་ས་གང་ལ་གང་དགོས་ 
ཐམས་ཅད་བསགས། བསྒྲུབ་པ་དངོས་གྲུབ་ལ་བར་དུ་གཅོད་པར་བྱེད་པའི་དགྲ་སྲུང་བར་ 
བྱེད་པའི་ཁྲབ་དང་ཕུབ་སོགས་ལ། དགྲ་ཟློག་པར་བྱེད་པ་མདའ་གཞུ་རལ་གྲི་མདུང་ལ་ 
སོགས་པ། བགེགས་སྲུང་བར་བྱེད་པ་རྒྱལ་ཐོ་རྒྱལ་ཆེན་ཁྲོ་བཅུ། གཤིན་རྗེ་བདུད་རྩི་འཁྱིལ་ 
པ་ལ་སོགས་ཀྱི་སྐུ་ཙཀྲ་དང་བཅས། བགེགས་ཟློག་པར་བྱེད་པ་ཏ་ཀི་ཉུལ་ལེ་བསྐྲད་པའི་ 
ཐུན་རྫས་རྣམས་དང༌། ནད་ཀྱི་རིགས་ཟློག་པར་བྱེད་པའི་བདུད་རྩི་སྨན་སྣ་ཚོགས། ནད༵་ 
སྲུང་བར་བྱེད་པ་སྨན་དྲི་བཟང་ལ་སོགས་པའི་ལྡེ་གུ། གཞན་ཡང་སྒྲུབ་པ་ཆེན་པོ་ལ་དགོས་ 
པའི་རྫས་དང་ཡོ་བྱད་རྣམས་ཀྱང་སྔ་མོ་ནས་སྟ་གོན་བྱ་ཞིང་། ནད་དང་དགྲ་ལས་སྐྱོབ་ཅིང་ 
ཟློག་པའི་རྫས་རྣམས་ནི་རྟེན་འབྲེལ་གྱི་ནུས་མཐུ་རང་བཞིན་གྱིས་བསྒྲུབ་ཁང་དུ་ཡོད་པ་
དེ་རྣམས་ཀྱིས་འཚེ་བ་ཞི་ཞིང་བཟློག་པར་འགྱུར། དེ་ལྟར་ན་དོན་དམ་བླ་ན་མེད་པའི་བྱང་ 
ཆུབ་དོན་དུ་གཉེར་བར་འདོད་པས། ཀུན་རྫོ་བ་གནས་སྐབས་ཀྱི་རྫས་རྣམས་ཀྱང་དྲང་དོན་ 
དང་གང་འཚོགས་བསགས་ཏེ། མ་ཚོགས་པ་རྣམས་ནི་ཏིང་ངེ་འཛིན་གྱི་རྒྱས་གདབ་ཆེན་ 
པོ་དང་དམིགས་པར་བྱའོ། །དེ་སྐད་དུ་ཡང༌། ཀུན་རྫོབ་དོན་དམ་གཉིས་ཀ་ཡང༌། །ཡང་ 
དག་དོན་ལ་ཡང་དག་མེད། །འོན་ཀྱང་དེ་ཉིད་མ་རྟོགས་པའི། །གཉིས་ཀ་ཡང་ནི་ཡོད་
84

༄༅། །ཟབ་གཏེར་ཆོས་ཀྱི་མཛོད་ཁང་།
པའོ། །ཞེས་པཎྜི་ཏ་ཆེན་པོ་པདྨ་འབྱུང་གནས་ཀྱི་གསུང་དྲི་མ་མེད་པའོ། །དེ་ལྟར་བསྙེན་སྒྲུབ་ 
ཡན་ལག་བཞི་དང་འབྲེལ་བའི་འཕྲིན་ལས་རྣམ་པ་བཞི་གང་ལ་ཡང་རྣོ་ལ་ངར་འདོགས་པ་ 
རྫས་དང་ཡོ་བྱད།ཨོ་རྒྱན་དུས་གསུམ་མཁྱེན་པའི་འཁྲུལ་མེད་རྡོ་རྗེའི་བཀའ་ཡིས་མདོར་
བསྟན་པ་དེ་དག་ལས། ཕྱི་ནང་གསང་བ་དེ་ཁོ་ན་ཉིད་དང་བཅས་པའི་མཆོད་པའི་རྣམ་གཞག་ 
ཅུང་ཟད་ཕྱེ་སྟེ་བཤད་ན། དེ་ཡང་ཨོ་རྒྱན་རྡོ་རྗེ་འཆང་གིས། གང་ཟག་དབང་པོ་རབ་འབྲིང་ 
ཐ་མ་དགུ། །དེ་དག་མཐུན་པའི་ཐེག་པ་རིམ་པ་དགུ། །ཐེག་པ་རེ་ལ་མཆོད་པ་ལྔ་ལྔ་གསུངས། ། 
ཞེ་སྡང་བྱམས་པའི་མཆོད་པ་དང་། །འདོད་ཆགས་སྦྱིན་པའི་མཆོད་པ་དང་། །གཏི་མུག་ཡེ་ 
ཤེས་མཆོད་པ་དང་། །ཕྲག་དོག་དག་སྣང་མཆོད་པ་དང་། །ང་རྒྱལ་ཞི་བ་སྟེ་རྒྱུའི་མཆོད་པ་ལྔ། 
སྐྱེ་བ་རྣམ་བཞི་སྒྲོལ་མཆོད་དང་། འཁོར་བའི་ལམ་ལྔ་སྦྱོར་བའི་མཆོད་པ། ཉོན་མོངས་ལྔ་ 
སྦྱོང་ཡེ་ཤེས་མཆོད་པ། ལྷ་མོའི་ཚོགས་བསྐྱེད་དགའ་བའི་མཆོད་པ། ཏིང་ངེ་འཛིན་དགོངས་ 
ཀློང་དག་པའི་མཆོད་པ་དང་ནི་ལམ་གྱི་མཆོད་པ་ལྔའོ། །ལུས་གུས་པ། ངག་སྙན་པ། ཡིད་ 
དུང་བ། འདོད་ཡོན་གཙང་མ། རྫ་ས་མཛེས་པ་ལྔ་ནི། འབྲས་བུའི་ཐེག་པའི་མཆོད་པ་ལྔའོ། ། 
ཞེས་རྒྱུ་དང་ལམ་དང་འབྲས་བུའི་མཆོད་པ་སྤྱིར་བཤད་ནས་བྱེ་བྲག་བླ་མེད་ཡོ་ག་གསུམ་
གྱི་རྒྱུད་སྡེ་རྙིང་མ་རང་ལུགས་སུ་བཤད་ན།
ཕྱི་ནང་གསང་བ་ཁྱད་པར་དང་བཞི་ལས། དང་པོ་ཕྱི་མཆོད་ལ། དངོས་སུ་འབྱོར་པ་དང༌། 
ཡིད་ཀྱིས་སྤྲུལ་པ་གཉིས་ལས། དང་པོ་སྣོད་ནི། རིན་པོ་ཆེ་སྣ་ལྔ་གང་རུང་གི་སྣོད་ཡངས་ 
ཤིང་རྒྱ་ཆེ་བ། དྲི་མ་མེད་པ། འོད་འབར་བ། གཏིང་ཟབ་པ་སོགས་མཚན་ཉིད་ལྔ་ལྡན། 
དྭངས་ཤིང་རྙོགས་པའི་དྲི་མ་དང་བྲལ་བའི་ཆུ་གུར་ཀུམ་སོགས་ཀྱིས་སྤགས་པའི་ཆུ་སྣོད་ 
གང་ནས་ཕྱིར་མ་ལུད་པའི་མཆོད་ཡོན། ག་བུར་གྱིས་བྲན་པའི་ཞབས་བསིལ། ཐང་དང་ 
ཆུ་ལས་སྐྱེས་པའི་མེ་ཏོག ལྷན་ཅིག་སྐྱེས་པ་རང་བྱུང་དང་ལེགས་པར་སྦྱར་བའི་བདུག་སྤོས།
85

༄༅། །རིག་འཛིན་སྔགས་ཀྱི་སྡེ་སྣོད།
རྩི་མར་འབྲུ་མར་གྱི་མར་མེ། རོ་བརྒྱ་དང་ལྡན་ཞིང་གཡོས་མདག་འདེ་གུར་སྦྱར་བའི་ཞལ་ 
ཟས།འབུད་རྡུང་དཀྲོལ་བའི་རོལ་མོ་སྟེ་མཆོད་པ་སྣ་བདུན་རོལ་མོ་དང་བཅས་པ་དབྱེ་བ་ 
དང་།བསྡུ་ན་ཆུ་གཉིས་དང་རོལ་མོ་བཞག་པའི་བར་གྱི་མེ་ཏོག་དང་བཅས་པའི་ཉེར་སྤྱོད་ 
ལྔ༑ དེའི་རྒྱུ་མཚན་སྐུའི་ཉེ་བའི་གནས་ལྔར་ལོངས་སྤྱོད་དུ་མཆོད་པའི་རྫ་ས་ཡིན་པས། དེ་ 
ལྟར་དུ་གྲགས་ཏེ་གསང་གཞུང་ལས། མཛེས་པའི་མེ་ཏོག་དབུ་ལ་འབུལ། །དྲི་ཞིམ་བདུག་
སྤོས་ཤངས་ལ་འབུལ། །སྣང་གསལ་མར་མེ་སྤྱན་ལ་འབུལ། །མཆོད་ཡོན་དྲི་ཆབ་སྐུ་ལ་ 
འབུལ། །རོ་ལྡན་ཞལ་ཟས་ལྗགས་ལ་འབུལ། །ཞེས་སོ། །དེ་ལྟར་ཉེར་སྤྱོད་ཀྱི་རྗེས་འགྲོ་ 
རྒྱལ་སྲིད་རིན་པོ་ཆེ་སྣ་བདུན་ཏེ། སྔོན་བསྐལ་པ་བཟང་པོ་རྫོགས་ལྡན་གྱི་དུས། འཁོར་ལོས་ 
སྒྱུར་བའི་རྒྱལ་པོ་གསོ་སྦྱོང་འཕགས་ལ་སོགས་པའི་རྒྱལ་པོ་སྡེ་ལྔའི་རིང་བསྐལ་པ་གྲངས་ 
མེད་ཀྱི་བསོད་ནམས་དང་སྨོན་ལམ་གྱི་མཐུ་ལས་རང་བྱུང་བའི་རྒྱལ་པོ་སྲིད་ཀྱི་ནོར་བུ་ཡིན་ 
པས་ན་རྒྱལ་སྲིད་ཅེས་བྱའོ། །
དེ་ཡང་འདི་ལྟར་ཐོས་ཏེ། རྒྱལ་པོ་གསོ་སྦྱང་འཕགས་དེ་ཉིད་ལུས་ལ་སྤོས་ཆུ་སྣ་ཚོགས་ 
ཀྱིས་བགོས། དར་དཀར་པོ་དྲི་མ་མེད་པ་མེ་ཏོག་གི་ཚོམ་བུ་ཅན་གྱི་ལྭ་བ་སྐུ་ལ་གསོལ། ལག་ 
ཏུ་མེ་ཏོག་ཨུ་དུམ་ཝ་རའི་ཟོ་ཆུན་ཐོགས་ཏེ་ཕོ་བྲང་གི་རྩེ་མོར་ཕྱོགས་བཅུའི་སངས་རྒྱས་ཐམས་
ཅད་ཡིད་ལ་བྱས་ཏེ་བཞུགས་པའི་དུས་ན། ཤར་ཕྱོགས་ཀྱི་ནམ་མཁའ་གཡའ་དག་པ་ལ་འཇའ་
སྤྲིན་གྱི་མེ་ཏོག་ལང་ལོང་དུ་འབབ་ཅིང་འབྲུག་སྒྲ་དལ་བུས་བསྒྲགས་པའི་སྣ་ལ། མིའི་བཟོ་ 
བོའི་ལག་གིས་མ་བསྟར་བ་ལྷ་ཡི་རིན་པོ་ཆེ་བརྒྱ་རྩ་གཅིག་གི་ཕྲ་བཏབ་པའི་གསེར་གྱི་འཁོར་
ལོ་རྩིབས་སྟོང་དང་ལྡན་པ་ལྟེ་བ་ཟབ་པ། ཀུན་ནས་མཉམ་པའི་མུ་ཁྱུད་ཀྱིས་དཔག་ཚད་ཁྱབ་ 
པ༑ ཉི་མ་ལྟར་འབར་བའི་འོད་ཀྱི་སྣང་བ་ཅན། འཇའ་འོད་ཀྱི་སྣ་བུའི་ལམ་ནས་ལྷག་གེར་ 
བྱུང་བ་དང༌། རྒྱལ་པོའི་ཐུགས་དགོངས་ལ་སྔོན་གྱི་འཁོར་ལོས་སྒྱུར་བ་རྣམས་ཀྱི་རྣམ་ཐར་
86

༄༅། །ཟབ་གཏེར་ཆོས་ཀྱི་མཛོད་ཁང༌།
དང་སྦྱར་ན། འཁོར་ལོས་སྣ་དྲངས་པའི་རྒྱལ་སྲིད་སྣ་བདུན་འབྱུང་བར་བཤད་པས། བདག་ 
ཀྱང་འཁོར་ལོས་སྒྱུར་བར་མི་འགྱུར་རམ་སྙམ་པའི་སེམས་བསྐྱེད་པ་དང་ལྷན་ཅིག འཁོར་
ལོ་དེ་ཉིད་རྒྱལ་པོའི་གམ་དུ་བབས་ཏེ་སྟེང་དུ་བཞུགས་པ་ཙམ་གྱིས་མཐའ་བཞིའི་གྲགས་པ་
ཅན་རང་དབང་མེད་པར་འདུས་ཤིང་། འཇིག་རྟེན་གསུམ་གྱི་དཔལ་དང་འབྱོར་པ་ཐམས་ 
ཅད་ཤ་རུལ་ལ་སྦྲང་མ་འདུ་བ་བཞིན་བྱུང་ཞིང་། རི་གླིང་རྒྱ་མཚོ་དང་བཅས་པ་སྐད་ཅིག་རེ་
རེས་བསྒྲོད་ནས། སླར་རང་ཡུལ་དུ་ལྡོག་པའི་འཁོར་ལོ་རིན་པོ་ཆེ་ཞིག་བྱུང་ངོ༌། །ཡང་
རྒྱལ་པོ་དེས་བདག་ནི་འཁོར་ལོས་སྒྱུར་བའི་རྒྱལ་པོར་གདོན་མི་ཟ་བས། བདག་གི་རྒྱལ་
སྲིད་ལྷག་མ་རྣམས་ཀྱང་འབྱུང་བར་འགྱུར་རོ་སྙམ་དུ་སེམས་བསྐྱེད་པ་དང་། དེའི་ནུབ་
གཉིས་པ་ལ་ནོར་བུ་རིན་པོ་ཆེ་ཆ་དགུ་པ་མིག་བཅུ་གཉིས་པ་གང་དུ་བཞག་པའི་དཔག་ཚད་
ཙམ་དུ་སྣང་བས་ཁྱབ་ཅིང༌། མར་མེའི་བྱ་བ་བྱེད་པ། གསོལ་བ་འདེབས་པ་ལ་མ་ལྟོས་པར་ 
ཡིད་ལ་བསམ་པའི་དངོས་པོ་ཐམས་ཅད་ཐོགས་མེད་དུ་སྩོལ་བའི་ནོར་བུ་རིན་པོ་ཆེ་ཞིག་ 
བྱུང་ངོ༌། །དེ་བཞིན་དུ་ནུབ་གསུམ་པ་ལ་ཞི་འཛུམ་ལང་ཚོ་དང༌། བུད་མེད་གཟུགས་མཛེས་ 
པ༑ ལྟ་ན་སྡུག་པ། ལྤགས་པའི་མདོག་ལེགས་པ། བཅུ་དྲུག་ན་ཚོད་དར་ལ་བབ་པ། ཁ་ 
ནས་ཨུཏྤ་ལའི་དྲི་ལྡང་བ། རྒྱལ་པོའི་ཡིད་ལ་གང་འདོད་ཀྱིས་ལུས་ལ་རེག་བྱ་འབྱུང་བར། 
མགོན་མེད་པ་རྣམས་མ་ལྟར་དུ་སྐྱོང་ཞིང་ཟག་མེད་བདེ་བ་སྐྱེད་པའི་བཙུན་མོ་རིན་པོ་ཆེ་ 
ཞིག་བྱུང་ངོ༌། །ནུབ་བཞི་པ་ལ་སྒྱུ་རྩལ་དྲུག་ཅུ་རྩ་བཞི་རྫོགས་པའི་སྐྱེས་བུ་བློ་སྒམ་ཞིང་དཀྱེལ་ 
ཆེ་བ། དཔའ་བ་དགུ་དང་ལྡན་པ། དེས་པ་གསུམ་དང་ལྡན་པ། མཛངས་པ་བཅོ་བརྒྱད་ 
དང་ལྡན་པ། ཕྱི་ནང་གི་རྒྱལ་ཐབས་ཐམས་ཅད་ལ་ངག་གིས་སྨྲ་མི་དགོས་པར། རྒྱལ་པོ་ 
དེའི་སྤྱན་ཧྲིག་ཧྲིག་བྱས་པ་ཙམ་གྱིས་དོན་རྟོགས་ནུས་པའི་བློན་པོ་རིན་པོ་ཆེ་ཞིག་བྱུང་ངོ༌། ། 
ནུབ་ལྔ་པ་ལ་ཁྱུ་མཆོག་གླང་པོ་གངས་རིའི་ཕུང་པོ་འགྲོ་བ་ལྟ་བུ། མགོ་གསེར་གྱི་དྲ་བས་
87

༄༄༅། །རིག་འཛིན་སྔགས་ཀྱི་སྡེ་སྣོད།
བཀབ་པ། མིག་དམར་བ། རྨིག་བཞི་རྡོ་རྗེ་ལྟར་བརྟན་པ། རྔ་མ་སྤྲིན་དཀར་གྱི་དུམ་བུ་ 
ལྟར་མཛེས་པ། རྒྱལ་པོ་གང་དུ་བཞུགས་པ་ན་ཁྱུ་མཆོག་དེ་རྒྱབ་སྨད་དེ་གུས་པའི་ཚུལ་གྱིས་ 
རྒྱབ་ཏུ་བཀུར་བ་ན། རི་གླིང་རྒྱ་མཚོ་དང་བཅས་པ་སྐད་ཅིག་རེ་རེས་གནོན་པའི་གླང་པོ་ 
རིན་པོ་ཆེ་ཞིག་བྱུང་ངོ་། །ནུབ་དྲུག་པ་ལ་རྟ་མཆོག་རིན་པོ་ཆེ་ཆར་སྤྲིན་སྔོན་པོའི་མདོག་ལྟར་ 
གནག་པ། མིག་ཉི་ཟླ་ལྟར་འཚེར་བ། རྨིག་བཞི་ཨིནྡྲ་ནི་ལ་ལྟར་སྔོ་བ། རྔ་མ་དཔག་བསམ་ 
གྱི་ཤིང་ལྟར་རིང་བ། ཅང་ཤེས་ཀྱི་ལུས་ལ་མིའི་སྐད་དུ་མཚེར་བ་ལ། རྒྱལ་པོའི་སྐུ་ལ་བསྡོ་ 
བའི་དགྲའམ་ཆུ་བོ་གཡང་ས་རྣམས་ཀྱི་ནམ་མཁའ་ལ་འགྲོ་བའི་རྟ་མཆོག་རིན་པོ་ཆེ་ཞིག་ 
བྱུང་ངོ༌། །ནུབ་བདུན་པ་ལ་སྒྱུ་རྩལ་དྲུག་ཅུ་རྩ་བཞི་ལ་རང་དབང་ཐོབ་པའི་སྐྱེས་བུ་འཕྲུལ་
དགུ་དང་ལྡན་པ་སོགས་བསོད་ནམས་ཀྱི་མཐུ་ཡོངས་སུ་རྫོགས་པ། ཕས་ཀྱི་རྒོལ་བ་ཐམས་
ཅད་ཟིལ་གྱིས་གནོན་པ། གལ་ཏེ་རྒྱལ་པོའི་སྲིད་ལ་བསྡོ་བའི་དགྲ་ཞིག་བྱུང་ནའང་རལ་གྲི་ 
ཤུབས་ནས་མ་བྱུང་བར་སྡང་མིག་བལྟས་པ་ཙམ་གྱིས་ཐལ་བར་རློག་པའི་དམག་དཔོན་རིན་
པོ་ཆེ་ཞིག་བྱུང་ངོ་། །
རྒྱལ་སྲིད་རིན་པོ་ཆེ་བདུན་པོ་དེའི་མཐུ་ལ་བརྟེན་ནས། འཇིག་རྟེན་ས་གསུམ་གྱི་ 
རྒུད་པ་དྲུངས་ནས་ཕྱུང་སྟེ་དགེ་བ་བཅུའི་ཁྲིམས་ཀྱིས་འཇིག་རྟེན་གྱི་ཁ་ལོ་གྱེན་དུ་བསྒྱུར་བ་ 
བཞིན་དུ། འདིར་ཡང་བདག་ཉིད་ཆེན་པོ་རྒྱལ་བ་སྲས་དང་བཅས་ལ་བྱང་ཆུབ་ལམ་གྱི་ཡན་
ལག་བདུན་རྫོགས་པའི་ཕྱིར་དུ་མཆོད་ཅིང་འབུལ་བ་ཡིན་ནོ། །དེ་བཞིན་དུ་བསོད་ནམས་ 
ཀྱི་ཕུང་པོ་ཡོངས་སུ་རྫོགས་པའི་བདེ་བར་གཤེགས་པའི་སྐུའི་སྐྱེ་མཆེད་བརྒྱད་ལས་རང་ 
བྱུང་བའི་བཀྲ་ཤིས་རྟགས་བརྒྱད་ནི། དབུ་ལ་གདུགས། སྤྱན་ལ་གསེར་ཉ། ཚེམས་ལ་ 
དུང༌། ལྗགས་ལ་པདྨ། མགུལ་ལ་བུམ་པ། ཐུགས་ཀར་དཔལ་བེའུ། སྐུ་ལ་རྒྱལ་མཚན། 
ཞབས་ལ་འཁོར་ལོ་བརྒྱད་དེ། རྣམ་པར་ཤེས་པ་ཚོགས་བརྒྱད་ཀྱི་བག་ཆགས་སྦྱངས་ཤིང་
88

༄༅། །ཟབ་གཏེར་ཆོས་ཀྱི་མཛོད་ཁང༌།
ཁམས་གསུམ་དབང་དུ་བསྡུ་བའི་ཆོས་ཀྱི་རྒྱལ་པོའི་བརྡ་རྟགས་སུ་མཆོད་དེ་འབུལ་བ་ཡིན་ 
ནོ༑ ༑གཞན་ཡང་ཀུན་མཁྱེན་རྒྱལ་བའི་སྤྱན་སྔར་ས་ཡི་ལྷ་མོས་མེ་ལོང༌། བྲམ་ཟེ་སྐར་རྒྱལ་ 
གྱིས་ལི་ཁྲི། དབང་པོ་བརྒྱ་བྱིན་གྱིས་དུང་དཀར་པོ་གཡས་སུ་འཁྱིལ་བ། ཞིང་པའི་བུ་མོ་ 
ལེགས་སྐྱེས་མས་ཞོ། བྲམ་ཟེ་ཀུན་ཊ་ལིས་རྩྭ་དུར་ཝ། གླང་པོ་ཆེ་ནོར་སྐྱོང་གིས་སྨན་གི་ཝཾ། 
ཕྱག་ན་རྡོ་རྗེས་ཡུང་དཀར་དང་། བཀྲ་ཤིས་པའི་རྫས་བརྒྱད་དེ་དུས་མིན་འཆི་བའི་འཇིགས་ 
པ་བརྒྱད་ཞི་ནས། འཕགས་ལམ་ཡན་ལག་བརྒྱད་ཐོབ་པའི་ཕྱིར་དུ་མཆོད་ཅིང་འབུལ་བ་ཡིན་ 
ནོ༑ ༑དེ་བཞིན་དུ། ལྷ་མོ་དང༌། སྟན་དང་། བཞོན་པ་དང༌། མལ་ཆ་དང༌། ཁྲི་དང༌། རལ་ 
གྲི་དང༌། ལྤགས་པ་སྟེ་ཉེ་བའི་རིན་ཆེན་སྣ་བདུན་གྱིས་མཆོད་དོ། །འཇིག་རྟེན་ན་ཉེ་བར་ལོངས་ 
མི་
སྤྱོད་པའི་གཙོ་བོ་འདོད་ཡོན་ལྔ་སྟེ། རྒྱལ་བའི་སྤྱན་གྱི་དབང་པོར་གཟུགས་སྡུག་པ་དང༌། 
སྡུག་པ་དང༌། བར་མ་སྟེ། གཟུགས་ཀྱི་དབྱེ་བ་གསུམ་དང༌། ཡང་ཁ་ཅིག་དབྱིབས་དང་། ཁ་ 
དོག་དང་། རྣམ་པ་སྟེ་གསུམ་ལ་གཟུགས་ཀྱི་རྣམ་པ་གསུམ་དུ་ཡང་འདོད་དེ། ཕྱག་རྒྱ་རྣམ་པ་ 
སྔོན་པོ་སོགས། །དེ་བཞིན་གཟུགས་ལ་དབྱེ་བ་གསུམ། །གཟུགས་ཀྱི་རྡོ་རྗེ་མར་བཀུག་ནས། ། 
ལྷ་རྣམས་སྤྱན་ལ་འབུལ་བར་བྱ། །ཞེས་དང༌། དཔལ་མཆོག་ལས། ཁ་དོག་དབྱིབས་ལེགས་ 
ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་ན། །མོས་བློས་བླ་ 
མ་སྲས་བཅས་ལ་འབུལ་ན། །བཞེས་ཤིང་བླ་མེད་གྲུབ་མཆོག་སྩལ་ཏུ་གསོལ། །ཞེས་ཀྱང་
གསུངས་སོ། །
དེ་བཞིན་དུ་འདོད་ཡོན་ལྷག་མ་རྣམས་ལའང་སྦྱར་ཞིང་ཉོན་མོངས་པ་ལྔ་སྦྱངས་ཤིང་། 
ཕུང་པོ་ལྔའི་ཞེན་པ་རྒྱལ་བ་སྐུ་ལྔར་གྲོལ་བའི་ཆེད་དུ་དངོས་འབྱོར་དང་ཡིད་སྤྲུལ་གྱིས་མཆོད་
དེ་འབུལ་ལོ། །དེ་དག་ནི་བུམ་དབང་དང་འབྲེལ་བའི་ཕྱི་ཡི་མཆོད་པའོ། །གཉིས་པ་གསང་ 
དབ༵ང་དང་འབྲེལ་བའི་ནང་གི་མཆོད་པ་ནི། རྩ་བ་བརྒྱད་ལ་ཡན་ལག་སྟོང་དུ་སྦྱར་བའི་
89

༄༅། །རིག་འཛིན་སྔགས་ཀྱི་སྡེ་སྣོད།
བདུད་རྩི། རྩ་བ་བརྒྱད་ལ་ཡན་ལག་སོ་ལྔ་སྦྱར་བའི་རཀྟ། མཚན་ཉིད་དྲུག་དང་ལྡན་པའི་ 
གཏོར་མ་རྣམས་ནི་གོང་དུ་རྒྱས་པར་སྤྲོས་པ་ལས་ཤེས་སོ། །
གསུམ་པ་གསང་མཆོད་ནི། ཤེས་རབ་ཡེ་ཤེས་དང་འབྲེལ་བའི་སྙོམས་འཇུག་དགའ་ 
བ་བཞི་ཡི་འགྲོས་ཀྱིས་མཆོད་པ་སྦྱོར་བ་སྟེ། གསང་ཆོག་ལས། འཁྲིལ་བའི་མཆོད་ཆེན་ 
ཉམས་སྦྱར་བའི། །ཐབས་དང་ཤེས་རབ་གཉིས་སུ་མེད། །གཉིས་མེད་སྦྱོར་བའི་བདེ་བ་ 
མཆོག །དཔལ་ཆེན་དཀྱིལ་འཁོར་ལྷ་ལ་འབུལ། །ཞེས་ཀྱང་གསུངས་སོ། །ཞེས་སྦྱོར་མཆོད་ 
དང༌། ཏ་ན་ཐབས་ཀྱི་སྒྲོལ་མཆོད་ནི། དེ་ཉིད་ལས། ཡང་དག་རྟོགས་པའི་མཚོན་ཆ་ཡིས། ། 
མ་རྟོགས་སེམས་ཅན་དབྱིངས་སུ་བསྒྲལ། །སྒྲོལ་བ་ལས་ཀྱི་མཆོད་པ་ཆེ། །དཔལ་ཆེན་ 
དཀྱིལ་འཁོར་ལྷ་ལ་འབུལ། །ཞེས་བསྒྲལ་མཆོད་དང༌། དེ་ཉིད་དང་འབྲེལ་བའི་གླུ་གར་ 
བྲོ་གསུམ་གྱི་མཆོད་པ་ལས། དང་པོ་གླུ་ནི། རྡོ་རྗེ་བཀོད་པ་ལས། གླུ་ཡི་ཡོན་ཏན་བསམ་ 
མི་ཁྱབ། །སྔོན་གྱི་རྒྱལ་བ་གླུ་ཡིས་འགྲུབ། །རིག་འཛིན་རྡོ་རྗེ་གླུ་ཡིས་འདྲེན། །རྣལ་འབྱོར་ 
དབང་ཕྱུག་གླུ་ཡིས་འགྲུབ། །བསྟན་པ་རྒྱ་མཚོ་གླུ་ཡིས་སྤེལ། །སྲིད་པའི་བུ་མོ་གླུ་ཡིས་ 
བྲེན། །བདུད་དང་སྲིན་པོ་གླུ་ཡིས་འདུལ། །དངོས་གྲུབ་རྒྱ་མཚོ་གླུ་ཡིས་འབེབས། །ཞེས་ 
རྡོ་རྗེ་གླུ་ཡི་ཡོན་ཏན་ནི་གསང་རྒྱུད་མཐའ་ཡས་པ་ནས་བསྟན། མདོ་རྒྱ་ཆེར་རོལ་པ་ནས། 
གླུ་དབྱངས་ཀྱི་ངེས་པ༵་བདུན་བཤད་པ་ནི། བར་མ། དྲང་སྲོང༌། ས་འཛིན། དྲུག་ལྡན། ལྔ་ 
བ༑ བློ་གསལ། འཁོར་ཉན་དང་བདུན་ནོ། །ཡང་དེ་ཉིད་ལས། ཤ་ཏ་པ་དང༌། གར་ཏ་པ། 
ཅང་ཀ་ཏེའུ་དང་། བང་ཀ་ཏེའུལུ། བྲེང་ངེ་བ་དང་དུང་ངེ་བ། ཞེས་གླུ་ཡི་ངེས་པ་དྲུག་ལས། ཤ་ 
ཏ་པ་ཡི་གླུ་བླངས་པས། །གདུག་བྱེད་ཐམས་ཅད་སྤ་ཡང་བཀོང་། །གར་ཏ་པ་ཡི་གླུ་བླངས་ 
པས། །གནོད་བྱེད་ཐམས་ཅད་རྡུལ་དུ་རློག །ཅང་ཀ་ཏ་ཡི་གླུ་བླངས་པས། །འབར་བའི་ 
དཀྱིལ་འཁོར་མེ་ཏོག་མཆོད། །བང་ཀ་ཏེའུའི་གླུ་བླངས་པས། །དྲག་པོ་གཏུམ་པོ་ལྷན་ནེར་
90

༄༅། །ཟབ་གཏེར་ཆོས་ཀྱི་མཛོད་ཁང༌།
འགྱུར། །བྲེང་ངེ་བ་ཡི་གླུ་བླངས་པས། །སྤྲུལ་པའི་ཆོ་འཕྲུལ་ཐམས་ཅད་འགྱེད། །དུང་ངེ་ 
བ་ཡི་གླུ་བླངས་པས། །སྲིད་པའི་བུ་མོ་དབང་དུ་སྡུད། །ཅེས་སོ། །གཉིས་པ་གར་ནི། གསང་ 
སྙིང་ལེའུ་བཅུ་གཉིས་པར། སྒྱུ་འཕྲུལ་དྲ་བ་མངོན་རྫོགས་པའི། །དཀྱིལ་འཁོར་བསྟན་པའི་ 
ང་བཞིན་ནི། །བྲོ་གར་ཕྱག་རྒྱའི་འདུ་འཕྲོ་ཡི། །འཛུམ་ཞལ་ནམ་མཁར་འགྲོ་བར་འགྱུར། ། 
གླུ་ཚིག་བརྡ་ཡི་ཕྱག་རྒྱ་ཡིས། །ཆོས་ཀྱི་དངོས་གྲུབ་ཐོབ་པར་འགྱུར། །རྒྱན་དང་བགོ་བའི་ 
ཕྱག་རྒྱ་ཡིས། །འབར་བའི་རྒྱལ་པོ་ཐུབ་མེད་འགྲུབ། །བཟའ་དང་བཏུང་བའི་ཕྱག་རྒྱ་ 
ཡིས། །ཡིད་བཞིན་སྐུ་དང་བདུད་རྩི་འགྲུབ། །ཅེས་གསུངས་སོ། །གསུམ་པ་བྲོ་ནི། དཔལ་ 
ཆེན་པོའི་སྟངས་སྟབས་དང་གར་གྱིས་སྲིད་གསུམ་འདུལ་བ་ལ་རྡོ་རྗེ་བྲོ་ཡི་བརྟུལ་ཤུགས་ 
བྱ་སྟེ། དེ་ཡང༌། གླུ་ནི་ཆོས་ཉིད་སྟོང་པའི་གླུ། །གར་ནི་དོན་དམ་རྟོགས་པའི་གར། །བྲོ་ནི་ 
གདུག་པ་འདུལ་བའི་བྲོ། །ཞེས་དང་། གཡས་སུ་བསྐོར་ཏེ་དགྲ་ལ་བརྡུང་། །དགྲ་ནི་ཐལ་ 
བར་རློག་པའི་བྲོ། །གཡོན་དུ་བསྐོར་ཏེ་བགེགས་ལ་བརྡུང༌། །བགེགས་ནི་བྱེ་མར་འཐག་ 
པའི་བྲོ། །གཡས་གཡོན་ཐབས་ཤེས་བསྲེ་ལ་བརྡུང༌། །རྣལ་འབྱོར་དམ་སྲི་འདུལ་བའི་བྲོ། ། 
ཞེས་སོགས་གསུངས་པ་སྟེ་ཤེས་རབ་ཡེ་ཤེས་ཀྱི་དབང་དང་འབྲེལ་བའི་མཆོད་པའོ། །བཞི་
པ་ཚིག་དབ༵ང་རིན་པོ་ཆེ་དང་འབྲེལ་བའི་དེ་ཁོ་ན་ཉིད་ཀྱི་མཆོད་པ་ནི། སྐྱེ་འགག་གནས་ 
གསུམ་གྱི་མཐའ་དང་བྲལ་བའི་ཆོས་ཉིད་འགྱུར་བ་མེད་པའི་རང་ངོ་ལ་བཞག་སྟེ་མཆོད་ 
ཡུལ་གྱི་ལྷ། མཆོད་པའི་རྫས། མཆོད་བྱེད་ཀྱི་ཆོ་ག མཆོད་མཁན་གྱི་གང་ཟག་ཐམས་ 
ཅད་འཁོར་གསུམ་དམིགས་མེད་ཀྱི་ངང་དུ་རྒྱས་བཏབ་སྟེ་དབུལ་བའོ། ། 
དེ་སྐད་དུ་ཡང་། གདོད་ནས་རང་རིག་ལྷ་རུ་དག །མཆོད་བྱ་མཆོད་བྱེད་མཆོད་ཡུལ་ཀུན། ། 
མི་དམིགས་སྤྲོས་བྲལ་ཕྱག་རྒྱ་ཆེ། །འདི་ནི་མཆོག་ཏུ་བདེ་ཆེན་ཉིད། །ཅེས་གསུངས་པ་ལྟར་ 
རོ༑ ༑ཡང་བཤད་སྲོལ་གཅིག་ལ། ཕྱི་ནང་གཉིས་ཀྱི་སྐབས་ཁྱད་མེད་ལ། གསང་དབང་
91

༄༅། །རིག་འཛིན་སྔགས་ཀྱི་སྡེ་སྣོད།
དང་འབྲེལ་བའི་མཆོད་པའི་སྐབས། ཚེ་གལ་མཐུན་གསུམ་གསང་མཆོད། སྦྱོར་སྒྲོལ་དེ་ 
ཁོ་ན་ཉིད་དུ་བཤད་པའང་ཡོད། གཞན་ཡང་བཤད་སྲོལ་རྣམ་གྲངས་ལ། སྐུ་ཕྱག་རྒྱ། གསུང་ 
སྙིང་པོ། ཐུགས་ཏིང་ངེ་འཛིན། ཡོན་ཏན་ཡོ་བྱད། ཕྲིན་ལས་གྱེར་སྒོམ་ལྔ་ནི་བླ་མེད་ཐེག་ 
པའི་མཆོད་པ་སྟེ། ད༵ང་པོ་ནི། བདག་མདུན་དཀྱིལ་འཁོར་གྱི་ལྷ་སོགས་སྣང་སྟོང་ཟུང་འཇུག་ 
ནམ་མཁའི་འཇའ་ཤར་བ་ལྟར་འཛིན་མེད་དུ་བསྒོམ་པ་ནི་སྐུ་ཕྱག་རྒྱ། གཉིས་པ་གྲག་སྟོང་ 
གཞོམ་མེད་ཀྱི་རང་སྒྲ་རྡོ་རྗེའི་ནཱ་དའི་དབྱིངས་སུ་སྒྲོགས་པ་ནི་གསུང་སྙིང་པོ། གསུམ་པ་ 
གསལ་སྟོང་རྣམ་པར་མི་རྟོག་པའི་ཡེ་ཤེས་ཀྱི་རང་མདངས་བསྐྱང་བ་ནི་ཐུགས་ཏིང་ངེ་འཛིན་
དུ་བཤད་ལ། གཞན་ཡང་སྣང་བ་ལྷ། གྲག་པ་སྔགས། རིག་པ་ཏིང་ངེ་འཛིན། སྒོ་གསུམ་ 
ལྷ་སྔགས་ཆོས་ཉིད་དུ་སྦྱོར་བ་ནི་རྨད་དུ་བྱུང་བའི་མཆོད་པ་སྟེ། བླ་མའི་ཞལ་གདམས་ལས། 
སྣང་གྲག་རིག་གསུམ་ལྷ་སྔགས་ཆོས་སྐུའི་ངང་། །སྐུ་དང་ཡེ་ཤེས་རོལ་བར་འབྱམས་ཀླས་ 
པ༑ ༑ཟབ་གསང་རྣལ་འབྱོར་ཆེན་པོའི་ཉམས་ལེན་ལ། །དབྱེར་མེད་ཐུགས་ཀྱི་ཐིག་ལེར་ 
རོ་གཅིག་ཤོག །ཅེས་གསུངས་པ་ལྟར་རོ། །
བཞི་པ་ཡོན་ཏན་ཡོ་བྱད་ཀྱི་མཆོད་པ་ནི། དངོས་སུ་འབྱོར་པའི་ཕྱི་ནང་གསང་བའི་མཆོད་ 
པ་བཞིར་བཞག་སྟེ། ཁྱད་པར་བསོད་ནམས་དང་ཡེ་ཤེས་ཀྱི་ཚོགས་གཉིས་རྫོགས་པའི་ 
ཐབས་ཤེས་ཟུང་འཇུག་གི་རྫས་ལ་བརྟེན་ནུས་ཚོགས་ཀྱི་འཁོར་ལོ་ལ་རྒྱ་གར་དུ་དཔལ་
ནཱ་རཱོ་བཞེད་ཀྱི་རྣམ་གྲངས་དགུ་རུ་གསུངས་ཏེ། དེ་ལ་ཚོགས་ཀྱི་གཙོ་བོ་གསུམ་ལྡན་རྡོ་རྗེ་ 
འཛིན་པ་མཚན་ཉིད་ཚང་ཞིང༌། ཚོགས་ཀྱི་འདུས་པའང་རྣལ་འབྱོར་ཕོ་མོ་ཐབས་ཤེས་ཆ་ 
མཉམ་དཀྱིལ་འཁོར་ལྷ་གྲངས་དང་མཚུངས། ལག་ལེན་གྱི་ཚུལ་ཡང་ཕྱི་ནང་གསང་བ་དེ་
ཁོ་ན་ཉིད་ཀྱི་མཆོད་པ་ཐམས་ཅད་གཉིས་མེད་ཡེ་ཤེས་ཆེན་པོར་འབུལ་ཤེས་པ་དང་བཅས་ 
པའི་མཚན་ཉིད་ཐམས་ཅད་དང་ལྡན་ན་ཚོགས་ཀྱི་མཆོད་པ་ཅེས་བྱ་བ་དང༌། མདུན་བསྐྱེད་
92

༄༅། །ཟབ་གཏེར་ཆོས་ཀྱི་མཛོད་ཁང༌།
དཀྱིལ་འཁོར་ལ་ཕྱི་ནང་གསང་བ་དེ་ཁོ་ནས་མཆོད་ཅིང༌། བདག་ཉིད་ཚོགས་ལ་མི་སྤྱོད་པ་ 
ནི་མཎྜལ་གྱི་མཆོད་པ་ཞེས་བྱ་བ་དང༌། ནུས་ལྡན་རྣལ་འབྱོར་འབའ་ཞིག་འཚོགས་ནས་ 
བྱེད་ན་དཔའ་བོའི་སྟོན་མོ་ཞེས་བྱ་བ་དང༌། རྣལ་འབྱོར་མོ་འབའ་ཞིག་གིས་བྱེད་ན་དཔའ་ 
མོའི་སྟོན་མོ་དང༌། རྣལ་འབྱོར་ཕོ་མོ་དམ་ལྡན་གྲངས་དང་གོ་རིམ་ངེས་མེད་དུ་ཚོགས་ནས་ 
ལྷའི་རྣལ་འབྱོར་དང་ཆོ་གའི་བྱེ་བྲག་ཀྱང་སྣ་ཚོགས་རང་རང་གི་ལུགས་ལྟར་བྱེད་པ་ལ་དགའ་
སྟོན་ཆེན་པོ་ཞེས་བརྗོད་པ་དང༌། ཚོགས་ཀྱི་ཆོ་ག་བྱིན་རླབས་ཚུལ་བཞིན་གྲུབ་པའི་བཟའ་ 
བཏུང་གཞན་དུ་ཁྱེར་ནས་ཟས་ཀྱི་རྣལ་འབྱོར་སོགས་ཀྱི་ལོངས་སྤྱོད་པ་ལ་ཙཱ་རུའི་སྟོན་མོ་བྱ་
བ་དང་། གྲོང་པའི་ཆོས་ཀྱིས་མ་གོས་པའི་བུ་མོ་གཞོན་ནུ་མ་དཀྱིལ་ཆོག་གང་བྱེད་ཀྱི་ལྷ་
གྲངས་ལྡན་པའི་མཉམ་པ་ལ་བཟའ་བཏུང་འདོད་ཡོན་གྱིས་མཆོད་པ་ནི་གཞོན་ནུ་མའི་མཆོད་
པ་དང་། མཁའ་སྤྱོད་དང་། ས་སྤྱོད་དང༌། ས་སྟེང་ན་སྤྱོད་པ་ལ་སོགས་ཀྱི་ཕྱི་ནང་གི་ཡུལ་ 
ཉེར་བཞི་སོགས་ཀྱི་རྣལ་འབྱོར་མ་རྣམས་མཆོད་པའི་ཚུལ། ཕྱག་རྡོར་སྟོད་འགྲེལ་སོགས་ 
ལས་གསུངས་ལྟར་བསྒྲུབ་པ་ནི་རིགས་ལྡན་མའི་མཆོད་པ་སྟེ། དེ་ལྟར་ཚོགས་འཁོར་གྱི་ 
དབྱེ་ཚུལ་དགུའོ། །
དཔལ་ཆེན་བིར་ཝ་པའི་བཞེད་ཀྱི་རྣམ་གྲངས་བདུན་དུ་གསུངས་ཏེ། རྣལ་འབྱོར་ཕོ་མོ་ 
ཐབས་ཤེས་མཉམ་དུ་འཚོགས་ནས་གཞུང་བཞིན་སྤྱོད་པ་ནི་ཚོགས་ཀྱི་འཁོར་ལོ། །ཡབ་ 
འབའ་ཞིག་འདུས་པ་ནི་དཔའ་བོའི་སྟོན་མོ། ཡུམ་འབའ་ཞིག་ནི་དཔའ་མོའི་སྟོན་མོ། དབང་
དང་རབ་གནས་སྦྱིན་བསྲེག་སོགས་ཀྱི་དུས་སུ་བྱེད་པ་ནི་ཙཱ་རུའི་སྟོན་མོ། རྣལ་འབྱོར་རྣམས་ 
རང་རང་སོ་སོའི་ལྷའི་རྣལ་འབྱོར་ཐ་དད་བསྒྲུབ་པ་ནི་མཛའ་བ་འདུས་པའི་སྟོན་མོ། །འཇིག་ 
རྟེན་ཁམས་སུ་ནད་མུག་འཁྲུག་རྩོད་སོགས་ཞི་བའི་སླད་དུ། དཀྱིལ་འཁོར་གྱི་ལྷ་ཚོགས་ 
བསྒྲུབས་པས་སེམས་ཅན་གྱི་ཉེར་འཚེ་སེལ་བ་ནི། གསང་སྔགས་གར་གྱི་མཆོད་པ་འཇིག་
93

༄༅། །རིག་འཛིན་སྔགས་ཀྱི་སྡེ་སྣོད།
རྟེན་ལས་འདས་པའི་མཁའ་འགྲོ་རྣམས་དཀྱིལ་འཁོར་དུ་མཆོད་ཅིང༌། ཕོ་མོའི་ཚུལ་གྱི་ 
གཞོན་ནུ་མ་ལྷ་གྲངས་དང་ལྡན་པ་དཀྱིལ་འཁོར་གྱི་ཁང་པའི་ཕྱི་རོལ་ཏུ་མཆོད་པ་རིགས་
ལྡན་མའི་མཆོད་པ་སྟེ་དབྱེ་བ་བདུན་དུ་བཞེད་དོ། །མདོར་ན་ཚོགས་ཀྱི་འཁོར་ལོ་གཞུང་
དང་མཐུན་པ་དངོས་ཤིག་བྱེད་པའི་དབང་དུ་བགྱིས་ན། ཚོགས་ཀྱི་འཁོར་ལོའི་གཙོ་བོ་དང་།
དེར་འདུ་བར་འོས་པའི་རྣལ་འབྱོར་ཕོ་མོ་ལྷའི་གྲངས་དང་མཉམ་པའི་ཇི་ཙམ་འཚོགས་པ་
དེ་དག་ཐམས་ཅད་ཏིང་ངེ་འཛིན་གྱི་ནུས་ལྡན་ཤ་སྟག་མ་གཏོགས། གང་ཟག་ཐ་མལ་པའི་
རིགས་མི་ཚུད་ཅིང༌། ཚོགས་ཀྱི་ཡོ་བྱད་ཀྱང་རྒྱ་གར་དུ་ནི་གསེར་སྲང་བཅོ་བརྒྱད་ཀྱི་དངོས་
པོ་ཡན་ཆད་མ་གཏོགས་དེ་མན་ཆད་ལ་ཚོགས་འཁོར་མི་རུང་བར་བྱེད་ལ། གནས་ཀྱང་
རབ་དུ་ཡུལ་ཉེར་བཞི་སོགས་དཔའ་བོ་མཁའ་འགྲོ་འདུ་བའི་ས་དང་། དེ་ལྟར་མ་འཛོམས་
ཀྱང་སྐྱེ་བོས་དབེན་པའི་དགོན་པ་དང༌། དུར་ཁྲོད་ལེགས་ལ་ཚོགས་ཀྱི་ཁང་པ་ཆེན་པོ་སྒོ་
རིམ་པ་གསུམ་དང་ལྡན་པ་བྱ་དགོས་ཚུལ་དང༌། དུས་བཟང་པོ་ཡར་མར་གྱི་ཚེས་བཅུ་ལ་
སོགས་པ་དེའི་མཚན་ཐོག་ཐག་ཏུ་དཀྱིལ་འཁོར་གང་བྱེད་དེ་ཉིད་ཀྱི་ཆོ་ག་དང་བསྙེན་སྒྲུབ་
ཚོགས་ལས་རྡོ་རྗེའི་གླུ་གར་གྱི་མཐར་ཐུག་པ་དང་། ལྷག་མའི་ཆོ་ག་ཡན་ཆད་གྲུབ་པར་ 
བྱས་ནས། ནམ་ལངས་པ་དང་ལས་ཀྱི་རྗེས་མི་མངོན་པར་བྱ་དགོས་པ་དང༌། ཚོགས་ཀྱི་ 
བཟའ་བཏུང་སོགས་རང་རང་གི་སྐལ་བ་ཇི་ཙམ་ཐོབ་པ་ཐམས་ཅད་ཀྱང་དེ་ཉིད་དུ་ཟས་ཀྱི་ 
རྣལ་འབྱོར་དང་ལྡན་པས་ལོངས་སྤྱོད་ཚང་བར་བྱ་བ་མ་གཏོགས། གསོག་འཇོག་དང་ལྷག་ 
མ་གཞན་དུ་ཁྱེར་བ་སོགས་མི་རུང་བ་དང༌། ཚོགས་ཀྱི་གྲལ་བཟི་བ་དང་ཀུ་ཅོ་འཐབ་རྩོད་ 
སོགས་དང༌། བཟའ་བཏུང་བཟང་ངན་གྱི་སྤང་བླང་ཞེན་འཛིན་གཙང་རྨེའི་རྟོག་པ་སོགས་
ཐ་མལ་པའི་སྤྱོད་པ་ཅུང་ཟད་ཙམ་འདྲེས་པ་དང༌། ནོར་འཁྲུལ་ལྷག་ཆད་གཟུ་ལུམ་རས་
ཆོད་དུ་སོང་ན་རྩ་ལྟུང་འཕོག་ཅིང་ལྷ་དང་མཁའ་འགྲོ་ཞིང་སྐྱོང་མི་མཉེས་པས་ཚོགས་ཀྱི་
94

༄༅། །ཟབ་གཏེར་ཆོས་ཀྱི་མཛོད་ཁང་།
བཀའ་ཆད་འབྱུང་ཚུལ་སོགས་རྒྱུད་འགྲེལ་དང་སྒྲུབ་གཞུང་ཆེན་མོ་དག་ལས་རྒྱས་པར་ 
གསུངས་པ།དེ་དག་ཇི་ལྟ་བ་བཞིན་ནི་དེང་སང་འོ་སྐོལ་རྣམས་ཀྱི་སྤྱོད་ཡུལ་དུ་མ་གྱུར་མོད་
ལ༑ ད་ལྟའི་ཆོ་ག་དང་དབང་བསྐུར་སོགས་ཀྱི་སྐབས་སུ་བརྡའ་མཚོན་ཙམ་བྱེད་པ་འདི་དག་ 
ནི་ཚོགས་ཀྱི་མཆོད་པ་ཞེས་བྱ་བ་ལས་ཚོགས་འཁོར་དངོས་ཀྱི་མིང་མི་ཐོབ་སྟེ། དཀྱིལ་འཁོར་
གྱི་ལྷ་ལ་མཆོད་ཅིང་སྒྲུབ་པ་པོ་རྣམས་ཀྱང་དངོས་གྲུབ་ཀྱི་རྫས་ཙམ་དུ་རོལ་པ་ཡིན་ཕྱིར། རྒྱུན་
དུ་སྤྱོད་པའི་ཟས་ཀྱི་རྣལ་འབྱོར་དག་དང་ཆ་མཚུངས་མོད་ཀྱི། དེའི་ཚོགས་ཆུང་སོགས་ཀྱང་
དམ་ཚིག་གི་རྫས་སུ་མྱོང་བ་ཙམ་མ་གཏོགས་བག་མེད་བཏུང་ཆོག་པ་ནི་གང་ནས་ཀྱང་མ་
གསུངས་སོ། །
དེ་ནས་འདི་དག་གི་ཚུལ་རྒྱས་པར་རྒྱུད་འགྲེལ་ཆེན་པོ་རྣམས་དང་ཚོགས་ཀྱི་རྣམ་བཤད་
དག་ལས་འབྱུང་མོད་དོ། །ཞེས་རྩེ་ལེ་རིག་འཛིན་ཆེན་པོས་གསུངས་སོ། །ད་ལྟར་ཚོགས་ཀྱི་ 
འཁོར་ལོའི་ཡོ་བྱད་རྣམས་ལ་བརྡའ་དང་བརྡའ་ཡིས་འབུལ་ལེན་གསུངས་པའི་བརྡའ་ཇི་ལྟར་ 
ན༑ ཀུན་འདུས་རིག་པར། ཉོན་ཅིག་འདུས་པ་ཆེན་པོའི་ཚོགས། །བརྡ་ཞེས་བྱ་བ་སྦས་ 
པའི་ཚིག །སྦས་ཏེ་གསང་བའི་ཆོས་རྣམས་ནི། །རྣལ་འབྱོར་ཆེན་པོའི་སྤྱོད་པ་ཡིན། །མི་ 
བསྟན་གཞན་ལ་གསང་བ་ནི། །མུ་སྟེགས་ལ་སོགས་སྡེ་བ་རྣམས། །རྣལ་འབྱོར་སྤྱོད་ལ་འཕྱ་ 
བའི་ལས། །ཤིན་ཏུ་བླན་ཞིང་སྦ་བའི་ཕྱིར། །སྦས་པའི་བརྡ་ཡིས་བསྟན་པར་བྱ། །བརྡ་ཡི་ 
ཡོན་ཏན་ཆེན་པོ་ནི། །གྲངས་ཀྱང་བསམ་གྱིས་མི་ཁྱབ་ན། །མདོར་བསྡུས་རྣམ་པ་བཞི་ 
ཡོད་དེ། །གཞན་གྱི་སྤྱོད་ཡུལ་མ་ཡིན་དང༌། །སྦས་པས་འགྲུབ་ཐག་ཉེ་བ་དང་། །གསང་ 
བའི་དམ་ཚིག་མི་ཉམས་དང་། །བརྡ་ལ་དགའ་བའི་མ་སྲིང་རྣམས། །ཉེ་ཞིང་དུང་བའི་ 
ཐབས་སུ་འགྱུར། །ཞེས་སོ། །ཡང་དེ་ཉིད་ལས། ཟླ་བ་རྒྱས་དང་རྫོགས་པ་དང༌། །ཟླ་བ་ 
དཀར་དང་ཟླ་ཕྲོམ་མཆོག །ཚེ་འཛིན་ཀུན་གྱི་གཙོ་མོ་དང༌། །འཇམ་པོ་ཐར་པ་ཆེན་པོ་དང་། །
95

༄༅། །རིག་འཛིན་སྔགས་ཀྱི་སྡེ་སྣོད།
གལ་ཞེས་བྱ་བའི་རོ་མཆོག་དང༌། །གཟི་བརྗིད་ཆེན་པོ་དྲི་ཞིམ་དང༌། །སྲབ་མོ་དང་ེི 
གཡོག་འཆང་མ། །འཇམ་དཔལ་རྣོན་པོའི་ཀ་དར་དང༌། །ཞེས་སོ། །ཞེས་ཚོགས་འཁོར་ 
སྐབས་ཀྱི་གསང་ཚིག་གནད་གལ་བོ་ཆེར་འདུག་པའི་འཕྲོས་དོན་དུ་སྨྲས་པའོ། ། ༈ ལྔ་པ་
འཕྲིན་ལས་གྱེར་སྒོམ་ནི། ཨོ་རྒྱན་དུས་གསུམ་མཁྱེན་པའི་བླ་མ་དགོངས་འདུས་ཀྱི་དབྱངས་ 
ཀྱི་དྲྭ་མིག་ལས་གསུངས་པའི་དགོངས་པ་འདིར་བཀོད་པ་ལྟར་འཁྲུལ་མེད་ལག་ཏུ་བླང་
བར་བྱ་བ་ཡིན་ནོ།
༈ བཞི་པ་བྱ་ཆས་རྣམས་ཀྱི་རྒྱུ་མཚན་སྙན་རྒྱུད་རིན་པོ་ཆེ་ཁོ་ན་ལས་བྱུང་བ་རྣམས་ཅུང་ 
ཟད་སྨོས་ན། སྤྱིར་རྒྱ་གར་དུ་ནི་རབ་བྱུང་སྦྱངས་ཡོན་བཅུ་གཉིས་དང་ལྡན་པ་རྣམས་ནི་བྱ་ 
བཏང་གི་ཡང་རྩེ་ཡིན་པར་སྣང་ཞིང༌། བོད་ཀྱི་རབ་བྱུང་པ་རྣམས་ནི་འཇིག་རྟེན་པ་ལས་ཀྱང་ 
སྤྲོས་པ་དང་སྣང་ཤས་ཆེ་བས་ན། བྱ་ཆས་ཨི་ཡིན་དེ་འདྲས་ཅི་བྱ། འོན་ཀྱང་སྔོན་རྣལ་
འབྱོར་གྱི་དབང་ཕྱུག་མི་ལ་རས་ཆེན་སོགས་ཀྱི་བུ་སློབ་རྣམས་དང་། བཀའ་གདམས་རིན་ 
པོ་ཆེའི་སྲོལ་འཛིན་རྣམས་ནི་ཕལ་ཆེར་བྱ་བཏང་ཁོ་ན་བྱུང་ཞིང་། སྔ་འགྱུར་རྣམས་ལས་གྲུབ་ 
ཐོབ་རྟོགས་ལྡན་བྱ་བཏང་གི་ཆ་བཟུང་བ་མང་ཞིང་ཁྱད་པར་ཀློང་སྡེ་བ་རྣམས་ནི་བྱ་བཏང་ 
རྐྱང་བ་བྱུང་ཞིང༌། འཇའ་ལུས་སུའང་དྲུག་བདུན་ཙམ་གཤེགས་པས། ལར་རྙིང་མ་དང་ 
བཀའ་རྒྱུད་འདི་གཉིས། བསྒྲུབ་རྒྱུད་ཀྱི་བསྟན་པ་ཡིན་ཞིང་ཆོས་གཤའ་མ་བྱེད་པའི་གང་ 
ཟག་ནི། འཇིག་རྟེན་བྱ་བ་མ་བཏང་བས་ཆོས་འཇིག་རྟེན་གཉིས་ཀ་འགྲུབ་བོ་ཟེར་བ་ནི་ 
སྐྱེ་སྤྲུལ་སོགས་རེ་གཉིས་ཙམ་མ་གཏོགས་ཤིན་ཏུ་དབུ་བརྒྱལ་བར་མི་འགྱུར་རམ་སྙམ་ན། 
འོན་ཀྱང་བྱ་བ་བཏང་བའི་རྣལ་འབྱོར་པ་ཚད་ལྡན་ནི་དུས་དབང་གིས་དཀོན་ཀྱང་མོས་པ་
ལམ་དུ་བྱེད་པ་རྣམས། སྔོན་བྱ་བཏང་གི་ཆས་འདི་ལྟར་མཛད་དེ། བོད་ན་ཡོངས་སུ་གྲགས་ 
པའི་མི་ལ་རས་ཆེན་སོགས་ནི། རུ་རས་ཐོད་གསུམ། སྐྲ་འབོལ་སོགས་བཤད་ལ། ཡང་
96

༄༅། །ཟབ་གཏེར་ཆོས་ཀྱི་མཛོད་ཁང༌།
འབྲུག་པ་རྒྱ་རས་ནས་རྒྱལ་དབང་ཆོས་རྗེའི་བར་གྱི་ཕྱག་བཞེས་སུ། སྒོམ་ཞྭ་སྒོམ་ཐག་དྲ་ 
བ་ཅན། གཉེན་པོའི་དུང་ཆོས། རང་ཤོང་གི་ཅོག་པུ། དམ་ཚིག་དང་མཐུན་པའི་ཕྲེང་བ་ 
སོགས་ལ་བྱ་ཆས་བཞིར་གྲགས་སོ། །གཞན་ཡང་ཀློང་སྡེ་བ་རྣམས་དང་བཀའ་བརྒྱུད་ཀུན་ 
ལ་གྲགས་ཆེ་བ་རྣལ་འབྱོར་པ་ལ་དགོས་ངེས་ཀྱི་ཡོ་བྱད་ནི། ཨང་རག་དང་། སྒོམ་ཤིང་ 
རྒྱབ་མདུན་གཉིས། འབོལ་ཆུང་སོགས་ནི་བཀའ་རྒྱུད་རྙིང་མ་གཉིས་ཀ་ལ་གྲགས་ཆེ་ལ་
ཉམས་ལེན་གནད་དུ་བསྣུན་པའི་གང་ཟག་ལ་ཤིན་ཏུ་དགོས་པ་ཆེའོ། །དེ་དག་རྣམས་ཀྱི་ 
རྒྱུ་མཚན་ཅུང་ཟད་བཤད་ན། དང་པོ་རྭ་ནི་སེམས་ཅན་གཙོས་ཀྱི་རྭ་ཡིན་ལ། འདི་རྒྱ་གར་ 
ན་གྲུབ་ཆེན་འགའ་རེས་བསྣམས་པ་དང་། བོད་ན་ནི་རྟོགས་ལྡན་པ་རྣམས་ཕལ་ཆེ་བའི་ 
ལག་ཆ་ལྟ་བུར་འདུག་མོད། འོན་ཀྱང་ཁོང་ཚོ་ལ་ཆགས་བཞག་ཅི་ཡོད་དེ། ལར་རྩིས་གཞུང་ 
སོགས་ནའང་ཡོད་ལ། ས་བརྐོ་དུས་སོགས་སུ་འདི་ཡིས་དང་པོ་བརྐོས་ན་ཉེས་པ་ཞི་བར་
བྱེད་པས་སེམས་ཅན་གཞན་གྱི་རྭ་དང་ནི་ལར་འདྲ་བ་མ་ཡིན་ཅིང༌། ཁྱད་པར་རྣལ་འབྱོར་ 
གྱི་དབང་ཕྱུག་བཞད་པ་རྡོ་རྗེ་སོགས་ཀྱིས་འདི་ལྟར་རྭ་ལ་ཆེ་བ་བཏོན་ནས་གསུངས་ཏེ། ང་ 
རྣལ་འབྱོར་ལག་ན་ཡོད་པ་ཡི། །རྭ་རྒྱུག་མདའ་གང་སོར་བཅུ་བ། །དང་པོ་གང་དང་གང་ 
ནས་ཡོང༌། །བྱང་ཕྱོགས་ནོར་ལྷའི་ཕྱོགས་ནས་འོང༌། །ནོར་ལྷའི་ཕྱོགས་ནས་ཡོང་བ་དེ། ། 
ང་ཆོག་ཤེས་ནོར་དང་ལྡན་པའི་བརྡའ། །སེམས་ཅན་གཙོས་ཀྱི་མགོ་ལ་སྐྱེས། །སེམས་ལྡན་ 
མགོ་ལ་སྐྱེས་པ་དེ། །ཀུན་རྫོབ་བདེན་པ་མཚོན་པའི་བརྡའ། །རྭ་ཁོ་རང་སེམས་མེད་བེམ་ 
པོ་ཡིན། །སེམས་མི་འཛིན་པ་བྲལ་བ་དེ། །དོན་དམ་བདེན་པ་མཚོན་པའི་བརྡའ། །སེམས་ 
ལྡན་མགོ་ནས་བཅད་པ་དེ། །བེམ་རིག་སོ་སོར་འབྲལ་བའི་བརྡའ། །རྭ་རྩ་བ་ཤིན་ཏུ་སྦོམ་ 
པ་དེ། །འཁོར་བ་རྩ་འཇིང་ཤེས་པའི་བརྡའ། །རྭ་གཉེར་མ་མང་དུ་འདུག་པ་དེ། །འཁོར་ 
བའི་རྒྱ་མཚོ་ཆེན་པོ་རུ། །སྡུག་བསྔལ་ཆུ་གཉེར་འཁྲིགས་པའི་བརྡའ། །རྭ་ལ་འཁྱོག་གསུམ་
97

༄༅། །རིག་འཛིན་སྔགས་ཀྱི་སྡེ་སྣོད།
འདུག་པ་དེ། །དུག་གསུམ་གྱིས་བསྐྱེད་མི་དགེ་བས། །ངན་སོང་གསུམ་དུ་འཁྱམ་པའི་ 
བརྡའ། །འཁྱོག་གསུམ་ཁོང་ནས་དྲང་བ་དེ། །གནས་སྐབས་འཁོར་བར་འཁྱམ་ནའང༌། ། 
མཐར་ཐུག་ངེས་དོན་རྟོགས་པའི་བརྡའ། །རྭ་ལ་ཁོང་སྙིང་མེད་པ་སྟེ། །འཁོར་བར་སྙིང་པོ་ 
མེད་པའི་བརྡའ། །ཁ་དོག་ནག་པོ་འདུག་པ་དེ། །ཆོས་ཉིད་འགྱུར་བ་མེད་པའི་བརྡའ། ། 
རྭ་རྒྱུས་སྲ་ཞིང་མཁྲེགས་པ་དེ། །བོད་ཀྱི་རྣལ་འབྱོར་རས་པ་ང་། །ཆོས་ཕྱིར་སྙིང་རུས་ཆེ་ 
བའི་རྟགས། །རྭ་སྨད་མདའ་གང་འདུག་པ་དེ། །བོད་ཀྱི་རྣལ་འབྱོར་རས་པ་ང༌། །རིགས་ 
དྲུག་འཁོར་བའི་ནམ་མཁའ་ཆེར། །སྔར་སྦྱངས་མདའ་བཞིན་འཕངས་པའི་བརྡའ། །རྩེ་ན་ 
སོར་བཅུ་འདུག་པ་དེ། །རྣལ་འབྱོར་མི་ལ་རས་པ་ང༌། །ས་བཅུ་རིམ་གྱིས་བགྲོད་ནས་ནི། ། 
ཆོས་སྐུའི་ཕོ་བྲང་སྙོགས་པའི་བརྡའ། །རྭ་རྩེ་ས་ལ་བཙུགས་པ་དེ། །ས་འོག་དམྱལ་བ་འདྲེན་ 
པའི་བརྡའ། །རེ་འགའ་འཕྲེད་ལ་བསྙལ་བ་དེ། །ཡི་དྭགས་དུད་འགྲོ་འདྲེན་པའི་བརྡའ། ། 
རེས་འགའ་གནམ་ལ་སློང་བ་དེ། །ལྷ་དང་ལྷ་མིན་འདུལ་བའི་རྟགས། །ལག་ཐོགས་རྒྱལ་ 
ཁམས་འགྲིམས་པ་དེ། །མི་རྣམས་འདུལ་ཞིང་འདྲེན་པའི་བརྡའ། །ལུང་འདོགས་བུག་པ་ 
ཕུག་པ་དེ། །སྣང་སེམས་ཐོགས་མེད་ཟང་ཐལ་བརྡའ། །འབོལ་མཉེན་འཛིན་ལུང་བཏགས་ 
པ་དེ། །རྣལ་འབྱོར་ཤེས་རྒྱུད་མཉེན་པའི་བརྡའ། །འཛིན་ལུང་མི་འཆད་སྲ་བ་དེ། །བོད་ 
ཀྱི་རྣལ་འབྱོར་རས་པ་ང་། །ངན་འགྲོར་ལྷུང་དོགས་མེད་པའི་བརྡའ། །དེ་ཡན་ཆད་གནས་ 
ལུགས་དོན་གྱི་གླུ། །བརྡའ་དོན་གོ་བའི་ངེས་པ་མེད། །ད་གོ་ངོ་ཤེས་པའི་གླུ་ཞིག་ལེན། ། 
རྭ་རྒྱུག་ལག་ན་ཐོགས་པ་དེ། །རྒྱལ་ཁམས་ཕྱོགས་མེད་ཉུལ་བཞིན་དུ། །ཞེ་སྡང་ཁྱི་དང་ 
འཐབ་པའི་བརྡའ། །ཁ་ནས་གླུ་ཆུང་ལེན་པ་དེ། །འཚོ་བ་སྤྲང་ཟས་ཚོལ་བའི་བརྡའ། །བརྡའ་ 
སྐད་གླུ་རུ་ལེན་པ་དེ། །རྣལ་འབྱོར་བཅོལ་བ་ཆུང་བའི་བརྡའ། །དོན་གོ་བར་མཛོད་ཅིག་ 
ལྷ་མི་ཚོ། །ཞེས་གསུངས་ཤིང་བསྒྲུབ་རྒྱུད་ཀྱི་བསྟན་པ་ལ་ཁོང་ལས་ལྷག་པའི་གང་ཟག་
98

༄༅། །ཟབ་གཏེར་ཆོས་ཀྱི་མཛོད་ཁང༌།
བོད་ན་མེད་པའི་ཕྱིར་ཚད་ལྡན་ཡིན་ནོ། །གཉིས་པ་རས་གོས་ནི། སྤྱིར་ཆོས་པ་ལ་ནི་སྡིག་ 
དང་མ་འདྲེས་པའི་ཟས་གོས་ལ་བརྟེན་དགོས་ཕྱིར། བལ་སྣམ་གྱི་རིགས་ནི་ལུག་ལ་སྡིག་ 
པ་བསགས་པ་དང༌། དར་ཟབ་རྣམས་ཀྱང་དེའི་འབུ་གསོད་དགོས་པས་དེ་ལས་སྡིག་ཆེ་ 
བ་དང་། ལྤགས་པའི་རིགས་ཐམས་ཅད་ཀྱང་དེ་དང་མཚུངས་ལ། རས་ཀྱི་རྒྱུ་ནི་ཤིང་བལ་ 
ཡིན་པས་སྡིག་མི་གསོག་པའི་ཕན་ཡོན་གྱིས། འདུལ་བ་ལས་ཀྱང༌། ཆོས་གོས་གསུམ་གྱི་ 
རྒྱུ་ངེས་པར་རས་འབའ་ཞིག་བསྔགས་པ་དང༌། རྣལ་འབྱོར་པ་རྣམས་ཀྱང་གོས་ཧ་ཅང་དྲོ་
བ་རྣམས་ཕྱིང་ལྤགས་པ་སོགས་གོན་ན་གཉིད་རྨུགས་ལ་སོགས་པའི་སྐྱོན་ཞུགས་པས་ཉམས་
ལེན་ལ་གེགས་སུ་འགྱུར་བ་དང༌། ལྷག་པར་གཏུམ་མོ་བསྒོམ་པ་ལ་ནི། རས་རྐྱང་ལས་ 
ལྷག་པའི་གོས་དྲོ་བ་ནི་གཏུམ་མོའི་སྤང་བྱ་དང༌། གོས་ཀྱི་ཚད་རས་གོས་རྐྱང་གཅིག་གིས་ 
འཛིན་པ་ཕྱག་སྲོལ་དང༌། དེ་ཕྱིར་གཏུམ་མོའི་གཞུང་ཕལ་ཆེར་རས་ཀྱི་དབང་ཡོད་སྣང་ 
བས་རས་དབང་ཞུས་ཕན་ཆད་གོས་གཞན་དེ་ལས་དྲོ་བ་ནི་གྱོན་མི་རུང་བར་འདུག་ལ། 
གཞན་རྗེ་བཙུན་རིན་པོ་ཆེ་སོགས་ཀྱིས་ཀྱང་འདི་ལྟར་གསུངས་ཏེ།
རྣལ་འབྱོར་ལུས་ལ་གྱོན་པ་ཡི། །རས་ག་གྲུ་བཞི་གློང་འདྲ་འདི། །རྒྱ་དང་བལ་པོའི་ 
ས་ཕྱོགས་སུ། །སེམས་མེད་རས་ཀྱི་ས་བོན་ལས། །དཀར་ལ་འཇམ་པའི་རས་བལ་སྐྱེས། ། 
ཀུན་རྫོབ་རྟེན་འབྲེལ་མཚོན་པ་ཡིན། །སེམས་ལྡན་མི་ཡིས་ག་དར་བྱས། །ལག་སོར་བཅུ་ 
ཡི་རྩེ་ལ་བླངས། །འབོལ་ཞིང་འཇམ་པའི་འདབས་བསྒྲིལ་བྱས། །སྙིང་རྗེ་རྒྱུད་ཀྱི་ཉག་ཏུ་ 
དྲངས། །རབ་ཏུ་དགའ་བས་ཐག་རན་བྱས། །ཤིན་ཏུ་སྙོམ་པའི་རས་རྣམས་བྱུང༌། །ཟོང་དུ་ 
བྱས་ནས་ཚོང་དུས་འགྲིམས། །ཉོས་ནི་འབྱོར་པ་ཅན་གྱིས་ཉོས། །དད་པ་ཅན་གྱིས་ང་ལ་ 
བྱིན། །ད་ལྟ་ང་ཡི་གཡང་ལུགས་གོས། །དྲན་པ་གསོ་བའི་རྟེན་དུ་བྱེད། །ལོགས་བཞི་དྲན་ 
པ་ཉེར་བཞག་བཞི། །སྣམ་བཞི་ཡང་དག་སྤོངས་པ་བཞི། །ཟུར་བཞི་རྫུ་འཕྲུལ་རྐང་པ་
99

༄༅། །རིག་འཛིན་སྔགས་ཀྱི་སྡེ་སྣོད།
བཞི། །ཚོགས་ལམ་བཞི་གསུམ་བཅུ་གཉིས་སོ། །སྟེང་འོག་དཀྱུས་ལ་ཁྲུ་ལྔ་ལྔ། །ནང་གི་ 
ཕྱག་ཆུང་རྣམ་བཞི་དང༌། །དབུས་ཀྱི་སྲུབ་ཆེན་གསུམ་དང་བདུན། །བྱང་ཆུབ་ཡན་ལག་ 
བདུན་རྣམས་ཏེ། །སྦྱོར་ལམ་ངེས་འབྱེད་མཚོན་པ་ཡིན། །བརྒྱད་ལྟེབ་འཕགས་ལམ་ཡན་ 
ལག་བརྒྱད། །རྣལ་འབྱོར་རིག་པའི་རྩོལ་བ་ཡིས། །བསྒོམ་ལམ་ས་དགུ་རྫོགས་པ་ཡིན། ། 
རྒྱུ་ཡི་རས་བལ་དཀར་པོ་དེ། །རྣལ་འབྱོར་ལྷག་བསམ་དཀར་བ་མཚོན། །རས་བལ་ཤིན་ 
ཏུ་འཇམ་པ་དེ། །དབང་པོ་ལྔ་དང་སྟོབས་ལྔ་མཚོན། །མཐའ་གཉིས་དཔངས་ལ་ཁྲུ་གསུམ་ 
གསུམ། །དུས་གསུམ་སྒོ་གསུམ་དགེ་བ་ལ། །ཡེང་མེད་དྲན་པའི་སྦྱོར་བ་མཚོན། །ཡང་ན་ 
ཕ་རོལ་ཕྱིན་དྲུག་གི །ཚོགས་གཉིས་མྱུར་དུ་སོག་པ་དང༌། །རྣལ་འབྱོར་ལྷག་བསམ་དཀར་ 
བ་མཚོན། །རས་བལ་ཤིན་ཏུ་འཇམ་པ་དེ། །སེམས་རྒྱུད་མཉེན་ཞིང་འཇམ་པ་མཚོན། ། 
མཐའ་ནས་ཟེགས་ཤིང་འཛད་པ་འདི། །རྣལ་འབྱོར་ཚེ་ཡང་འཛད་པ་མཚོན། །ཟད་ནས་ 
གར་སོང་ཆ་མེད་དེ། །རྣལ་འབྱོར་ཆོས་ཉིད་གཉུག་མ་ཡི། །ངང་དུ་རང་སྣང་ཐིམ་པ་མཚོན། ། 
དེ་ལྟའི་མཚོན་པའི་རས་ག་འདི། །རྣལ་འབྱོར་མི་ལ་རས་པ་ང༌། །རྒྱལ་ཁམས་སྐོར་ན་སྒྲོ་ 
བས་ཡང༌། །གངས་ཁྲོད་འགྲིམས་ན་མེ་བས་དྲོ། །འཇིགས་པ་གཤོག་ན་མཁར་བས་ 
བཙན། །བེམ་རིག་བྲལ་ན་ཆགས་ཞེན་མེད། །དེ་གོའམ་རྟོགས་སམ་ཡོན་བདག་ཚོ། ། 
ཞེས་གསུངས་པས་རྣལ་འབྱོར་པ་རྣམས་རས་གོས་ལ་བརྟེན་ན་དེ་ལྟར་རོ། ། 
གསུམ་པ་ཐོད་པ་ནི། ཀུན་འདུས་རིག་པའི་མདོ་ཡི་ལེའུ་བཅུ་གཉིས་པར། །དེར་ནི་ཡོ་ 
བྱད་ཕུན་སུམ་ཚོགས། །ཅི་འདོད་བལྟས་ཏེ་མ་འཐོག་པར། །ཁ་ན་མ་ཐོ་བཅས་དང་བྲལ། ། 
འབྱོར་པས་ནན་ཏན་མཆོག་བསྐྱེད་པ། །ཁམས་ལས་གྱུར་པས་ནད་ཆེན་རྣམས། །བཅུད་ 
ཀྱི་མཆོག་གིས་བཟློག་བྱའི་ཕྱིར། །ཤིའམ་བཅུད་དམ་ཐར་པ་རྣམས། །ཉེར་རྫོགས་སུ་ནི་ 
གཞག་པར་བྱ། །འདུས་པའི་ནད་དང་དུས་ཀྱི་ནད། །དུག་ལས་གྱུར་པའི་ནད་རྣམས་ཀྱི། །
100

༄༅། །ཟབ་གཏེར་ཆོས་ཀྱི་མཛོད་ཁང༌།
རྐྱེན་གྱི་བར་ཆད་འབྱུང་སྲིད་ཀྱིས། །སྨན་དང་མཁས་པའི་བཅས་ཏེ་སྦྱར། །ཀཱ་པ་ལ་དང་ 
ལྕང་ལོར་བཅས། །གའུ་ཆུང་ལ་སོགས་པའི་རྫས། །ཕྱག་རྒྱ་ཆེ་དང་ལྡན་བྱས་ལ། །དངོས་ 
གྲུབ་འབྱུང་བའི་རྟེན་དུ་བྱ། །ཞེས་སོ། །ལར་བཟའ་བཏུང་གི་སྣོད་ལ་ཐོད་པ་མཚན་ལྡན་ 
འབྱོར་ན་རབ། དེ་མིན་ཀྱང༌། སྐྱོན་ཅན་ནི་མི་རུང་ལ་འདིར་མཚན་ཉིད་དག་སྦྱོར་བཅས་ 
རྗེ་བཙུན་གྱི་གསུང་བཀོད་པ་འདི་ལྟ་སྟེ། ང་རྣལ་འབྱོར་ལག་ན་ཡོད་པ་ཡི།།ཟས་སྣོད་
མཚན་ལྡན་ཐོད་པ་འདི། །རིགས་ལྡན་སྐྱེས་བུའི་ཡ་ཐོད་ཡིན། །ལྟ་བ་ཡས་འབུབ་མཚོན་ 
པའི་ཕྱིར། །གླང་ཆེན་དར་གྱིས་ཐོག་ནས་ཕིབས། །སྤྱོད་པ་མས་ཡར་འཛེག་པའི་ཕྱིར། ། 
མ་ཐོད་ཁྱོག་གིས་གྱེན་ལ་བཏེག །བསྒོམ་པ་ཉམས་སུ་ལེན་པའི་ཕྱིར། །བར་ན་ཀླད་དཀར་ 
གཡོ་མེད་འཁྱིལ། །དེ་ལྟར་ལྟ་སྤྱོད་བསྒོམ་གསུམ་གྱིས། །འཁོར་བའི་གཞི་རྩ་གཅོད་པའི་ 
ཕྱིར། །སྐྲ་མཚམས་ཚད་ལྡན་མཚམས་ནས་བཅད། །སྒྲིབ་གཉིས་བག་ཆགས་སྦྱང་བའི་ 
ཕྱིར། །ཤ་ལྤགས་རུས་པའི་མཚམས་ནས་བཤུས། །ཉེས་ལྟུང་དྲི་མས་མ་གོས་ཕྱིར། །རུས་ 
པ་དཀར་པོ་དུང་གི་མདོག །གསང་སྔགས་ཟབ་དོན་བདུད་རྩིའི་རྒྱུན། །འཛེད་ཕྱིར་ཁ་ནི་ 
གྱེན་དུ་བསྟན། །དམ་ཚིག་སྡོམ་གསུམ་ཤོར་དོགས་ནས། །རྣལ་འབྱོར་ལག་པས་དམ་དུ་ 
གཟུང༌། །ད་དུང་ཉོན་དང་དྲི་རྟོག་མཁན། །ཐོད་པ་དུམ་བུ་གཅིག་ཡིན་ན། །ཆོས་ཀུན་རོ་ 
གཅིག་མཚོན་པའི་བརྡའ། །གལ་ཏེ་དུམ་བུ་གསུམ་ཡིན་ན། །སྐུ་གསུམ་དབྱེར་མེད་མཚོན་ 
པའི་བརྡའ། །ཚངས་པའི་བུ་ག་ཡོད་པ་འདི། །ཆོས་སྐུའི་ངང་དུ་འགྲོ་བའི་བརྡའ། །ལྗོན་ 
ཤིང་རྒྱས་པའི་རི་མོ་འདི། །སྟུག་པོ་བཀོད་པའི་ཞིང་ཁམས་སུ། །ལོངས་སྤྱོད་སྐུ་རུ་བཞེངས་ 
པའི་བརྡའ། །རྒྱ་སྲུབ་རི་མོ་འདྲ་བ་འདི། །སྣ་ཚོགས་སྤྲུལ་སྐུར་འགྱུར་བའི་བརྡའ། །རང་ 
སར་ཟུར་བུ་བྱུང་བ་འདི། །ཉོན་མོངས་དགྲ་ལས་རྒྱལ་བའི་བརྡའ། །དགྲ་སར་ཟུར་བུ་མེད་ 
པ་དེ། །བདག་འཛིན་དགྲ་བོ་ཐུལ་བའི་བརྡའ། །མར་ལ་མཐེབ་མོས་མནན་འདྲ་བའི། །
101

༄༅། །རིག་འཛིན་སྔགས་ཀྱི་སྡེ་སྣོད།
མཐིལ་ན་འདོད་འཇོའི་ནུ་མ་བཞི། །དགོས་འདོད་ཆོས་ཀུན་འབྱུང་བའི་བརྡའ། །རྩ་རོ་སྲིན་ 
ཁུང་མེད་པ་འདི། །བར་ཆད་བདུད་ལས་རྒྱལ་བའི་བརྡའ། །ཕྱི་ཡི་སྣ་ལྟག་གཉིས་ཀྱི་སྟེང༌། ། 
གླང་ཆེན་སྒོ་རྒྱབ་འདུག་པ་དེ། །ཐེག་ཆེན་ཁུར་དུ་ཁུར་བའི་བརྡའ། །ལྷ་བ་ཅུང་ཟད་འདུག་ 
པ་འདི། །རྣམ་རྟོག་ཕྲ་མོ་འཕྲོ་བའི་བརྡའ། །དབྱིབས་ནི་པད་འདབ་འདྲ་བ་འདི། །འཁོར་ 
བར་ཆགས་པ་མེད་པའི་བརྡའ། །ཁ་དོག་སྣུམ་ཞིང་འཚེར་བ་འདི། །ཏིང་འཛིན་དྲོད་རྟགས་ 
ལྡན་པའི་བརྡའ། །རྣལ་འབྱོར་ལག་ན་བཟུང་བ་འདི། །ཕྱི་རུ་བསོད་སྙོམས་ཟས་ལ་སྤྱོད། ། 
ནང་དུ་བསམ་གཏན་ཟས་ལ་སྤྱོད། །རྣམ་པ་ཀུན་ཏུ་ཟག་མེད་ཀྱི། །བདུད་རྩིས་རྟག་ཏུ་འཚོ་ 
བའི་རྟགས། །དེ་རྣམས་ཕྱི་ཡི་བརྡའ་མཚོན་ཙམ། །ཞེས་གསུངས་པ་འདི་ཙམ་ས་བཅད་ལས་ 
བྲིས་ཀྱིས་ཞིབ་པར་བརྟག་ཐབས་སོགས་གཞན་ནས་གསལ་ལོ། །
བཞི་པ་སྦ་ལྕགས་ནི། གཞན་ནས་བཤད་པ་སོགས་རྒྱས་པ་ཆེར་མ་མཐོང་ཡང་རྟོགས་ 
ལྡན་བྱ་བྲལ་རྣམས་ཕལ་ཆེར་སྦ་ལྕག་ཀྱང་འོང་བ་འདུག་མོད། རྒྱལ་བ་ལོ་རས་དང༌། འབྲུག་ 
པ་རྒྱལ་དབང་རྗེ་སོགས་གནས་སྐོར་ལ་ཕེབས་སྐབས་སྦ་སྙུག་བསྣམས་པའི་ལོ་རྒྱུས་འགའ་ 
རེ་དང་། རྙིང་ལུགས་ལའང་གཡུ་སྒྲ་སྙིང་པོ་སོགས་སྦ་འཁར་བསྣམས་ནས་རྒྱལ་རོང་ནས་ 
བྱོན་པ་དང་། གཞན་སློབ་དཔོན་ཆེན་པོ་ཡང་རྒྱ་གར་ནས་བྱོན་སྐབས་ཕྱག་འཁར་ཞིག་ 
ཡོད་འདུག་ཀྱང་སྦ་ཡིན་ངེས་མ་གསལ་ལ། ལར་སྔར་གྱི་གྲུབ་ཐོབ་རྟོགས་ལྡན་དེ་རྣམས་
ནི༑ དེང་སང་གི་ཆོས་པར་རློམ་པ་རྣམས་ལ་རྟ་དྲེལ་སོགས་བཞོན་པ་དང་ཁལ་མ་མང་པོ་ 
འདི་འདྲ་དགོས་པ་ནི་མ་ཡིན་ཞིང༌། ཞབས་ཐང་དུ་ཁྲེས་པོ་ཁུར་ནས་འབྱོན་པ་ཤ་སྟག་ཡིན་
འདུག་གཤིས་ཕྱག་འཁར་བསྣམས་མེད་པར་ནི་འབྱོན་པ་སོགས་ཆེར་མི་འདུག་མོད། འོན་ 
ཀྱང་བཤད་པ་ཡོད་པ་ལ་ནི་རྗེ་བཙུན་རིན་པོ་ཆེའི་འདི་རང་མཚར་ཏེ། ངའི་ལག་ན་བཟུང་ 
བའི་སྦ་མཁར་འདི། །དང་པོ་རྒྱ་བྲག་ལོགས་ལ་སྐྱེས། །བར་དུ་རྒྱ་ཟོར་གུག་པས་བརྔས། །
102

༄༅། །ཟབ་གཏེར་ཆོས་ཀྱི་མཛོད་ཁང༌།
ཐ་མ་ཤ་འབྲེང་མཉེན་ལ་དྲས། །འོང་ནི་ལྷོ་ཁ་མོན་ནས་འོང༌། །བཀལ་ནི་ཐེག་ཆེན་མཛོ་ལ་ 
བཀལ། །འགྲིམས་ནི་ཚོང་འདུས་རྣམས་སུ་འགྲིམས། །ཕུལ་ནི་དད་པ་ཅན་གྱིས་ཕུལ། ། 
ད་ལྟ་ང་ཡི་བེར་མ་ལྕག །འདི་དོན་ཁྱོད་ཀྱིས་གོ་མ་གོ །འདི་དོན་ཁྱོད་ཀྱིས་མ་གོ་ན། །འདི་ 
དོན་བཤད་ཀྱིས་ལེགས་པར་ཉོན། །སྦ་མ་ཐོག་རྩ་བ་བཅད་པ་དེ། །འཁོར་བའི་གཞི་རྩ་བཅད་ 
པའི་བརྡའ། །སྦ་ཡ་ཐོག་རྩེ་མོ་བཅད་པ་དེ། །ཐེ་ཚོམ་གོལ་ས་བཅད་པའི་རྟགས། །ཁྲུ་དེའི་ 
ཚད་ལ་བོར་བ་དེ། །ཆོས་པ་ཚར་དོར་བོར་བའི་རྟགས། །སྦ་རྒྱུ་ནས་བཟང་ཞིང་མཉེན་པ་ 
དེ༑ ༑གཞི་སེམས་ཉིད་ཡེ་ནས་བཟང་བའི་རྟགས། །སྦ་རྩི་འཇམ་ཁ་དོག་ལེགས་པ་དེ། ། 
སེམས་གཉུག་མའི་དོན་ལ་སྦྱངས་པའི་རྟགས། །སྤ་དྲང་ལ་ལྡེམ་པར་འདུག་པ་དེ། །དོན་ 
མ་ནོར་ཉམས་སུ་ལེན་པའི་བརྡའ། །སླ་ལ་ལུང་བུལ་འདུག་པ་དེ། །བྱང་ཆུབ་རྒྱུན་ལམ་འབྱུང་ 
བའི་རྟགས། །སྦ་དུམ་བུ་བཞི་རུ་འདུག་པ་དེ། །ཚད་མེད་བཞི་དང་ལྡན་པའི་རྟགས། །སྦ་ 
ལ་ཚིགས་གསུམ་འདུག་པ་དེ། །གཞི་ལ་སྐུ་གསུམ་ཚང་བའི་རྟགས། །སྦ་ཁ་དོག་བསྒྱུར་དུ་ 
མེད་པ་དེ། །གཞི་ཆོས་ཉིད་འགྱུར་བ་མེད་པའི་རྟགས། །སྦ་ཟླུམ་ལ་འདྲིལ་བར་འདུག་པ་ 
དེ༑ ༑ཆོས་ཉིད་སྤྲོས་དང་བྲལ་བའི་རྟགས། །སྦ་ཡེ་ནས་དཀར་ཞིང་འཚེར་བ་དེ། །ཆོས་སྐུ་ 
དྲི་མ་མེད་པའི་རྟགས། །སྦ་ལ་སྦུ་གུ་འདུག་པ་དེ། །ཆོས་རྣམས་ཐམས་ཅད་སྟོང་པའི་རྟགས། ། 
སྤ་ལ་སྨེ་བ་འདུག་པ་དེ། །ཆོས་ཐིག་ལེ་ཉག་གཅིག་གོ་བའི་རྟགས། །ནག་པོ་ཚག་ཚིག་འདུག་ 
པ་དེ། །བོད་ཀྱི་རྣལ་འབྱོར་རས་པ༷་ལ། །རྣམ་རྟོག་ཕྲ་མོ་ཡོད་པའི་རྟགས། །སྦ་ཆོ་རིས་ཡེ་ 
ནས་བཙུན་པ་དེ། །ཆོས་ཚུལ་བཞིན་ཉམས་སུ་ལེན་པའི་རྟགས། །སྦ་མཛེས་ཤིང་ཡིད་དུ་ 
འོང་བ་དེ། །འགྲོ་བ་དད་ཅིང་འདུན་པའི་རྟགས། །སྦ་ཞབས་ལྕགས་ཀྱིས་བསྐོར་བ་དེ། ། 
རྣལ་འབྱོར་རི་ཁྲོད་འགྲིམས་པའི་རྟགས། །ཆངས་གཟུང་ཟངས་ཀྱིས་དྲིལ་བ་དེ། །ཌཱ་ཀི་ 
དབང་དུ་འདུ་བའི་རྟགས། །སྦ་ལ་ལྕགས་གཟེར་བཏབ་པ་དེ། །རྣལ་འབྱོར་སྙིང་རུས་ཆེ་
103

༄༅། །རིག་འཛིན་སྔགས་ཀྱི་སྡེ་སྣོད།
བའི་རྟགས། །ར་གན་ཨ་ལོང་བཏགས་པ་དེ། །ནང་གི་ཡོན་ཏན་རྒྱས་པའི་རྟགས། །དེ་ལ་ 
ཤ་འབྲིང་བཏགས་པ་དེ། །རྣལ་འབྱོར་ཤེས་པ་མཉེན་པའི་རྟགས། །ལྕགས་འབྲས་གཉིས་ 
སུ་སྦྲེལ་བ་དེ། །ཟུང་འཇུག་ལམ་དུ་ཁྱེར་བའི་བརྡའ། །ལྕགས་འབྲས་མ་བུ་འཛོམས་པ་དེ། ། 
སྐུ་གསུམ་མ་དང་མཇལ་བའི་རྟགས། །རྒྱུས་པའི་སློང་མོར་བཏགས་པ་དེ། །རྣལ་འབྱོར་རྒྱལ་ 
ཁམས་བསྐོར་བའི་རྟགས། །མེ་ལྕགས་ཁུག་མ་བཏགས་པ་དེ། །ཅིར་སྣང་གྲོགས་སུ་ཁྱེར་ 
བའི་རྟགས། །དུང་ལོ་དཀར་པོ་བཏགས་པ་དེ། །ཆོས་ཀྱི་འཁོར་ལོ་བསྐོར་བའི་རྟགས། །གཅན་ 
གཟན་རས་མ་བཏགས་པ་དེ། །ཉམ་ང་བག་ཚ་མེད་པའི་རྟགས། །དེ་ལ་མེ་ལོང་བཏགས་ 
པ་དེ། །རྟོགས་ཚད་ནང་ནས་ཤར་བའི་རྟགས། །སྤུ་གྲི་རྣོན་པོ་བཏགས་པ་དེ། །ཉོན་མོངས་ 
ཟུག་རྔུ་གཅོད་པའི་རྟགས། །ཤེལ་སྒོང་རྡོག་གཅིག་བཏགས་པ་དེ། །བག་ཆགས་དྲི་མ་སྤངས་ 
པའི་རྟགས། །བ་སོའི་ཕྲེང་བ་བཏགས་པ་དེ། །བླ་མ་ཡིད་ལ་འཕྲེང་བའི་རྟགས། །དྲིལ་བུ་ 
གཡེར་ཁ་བཏགས་པ་དེ། །སྙན་པ་ཕྱོགས་བཅུར་སྒྲོགས་པའི་རྟགས། །སྣམ་རས་དཀར་དམར་ 
བཏགས་པ་དེ། །བུ་སློབ་མང་པོ་འཁོར་བའི་རྟགས། །རྣལ་འབྱོར་ལག་ན་མཛེས་པ་དེ། །མི་ 
ནག་ཐབས་ཀྱིས་འདུལ་བའི་རྟགས། །དེ་དོན་གང་ལགས་འདྲི་བ་དེ། །མོས་གུས་བག་ཆགས་ 
ཡོད་པའི་རྟགས། །མི་ཁྱོད་ང་རུ་འཕྲད་པ་དེ། །སྔོན་ཆད་སྨོན་ལམ་བཏབ་པའི་རྟགས། །དེ་ 
སྦ་ལྕགས་དཀར་པོའི་རྟགས་ཀྱི་གླུ། །བརྡའ་གོའམ་གངྒའི་ལྷ་མོ་ཚོ། །དོན་ཆོས་སུ་བདོག་གོ་ 
དད་གུས་གྱིས། །ཞེས་གསུངས་སོ། །
ལྔ་པ་འབོལ་ཆུང་ནི། རྗེ་བཙུན་མི་ལས་ཀྱང༌། ཞབས་ན་སྲ་བའི་འབོལ་ཆུང་བདེ། །སོགས་ 
གསུངས་ལ། ལར་ཉམས་ལེན་མཁན་པོ་རྣམས་ལ་གདན་ནང་ཚངས་ཅན་དགོས་པ་གསར་ 
རྙིང་གི་གཞུང་ལུགས་ཀུན་ལ་གསལ་ཞིང༌། ཁྱད་པར་རྩ་རླུང་གི་གཞུང་ལས་མེད་མི་རུང་ 
བར་འདུག་སྟེ། ཆོས་དྲུག་སྡུད་པའི་ཟིན་རིས་རྣམས་ལས་ཀྱང༌། འཕོངས་གདན་གྲུ་བཞི་
104

༄༅། །ཟབ་གཏེར་ཆོས་ཀྱི་མཛོད་ཁང་།
དཀྱུས་སུ་ཁྲུ་གང་བ། ཆུ་ཞེང་མཉམ་པ་དཔངས་སུ་སོར་ལྔ་ལས་མི་དམའ་བར་གསུངས་ཤིང་ 
གཞན་ལས་འཐུག་དགོས་པའི་གསུང་མང་སྟེ། ཕལ་ཆེར་འཁྲུལ་འཁོར་གྱི་དུས་འབེབས་ 
གདན་ལ་དགོངས་ཤིང་མཁོ་གལ་ཡང་ཤིན་ཏུ་ཆེའོ། ། དྲུག་པ་སྒོམ་ཞྭ་ནི། ལར་ཞྭའི་རྒྱུ་ 
མཚན་འདི་རྒྱ་གར་སོགས་སུ་མེད་ལ། སངས་རྒྱས་ཉིད་དང་འཁོར་བཅས་དབུ་རེག་ཞབས་
རྗེན་ཁོ་ན་ཡིན་པའི་གསུང་རབ་རྣམས་མདོ་ཕྱོགས་སུ་ཞྭ་ལ་བཤད་པ་སོགས་ཆེར་མེད་པའང་ 
དེ་ཡིན་ལ། འོན་ཀྱང་འདུལ་བའི་བསྟན་བཅོས་མདོ་རྩ་སོགས་ན་ཞྭའི་ཚིག་སྒྲོས་ཙམ་འདུག་ 
ཀྱང་དབྱིབས་ཁ་དོག་སོགས་ནི་མ་གསལ་ལ། རྒྱན་དྲུག་མཆོག་གཉིས་སོགས་པཎྜི་ཏ་རྣམས་ 
ནི་ཕལ་ཆེར་པཎ་ཞུ་སྤྱི་མཐུན་འདི་ལ། ཁ་དོག་ཀྱང་རུང་བའི་ཚོས་གསུམ་ལས་ཕལ་ཆེར་ 
ངུར་སྨྲིག་ཉིད་དུ་གྲུབ་བོ། །ཨོ་རྒྱན་ཆེན་པོའང་པདྨ་སམྦྷའི་ཆ་བྱད་མཛད་པ་ལ་ནི་དབུ་ཞྭ་ 
སོ་སོ་ཉིད་དེ། དེའང་ཇི་སྐད་དུ། དབུ་ཞྭ་གསེར་གྱི་བྱེ་མས་བྱུག །བསྟན་པ་གསེར་དང་ 
འདྲ་བའི་རྟགས། །སོགས་གསུངས་ལ། གཞན་ཡང༌། བྷོ་དྷི་ས་ཏྭ་སོགས་སྔ་འགྱུར་གྱི་ལོ་ 
པཎ་རྣམས་དང༌། ཇོ་བོ་རྗེ་སོགས་བཀའ་གདམས་པ་རྣམས་ཕལ་ཆེར་དབུ་ཞྭ་སེར་པོ་ལ་ 
ངུར་སྨྲིག་ཤས་ཆེ་བ་ཡང་ཡིན་ལ། དེ་ཡན་ལ་ཞྭ་ལ་ཕྱོགས་མཐུན་དེ་འདྲའོ། ། 
གཞན་ཡང་སྔོན་གླང་དར་གྱིས་བསྟན་པ་བསྣུབས་རྗེས་སུ། དབུས་གཙང་གི་མི་བཅུའམ་ 
དྲུག་ཏུ་གྲགས་པ་རྣམས་མདོ་ཁམས་སུ་བྱོན་ནས་འདུལ་བའི་སྡེ་སྣོད་ཀྱི་བསླབ་སྦྱང་སོགས་ 
མཐར་ཕྱིན་གྲུབ་པའི་ཡར་ལ་ཕེབས་ཚུལ་གྱི་ལོ་རྒྱུས་དག་ཏུ། བླ་ཆེན་དགོངས་པ་རབ་གསལ་
གྱི་མཁན་བུ་གྲུམ་ཡེ་ཤེས་རྒྱལ་མཚན་ཞེས་ཀརྨ་པ་ན་རིམ་གྱི་སྐྱེ་རྒྱུད་གྱུར་པ་དེས། དབུས་
གཙང་གི་མི་བཅུས་གཙོ་བོར་གྱུར་པ་ཀླུ་མེས་ལ། དབུ་ཞྭ་བོན་པོའི་འོབ་ཞུ་ལ་ས་སེར་གྱིས་
མདོག་བསྒྱུར་བ་བཞེས་འཕྲོ་ཞིག་གནང་སྟེ། འདི་གྱོན་ལ་ང་མ་བརྗེད་པར་གྱིས་དང་དབུས་
གཙང་དུ་བསྟན་པ་ཚུགས་པར་འགྱུར་རོ། །ཞེས་ལུང་བསྟན་པ་བཞིན། འདུལ་གྲྭ་པ་ཕལ་
105

༄༅། །རིག་འཛིན་སྔགས་ཀྱི་སྡེ་སྣོད།
ཆེར་དེ་ལ་དགྱེས་ཤིང་ལར་ཤཱཀྱའི་བསྟན་པ་འདི་ལ་ཞྭ་སེར་པོ་ནི་ཁུངས་ཆེ་བ་ནི་དེ་ལྟར་ 
རོ༑ ༑རྗེ་ཙོང་ཁ་པ་ཡང་ཆོས་རྒྱུད་རྩ་བར་བཀའ་གདམས་པ་ལ་ཁུངས་སྙོགས་པས་དབུ་ཞྭ་ 
སེར་པོར་མཛད་པའོ། །བཀའ་བརྒྱུད་ཕྱོགས་ལའང་དྭགས་པོ་རིན་པོ་ཆེའི་དབུ་ཞྭ་འདི། ཨོ་ 
རྒྱན་གྱི་ཅུག་ཞྭ་དང་མཚུངས་ལ་རྩེ་ཆེར་མ་དོད་པས་རྨིག་པའི་གཟུགས་ལྟ་བུ་འདི་ལ་དྭགས་ 
པོའི་དྲེལ་མིན་མར་གྲགས་པ་སྟེ། ཡང་འབྲུག་ལུགས་ལ་དབྱིབས་དྭགས་པོའི་ཞྭ་འདྲ་བ་ལ་
པད་འདབ་གཅིག་ཡོད་པ་འདི་རྒྱ་རས་སོགས་ཀྱི་སྒོམ་ཞྭ་དེ་འདི་ཡིན་ནམ་སྙམ། འོན་ཀྱང་
དུས་ཕྱི་མོ་ལུགས་ལ་གང་ཟག་རྣམས་བདུད་དབང་གིས་ཞྭའི་ཁ་དོག་དབྱིབས་སོགས་ལའང་ 
གྲུབ་མཐའ་བཟུང་ནས་ཆགས་སྡང་བསགས་པ་ནི་བྱིས་པའི་རྣམ་ཐར་དུ་ཟད་དོ། །རང་ཅག་
སྔ་འགྱུར་བ་རྣམས་ནི། སློབ་དཔོན་ཆེན་པོའི་གཏེར་ཆོས་སྔ་ཕྱི་ཚད་ལྡན་མང་པོ་ནས་ཞྭའི་ 
ཁ་དོག་དབྱིབས་སོགས་ཞིབ་རྒྱས་སུ་བསྩལ་ནའང༌། རྙིང་མར་རློམ་པའི་གང་ཟག་ཕལ་ཆེར་
ནི་རང་བཟོ་དང་། ཐོ་ཅོ་འབའ་ཞིག་མ་གཏོགས་ཚུལ་བཞིན་རང་གཞུང་ནས་གསུངས་པའི་ 
ཞྭ་སོགས་ལ་དཔྱོད་པ་དང་དག་འདོད་མེད་མོད། འོན་ཀྱང་ཨོ་རྒྱན་སྨིན་གྲོལ་གླིང་པའི་མཁན་ 
སློབ་རྣམས་ནི་དབུ་ཞྭ་དབྱིབས་པཎ་ཞུ་ལ། དཀྱུས་མ་དང་ཅུང་མི་འདྲ་བར་ཁ་དོག་དམར་
པོ་མཛད་པ་འདི་རང་ཅག་རྣམས་ཀྱི་ཚད་མ་ཡིན་ཅིང་ཨོ་རྒྱན་གསུང་དང་མཐུན་པས་ན། འདི་ 
ལྟར་ཚད་ལྡན་བྱས་པ་ལ་རྙིང་ལུགས་ཀྱི་རྟོགས་ལྡན་པ་རྣམས་སྒོམ་ཞྭ་མཛད་ན་ལེགས་པ་
ཡིན་ནོ། །གང་ལྟར་ཞྭ་ལ་བླ་མའི་རྟེན་འབྲེལ་ཡོད་པའི་ཕྱིར་རྟག་ཏུ་བཀུར་བསྟི་སོགས་
བྱའོ། །
བདུན་པ་སྒོམ་ཐག་ནི། མདོ་སྔགས་གཉིས་ཀ་ནས་བསྟན་ཀྱང་ཁྱད་པར་སྔགས་ལས་ཞིབ་ 
རྒྱས་སུ་བསྟན་ཏེ། མདོ་ལས། དགེ་སློང་རྣམས་ལ་མཚན་མོ་མལ་ནང་དུ་ལུས་ཚུགས་མི་ 
ཞིག་ཕྱིར་པུས་འཁྱུད་དགོས་པར་གསུངས་པས་དེ་ཡིན་ལ། སྔགས་ལས་ནི་རྣལ་འབྱོར་
106

༄༅། །ཟབ་གཏེར་ཆོས་ཀྱི་མཛོད་ཁང་།
པ་རྩ་རླུང་ཐིག་ལེའི་ཉམས་ལེན་སྐབས་རྣམས་དང་། ཁྱད་པར་རྫོགས་ཆེན་སྣང་མུན་གྱི་ཉམས་ 
ལེན་སོགས་ལ་དགོས་གལ་ཤིན་ཏུ་ཆེའོ། །བཀའ་བརྒྱུད་རིན་པོ་ཆེའི་ཕྱོགས་སུའང་དར་ཆ་
ཆེ་སྟེ། རྗེ་མི་ལྭ་ཡན་གྱི་གྲུབ་ཆེན་རྣམས་ཀྱི་ལུགས་ལ་ཚད་ཀྱང་སྒོམ་ཐག་ཁུག་པའི་མགོ་ 
བོར་འཁོར་ཚད་ཡིན་ལ། ཆོས་དྲུག་སྡུད་པའི་ཟིན་བྲིས་རྣམས་ལས་ཀྱང་དེ་ལྟར་རོ། 
ལའི་མདུན་དུ་དྭགས་པོ་ལ་ཐབས་ལམ་བསྒོམ་པའི་སྐབས་སུ་དམྱལ་བ་ཐིག་ནག་གི་བཀོད་ 
པ་མཐོང་ཞིང༌། སྐུ་ཁམས་མ་བདེ་བར་བྱུང་སྐབས། རྗེ་བཙུན་རིན་པོ་ཆེས་ཁྱོད་སྒོམ་ཐག་
ཐུང་བའི་སྐྱོན་གྱིས་རྩ་འཐུམ་པར་འདུག་པས་སྒོམ་ཐག་རིང་དུ་ཐོངས་གསུངས་ནས། ཆངས་
བ་གང་རིང་དུ་བཏང་བས་ད་ལྟ་ཕལ་ཆེར་དེ་རྗེས་སུ་འབྲངས་ནས་ཁུག་པའི་མགོ་བོར་འཁོར་
ལྷག་ཆངས་པ་གང་པ་ཕྱག་སྲོལ་དུ་དར་བ་སྟེ། གཅིག་རྐྱང་ལ་མཐོ་བདུན་ཡིན་ནོ། །ཞེང་
ལ་ཡང་སོར་གསུམ་མམ་བཞི་ལས་ལྷག་པ་ནི་མ་བཤད་དོ། །རྙིང་ལུགས་ལ་རྫོགས་པ་ཆེན་
པོ་མན་ངག་སྡེའི་སྣང་མུན་སོགས་ཀྱི་ཟབ་ཁྲིད་རྣམས་སུ་ཆགས་ཚད་སོགས་ཅུང་མི་འདྲ་བ་
རེ་ཡོད་དོ། །ཀློང་སྡེ་བའི་ལུགས་ལ་སྔར་བེེ་རོ་རྒྱལ་རོང་ནས་བྱོན་ལམ་དུ་གཙང་རྒན་མི་ཕམ་ 
མགོན་པོའམ་མིང་གི་རྣམ་གྲངས་སྤང་སངས་རྒྱས་མགོན་པོར་གྲགས་པ་ལོ་བརྒྱད་ཅུ་ལོན་ 
པ་ལ། སྙན་རྒྱུད་རྡོ་རྗེ་ཟམ་པའི་གདམས་པ་གནང་སྐབས་ཁོང་ཧ་ཅང་བསྒྲེས་པས་ལུས་གནད་
མ་ཐུབ་པར་སྒོམ་ཐག་སྐེད་ལ་བརྒྱབ། བསྒོམ་རྟེན་ལུས་ལ་བཅངས་པ་ལ་བརྟེན་ནས་འཇའ་ 
ལུས་གྲུབ་པའི་རྟེན་འབྲེལ་གྱི་བྱིན་རླབས་ལ་དམིགས་ནས། ད་ལྟའང་ཆོས་བཀའ་དེའི་ལུགས་ 
ལ་དབང་རྫས་སུའང་སྒོམ་ཐག་དང་སྒོམ་ཤིང་གི་ངོས་ལ། རྡོ་རྗེ་ཟམ་པའི་རྩ་ཚིག་བྲིས་པས་ 
དབང་བསྐུར་བར་ཕྱག་བཞེས་མཛད་དོ། །སྒོམ་ཐག་ཚད་ལྡན་བྱེད་ན་རྒྱུ་རས་སྐུད་ལས་ཁ་ 
དོག་དམར་པོར་གཞུང་སྐུད་སུམ་གཤིབས། དྲྭ་མིག་བཅུ་དྲུག་དང་ལྡན་པ་སྟེ། དེའང་གཏུམ་ 
མོའི་མེ་མཚོན་ཕྱི་ནང་ཁ་དོག་དམར་པོ། རྩ་གཙོ་བོ་གསུམ་མཚོན་ཕྱིར་གཞུང་རྒྱུད་གསུམ།
107

༄༅། །རིག་འཛིན་སྔགས་ཀྱི་སྡེ་སྣོད།
དགའ་བ་བཅུ་དྲུག་མཚོན་བྱེད་དྲྭ་མིག་བཅུ་དྲུག་སོགས་རྣམ་གྲངས་མང་པོ་ཡོད་དོ། །གཞན་
ཡང་རྫོགས་པ་ཆེན་པོའི་མན་ངག་རྣམས་ལས་སྒོམ་ཐག་གཉིས་རེ་དགོས་པའང་ཡོད་ཀྱི། པུས་
མོ་ཡ་གཅིག་ལ་བཀོན་རྒྱུ་སོགས་ཡོད་པས། རྟོགས་ལྡན་པ་དག་འདོད་ཆེ་བ་རྣམས་མན་ངག་ 
དེ་རྣམས་ཉམས་བཞེས་མཛོད་དང་རང་གཞུང་སོ་སོ་ནས་འབྱུང་ངོ་། །
བརྒྱད་པ་གཉེན་པོ་དུང་ཆོས་ཞེས་པ་ནི། ཁམས་བྱང་སེམས་མི་ཉམས་པའི་དྲན་རྟགས་
སུ་དུང་རྡོག་གཅིག་གི་མིག་སྐུད་པ་དམར་པོ་ལ་བརྒྱུས་ཏེ་སྲིན་ལག་ལ་བཅིངས་ཤིང་གཞན་
གྱིས་མི་མཐོང་བར་སྦེད་པར་བྱ་སྟེ། འདི་ལ་དགོས་པ་ཤིན་ཏུ་ཆེ་ཞིང་བྱང་སེམས་ཉམས་
པའི་གང་ཟག་དེ་ནི་མདོ་སྔགས་གང་ལའང་འགལ་ཞིང་ཚེ་འདིར་འགལ་རྐྱེན་བར་ཆད་མང་ 
ཞིང༌། ཐ་ན་ལུས་མདོག་དང་གོས་ལའང་ཞག་མི་ཆགས་པར་སྐྱ་བོར་འགྲོ་བ་དང་། ཕྱི་མ་ 
ཚ་དམྱལ་གྱི་གནས་སུ་སྡུག་བསྔལ་དོ་མེད་མྱོང་བར་གསུངས་པས་དགེ་བཤེས་ཚོ་ཐུགས་
བཞག་ཞུ། དགུ་པ་རང་ཤོང་གི་ཅོག་པུ་ནི། རྒྱ་གར་སོགས་སུའང་དར་སྲོལ་ཆེ་བ་ཡོངས་
གྲགས་ཏེ།འདི་ནི་རྣལ་འབྱོར་པས་རྒྱལ་ཁམས་བསྐོར་ཕྱིར་ཅོག་པུར་གསུངས་པ་ལས། གཞན་ 
དུ་རི་ཁྲོད་ཁང་པ་སོགས་ཀྱང་རང་ཤོང་ཙམ་ལས་རུང་བར་མ་བཤད་ཀྱི། དགོས་པ་ནི་རང་ 
ཉིད་གཅིག་པུ་ལས་གཞན་ཟླ་གྲོགས་སོགས་དང་ཆས་ཀ་སོགས་ཀྱི་གསོག་འཇོག་མི་བྱ་ 
བའི་ཕྱིར་རོ། ། བཅུ་པ་ཕྲེང་བ་ནི། གསར་རྙིང་གི་རྒྱུད་ཕལ་ཆེར་ནས་རྒྱུ་མཚན་ཞིབ་ཏུ་འབྱུང་ 
མོད་ཀྱི། འདིར་ནི་ཕ་བླ་མ་ཡིད་ལ་འཕྲེང་ཞིང་དུས་རྒྱུན་མི་བརྗེད་པའི་དྲན་རྟགས་སོ། ། 
བཅུ་གཅིག་པ་ཨང་རག་ནི། སྤྱིར་རྒྱ་བོད་ཡོངས་གྲགས་ཏེ། རྒྱ་གར་གྲུབ་ཆེན་ཐམས་ཅད་ 
ཀྱིས་བཞེས་པར་འདུག་ལ། ཁྱད་པར་རྙིང་ལུགས་ལ་གུ་རུ་རིན་པོ་ཆེ་ཉིད་ཀྱི་གསུང་ལས་ 
སྔགས་པའི་གོས་བརྒྱད་ཀྱི་ནང་ཚན། རྡོ་རྗེ་གསང་གོས་ཞེས་བྱ་བ་ཁ་གསུམ་པ་སྒོ་སྦྲགས་ 
མར་བྱའོ། །ཁ་དོག་ནི་དམར་ལྗང་ངོ༌། །ཞེས་གསུངས་པའི། ཁ་གསུམ་ནི་རྐང་པ་གཉིས་
108

༄༅། །ཟབ་གཏེར་ཆོས་ཀྱི་མཛོད་ཁང༌།
སྐེད་པ་གསུམ་འགྲོ་བ་ཡིན་ལ། སྒོ་སྦྲགས་པ་ནི། རྟ་ཕྱི་ནང་སྦྲགས་པ་དོར་མ་ལྟ་བུ་དང༌། རིང་ 
ཐུང་གྲུ་གང་གསུངས་ལ། ཁ་དོག་དམར་ལྗང་ནི་གཞི་མ་དམར་པོ་ལ་རྐང་པ་གཉིས་ལ་མུ་འདྲིལ་ 
ལྗང་ཁུ་བྱས་པ་ཡིན་ལ། གསང་གོས་ཡིན་པས་གཞན་གྱིས་མི་མཐོང་བར་བྱའོ། །འདི་ཡི་ཚད་ 
ད་ལྟ་ཕྱག་སྲོལ་ལ་དཀྱུས་སུ་མཐོ་གང་ལས་མི་མཛད་པར་གདའ་སྟེ། ལར་འདི་ཡི་དགོས་པ་ 
ནི་རྩ་རླུང་གི་འཁྲུལ་འཁོར་བརྒྱབ་དུས་ཁོ་ན་ལ་དགོངས་ནས་གསུངས་ཏེ། ད་ལྟ་ཚད་ཐུང་བའང་ 
འཕུར་སྲུབ་སྐབས་རིང་ན་མི་བདེ་བར་དགོངས་པ་ཡིན་ནོ། ། 
བཅུ་གཉིས་པ་མདུན་ཤིང་ངམ་འོག་འཁར་དུ་གྲགས་པ་དེ་ནི། རྒྱ་གར་དུ་དྲང་སྲོང་རྣམས་ 
ལ་འོག་འཁར་དུ་ཞེས་པ་དེ་ཡིན་ལ། བཀའ་རྒྱུད་བཀའ་གདམས་སོགས་ལས་དར་སྲོལ་ 
ཆེ་ལ། ཁྱད་པར་སྔ་འགྱུར་གྱི་གདམས་ངག་རྣམས་ལས་གསལ་ཁ་ཀློང་སྡེ་རྡོ་རྗེ་ཟམ་པ། 
སེམས་སྡེ་ལ་དོན་བཅོ་བརྒྱད་པ་སོགས་ལས་དབང་དང་བཅས་ཡོད་ལ། དེ་ཡང་རབ་ཨ་
ཀ་རུ་སོགས་ཤིང་བཟང་པོ་དང་། དེ་ལྟར་མིན་ཀྱང་དུག་ཤིང་ཚེར་མ་ཅན་སོགས་མ་ཡིན་
པ་ལ་རིང་ཐུང་ཁྲུ་ཕྱེད་དོ་ཡོད་པ་མཆོག་གཅིག་དུ་མ་ལེ་བརྟེན་པ་ཅན་ཏེ། དགོས་པ་ནི་སྤྱིར་ 
ལུས་གནད་མི་འཆུག་པ་ལ་དགོས་ཤིང༌། ཁྱད་པར་རྫོགས་པ་ཆེན་པོ་མུན་པའི་རྣལ་འབྱོར་ 
བསྒོམ་པ་སོགས་ལ་དགོས་པ་ཆེ་བ་ཡིན་ནོ། ། བཅུ་གསུམ་རྒྱབ་ཤིང་ནི་ཚད་མདུན་ཤིང་ 
ལྟར་ལས། མཆོག་གཉིས་སུ་ཕྲེད་ཤིང་མཐོ་གང་བ་གླ་རྒྱུན་སོགས་མཇམ་མཉེན་གྱི་སྦྲེལ་ 
ཐག་བཅས་པ་སྟེ། འདི་ཡང་གྲུབ་མཐའ་གཞན་ལུགས་ལ་མཚན་མོ་ལུས་དྲང་པོར་གནས་ 
པའི་ཐབས་ཙམ་ལ་དམིགས་ནས། སྔར་བཀའ་བརྒྱུད་པའི་སྒོམ་ཆེན་པ་ཚོས་འགྲོ་བའི་དུས་ 
ཀྱང་ཁུར་ནས་འགྲོ་བ་དེ་འདྲ་དར་ལ། འོན་ཀྱང་རྙིང་མའི་རིན་པོ་ཆེའི་ཟབ་ཆོས་རྣམས་སུ་ 
ནི་ཉམས་ལེན་དུས་མ་གཏོགས་དགོས་པའང་མ་གསུངས་ལ། གསང་སྔགས་པའི་རྟེན་འབྲེལ་ 
གྱི་ཁྱད་ཆོས་སུ་གྱུར་པས་འདི་འདྲའི་རིགས་གང་ཐོ་ཐོད་དུ་ཁྱེར་ནས་སུ་བྱུང་བྱུང་ལ་བསྟན་
109

༄༅། །རིག་འཛིན་སྔགས་ཀྱི་སྡེ་སྣོད།
སྨྲ་བྱེད་རྒྱུ་མ་ཡིན་ནོ། །དེ་དག་གིས་སྔ་འགྱུར་རྡོ་རྗེ་ཐེག་པའི་ལུགས་ཀྱི་རྣལ་འབྱོར་པའི་ཆས་
གོས་རྒྱན་གསུམ་གྱི་རྣམ་གཞག་མདོ་ཙམ་བསྟན་པ་སྟེ་སྐབས་དང་པོའོ། །
༈ སྐབས་གཉིས་པ་སྤྱི་དང་བྱེ་བྲག་གི་རོལ་མོའི་རྣམ་གྲངས་འགའ་ཞིག་བརྗོད་པར་ 
བྱ་སྟེ། ཀུན་འདུས་རིག་པ་ལས། སྒྲུབ་མཆོག་གསང་བའི་རྣལ་འབྱོར་པ། །སྐྱོ་བའི་ཡིད་ 
རྣམས་བསང་ཕྱིར་དང་། །གཏི་མུག་མུན་པ་གཞོམ་པའི་ཕྱིར། །དུང་དང་མཁར་རྔ་རྫ་་རྔ་ 
དང༌། །ཅང་ཏེའུ་པི་ཝཾ་ཀོ་ཀོ་ལི། །སྙན་པའི་སྒྲོགས་པའི་རྫ་ས་རྣམས་ཀུན། །སྣ་ཚོགས་འབྱུང་ 
བའི་རོལ་མོ་སྟེ། །ཉེ་བར་རྫོགས་སུ་འབྱོར་བར་བྱ། །ཞེས་དང༌། དེ་ལྟར་བརྩོན་པའི་བསྒྲུབ་ 
པ་དག །རྫས་དང་ཡོ་བྱད་ལ་སོགས་ཏེ། །ཤེས་དང་ཡོན་ཏན་ཕུན་སུམ་ཚོགས། །གཞན་ 
དུ་རག་ལས་མེད་པ་ནི། །ཐམས་ཅད་ཚང་བར་རྫོགས་པས་ན། །ཕུན་སུམ་ཚོགས་ཞེས་དེ་ 
ལ་བྱ། །ཞེས་གསུངས་ཤིང༌། དེ་ཡང་རོལ་མོ་ཞེས་པ་རྣལ་འབྱོར་པའི་སྣང་བ་སེམས་ཀྱི་རོལ་ 
མོ་ཡིན་ལ། གང་ཟག་ཕལ་པ་རྣམས་ནི་སེམས་སྣང་བའི་རོལ་མོར་འགྱུར་རོ། །གཉིས་ཀའི་ 
ཆ་ལ་ཉེ་བར་བསྔགས་པ་འདི་ལྟ་སྟེ། འཕགས་པ་རིན་པོ་ཆེས། དད་ལྡན་རྣམས་ཀྱི་མཆོད་ 
པ་དང་། །བཀྲེན་པ་རྣམས་ནི་འཚོ་བ་དང༌། །ཆགས་ཅན་རྣམས་ཀྱི་ཡིད་གཡོ་བ། །དེ་ཀུན་ 
རོལ་མོ་མཁན་ལས་བྱུང༌། །བློ་ངན་གཟུགས་ཀྱིས་འཕུང་ཡང་རུང༌། །རིགས་ངན་ནོར་གྱིས་ 
བྲལ་ཀྱང་བླ། །རོལ་མོའི་ཆ་ལ་མཁས་གྱུར་ན། །ཚོགས་ཀྱི་ནང་ན་རྒྱན་ལྟར་མཛེས། །གང་ 
ན་ཐོད་དང་སྐྲ་གསར་དང༌། །གར་དང་རོལ་མོའི་སྒྲ་ཡོད་པར། །དེ་ན་མྱ་ངན་ཡོད་མིན་ 
པས། །དེས་ན་རོལ་མོ་བསྔགས་པ་ཡིན། །འགའ་ཞིག་འགའ་ལ་མི་མཛེས་ཤིང༌། །ལ་ལ་ 
གཞན་ལ་མཛེས་མ་ཡིན། །མཁས་རྨོངས་སྐྱེས་པ་བུད་མེད་སོགས། །ཀུན་ལ་མཛེས་པ་རོལ་ 
མོ་ཡིན། །དཀོན་མཆོག་མཆོད་ཕྱིར་འདུས་པ་དང༌། །ཕན་ཚུར་བལྟ་ཕྱིར་འདུས་པ་དང་། །
110

༄༅། །ཟབ་གཏེར་ཆོས་ཀྱི་མཛོད་ཁང༌།
ཕུན་སུམ་ཚོགས་པ་མཐོང་བའི་ཚེ། །མཁས་པས་རོལ་མོ་བརྩམ་པར་བྱ། །ཞེས་སོགས་ 
གསུངས་ཤིང་དགོས་པ་བརྗོད་ཀྱིས་མི་ལང་ངོ༌། །དེ་ལྟ་བུའི་རོལ་མོ་དེ་ལ་རྣམ་གྲངས་མང་ 
ཡང་ཕལ་ཆེར་དཀྲོལ་བ་དང་། བརྡུང་བ་དང་། འབུད་པ་གསུམ་གྱི་ཁོངས་སུ་མ་འདུས་པ་ 
ཆེར་མེད་ལ། དང་པོ་དཀྲོལ་བའི་རོལ་མོ་ལའང་བཞི་ལས། དང་པོ་ལ། རྡོ་རྗེ་དྲིལ་བུ་ནི་ 
མཚན་ཉིད་སོགས་གོང་དུ་བསྟན་ལ་གསོར་དང་དཀྲོལ་བའི་ཐབས་ས་བཅད་དུ་བཤད་པར་ 
བྱ་སྟེ། དེའང་ཐབས་བདེ་བ་ཆེན་པོ་མཚོན་བྱེད་རྡོ་རྗེ་ལག་ཏུ་ཐོགས་ནས། ཧཱུཾ་མི་འགྱུར་ཐུགས་ 
ཀྱི་རྡོ་རྗེ་ནི། །ཐུགས་ཀར་རྟགས་སུ་བརྟེན་བྱས་སུ། །ཐུགས་ཉིད་ཡེ་ཤེས་རྡོ་རྗེ་ཡིན། །གསོར་ 
བས་གདོན་བགེགས་ཐམས་ཅད་འཇོམས། །ཞེས་སོགས་ཀྱིས་གསོར་ཞིང་གསོར་ལུགས་ 
ལའང་སྐེད་གསོར་དང༌། རྩེ་གསོར་སོགས་ཀྱི་ཐ་སྙད་ཡོད་པ་ལས། འདིར་རྩེ་གསོར་ཏེ་ 
མཐེ་བོང་གོང་མོ་རྩེ་སྤྲོད་ཀྱིས་རྡོ་རྗེའི་ལྟོ་བ་ནས་ཐོགས་ལ། གྱེན་དུ་བསླངས་ཤིང་གཡས་ 
སུ་གྱི་ལི་ལི་གསོར་ཞིང་ཐུགས་ཀཱར་བརྟེན་ལ་ཐུགས་ཀྱི་དམ་ཚིག་དྲན་པར་བྱའོ། །དྲིལ་བུ་
ཡང་མཐེབ་སྲིན་གྱི་བར་དུ་དྲང་པོར་ཐོགས་ལ། ཨ༔ ཤེས་རབ་དབྱིངས་ཀྱི་སྒྲ་སྒྲོག་པ། ། 
མཚན་མེད་དངོས་པོ་སྒྲ་མཐར་སྟོང༌། །སྲིད་གསུམ་རང་བཞིན་ཉིད་ཀྱི་བདག །དངོས་པོ་ 
ཐམས་ཅད་སྟོང་ཉིད་ངང༌། །ཞེས་པས་དཀྲོལ་ཞིང་དཀྲོལ་ལུགས་ལའང་། ཆིག་བརྡུང་དང༌། 
ཉིས་བྱེད་དང་། གསུམ་དཀྲོལ། རྒྱུན་ཆགས་སོགས་ལས་འདིར་རྒྱུན་ཆགས་ཏེ་དལ་བུས་ 
སི་ལི་ལི་དཀྲོལ་ཞིང་ནང་གི་ངོས་གཉིས་ཀར་དྲིལ་ལྕེ་ཕོག་པར་བྱེད་པའོ། །ཐེངས་གཅིག་ 
འཁྲོལ་ནས་དཀུར་བརྟེན་ལ་གསུང་གི་དམ་ཚིག་དྲན་པར་བྱ་བ་དང་། དེ་ནས་རྡོར་དྲིལ་ 
ཐུགས་ཀར་བསྣོལ་ནས་སྐུའི་དམ་ཚིག་དྲན་པར་བྱ་བ་སྟེ། ཟུང་འཇུག་གི་ལམ་ཡང་དག་
པར་འཇུག་པའི་བརྡའ་མཚོན་ནོ། །གཉིས་པ་ཌུ་མ་རུའི་རྒྱུ་མཚན་ཉིད་སོགས་བཤད་པ་ལ། 
ལར་ཌ་མ་རུ་འདི་བླ་མེད་ཀྱི་རྒྱུད་སྡེ་རྣམས་མ་གཏོགས་གང་ཡིན་དུ་དཀྲོལ་བ་སོགས་མ་
111

༄༅། །རིག་འཛིན་སྔགས་ཀྱི་སྡེ་སྣོད།
བཤད་ལ་རྒྱུད་སྡེ་འོག་མ་རྣམས་ལས་ནི་མི་འབྱུང་ངོ༌། །རྒྱུ་ནི་སཾ་བྷུ་ཊ་སོགས་ལས་འདི་ 
ལྟར་ཏེ། རྒྱ་མཚོའི་ཤིང་དང་སེང་ལྡེང་དང་། བཛྲ་ཤྲི་ཤའི་རྩ་བ་དང་། །ཙནྡན་དམར་པོ་ལ་ 
སོགས་པའི། །གང་ཉིད་ཡིད་ལ་འདོད་པ་བྱ། །སོགས་གསུངས། འདི་ན་ཤིང་ཁོ་ན་ལས་ 
གཞན་མ་གསུངས་ཤིང༌། བདེ་མཆོག་ལས་ནི། གཞན་པ་ཡེ་ནས་རྔ་ཆུང་ནི། །ཐོད་པ་ལ་ 
ནི་བསྐོར་བ་ཉིད། །སོགས་དང༌། ཡང༌། སྒྱུ་འཕྲུལ་དྲ་བ་ལས། སྤྲེའུའི་ལྤགས་པས་གཡོགས་ 
ནས་ནི། །ངོས་གཉིས་ལ་ནི་པདྨ་བྲི། །བུད་མེད་ཁྲག་གིས་མཛེས་པར་བྱ། །སྙིང་པོ་ཁྲེམ་ 
ཁྲེམ་དག་བྲིས་ཏེ། །ཞེས་གསུངས་པས་རྒྱུད་སྔ་མའི་དགོངས་པ་ལ་ནི་ཚད་ཀྱང༌། དེ་ཉིད་ 
ལས་འདི་ལྟ་སྟེ། བཅུ་གཉིས་པ་དང་བཅུ་པ་ཉིད། །ཁ་ལ་སོར་ནི་དྲུག་པ་སྟེ། །དགུ་པ་དང་ 
ནི་བཅུ་གཅིག་པ། །ཁ་ལ་དེ་ཡི་ཕྱེད་ཉིད་དོ། །ཞེས་པས། རབ་ལ་མཆུ་སོར་བཅུ་གཉིས་ 
པ་དང༌། ཁ་ལ་སོར་དྲུག འབྲིང་ལ་མཆུ་སོར་བཅུ་བ་དང༌། ཁ་ལ་སོར་ལྔ་བ། ཐ་མ་མཆུ་ 
སོར་དགུ་དང་ཁ་ལ་དེ་ཡི་ཕྱེད་ཉིད་དོ། །ནང་གི་ངོས་སུ་རྩི་དམར་འཇམ་སོགས་ལེགས་
པར་བཏང་ནས་གསེར་དངུལ་སོགས་རིན་པོ་ཆེས་དཀྱིལ་འཁོར་རམ་སྐུ་གཟུགས་ཕྱག་ 
མཚན་སོགས་བྲི་བར་གསུངས་སོ། །
རྒྱུད་ཕྱི་མ་གཉིས་ཀྱི་དགོངས་པ་ལྟར་ན། སྐྱེས་པ་ལོ་བཅུ་དྲུག་ལོན་པ་དང༌། བུད་མེད་ལོ་ 
བཅུ་གཉིས་ལོན་པའི་ཐོད་པ་ལྟག་སྤྲོད་བྱས་པ་སྤྲེའུའི་ལྤགས་པས་གཡོགས་པའི་ནང་ངོས་ 
གཉིས་ལ། བུ་མོ་གཙང་མའི་ཟླ་མཚན་གྱིས་པདྨ་བྲིས་པའི་ལྟེ་བར་ཧྲཱིཿམ་སོགས་བྲིས་ལ། 
སྐེད་དཀྲིས་དུར་ཁྲོད་ཀྱི་སྐྲ་ལ་བྱས་པ། མཐིང་རིལ་གྱི་རྐང་རུས་ཀྱིས་བརྡུང་བར་གསུངས་ 
པ་སྟེ། ཡང་ཅང་ཏེའུ་དྲ་བ་ཅན་ཞེས་པའང་རབ། ཞིང་རྒྱུས་ཀྱི་སྟེང་འོག་བུག་པ་དག་ལས་ 
ཕན་ཚུན་བསྣོལ་མར་དྲངས་ནས་བརྒྱུས་པའི་རེའུ་མིག་ཆོས་འབྱུང་ལྟ་བུ། སྟེང་དུ་བཅུ་དྲུག་
དང་འོག་ཏུ་བཅུ་དྲུག་འབྱུང་སྟེ། ཡས་འབབ་མས་བརྟན་གྱི་དགའ་བ་བཅུ་དྲུག་མཚོན་པའི་
112

༄༅། །ཟབ་གཏེར་ཆོས་ཀྱི་མཛོད་ཁང༌།
དོན་དུ་བཤད་དོ། །དེ་ལྟ་བུའི་ཅང་ཏེའུ་མཚན་ཉིད་དང་ལྡན་པ་དག་ལ་ནི། དཀྲོལ་ཚུལ་ 
སོགས་ཀྱང་ཞིབ་རྒྱས་གཞན་ནས་འབྱུང་མོད། འདིར་སྤྱི་ཙམ་དུ་ནི་ལག་གཡས་མཐེ་བོང་ 
དང་མཛུབ་མོས། ཌཱ་མ་རུའི་སྐེད་དཀྲིས་བསྣོལ་མཚམས་ནས་བཟུང་ལ་ཐང་ལྷོད་མེད་པར་ 
དཀྲོལ་བ་སྟེ། ཀོང་ལོ་གཞན་ཕན་རྡོ་རྗེ་སོགས་ཀྱི་གསུང་ལ་བསྐྲད་པ་ལ་སོགས་པ་ལ་མཐེ་ 
བོང་ཕྱིར་བསྟན་གྱིས་དཀྲོལ་ལ། བྱིན་རླབས་དབང་བསྐུར་སོགས་ལ་མཛུབ་མོ་ནང་བསྟན་
གྱིས་དཀྲོལ་བར་གསུངས་ལ། དོན་དུ་གཡས་སྐོར་གཡོན་སྐོར་གྱི་ཁྱད་ལྟ་བུ་ཡོད་དོ། །ཅང་ 
ཏེའུ་དེ་ཡི་དེ་ཉིད། དེའི་ཁོག་པ་དང་ལྤགས་པ་རྒྱུད་རྡུང་བྱེད་སྐྱེས་བུའི་ལག་པའི་རྩོལ་བ་ 
སོགས་གཅིག་ལ་གཅིག་བརྟེན་ཅིང་འབྲེལ་བར་འབྱུང་བ་ཆོས་ཐམས་ཅད་རྟེན་ཅིང་འབྲེལ་ 
འབྱུང་དང༌། སྒྲ་གྲག་སྟོང་སྐྱེ་འགག་མེད་པ་ཆོས་ཉིད་སྐྱེ་འགག་སོགས་མཚོན་དོན་ནི། དགོས་ 
པ་ནི། བླ་མ་ཡི་དམ་སངས་རྒྱས་བྱང་སེམས་རྣམས་ལ་མཆོད་པ་དང༌། མཁའ་འགྲོ་ཞིང་སྐྱོང་ 
དབང་དུ་བསྡུ་བ་དང་། དམ་ཅན་ཆོས་སྐྱོང་རྣམས་ཀྱི་རྒྱུད་བསྐུལ་བ་སོགས་སོ། ། 
དེ་ལྟ་བུའི་ཌཱ་མ་རུ་བྱིན་གྱིས་བརླབ་པ་དང་ལག་ཏུ་ཐོགས་ལ། ཧཱུཾ་རྣལ་འབྱོར་མཆོག་གི་ 
ཌཱ་མ་རུ། །ཡུལ་ཉིད་མ་སྐྱེས་ཆོས་ཀྱི་དབྱིངས། །འཛིན་རྟོག་བྲལ་བའི་ཡེ་ཤེས་ཀྱིས། །ཐེག་ 
ཆེན་ཆོས་ཀྱི་སྒྲ་དབྱངས་སྒྲོགས། །སོགས་ཀྱིས་དཀྲོལ་ཞིང་དེ་ཉིད་དྲན་པར་བྱ་བའོ། །གསུམ་ 
པ་སིལ་སྙན་ནི། ཁ་སྦྱོར་ལས། སིལ་སྙན་ཡང་དག་སྦྱོར་མཚན་ཉིད། །བཤད་པར་བྱ་ཡིས་ 
ལྷ་མོ་ཉོན། །ཞེས་དང་། ལྷ་ཡི་སིལ་སྙན་དམ་པ་འདི། །ཞེས་དང་། རོལ་མོ་སིལ་སྙན་འཕན་ 
གདུགས་དང༌། །སོགས་གསུངས་ཤིང་རྒྱུད་རྒྱ་གཞུང་གང་ནས་ཀྱང་བསྟན་ལ་ཁུངས་ཆེ་བ་ 
ཡིན་ཀྱང་། མཚན་ཉིད་སོགས་ཞིབ་པར་ནི་བཤད་པ་ཆེར་མ་མཐོང་ཡང་བྱུང་ཁུངས་ཐོག་ 
མར་ལྷ་ཡུལ་དུ་དར་ལ། རང་ཅག་གི་སྟོན་པའི་བསྟན་པ་དང་མཉམ་དུ་མི་ཡི་ཡུལ་དུ་བྱུང་ 
བའི་རྒྱུ་མཚན་ཁ་ཅིག་བཤད་པ་དང༌། ཡང་སྔོན་འཁོར་ལོས་སྒྱུར་རྒྱལ་གྱི་སྐབས་འགའ་
113

༄༅། །རིག་འཛིན་སྔགས་ཀྱི་སྡེ་སྣོད།
ན་སྲས་དང་བཙུན་མོ་བཅས་པ་གླིང་བུ་སིལ་སྙན་སོགས་ཀྱི་རྩེད་མོ་ལ་སྐྱེད་མོའི་ཚལ་དུ་ཞེས་
སོ༑ ༑གང་ལྟར་དེང་སང་རྒྱ་ཧོར་འཇང་སོགས་ནས་བྱུང་བའི་སྤུས་དག་པའི་གྲས་ནི་རོལ་མོ་ 
གཞན་དང་མི་འདྲ་ཞིང་། སྒྲ་སྙན་ཞིང་འཇམ་ལ་བྱིན་རླབས་དང་ལྡན་པས་དཀྲོལ་ན། རྒྱལ་ 
བ་སྲས་བཅས་དགྱེས་པ་སྐོང་ཞིང་རྒྱུ་བསོད་ནམས་ཀྱི་ཚོགས་ཆེན་པོ་རྫོགས་པ་དང་། སེམས་
ཅན་རྣམས་ཀྱི་ཉོན་མོངས་ཀྱི་ཟུག་རྔུ་ཞི་བར་ནུས་ཤིང་། དཀྲོལ་ཐབས་ལའང་པད་སྐོར་མ་
དང༌། མེ་ཏོག་སིལ་མ་སོགས་གྲྭ་ས་ཁུང་མ་རྣམས་ཀྱི་ཕྱག་སྲོལ་བྱེད་པ་ལ་ནི་གནད་དམ་
པའོ། །
བཞི་པ་གཤང་ངམ་འཁྲུ་ལོར་གྲགས་པ་འདི་སྤྱིར་རྒྱ་གར་སོགས་སུ་ཁུངས་ཅི་འདྲ་ཡོད་ 
མ་ཤེས་ལ། བལ་པོའི་སྤྲང་པོ་རྣམས་ཐོགས་སྲོལ་ཡོད་པར་འདུག་ལ། བོད་དུ་ནི་མཁར་
རྔ་དང་འདི་གཉིས་བོན་པོའི་ལག་ཆ་ཉིད་དུ་འདོད་ཀྱང་། གཞན་གྲྭ་ས་འགའ་རེའི་སེར་ཕྲེང་
སྐབས་རོལ་མོ་སྣ་ཚོགས་ཀྱི་གྲལ་དུའང་ཡོད་འདུག་ལ། རྙིང་མའི་མ་མགོན་སོགས་ཀྱི་ཆོ་
ག་རེ་གཉིས་ཙམ་ལ་ཡོད་པ་ཙམ་ལས་མ་མཐོང་ཡང་། མཆོད་པ་སོགས་ཀྱི་སྐབས་སྒྲ་སྣ་
ཚོགས་ཀྱི་གྲལ་ལ་དཀྲོལ་ན་ལེགས་པའི་ཡོན་ཏན་ཆེན་པོ་ཡོད་དོ། །ལར་དེར་མ་ཟད་འཇིག་
རྟེན་གྱི་ཁམས་ན་སྒྲ་སྙན་གྱི་རིགས་དབུལ་ཆོག་པ་ནི། ཕྱོགས་དུས་ཀུན་ན་ཟིན་དང་མ་ཟིན་
པའི། །ཡོན་ཏན་ཡིད་འོང་སྒྲ་སྙན་ཅི་མཆིས་སོགས། །གསུངས་པའི་ཕྱིར་རོ། ། ༈ གཉིས་ 
པ་བརྡུང་པ༵འི་རོལ་མོའི་ལའང་ལྔ་ལས། དང་པོ་རྔ་ནི་མདོ་སྔགས་གཉིས་ཀ་ནས་བསྟན་ཏེ།
མདོ་རྒྱ་ཆེར་རོལ་པར་རོལ་མོའི་རིགས་བྱེད་བཅོ་བརྒྱད་ཀྱི་ནང་ཚན་དུའང་བགྲངས་ཤིང༌། 
ཐུབ་པའི་དབང་པོས་གཞོན་ནུ་རོལ་རྩེད་ཀྱི་སྒྱུ་རྩལ་འགྲན་དུས། དཔག་ཚད་བཅུའི་ཕ་རོལ་ 
ཏུ་ལྕགས་ཀྱི་རྔ་འབེན་ལ་བཙུགས་པ་སོགས་དང༌། ཆོས་བཟང་ལྷ་ཡི་འདུན་སར་ལྷ་རྣམས་ 
བག་མེད་པ་ལས་སྐུལ་བའི་རྔ་བོ་ཆེ་ལས་ཆོས་ཀྱི་སྒྲ་རང་བྱུང་དུ་གྲག་ཅེས་པ་དང༌། བྱང་
114

༄༅། །ཟབ་གཏེར་ཆོས་ཀྱི་མཛོད་ཁང༌།
ཆུབ་སེམས་དཔའ་མཛེས་པའི་ཏོག་གི་རྨི་ལམ་ཐུན་གཅིག་གི་སྣང་བར། ཉི་མ་ལྟར་འབར་ 
བའི་གསེར་གྱི་རྔ་ལས་གསེར་འོད་རྔ་སྒྲའི་མདོ་ཡི་ཚིགས་སུ་བཅད་པ་རང་གྲག་པ་དང༌། མདོ་ 
སྡེ་པདྨ་དཀར་པོ་ལས་ཀྱང༌། རྔ་བོ་ཆེ་དང་པདྨ་དང༌། །སོགས་དང༌། ཡང༌། དམ་ཆོས་བསྟན་ 
པའི་དུས་སྟོན་ཕྱིར། །རྔའམ་གནྜི་བརྡུང་བའི་སྒྲ། །ཞེས་པ་སོགས་མདོ་སྡེ་ཕལ་མོ་ཆེ་ལ་རྔའི་ 
ཁུངས་མ་སྨོས་པ་མེད་པས་མདོ་ཕྱོགས་སུའང་གྲགས་ཆེ་བའོ། །སྔགས་ལ་ནི་རྔའི་རྒྱུ་མཚན་ 
སོགས་རྒྱུད་རྒྱ་གཞུང་ཀུན་ནས་བསྟན་ཏེ། རྟ་མཆོག་རོལ་པའི་རྒྱུད་ལས། རྔ་ནི་ཐབས་ཀྱི་ 
རང་བཞིན་ལ། །ལྕག་ནི་ཤེས་རབ་ཡུམ་གྱི་ངང་། །ཡབ་ཡུམ་འཁྲིལ་བའི་སྟངས་སྟབས་ 
ཀྱིས། །རྔ་སྐད་གྲག་སྟོང་མ་འགགས་པས། །རྒྱལ་བའི་དཀྱིལ་འཁོར་མ་ལུས་སྐོང༌། །ཞེས་ 
དང༌། སྒྱུ་འཕྲུལ་བླ་མ་ལས། ཨེ་ཡི་ཚོགས་ཆེན་འབྱམས་ཀླས་སུ། །སྟི་ར་རྔ་སྒྲ་བསྒྲགས་པ་ 
ཡིས། །ཞེས་སོ། །
འོན་ཀྱང་རང་ཅག་སྔ་འགྱུར་རྙིང་མ་པ་རྣམས་ལག་ལེན་གྱི་སྙིང་པོ་ཀུན་མཁྱེན་བཻ་རོའི་
ནག་པོ་ཆེན་པོའི་རྒྱ་གཞུང་རྩོད་མེད་དུ་གསུངས་པའི། རྔ་ལ་རྣམ་གྲངས་གཉིས་ཏེ། འདུས་ 
མ་བྱས་པ་རང་བྱུང་དབྱིངས་ཀྱི་རྔ་དང་། འདུས་བྱས་རྟགས་ཀྱི་རྔ་གཉིས་ལས། དང་པོ་ནི། 
གནམ་མཐའི་རི་རྩེ་ཟླུམ་པོར་བཀུག་པ་ལ། །སྤྲིན་དང་ན་བུན་གོ་བའི་རྒྱན་གྱིས་གཡོགས། 
གཡུ་འབྲུག་རོལ་བའི་སྒྲ་སྐད་དྲག་པོ་ནི། །གྲག་སྟོང་དབྱིངས་ནས་ཤར་བའི་རྔ་བོ་ཆེ། །ཞེས་ 
དང་། གཉིས་པ༵་ནི། རྟ་མཆོག་རོལ་པ། སྒྱུ་འཕྲུལ། ཧེ་རུ་ཀ་རོལ་པ་སོགས་ལས། མི་ཡི་
རྩིབས་མ་བཀུག་པ་མི་ཡི་པགས་པས་གཡོགས་ནས་མི་ཡི་ལག་ངར་གྱིས་བརྡུང་བ་དང༌། 
གླང་ཆེན་རྩིབས་མ་བསྒྲིགས་པ་སེང་གེའི་ལྤགས་པས་གཡོགས་ནས་མཆོག་ཆེན་རྩིབས་མས་ 
བརྡུང་བ་དང༌། རུས་སྦལ་ཁོག་པ་སྦྲུལ་གྱི་ལྤགས་པས་གཡོགས་པའི་རྔ་ཡང་བཤད་དོ། ། 
གཞན་ཡང༌། ཨ་ཀར་པ་ལཀྵ་ཡི་རྔ་ཤིང་། སེང་ལྕམ་དཀར་མོའི་པགས་པས་གཡོགས་པ།
115

༄༅། །རིག་འཛིན་སྔགས་ཀྱི་སྡེ་སྣོད།
མཆོག་ཆེན་མི་ཡི་རྩིབས་མའི་ལྕག་གིས། རིག་འཛིན་རྒྱལ་བ་བསྐུལ་ཕྱིར་བརྡུང་བ་དང༌། 
སྦ་སྙུག་ལྡེམ་པའི་རྔ་ཤིང་ཀྲིཥྞ་ས་རའི་པགས་པས་གཡོགས་པ། གདུག་པ་དོམ་གྱི་ལག་ 
པའི་ལྕག་གིས། ཡི་དམ་རྒྱ་མཚོ་བསྐང་ཕྱིར་བརྡུང་བ། སེང་ལྡེང་ཤུག་པའི་རྔ་ཤིང་རྒྱ་མོ་ར་ 
ཡི་པགས་པས་གཡོགས་པ། ཞེ་སྡང་དྲེད་མོང་ལག་པའི་ལྕག་གིས། མ་ཚོགས་ཌཱཀི་བསྐུལ་ 
ཕྱིར་བརྡུང་བ། ཙནྡན་དམར་པོའི་རྔ་ཤིང༌། ཞིང་ཆེན་པགས་པས་གཡོགས་པ། སྦ་རྒོད་དྲག་ 
པོའི་ལྕག་གིས། དམ་ཅན་བཀའ་སྡོད་བསྐུལ་ཕྱིར། དྲག་པོ་སེང་ལྡེང་རྔ་ཤིང༌། འབྲོང་བུ་ 
དར་མའི་པགས་པས་གཡོགས་པ། ར་རྒོད་འཁྱིལ་བའི་ལྕག་གིས། གདུག་པ་ཟིལ་གྱིས་ 
གནོན་ཕྱིར་བརྡུང་བ། གདུག་རྩུབ་ཚེར་ནག་རྔ་ཤིང༌། ར་རྒོད་པགས་པས་གཡོགས་པ། མི་ 
ཡི་རྩིབས་མའི་ལྕག་གིས། འདྲེ་སྲིན་མཐའ་རུ་བསྐྲོད་ཕྱིར་བརྡུང་བ་དང༌། །སོགས། རྔའི་ 
རྒྱུའི་དབྱེ་བ་ནི་མཐའ་ཡས་པར་གསུངས་མོད། འོན་ཀྱང་དེང་སང་ཕྱག་ལེན་དུ་འདེབས་
པ་སེང་ལྡེང་གི་རྔ་ཤིང་ལ་བ་གཞོན་གྱི་ལྤགས་པས་གཡོགས་པ་ལ་ཚད་ནི་གྲྭ་རྔ་མཐོ་བརྒྱད་ 
མ་ཞེས་འདོད་པ་ཡིན་ལ། གཙུག་ལག་ཁང་རྣམས་སུ་རྒྱུན་ཆགས་སུ་འཇོག་པའི་རྔ་བོ་ཆེ་ 
སོགས་ལ་ནི། མཐོ་བཅོ་བརྒྱད་དང་ཉེར་བརྒྱད་ལ་སོགས་ཏེ་འོན་ཀྱང་རྒྱ་གཞུང་ཚད་མ་
རྣམས་ལས་ནི་ཚད་འདི་ལྟར་ཞེས་པ་ཆེར་མ་མཐོང་ལ། འོན་ཀྱང་མཁས་པ་དག་གི་གསུང་ 
རྒྱུན་དུ་ཡོད་པའི་ཚད་མ་ཡིན་ནོ། །རྔའི་རྣམ་གྲངས་དེ་རྣམས་ལ་བརྡུང་ཐབས་ཀྱང་མི་འདྲ་ 
བ་མང་དུ་གསུངས་ཀྱང༌། མདོར་བསྡུས་ན། རྟ་མཆོག་རོལ་པ་ལས། དུས་ཚོད་གྲིབ་སོ་ 
རྒྱུག་པ་ན། རྦོད་གཏོང་མ་མོ་རྦད་པའི་སྟབས། །སོགས་རྒྱུད་འདི་དག་དུ་རྔ་བརྡུང་བའི་དུས་ 
དང༌། བརྡུང་སྟབས་སོགས་ལེའུ་རེ་ལོང་བར་གསུངས་ཡོད་དོ། །སྒྱུ་འཕྲུལ་བླ་མ་ལས། སྟི་ 
ར་རྔ་ཆེན་འདི་བརྡུངས་པས། །གནོད་སྦྱིན་སྲིན་པོའི་ཚོགས་བསྒྲལ་ནས། །མུ་སྟེགས་ཀུན་ 
གྱི་སྙིང་ཡང་འབྱིན། །སྟི་ར་རྔ་ཆེན་འདི་བརྡུངས་པས། །སྟོང་གསུམ་ཁྲོ་བོའི་ཚོགས་ཀྱིས་
116

༄༅། །ཟབ་གཏེར་ཆོས་ཀྱི་མཛོད་ཁང་།
གང༌། །ཀུན་ཀྱང་རྔ་སྒྲ་འུ་རུ་རུ། །རྔ་སྒྲ་ཆེན་པོས་སྟོང་ཁམས་བཤིག །རྔ་སྒྲ་ཆེན་པོས་བདུད་ 
དཔུང་བསྒྲལ། །རྔ་སྒྲ་ཆེན་པོས་དགྲ་བགེགས་འདུལ། །རྔ་སྒྲ་ཆེན་པོས་ངན་སོང་སྦྱོང་། །རྔ་ 
སྒྲ་འབྲུག་གི་ང་རོ་ཡིས། །ན་རཀ་དམྱལ་ཁམས་སྟོང་བར་བྱེད། །རྔ་སྒྲ་དུག་ཆོམ་རི་རབ་བསྙིལ། ། 
སྟི་ར་རྔ་ཆེན་འདི་བརྡུངས་པས། །ཕྱིན་ཅི་ལོག་པའི་སྙིང་ཡང་འབྱིན། །རྔ་ཆེན་འབྲུག་གི་སྒྲ་ 
སྒྲོགས་པས། །རྔ་ཐབས་གློག་སྟོང་འགྱུ་བ་བཞིན། །དེ་བཞིན་གཤེགས་པའི་ཐུགས་དམ་ 
བསྐང་། །མ་མོ་མཁའ་འགྲོ་མ་ལུས་འདུ། །རྣལ་འབྱོར་རྣམས་ཀྱི་ཉམས་ཆག་སྐོང༌། །སྟི་ར་ 
རྔ་ཆེན་འདི་བརྡུངས་པས། །ཉན་ཐོས་མདོ་སྡེ་གནས་ནས་སྤོར། །རང་རྒྱལ་ལྟ་བ་དབྱིངས་ 
སུ་སྒྲོལ། །སྟི་ར་རྔ་ཆེན་འདི་བརྡུངས་པས། །ལྷ་དང་ལྷ་མིའི་ཐེག་པ་ཡང༌། །བླ་མེད་ཐེག་པའི་ 
དབྱིངས་སུ་སྒྲོལ། །སྟི་ར་རྔ་ཆེན་འདི་བརྡུངས་པས། །སྟོང་ཁམས་དྲག་པོའི་རྔ་སྒྲས་གང༌། ། 
སྲིད་པ་ཁྲག་གི་རྒྱ་མཚོས་གང༌། །དུས་གཅིག་ཉིད་ལ་དབང་བཞི་རྫོགས། །རྔ་ཆེན་རིན་ཆེན་ 
ཁང་པ་བརྩེགས། །བསམ་རྫོགས་ཆེ་ལ་དབང་ཡང་ཐོབ། །ཅེས་སོགས་ཏེ་རྔ་བརྡུང་བའི་ 
དགོས་པའོ། །
༈ གཉིས་པ་ཚྭ་ལང་ངམ་སྦུབ་ཆལ་དུ་གྲགས་པ་འདི་སྤྱིར་རྒྱ་དཀར་ནག་བོད་སོགས་ཀུན་ 
ལ་དར་ཞིང་། རྒྱ་བལ་སོགས་ཀྱི་མདོ་དར་གྱི་རྩེད་མོ་སོགས་ལའང་རྔ་ཟླུམ་དང་ཆ་ལང་སོགས་ 
ཡོད་ཅིང༌། བོད་ཡུལ་དུ་ནི་སིལ་སྙན་དང་ཆ་ལང་གཉིས་ཞི་དྲག་གི་ཁྱད་ལྟ་བུར་མཛད་ཅིང་ 
གང་ལྟར་ཡང་རྒྱ་ནག་ནས་བྱུང་བའི་རྒྱུ་གཙང་རྣམས་ལ་ལྷ་སྔགས་སོགས་བྲིས་པའང་ཡོད་ 
འདུག་ལ། འདིའི་བརྡུང་སྟབས་སོགས་ནི་སྤྱིར་གྲྭ་ས་རང་རང་གི་ཕྱག་སྲོལ་མི་འདྲ་བ་མང་ 
བས་མཐའ་གཅིག་ཏུ་གཟུང་བ་མེད་མོད། འོན་ཀྱང་དང་པོ་བསིལ་བར་དུ་རྡུང་སྐབས་སུ་ 
འཇོག་དང་མཐིང་ལ་སོགས་ཐ་མ་སིལ་འབེབས་པ་སོགས་ཏེ། འདི་བརྡུང་བའི་དགོས་པ༵་ 
ནི་གསང་སྤྱོད་ལྟ་བར་མི་དབང་བའི་བགེགས་ཚོགས་བསྐྲོད་པ་དང་། རྒྱལ་བ་རྣམས་མཆོད་
117

༄༅། །རིག་འཛིན་སྔགས་ཀྱི་སྡེ་སྣོད།
པ༑ དམ་ཅན་མཁའ་འགྲོའི་ཐུགས་དམ་སྐུལ་བ་ལ་སོགས་པའི་དགོས་པའོ། །འཁར་བའི་ 
སིལ་ཁྲོལ་དུ་ངོས་བཟུང་ཡང་འགལ་བ་མེད་འདྲ་ལ། བོན་བསྣུབས་པའི་དུས། མགོ་ལ་ཝ་ 
རྔ་ལག་ཏུ་ཕྱེད་རྔ་གཏད༔ ཅེས་བཀའ་ཐང་ལས་འབྱུང་ཞིང༌། གཞན་ཡང་རྫ་་རྔ་དང་རྔ་ཟླུམ་ 
ལ་སོགས་པ་ཡང་རྔའི་རྣམ་གྲངས་ཏེ་དགོས་པའང་རྔ་དང་ཆ་མཐུན་ཞིང་། རྔ་དང་ཆ་ལང་ 
མཁར་རྔ་དང༌། །ཅང་ཏེའུ་དྲིལ་བུ་དུང་ཆེན་སོགས། །ཞེས་གསང་རྒྱུད་རྣམས་ནས་མང་དུ་ 
འབྱུང་བ་དང༌། གྲྭ་ས་གོང་མ་དག་ནས་ཀྱང་བརྡ་སྤྲོད་པའི་རོལ་མོར་ཕྱག་ལེན་དུ་འདེབས་ 
པ་ལྟར་བསྔགས་པར་བྱ་བའི་གནས་སོ། ། གསུམ་པ་ཏིང་ཤག་ནི། སྤྱིར་རྒྱ་གར་དུ་ནི་གསང་ 
སྔགས་ཀྱི་རོལ་ཆ་མཚན་ཉིད་པ་རྣམས་གང་ཐོད་ཐོད་དུ་ཁྱེར་བའི་སྲོལ་མེད་ལ། སློང་མོ་སོགས་
བྱ་དུས་དགེ་སློང་ཡིན་ན་མཁར་གསིལ་གྱིས་སྒོ་བརྡུང་བ་ཡིན་ལ། རྣལ་འབྱོར་པ་ཡིན་ན་
གཡེར་ཁ་ཟེར་བའི་དཀྲོལ་རྒྱུ་ཞིག་ཡོད་པ་དེ་ལ་དཔག་ནས་ཆུ་གཏོར་སོགས་ལ། སྔགས་
ཀྱི་རོལ་ཆ་ནི་མི་འོས་ཕྱིར་བརྡུང་བ་འདི་བོད་དུ་འབྲོག་མི་ལོཙྪ་ནས་དར་ཞེས་ཁ་ཅིག་གླེང་
ངོ་༑ ༑
བཞི་པ་གནྜི་ནི་མདོ་སྔགས་གཉིས་ཀར་གྲགས་ཆེ་ཞིང་ཁྱད་པར་མདོ་ལས་གཎྜིའི་རྒྱུ་
བསྟན་པ། ཙནྡན་བིལྦ་པ་ལ་ཤ །ཨ་ཤྭཏྠ་དང་ཙནྡན་དམར། །རྒྱ་སྟར་ཏཱ་ལ་ཀིམ་ཤུ་ཀ 
ཤིང་ཤ་པ་དང་ཏཱ་མ་ལ། །ཨ་མ་ལྟར་བུ་སྐྱུ་རུ་ར། །ཏིག་ཏི་སཱ་ར་ཨ་ཤོ་ཀ །འདི་དག་ཐམས་ 
ཅད་མེད་ན་ཡང༌། །འོལ་སེ་ལ་ནི་འབད་དེ་བྱ། །ཞེས་དང༌། ཚད་ནི་མཆུ་རུ་སོར་ཚད་ཀྱི། ། 
བརྒྱད་ཅུ་རྩ་བཞི་ཉིད་བྱ་ཞིང༌། །ཞེང་དུ་སོར་ནི་དྲུག་པ་སྟེ། །དཔངས་སུ་ཡང་ནི་གཉིས་ 
བྱའོ། །སོར་མོའི་ཚིགས་ཀྱི་ཚད་དག་གིས། །ཟུར་བཞི་ཚད་ནི་གཉིས་པ་ཡིན། །ལེགས་ 
མཉམ་ཉིད་ནི་ཤིན་ཏུ་གསལ། །རྩེ་གཉིས་སྦལ་བའི་མགོ་བཞིན་ནོ། །དེ་ནས་རྡུང་བར་བྱེད་ 
པ་ཡང༌། །ཤིང༌་དེ་ཉིད་ལས་བཅད་དེ་བྱ། །སོར་བཅུ་གཉིས་ཀྱི་ཚད་དག་ལ། །ཟླུམ་ཞིང་
118

༄༅། །ཟབ་གཏེར་ཆོས་ཀྱི་མཛོད་ཁང༌།
རྩེ་གཉིས་ནེའུ་ལེའི་མགོ །ཆངས་གཟུང་ཚད་ཀྱང་དེ་བཞིན་ནོ། །ཞེས་སོ། །བརྡུང་བ་ནི། 
སྤྱིར་དགེ་འདུན་རྣམས་ཆོས་སྟོན་གསོ་སྦྱོང་ལ་སོགས་པར་བསྡུ་བའི་དོན་དུ། རྒྱུད་གསུམ་ 
དང་ཏོག་གསུམ། ལས་བྱ་བའི་དོན་དུ་རྒྱུད་གཅིག་ཏོག་གསུམ། ཕུང་པོ་བྱུང་བའི་དོན་དུ་ 
ཏོག་མེད་པའི་བྱི་བོ། གནོད་པ་བཟློག་པའི་དོན་དུ་ཇི་ཙམ་ཆོག་པ་སྟེ། དེ་ཡང་བརྟེན་ཐེང་ 
པོ་དྲུག་གི་གཅིག་ནས་བཅོ་བརྒྱད་བར་ཇེ་ཆེ་དང་། བཅུ་དགུ་ནས་སོ་དྲུག་བར་ཇེ་ཆུང་དུ་ 
བརྡུང་ངོ༌། ། ལྔ་པ་པི་ཝཾ་ནི། རྒྱ་གར་སྐད་དུ། ཏམྦུ་ར་ཞེས། བོད་སྐད་དུ་པི་ཝཾ་ངམ། རྒྱུད་ 
མང་དུ་གྲགས་པ། མདོ་སྔགས་རིགས་བྱེད་ཐམས་ཅད་ནས་རླུང་ལྟར་གྲགས་ཤིང༌། ལྷ་དང་
དྲི་ཟ་ཀླུ་དང་མི་འམ་ཅི་སོགས་མཐུ་བོ་ཆེ་ཕལ་ཆེར་ལོངས་སྤྱོད་རོལ་མོ། འཕགས་མ་དབྱངས་ 
ཅན་མ་དང༌། རྒྱལ་ཆེན་ཡུལ་འཁོར་སྐྱོང་གི་རང་རྟགས་ཕྱག་མཚན། ཐུབ་པའི་དབང་པོའི་ 
སྐུ་དངོས་ཀྱི་གདུལ་བྱ་དྲི་ཟའི་རྒྱལ་པོ་རབ་དགའ། ལྷ་ཡི་གར་མཁན་དུ་སྤྲུལ་ནས་རྒྱུད་ 
མང་བརྡུངས་ནས་བཏུལ་བ་དང༌། སྲི་ཞུའི་མཆོད་པ་ཚོགས་ཀྱི་དགའ་སྟོན་དབུལ་བའི་སྲོལ་ 
གང་ལའང་བསྔགས་པའི་རོལ་མོ་ཞིག་གོ །
གསུམ་པ་འབུད་པའི་རོལ་མོ་ལའང་ལྔ་ལས། དང་པོ་ཆོས་དུང་དཀར་པོ་བཤད་པ་ལ། 
སྤྱིར་དུང་ནི་ལྷ་ཀླུ་མི་གསུམ། རྒྱ་བོད་སོགས་ཐམས་ཅད་ལ་གྲགས་ཤིང་འདིའི་འབྱུང་ཁུངས་ 
འོག་ཕྱོགས་ཀླུའི་ཕོ་བྲང་རྒྱ་མཚོ་ཆེན་པོའི་ནང་ནས་བྱུང་སྟེ། ཇི་སྐད་དུ། དུང་གི་སྲིད་པ་བཤད་ 
པ་ལ། །ཕ་ནི་གཡུ་འབྲུག་སྔོན་པོ་ལ། །མ་ནི་གསེར་ཉ་གཡུ་གཤོག་ཡིན། །བུ་ནི་གསེར་ཉ་ 
གཡུ་གཤོག་ཡིན། །བུ་ནི་དུང་སོ་ཨ་གྲགས་ཡིན། །མཚོ་སྨན་རྒྱལ་མོའི་མིང་པོ་ཡིན། །གདེངས་ 
ཅན་ཀླུའི་མཆེད་ཟླ་ཡིན། །ཆུ་སྲིན་གདུག་པའི་གཤེད་མ་ཡིན། །ཞེས་གསུངས་སོ། །ལྷ་ཡི་ 
ཡུལ་ནའང་མཆོག་ཏུ་བསྔགས་པའི་རྒྱུ་མཚན་མདོ་རྒྱ་ཆེ་རོལ་བ་སོགས་སུ། བྱང་ཆུབ་སེམས་ 
དཔའ་དགའ་ལྡན་ནས་འཛམ་གླིང་དུ་འཕོ་བར་གཟིགས་ཙ་ན་ལྷ་ཡི་བུ་འགའ་ཞིག་གིས་དེ་
119

༄༅། །རིག་འཛིན་སྔགས་ཀྱི་སྡེ་སྣོད།
ལྟར་འཛམ་གླིང་ན། རྟོག་གེ་པ་དྲུག རྗེས་སུ་སྒྲོགས་པ་དྲུག སྙོམས་པར་འཇུག་པ་དྲུག་སྟེ། 
མུ་སྟེགས་ཀྱི་སྟོན་པ་དྲུག་གསུམ་བཅོ་བརྒྱད་ཀྱིས་ཡུལ་མ་རུང་བར་བྱས་པས། དེ་བཞིན་
གཤེགས་པ་འབྱོན་པའི་དུས་མིན། ཞེས་བཤོལ་བཏབ་པས་དེབཞིན་གཤེགས་པས་རོལ་མོ་ 
ཐམས་ཅད་དུས་གཅིག་ལ་དཀྲོལ་ཅིག་གསུངས། བྱང་ཆུབ་སེམས་དཔའ་ཉིད་ཀྱིས་དུང་ 
དཀར་བུས་པའི་སྒྲ་ཡིས་ཐམས་ཅད་ཟིལ་གྱིས་མནན་པ་ལྟར། བདུད་དང་མུ་སྟེགས་གང་ 
གིས་བཅོམ་ལྡན་འདས་ལ་བརྫི་བར་མི་ནུས་པའི་དཔེར་བསྟན་པ་དང་། ཐུབ་པའི་དབང་པོ་
མངོན་པར་རྫོགས་པར་སངས་རྒྱས་ནས་ཆོས་གསུང་པ་ན། ལྷ་ཡི་དབང་པོ་བརྒྱ་བྱིན་གྱིས་ 
དུང་དཀར་པོ་གཡས་སུ་འཁྱིལ་བ་ཕུལ་པ་སོགས་ལྷ་ཡུལ་ནའང་དར་སྲོལ་ཆེ་ལ། མི་ཡུལ་དུ་
ནི༑ དཔལ་རྡོ་རྗེ་གདན། ནཱ་ལེནྡྲ། བི་ཀྲ་མ་ཤི་ལ། སོ་མ་པུ་རི། དཔལ་ལྡན་འབྲས་སྤུངས་
སོགས་རྒྱ་གར་གྱི་ཆོས་འཁོར་ཆེན་པོ་རྣམས་སུ་ཆོས་དུང་མཛད་པ་དང་། བོད་ཡུལ་དུ་དཔལ་
ལྡན་ས་སྐྱའི་ཆོས་དུང་དཀར་མོ་རྒྱང་གྲགས་དང་། ཐུབ་པའི་དབང་པོའི་ཆོས་དུང་འཕགས་
པ་ཀུན་དགའ་བོས་དགའ་ལྡན་འགོག་པ་རིའི་ཆུ་མཚམས་སུ་གཏེར་དུ་སྦས་པ། རྗེ་བློ་བཟང་
གྲགས་པས་སྤྱན་དྲངས་པ་དགའ་ལྡན་ན་བཞུགས་པ་དང༌། གཞན་ཡང་གཙང་དབུས་
ཁམས་གསུམ་ན་དགོན་སྡེ་ཡོད་དོ་ཅོག་རྣམས་ཆོས་དུང་མཛད་པ་འདི་ནི་ཀུན་གསལ་ཆེན་པོ་
ལྷག་པར་བཤད་མི་དགོས་མོད། འོན་ཀྱང་རྣམ་གྲངས་ནི་བསོད་ནམས་ཆེན་པོའི་མཐུ་
བརྟས་པའི་རང་བྱུང་མཆོག་གི་དུང་ནི་རྒྱལ་བའི་ཚེམས་ལས་འབྱུང་བ་དང་། དུང་ནས་དུང་དུ་ 
སྐྱེ་བ་ལྔ་བླངས་པ་ལ་གཡས་སུ་འཁྱིལ་བའི་དུང་སྟེ། ཡིད་བཞིན་གྱི་ནོར་བུ་ལས་ཀྱང་དཀོན་ 
པ་སོགས་བཤད་དོ། །དུང་དེ་འབུད་པའི་དགོས་པ་ནི། ནག་པོ་ཆེན་པོའི་གཞུང་ལས། དུང་ 
སྐད་ལན་གཅིག་སྟེང་དུ་བསྒྲགས། །ལྷ་ཁམས་མ་ལུས་དབང་དུ་བསྡུས། །ཚངས་པ་བརྒྱ་ 
བྱིན་ལས་ལ་བཀོལ། །དུང་སྐད་གཉིས་པ་བར་དུ་བསྒྲགས། །མི་དང་མི་མིན་དབང་དུ་འདུ། །
120

༄༅། །ཟབ་གཏེར་ཆོས་ཀྱི་མཛོད་ཁང༌།
དུང་སྐད་གསུམ་པའི་ང་རོ་ཡིས། །དཀོན་མཆོག་གསུམ་དང་རྩ་བ་གསུམ། །གོང་མ་སྲིད་ 
ཞིའི་ཡུལ་ཀུན་མཆོད། །བཞི་པས་ཚངས་པ་བརྒྱ་བྱིན་སོགས། །མགོན་པོ་ཡོན་ཏན་མགྲོན་ 
ཀུན་མཉེས། །ལྔ་བས་ཁམས་གསུམ་འགྲོ་བ་དྲུག །སྙིང་རྗེའི་མགྲོན་ཀུན་བདེ་དང་ལྡན། ། 
དྲུག་པས་བགེགས་རྒྱལ་བི་ན་ཡ་ག་སོགས། །བགེགས་རིགས་ལན་ཆགས་དབང་པོ་ཚིམ། ། 
དུང་སྐད་བདུན་པའི་སྒྲ་དབྱངས་ཀྱིས། །ཉན་རང་བྱང་སེམས་གནས་ནས་སྤོར། །ཐེག་ཆེན་ 
བླ་མེད་འབྲས་བུར་སྦྱོར། །ཞེས་གསུངས་པས། མཆོག་གི་རོལ་མོ་འདི་ལས་ཁྱབ་ཆེ་བ་ཡོད་ 
པ་མ་ཡིན་ནོ། །
གཉིས་པ་དག་པ་ནི་ལུང་ལས་བཤད་པ་མ་མཐོང་ཡང༌། འདིར་རིགས་པས་ཆོས་མཐུན་ 
བཀོད་ན། ཁ་དོག་དྲི་མེད་དཀར་བ་ནི། །དཀར་ཕྱོགས་དབུ་འཕང་བསྟོད་པའི་བརྡ། །གཡོན་ 
སྐོར་རི་མོའི་མུ་ཁྱུད་ཅན། །ས་ལམ་རིམ་གྱིས་བགྲོད་པའི་བརྡ། །གལ་ཏེ་རི་མོ་གཡས་འཁྱིལ་ 
ན༑ ༑བསམ་རྒུའི་རེ་སྐོང་རིན་ཆེན་བརྡ། །སྦུབས་སྟོང་ཆོས་སྐུ་འགྱུར་མེད་ལ། །དུང་སྒྲ་འགག་ 
མེད་ལོངས་སྤྱོད་རྫོགས། །ནང་གི་རྐན་གཉེར་རི་མོ་ནི། །སྣ་ཚོགས་སྤྲུལ་པས་དོན་བྱེད་ 
བརྡའ། །རྐན་དབུགས་རྩོལ་བའི་སྒྲ་སྐད་ནི། །ཆོས་རྣམས་རྟེན་ཅིང་འབྲེལ་འབྱུང་བརྡ། ། 
ལྔ་ལྡན་དར་གྱི་སྙན་ཤལ་ནི། །ལམ་ལྔ་མཐའ་རུ་ཕྱིན་པའི་བརྡ། །ཐལ་མོ་པདྨའི་རྒྱས་འཛིན་ 
པ༑ ༑ཐབས་ཤེས་ཟུང་དུ་འཇུག་པའི་བརྡ། །སྒྲ་སྐད་ཐམས་ཅད་གནོན་པ་ནི། །ནག་པོའི་ 
ཕྱོགས་ལས་རྒྱལ་བའི་བརྡ། །ཞེས་སོ། །གཉིས་པ་དུང་དམར་ཞེས་པ་ཟངས་ལས་བྱས་པ་ 
དང༌། རག་ལས་བྱས་པ་རག་དུང་དུ་འབོད་པ་གཉིས་ཤས་ཆེ་ཞིང༌། དབྱིབས་ནི་སྲིད་དུ་རིང་ 
ཐུང་ཇི་ལྟར་འཚམས་པ་ལ། སྦོམ་དུ་ཁ་འཁོར་ནས་རིམ་གྱིས་ཇེ་ཕྲར་སོང་བ། སྨད་ཆའི་ཁ་ 
ཕྱིར་བཀྱེད་པ་ལྷུ་གསུམ་པ་འགེབ་ལྟོ་བ་བུམ་གཟུགས་ལ་ཡས་མར་པདྨའི་འདབ་མའི་དབྱིབས་ 
ལ་པ་ཏྲའི་རྒྱན་ཅན། མགྲིན་པ་གྱེན་ལ་རིམ་གྱིས་ཕྲ་ཞིང་མགྲིན་པའི་སྦུ་གུ་དང་སྤྲད་པའི་
121

༄༅། །རིག་འཛིན་སྔགས་ཀྱི་སྡེ་སྣོད།
ཁ་ཡི་མེ་ཏོག་གམ་ཕུ་ཐེབས་སྦུབས་ཅན་ཁ་ཕྱིར་ལོག་པའི་རྣམ་པ་ཅན། མགྲིན་པའི་སྦུ་གུའི་ 
ཕྱོགས་གསུམ་སྒྲོ་འདབ་ཅེས་ཟངས་ཀྱི་ཐུར་མ་གསུམ་གྱིས་སྲ་བཅོས་བྱས་པ། ཚད་ནི་བཟོ་ 
བོ་སོ་སོའི་ལག་གི་འདུ་བྱེད་ལས་གཅིག་ཏུ་མ་ངེས་ལ། ཁུངས་རྒྱ་གར་དུ་ཡོད་མེད་ཀྱི་ངེས་
པ་མ་རྙེད་དེ། བོད་འདིར་ཡང་ཇོ་བོ་རྗེ་འབྱོན་པའི་དུས་ཕོ་བྲང་ཞི་བ་འོད་ཀྱིས་གསར་དུ་བཟོས་
པ་ལོ་པཎ་སྤྱན་འདྲེན་གྱི་དུང་དུ་གྲགས་ཞེས། བཟོས་པའི་ཐོག་མར་སྣ་བོ་ལ་ཐོག་ནས་བུས་ 
པས་བྱང་གི་རྟ་ཁྱུ་འདྲོགས། ཕྱུགས་ཐམས་ཅད་ཐག་པ་བཅད་ནས་བྲོས་ཞེས་བཀའ་གདམས་ 
གླེགས་བམ་དུ་བྱུང༌། འབུད་ཚུགས་གྲྭ་ས་རང་རང་གི་བཀའ་སྲོལ་ཐ་དད་དུ་ཡོད་མོད་ཀྱང༌། 
རང་ཅག་རྙིང་མ་པ་རྣམས་ཀྱི་བསྟན་པའི་ཆུ་མགོ་འོག་མིན་སྨིན་གྲོལ་གླིང་དུ་རྒྱལ་སྲས་ 
བསྟན་པའི་ཉི་མའི་ཐུགས་ཉམས་ལ་ཤར་བའི་མཆོད་སྤྲིན་བཀོད་པའི་རོལ་མོ་སྣ་བདུན་ 
དུ་གྲགས་ཤིང༌། ཐོག་མར་བཀྲ་ཤིས་པའི་ལྷ་བསང་ཆེན་མོ་སོགས་ལ། ལྷ་རྒྱལ་དུ་གྲགས་ 
པ༑ འདོར་ཆེན་གཉིས། ཁ་འདོར་བཏགས་པའི་བརྒྱང་རིང་ཁུག་གསུམ་འབུར་གསུམ་ 
དང་དྲུག་གི་དབུགས་འཁོར་མ་བཅད་པ་ལ་འཇོག་མཚམས་འདོར་ཆུང་བཏགས་པ་གཉིས་ 
ནི་བརྒྱང་རིང་གཉིས་ཡིན་ལ། དེ་རྗེས་ཁ་འདོར་བཏགས་པའི་བཅད་ཐུང་འཇོག་མཚམས་ 
འདོར་མེད་རྦད་ཀྱིས་བཅད་པ་གཉིས། དེ་རྗེས་ཁ་འདོར་བཏགས་པའི་དབུགས་ཐེབས་ 
གཅིག་ལ་བཀྱག་པའི་མཇུག ཇེ་ཕྲར་བཏང་བ་དབུགས་བརྒྱང་ཐེབས་གཉིས་ལ་འཇོག་ 
མཚམས་ཟད་སོང་བ་ལྟ་བུ། དུང་གཉིས་སྐད་གཅིག་ཏུ་འདྲེས་ཤིང་ཕྲ་སྦོམ་རིང་ཐུང་མ་ཤོར་ 
བ་ཏིའམ་བ་ངུར་ཟེར་བ་གཉིས། དེ་རྗེས་ཁ་འདོར་བཏགས་པའི་དབུགས་འཁོར་གསུམ་
ལ་དལ་བུས་འབུད་ཅིང་བར་མ་ཆད་པའི་དབུགས་འཁོར་གསུམ་ལ་རིམ་གྱིས་ཇེ་མཐོར་
བཀྱག་ཅིང༌། མར་ཕབ་པའི་མཐའ་ཁུག་འདོར་བཏགས་པ་མཚམས་བཞག་འགྲོ་བ་ལྟར་ 
ལ་བར་མི་གཅད་པར་དབུགས་འཁོར་རྗེས་མར་མཐུད་འགྲོ་བའི་ཕབ་བཀྱག་སྔ་མ་ཇི་ལྟ་
122

༄༅། །ཟབ་གཏེར་ཆོས་ཀྱི་མཛོད་ཁང༌།
བར་བྱས་པ་ལ་ཁུག་འདོར་དང༌།དེ་རྗེས་ཡང་སྔ་མ་ལྟ་བུའི་མཐར་འདོར་ཆེན་དང་བཅས་ 
འཇོག་པ་ཡིན། དེ་ཁུག་འདོར་ཡིན་ཞིང་དབུགས་ཀྱིས་ཐུབ་ཚད་དུ་བརྒྱང་རིང་གཅིག་གོ ། 
གསུམ་པ་གླིང་བུ་ནི་སྤྱིར་རྒྱ་བོད་ཡོངས་ལ་གྲགས་ཆེ་ལ་རོལ་མོ་ཐམས་ཅད་ནས་སྙན་འགྱུར་ 
གྱི་ཕུལ་དུ་བྱུང་ཕྱིར། རྒྱ་ནག་སོགས་སུའང་ཤིན་ཏུ་དར་ཆ་ཆེ་བའི་སྟབས་ཀྱིས། ད་ལྟ་རྒྱ་ནས་ 
གསེར་དངུལ་སྟོང་ལྗོན་ལ་སོགས་བསམ་གྱིས་མི་ཁྱབ་པར་འབྱུང་ཞིང༌། འབུད་ལྟ་སོགས་ 
ཀྱང་དེ་དང་མཚུངས་སོ། །
འོན་ཀྱང་རྙིང་མའི་ལུགས་ལ་ནི་སྨིན་གླིང་སོགས་སུ་ནི། རྒྱལ་སྲས་བསྟན་པའི་ཉི་མ་ལ་ 
ཌཀྐིས་བསྩལ་བའི་ལྷ་མོ་ཆེ་ཆུང་གཉིས། ཁྲ་ཆེན་ཁྲ་ཆུང་གཉིས། རྒྱ་འབུད་བལ་འབུད་གཉིས།
བླ་མ་རྒྱང་འབོད་དང་བདུན་དུ་གྲགས་སོ། །བཞི་པ་རྐང་གླིང་ནི། སྤྱིར་མི་རྐང་གི་གླིང་བུ་
ཞེས་པ་རྩལ་ནི་རྒྱུད་རྒྱ་གཞུང་ཀུན་ནས་འབྱུང་ཞིང་ཁུངས་ཀྱང་ཆེ་མོད། གཞན་དུ་སྐྱེས་དར་
མ་གྲིར་ཤི་བའི་བླ་གཡོན་པ་རྐང་ཕྲ་བའི་ཕྱོགས་ནས་སོར་བཅུ་གཉིས་ཀྱི་ཚད་བཅད་པ་ནི།
དུང་ཆེན་གྱི་གླིང་བུའམ། གསང་བའི་གླིང་བུ་སྟེ་མ་མཁའ་འགྲོ་འབོད་པའི་རྟེན་དང༌། བུད་
མེད་དར་མ་གྲིར་ཤི་བའི་རྐང་ནི་དཔའ་བོ་འབོད་པའི་རྟེན་སོགས་དང་། འདི་དག་ལ་འབུད་
ཚུགས་སོ་སོར་ཡོད་པར་གྲགས་ལ། གཞན་དུ་ནི་དེང་སྐབས་བོད་ཡུལ་སོགས་སུ་ནི་རྐང་
གླིང་གི་རྒྱུ་ལ་ཨ་ཙ་ར་ཤི་བའི་རྐང་དེ་ཕྲ་ལ་རིང་བ། སྐད་ལེགས་པར་འོང་འདུག་ཅེས་ཨ་ཙ་
རའི་རྐང་ལ་རྐང་གླིང་བྱས་པ་ཕལ་ཆེར་རྟོགས་ལྡན་ཚོས་ཀྱང་དེ་འདྲ་ཐོགས་པ་མང་ལ། གཅོད་
ཡུལ་སོགས་སུ་རྐང་བཅད་ལུགས་དང་རུས་པ་ལ་ག་དར་དང་རྟེན་འབྲེལ་བྱ་ལུགས་སོགས་
རྒྱས་པར་གྲགས་པ་ཤེས་འདོད་རྣམས་དེར་གཟིགས་མཛོད། ཁམས་ཕྱོགས་འདིར་ཐུན་དུང་
ཞེས་གྲྭ་པ་རྣམས་ལ་ཐུན་ཚད་ལ་རྐང་དུང་འབུད་པའི་ཕྱག་སྲོལ་སྣང་བ་ལ་ནི་རྐང་ངམ་གཞན་
ཤིང་དུང་རྭ་དུང་སོགས་ཀྱིས་ཆོག་པར་མངོན་ལ། རྭ་དུང་ལའང་ཁྲི་རྙན་རྭ་དུང་སོགས་
123

༄༅། །རིག་འཛིན་སྔགས་ཀྱི་སྡེ་སྣོད།
འབྱོར་ན་ནི་ཤིན་ཏུ་རང་ལེགས་ཏེ། རྒྱུ་མཚན་རི་དྭགས་འདི་སྔོན་བྱང་ཆུབ་སེམས་དཔའ་
གང་ཞིག་སྟོང་ཉིད་ཀྱི་རྩིས་མ་ཟིན་པའི་རྗེ་ཁ་རྐྱང་དུ་གོལ་པས་ཕྱི་མ་འདིར་སྐྱེས་པ་ཡིན་ལ།
རི་དྭགས་ཕལ་པའི་རྭ་དང་ལར་འདྲ་བར་མ་བཤད་ཀྱང་། རྭ་དུང་འདིའི་སྐད་ཐོས་པའི་སེམས་ 
ཅན་ལ་སྙིང་རྗེ་སྐྱེ་བར་བཤད་དེ། སྔོན་དགེ་བསྙེན་པུ་ཏོ་བ་སོགས་བཀའ་གདམས་པའི་དགེ་ 
བཤེས་མང་པོས་བསྣམས་ཤིང་ཕྱིས་སུའང་རྩེ་ལེ་སྣ་ཚོགས་རང་གྲོལ་སོགས་ཀྱིས་རྔོན་པ་དང་
ཉྭ་པ་སོགས་ལིང་ལ་འོང་སྐབས། ཁོང་གིས་ཁྲི་སྙན་རྭ་དུང་བུས་པས། རྔོན་པའི་ཁྱི་ཡིས་རི་ 
དྭགས་མི་གསོད་པ་དང་། ཉ་པས་ཉ་མི་གསོད་པ་སོགས་ངེས་ཤེས་འདྲོངས་པ་བྱུང་ཞེས་
གསུངས་སོ། །
ཐུན་དུང་གི་འབུད་ཚུལ་ནི། བཀའ་བརྒྱུད་པ་རྣམས་དགུ་འབུད་ཟེར་བ་བདེ་མཆོག་རྩ་ 
སྔགས་ཡི་གེ་བདུན་མའི་བརྡའ་ཚིག་ཏུ་གྲགས་ལ། གཞན་རྙིང་ལུགས་ལ་ཁམས་ཀཿཐོག་ 
གི་བླ་མ་དམ་གཙང་བྱམས་གསུམ་སོགས་ཀྱི་ཕྱག་སྲོལ་ལ། ཐོག་མར་མཆོད་མཆོད་ཅེས་ 
རིང་ཐུང་གཉིས། བླ་མ་བླ་མ་ཞེས་རིང་པོ་གཉིས། བླ་མ་མཁྱེན་མཁྱེན་མཁྱེན་མཁྱེན་མཁྱེན། 
ཞེས་རིང་ལ་ལྡེམ་འགྱུར་ཅན། ཕཊ་ཕཊ༔ ཅེས་རིང་ལ་རྗེས་མ་རྦད་ཀྱིས་བཅད་པ་དང༌། 
གོང་མ་རྣམས་མགོ་སྐེད་ཤེད་ཆེ་ལ་མཇུག་ནར་གྱིས་བཞག་པ་བླ་མ་དྲན་པའི་གདུང་ཤུགས་ 
བསྐྱེད་པ་སྟེ། འདི་འབུད་མཁས་པ་བྱུང་ན་སྣང་བ་འགྱུར་ཐུབ་པར་འདུག་ཅེས་ཀོང་པོ་
རྫོགས་ཆེན་པ་སོགས་གསུངས་ཤིང་དེ་ནི་ཐུན་དུང་འབུད་ལྟ་ཁོ་ནའོ། །གཞན་ཆོས་སྐྱོང་ 
སྤྱན་འདྲེན་བྱིན་འབེབས་སོགས་དང་། ལས་ཁ་ཚར་རྣམས་སུའང་གྲྭ་པ་རྣམ་དག་རྣམས་ 
ལ་ནི་སོ་སོའི་ཕྱག་སྲོལ་ཚད་ལྡན་རེ་བཞུགས་མོད། དེ་མིན་དེང་སང་སྙིགས་དུས་ཀྱི་སྔགས་
བཙུན་གྱི་གཟུགས་བརྙན་པ་རྣམས་ནི་ཅི་བྱེད་ཇི་ཡོད་ཀྱི་ཕལ་ཆེར་ཅལ་སྒྲོག་རྗེས་རྒྱུག་ཁོ་ 
ན་མང་ངོ༌། །ལྔ་བ་བཤུགས་པ་ནི། གསང་རྒྱུད་ལས། སྔགས་ཚིག་བཤུག་པ་བརྡ་ཡིས་
124

༄༅། །ཟབ་གཏེར་ཆོས་ཀྱི་མཛོད་ཁང་།
མཚོན་ནས་ཀྱང་། །མ་ལུས་འཁོར་དང་བཅས་ཏེ་གཤེགས་སུ་གསོལ། །ཞེས་དང་། གིང་ 
ཆེན་དཔའ་བོས་བཤུག་གླུ་ཀྱུ་རུ་རུ། །ཞེས་དང་། བཤུག་པའི་གླུ་ལེན་ཤ་ར་ར། །ཞེས་པ་ 
ལྟར། གསང་བ་གཉན་པོའི་གཞུང་ལས་མང་དུ་འབྱུང་ཞིང་། འདི་ལ་གྲྭ་ས་རང་རང་གི་ཕྱག་ 
སྲོལ་མི་འདྲ་བ་མང་ཡང་། སྨིན་གླིང་སོགས་སུ་ལག་པའི་མཐེབ་མཛུབ་དང་ལྕེ་རྐན་སྦྱར་
བས། གཞུང་ཚིག་དང་བསྟུན་ནས་བཤུག་རིང་རེ་རེ་ཙམ་ལས་སྤྲོས་པ་ཆེར་མེད་ལ། ཁམས་ 
ཕྱོགས་སུ་ནི་སྤྱན་འདྲེན་བྱིན་འབེབས་དགུག་གཞུག་སོགས་མང་པོར་བཤུག་པ་མཛད་སྲོལ་ 
འདུག་པ་ཚད་ལྡན་དུའང་ཅིར་འགྱུར་མི་ཤེས་ལ་འགལ་བ་རང་ཡང་མ་མཐོང་ངོ་། །བཅོས་ 
མའི་བཤུག་པ། རཱ་རྩེ། སྙུག་ཚིགས། རྒོད་རྐང་། རྫ་་སོགས་ལ་བཟོས་པའང་སྣང་ངོ༌། །དེ་
དག་ནི་སྤྱི་དང་བྱེ་བྲག་གི་རོལ་མོའི་རྣམ་གཞག་ཅུང་ཟད་བསྟན་པ་སྟེ་སྐབས་གཉིས་པའོ། །
༈ གསུམ་པ་གར་དབྱངས་ཀྱི་ས་བཅད་བསྟན་པ་ལས། དང་པོ་གར་ལའང་ཆས་བཤད་ 
པ་དང༌། གར་འཆམ་པ་དང༌། དགོས་པ་སྟེ་གསུམ་ལས་དང་པོ་ནི། ཨོ་རྒྱན་གྱི་སློབ་དཔོན་ 
ཆེན་པོ་པདྨ་འབྱུང་གནས་ཀྱི་ཞལ་ནས། ཕྱི་ནང་གསང་གསུམ་གར་འཆམ་ཆས་གོས་རྣམས། ། 
གང་ལ་གང་དགོས་ཕྱག་མཚན་རྒྱན་ཆ་སོགས། །མཁོ་བའི་ཡོ་བྱད་གཞུང་ལྟར་སྟ་གོན་བྱ། ། 
ཞེས་བཀའ་བསྩལ་བ་ལྟར། ཡོ་བྱད་ལའང་ཕྱི་ནང་གསང་གསུམ་སོ་སོར་ཆས་དང་གོས་ 
དང་རྒྱན་སོགས་གསུངས་པ་ལས། འདིར་ནང་གི་ཆས་གོས་མདོ་ཙམ་བསྟན་པར་བྱ་སྟེ། དེ་
ཡང་སློབ་དཔོན་སངས་རྒྱས་གཉིས་པས། ནང་གི་ཆ་ལུགས་ལུས་བཀྲུ་གཙང་སྦྲ་བྱ། །མཛེས་
པའི་ཞལ་རྩི་ལྷ་ཡི་མདོག་དང་བསྟུན། །རྒྱན་གྱིས་སྤྲས་པའི་ཆས་གོས་ཁ་དོག་ཅན། །མཉེན་
ལྕུག་འཁྲིལ་ལྡེམ་ཆགས་པའི་ལུས་ཆས་བརྒྱན། །དེ་ཡི་སྟེང་དུ་རུས་པའི་རྒྱན་དྲུག་ལ། ། 
སྣ་ཚོགས་དར་གྱི་ཅོད་པན་ཕོ་ལོང་གིས། །སྤྱི་བོར་ལ་སོགས་གང་འཐད་སོ་སོར་བཅིང་། །
125

༄༅། །རིག་འཛིན་སྔགས་ཀྱི་སྡེ་སྣོད།
གཞན་ཡང་མཛེས་ཤིང་ཡིད་འོང་རྒྱན་གྱིས་བརྒྱན། །ཕྱག་མཚན་རྡོ་རྗེ་དྲིལ་བུ་ཅང་ཏེའུ་ 
འཁྲོལ། །པད་སྐོར་ལ་སོགས་གང་འོས་ཕྱག་རྒྱ་བསྐྱུར། །རྡོ་རྗེ་གླུ་སོགས་མཆོད་དབྱངས་ 
སྙན་པོའི་ཚིག །གང་ལ་གང་དགོས་སོ་སོའི་གཞུང་དང་བསྟུན། །ཐོག་མཐའ་བར་སོགས་ 
དུས་གསུམ་ནམ་དུ་ཡང༌། །དཀྱུས་སུ་བཤད་ལྟར་གང་བསྒྱུར་མཁས་པར་བྱ། །ལེ་མཚམས་ 
བར་ཚིག་སྣ་ཚོགས་རོལ་མོའི་སྒྲ། །དྲག་ལ་མྱུར་འཁྲོལ་དེ་དང་མཐུན་པའི་གར། །ཡུན་དུ་ 
མ་ཡེངས་སྐད་ཅིག་ཡུད་ཙམ་ཡང༌། །ལུས་བསྒྲིམ་ཁོང་ཀློད་འདར་བའི་ཚུལ་དུ་བྱ། །སླར་ 
ཡང་གཞུང་ལུགས་རྣམ་འགྱུར་སོ་སོར་བསྒྱུར། །ཞེས་དང༌། ནང་ཆས་རྒྱན་དྲུག་རྡོ་རྗེ་དྲིལ་ 
བུ་དང༌། །ཕྱག་མཚན་ཅང་ཏེའུ་སྣ་ཚོགས་རོལ་མོ་འཁྲོལ། །ཞེས་དང༌། ཀུན་ཏུ་སྤྱོད་པའི་ 
ལེའུ་བཅུ་བདུན་པར། ཡན་ལག་ཅན་དང་ཚིག་ཅན་དང་། །སྡུད་དང་དེ་བཞིན་སྙིང་སྟོབས་ 
ཅན། །གར་གྱི་ཚུལ་ནི་བཞི་པོ་འདིས། །དེ་ཉིད་མཐོང་བས་ཤེས་པར་བྱ། །ཞེས་གསུངས་ 
པའི་ཡན་ལག་ཅན་ནི་ལུས་ཀྱི་རྣམ་འགྱུར་དུ་མའོ། །ཚིག་ཅན་ནི་ངག་གི་འགྱུར་བ་དུ་མའོ། །
སྡུད་པ་ཞེས་པ་ལུས་ཀྱི་འགྱུར་བ་ཅུང་ཟད་བཤོལ་ཏེ་ལྷའི་ང་རྒྱལ་དང་ལྡན་པའོ། །སྙིང་
སྟོབས་ཅན་ནི་ལྷའི་ང་རྒྱལ་དང་ལྡན་པས་བདུད་ཚར་གཅོད་པའི་ཕྱིར་ཁྲོ་བོའི་སྐུར་བསྒོམ་ 
པའོ། །དེ་དག་ཀྱང་ལག་ལེན་མཐོང་ནས་ཤེས་པའི་དེ་ཉིད་མཐོང་པས་ཤེས་ཞེས་པའོ། །དེ་ 
ཡང་ཨོ་རྒྱན་ཆེན་པོས། མཛེས་པའི་ཞལ་རྩི་ལྷ་ཡི་མདོག་དང་བསྟུན། །རྒྱན་གྱིས་སྤྲས་པ་ 
ཆས་གོས་ཁ་དོག་ཅན། །ཞེས་གསུངས་པས། ནང་གི་གོས་ལ་སྤྱིར་རྒྱ་གར་དུ་ནི་རོ་རས་ལ་ 
ཕོད་ཀ་ལྟ་བུའི་ཕུ་དུང་ཕྲ་མོ་བྱས་པ་ལྷ་སོ་སོའི་ཁ་དོག་ཅན། གོང་སྐེད་མཐའ་འཇག་སོགས་ 
ཁ་དོག་གཞན་གྱིས་བརྒྱན་པ་ཡིན་ལ། ད་ལྟ་བོད་ཡུལ་དུ་ནི་དཔལ་ལྡན་ས་སྐྱ་པ། ཨོ་རྒྱན་ 
སྨིན་གྲོལ་གླིང་པ་སོགས་ནི་གོས་བཟང་རྒྱ་ནག་གི་མཛོད་གོས་སུ་གྲགས་པའི་སྤུས་དག་ལ་ 
ལྷ་ཞི་ཁྲོ་སོགས་དང་བསྟུན་པའི་ཁ་དོག་ལ་གར་གྱི་གོས་དཀྱུས་ལྟར་མཛད་པའོ། །དེ་ལ་
126

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱན་ནི། ཨོ་རྒྱན་གྱི་མཁས་པ་པདྨ་ཀཱ་རས། དེའི་སྟེང་དུ་རུས་པའི་རྒྱན་དྲུག་ལ། །སྣ་ཚོགས་ 
དར་གྱི་ཅོད་པན་ཕོ་ལོང་གིས། །སྤྱི་བོ་ལ་སོགས་གང་འཐད་སོ་སོར་བཅིང་། །ཞེས་དང་། 
རྒྱུད་ལས། གར་གྱི་གནས་སུ་གནས་པ་ཀུན། དེ་ཡི་རྒྱན་རྣམས་ཡིན་ཞེས་འབྱུང་ངོ༌། །དེས་ 
ན་རྡོ་རྗེའི་གླུ་ལས། ནི་རམ་སུ་ཨཾ་གེ་ཙ་ཌ་ཝི་ཞེས་འབྱུང་ངོ༌། ། 
དེ་ཡང་རྣལ་འབྱོར་པས་ཉམས་བསྐྱང་བའི་སྐབས་སུའང་དགོས་ལ། རྟོགས་པ་ཅུང་ཟད་ 
སྐྱེས་ནས་སྤྱོད་པ་ལ་བློ་སྦྱང་བའི་སྐབས་དང༌། ཀུན་ཏུ་བཟང་པོའི་སྤྱོད་པའི་དུས་སུའང་ 
དགོས་ཏེ། བླ་མ་དྲི་མ་མེད་པ་མཚོ་ལས་སྐྱེས་པའི་རྡོ་རྗེས། ནང་གར་ནང་གི་ཆོ་ག་ཐམས་ 
ཅད་དང༌། །བརྟུལ་ཤུགས་སྤྱོད་པ་ལས་སྦྱོར་དུས་དང་སྤྲད། །ཅེས་དང༌། བརྟག་པ་གཉིས་ 
པའི་ལེའུ་དྲུག་པ་ལས། སྒོམ་པ་པོ་ཡི་རྣམ་འཛིན་པ། །རྣ་བ་དག་ལ་རྣ་ཆ་བཟང༌། །སྤྱི་བོར་ 
འཁོར་ལོ་རྣམ་པར་འཛིན། །ལག་པ་དག་ལ་ལག་གདུབ་ཉིད། །སྐེད་པ་ལ་ཡང་སྐ་རགས་ 
ཉིད། །རྐང་པ་དེ་བཞིན་རྐང་གདུབ་བོ། །ལག་པའི་རྩ་བར་དཔུང་རྒྱན་ཉིད། །མགྲིན་པ་ 
རུས་པའི་ཕྲེང་བ་སྟེ། །ཞེས་དང་། རྐུན་མའི་སྐྲ་ལ་ཅོད་པན་བྱ། །དེ་ལ་ཧཱུཾ་བྱུང་སྦྱང་བར་བྱ། ། 
སངས་རྒྱས་ལྔ་ཡི་ཐོད་པ་རྣམས། །རྣལ་འབྱོར་སྤྱོད་པའི་རྣམ་པར་འཛིན། །ཐོད་པ་སོར་ 
ལྔ་བ་ཡི་ཚད། །བྱས་པའི་ཅོད་པན་འཛིན་པར་བྱེད། །ཅེས་དང༌། ཐལ་བ་སྒྲ་ཡི་མཆོད་ཕྱིར་ 
ཐོགས། །ཞེས་གསུངས་སོ། །དེ་ཡི་དོན་གསལ་བར་བྱ་བའི་ཕྱིར། ཀུན་ཏུ་སྤྱོད་པའི་ལེའུ་ 
བཅུ་བདུན་པར། ཀུན་ཏུ་མི་དབུག་བཅིང་པ་དང༌། །གཞུག་དང་དེ་བཞིན་སྤྱོད་པ་དང༌། ། 
འབེབས་པ་དང་ནི་འཁྱིལ་བའོ། །དང་པོ་འདི་ནི་བརྒྱན་པ་དང་། །རྣམ་པ་ཀུན་ཏུ་བཅིང་བ་ 
དང་། །དཔུང་རྒྱན་དང་ནི་དེ་བཞིན་དུ། །ལག་པའི་རྒྱན་ནི་ཉིད་དག་དང༌། །རྐང་གདུབ་ 
རབ་ཏུ་གཞུག་པའོ། །འོག་པག་དག་ནི་བརྒྱད་པའོ། །རོ་ལྡན་བཅུ་དྲུག་ཤེས་པར་བྱ། ། 
ཚངས་སྐུད་སྐུད་པ་གཅིག་ཏུ་འགྱུར། །ཕྲེང་བ་ཉི་ཤུ་རྩ་ལྔ་ཡི། །ཞེས་འབྱུང་ལ་དེ་དག་གི་
127

༄༅། །རིག་འཛིན་སྔགས་ཀྱི་སྡེ་སྣོད།
དོན་བཤད་ན། ཀུན་ཏུ་མི་དབུག་ནི་བུ་ག་མེད་པ་སྟེ་མགོ་རྒྱན་ནོ། །དང་པོ་མགོ་ལ་བཀོན་ 
པར་བྱ་སྟེ། དང་པོ་འདིར་ནི་བརྒྱན་པ་དང་ཞེས་པའི་དོན་ནོ། །བཅིང་པ་ནི་རྣ་རྒྱན་ཏེ། རྣམ་ 
པ་ཀུན་ཏུ་བཅིང་པ་དང་ཞེས་པའི་དོན་ནོ། །གཞུག་པ་ནི་གདུ་བུ་དྲུག་སྟེ། དཔུང་རྒྱན་དག་ 
དང་ལ་སོགས་པའི་ཚིག་རྐང་གསུམ་གྱིས་བསྟན་ཏོ།།དེ་བཞིན་བསྐྱོད་པ་ནི་སྐ་རགས་ཏེ། 
འོག་པག་དག་ནི་བརྒྱད་པ་ཡིན། །ཞེས་པའི་ཕྲེང་བ་རིམ་པ་བརྒྱད་ཡོད་དོ། །འབེབས་པ་ནི་ 
མགུལ་རྒྱན་ཏེ། མགྲིན་པ་ནས་སྐྲ་འབེབས་པ་ཡིན་ལ། དེ་ཉིད་རོ་ལྡན་བཅུ་དྲུག་ཤེས་པར་ 
བྱ༑ ༑ཞེས་པ་སྟེ། རོ་ལྡན་ནི་མགྲིན་པ་ཡིན་ལ། དེར་ཕྲེང་བརྒྱད་དང་། དོ་ཤལ་བརྒྱད་དེ་ 
བཅུ་དྲུག་ཡིན་ནོ། །ཀུན་ཏུ་འཁྱིལ་བ་ནི་སེ་རལ་ཁ་རྒྱ་གྲམ་དུ་འཁྱིལ་བ་དང་། ཐོད་པའི་དོ་ 
ཤལ་ཡིན་ཏེ། དེའང་དང་པོ་ནི། ཚངས་སྐུད་སྐུད་པ་གཅིག་ཏུ་འགྱུར། །ཞེས་བྱ་བ་རྒྱ་གྲམ་ 
དུ་འཁྱིལ་ན་སྲད་བུ་རེ་རེ་ལས་མེད་པར་བྱའོ། །
གཉིས་པ་དོ་ཤལ་ནི། ཕྲེང་བ་ཉི་ཤུ་རྩ་ལྔ་ཉིད། །ཅེས་བྱ་བ་ཉི་ཤུ་ལྔ་ཉིད་དམ། ཉིས་ 
བལྟབས་སུ་བྱས་ན་ལྔ་བཅུ་ཐམ་པ་ཡིན་ནོ། །དེ་ལྟར་ལུང་དེ་དག་གི་དགོངས་པ་བླ་མ་དམ་ 
པ་རྣམས་ཀྱི་མན་ངག་ལས་བྱུང་བ་རྣམ་གྲངས་མང་ཡང༌། འདིར་མདོར་བསྟན་ན། མཚན་ 
ཉིད་དང་དག་པ་དགོས་ཆེད་གསུམ་ལས་དང་པོ་ནི། ཐོག་མར་མགོ་རྒྱན་ནི་སྤྱི་བོའི་རུས་ 
པའི་འཁོར་ལོ་ལ་བུ་ག་བརྒྱད་ཕུག་སྟེ། རུས་པའི་ཕྲེང་བ་འཁོར་ལོའི་རྩིབས་ལྟ་བུར་འགྱུར་ 
བ་བརྒྱད་བྱ། དེ་ལ་རྒྱབ་ཀྱི་རྩིབས་གསུམ་མ་གཏོགས་པར་རྩིབས་ལྔའི་ཐད་ཀར་མིའི་ཐོད་
པ་སོར་ལྔ་པའི་ཚད་མི་མགོའི་རི་མོ་བྲིས་པ་རེ་བཞག དེ་དག་གི་སྟེང་འོག་གཉིས་ན་ཕར་རུས་ 
པའི་ཕྲེང་བ་ཐོད་པ་ལྟ་བུར་འཁོར་བ་རེ་བྱ། ཐོད་པའི་བར་མཚམས་བསྡམས་པའི་ཕྲེང་བ་ 
ཐོད་པ་ལྟར་འཁོར་བ་གསུམ་བྱ། དཔྲལ་བའི་ཐད་ཀར་སོར་གསུམ་ཙམ་གྱི་ཐད་ཀར་དྲ་བ་ 
དྲྭ་ཕྱེད་བྱ། གཞན་རྣམས་སུ་རྣ་བའི་ཕྱེད་ནོན་ཙམ་གྱི་དྲ་བ་དྲྭ་ཕྱེད་བྱ། འཁོར་ལོའི་རྒྱབ་
128

༄༅། །ཟབ་གཏེར་ཆོས་ཀྱི་མཛོད་ཁང༌།
ངོས་ཀྱི་ཐད་ཀར་སྣ་ཚོགས་རྡོ་རྗེ་དང༌། དེའི་གཡོན་ངོས་སུ་ཚེས་གཅིག་གི་ཟླ་བ་བྱས་ལ། 
སྐྲའི་ཐོར་གཙུག་གི་ཅོད་པན་ལ་བརྟེན་པར་བྱ། སྐྲ་མེད་ན་བཅོས་མའི་སྐྲ་བྱས་ལ། དེའི་ 
ནང་དུ་རྡོ་རྗེའམ། བྲིས་སྐུའམ། གླེགས་བམ་བཅུག་ལ། སྤྱི་གཙུག་དབུ་རྒྱན་གྱི་ནང་ན་ཡར་ 
བཏོན་ལ་ཐོར་ཚུགས་སུ་རྐུན་མ་བསད་པའི་སྐྲ་ལ་བཅིངས་ཏེ། ཐག་པའི་མཐའ་མ་གཉིས་ 
སུ་རེ་རེ་འཇོག་པ་ནི་ཅོད་པན་ཞེས་བྱ་བ་ཡིན་ནོ། །རྣ་རྒྱན་ནི་རུས་པའི་ཁུག་པ་གསུམ་དང་
ཁུག་ཕྱེད་གཉིས་ཏེ་ལྔས་བརྒྱན་པའོ། །མགུལ་རྒྱན་ནི་གཞུང་གཡས་གཡོན་གཉིས་དབུས་ 
དང་གསུམ་ལ་ཕྲེང་བ་བརྒྱད་ཀྱིས་བར་བསྡོམ་པ་དང༌། དེ་ལ་དོ་ཤལ་གྱི་ཚུལ་དུ་འཕྱང་བ་ 
རུས་པའི་མདུང་རྩེ་དུ་མས་མཛེས་པར་བྱས་པ་བརྒྱད་དེ་བཅུ་དྲུག་ནི་མགུལ་རྒྱན་ནོ། །དཔུང་
རྒྱན་གཉིས་དང་། ལག་རྒྱན་གཉིས་དང་། རྐང་རྒྱན་ཏེ་གདུ་བུ་དྲུག་ནི་ཕ་ད་ཚུ་ད་གཉིས་ 
དབུས་དང་རུས་པའི་གཞུང་གསུམ་ལ་ཕྲེང་བ་ལྔ་ལྔས་བར་བསྡམས་པ་སྨད་ངོས་མདུང་རྩེ་ 
དང་། ཨེར་ཀ་དུ་མས་མཛེས་པར་བྱས་པ་ཡིན་ནོ། །
དེའང་དཔུང་རྒྱན་གཉིས་རིང༌། དེ་བས་རྐང་གདུབ་ཐུང་བར་བྱའོ། །སྐ་རགས་ཀྱི་གཞུང་ 
གསུམ་ཕ་ད་ཚུ་ད་སྟེ་ལྔའི་བར་ཕྲེང་བ་བརྒྱད་རིམ་མམ། བཅུ་དྲུག་རིམ་གྱིས་བསྡམས་པ་ལ་ 
དེ་ལ་དྲ་བ་དྲྭ་ཕྱེད་ཨེར་ཀ་དང་རུས་པའི་མདུང་རྩེ་དུ་མས་མཛེས་པར་བྱས་པ། མཐེབ་སོར་
བརྒྱད་ཀྱི་ཚད་མཉམ་པར་དྲ་བ་དྲྭ་ཕྱེད་བཅོ་བརྒྱད་ཀྱིས་མཛེས་པར་བྱས་པ་ཡིན་ལ། གཡས་ 
གཡོན་གྱི་དྲྭ་ཕྱེད་གསུམ་གསུམ་ལ་གཉིས་ཀྱིས་པུས་མོའི་ཐད་ཀར་སླེབས། དབུས་མས་ 
ནི་བྱིན་པའི་དཀྱིལ་ཙམ་དུ་སླེབས་པ་ཡིན་ལ། དེ་དག་ལ་དྲིལ་བུ་ཆུང་ངུ་མཛེས་པ་རེ་གདག་
པར་བྱའོ། །རུས་པའི་ཚངས་སྐུད་ནི་རུས་པའི་འཁོར་ལོ་གཉིས་ལ་བུ་ག་བརྒྱད་དེ་རྒྱ་གྲམ་ 
དུ་བསྡམས་པ་ལ། འཁོར་ལོ་མདུན་དང་རྒྱབ་ཏུ་འོང་བར་བྱས་ཏེ་རྒྱ་གྲམ་དུ་བཅིང་བར་ 
བྱའོ། །རུས་པའི་ཚངས་སྐུད་འདི་ཡོད་ཀྱང་རུང་ལ་མེད་ཀྱང་ཆོག་སྟེ། རྐུན་པོ་བསད་པའི་
129

༄༅། །རིག་འཛིན་སྔགས་ཀྱི་སྡེ་སྣོད།
སྐྲ་ལས་སྐུད་པ་གསུམ་བསྒྲིལ་བྱས་པ་དེའང་སྐོར་ལྔའམ་གསུམ་བྱས་ཏེ། རྡོ་རྗེའི་མདུད་པ་ 
གསུམ་གྱིས་བར་མཚམས་མེད་པར་བསྡམས་པ་དེ་ལྟ་བུའི་སེ་རལ་ཁར་ལག་པ་གཡས་པ་
བཏོན་ལ་གོན་པ་ནི་ཚངས་པའི་སྐུད་པ་དངོས་ཡིན་ནོ། །དགུ་བསྒྲིལ་དུ་བྱས་པའི་སྐུད་པ་
གཅིག་ལ་སྔ་མ་བཞིན་རྡོ་རྗེའི་མདུད་པ་བྱས་པས་ཀྱང་བཏུབ་བོ། །ཐོད་པའི་ཚལ་བུ་སོར་
ལྔའི་ཚད་དང་མཉམ་པར་བྱ་སྟེ། དེའང་སྐྱེས་པ་ལ་གཞོན་ནུ་མའི་ཐོད་པ་ཡིན་ཞིང༌། བུད་མེད་
ལ་སྐྱེས་པའི་ཡིན་ནོ། །སྟག་གི་ལྤགས་པའི་ཤམ་ཐབས་ཀྱི་སྟེང་དུ་རྐུན་མ་བསད་པའི་སྐྲ་ལས་
བྱས་པའི་སྐ་རག་གཉིས་ཀྱིས་བསྡམས་ལ་དེའི་སྟེང་དུ་རུས་རྒྱན་གྱི་སྐ་རག་བཅིང་བར་བྱའོ། ། 
ལུས་ཀྱི་ཚད་དང་མཉམ་པར་བྱེད་ན་སྐྱེས་པ་མགོ་ཆེ་ལ་ཡན་ལག་རྣམས་ཕྲ་བས་མགོ་རྒྱན་ཆེ་ 
ལ་གཞན་རྣམས་ཕྲ་བར་བྱ། བུད་མེད་རྣམས་ནི་མགོ་ཆུང་ལ་ཡན་ལག་གཞན་རྣམས་སྦོམ་ 
པས་མགོ་རྒྱན་ཆུང་ལ་གཞན་ཆེ་བར་བྱའོ། །
གཉིས་པ་དག་པ་ལ་ཡང་རྣམ་གྲངས་ལྔ་ཙམ་ཡོད་པ་ལས་འདིར་གྲངས་དང་ཚད་ཀྱི་དག་ 
པ་ནི། སྣ་ཚོགས་རྡོ་རྗེ་ནི་སྤྲུལ་པའི་སྐུ་སྣ་ཚོགས་ཀྱིས་སེམས་ཅན་གྱི་དོན་མཛད་པའོ། །གཡོན་ 
ཕྱོགས་ཀྱི་ཚེས་གཅིག་གི་ཟླ་བ་ནི་ཡོན་ཏན་གྱི་ཚོགས་འཕེལ་བའོ། །འཁོར་ལོ་རྩིབས་བརྒྱད་ 
ནི་སངས་རྒྱས་ཀྱི་སའི་དབང་ཕྱུག་བརྒྱད་དོ། །ཐོད་པ་སྐམ་པོ་ལྔ་ནི་རིགས་ལྔ་ཡིན་ལ། རང་ 
རེའང་སོར་ལྔའི་ཚད་ནི་ཡེ་ཤེས་ཡིན་ལ། བར་བསྡམས་པའི་ཕྲེང་བ་ཚར་ལྔ་ལྔ་ནི་ཡུམ་ལྔ་ཡེ་ 
ཤེས་ལྔའི་རང་བཞིན་དུ་དག་པའོ། །དྲ་བ་དྲྭ་ཕྱེད་ནི་སངས་རྒྱས་ཀྱི་མཛད་པ་རྒྱ་ཆེན་པོ་མཛད་ 
པའོ། །ཐོར་ཚུགས་བཅིངས་པའི་རྐུན་མའི་སྐྲའི་ཅོད་པན་ནི། ཆོས་ཉིད་བདག་མེད་པར་ཁྱབ་ 
པ་མཚོན་ནོ། །སྣ་བདུན་གྱི་རུས་པའི་འཁོར་ལོ་ནི་དབྱིངས་ཀྱི་རང་བཞིན། དྲ་བ་དྲྭ་ཕྱེད་ནི་ 
ཡེ་ཤེས་ཀྱི་རང་བཞིན། མགུལ་རྒྱན་གྱི་གཞུང་གསུམ་ནི་སྐུ་གསུམ་གྱི་རང་བཞིན། ཕྲེང་བ་ 
བཅུ་དྲུག་ནི་སྟོང་ཉིད་བཅུ་དྲུག་གི་སྒྲ་སྒྲོག་པའོ། །སྐ་རགས་ཀྱི་གཞུང་ལྔ་ནི་ཡེ་ཤེས་ལྔའི་རང་
130

༄༅། །ཟབ་གཏེར་ཆོས་ཀྱི་མཛོད་ཁང་།
བཞིན་ཡིན་ལ། བར་སྡོམ་པའི་ཕྲེང་བ་བརྒྱད་རིམ་མམ། བཅུ་དྲུག་རིམ་ནི་འཕགས་པའི་ 
ལམ་ཡན་ལག་བརྒྱད་ཡིན་ལ། བཅུ་དྲུག་རིམ་བྱེད་ན་དེ་ཡི་སྟེང་དུ་བདེན་པ་བཞི་དང༌། ཚད་ 
མེད་བཞི་བསྣན་པའོ། །དྲ་བ་དང་དྲ་བ་ཕྱེད་པ་ནི། སེམས་ཅན་གྱི་དོན་རྒྱ་ཆེན་པོ་བྱེད་པ་སྟེ། 
དེའང་མཉམ་པ་རྣམས་ཀྱིས་ནི་མཉམ་པ་ཉིད་ཀྱི་སེམས་ཅན་གྱི་དོན་བྱེད་པ་ཡིན་ལ། གཡས་
གཡོན་རིང་བ་ཚན་གཉིས་ཀྱི་གསུམ་གསུམ་གྱིས་ནི་རྣམ་པར་ཐར་པའི་སྒོ་གསུམ། སྙིང་རྗེ་
ཆེན་པོ་ནས་དབང་བྱས་ནས་སེམས་ཅན་གྱི་དོན་ལ་སྙེགས་པར་བྱེད་པའོ། །ཐོད་པའི་ལྔ་བཅུ་ 
ཐམས་པ་ནི་ཨཱ་ལི་ཀཱ་ལི་ལྔ་བཅུ་དག་པས་ན་གསུང་དབྱངས་མ་ལུས་པའི་སེམས་ཅན་གྱི་དོན་
མཛད་པའོ། །དེ་ལྟར་ཚད་དང་གྲངས་ལ་སོགས་དག་པ་རྒྱས་པར་བཀྲོལ་བ་འདི་འཇམ་མགོན་
ས་སྐྱ་པཎྜི་ཏ་སོགས་ཀྱི་བཞེད་པའོ། །རྙིང་མ་རིན་པོ་ཆེའི་ལུགས་ལ་རྒྱན་དྲུག་ཅེས་པ༩ 
རྒྱུ་དུག་ལྔ་སེར་སྣ་དང་བཅས་པ། ལམ་ཕར་ཕྱིན་དྲུག་འབྲས་བུ་རིགས་ལྔ་རྡོ་རྗེ་འཆང་དང་ 
དྲུག་རྣམས་མཚོན་དོན་དུ་གསུངས་སོ། །གཞན་ཡང་རྒྱ་བོད་ཀྱི་མཁས་གྲུབ་རྣམས་ཀྱི་དགོངས་ 
བཞེད་ཅུང་མི་འདྲ་བ་མང་ཡང་འདིར་ཡི་གེས་འཇིགས་པས་དེ་ཙམ་མོ། །དེ་ལྟ་བུའི་རྒྱན་དྲུག་ 
སོགས་ཀྱིས་ལེགས་པར་བརྒྱན་ཅིང་མཚན་ཉིད་དང་ལྡན་པའི་རྡོར་དྲིལ་ཌ་མ་རུ་སོགས་ནང་ 
གར་གྱི་ཆས་རྒྱན་ཡོངས་སུ་ཚོགས་པར་བྱའོ། །
༈ གཉིས་པ་གྭར་འཆམ་དངོས་ལའང་ཕྱི་ནང་གསང་གསུམ་ལས་འདིར་ནང་གི་འཆམ་ 
སྟབས་མདོར་བསྡུས་བསྟན་པ་ལ། དེ་ཡང་ཨོ་རྒྱན་ཆེན་པོས། ཐོག་མཐའ་བར་སོགས་ 
སྐབས་ནམ་དུའང༌། །དཀྱུས་སུ་བཤད་ལྟར་གར་བསྒྱུར་མཁས་པར་བྱ། །ཞེས་དང༌། གང་ 
ལྟར་ཆས་འཛོམས་གར་འཆམ་གང་བྱེད་ཀྱང༌། །མདུན་གྱི་ནམ་མཁར་ལྷ་ཚོགས་སྤྱན་འདྲེན་ 
བཞུགས། །དམིགས་རྟེན་དཀྱིལ་འཁོར་ཧོ་དང་གཏོར་མའོ། །མདོས་ལ་སོགས་པ་བཀོད་ 
པའི་བྱེ་བྲག་གང༌། །གཙུག་ལག་ཁང་རྣམས་ལམ་གྱི་བསྐོར་ཁང་བསལ། །དར་འཕྱར་དུང་
134

༄༅། །རིག་འཛིན་སྔགས་ཀྱི་སྡེ་སྣོད།
འབུད་སྤོས་བསྲེགས་རོལ་མོ་བསྒྲག །སྐྱབས་འགྲོ་སེམས་བསྐྱེད་ཡན་ལག་བདུན་པ་བྱ། ། 
ལུས་ལྷ་ངག་སྔགས་སེམས་ནི་ཆོས་ཉིད་དབྱིངས། །དཀྱིལ་འཁོར་གསུམ་གསལ་རྣམས་ནི་ 
སྤྱི་ལ་གཅེས། །གར་འཆམ་ལྟག་སྤྲོད་ཟུང་དུ་སྦྲེལ་བའི་ལུགས། །མཁས་པས་ལེགས་དཔྱད་ 
གང་རིགས་སོ་སོར་བསྟུན། །ཞེས་གསུངས་པ་ལྟར། བློ་གྲོས་དང་ལྡན་པ་རྣམས་ཀྱིས་སྒོ་ 
གསུམ་མ་ཡེངས་པར་ལྟ་སྒོམ་གྱི་གདེང་དང་ལྡན་པའི་ངང་ནས། ནང་གར་གྱི་སྔོན་འགྲོ་ 
དངོས་གཞི་རྗེས་གསུམ་གྱི། དང་པོ་སྔོན་འགྲོ་འདི་ལྟར་གཏན་ལ་དབབ་པ་སྟེ། དང་པོ་བྱིན་ 
འབེབས། གཉིས་པ་སྟངས་སྟབས་དང༌། གསུམ་པ་བྲོ་གར། བཞི་པ་ཕུར་བུའི་འགྲོས། ལྔ་ 
པ་པུས་བསྒྱུར། དྲུག་པ་རྣམ་རོལ་ཏེ། ཕྱི་ནང་རྡོ་རྗེ་འགྲོའི་ནི་བདུན་པའོ། །དང་པོ་བྱིན་ 
འབེབས་ཆས་ལྡན་གྲངས་ལ་བཤར། །རྐང་ཟོར་བསྐྱེད་དེ་རོལ་མོ་དྲག་ཏུ་འཁྲོལ། །སྤོས་ 
བསྲེགས་ཧཱུྃ་ཕཊ་ལ་སོགས་སྔགས་སྒྲ་སྒྲོགས། །ཕྱག་རྒྱ་པད་སྐོར་གཡས་བརྐྱང་གཡོན་ 
བསྐུམ་བྱ། །གཉིས་པ་སྟངས་སྟབས་ཕྱི་གར་འགྲོས་ཚུལ་ནི། །ཤར་ནས་བཟུང་སྟེ་དལ་གྱིས་ 
མཐའ་བསྐོར་དུ། །ངག་ནས་ཧཱུཾ་ཞེས་རྐང་པ་རྒྱབ་ཏུ་སྦྲེལ། །གཡས་གཡོན་རེ་མོས་འདོར་ 
ཞིང་ཕྱི་འགྲོས་བྱ། །རྡོ་རྗེ་དྲིལ་སྟབས་ཅང་ཏེའུ་འཁྲོལ་ཡང་རུང༌། །གང་ཡིན་ཕྱག་རྒྱ་པད་སྐོར་ 
སྤྱི་བོ་རུ། །གཡས་བསྣོལ་གཡོན་བསྣོལ་རྐང་སྟབས་འགྲོས་དང་བསྟུན། །ཤར་དུ་སླེབས་ 
ནས་སོ་མཚམས་རོལ་མོ་བསྒྲག །སྟངས་སྟབས་བསྒྱུར་ལ་གསུམ་པ་ཁྲོ་གར་བྱ། །གཡས་ 
འགྱིང་གཡོན་འགྱིང་ཕྱག་རྒྱ་དེ་དང་བསྟུན། །རྐང་པ་གཉིས་ཀྱང་གཡས་གཡོན་བརྐྱང་བསྐུམ་ 
འགྲོས། །རེས་མོས་འདོར་ནས་ཞལ་ནས་ཁྲོ་སྔགས་བརྗོད། །མིག་གཉིས་ཉི་ཟླར་དམིགས་ 
ཏེ་འབྲུ་ཚུགས་བསྒྲད། །གནོད་བྱེད་བསྐྲད་དང་ས་བདག་འདུལ་ལ་སོགས། །གང་བྱེད་ 
དམིགས་པ་མ་ཡེངས་བརྟན་པར་བཟུང༌། །ཁྲོ་གར་རྫོགས་ནས་བཞི་པ་ཕུར་བུའི་འགྲོས། ། 
ལུས་པོ་བསྒྲིལ་ཞིང་རྐང་པ་བཙུགས་ཚུལ་གྱིས། །ནང་དུ་སྐོར་རྡེབ་ཕྱི་རུ་སྐོར་རྡེབ་སྤེལ། །
132

༄༅། །ཟབ་གཏེར་ཆོས་ཀྱི་མཛོད་ཁང༌།
ལག་པ་མཁའ་ལ་མི་ལྡིང་འཕྲེད་དུ་བརྒྱང༌། །དེ་ཡང་བརྐྱང་བསྐུམ་རེས་མོས་སྟངས་སྟབས་ 
བསྒྲད། །ཁྲོ་འཛུམ་གཡས་བལྟ་གཡོན་བལྟ་ལུས་པོ་བསྲེང༌། །ཟུང་གཅིག་ཚར་ནས་ལྔ་བ་ 
ལུས་བསྒྱུར་བྱ། །ཕྱག་རྒྱ་གཉིས་མཉམ་པོར་གཡས་གཡོན་ཕྱོགས། །རྐང་པ་གཅིག་བཙུགས་ 
གཅིག་བསྐུམས་པུས་མོ་བསྒྲིལ། །གོམ་ཚུགས་རེས་མོས་གཡས་གཡོན་རེས་མོས་འདོར། ། 
དྲུག་པ་རྣམ་རོལ་ས་འཛོལ་གནམ་འཛོལ་གཉིས། །རེས་མོས་བྱ་ཞིང་གཡས་གཡོན་འགྱིང་ 
དང་སྤྲད། །ཕྱག་རྒྱའི་སྟབས་ཀྱང་གཡས་གཡོན་མཁའ་ལ་ལྡིང༌། །ཕན་ཚུན་ལྟ་སྟངས་ཧ་ 
ཧའི་གད་མོ་སྒྲོགས། །
བདུན་པ་ཕྱི་འགྲོས་ནང་འགྲོས་རྡོ་རྗེའི་འགྲོས། །ལུས་པོ་གཅུན་འགྱིང་ཕྱག་རྒྱ་བསྣོལ་ 
རེས་ལ། །རྐང་པ་ཕྱི་རྒྱུ་གཡས་གཡོན་དབུས་གསུམ་རྡེབ། །གཡས་གཡོན་རེས་མོས་སྤོ་ 
ཞིང་ཕྱི་འགྲོས་བྱ། །ཕྱིར་མི་བལྟ་ཞིང་ངག་ནས་འབྲུ་གསུམ་སྒྲོགས། །ཨོཾ་ཨཱཿཧཱུྃ༔ དེ་བཞིན་ 
ནང་འགྲོས་རྐང་པ་ནང་གསུམ་བརྡེབ། །གཅུས་འགྱིང་ཕྱག་རྒྱ་བསྣོལ་ཚུལ་གོང་དང་འདྲ། ། 
རྣམ་གྲངས་དེ་ཡིས་སྟེང་འོག་བར་སོགས་ཀྱི། །ཡི་དྭགས་ཕྲ་མོས་འཚེ་བྱེད་གཟིར་བ་དང༌། ། 
བཀའ་དང་དམ་ལ་བྱ་བའི་རིམ་པའོ། །ཁ་སྐོང་དྲུག་འགྱུར་དང་པོ་ཉན་པ༵་ནི། །གཡས་
གཡོན་དཀྲུག་རྡེབ་ཡོན་ཡོན་ཉན་པའི་ཚུལ། །གསུམ་གསུམ་བྱ་ཞིང་རེས་མོས་གོམ་རྒྱང་ 
སྤོ༑ ༑གཉིས་པ་རྦ་རླབས་མཆོང་བསྐྱུར་འདྲ་བ་ལ། །རྐང་པ་གཡས་གཡོན་རེས་མོས་བརྐྱང་ 
བསྐུམ་ནི། །བསྐུམས་པ་འཕང་ལོའི་སྟེང་དུ་རེག་ཙམ་སྟེ། །བརྐྱངས་པ་ཉིད་ནི་ཅུང་ཞིག་ 
བསྐུམ་ན་ལེགས། །ཕྱག་རྒྱའི་གར་སྟབས་དེའི་རྗེས་སུ་འབྲང་། །ལུས་པོ་གཡས་འགྱིང་ 
གཡོན་འགྱིང་གོམ་འགྲོས་བསྟུན། །གསུམ་པ་པུས་གཏུགས་ལག་གཉིས་སྤྱི་བོར་བསྣོལ། །
སྒུར་གྱིས་བཏང་ལ་པུས་མོ་མཛོད་སྤུ་སྤྲད། །གང་སྤྲད་པུས་མོ་ཅུང་ཞིག་བརྡེག་ཙམ་བྱ། ། 
དེ་ལྟར་གཡས་གཡོན་སྤོ་ཞིང་རེས་ཀྱིས་འགྲོ། །ཤིན་ཏུ་དལ་བའི་ངག་ནས་ཧཱུཾ་ཧྲཱི་བརྗོད། །
133

༄༅། །རིག་འཛིན་སྔགས་ཀྱི་སྡེ་སྣོད།
བཞི་པ་འགྱིང་གར་ལུས་པོ་དྲང་པོར་བསྲང༌། །རྐང་པ་བརྐྱང་བསྐུམ་བསྐྲད་པའི་ཚུལ་ཅན་ 
ལ༑ ༑ལག་པ་གཉིས་ནི་འབྲོང་གི་རྭ་གདེངས་ལྟར། །སྐེད་པ་གཡས་གཡོན་འཁྱོག་འགྱིང་ 
རེས་མོས་བསྐུལ། །ལྔ་བ་གཱར་ལོག་ཕྱག་རྒྱ་པད་སྐོར་དང༌། །བསྣོལ་བའི་ཚུལ་ཅན་ལུས་ 
པོ་དགྱེ་སྒུར་སྤེལ། །དེ་དང་དུས་མཚུངས་འཁོར་ལོ་ལྟ་བུར་བསྐོར། །སྐོར་དུས་ཉིད་དུ་ལག་ 
གཡས་སྤྱི་བོར་གཡུག །གཡོན་པ་དྲིལ་བུ་ཐུར་དུ་བརྐྱངས་ཤིང་དཀྲོལ། །
དྲུག་པ་མཆོད་འབུལ་གར་མཁན་གྲལ་ལ་བསྒྲིག །དང་པོ་ལུས་བསྲངས་ཕྱག་རྒྱ་གཡས་ 
གཡོན་བསྒྱུར། །དེ་ནས་རིམ་བཞིན་རྐང་པ་གཡས་གཡོན་འདོར། །མེ་ཏོག་མས་ནི་མེ་ཏོག་ 
ཕྲེང་འཛིན་ཚུལ། །བདུད་སྤོས་མས་ནི་རིང་བུ་བསྒྲེང་བ་འདྲ། །མར་མེ་མས་ནི་མར་མེ་ 
འདེགས་པའི་ཚུལ། །དྲི་ཆབ་མས་ནི་དུང་ཞལ་སྙིང་གར་གཏད། །ཞལ་ཟས་ལྷ་མོས་བཤོས་ 
གཙང་བསྟབ་པའི་ཚུལ། །སྒྲ་སྙན་མས་ནི་གླུ་དབྱངས་འཐེན་པའི་ཚུལ། །དེ་ལ་སོགས་པ་ 
མཆོད་པའི་རྣམ་འགྱུར་རྣམས། །གཞུང་དང་མི་འགལ་རིགས་པས་དཔྱད་དེ་བསྒྱུར། །ངག་ 
ནས་མཆོད་ཚིག་སྔགས་རྣམས་རིམ་བཞིན་བརྗོད། །ཡིད་ཀྱིས་མཆོད་སྤྲིན་དཔག་མེད་སྤྲིན་ 
ཕུང་གཏིབས། །ལྷ་ཚོགས་དགྱེས་ཤིང་འདོད་དོན་བསྒྲུབ་པར་བསམ། །རིམ་པ་དེ་ནི་ཚོགས་ 
གཉིས་སྤེལ་དོན་དུ། །བདེ་གཤེགས་རོལ་བ་གར་གྱི་མཆོད་འགྲིག་གོ །དངོས་གཞིའི་ 
སྐབས་སུ་བྱ་བའི་གར་རིམ་ནི། །གོང་གི་ལྷ་ཡི་རྣམ་འགྱུར་གཞུང་དང་སྤྲད། །གདན་གྱི་སྟེང་ 
དུ་ས་འོག་ས་བླའི་གར། །ས་སྟེང་རྣམ་གསུམ་རོལ་བའི་རྣམ་པ་ནི། །ས་འོག་ཀླུ་རྒྱལ་གདེངས་ 
ཀའི་རྣམ་འགྱུར་དང་། །དཔའ་བོ་ཡབ་ཀྱི་ཆས་དང་བསྟུན་ལ་བྱ། །ས་བླ་ལྷ་མོར་རོལ་རྩེད་ 
འཆམས་པའི་སྟེང༌། །དཔའ་མོ་ཡུམ་གྱི་རྣམ་འགྱུར་དེ་དང་མཚུངས། །ས་སྟེང་གཉིས་མེད་ 
རྐང་གཉིས་འཁྲལ་བའི་ཚུལ། །ཡབ་ཡུམ་བདེ་སྦྱོར་ཕྱག་རྒྱའི་གར་སྟབས་སྤྲད། །ཁྲོ་རྒྱལ་ 
རྣམས་ནི་གར་དགུའི་ཉམས་དང་བསྟུན། །ཞི་བ་རྣམས་ལ་རིགས་ལྔའི་ཕྱག་རྒྱ་མཆོག །
134

༄༅། །ཟབ་གཏེར་ཆོས་ཀྱི་མཛོད་ཁང་།
སྤྲུལ་པའི་གར་ལ་རྣམ་འགྱུར་མ་ངེས་ཀྱང༌། །གདུལ་བྱའི་བློ་དང་བསྟུན་པ་ཤིན་ཏུ་གནད། ། 
དཔའ་བོ་དཔའ་མོ་ཌཱཀྐི་ཤུགས་འགྲོའི་གར། །དེ་ལ་སོགས་པ་ལྷ་ཡི་རྣམ་འགྱུར་རྣམས། །
ཞི་རྒྱས་དམར་ཁྲིད་སོ་སོའི་མངོན་རྟོགས་ནས། །ལེགས་པར་གསལ་བ་དེ་ལ་བལྟ་ཞིང་ 
འཆམ། །ལུས་ཀྱིས་དེ་བཞིན་ཡིད་ཀྱིས་མངོན་རྟོགས་གསལ། །ངག་ནས་གང་བྱེད་སོ་སོའི་ 
སྙིང་པོ་བཟླ། །ལྷ་ཡི་རྣམ་འགྱུར་བརྗོད་ཀྱིས་མི་ལང་པས། །རྒྱས་བསྡུས་ལ་སོགས་ཇི་ལྟར་ 
འདོད་པ་རྣམས། །རྣལ་འབྱོར་སོ་སོའི་ལེགས་སྤྱད་ཉམས་དང་བསྟུན། །རིམ་པ་དེ་ནི་ཡི་ 
དམ་ལྷ་བསྐྱེད་ཅིང༌། །བྱིན་རླབས་དངོས་གྲུབ་ཆར་ཆེན་དབབ་པའི་ཕྱིར། །ཤིན་ཏུ་སྤྲོས་པས་ 
རྣལ་འབྱོར་ལུས་རྩལ་སྦྱང་། །འདི་ཡི་དགོས་ཆེད་ཡོན་ཏན་བརྗོད་ལས་འདས། །རྫ་ས་ཀྱི་ 
སྐབས་དང་ས་ཆོག་ལའང་རུང་། །ཤར་དུ་ས་གང་ལྷོ་རུ་ཟླུམ་པོ་དང༌། །ནུབ་ཏུ་རོལ་བ་བྱང་ 
དུ་སྟངས་སྟབས་ཏེ། །མཚམས་བཞིར་འགྱིང་དང་ས་གནོན་འདེགས་བྱེད་འཁྲོལ། །གཏང་ 
རག་ཚུལ་དུ་དེ་ལྟར་རིམ་བཞིན་བྱ། །དལ་གྱིས་ཤར་དུ་ས་ན་རེས་མོས་བསྐོར། །རྐང་པས་ 
རྟིང་པ་བཏེག་ལ་ལུང་མོ་བཙུགས། །པུས་མོ་ཅུང་ཞིག་ཕྱིར་ལ་འབུར་བར་བྱ། །ལག་པ་གཡས་ 
པ་ཇེ་མཐོ་ཇེ་མཐོ་བྱ། །གཡོན་པས་དྲིལ་བུ་སྙིང་གི་ཐད་དུ་གསིལ། །མིག་ཀྱང་ལག་པ་གཡས་ 
པའི་རྗེས་སུ་འབྲང༌། །དེ་ལྟར་གསུམ་དང་ལྡན་ཡང་ཕྱོགས་བསྒྱུར་བྱའོ། །ལྷོ་རུ་ཟླུམ་པོ་ལག་ 
གཉིས་སྟེང་འོག་བརྐྱང༌། །རེས་མོས་བྱ་སྟེ་རྐང་པ་གཉིས་བཞི་བཟུང༌། །གཅིག་གིས་གཡས་ 
སུ་བསྐོར་རམ་གཡོན་དུ་བསྐོར། །དེ་ལྟར་རྐང་གཉིས་གང་བདེར་བཞག་ལེན་བྱ། །གཅིག་ 
ཚར་འཕར་ཚུལ་སྟངས་བཅས་གོལ་ས་འདོར། །སླར་ཡང་གོ་རིམ་གོང་ལྟར་ལན་གསུམ་བྱ། ། 
ནུབ་ཏུ་རོལ་བ་གཉིས་གཉིས་མདུན་སྤྲད་དོ། །རྐང་པ་ཡ་གཅིག་ཕྱིར་བརྐྱངས་ཡ་གཅིག་ནི། །
ལོང་བུའི་རྩེ་སྤྲད་ཕྱག་རྒྱ་ཕན་ཚུན་བསྣོལ། །དེ་ལྟར་རྒྱབ་མདུན་སྤྲད་དེ་རེས་མོས་བསྐོར། ། 
བྱང་དུ་སྟངས་སྟབས་རྐང་པ་མཉམ་དུ་གཤིབས། །ལག་གཉིས་ཕྱག་རྒྱ་གཡས་གསུམ་
135

༄༅། །རིག་འཛིན་སྔགས་ཀྱི་སྡེ་སྣོད།
གཡོན་གསུམ་དང༌། །དབུས་སུ་གསུམ་ཚར་གཡས་སྟབས་གཡོན་དུ་མཆོང༌། །མཆོངས་ 
རྗེས་ཅུང་ཟད་འགྱིང་ལ་སྐེད་པ་བསྒྲིལ། །དེ་ལྟར་གཡས་གཡོན་གསུམ་གསུམ་བྱས་པས་ 
འགྲུབ། །མཚམས་བཞིར་གར་ནི་ཤར་ལྷོ་འགྱིང་ཚུལ་ལས། །ལག་པ་གཡས་གཡོན་བརྐྱངས་ 
ནས་གྱེན་ཐུར་ཕྱར། རྐང་པ་གཉིས་ཀྱང་བརྐྱང་བསྐུམ་འདི་སྤྱད་སྟངས། །ལུས་པོའི་སྒྲལ་ 
སྟངས། ནི་གཡས་འགྱིང་གཡོན་འགྱིང་སྤྲད། །ལྷོ་ནུབ་ས་གནོན་གྲུ་མོ་ཕྱིར་བརྐྱངས་པས། །
སེན་མོ་བསྣོལ་ཞིང་འོག་ཏུ་ནེམ་གསུམ་བྱ། །རྐང་རྟིང་སྤྲད་ཅིང་པུས་མོ་གཉིས་ཀྱང་སྤྲད། །
ལུས་ཀྱི་རྣམ་འགྱུར་ཡོན་ཡོན་ལན་གསུམ་མོ། །ནུབ་བྱང་འདེགས་བྱེད་གྲུ་མོ་པུས་སྟེང་ 
མནན། །སྒྱིད་པ་སྦྱར་བས་ཆགས་པའི་ཚུལ་གྱིས་བསྒྲད། །མགྲིན་པ་ལེགས་བསྲིངས་གཡས་ 
གཡོན་བལྟ་བར་བྱ། །ལག་པའི་ཕྱག་རྒྱ་མདུན་དུ་བསྣོལ་ཞིང་ཕྲལ། །ལྡེམ་ལྡེམ་གསུམ་ 
གྱིས་ལངས་ནས་འདུག་སྟེ་སྤོ། །བྱང་ཤར་འཁྲོལ་སྐོར་སེ་སྐོར་མགོ་ལུས་སྤྲུག །གསིག་པའི་ 
སྟངས་གསུམ་རྐང་བྲོ་གསུམ་གསུམ་འཁྲབ། །ཞོར་ལ་འགྱིང་གཡོན་སྒེག་པའི་རྣམ་འགྱུར་ 
བྱ༑ ༑སྟེང་འོག་འཕར་ཚུལ་དལ་བསྐོར་རོལ་མོ་བསྒྲག །སྤོས་ཀྱི་མཁར་ལྡེང་གཡས་གཡོན་ 
གསུམ་གསུམ་མམ། །གང་འཐད་དཔུང་ཚོགས་རྣལ་འབྱོར་ཉམས་དང་བསྟུན། །དེ་ལྟར་ 
རིམ་པའི་གཏང་རག་ས་འདུལ་དང༌། །མཆེད་ལྕམ་ཉམས་སྤར་བརྟུལ་ཤུགས་ལ་སོགས་པ། ། 
རྣམ་པ་མང་པོ་ཤིས་པས་གང་འོས་བྱ། །
ཞེས་གུ་རུ་རིན་པོ་ཆེའི་གསུང་དྲི་མ་མེད་པའོ། ། གསུམ་པ་དགོས་པ་ནི། ཚོགས་ཀྱི་ 
འཁོར་ལོའི་དུས་སུ་དེ་བཞིན་གཤེགས་པ་ཐམས་ཅད་མཆོད་པ་དང་། ས་ཆོག་སོགས་ཀྱི་ 
སྐབས་སུ་ལྷའི་ང་རྒྱལ་དང་ལྡན་པས་བདུད་ཚར་གཅད་པ། གནས་སྐབས་སུ་སྦྱང་གཞི་སྦྱོང་ 
བྱེད་ངོ་སྤྲོད་པའི་ཕྱིར་རྒྱན་བཏགས་ལ་ཉམས་བསྐྱང་པ། སྟོང་ཉིད་ཀྱི་ཉམས་འབྱམས་ན་ 
ཟུང་འཇུག་ཏུ་བླང་པའི་ཕྱིར་དྲན་པ་གསོ་བ། ཏིང་ངེ་འཛིན་བརྟན་མི་བརྟན་བརྟག་པའི་ཕྱིར་
136

༄༅། །ཟབ་གཏེར་ཆོས་ཀྱི་མཛོད་ཁང་།
མཚན་མོར་རྒྱན་བཏགས་ནས་བརྟུལ་ཞུགས་སྤྱོད་པ། བརྟན་པ་ཆེར་ཐོབ་ནས་ཀུན་ཏུ་བཟང་ 
པོའི་སྤྱོད་པ་སྤྱད་པ་སོགས་ནང་གར་གྱི་དགོས་པ་ནི་བགྲང་གིས་མི་ལང་ངོ༌། །དེ་ཡང་ཨོ་
རྒྱན་ཆེན་པོས། ལམ་པའི་སྐྱེས་བུ་རྣམས་དང་མཆོག་རྣམས་ཀྱིས། །རྩལ་སྦྱངས་ལམ་གྱི་ 
བོགས་འདོན་རྣོ་ངར་ཡིན། །སེམས་ཀྱི་མུན་པ་བསལ་དང་བྱིང་རྨུགས་སེལ། །ཞེས་དང༌། 
ལུས་སྦྱངས་རྩ་མཉེན་རླུང་གི་ནུས་སྟོབས་འཕེལ། །བདེ་བའི་ཡེ་ཤེས་བྱང་སེམས་སྙོམས་ 
པར་འཁྲིལ། །ལས་ཀྱི་རླུང་ཟད་ཡེ་ཤེས་རླུང་སྟོབས་རྒྱས། །བདེ་སྟོང་ཟག་མེད་སྙིང་པོར་ 
བརྟན་པ་ཐོབ། །བཀོད་པ་རྡོ་རྗེ་ལུས་ཀྱི་རྩ་མདུད་གྲོལ། །མཁྱེན་བརྩེ་རྟོགས་པའི་རི་མོ་མ་ 
འགགས་འཆར། །ཕྱི་རོལ་སྣང་བ་ཅི་བྱེད་རང་བྱན་ཚུད། །སྣང་སེམས་གཉིས་འདྲེས་སྐྱེ་ 
འཆིར་རང་དབང་ཐོབ། །ཐུན་མོང་ལས་རྣམས་ཞོར་འགྲུབ་སྨོས་ཅི་དགོས། །ཐར་པ་བསྒྲུབ་ 
པའི་བགེགས་དཔུང་ངང་གིས་ཐུལ། །འདི་ནི་གནས་སྐབས་མཐར་ཐུག་གཉིས་ཀ་ཡི། ། 
དྲང་དོན་ངེས་དོན་བསྐྱེད་རྫོགས་ཟུང་འཇུག་སྒོ། །བསྐྱེད་རིམ་བསྒོམ་ཚུལ་འདི་ལས་ལྷག་ 
པ་མེད། །དེ་ཕྱིར་རྩོལ་བས་འདི་ལ་འབད་པ་གནད། །ཅེས་སྲིད་པ་གསུམ་ན་འགྲན་ཟླ་དང་ 
བྲལ་བའི་བླ་མ་དྲི་མ་མེད་པ། མཚོ་ལས་སྐྱེས་པའི་རྡོ་རྗེའི་གསུང་གི་གསང་བ་ལས་འབྱུང་ 
བའོ། །
གཉིས་པ་དབྱངས་ཀྱི་ས་བཅད་བསྟན་པ་ལའང་། དང་པོ་སྔོན་དུ་འགྲོ་བའི་བསླབ་བྱ། 
བར་དུ་དངོས་གཞི་དཔེ་དོན་ཉམ་ལེན་སྨར་ཁྲིད། མཐར་རྒྱུ་མཚན་དགོས་ཆེད་དམ་ཚིག་ 
བསྟན་པ་གསུམ་མོ། །དང་པོ་ལའང་ལུས་ངག་ཡིད་གསུམ་སྤྱོད་ལམ་བཞི་ལས། དང་པོ་ནི། 
ལུས་མི་བསྡམ། མི་བཀོལ། མི་བསླད། མི་བསྒྲིམ་པར་རང་སར་ཤིག་གིས་འཇོག གཉིས་ 
པ་ངག་གི་བསླབ་བྱ་ལ། ངག་བཙིར་བ། བསྒྲད་པ། ཅོ་ལོང་། ཙ་ཙི། བོང་སྐད། འདར་ 
འགྱོང་སོགས་མི་བྱ་བར་རང་རང་སྐད་གང་ཡོད་ཀྱི་རང་གཤིས་དེ་གར་དབྱངས་ཀྱི་གྱེར་
137

༄༅། །རིག་འཛིན་སྔགས་ཀྱི་སྡེ་སྣོད།
ཚོད་ལ་བསྟུན་ན་ར་ར་གྲེ་ཀློང་ནས་འདོན། གསུམ་པ་ཡིད་ནི། དེ་ཡང་ཉམ་ང༌། འཁུ་འཕྲིག 
ཐེ་ཚོམ་སྒྱིད་ལུག བཏང་སྙོམས། རྣམ་གཡེང་སོགས་མ་ཡིན་པར་སེམས་གཏན་ལ་ཕབ་ 
ནས་ལྷོད་དེ་ཤིག་གེ་ཕྱད་དེ་བའི་ཀློང་ནས་རྒྱང་རྒྱང་འཐེན་པར་བྱའོ། །བཞི་པ་སྤྱོད་ལམ་ནི། 
སྙན་ལ་གྲ་འགྲིགས་པ་གལ་ཆེ་ཞིང༌། དེའང་སྒེག་ཆོས། མཁས་ཁྱད། སྐྱུར་སྐྱོན། མཐོ་ནོན། 
ཆགས་སྡང༌། འགྲན་སེམས། ཡ་བྲལ། འཕྱོར་སྤྱོད། ཡབ་ཡོབ་བྲེལ་སྡུད། འདར་ཡུག ལེ་
ལོ་རྩེད་མོ། འཕྲི་བསྣན། བློ་བཅོས་ལ་སོགས་པ། མདོར་ན་འཇིག་རྟེན་ཆོས་བརྒྱད་ཀྱི་དབང་ 
དུ་མ་སོང་བར། སྒོ་གསུམ་དཀྱིལ་འཁོར་གསུམ་ལྡན་གྱི་ངང་ནས། འཁྲུལ་རྟོག་བག་ཆགས་ 
ངན་པའི་ལྷད་མ་ཞུགས་པར།གཞུང་རྣམས་ནས་ཇི་ལྟར་བཤད་པ་ལྟར་ལག་ལེན་གྱི་གྲ་
ཚུགས་པར་བྱའོ། །
གཉིས་པ་དངོས་གཞི་དཔེ་དོན་སྤྲད་དེ་ཉམས་སུ་བླང་ཚུལ་གྱི་རིམ་པ་ལའང་སྔོན་འགྲོ་ 
དངོས་གཞི་རྗེས་གསུམ་ལས། དང་པོ་སྔོན་འགྲོ་ཆོས་སྤྱོད་ཀྱི་རིམ་པ་ཐམས་ཅད་ལ། དཔེར་ 
ན་དབྱར་གཞུང་གི་དལ་ཆར་འབབས་པ་ལྟ་བུའོ། །གསེར་སྐྱེམས་ལ་སོགས་དེ་ཡི་རིགས་
སུ་གཏོགས་པ་ཐམས་ཅད་དཔེར་ན་རོལ་མོ་མཁན་གྱི་བསྒྱུར་དབྱངས་ལྟ་བུ། མཚམས་ཆོད་ 
ཀྱི་ཁོངས་སུ་གཏོགས་པ་ཐམས་ཅད་གཡུ་འབྲུག་སྔོན་པོའི་ལྡིར་དབྱངས་ལྟ་བུ་སྟེ། སྔོན་འགྲོའི་ 
དབྱངས་ཐམས་ཅད་བྲེལ་གྱི་ནང་ནས་དལ་ཆགས་པ། ཞི་བའི་ངང་ནས་ཁྲོ་ངར་དང་ལྡན་ 
པར་བྱའོ། །གཉིས་པ་དངོས་གཞིའི་དབྱངས་ལ་ཕལ་ཆེར་དལ་གྱིས་གཞི་བཅའ། ངར་གྱིས་ 
ཁོག་ཕུབ། འགྱུར་གྱི་རྒྱན་བཏགས། ཁུག་པའི་མཉེན་བཙལ། རྒྱུད་རིང་བས་འཇམ་ལ་ 
ཕབ། གོང་འོག་མ་བུ་འཛོམས་པའི་ལྷུ་སྤྲད། དབྱངས་གཞུང་གི་མ་བསྟུང༌། བུ་བསྲིང༌། བཞག་ 
མཚམས་སུ་སླད་མ་ཞུགས་པར་གྱེར་རོ། །དེ་ཡང་ཏིང་འཛིན་རྣམ་གསུམ་ལ་བྱ་རྒྱལ་རི་རྩིབས་ 
གཅོད་པ་ལྟ་བུ། འབྱུང་བ་རིམ་བརྩེགས་ལ་གྱད་མཁར་བརྩིགས་པ་ལྟ་བུ། གཞལ་ཡས་
138

༄༅། །ཟབ་གཏེར་ཆོས་ཀྱི་མཛོད་ཁང༌།
ཁང་ལ་རྒྱ་མཚོ་མ་བུ་འདྲེས་པ་ལྟ་བུ། ལྷ་བསྐྱེད་ལ་རྒྱལ་པོས་བཀའ་ཁྲིམས་བཅའ་བ་ལྟ་བུ། 
སྤྱན་འདྲེན་ལ་ཁྱེའུ་ཕ་མར་འབོད་པ་ལྟ་བུ། བཞུགས་གསོལ་ལ་བྲན་འཁོར་ལྤགས་རློན་ 
མཉེ་བ་ལྟ་བུ། ཕྱག་འཚལ་ལ་སྤྱང་གལ་གྱིས་ཟིན་པ་ལྟ་བུ། མཆོད་པའི་དབྱངས་ལའང་ 
ཕྱི་མཆོད་ཅོ་ཀའི་འགྱུར་སྐད་ལྟ་བུ། ནང་མཆོད་བུང་བའི་ཚངས་སྐད་ལྟ་བུ། གསང་མཆོད་
ན་ཆུང་གྲོགས་ལ་ཆགས་པས་གླུ་ཆུང་ལེན་པ་ལྟ་བུ། ཡང་གསང་བ་སྦྱོར་སྒྲོལ་གྱི་མཆོད་པ་ 
མགར་བས་སྦུད་ཆེན་འབུད་པ་ལྟ་བུ། བདུད་རྩི་སྨན་མཆོད་རྒྱ་མཚོ་རྦ་རླབས་ལྟ་བུ། རཀྟའི་ 
དབྱངས་རྒྱ་མཚོ་དཀྲུགས་པ་ལྟ་བུ། གཏོར་མའི་མཆོད་པ་མ་སེང་གེ་འགྱིང་བ་ལ། བུ་སྟག་ 
མོ་ངར་བུ་ལྟ་བུ། ཞི་བའི་བསྟོད་དབྱངས་ཁུ་བྱུག་གི་སྐད་ལྟ་བུ། ཁྲོ་བོའི་བསྟོད་དབྱངས་ཕོ་ 
རོག་གཟན་མཐོང་བའི་སྐད་ལྟ་བུ། བླ་མའི་བསྟོད་དབྱངས་དར་པོ་ཆེ་རླུང་གིས་བསྐྱོད་པ་ 
ལྟ་བུ། ཡི་དམ་བསྟོད་དབྱངས་རྒྱལ་པོས་ཁྲིམས་རྔ་བརྡུངས་པ་ལྟ་བུ། མཁའ་འགྲོའི་བསྟོད་ 
དབྱངས་ཞིང་ས་བོན་འདེབས་པའི་སོ་ནམ་འགུལ་བ་ལྟ་བུ། དེ་ཡང་ཡབ་ཀྱི་བསྟོད་དབྱངས་ 
སྦོམ་ལྡིར་ཆགས་པ། ཡུམ་གྱི་བསྟོད་དབྱངས་ཕྲ་མཉེན་འགྱུར་བའོ། །བཤགས་པའི་དབྱངས་ 
ནགས་ཚལ་ལ་མེ་མཆེད་པ་ལྟ་བུ། བྱིན་འབེབས་སེར་འབྲུག་ལྡིར་བ་ལྟ་བུ། བསྐང་བར་ 
སྟོབས་ལྡན་ང་རོ་འདོན་པ་ལྟ་བུ། སྐུལ་བར་སྲིན་པོའི་གྲོང་ཁྱེར་དུ་ཁྲོམ་གྱི་དམངས་ཚོགས་ 
ཕོག་པ་ལྟ་བུ་སྟེ་དེ་རྣམས་དངོས་གཞི་སྟེ། ཐམས་ཅད་ཀྱང་དལ་གྱིས་ཁོག་ཕུབ། འགྱིང་ 
གིས་སོ་བཟུང༌། སྙན་གྱི་རྒྱན་པར་བཏགས། འགྱུར་གྱི་མཉེན་བཙལ། དབུགས་སྣའི་མཇུག་ 
བསྲིང་བ་ལ་སོགས་རྣམས་སོ། །རྗེས་ཀྱི་དབྱངས་ལ་ཆད་ཐོ། མཁྱེན་གསོལ། གཟུ་དཔང་། 
སྒོ་དབྱེ། ལམ་བསྟན་རྣམས་ལ། དབྱངས་སྟོད་གྱི་ལིང་འཚེར་བ། དབྱངས་སྐེད་དེ་བྱ་ཕོས་ 
དུས་འཛིན་ལྟ་བུ། དབྱངས་སྨད་ཅོ་ཀའི་འགྱུར་སྐད་ལྟ་བུའོ། །གཏོར་བྲོའི་དབྱངས་དུར་ 
ཁྲོད་ཝ་མོ་རྒྱུག་པ་གྲལ་བྱེད་པ་ལྟ་བུ། ལྷག་གཏོར་དང་སྐུལ་ཕྲན་རྣམས་ཟ་ཧོར་གྱི་རྒྱང་ཁྱི་
139

༄༅། །རིག་འཛིན་སྔགས་ཀྱི་སྡེ་སྣོད།
ཟུག་པ་འདྲ་བ། གཞན་ཡང་གསའ་མོ་ངུ་བ་འདྲ་བ། དོམ་ནག་རྒྱུག་པ་འདྲ་བ། ཝ་མོ་བརྒྱལ་ 
བ་འདྲ་བ། འབྲོང་བུ་དར་མའི་ངུར་སྒྲ་ལྟ་བུ་རྣམས་ལ་དཔེ་བླངས་ནས་གྱེར་བར་བྱའོ། ། 
གཞན་ཡང་ཚིག་དང་རྔ་སྟབས་བསྟུན་ལ་རིང་པར་རིང་བ། ཐུང་པར་ཐུང་བ། འགྱུར་བར་ 
འགྱུར་བ། མཉེན་པར་མཉེན་པ། ལྡིང་ཁུག་འཛོམས་པའི་ས་རུ་རི་ཐང་མཚམས་ཕྱེད་པར་ 
གྱེར་རོ། །སྨོན་ལམ་བཀྲ་ཤིས་ལ་སོགས་རྣམས་ལ་གདངས་སྙན་པ་བྱིན་ཆགས་པ་སོགས་ 
སུ་གདང་བཤར་དུ་མེ་རེ་གྱེར་བར་བྱའོ། །
མདོར་ན་དབྱངས་ཐམས་ཅད་རྔ་གྱེར། སྟོང་གྱེར། ཚིག་གྱེར། གསུམ་གྱི་ཁོངས་སུ་འདུ་ 
ཞིང༌། དེ་ཡང་རྔ་གྱེར་གྱི་མཚན་ཉིད་དཀྱུས་ཁུག་ལྡེང་གསུམ་འཛོམས་ཤིང་མཚམས་ཕྱེད་པ།
སྟོང་གྱེར་དམ་ཀློད་མེར་གསུམ་འཛོམས་ཤིང་རྒྱུན་འབྲེལ་བ། ཚིག་གྱེར་ཐམས་ཅད་གསལ་ 
དག་སྙན་གསུམ་འཛོམས་ཤིང་བྱིན་ཆགས་པ་དགོས་པར་གསུངས་སོ། །འདི་ན་དེ་དག་གི་ 
མཚན་ཉིད་གྲྭ་སཁུངས་མའི་ཕྱག་སྲོལ་ལྟར། རིག་པའི་སྒོ་འབྱེད་པའི་ཆེད་དུ་ཅུང་ཟད་ཅིག་བསྟན་ན། དེ་ཡང་རྔ་གྱེར་གྱི་མཚན་ཉིད། 
ལི་གྲྭས་ཁང་མས་ཕྱག་ཕྲལ་བར་རག་པའི་སྒོ་འད་པའི་མེད་དུ་ཅུང་ཟད་ཞིག་བ་ན་ན་ ། ། རི་ཡང་རྔ་གྱིང་གྱི་མཚན་འདི་
nac /
Fa2ཉིརམ་་4
ཞེས་ས་སྐུའོ་ ། ། ངོ་་ས་
ཚིག་གྱེར་ནི། ཞྀག་ར་གི, ༽༽༽༽ Y༽ ཞེས་པ་ལྟ་བུ་སྟེ། དེ་ཡང་གྲེ་འདར། 
གྲེ་ལོག ལྟག་ལྡན། སྣ་དིག་སོགས་མཐོང་བ་བརྒྱུད་པའི་ཕྱག་བཞེས་ཡང་དག་ལ་གཏུག་ 
པ་གནད་དུ་ཆེའོ། །འདིར་ནི་ཨོ་རྒྱན་སྨིན་གྲོལ་གླིང་པའི་ཕྱག་བཞེས་ལས་བསྐྲུན་ནས་ཅུང་ 
ཞིག་བྲིས་པ་ལས། གཞན་དུ་ན་གྲྭ་ས་རང་རང་གི་ཕྱག་བཞེས་བསམ་གྱིས་མི་ཁྱབ་པ་འབྱུང་ 
ཡང་། རང་ཅག་རྣམས་ཨོ་རྒྱན་རིན་པོ་ཆེའི་གསུང་རྣམས་ལས་ཤེས་པར་བྱོས་ཤིག ། 
༈ གསུམ་པ་དབྱངས་ཀྱི་རྒྱུ་མཚན་དགོས་ཆེད་དམ་ཚིག་གསུམ་ལས། དང་པོ་ནི་ཆོས་
140

༄༅། །ཟབ་གཏེར་ཆོས་ཀྱི་མཛོད་ཁང༌།
ཐམས་ཅད་རྟེན་ཅིང་འབྲེལ་བར་འབྱུང་བའི་ཕྱིར། འདིར་ཡང་ནང་བརྗོད་པ་ངག་གི་སྒྲ་ 
ཚིག་སྙན་པའི་གླུ་དབྱངས། རྒྱུན་སྐད་ཤུགས་ལས་འབྱུང་བའམ། སྤྱི་འབྱུང་བ་གཡོ་འགུལ་ 
ཕན་ཚུན། རྐྱེན་གྱིས་རྐྱེན་བསྐུལ་བ་ལས་ཀྱང༌། སྙན་པ་དང་མི་སྙན་པ་ལ་སོགས་སྒྲ་སྣ་ 
ཚོགས་ལས་འབྱུང་བ་དང༌། བར་སྣང་ལྷའི་གནས་རིས་ནས་དམྱལ་བའི་མཐར་ཐུག་པར་
འགྲོ་བ་སྣ་ཚོགས་པའི་སྐད་ཀྱི་བྱེ་བྲག་དཔག་ཏུ་མེད་པ་ངང་ངམ་ཤུགས་སམ། རྐྱེན་གྱིས་
བསྐུལ་བའི་དབང་གིས་འབྱུང་ཞིང༌། རྒྱལ་བས་འགྲོ་བ་སེམས་ཅན་གྱི་དོན་མཛད་པའང་
གསུང་དབྱངས་ཡན་ལག་དྲུག་ཅུའི་སྒོ་ནས་མཛད་པ་ལྟར། འདིར་ཡང་ཡེ་ཤེས་ཀྱི་ལྷ་ཉེ་བར་
མཆོད་བསྟོད་ཐུགས་དམ་བསྐང་བ་ནི། འབྲས་བུ་རྣམ་གཉིས་བསྒྲུབ་པ་དང༌། དེ་ལས་གཞན་ 
རྣམས་ཀྱང་མཆོད་བསྟོད་འཕྲིན་ལས་གནད་ནས་བསྐུལ་ཞིང་བར་ཆད་རྣམ་གཉིས་བསལ་ 
བ་དང༌། རྣལ་འབྱོར་སྒྲུབ་པ་པོས་བླ་མེད་ཀྱི་དོན་འབྲས་མྱུར་དུ་འགྲུབ་པའི་ཐབས་ཀྱི་མཐུན་ 
རྐྱེན་དུ་རང་བྱུང་བ་ལ། གདོང་རྩལ་སྤར་བ་ལ་སོགས་རྒྱུ་མཚན་དུ་མའི་སྒོ་ནས་སོ། །གཉིས་ 
པ་དགོས་ཆེད་ནི། ཕྱི་ནང་གསང་བའི་ལྷ་དང་སྲུང་མ། འཇིག་རྟེན་དང་འཇིག་རྟེན་ལས 
འདས་པའི་དཀྱིལ་འཁོར་ལྷ་ཚོགས་རྣམས་དགྱེས་པ་སྐོང་ཕྱིར། ཕྱི་ནང་གསང་གསུམ་གྱི་ 
མཆོད་པ་རྣམ་པ་མང་པོ་དངུལ་བ། བླང་བ་སྒྲ་དབྱངས་ཀྱི་མཆོད་པ་ལས། དབྱངས་ཀྱི་ཡན་ 
ལག་རྒྱ་མཚོའི་སྒྲ་ཀུན་གྱི། །ཞེས་དང༌། རོལ་མོ་དབྱངས་སྙན་ཡིད་འོང་རྣམས། །ཞེས་ 
སོགས་ལུང་གི་རྣམ་གྲངས་མང་པོ་དང་མཐུན་ཞིང་མཆོད་པ་རྣམས་ཀྱི་ནང་ནས། ནང་གྲག་ 
སྟོང་བླ་མེད་རྒྱན་གྱི་མཆོད་པ་ཤིན་ཏུ་གནད་ཆེ་ཞིང་ཚོགས་གཉིས་སྤེལ་བ་ལ་ཡང་འདི་ 
གནད་ཆེ། རྣལ་འབྱོར་པས་རང་དོན་རྩེ་གཅིག་གི་བྱང་ཆུབ་བསྒྲུབ་པར། གཞན་དོན་ཕྲིན་ 
ལས་སྒྲུབ་པའི་གྲོགས་ཁྱད་པར་ཅན་དུ་འགྱུར་བ་སོགས་དགོས་པ་ཤིན་ཏུ་མང་ངོ༌། །དེ་ 
ཡང་ཚིག་དོན་བརྡའ་སྤྲོད་གྲག་སྟོང་དབྱངས་ཀྱི་མཆོད། །ཅེས་གསུངས་སོ། །གསུམ་པ་
141

༄༅། །རིག་འཛིན་སྔགས་ཀྱི་སྡེ་སྣོད།
དམ་ཚིག་བསྟན་པ་ལ། རྣལ་འབྱོར་པ་རབ་དང་ཐ་མ་གཉིས་ལ་དམ་ཚིག་གི་གནང་བཀག་ 
མ་གསུངས་ཤིང༌། འབྲིང་པོ་རྣམས་ཀྱིས་རང་གཞན་གྱི་དོན་འབྲས་རྒྱ་ཆེན་པོ་བསྒྲུབ་པ་ལ་ 
གང་ལ་གང་འདུལ་གྱི་ཆོ་འཕྲུལ་དུ་མ་འགྱེད་པའི་ཕྱིར་དབྱངས་ཀྱི་བསླབ་བྱ་འཚལ། དམ་ 
ཚིག་དུས་མིན་དུ་མི་གྱེར། གནས་ཀྱང་གྲོང་ཆོག་མུན་བོན་གྱི་ཞད་དུ་མ་སོང་བ། ནར་ཡུག་ 
ལྷུ་མེད་ནུར་འབྱམས་སུ་མ་སོང་བ། བར་མཚམས་སུ། ལང༌ང༌། ཡང༌ང༌། ཡ་ཨེ། ཡ་བེ། 
ཧེ་ཡ། ཧཱུཾ་ང་ལ་སོགས་པའི་གྱེར་ལྷད་མ་ཞུགས་པ། སྣ་འཇུ་སྐེ་བཅད་གཞུག་རྡུམ་བབས་ 
ཆོལ་དུ་མི་འཁྱེར་བ་དམ་ཚིག་ཡིན་ནོ། །དེ་ལྟར་དམ་ཚིག་དང་ལྡན་པས་གང་རིགས་ཀྱི་ཕྲིན་ 
ལས་གཞུང་དང་མཐུན་པར་གྱེར་བར་བྱའོ། །
དེ་ལྟར་དེ་དག་གིས་སྐབས་གསུམ་པ་གར་དབྱངས་ཀྱི་ས་བཅད་བསྟན་པ་སྟེ་ཡོངས་སུ་ 
རྫོགས་པ་བཤད་ཟིན་ཏོ། །འདིར་སྨྲས་པ། དེ་ལྟར་སྔ་འགྱུར་རྡོ་རྗེ་ཐེག་པ་ཡི། །ཕྲིན་ལས་ 
རྣམ་བཞིའི་འཁོར་ལོས་སྒྱུར་བ་པོ། །ཧེ་རུ་ཀ་དཔལ་སྲིད་པ་མི་ཡི་ཟོལ། །སོ་ཟུར་གནུབས་ 
གསུམ་སྔགས་པའི་རྒྱལ་པོར་གྲགས། ། ༡ བཀའ་བབས་ལུང་བསྟན་སྨོན་ལམ་ལྡེ་མིག་གི ། 
རབ་འབྱམས་གསང་བའི་མཛོད་ལ་དབང་བསྒྱུར་བ། །མཆོག་གཉིས་གླིང་པ་བརྒྱ་དང་ 
བརྒྱ་རྩ་བརྒྱད། །དུས་བབས་འགྲོ་བའི་ས་མཁན་ཉག་གཅིག་ཡིན། ། ༢ འཛམ་གླིང་བདེ་ 
སྐྱིད་མ་དྲོས་ཀླུ་ཡི་དབང་། །གངས་ཅན་བསྟན་འགྲོའི་རྩ་ལག་བསོད་ནམས་ཞིང་། ཨོ་རྒྱན་ 
སྨིན་གྲོལ་གླིང་ཞེས་ས་གསུམ་ན། །སྙན་པའི་རྔ་སྒྲ་ལུས་ཅན་སྙིང་ལ་ཞེན། ། 
༈ རྙིང་བསྟན་འཆད་ཀའི་སྲོག་ལ་འཆི་གསོས་སྨན། །བཤད་སྒྲུབ་བདུད་རྩིའི་གཏེར་མཛོད་ 
དྲང་སྲོང་སྡེ། །གང་གི་བཀའ་དྲིན་བྱེ་བའི་ཆ་ཙམ་ཡང༌། །སྔགས་རློམ་རྣམས་ཀྱིས་གཞལ་ 
བར་ག་ལ་ནུས། །༤ གཙུག་ལག་སྟོང་གི་ལོངས་སྤྱོད་གསེར་གླིང་དེར། །རྨོངས་བརྟུལ་ 
ཕལ་པའི་ས་རྡོ་མིང་མེད་ཅེས། །གྲགས་པ་དོན་ལྡན་འབྲེལ་ཚད་མཁས་པ་ཡི། །གོ་སར་
142

༄༅། །ཟབ་གཏེར་ཆོས་ཀྱི་མཛོད་ཁང༌།
བཞུགས་ནས་རིགས་པ་སྨྲ་བ་ཡིན། ། ༥ ཚུལ་འདི་མཁས་གྲུབ་དགེ་ལེགས་དཔལ་བཟང་ 
དང༌། །འཇམ་མགོན་ས་སྐྱ་གྲགས་པ་རྒྱལ་མཚན་གྱི། །རྡོར་དྲིལ་ཌ་མ་རུ་དང་རྩེ་གསུམ་ 
དང༌། །ཆས་དྲུག་ཙམ་གྱི་བཤད་པ་མཐོང་ལས་གཞན། །རྡོ་རྗེ་གསང་སྤྱོད་ཆས་རྒྱན་རོལ་ 
མོ་སོགས༔ མཐའ་ཆོད་བཤད་པ་ཁྲིག་བསྡེབས་སྔར་མ་མཐོང༌། །དེ་བཞིན་རྒྱ་བོད་བསྟན་ 
བཅོས་ཁུངས་མ་དག །ཡོད་མཆི་ན་ཡང་སྤྱོད་པའི་སྐལ་བ་ཕྲ། ༧ །བཀའ་བབས་རྒྱུད་ལྡན་ 
རྙིང་མ་རང་ལུགས་ལའང་། །མཁོ་རྒུའི་ཆོས་གཏེར་རྒྱལ་པོའི་བང་མཛོད་ལྟར། །བཀའ་ 
དགོངས་སྒྱུ་འཕྲུལ་མདོ་དང་གསང་རྒྱུད་སོགས། །རྙིང་མར་དགོས་པའི་ཆོས་ཀྱིས་མ་ཕོངས་ 
ཀྱང༌། ། ༨ སྒྲུབ་བརྒྱུད་གསང་བཅུའི་གཟེ་མ་ཁ་དམ་ཞིང༌། །གསང་སྒོ་ལྡེ་མིག་རང་གི་ 
ཡུལ་མིན་ཕྱིར། །གསང་སྤྱོད་ཀ་ཅ་སྦས་གབ་འཐོར་བུ་ལས། །ཁྲིགས་བསྡེབས་ཐུན་མོང་ 
སྤྱོད་ཡུལ་བྱས་པ་མེད། ། ༩ འོན་ཀྱང་དམ་པའི་ཚུལ་དགུ་རྫོགས་པ་ཡི། །གྲགས་པ་དོན་ 
གནས་གསུམ་ལྡན་རྡོ་རྗེ་འཛིན། །སྒོམ་མེ་ཆོས་རྗེའི་བཀའ་ནན་རི་བོའི་ལྗིད། །འཁོས་ཆུང་ 
ཁུར་དུ་བབས་ཀྱང་མགོ་བོས་བཀུར། ། ༡༠ མཁས་རློམ་ཁེངས་སེམས་བྲག་རྫོང་བཙན་ 
པོར་ཞུགས། །མཁས་མང་འདབ་བཟང་ཚོགས་ལ་ཞེ་དོགས་ཀྱང༌། །བྱུང་རྒྱལ་འཛེམ་མེད་ 
སྨྲ་བའི་ཧཱུཾ་སྒྲ་སྒྲོགས། །སྦུར་ལེན་མིག་ཅན་བཀྲ་ཤིས་རྒྱ་མཚོས་སྨྲས། ། ༡༡ སྔ་འགྱུར་རྒྱུད་ 
དང་མན་ངག་གངས་རིའི་ཁམས། །དཔྱད་གསུམ་ཡིད་ཆེས་ཉི་མས་མ་བཞུས་པས། ། 
རིགས་པ་སྨྲ་བའི་ཆུ་རྒྱུན་ཆེས་ཕྲ་བས། །མཁྱེན་དཔྱོད་རྒྱ་མཚོའི་རེ་བ་གང་བ་དཀའ། ། ༡༣ 
འོན་ཀྱང་མདོ་རྒྱུད་བསྟན་བཅོས་དགོངས་པའི་གནད། །རྒྱ་བོད་མཁས་གྲུབ་རིག་འཛིན་ 
ཞལ་གྱི་ལུང༌། །ཆས་རྒྱན་ཞྭ་གོས་རོལ་མོ་གར་དབྱངས་ཀྱི། །སྐབས་གསུམ་བདུད་རྩིའི་ 
རྒྱ་མཚོ་ལེགས་འཁྲུངས་པ། །ཕྱི་རབས་སྔུགས་འཆ༷ང་རྒྱན་གྱི་མེ་ཏོག་ཡིན། ། ༡༤ བློ་དང་ 
སྦྱང་བརྩོན་ཡུ་བ་ཤས་ཕྲ་བས། །ལེགས་བཤད་འདབ་མ་དྲག་ཏུ་རྒྱས་མིན་ཀྱང༌། །རྡོ་
143

༄༅། །རིག་འཛིན་སྔགས་ཀྱི་སྡེ་སྣོད།
རྗེ་འཛིན་པའི་དགོངས་བཞེད་མགུལ་རྒྱན་དུ། །ཕྲེང་རྒྱུད་མཁན་པོ་མགོ་སེའི་རྒན་འཆལ་ 
ཡིན། ། ༡༥ གཞུང་བརྒྱ་སྨྲ་བའི་འཇིགས་མེད་སེང་གེའི་གདོང༌། །བློ་ངན་ཝ་རྒན་དྲེགས་ 
པའི་ང་རོ་དེ། །དཔྱོད་ལྡན་རྣ་བ་སུན་པའི་རྒྱུར་ཟད་ཀྱང་། །སེམས་དགེར་ཉེས་མེད་འཕགས་ 
པ༌ལྷ་ཡི་གསུང༌། ། ༡༦ གཞུང་མང༌གསེབ་ཚགས་འཐོར་བ་བསྡུ་བ་དང༌། །རྒྱ་བོད་ཡིག་ 
ཚངས་ཁུངས་མའི་དཔང་མེད་དང༌། །བློ་ཆུང་མགོ་རྨོངས་དབང་གིས་གང་ནོངས་པ། །སྨྲ་ 
བའི་དབང་པོ་དག་གིས་བཅོས་ལེགས་ཞུ། ། ༡༧ ལྷག་བསམ་རྫིང་བུ་ནམ་མཁའི་ཁྱོན་ 
ལྟར་ཡངས། །བསོད་ནམས་འབྲས་བུ་དབྱར་གྱི་ཆུ་ལྟར་འབྲུབ། །བཤད་སྒྲུབ་ཕྲིན་ལས་ 
སྟོན་གྱི་འབྲས་བུ་བདོ། །རྙིང་བསྟན་རྫོགས་ལྡན་དཔལ་བཞིན་རྒྱས་གྱུར་ཅིག ། ཅེས་སྔ་ 
འགྱུར་རྡོ་རྗེ་ཐེག་པའི་རིག་འཛིན་རྒྱ་མཚོའི་ལོངས་སྤྱོད་ཆས་རྒྱན་རོལ་མོ་སོགས་ཀྱི་རྣམ་ 
བཤད། སྔགས་འཆང་རྒྱན་གྱི་མེ་ཏོག་ཅེས་བྱ་བ་སྐབས་གསུམ་གྱི་ཁོངས་སུ་རྫོགས་པར་ 
བགྱིས་པ་འདི་ནི། སྔ་འགྱུར་གྱི་བསྟན་པ་རིན་པོ་ཆེ་ལ་ཐུགས་བསྐྱེད་ཀྱིས་ཀུན་ནས་བསླངས་ 
ཏེ་གསུམ་ལྡན་རྡོ་རྗེ་འཛིན་པ་ཆེན་པོ། སྒོ་མེ་ཆོས་རྗེ་ཀུན་བཟང་སྙན་གྲགས་རྒྱ་མཚོའི་བཀའ་ 
ལས། རིགས་སྔགས་འཆང་བའི་ཆས་རོལ་སོགས་ལ་རྣམ་བཤད་ཤིན་ཏུ་དཀོན་ཞིང༌། 
ཐམས་ཅད་མཁྱེན་པ་དགེ་ལེགས་དཔལ་བཟང་གི་རྣལ་འབྱོར་རོལ་པའི་དགའ་སྟོན་འདི་
ཉིད་ལེགས་བཤད་རྨད་དུ་བྱུང་བས། གསར་རྙིང་སུ་ཡང་དང་དུ་བླང་བྱར་སྣང་ཡང༌། རྡོར་ 
དྲིལ་ཌ་མ་རུ་དང༌། ཀ་པཱ་ལ་སོགས་རྣམ་བཤད་ཉུང་ངུ་ལས་མཐའ་ཆོད་ཅིག་མ་བྱུང་བས་ 
རེ་བ་མ་གང་བ་དང་། དེ་བཞིན་དུ་རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱི་ཧེ་རུ་ཀ་
ཆས་དྲུག་གི་བཤད་པ་ཡང་དེ་དང་ཕྱོགས་མཚུངས་པས། ཁྱོད་ཀྱིས་གསར་རྙིང་ཕན་ཚུན་ 
རྒྱས་འགེབས་མ་ཡིན་པའི། རྙིང་མ་རང་ལུགས་ཀྱི་རྒྱུད་དང་རྒྱ་གཞུང་ཁུངས་ནས་དྲངས་
པའི་སྔགས་ཆས་ཡོངས་རྫོགས་ཀྱི་བཤད་པ་ཞིབ་རྒྱས་ཤིག་དགོས་གསུངས། སྐྱེས་དང་
144

༄༅། །ཟབ་གཏེར་ཆོས་ཀྱི་མཛོད་ཁང་།
བཅས་ལོ་མང་པོའི་གོང་ནས་བཀའ་ནན་ཡང་ཡང་ཕེབས་རུང་། རང་ལ་ཐོས་བསམ་སྒོམ་ 
གསུམ་གྱི་སྦྱངས་པ་དམན་པ་དང་། བསྟན་འཆོས་རྩོམ་པའི་མཚན་ཉིད་མི་ཚང་བ་སོགས་ 
ནས་འཛེམས་པས་ཡུན་འགྱངས་ཙམ་སོང་བ། སླར་བསམ་པར་དགེ་བའི་བཤེས་གཉེན་ 
གྱི་གསུང་བཅག་ཅིང་བགོ་བ་སྣར་གཟོན་པ་ལུགས་དང་མི་མཐུན་པས། རྙིང་རྒྱུད། བཀའ་
བརྒྱད། དགོངས་འདུས། སྒྱུ་འཕྲུལ་བླ་མ་དང་དྲ་བ། མདོ་བདུན། སྡོམ་གསུམ། རྣམ་གྲངས་ 
རྒྱ་མཚོ། རྟ་མཆོག་རོལ་པ། ཧེ་རུ་ཀ་གལ་པོ། རྡོ་རྗེ་བཀོད་པ། རྡོ་རྗེ་རྩེ་མོ། ཕུར་པ་རྩ་རྒྱུད། 
བདུད་རྩི་བམ་པོ་བརྒྱད་པ་སོགས། སྔ་འགྱུར་གྱི་གཞུང་ཅི་རིགས་བཏུས་ཏེ། ཨོ་རྒྱན་སྨིན་ 
གྲོལ་གླིང་པའི་ཞལ་ལུང་བདུད་རྩིའི་དབང་པོ་བལྟས་པ། རང་གི་དབོན་པདྨ་རྒྱ་མཚོ་ལ་རོགས་ 
བཅོལ་ནས། བློ་དང་ནུས་པས་ཅི་དཔོག་ལྟར་རང་ལོ་དོན་གཉིས་པར། གཞི་རྩོམ་ལྟར་བྱས་ 
ནས་ཕུལ་པ་ཛ་ག་ཏམ། བཀྲ་ཤིས་པའི་རྒྱུར་གྱུར་ཅིག །
145

༄༅། །རིག་འཛིན་སྔགས་ཀྱི་སྡེ་སྣོད།
༄༅། །གསང་སྔགས་ནང་གི་ལྷུང་བཟེད་བརྟག་པ་བཞུགས།
༄༅། །དཔལ་ཧེ་རུ་ཀ་ལ་ཕྱག་འཚལ་ལོ། །རིན་པོ་ཆེའི་གཞལ་ཡས་ཁང་བརྟག་པ་ལ་སྤྱི་ 
དོན་རྣམ་པ་བརྒྱད་དེ། བཅང་བའི་ཐབས་དང༌། མཚན་ཉིད་བསྟན་པ་དང༌། དབྱིབས་བསྟན་ 
པ་དང༌། ཁ་དོག་དང༌། དུམ་བུའི་གྲངས་དང༌། རང་ས་དང༌། དགྲ་སའི་མཚམས་བཅད་པ་ 
དང༌། རང་གཞན་གཉིས་ཀའི་ཚོགས་ཀྱི་མཚམས་རྣམ་པར་གཞག་པ་དང༌། བཟང་ངན་སོ་ 
སོར་བརྟག་པའོ། །དང་པོ་ནི་ཐོད་པ་བཅད་ནས་བྱི་དོར་ལེགས་པར་བྱས་པ་ལ། ཆང་གི་ 
ནང་དུ་ལེགས་པར་བཀྲུས་ལ། སྲང་ལ་བཅལ་ཏེ། དྲི་བཟང་གིས་བྱུགས་ལ། ཟས་སྣ་དང༌། 
འབྲུ་སྣ། རིན་པོ་ཆེ་སྣ་ལྔ། དྲི་བཟང་ལ་སོགས་པས་བཀང་སྟེ། ན་བཟའ་མང་པོ་གསོལ་ལ། 
རིན་པོ་ཆེའི་བུམ་པ་མགུལ་ཆིངས་དཀར་པོ་ཅན་ལ་གང་ཡང་རུང་བའི་གཟུངས་བཟླས་ལ།
དེའི་སྟེང་དུ་ཐོད་པ་བཞག་ནས་མཚམས་བཅད་དེ། བུམ་པའི་གཟུངས་ཐག་ནས་བཟུང་ལ། 
སྔགས་འབུམ་ཚོ་དགུ་གྲངས་ཀྱི་བསྙེན་པའོ། །སྔགས་ནི། ཨོཾ་ཀ་པཱ་ལ་བོ་ངྷི་ཙིཏྟ་ཨོཾ་ཨཱཿཧཱུཾ། 
ཞེས་པའི་སྔགས་ཉིན་རེ་ལ་ལན་གསུམ་མམ་དགུ་བཟླ་ཞིང༌། ནམ་མཁའ་ལ་ལན་དགུ་སྤར་ 
ཏེ༑ སངས་རྒྱས་ཐོད་ལ་ཕྱག་འཚལ་ལོ། །རིན་ཆེན་ཐོད་ལ་ཕྱག་འཚལ་ལོ། །གཞལ་ཡས་ 
ཐོད་ལ་ཕྱག་འཚལ་ལོ། །ནོར་བུ་ཐོད་ལ་ཕྱག་འཚལ་ལོ། །ཞེས་བསྟོད་པ་དུས་གསུམ་དུ་ 
བྱས་ནས་དངོས་གྲུབ་ཞུ་བར་བསམ། དེ་ནས་བསྙེན་པ་སྐྱོལ་བ་དང༌། ཐོད་པ་སྲང་ལ་བཅལ་ 
བ་དང་སྔར་བས་ལྕི་བར་སོང་ན། རིན་པོ་ཆེའི་གཞལ་ཡས་ཁང་ཞེས་ཀྱང་བྱ། ནོར་བུ་རིན་ 
པོ་ཆེ་ཞེས་ཀྱང་བྱ་སྟེ། གཞན་ལ་མི་བསྟན་ནོ། །དེ་ཡང་དུས་དང་ཚེས་གྲངས་བཟང་པོ་ལ། 
དྲི་བཟང་གིས་བྱུགས་ལ་ན་བཟའ་གསོལ་ཞིང༌། གོང་བཞིན་སྔགས་བཟླས་ནམ་མཁའ་ལ་
146

༄༅། །ཟབ་གཏེར་ཆོས་ཀྱི་མཛོད་ཁང་།
སྤར་ཞིང་བསྟོད་དོ། །གཉིས་པ་མཚན་ཉིད་བསྟན་པ་ནི། ལག་ཏུ་བླང་བའི་དུས་སུ། དགའ་ 
ཡལ་བ། ཡིད་ཕྱིན་པ། ལྗིད་ཐོན་པ། དེ་གསུམ་བྱུང་ན་ནོར་བུ་རིན་པོ་ཆེའི་མཚན་ཉིད་ཚང་ 
བའོ། །གསུམ་པ་དབྱིབས་ནི། གཞལ་ཡས་ཁང་དེ་ལ་དབྱིབས་ཟླུམ་པོ་ནི་ཞི་བའོ། །གྲུ་བཞི་ 
ནི་རྒྱས་པའོ། །གྲུ་གསུམ་ནི་དྲག་པོའོ། །ཟླ་གམ་ནི་དབང་ངོ་། །དབྱིབས་ལ་ངེས་པ་མེད་ 
པས་སྐྱོན་ཡོན་གང་ཡང་མེད་དོ། །ཡོན་པོ་ནི་སྤང་བའོ། །བཞི་པ་ཁ་དོག་ནི། སེར་ཏེ་གསེར་ 
འདྲ་བས་ས་ལེ་སྦྲམ་དང་ར་གན་དུ་ནོར་བའོ། །སྨུག་སྟེ་མཆོང་འདྲ་བས་ནོར་བུ་དང་། བྱི་ 
རུར་ནོར་བའོ། །དཀར་ཏེ་དུང་འདྲ་བས་ལྕོག་རྒྱབ་དང༌། ཐལ་མདོག་དང༌། དུང་དུ་ནོར་ 
བའོ། །གཞན་ཡང་རིགས་ལྔའི་ཁ་དོག་ཏུ་ཡང་འོང་སྟེ། དེ་རྣམས་ལ་སྔོ་སྐྱ། བ་མོ་ལ་ལ་ 
སོགས་པ་སྐྱོན་མང་པོ་ཡང་སྲིད་པའོ། །རྒྱང་ན་བཀྱེད་པའི་དུས་སུ་བཀྲག་ཅིང་རྩུབ་པ་ངར་ 
ཆེ་བ་དང༌། བཏུད་པའི་དུས་སུ་འཇོམས་ལ་མཁྲེགས་པ་དང༌། མར་དཀར་ལ་ཡུངས་ 
དཀར་བཏབ་པ་ལྟ་བུ་ཕྲ་མེར་བར་འདུག་པ་ནི་བཟང་པོའི་རྟགས་སོ། །རྒྱང་ན་བཀྱེད་པའི་ 
དུས་སུ་འཇམ་ལ་འོད་ཆེ་བ། བཏུད་པའི་དུས་སུ་རྩུབ་པ་དང༌། རྩོམ་པ་དང་། མདངས་ 
མེད་པ་དང༌། ཁ་དོག་གང་ཡང་རུང་བའི་ཐིག་ལེར་བྱུང་ན་ངན་པའོ། །གཞན་ཡང་འབར་ 
འབུར་ཐམས་ཅད་ཕྱི་ན་ཡོད་ཅིང༌། ཀང་ཀོང་ཐམས་ཅད་ནང་ན་ཡོད་པའོ། །ཕྱི་སོ་གླང་ 
པོའི་རྒྱབ་ཏུ་ཡོད་ན་བཟང་བའོ། །གླང་པོ་རྒྱབ་ནི་གྲི་སྒང་བཞིན་དུ་ཡོད་ན་བསོད་ནམས་མི་ 
བརྟན་པ་སྟེ། སོག་སྣ་སྲབ་པ་དང་མཚུངས་སོ། །གཞན་ཡང་དེ་ལས་བཟློག་པ་ནི། ཀང་ 
ཀུང་ཐམས་ཅད་ཕྱི་ན་ཡོད་པ། འབར་འབུར་ཐམས་ཅད་ནང་ན་ཡོད་པ་དེ་ནི་ངན་པའི་མཚན་ 
ཉིད་དང༌། ཕྱི་སོའི་འབར་འབུར་རང་ས་ན་ཡོད་པ། ནང་གི་ཀང་ཀོང་རང་ས་ན་ཡོད་པ་ནི་ 
བཟང་བའོ། །དེ་ལས་བཟློག་པ་ནི་ངན་པའོ། །གླང་པོ་མཆེ་བ་ནི་མར་བཙིར་བའི་ཟར་ 
ཚགས་འདྲ་ན་བསོད་ནམས་རྐང་ཚུགས་པའི་རྟགས་སོ། །རང་སའི་ཕྱོགས་སུ་གྱེད་ན་
147

༄༅། །རིག་འཛིན་སྔགས་ཀྱི་སྡེ་སྣོད།
བསོད་ནམས་རྒྱ་ཆེ་སྟེ་རང་གི་རྒྱུད་ལ་བྱང་ཆུབ་ཀྱི་སེམས་སྐྱེ་བའོ། །ནང་དུ་རུབ་ན་བསོད་ 
ནམས་སྐྱེ་བ་ལ་སྟེ་གཞན་དོན་མི་འགྲུབ་བོ། །ཐམས་ཅད་སོ་སོ་ན་ཡོད་ན་བསོད་ནམས་ 
འབྲིང་སྟེ་བསྟན་པའོ། །གཞན་ཡང་རང་སའི་ཁ་ཁྱེར་ཐམས་ཅད་ཕྱི་སོར་གྱེད་ཅིང་འཐུག་ 
པ་དང་། དགྲ་ས་ཐམས་ཅད་སྲབ་ཅིང་ནང་དུ་རུབ་པ་ནི་བཟང་ངོ༌། ། 
དེ་ལས་བཟློག་པ་ནི་ངན་པའོ། །གླང་པོ་ཆེའི་རྒྱབ་བཀལ་རྗེས་བྱུང་ན་གཞན་གྱིས་ཐུབ་ 
ཚོད་བྱེད། དེ་ཡང་བར་ཆོད་ན་ཚུགས་པར་མི་འགྱུར་རོ། །གཞན་ཡང་དབྱིབས་ལེགས་པ་ 
ལ་སོགས་པ་བྱུང་ན། ཡོན་ཏན་གཞན་མ་ཚང་ནའང་སྐྱོན་དུ་མི་འགྱུར་བར་བརྩིའོ། །ཕྱི་ 
སོའི་རྣ་ལྟག་ཏུ་ལྷན་པ་བྱུང་ན་མི་གཞན་གྱིས་མགོ་འདོགས་པའོ། །དེ་ཡང་རང་སར་ཡོད་ 
ན་རང་འདོགས་པའོ། །དགྲ་སར་ཡོད་ན་དགྲ་འདོགས། མཚམས་ན་ཡོད་ན་གཉིས་ཀ་ལ་ 
འདོགས་སོ། །རང་སའི་ཁ་ཁྱེར་ལ་ལྷ་བ་ངན་ན་འཁོར་གྱི་ནང་ནས་དགྲ་ལྡང་ཞིང་བོར་སྟོར་ 
འོང༌། བུ་ཚ་དང་། ནག་ཆགས་ཀྱི་ས་དང་། མཆོད་གནས་ཀྱི་ས་ན་བྱུང་ནའང་དེ་ལྟར་ཤེས་ 
པར་བྱའོ། །རང་ལ་ཇི་བཞིན་དགྲ་ལ་དེ་བཞིན་ནོ། །ཁ་ཁྱེར་ལ་རི་མོ་གཞུ་བདུངས་པ་འདྲ་ 
བ་བྱུང་ན་རླུང་འདུ་བའོ། །སྲིན་ཁུང་བྱུང་ན་ནད་མང་བའོ། །ཕྱི་སོའི་རང་སར་རྩྭ་རྗེས་ཤིང་ 
རྗེས་མདུང་ཤིང་འདྲ་བ་བྱུང་ན་ཚེ་ཐུང་བའོ། །དགྲ་སར་བྱུང་ན་དགྲ་ཚེ་ཐུང་བའོ། །ཕྱི་སའི་ 
རང་སར་རྩ་རྗེས་དར་རྗེས་དྲུབ་པ་འདྲ་བ་བྱུང་ན་ཚེ་རིང་བའི་རྟགས་སོ། །དགྲ་སར་བྱུང་ 
ན་དེ་བཞིན་ནོ། །དེ་རྣམས་ཕྱིའི་རྟགས་ཏེ་བཞི་པ་མདོག་གི་དུས་སུ་ཤེས་པར་བྱའོ། །ལྔ་པ་ 
དུམ་བུའི་བརྟག་པ་ནི། དུམ་བུ་གཅིག་པ་རྒྱལ་རིགས་ཏེ། གླིང་དང་ས་ལ་དབང་བ་དང༌། 
ཐམས་ཅད་དབང་དུ་འགྱུར་བའོ། །མཆོག་ཏུ་དཀོན་པའི་ནོར་བུ་རིན་པོ་ཆེ་དུམ་བུ་གཅིག་ 
པའོ། །དུམ་བུ་གཉིས་པ་རྗེའུ་རིགས་ཏེ། རྒྱལ་པོའི་བྱ་བ་བྱེད་པས་ཁ་ཟས་འདུ་བར་བཤད་ 
པ་ཡིན། དུམ་བུ་གསུམ་པ་བྲམ་ཟེའི་རིགས་ཏེ། རིག་སྔགས་འཆང་བའི་ཐོད་པ་ཡིན། །
148

༄༅། །ཟབ་གཏེར་ཆོས་ཀྱི་མཛོད་ཁང༌།
སྔགས་རྣམས་འགྲུབ་པར་འགྱུར་བ་ཡིན། །དུམ་བུ་བཞི་པ་དམངས་རིགས་ཏེ། །མི་རིགས་ 
མང་པོའི་ཐོད་པས་ནི། །འཁོར་བ་འདུ་བར་འགྱུར་བ་ཡིན། །དུམ་བུ་ལྔ་པ་གདོལ་པ་ཅན། ། 
ཁྲོ་གཏུམ་ཅན་གྱི་ཐོད་པས་ནི། །རྩོད་པ་རྒྱལ་བར་འགྱུར་བ་ཡིན། །དྲུག་པ་ལ་སོགས་ནད་ 
རྣམས་འབྱུང༌། །ངན་པར་བཤད་པས་མཁས་པས་སྤང༌། །དྲག་སྔགས་ལ་སོགས་སེར་བ་ 
དང༌། །དགྲ་བགེགས་བྱུར་སྲི་གནོན་པ་དང༌། །དུམ་བུ་དྲུག་པ་བདུན་དང་བརྒྱད། །དགུ་པ་ 
མཚན་ངན་ཐོད་པ་ནི། །དམ་རྫས་ཡིན་པས་བཅང་བར་བྱ། །རིན་པོ་ཆེའི་མུ་ཏིག་ཚེམས་ 
ཀྱིས་བཅད་པ་ནི། གླིང་སོ་སོར་བཅད་པ་ཡིན། གླིང་གཅིག་པ་དང་གསུམ་ལ་སོགས། གང་ 
འབྲེལ་ན་གཅིག་ཏུ་འགྱུར། བཞི་དང་ལྔ་སོགས་ཀྱང་དེ་བཞིན་དུ་ཤེས་པར་བྱའོ། །མུ་ཏིག་ 
ཚེམ་ནི་ཤིན་ཏུ་ཞིབ་པར་བཅད་ན་བཟང་བའོ། །མུ་ཏིག་ཚེམ་རྩིང་བ་དང༌། མཐའ་མ་ནས་ 
སོར་རེའི་བར་དུ་ཡོད་ཅིང་དཀྱིལ་དུ་མུ་ཏིག་ཚེམ་མེད་པར་སྲུབ་ཀྱིས་བཅད་པ་ནི་འབྲིང་ 
ངོ་༑ ༑མཐའ་དཀྱིལ་མེད་པར་མུ་ཏིག་ཚེམ་མེད་པར་སྲུབ་གཅིག་གིས་བཅད་པ་ནི་མཐའ་ 
མ་སྟེ་སྐྱོན་དུ་མི་བལྟའོ། །དེ་ཡང་རང་ས་ན་མུ་ཏིག་ཚེམ་ཡོད་ཅིང༌། །དགྲ་ས་ན་སྲུབ་ཀྱིས་ 
བཅད་པ་ནི་བཟང་བའོ། །དེ་ལས་བཟློག་པ་ནི་ངན་པའོ། ། 
ཡོན་ཏན་བརྒྱ་སྐྱོན་གཅིག་གི་འོག་ཏུ་སོང་བ་ནི། བྱུར་ཐོད་ཟླུམ་པོ་ཞེས་བྱ་བ་སྟེ། ཚངས་ 
བུག་མེད་པའོ། །དེ་ནི་སྤང་བར་བྱའོ། །གཞན་ཡང་སྐྱོན་བརྒྱ་ཡོན་ཏན་གཅིག་གི་འོག་ཏུ་ 
སོང་བ་ནི། སོག་པོ་སྣ་བཟང་བ་ཡིན། དེ་ལས་མཐར་ཐུག་པ་ནི་བསོད་ནམས་མཐར་ཐུག་ 
པའོ། །རྣོ་བ་ནི་རིག་པ་གང་ལ་ཡང་ཐོགས་རྡུགས་མེད་པའོ། །རྒྱུན་རིགས་བཞི་བསོད་ 
ནམས་རྒྱུན་རིང་བའོ། །དྲུག་པ་རང་ས་དང་དགྲ་སའི་མཚམས་བཅད་པ་ནི། མདུན་རྒྱབ་ 
ཕྱེད་ཕྱེད་དུ་མུ་ཏིག་ཚེམ་གྱིས་ཕྲེད་དུ་བཅད་པའོ། །ཕྱི་སོར་གཞུང་གི་མུ་ཏིག་ཚེམ་གྱིས་ 
བཅད་པ་ལ་བརྩི། ནང་དུ་རྣ་བའི་ཐད་སོར་བརྩི། ཡང་ཁ་གཅིག་ན་རེ། ནང་དུ་མཐའ་མར་
149

༄༅། །རིག་འཛིན་སྔགས་ཀྱི་སྡེ་སྣོད།
རྣ་བའི་ཐད་དུ་བརྩི་ལ། དཀྱིལ་དུ་ཤིང་ལོ་ཙམ་དུ་བརྩི་ཟེར་ཏེ། རིགས་པས་དཔྱད་དོ། ། 
བདུན་པ་རང་གཞན་གཉིས་ཀའི་སོ་སོའི་མཚམས་རྣམ་པར་གཞག་པ་ནི། མཐོ་གང་ལས་
ཆེ་བའི་ཐོད་པ་མཚན་ཉིད་དང་ལྡན་པ་ཞིག་བྱུང་ན། ཚད་ལས་འདས་པ་སྟེ་ཤིན་ཏུ་དཀོན་ 
ནོ༑ ༑མཐོ་གང་ནི་རབ་ཀྱི་ཚད་དོ། །མཛུབ་གང་ནི་འབྲིང༌། མཁྱིད་གང་ནི་ཐ་མ་སྟེ། དེ་ 
རྣམས་གང་ཡང་རུང་ན་མཚན་ཉིད་དང་ལྡན་དངོས་གྲུབ་སྟེར་ནུས་སོ། །དེ་བས་ཆུང་ན་ 
མཚན་ཉིད་དང་ལྡན་ཡང་དངོས་གྲུབ་རྟུལ་ལོ། །མཚན་ཉིད་དེ་རྣམས་དང་ལྡན་པའི་ཐོད་པ་ 
ལ༑ རང་གཞན་གཉིས་ཀའི་ཆུར་སོར་བཅུ་བཞིའོ། །ཞེང་དུ་སོར་བདུན་ནོ། །དེ་ཡང་རང་ 
གཞན་གཉིས་ཀའི་གཞུང་འཕྲེད་དུ་སོར་གང་འཕྲེད་བཅལ་བ་ཕ་མའི་ས། རང་གི་ཕ་མའི་ 
ས་ནི་མདུན་རྒྱབ་ཏུ་སོར་བཞི། དེ་ནས་སོག་སྣ་ནས་སོར་དོ་བཅལ་བ་ཕའི་ས། དེ་ཡང་ཆ་ 
གསུམ་དུ་བཏང་བ་ལ། ཆ་དང་པོ་སོག་སྣའི་རྩ་དབང་ཐང་གི་ས། གཉིས་པ་ནོར་གྱི་ས། 
གསུམ་པ་དུར་གྱི་ས། མའི་ས་སོར་དོ་ཆ་གསུམ་དུ་བཏང་བ་ལ་ཕའི་སའི་བཞིན་དུ་ཤེས་ 
པར་བྱའོ། །རང་སའི་སོག་སྣ་ནས་ལག་པ་གཡས་པའི་མཐེབ་ཆེན་གྱི་སོག་སྣ་ནས་བཟུང་ 
བའོ། །
ནང་སྐོར་ནི་རང་ས་ཡིན་ལ། ཕྱི་ས་ནི་བུ་ཚའི་ས་ཡིན། རང་སའི་འཕྲེད་དུ་སོར་གསུམ་ 
གྱེན་ཐུར་དུ་སོར་བདུན་ཡོད་པ་དེ། དེ་ཡང་འཕྲེད་དུ་ཆ་ཆེན་གསུམ་དུ་བཅད་པའི་ཆ་ཆེན་
དང་པོ་སོག་སྣའི་ཕུག་དེ་ལ་ཡང་གྱེན་ཐུར་དུ་སོར་རེ་རེ་ཆ་འབྲིང་གསུམ་དུ་བཅད་པ་ཡིན། 
ཆ་དང་པོ་སོག་སྣ་ཕྱོགས་དེ་ཡང་འཕྲེད་དུ་ཆ་ཆུང་གཉིས་སུ་བཅད་པའི་ཆ་ཆུང་དང་པོ་སོག་
སྣའི་ཕུག་དེ་རང་གི་སྲོག་གི་ས་ཡིན། ཆ་ཆུང་གཉིས་པ་དེའི་འོག་མ་རང་གི་ལོངས་སྤྱོད་ཀྱི་ 
ས་ཡིན། གྱེན་ཐུར་དུ་བཅད་པའི་ཆ་འབྲིང་བར་པ་སོར་གང་བ་དེ་ཡང་འཕྲེད་དུ་ཆ་ཆུང་ 
གསུམ་དུ་བཏང་ལ། ཆ་ཆུང་དང་པོ་ཕུག་ལ་དེ་རང་གི་ངོས་ཀྱི་ས། ཆ་ཆུང་བར་པ་འཁོར་གྱི་
150

༄༅། །ཟབ་གཏེར་ཆོས་ཀྱི་མཛོད་ཁང༌།
ནང་ནས་དབུལ་པ་འོང་བའི་ས། ཆ་ཆུང་ཐ་མ་འཁོར་གྱི་ནང་ནས་གནད་སའི་ས། ཆ་འབྲིང་ 
ཐ་མ་ཁ་ཁྱེར་གྱི་སའི་མདུན་རྒྱབ་ཏུ་སོར་གང་བཅལ་བའི་ས་དེ། འཕྲེད་དུ་ཆ་ཆུང་གཉིས་སུ་ 
བཏང་བའི་ཆ་ཆུང་དང་པོ་མཐུའི་ས། ཆ་ཆུང་ཐ་མ་སེར་བའི་ས། ཆ་ཆེན་གསུམ་དུ་བཏང་ 
བའི་ཆ་ཆེན་བར་པ་ཞེང་དུ་སོར་གསུམ་ཡོད་པ་དེ་ཡང༌། ཞེང་དུ་ཆ་འབྲིང་གསུམ་དུ་བཏང་ 
ལ༑ ཆ་འབྲིང་དང་པོ་རང་གི་ཕའི་ཕྱོགས་ཏེ་ནོར་ཕྱུགས་ཀྱི་ས། ཆ་འབྲིང་བར་པ་སྐམ་ཟོག་ 
གི་ས། ཆ་འབྲིང་ཐ་མ་ཞིང་གི་ས། ཆ་ཆེན་གསུམ་དུ་བཏང་བའི་ཆ་ཆེན་ཐ་མ་འཕྲེད་དུ་སོར་ 
གསུམ་ཡོད་པ་དེ་ཡང་ཆ་འབྲིང་གཉིས་སུ་བཏང་ལ། ཆ་འབྲིང་དང་པོ་རང་གི་མའི་ཕྱོགས་ 
དེ་རང་གི་གནས་སའི་ཁང་པའི་ས། ཆ་འབྲིང་གཉིས་པ་ཁ་ཁྱེར་གྱི་ཕྱོགས་དེ་ཕ་མེས་ཀྱི་ས། 
དེ་རྣམས་རང་ས་ཡིན་པས་དཔྲལ་བ་མདུན་དུ་བལྟས་ལ་བརྟག སོག་པོའི་སྣ་ནས་ལག་པ་ 
གཡོན་གྱིས་བཟུང་བའི་མཐེ་བོང་ནང་བསྐོར་ནི། རང་གི་བུ་ཚའི་ས་ཡིན་པས་འཕྲེད་དུ་ 
བརྟག དེ་ཡང་མདུན་རྒྱབ་ཏུ་སོར་བདུན་ཡོད། འཕྲེད་དུ་སོར་གསུམ་ཡོད་པ་དེ། མདུན་ 
རྒྱབ་ཏུ་ཆ་ཆེན་གསུམ་དུ་བཅད་ལ། ཆ་ཆེན་དང་པོ་སོག་སྣའི་ཕྱོགས་དེ་ཡང་འཕྲེད་དུ་ཆ་ 
འབྲིང་གསུམ་དུ་བཅད་པ་དེ། ཆ་འབྲིང་དང་པོ་སོག་སྣའི་ཕུག་དེ་ཡང༌། འཕྲེད་དུ་ཆ་ཆུང་ 
དང་པོ་མཆོད་གནས་བཀུར་བ་འོས་པ་ཡོན་ཏན་གྱི་ས། ཆ་ཆུང་གཉིས་པ་ཡོན་ཏན་མེད་ 
པའི་ས། བཀུར་བ་མི་འོས་པའི་ས། ཆ་འབྲིང་གཉིས་རང་གི་ཕའི་ཕྱོགས་ཀྱི་ས། དེའང་ 
འཕྲེད་དུ་ཆ་ཆུང་གཉིས་སུ་བཅད་ལ། ཆ་ཆུང་དང་པོ་དེ་ཡང་གཉིས་སུ་བཅད་པ་དེའི་དང་པོ་ 
ཡོན་བདག་མོས་པའི་ས། དེའི་གཉིས་པ་ཡོན་བདག་མི་མོས་ཏེ་གནོད་པའི་ས། ཆ་ཆུང་གཉིས་ 
པ་དེ་ཡང་གཉིས་སུ་བཅད་དེ། དེའི་དང་པོ་ཡོན་བདག་གི་བུ་ཚ་མོས་པའི་ས། དེའི་གཉིས་ 
པ་ཡོན་བདག་གི་བུ་ཚ་མི་མོས་པ་སྟེ་གནོད་པའི་ས། ཆ་འབྲིང་གསུམ་པ་རང་གི་བུ་སློབ་ཀྱི་ 
ས༑ དེ་ཡང་ཆ་ཆུང་གཉིས་སུ་བྱ་སྟེ། ཆ་ཆུང་དང་པོ་བུ་སློབ་སྟེར་བའི་ས། ཆ་ཆུང་གཉིས་པ་
151

༄༅། །རིག་འཛིན་སྔགས་ཀྱི་སྡེ་སྣོད།
བུ་སློབ་གནོད་པའི་ས། མདུན་རྒྱབ་ཏུ་ཆ་ཆེན་གསུམ་དུ་བཏང་བའི་ཆ་ཆེན་བར་མ་དེའང་ 
འཕྲེད་དུ་ཆ་འབྲིང་གསུམ་དུ་བཏང་ལ། ཆ་འབྲིང་དང་པོ་བུད་མེད་རང་གི་ས། ཆ་འབྲིང་ 
གཉིས་པ་བུད་མེད་ནོར་གྱི་ས། ཆ་འབྲིང་གསུམ་པ་དུར་ས། མདུན་རྒྱབ་ཏུ་ཆ་ཆེན་གསུམ་ 
དུ་བཏང་བའི་ཆ་ཆེན་ཐ་མ་ཁ་ཁྱེར་གྱི་ཕྱོགས་དེ་ཡང་འཕྲེད་དུ་ཆ་འབྲིང་གསུམ་དུ་བཏང་ལ། 
ཆ་འབྲིང་དང་པོ་དེ་ཡང་འཕྲེད་དུ་ཆ་གསུམ་དུ་བཏང་བའི་ཆ་ཆུང་དང་པོ་བུ་ཚ་རང་གི་དབང་ 
ཐང་གི་ས། ཆ་ཆུང་གཉིས་པ་བུ་ཚའི་དུར་ས། ཆ་འབྲིང་གཉིས་པ་བུ་ཚ་གཉིས་པ་རང་གི་ 
འཁོར་གྱི་ས། དེ་ཡང་ཆ་ཆུང་གཉིས་སུ་བཅད་ལ། དེའི་དང་པོ་བུ་ཚའི་འཁོར་གྱི་ནང་ནས་ 
ཕན་པའི་ས། གཉིས་པ་བུ་ཚའི་འཁོར་གྱི་ནང་ནས་གནོད་པའི་ས། ཆ་འབྲིང་གསུམ་པ་བུ་ 
ཚ་རང་གི་ནོར་ས། དགྲ་ས་ཕྱོགས་ཀྱི་ས་ལ་ཡང༌། དགྲ་རང་གི་སའི་ཆ་ཆེན་པོ་ལ། དགྲ་རང་ 
གི་སྲོག་གི་ས་དང༌། དགྲ་རང་གིས་ལོངས་སྤྱོད་པའི་ས་ལས་མི་བརྩི། དགྲའི་བུ་ཚའི་ནོར་ 
གྱི་ས་དང༌། དགྲའི་བུ་ཚའི་འཁོར་གྱི་ས་གཉིས་རང་ཕྱོགས་ཀྱི་དེ་དང་བཟློག་ལ་བརྩི། དགྲ་ 
སའི་ལྟག་པ་ནས་ལག་པ་གཡས་ཀྱི་མཐེ་བོང་ནས་བཟུང་ནས་དགྲ་རང་གི་ཟུར་ལ་བརྩི་བ་ 
དང༌། ལག་པ་གཡོན་གྱི་མཐེ་བོང་ནས་དགྲའི་བུ་ཚའི་ཕྱོགས་འཕྲེད་དུ་བལྟ་ཞིང་བརྩི་བ་ 
དང༌། དགྲའི་ཕ་མའི་ཕྱོགས་ལ་སོགས་པ་རྣམས་རང་གི་ཕྱོགས་དང་ཁྱད་པར་མེད་པར་ 
གནས་པ་དང༌། བལྟ་ཕྱོགས་དང་བཟང་ངན་ལ་སོགས་པ་རང་གི་ཕྱོགས་དང་ཁྱད་མེད་དུ་ 
ཤེས་པར་བྱའོ། །
བརྒྱད་པ་སོ་སོའི་བཟང་ངན་བརྟག་པ་ལ། རང་སྲོག་གི་ས་ནས་གྲུབ་ཁང་དང་ཐུན་རྫས་ 
ཡོད་ན་ནི་དགྲའི་མཐུ་འཇུག ཙག་རོ་ཡོད་ན་ན་ཚ་མང༌། སྲིན་ཁུང་ཡོད་ན་ཚེ་ཐུང༌། གྲོག་ 
ཚང་རྗེས་ཡོད་ན་ལོངས་སྤྱོད་འཕེལ། རང་གི་ལོངས་སྤྱོད་ཀྱི་ས་ནས་ཙག་རོ་ཡོད་ན་ནོར་ 
སོགས་ལ་གང་སྟོངས་ཆེ། སྲིན་ཁུང་ཡོད་ན་རྐུན་མ་མང༌། རྩ་རྗེས་ཞགས་པ་འདྲ་བ་ཡོད་ན་
152

༄༅། །ཟབ་གཏེར་ཆོས་ཀྱི་མཛོད་ཁང༌།
རྟ་ལ་ཇག་པ་འོང༌། རྩ་རྗེས་མདུང་རྩེ་རྣོན་པོ་འདྲ་བ་བྱུང་ན་འཁོན་མང་བར་འོང༌། གཡུང་ 
དྲུང་རིས་འདྲ་བ་བྱུང་ན་དངོས་གྲུབ་འགྲུབ། ནེའུ་ལེའི་རྐྱལ་པ་འདྲ་བ་བྱུང་ན་ཟོག་འཕེལ། 
གདུགས་འདྲ་བ་བྱུང་ན་འཁོར་འདུ། ཁྲི་འདྲ་བ་བྱུང་ན་གཞན་གྱིས་བཀུར། རྒྱལ་མཚན་ 
འདྲ་བ་བྱུང་ན་སྙན་གྲགས་ཐོབ། གྲོག་རྗེས་འདྲ་བ་བྱུང་ན་ཟོག་བརྟན་པར་འོང་། རང་གི་ 
ཆོས་ཀྱི་ས་ན་སྲིན་ཁུང་བྱུང་ན་ཆོས་ལ་བར་ཆད་མང༌། ཙག་རོ་བྱུང་ན་འཁོར་གྱི་སློབ་མ་ཆོས་ 
འགོ་མི་ཐོན། རྩ་རིས་ཅན་ཏེ་སྒོམ་བྱེད་པ་འདྲ་བ་བྱུང་ན་གྲུབ་པ་ཐོབ། པུསྟིའི་གཟུགས་འདྲ་ 
བ་བྱུང་ན་ཉན་བཤད་འཕེལ། འཁོར་གྱི་ནང་ན་སྟེར་བའི་ས་ལ་རྩ་རིས་ཞགས་པ་བསྡོགས་ 
པ་འདྲ་བ་བྱུང་ན་རྟ་སྟེར་བའོ། །ཟངས་ནང་དུ་ཐུམ་བུ་བཅུག་པ་འདྲ་བ་བྱུང་ན་བཟའ་བཏུང་ 
སྟེར། རྒྱ་མའི་སྲང་ལ་བཅལ་བ་འདྲ་བ་བྱུང་ན་གསེར་དངུལ་སྟེར། བྲེ་འདྲ་བ་བྱུང་ན་འབྲུ་ 
སྟེར། བཟང་ངན་གྱི་རྟགས་གཞན་བྱུང་ཡང་སྐྱོན་མེད་དོ། །
འཁོར་གྱི་ནང་ནས་གནོད་པའི་ས་ནི། རྩ་རིས་ཞགས་པ་བསྡོགས་པ་འདྲ་བ་བྱུང་ན་རྟ་ 
རྣམས་རྐུ། ཟངས་ནང་དུ་ཐུམ་བུ་བཅུག་པ་འདྲ་བ་བྱུང་ན་ཧུབ་འཐུང་གིན་དྲིན་མེད་ཟེར་བ་ 
འོང༌། རྒྱ་མའི་སྲང་ལ་བཅལ་བ་འདྲ་བ་བྱུང་བ་དང༌། བྲེ་བཟུང་བ་འདྲ་བ་བྱུང་ན་གསེར་དངུལ་ 
འབྲུ་ལ་རྟག་ཏུ་རྐུན་མ་འོང་། རང་གི་མཐུའི་ས་ན་ཙག་རོ་དང་། བྲུབ་ཁུང་དང་། སྲིན་ཁུང་ 
རྩེ་གསུམ་ལ་སོགས་པ་ངན་པའི་རྟགས་ཚང་ན། རང་གི་མཐུ་མྱུར་དུ་འགྲུབ་སྟེ། དགྲ་བོ་ཐམས་ 
ཅད་འཆི་བས་དགྲ་ས་ན་ངན་རྟགས་ཚང་བ་རང་ལ་བཟང་ལ། དགྲ་ལ་ངན་པ་ཡིན། དེ་ལས་ 
བཟློག་པ་གཡུང་དྲུང་། རྒྱལ་མཚན། གྲོག་རྗེས་ལ་སོགས་བཟང་རྟགས་གང་ཡང་བྱུང་ན། 
རང་ལ་དགྲའི་མཐུས་མི་ཚུགས། ཁྱད་པར་དུ་འཁོར་ལོའི་གཟུགས་བྱུང་ན་རང་ལ་དགྲའི་ 
མཐུས་མི་ཚུགས་པས། མཐུ་བྱས་ཚད་ཁོ་རང་ལ་ལྡོག་པ་ཡིན་པས། འདི་བརྟག་པ་ནི་གཞན་ 
མེད་དོ། །སེར་བའི་ས་ན་རྩ་རིས་ཞིང་གི་གཟུགས་འདྲ་བ་བྱུང་བ་དང་། ཟོར་བའི་གཟུགས་
153

༄༅། །རིག་འཛིན་སྔགས་ཀྱི་སྡེ་སྣོད།
འདྲ་བ་བྱུང་ན་སེར་བ་བསྲུང་མི་དགོས་པར་རང་ཆས་སུ་འོང་། གཞན་ཡང་ཐུན་རྗེས་དང༌། 
ཙག་རོ་དང༌། བྲུབ་ཁུང༌། ཕུར་པ་ལ་སོགས་པ་ངན་རྟགས་ཐམས་ཅད་བྱུང་ན་སེར་བ་མྱུར་ 
དུ་འགྲུབ། བཟང་རྟགས་ཐམས་ཅད་བྱུང་ན་སེར་བ་འགྲུབ་དཀའོ། །རང་གི་ནོར་ཕྱུགས་ཀྱི་ 
ས་ན་རྩ་རིས་ཀྱི་འདྲ་བ་དང༌། ཞགས་པ་བསྡོགས་པ་འདྲ་བ་དང༌། མདའ་གཞུའི་གཟུགས་ 
འདྲ་བ་དང་། ཁོག་པ་ཟླུམ་པོ་འདྲ་བ་དང་། གཡང་གཞི་བཏིང་བ་འདྲ་བ་བྱུང་ན་ནོར་ཕྱུགས་ 
མི་འཕེལ་ཞིང་གོད་ཁར་འགྲོ། ངན་རྟགས་གཞན་གང་བྱུང་ཡང་སྐྱོན་མེད། རྩ་རིས་གྲོག་ 
འདྲ་བ་དང༌། ཁོག་པ་ཟླུམ་པོ་འདྲ་བ་དང་། ཞོ་ཟེའུ་འདྲ་བ་དང་། རྐྱལ་པ་ཕུབ་བཀང་བ་ 
འདྲ་བ་དང༌། གདང་བྲེས་པ་འདྲ་བ་དང༌། ར་བ་བསྐོར་བ་འདྲ་བ་དང༌། དེ་འདྲ་བྱུང་ན་ནོར་ 
ཕྱུགས་འཕེལ་ཞིང་ཕན་ཐོགས། བཟང་རྟགས་གཞན་ཚང་ཡང་ཡོན་ཏན་མི་འབྱུང༌། ཟོག་ 
གི་ས་ན་རིས་བང་བའི་གཟུགས་འདྲ་བ་དང༌། འབྲས་སྤུངས་པ་འདྲ་བ་དང༌། གཡུང་དྲུང་ 
འཁྱིལ་པ་འདྲ་བ་དང༌། མུ་ཏིག་གི་ཕྲེང་བ་འདྲ་བ་བྱུང་ན་ཟོག་ཐམས་ཅད་འཕེལ་བར་འགྱུར་
རོ༑ ༑
འདིའི་སྐབས་སུ་ངན་རྟགས་ལ་རྩ་རིས་གཤིན་རྗེའི་མདུང་ཤིང་འདྲ་བ་བྱུང་ན་ཟོག་ལ་ངན།
གཞན་ངན་རྟགས་བྱུང་ཡང་སྐྱོན་མེད། རང་གི་ཞིང་གི་ས་ན་རྩ་རིས་བྲུབ་ཁུང་འདྲ་བའི་ནང་
ན་རྒྱལ་པོ་རྐང་ཐང་རྨོག་གྱོན་པ་འདྲ་བ་བྱུང་ན་དགྲས་བྲུབ་མི་ནུས་པར་རང་གི་ཞིང་ལ་སེར་ 
བ་འོང་། རྩ་རིས་ཚེག་འདྲ་བ་བྱུང་ན་ས་བོན་མཐའ་ནས་སྐེམ། གཤིན་རྗེའི་མདུང་ཤིང་འདྲ་ 
བ་བྱུང་ན་ཤྭ་འབྲུག་གིས་ཁྱེར། ཚེག་རོ་བྱུང་ན་སད་ཀྱིས་ཁྱེར། སྲིན་ཁུང་བྱུང་ན་སྲིན་གྱིས་ 
ཁྱེར། ཟོར་བ་བྱུང་ན་མྱུར་དུ་མི་ལ་འཆོར། གཞན་ངན་རྟགས་གང་ཡང་སྐྱོན་མེད། བཟང་ 
བའི་རྟགས་ལ་རུས་པ་འབྲང་ཆུང་ལ་བྲག་བཙུགས་པ་འདྲ་བ་དང༌། ཡུར་དུ་ཚུར་དྲངས་ནས་ 
ཞིང་ལ་སླེབས་པ་འདྲ་བ་དང༌། སྙེ་མའི་གཟུགས་འདྲ་བ་བྱུང་ན་བཟང་ངོ༌། །བཟང་རྟགས་
154

༄༅། །ཟབ་གཏེར་ཆོས་ཀྱི་མཛོད་ཁང༌།
གཞན་གང་བྱུང་ཡང་ཡོན་ཏན་མེད་དོ། །རང་གནས་པའི་ཁང་པའི་ས་ན་ཚེག་རོ་དང་སྲིན་ 
ཁུང་བྱུང་ན། ཚེ་ཐུང་ཞིང་ཁང་པ་སྟོང༌། གཞན་ངན་པའི་རྟགས་ནི། གཅན་གཟན་གྱིས་ 
བྲད་པའི་རྗེས་འདྲ་བ་དང༌། གཤིན་རྗེའི་མདུང་ཤིང་འདྲ་བ་དང༌། བྱ་རོག་གི་རྗེས་འདྲ་བ་ 
དང༌། བྲུབ་ཁུང་འདྲ་བ་དང༌། ཡུག་ས་མོའི་མགོ་འདྲ་བ་ལ་སོགས་པ་ཀུན་ཏུ་བྱུང་ན། ཕྱོགས་ 
ཀུན་ཏུ་ངན་ནོ། །གཞན་ཡང་བཟང་བའི་རྟགས་ནི། རྩ་རིས་གླང་པོ་ཆེའི་མཁལ་ཁུང་འདྲ་ 
བ་དང༌། གཞོང་པ་མར་ཁུས་བཀང་བ་འདྲ་བ་དང་། ནམ་མཁའ་ལ་དར་ཕྱར་བ་འདྲ་བ་དང༌། 
མཁར་ལ་བ་གམ་ཐོགས་པ་འདྲ་བ་དང་། འབྲས་ཕུད་ལ་བྲེ་བཙུགས་པ་འདྲ་བ་དང་། དེ་ 
འདྲ་བྱུང་ན་བཟང་བའི་རྟགས་ཡིན། ཕ་མེས་ཀྱི་དུར་ས་ནས་ཤིང་སྐམ་ཡལ་ག་ཆག་པ་འདྲ་ 
བ་བྱུང་ན་དུར་ས་མི་བདེ། མཆོད་རྟེན་གྱི་གདུགས་བོག་པ་འདྲ་བ་བྱུང་ན་ཕ་མེས་ཀྱི་དུར་ས་ 
མི་བདེ། ངན་རྟགས་དེ་གཉིས་ཡོད་ཀྱང་ཤིང་ལོའི་རྩ་བ་དུར་ས་ན་ཟུག་ན་དེས་ཐུབ། ངན་ 
རྟགས་གཞན་ཡོད་ཀྱང་སྐྱོན་མེད། བཟང་རྟགས་ཤིང་ལོས་ས་སྟོང་རྩའི་ཡལ་ག་དུར་ས་ 
བསྐོར་ན་ཕ་མེས་ཀྱི་དུར་ས་བདེ། རི་མོ་འབྲང་རྒྱས་དང་ལྷ་བཤོས་ཀྱི་གཟུགས་འདྲ་བ་བྱུང་ 
ན༑ ཕ་མེས་དུར་ས་བདེ་བས་བུ་ཚ་འཕེལ་ཞིང་ཟས་ཟོག་ལ་དགའ། རི་མོ་མདའ་ལ་དར་ 
བཏགས་པ་འདྲ་བ་དང༌། རྒྱལ་མཚན་འདྲ་བ་དང་། དེ་འདྲ་ཡོད་ན་ཕ་མེས་ཀྱིས་སྲུང་སྐྱོབ་ 
བྱེད་པས་ཤིན་ཏུ་བཟང་ངོ༌། །
སྔར་རྟགས་རང་གི་ས་དང་། ད་རྟགས་ཕ་མའི་ས་དང་། བུ་ཚའི་ས་དང་། དགྲའི་ས་དང་། 
དེ་རྣམས་ཐམས་ཅད་ལ་བཟང་ངན་མཉམ་པོར་བྱུང་ན་མཉམ་པོར་བརྩི། ངན་པ་མང་ན་ངན་ 
པར་བརྩི། བཟང་རྟགས་མང་ན་བཟང་བར་བརྩིའོ། །བཟང་ངན་གང་ཡང་མེད་ན་སྐྱོན་ཡོན་ 
གང་ཡང་མེད། རང་གི་བུ་ཚའི་ཕྱོགས་དེ་ལ་ཡང་མདུན་རྒྱབ་ཏུ་སོར་བདུན། ཞེང་དུ་སོར་ 
གསུམ་ཡོད་པ་དེ་ཡང༌། མདུན་རྒྱབ་ཏུ་ཆ་ཆེན་གསུམ་དུ་བཏང་ལ། ཆ་ཆེན་དང་པོའི་སོག་
155

༄༅། །རིག་འཛིན་སྔགས་ཀྱི་སྡེ་སྣོད།
སྣའི་ཕྱོགས་ཀྱིས་མཆོད་གནས་ཡོན་ཏན་ཡོད་པ་བཀུར་བར་འོས་པའི་ས་ན་བཟང་ངན་ 
བསྟན་པ་ནི། རང་ས་ཕྱོགས་ཀྱི་ས་དང་མཚུངས། ཡོན་ཏན་མེད་པ་བཀུར་བར་མི་འོས། རི་ 
མོ་རྩེ་གསུམ་འདྲ་བ་བྱུང་ན། རྩ་རིས་རོ་གཏུམས་པ་དང་འདྲ་བ་བྱུང་ན། ཙག་རོ་དང་སྲིན་ 
ཁུང་ཡོད་ན། འཁོར་རང་ཚེ་ཐུང་བས་བཀུར་བར་མི་འོས། རི་མོ་རྩེ་གསུམ་འདྲ་བ་བྱུང་ན། 
རང་གི་སྲོག་ལ་གཟན་པས་བཀུར་བར་མི་འོས། རི་མོ་བྲུབ་ཁུང་འདྲ་བ་བྱུང་ན། མཆོད་ 
གནས་ཀྱིས་དགྲ་ལ་མཐུ་བྱས་ཀྱང་ཁོ་རང་ལ་ཚུར་ལྡོག་པས་བཀུར་བར་མི་འོས།ངན་རྟགས་
གཞན་རྣམས་ཡོད་ཀྱང་སྐྱོན་མེད། བཟང་རྟགས་རྣམས་ཚང་ཡང་དངོས་གྲུབ་མི་འབྱུང་ངོ༌། ། 
ཡོན་བདག་མོས་པའི་ས་དང༌། ཡོན་བདག་བུ་ཚ་མོས་པའི་ས་གཉིས་ནི། རང་གི་འཁོར་གྱི་ 
ནང་ནས་སྟེར་བའི་ས་དང་མཚུངས། ཡོན་བདག་གི་དང་ཡོན་བདག་གི་བུ་ཚ་མི་མོས་ཏེ་གནོད་ 
པའི་ས་ན། རང་སའི་འཁོར་གྱི་ནང་ནས་གནོད་པ་རྣམས་དང་མཚུངས། བུ་སློབ་ཀྱིས་ཕན་ 
འདོགས་པའི་ས་ནི། རང་སའི་འཁོར་གྱི་ནང་ནས་སྟེར་བ་དང་མཚུངས། བུ་སློབ་ཀྱི་སའི་ 
གནོད་པ་ནི་རང་སའི་འཁོར་གྱི་ནང་ན་གནོད་པའི་ནང་ནས་གནོད་པའི་ས་དང་མཚུངས་ 
སོ༑ ༑ནག་ཆགས་རང་གི་སའི་བཟང་ངན་ནི། རང་སའི་འབྲོག་གི་ས་དང༌། ལོངས་སྤྱོད་ཀྱི་ 
ས་དང་མཚུངས། ནོར་གྱི་ས་ནི་རང་སའི་ནོར་ཕྱུགས་ཀྱི་ས་དང་། ཟོག་གི་ས་དང་། ཞིང་གི་ 
ས་དང་མཚུངས་སོ། །དུར་སའི་བཟང་ངན་ནི་རང་གནས་པའི་ཁང་པའི་ས་དང༌། ཕ་མེས་ཀྱི་ 
དུར་ས་དང་མཚུངས་སོ། །བུ་ཚ་རང་གི་དབང་ཐང་གི་ས་ནི། རང་སའི་སྲོག་གི་ས་དང༌། ལོངས་ 
སྤྱོད་ཀྱི་ས་དང་མཚུངས་སོ། །བུ་ཚའི་དུར་ས་ནི་རང་སའི་ཁང་པ་དང་། ཕ་མེས་ཀྱི་དུར་ས་ 
གཉིས་མཚུངས་སོ། །བུ་ཚ་རང་འཁོར་གྱི་ནང་ཕན་པའི་ས་ནི། རང་སའི་འཁོར་གྱི་ནང་ནས་ 
སྟེར་བའི་ས་དང་མཚུངས། བུ་ཚའི་འཁོར་གྱི་ནང་ནས་གནོད་པའི་ས་ནི། རང་སའི་འཁོར་ 
གྱི་ནང་ནས་གནོད་པའི་ས་དང་མཚུངས་སོ། །བུ་ཚའི་ནོར་ས་ནི་རང་སའི་ནོར་ཕྱུགས་ཀྱི་
156

༄༅། །ཟབ་གཏེར་ཆོས་ཀྱི་མཛོད་ཁང་།
ས་དང༌། ཟོག་གི་ས་དང༌། ཞིང་གི་ས་དང་གསུམ་དུ་མཚུངས། རང་གི་ཕའི་དབང་ཐང་གི་ 
ས་ནི། རང་སའི་སྲོག་གི་ས་དང༌། ལོངས་སྤྱོད་ཀྱི་ས་དང་མཚུངས། ནོར་ས་ནི་རང་སའི་ནོར་ 
ས་གསུམ་དང་མཚུངས། དུར་ས་ནི་རང་སའི་ཁང་པ་དང་། ཕ་མེས་ཀྱི་དུར་ས་དང་མཚུངས། 
མའི་ས་ལའང་ཕའི་ས་དང་མཚུངས། རང་སའི་བཟང་ངན་ཇི་ལྟ་བར་དགྲ་ས་ཡང་དེ་བཞིན་ 
དུ་ཤེས་པར་བྱའོ། །འདོད་འཇོ་དང་རིན་པོ་ཆེ། མཚོ་མོ་དང༌། གཞོང་བུ་དང་དེ་ལ་སོགས་ 
པ་རྣམས་ནི། རང་སར་མང་ན་བཟང་རབ། གཞན་གཉིས་ཀྱང་ཕྱེད་མར་ཡོད་ན་བཟང་ 
འབྲིང༌། དགྲ་སར་མང་ན་བཟང་ཐ། དེ་ཡང་རང་ས་ནས་འདོད་འཇོ་ལ་སོགས་པ་རང་སའི་ 
ཤིང་ལོའི་ཡལ་གས་རང་ཕྱོགས་བསྐོར་ན་བཟང་འབྲིང༌། དགྲ་སའི་ཤིང་ལོ་རང་སའི་གྲོག་ 
ཤུལ༌དང༌། འབྲས་ཕུང༌དང༌། འདོད་འཇོ་ལ་སོགས་པས་བསྐོར་ན་བཟང་ཐ། དགྲ་སའི་ 
འདོད་འཇོ་ལ་སོགས་པ། རང་སའི་ཤིང་ལོས་བསྐོར་ན་བཟང་འབྲིང་། དགྲ་སའི་འདོད་ 
འཇོ་ལ་སོགས་པ་དགྲ་སའི་ཤིང་ལོས་བསྐོར་ན་བཟང་ཐ། རུས་པའི་འབུར་ཡོད་ན་འབྲས་
ཕུང་ཞེས་བྱ་སྟེ། རང་ས་དང་དགྲ་ས་གཉིས་ཀ་མང་ཉུང་གང་ན་ཡོད་དང་ཤིང་ལོ་གང་ཕྱོགས་ 
བུ་བསྐོར་བ་ལ་སོགས་པ་རྣམས་ནི། འདོད་འཇོ་དང་གྲོག་ཤུལ་ལ་སོགས་པ། ཤིང་ལོས་ 
གང་ཕྱོགས་བསྐོར་བ་རྣམས་ནི། བཟང་འབྲིང༌། དེ་རྣམས་དང་མཐུན་པར་ཤེས་པར་ 
བྱའོ། །
གཞན་ཡང་ཤིང་ལོ་རྣམས་ནི་དགྲ་སའི་ཤིང་ལོ་རྣམས་ནི་དགྲ་ས་རང་དུ་ཟུག་ན་བཟང་
རབ། རང་སར་ཟུག་ཀྱང་རྩེ་མོ་དགྲ་སར་ཟུག་ན་བཟང་འབྲིང༌། དགྲ་སའི་ཤིང་ལོ་རང་སར་ 
ཟུག་ན་བཟང་ཐ། རང་སའི་ཤིང་ལོ་དགྲ་སར་ཟུག་ན་བཟང་རབ། དགྲ་སར་ཟུག་ཀྱང་རང་ 
སར་རྩེ་མོ་གུག་ཀྱང་བཟང་འབྲིང༌། དགྲ་སར་ཕར་ལ་ཟུག་པ་བཟང་ཐ། གཞན་ཡང་ཤིང་ 
ལོ་ཞེས་བྱ་བ་ནི་རིང་པོར་སྐྱེས་ན། མཐོན་པོ་སྐྱེས་པའི་རྩེ་མོ་ཞེས་བྱ་སྟེ། གོང་དུ་མ་ཤོར་
157

༄༅། །རིག་འཛིན་སྔགས་ཀྱི་སྡེ་སྣོད།
ཡལ་ག་མང་པོར་གྱེས་ན་མང་པོར་སྐྱེས་པའི་ཡལ་ག་ཞེས་བྱ་སྟེ། མི་མང་པོར་འོང་། སྡོང་ 
པོའི་རྩ་བ་སྦོམ་ན་སྦོམ་པོར་སྐྱེས་པའི་རྩ་བ་ཞེས་བྱ་སྟེ། མི་ཆེ་བ་གདོང་དྲག་པར་འོང་། རང་ 
ས་བྱ་རོག་རྗེས་དང་རྩེ་གསུམ་གཉིས་ནི། ཤིང་ལོའི་གསེབ་ན་ཡོད་ན་མི་སྐྱོན། སྡོང་པོའི་ཡལ་ 
ག་མེད་ཅིང་སྐམ་པོ་འདྲ་ན། བནྡེ་ཡིན་ན་འཁོར་མི་འཕེལ། མི་ཆོས་པ་ཡིན་ན་རབས་ཆད། 
རང་སའི་ཤིང་ལོ་དགྲ་སར་ཟུག་པ་དང༌། དགྲ་སའི་ཤིང་ལོ་རང་སར་ཟུག་པ་དང་གཉིས་ 
མགོ་འཛིངས་ན་དགྲ་དང་རང་གཉིས་རྒྱུན་པར་འཐབ་རྩོད་དང༌། རྦོད་གཏོང་མི་མཐུན་པ་ 
མང་པོར་འོང༌། དགྲ་སའི་ཤིང་ལོ་སྲབ་ཅིང་རང་སའི་ཤིང་ལོ་འཐུག་ན་བཟང་། རང་ས་དང་ 
དགྲ་སའི་མཚམས་སུ་རྩ་རིས་དྲིལ་བ་དང་། གཡུང་དྲུང་འདྲ་བ་དང༌། མཐོ་རིས་རྩེ་ལྔ་འདྲ་ 
བ་བྱུང་ན། ཕན་ཚུན་དུ་དབྱེན་མི་ཚུད་ཅིང་དགྲ་དང་འདུམ་པར་འདོད། ལར་ངན་རྟགས་ 
ཐམས་ཅད་མེད་ན་བཟང་། ཡོད་ཀྱང་དགྲ་སར་བྱུང་ན་བཟང༌། དེ་རྣམས་ལ་ལྷག་པ་སོ་ 
སོའི་བཟང་ངན་བརྟག་ཐབས་འདི་ན་བཤད་པ་ལས་མ་འདུས་པ་མེད། ཕྱོགས་བརྟག་པ་ 
ལ་རོ་ཁ་བྱང་ཤར་དུ་བལྟས་ན་གླིང་ལ་དབང་བ་རྒྱལ་རིགས་ཏེ། དུམ་བུ་གཅིག་པ་དབང་དུ་ 
འདུ་བ་འོང༌། ཁ་ཤར་དང༌ལྷོ་མཚམས་སུ་བལྟས་ན་རྗེའུ་རིགས་ཏེ། དུམ་བུ་གཉིས་པ་ཁ་ 
ཟས་འདུ་བ་ཞིག་འོང༌། ལྷོ་དང་ནུབ་ཏུ་བལྟས་ན་རིག་སྔགས་འཆང་བ་བྲམ་ཟེའི་རིགས་ཏེ། 
དུམ་བུ་གསུམ་པ་སྔགས་རྣམས་འགྲུབ་པ་ཞིག་འོང༌། ནུབ་ཕྱོགས་དང་ནུབ་བྱང་དུ་བལྟས་ 
ན་དམངས་རིགས་ཏེ་དུམ་བུ་བཞི་པ། འཁོར་འདུ་བ་ཞིག་འོང༌། བྱང་ཕྱོགས་སུ་བལྟས་ན་ 
གདོལ་པ་ཅན་ཏེ་དུམ་བུ་ལྔ་པ་རྩོད་པ་ལས་རྒྱལ་བ་ཞིག་འོང་། གན་རྐྱལ་དུ་ཁ་གནམ་དུ་ 
བལྟས་ནས་ཁ་གདངས་པ་ཞིག་བྱུང་ན། དུམ་བུ་དྲུག་པ་མཚན་ངན་ཐོད་པ་སྟེ། སྦ་བས་ 
མནན་པ་བྱེད་པའི་ཐོད་པ་ཞིག་འོང༌། ཁ་སྦུབ་ཏུ་ཁ་ས་ལ་བལྟས་པ་ཞིག་བྱུང་ན། དུམ་བུ་ 
བདུན་པ་མཚན་ངན་ཐོད་པ་གཏད་བྱ་བ་ཞིག་འོང༌། ཁ་ཕྱོགས་གར་བལྟས་ཀྱང་སྤྱི་གཙུག་
158

༄༅། །ཟབ་གཏེར་ཆོས་ཀྱི་མཛོད་ཁང༌།
ཏུ་བྱུང་ན་དུམ་བུ་བརྒྱད་པ་དང་དགུ་པ་ལ་སོགས་པ་མཚན་ངན་ཐོད་པ་དྲག་ལས་བྱ་བའི་ 
ཐོད་པ་ཞིག་འོང་། དེ་རྣམས་ནི་མནན་པ་སྦ་བ་དང་། སེར་གཏད་དུ་བྱ་བ་དང་། དྲག་ལས་
རྩུབ་པོ་ལ་སོགས་པར་བཟང༌།བཅང་བའི་ཐོད་པར་ངན་པས་མཆོད་རྟེན་ལ་སོགས་པར་
བཅོལ་ལོ། །ནོར་བུ་རིན་པོ་ཆེའི་གཞལ་ཡས་ཁང་གི་དམར་ཁྲིད་འདི། དཔལ་ལྡན་ས་སྐྱའི་ 
དགོན་པར་ཤཱཀྱའི་དགེ་བསྙེན་རྣལ་འབྱོར་པ་གྲགས་པ་རྒྱལ་མཚན་ལ་ཞུས་པ་འདི་ཡོངས་
སུ་རྫོགས་སོ། ། སྠི།
159

༄༅། །རིག་འཛིན་སྔགས་ཀྱི་སྡེ་སྣོད།
༄༅། །མར་མེའི་བརྟག་ཐབས།
༄༅། །ཨོཾ་ཨ་ཐ༔ འགྲོ་བ་རྨོངས་པའི་མུན་སེལ་བའི༔ མར་མེ་མཛད་དཔལ་ཞབས་ལ་ 
འདུད༔ མར་མེའི་བརྟག་ཐབས་བསྟན་པ་ལ༔ དང་པོ་གདམས་པ་ཆིག་རྒྱུད་རྒྱ༔ མར་ཀོང་ 
སྡོང་ཪས་གསུམ་པོ་ལ༔ སྔགས་འདི་བརྒྱ་རྩ་བརྒྱད་བཏབ་སྟེ། ཨོཾ་བྷ་ན་ས་རི་ཡེ་སྭཱཧཱ༔ གཙང་ 
སྦྲ་ལྡན་པས་ཕུལ་ན་ནི༔ རང་གི་འདོད་དོན་གང་ཡིན་གྱི༔ བཟང་ངན་རྟགས་རྣམས་བསྟན་ 
དུ་གསོལ༔ ཞེས་བརྗོདཿ༔ བཟང་བའི་རྟགས་དྲུག་ལ༔ ཕྲ་ཞིང་དཀར་ལ་ལྡེམ་པ་ནི༔ མི་ནུབ་ 
རྒྱལ་མཚན་ཐོབ་པའི་རྟགས༔ དཀར་གསལ་རྩེ་མོ་གསུམ་པ་ནི༔ མི་འགྱུར་གཡུང་དྲུང་ཐོབ་ 
པའི་རྟགས༔ གསལ་ཞིང་ཟླུམ་པ་པདྨ་འདྲ༔ ཆོས་སྐུ་མི་འགྱུར་ཐོབ་པའི་རྟགས༔ གསལ་ 
ཞིང་རྒྱལ་མཚན་དབྱིབས་འདྲ་ན༔ དཔལ་དང་བཀྲ་ཤིས་ཐོབ་པའི་རྟགས༔ དཀར་ཞིང་ 
ལྡེམ་པ་གསལ་བ་ནི༔ ཆོས་དབྱིངས་མི་གཡོ་ཐོབ་པའི་རྟགས༔ མར་མེ་དམར་ཞིང་པདྨ་ 
འདྲ༔ ཚེ་དང་བསོད་ནམས་འཕེལ་བའི་རྟགས༔ དེ་རྣམས་བྱུང་ན་བཟང་པོ་ཡིན༔ ངན་པའི་ 
རྟགས་ནི་འདི་ལྟར་རོ༔ དུ་བ་ཆེ་ཞིང་མི་གསལ་ན༔ ལས་སྒྲིབ་ཆེན་པོ་ཡོད་པའི་རྟགས༔ 
བཤགས་པ་བྱ་ཞིང་དགེ་ལ་འབད༔ ཚག་སྒྲ་ཆེ་ཞིང་མེ་སྟག་འཕྲོ༔ ཕུགས་སུ་གདོན་བགེགས་ 
ཞུགས་པའི་རྟགས༔ བསྙེན་སྒྲུབ་བྱེད་ཅིང་བཟློག་པ་བྱ༔ མེ་ལྕེ་དུམ་བུར་ཆད་པ་ནི༔ རྐྱེན་ 
ངན་བར་ཆད་འོང་བའི་རྟགས༔ ཚེ་སྒྲུབ་ཚེ་དབང་སྤངས་དག་གཏོང་༔ མེ་ལྕེ་ལྷབ་ལྷབ་ 
འབར་བ་ནི༔ དགྲ་རྐུན་མྱུར་དུ་འོང་བའི་རྟགས༔ བཟློག་པ་སྟོབས་པོ་ཆེ་ལ་འབད༔ འོད་ 
མེད་སྡོང་རོ་ཆེ་བ་ནི༔ ནད་པ་འཆིའམ་རིམས་ནད་འབྱུང་༔ འཆི་ངེས་སྲོག་བླུ་ཉེའུ་འདོན་ 
བྱ༔ མར་མེ་སྤུང་སྤུང་བསྐྱོལ་བ་ནི༔ གོད་ཁ་སྟོར་བརླག་ཡོང་བའི་རྟགས༔ མགོ་ཚིག་སྟོར་
160

༄༅། །ཟབ་གཏེར་ཆོས་ཀྱི་མཛོད་ཁང༌།
བའི་ངོ་ཡིན་པས༔ རིམ་གྲོར་བཟློག་པ་གང་མང་བྱ༔ དེ་ལྟར་མར་མེ་བརྟག་ཚུལ་ནི༔ མདོར་ 
བསྡུས་ཙམ་བྲིས་དགེ་བ་དེས༔ མི་ཤེས་མུན་འཐིབས་འགྲོ་བའི་བློ༔ ཤེས་རབ་འོད་ཀྱིས་ 
གསལ་བར་ཤོག༔ ཐ་མ་དམ་ལྡན་སློབ་བུས་རྒྱ༔ དར་མོ་སྨན་རམ་པའི་གདམས་ངག་ 
བཀའ་རྒྱ་མ་ལས་སོ། །བཀྲ་ཤིས།
161

༄༅། །རིག་འཛིན་སྔགས་ཀྱི་སྡེ་སྣོད།
༄༅། །རྡོ་རྗེ་དྲིལ་བུའི་བཤད་པ་རྒྱུད་ལུང་དཔང་བཞག་ཅེས་བྱ་བ་བཞུགས་སོ། །
ན་མོ་གུ་རུ་སརྦ་སིདྡྷི་མེ་པྲ་ཡཙྪ་ཡེ། མ་ལུས་རྒྱལ་ཀུན་མཁྱེན་བརྩེ་དང་། །ནུས་བྱིན་ 
ཕྲིན་ལས་བདག་ཉིད་མཆོག །རྡོ་རྗེ་འཛིན་དངོས་བླ་མ་དང༌། །ཡི་དམ་མཁའ་འགྲོའི་ཚོགས་ 
ལ་འདུད། །འདི་ན་རྡོ་རྗེ་ཐེག་པ་ཡི། །ལམ་གྱི་ཡན་ལག་རྡོར་དྲིལ་གྱི། །ཚིག་དོན་རང་གི་ 
གོ་ཐོས་ཀྱིས། །དཔོག་ཙམ་འབྲི་ལ་ཡིད་ཕྱོགས་ན། །དོན་གཉེར་མཆོག་གང་དགྱེས་པ་ 
བསྐྱེད། །བླ་མེད་རྡོ་རྗེ་ཐེག་པ་ལ། །སྔ་ཕྱི་འགྱུར་གཉིས་བྱུང་བ་ལས། །རྡོར་དྲིལ་ཚད་དང་ 
མཚན་ཉིད་དང་། །རྣམ་དག་མཚོན་དོན་དེ་ཉིད་དང༌། །རབ་ཏུ་གནས་དང་བཅང་ཚུལ་ 
སོགས། །དང་པོ་རྡོ་རྗེ་ལ་ཡང་གཉིས། །མཚོན་བྱ་དང་ནི་མཚོན་བྱེད་དོ། །དང་པོ་གསང་ 
བའི་རྡོ་རྗེ་ཞེས། །རྒྱལ་ཀུན་ཐུགས་ཀྱི་ཡེ་ཤེས་སོ། །གཉིས་པ་རྟགས་ཀྱི་རྡོ་རྗེ་ནི། །རྩེ་མོ་ 
གཅིག་གསུམ་ལྔ་དགུ་དང༌། །སྣ་ཚོགས་རྡོ་རྗེ་ལ་སོགས་པ། །ཞི་བ་རྭ་ཟུམ་དྲག་པོར་ 
གདེངས། །རྭ་གསུམ་དང་པོ་ལྔ་པ་ཡི། །སྣ་ཚོགས་རྡོ་རྗེ་གཉིས་སུ་ངེས། །དྲིལ་བུ་རྩེ་ལྔ་རྩེ་ 
དགུ་ཡི། །ཡུ་བ་བྱས་པ་གཙོ་ཆེ་ཞིང༌། །སྐབས་འགར་སྣ་ཚོགས་རྡོ་རྗེ་ཡང༌། །ཡོད་པའི་ 
མཐའ་ནི་བཀག་པ་མེད། །རྡོ་རྗེ་མཁའ་འགྲོའི་རྒྱུད་ལས་ནི། །དགུག་ལ་རྡོ་རྗེ་རྩེ་གསུམ་སྟེ། ། 
རྩེ་མོ་དག་ནི་གདེངས་པར་བྱ། །དེ་བཞིན་རྩེ་མོ་གཅིག་པ་ནི། །ཀླུ་རྣམས་སྐྲག་པར་བྱེད་ 
པའོ། །ཁྲོ་བོའི་རྡོ་རྗེ་གདེངས་པ་སྟེ། །ལྷག་མ་ ལྷམཡིན། རྣམས་ཞི་འདུལ་བྱེད་པའོ། །ཞི་ལ་ 
ཞི་བའི་ལྷ་ཉིད་དེ། །རིགས་ཀྱི་རིམ་པ་ཆོ་གས་དབྱེ། །ཞེས་སོགས་གསུངས་ཤིང་དོན་དུ་ནི། ། 
སྒྲུབ་པོས་ཞི་ཁྲོ་གང་བསྒྲུབ་ཀྱང་། །དེ་ཡིས་རྡོ་རྗེ་བཟུང་ནས་སུ། །བསྒྲུབས་ན་ལྷ་དང་ཉེ་ 
བར་འགྱུར། །དྲིལ་བུའང་དེ་ཡི་རྗེས་སུ་འགྲོ། །ཡང་གཅིག་རྡོ་རྗེ་མཁའ་འགྲོ་ལས། །རྩེ་
162

༄༅། །ཟབ་གཏེར་ཆོས་ཀྱི་མཛོད་ཁང༌།
དགུ་ཞེས་ནི་བྱ་བ་ཡི། །ཡེ་ཤེས་རྡོ་རྗེས་འགྲོ་བ་སྒྲོལ། །ཞེས་གསུངས་རྡོར་དྲིལ་རྩེ་དགུ་ 
ལ༑ ༑ཡེ་ཤེས་རྡོ་རྗེ་ཞེས་པ་དང༌། །རྩེ་ལྔར་དམ་ཚིག་རྡོལ་དྲིལ་ཟེར། །གཞན་ཡང་གདན་ 
བཞི་སམྦུ་ཊ། །ལ་སོགས་འགའ་ལས་རྩེ་དགུ་ཡི། །རྣམ་གཞག་བཤད་ལ་མིག་ཟུམ་པས། ། 
རྩེ་ལྔ་རྩེ་དགུ་ཕྱི་ནང་གི །རྡོར་དྲིལ་ཡིན་ཞེས་སྨྲ་ན་བླུན། །གཞན་ཡང་མཁའ་འགྲོ་རྒྱ་མཚོ་ 
ལས། །རྩེ་དགུ་རྩེ་མོ་གཅིག་པ་དང༌། །རྩེ་ལྔ་རྩེ་མོ་གསུམ་པ་ཅན། །དེ་ལྟར་ལ་སོགས་དྲིལ་ 
བུ་ཆེ། །རྩེ་མོ་སྟོང་གི་བར་དུའོ། །ཞེས་གསུངས་གྲངས་དང་གོ་རིམ་གྱི། །རྡོར་དྲིལ་ཡོད་ 
ཚུལ་མཁྱེན་དགོས་སོ། །
མཚོན་བྱེད་རྟགས་དང་མཚོན་བྱ་དོན། །ཕྱི་དང་ནང་དུ་དབྱེ་ཤེས་བྱ། །རྡོར་དྲིལ་ཚད་དང་ 
མཚན་ཉིད་ནི། །རྡོ་རྗེ་མཁའ་འགྲོའི་རྒྱུད་ལས་ནི། །ཞི་དང་རྒྱས་དང་མངོན་སྤྱོད་ཀྱི། །རྡོ་རྗེ་ 
དག་ནི་ཐམས་ཅད་ཀྱང༌། །གསེར་ལ་སོགས་པས་ལེགས་པར་བརྡུང༌། །ཞེས་གསུངས་གང་ 
རུང་རྫ་ས་ཀྱིས་ཆོག །ཚད་ནི་ཆངས་གཟུང་ཆ་གཅིག་དང༌། །རྩེ་ཟུང་ཆ་གཉིས་བགོ་དགོས་ 
ཤིང༌། །སོར་བཞིའམ་སོར་དྲུག་ནས་བཟུང་སྟེ། །སོར་མོ་ཉི་ཤུའི་སྲིད་ལྟ་བུ། །ཆ་མཉམ་ 
གསུམ་དུ་ཤེས་པར་བྱ། །དེ་ཡང་རྡོ་རྗེ་མཁའ་འགྲོ་ལས། །དབུས་མ་རིང་བ་ཉིད་ཀྱིས་ནི། ། 
ཆ་གསུམ་གྱི་ནི་ཚད་དག་བྱ། །ཞེས་དང་མན་སྙེ་དབང་འགྱུར་ལ། །ཆ་གསུམ་བགོས་པའི་ 
ཆའི་ཚད། །ལྟེ་བའི་ཆ་ཤས་བརྒྱད་པའོ། །རྭ་རྣམས་རྩེ་གུག་ཆ་ཤས་བཞི། །དབུས་རྭའི་འགོ་ 
ནི་ཟླུམ་པོ་དང༌། །དབུས་རྭ་གྲུ་བཞི་དྲང་ལ་རྣོ། །སྐེད་དཀྲིས་གསུམ་ལྡན་ནས་འབྲུའི་ 
དབྱིབས། །རྭ་བར་རྣམས་མཉམ་ནས་འབྲུའི་ཚད། །དབུས་རྭའི་སྐེད་སྦོམ་སྟེང་འོག་ཕྲ། ། 
རྩེ་མོ་ཟླུམ་འབུར་ཅུང་ཟད་ལྷག །རྭ་གཞན་དབུས་སྦོམ་མཐའ་གཉིས་ཕྲ། །རྒྱུད་ལས་ 
གསུངས་པ་བསྡུས་ཏེ་བཀོད། །ལྟེ་བའི་ཆ་ཤས་བརྒྱད་ཅེས་པ། །ཕྱོགས་མཚམས་བརྒྱད་དུ་ 
བསྒོས་པའི་དོན། །ཆ་གསུམ་དོན་ནི་ལྟེ་བ་དང་། །ངོས་གཉིས་པད་འཁོར་ཆ་མཉམ་པར། །
163

༄༄༅། །རིག་འཛིན་སྔགས་ཀྱི་སྡེ་སྣོད།
རྭ་རྣམས་ཟུར་བཞི་དབུས་རྭར་ཟུག །ལྟེ་བ་རིན་ཆེན་ཟུར་བརྒྱད་ལྟར། སྐབས་འགར་ཟུར་ 
ཀྱང་དགོས་ཚུལ་བཤད། །རྩེ་ལྔ་རྩེ་དགུ་གང་ཡིན་ཀྱང༌། །སྤྱིར་བཏང་ཙམ་དུ་གོང་གསལ་ 
བཞིན། །བྱེ་བྲག་རྡོ་རྗེའི་ལུས་ཚད་ལ། །གཞལ་ནས་ཆ་ཚད་བགོ་ཚུལ་བསྟན། །དབུས་ 
རའི་སྟོད་ཆ་ཟུར་བཞི་པ། །ཡིན་ཡང་གདན་དང་འཕྲད་མཚམས་ཀྱི། །རྩ་བ་ཟླུམ་པོ་དགོས་ 
པར་གསུངས། །པད་འཁོར་རྩེ་མོ་རྩ་བ་གཉིས། །རིམ་པས་ཆུང་དང་ཆེས་གཞོལ་ཞིང༌། ། 
དབུས་ཆ་ཅུང་ཟད་མཐོ་བར་བྱ། །ཕན་ཚུན་པད་འཁོར་ཁ་ཆོད་ཚུལ། །ཟླུམ་སྐོར་ཟླ་བའི་ 
གདན་ཡིན་པའི། །དེ་སྟེང་འཁོར་མོ་མུ་ཁྱུད་ལྟའི། །རི་མོས་བསྐོར་ལ་ཁ་ཁྱོན་ཟེར། །དེ་ཚུལ་ 
དོར་ནས་ཟླ་གཟུགས་ཀྱིས། །ཕྱི་ལ་བསྐོར་བ་སྨད་པའི་གནས། །རྡོ་རྗེ་ཆ་གསུམ་བགོ་བའི་ 
ཚེ༑ ༑ཟླ་བ་མུ་ཁྱུད་དབུས་ཆར་བརྩི། །ལྟེ་བའི་གཡས་གཡོན་འཁོར་ལོ་རུ། །རི་མོ་མུ་ཏིག་ 
ཕྲེང་ལྟར་བསྐོར། །ལྟེ་བར་ཧཱུཾ་ཡིག་འབྲི་བར་ཡང་བཤད། །དབུས་རྭ་མ་གཏོགས་རྭ་རྣམས་ 
ཀུན། །ཆུ་སྲིན་ཁ་ནས་ཐོན་པར་བྱ། །དེ་དོན་སམྦུ་ཊ་ལས་ནི། །ཆུ་སྲིན་ཁ་ནས་བྱུང་བ་ཡི། ། 
རྩེ་མོ་འོད་ཟེར་ཟླ་བར་གནས། །ཞེས་དང་མན་ངག་སྙེ་མ་ལས། །བསྟན་པ་ཚིགས་སུ་བཅད་ 
དེ་འཆད། །རྭ་རྣམས་ཆུ་སྲིན་སོའི་བར་ན། །གནས་ཤིང་སྣ་ཡི་སྟེང་དུ་ནི། །འབྲས་སའི་ལྐོག་ 
པོའི་ཕྱེད་ཚད་ཙམ། །ཆུ་སྲིན་གདོང་ནི་རྭའི་བཞི་ཆ། །ཞེས་པ་སྔ་མ་སྣའི་སྲིད་ཚད། །ཕྱི་མ་ 
སྣ་གདོང་ཚངས་མའི་དཔངས། །ར་ཡི་བཞི་ཆའི་ཚད་དུ་འདོད། །སྐབས་འགར་ཆུ་སྲིན་སྣ་ 
ལ་ནི། །སེངྒེའི་སྣ་ཞེས་མིང་བརྗེས་ནས། །སྣ་རྩེ་རྭ་ཡི་ཕྱིར་འཕགས་ཚད། །ནས་འབྲུའི་ཚད་ 
ཙམ་དགོས་ཞེས་བཤད། །རྡོ་རྗེ་ཆེ་ཆུང་གང་ཡང་རུང༌། །ཆུ་དང་ཞེང་ནི་མཉམ་དགོས་ཞེས། ། 
རྡོ་རྗེ་མཁའ་འགྲོའི་རྒྱུད་ལས་གསུངས། །དེ་དོན་རྭ་གུག་ཕྱིར་འཁོར་ནས། །སྲད་བུས་ཚད་ 
ལ་ཞེང་དང་ནི། །དེ་ཉིད་རྩེ་གཉིས་བར་ཚད་པ། །ཆུ་ཞེང་སྔོན་བྱོན་མཁས་རྣམས་བཞེད། ། 
དེ་དག་རྩེ་དགུ་རྩེ་ལྔ་སྤྱིའི། །བཤད་པ་ཡིན་གྱི་ལོག་ན་དབེན། །རྩེ་ལྔ་ཕྱོགས་ཀྱི་པད་འདབ་
164

༄༅། །ཟབ་གཏེར་ཆོས་ཀྱི་མཛོད་ཁང་།
བཞིའི། །རྩེའི་ཐད་ཟླ་གདན་ལས་འཐོན་དང༌། །རྩེ་དགུ་ཕྱོགས་མཚམས་པད་འདབ་ཀྱི། ། 
རྩེ་ཐད་ལས་ནི་སྔོན་བཞིན་ནོ། །དྲག་པོའི་རྡོ་རྗེའང་དེ་བཞིན་ལས། །དབུས་རྭར་འཕྲད་ཚེ་ 
ཕྱིར་གྱེས་ཤིང༌། །རྭ་རྣོ་ཁ་གདངས་དབུས་ལས་དམའ། །དབུས་ཀྱི་རྭ་ཡང་རྣོ་བར་བྱ། །རྭ་ 
གསུམ་ལ་ཡང་ཁ་ཟུམ་དང༌། །ཁ་གྱེས་གཉིས་པོ་གོང་དང་མཚུངས། །རྩེ་གཅིག་ལྟེ་བ་པད་ 
ཟླ་སོགས། །སྔོན་མར་མཚུངས་ཤིང་ཕྱོགས་རྩེ་སྤངས། །དབུས་རྭ་ཤིན་ཏུ་རྣོ་དགོས་གསུངས། ། 
རྡོ་རྗེའི་བཤད་པ་དེ་ཙམ་མོ། །
དྲིལ་བུའི་ཚད་དང་མཚན་ཉིད་ནི། །རྒྱུད་ཆེན་རྡོ་རྗེ་མཁའ་འགྲོ་ལས། །ཀུན་ལ་འཁར་ 
བས་ཡང་ན་ནི། །ལྕགས་གསུམ་ལ་ནི་དྲིལ་བུ་སྟེ། །ཆ་གསུམ་ལས་ནི་ལྡན་པར་བྱ། །ཞེས་ 
པས་འཁར་བའམ་གསེར་དངུལ་ཟངས། །གང་ཡང་རུང་བར་ངེས་བྱས་ནས། །རྡོ་རྗེ་ཇི་ 
བཞིན་ཆ་གསུམ་བགོ །དེ་ཡང་ཁོག་པ་ཆ་གཅིག་ལ། །དབྱུག་པ་ཆ་གཉིས་གསུངས་པའི་ 
དོན། །དྲིལ་བུའི་ལུས་ཚད་ཆ་དྲུག་ཏུ། །བགོས་པའི་ཆ་བཞི་ཁོག་པ་དང་། །ཆ་གཉིས་དབྱུག་ 
པར་ཤེས་པར་བྱ། །ཞེས་གསུངས་སྔ་མར་སྤྱི་ཙམ་དང་། །རྗེས་མ་བྱེ་བྲག་འབྱེད་པའི་ 
ལུགས། །དེ་ལྟར་བཟང་པོ་ཡོངས་བཟུང་ལས། །དྲིལ་བུ་ཀུན་ཏུ་ཆ་དྲུག་ལ། །དེ་ཡི་ཆ་བཞི་ 
འཁར་བ་ཡིན། །རང་བཞིན་མ་འདྲེས་པ་ལས་བྱ། །གཞན་ནི་གཞན་ལས་བརྟག་པར་བྱ། ། 
ཞེས་པས་ཆ་བཞི་ཁོག་པ་དང༌། །སྟེང་མ་འོག་ཆ་ཤེས་རབ་ཞལ། །བུམ་པ་གདན་དང་ 
བཅས་པ་ཡིན། །དེ་སྟེང་པདྨ་རྡོར་ཕྱེད་བཅས། །ཆ་གཅིག་བྱས་པས་ཤིན་ཏུ་ལེགས། །ཅིའི་ 
ཕྱིར་ཞེ་ན་དབྱུག་པ་ནི། །གཟུགས་མེད་གནས་དང་དེ་འོག་གི །ལྷ་མོ་བརྒྱད་མཚན་དགོད་ 
པའི་གནས། །གཟུགས་ཁམས་ཡིན་ནོ་དེ་འོག་གི །ནང་གི་དབྱུག་གུ་ནམ་མཁའ་བཅས། ། 
འདོད་པའི་ཁམས་སུ་འདོད་དགོས་པ། །ཁོག་པའི་སྟེང་འོག་པདྨ་ལ། །ལྷ་མོའི་ས་བོན་ 
བརྒྱད་བཀོད་ཅིང༌། །ལོགས་སུ་དྲ་བ་བརྒྱད་ནང་དུ། །ཕྱག་མཚན་དགོད་པར་གསུངས་པ་
165

༄༅། །རིག་འཛིན་སྔགས་ཀྱི་སྡེ་སྣོད།
བཞིན། །དེ་ཡན་ཆ་གཉིས་དེ་མན་ཆད། །ཆ་གཉིས་བྱས་པས་ཆ་བཞིར་འགྱུར། །དེ་ལྟར་ 
གསུམ་གཉིས་བསྡོམས་པ་ན། །རྒྱུད་རྣམ་དགོངས་དོན་གཅིག་ཏུ་འབབ། །དྲིལ་བུའི་ཁ་ཡི་ 
རྒྱ་ཚད་ནི། །ཞེང་དུ་ཆུ་རུ་མཉམ་དགོས་པའི། །དྲིལ་བུའི་ཁ་ཡི་རྒྱ་ཚད་དང༌། །ཁོག་པའི་ 
དཔངས་ཚད་མཉམ་དགོས་བཞེད། །དྲིལ་བུའི་རིགས་ནི་རྣམ་གསུམ་སྟེ། །རྡོར་སེམས་ 
འམ་ནི་ཡེ་ཤེས་དྲིལ། །དཔའ་བོ་དང་ནི་རིགས་སོ་སོའི། །དྲིལ་བུ་གསུམ་ལས་དང་པོ་ནི། ། 
རྩེ་ལྔ་རྩེ་དགུ་གཉིས་ཡོད་ཀྱང༌། །གཙོ་བོར་རྩེ་དགུ་ཡིན་གསུངས་ཏེ། །ཡེ་ཤེས་བདུད་རྩིའི་ 
དྲིལ་བུ་ནི། །རྩེ་མོ་དགུ་པ་དེ་བཞིན་ནོ། །རྡོ་རྗེ་མཁའ་འགྲོའི་ལུང་ལས་སོ། །རྩེ་ལྔ་རྩེ་དགུ་ 
མ་གཏོགས་པའི། །མཚན་ཉིད་གཞན་ལས་ཁྱད་པར་མེད། །ཤེས་རབ་ཞལ་འོག་བུམ་པའི་ 
གདན། །སྟེགས་བུ་གྲུ་བཞི་དེའི་འོག་ཏུ། །ཕྲེང་བ་སུམ་བརྩེགས་རིས་སུ་བྱ། །དེ་འོག་པདྨ་ 
བྱ་བ་ནི། །དྲིལ་བུའི་ཁོག་པའི་ཡ་ཕུབ་ཀྱི། །སྟེང་གི་ཕྱི་ཡི་པདྨ་ཡིན། །རྩེ་མོ་ལྔ་དགུ་གང་ 
ཡིན་ཀྱང༌། །ཤེས་རབ་ཞལ་གྱི་གདན་དུ་ནི། །བུམ་པ་ཁོ་ན་བཤད་པ་ལས། །བུག་པ་གསར་ 
རྒྱུད་ལས་མ་མཐོང༌། །རྙིང་རྒྱུད་ཕུར་པར་དེ་ལྟར་འདུག །པདྨ་བྱས་པ་འགའ་མཐོང་ཡང༌། ། 
རྒྱུད་ན་མེད་ཅེས་བཀག་པ་མཐོང༌། །ཡ་ཕུབ་སྟེང་གི་པདྨ་ལ། །ཤར་ནས་གཡོན་བསྐོར་ 
ཕྱོགས་བཞི་རུ། །སྒྲོལ་མ་གོས་དཀར་མ་མཱ་ཀི །རིམ་བཞིན་བཀོད་ཅིང་ཤར་ལྷོ་ནས། །གཡས་ 
སུ་བསྐོར་ཏེ་མཚམས་བཞི་རུ། །ནོར་འཛིན་མ་དང་ཙནྡྲ་དང༌། །ཁྲོ་གཉེར་ཅན་དང་རྡོར་ 
ཕྲེང་མ། །གཡོན་བསྐོར་ལྔ་ཡི་ས་བོན་ནི། །ཏཱཾ་ལཱྀ་ལཱྀ་ལཱྀ་བཞི་ཡིན་ཞིང་། །གཡས་བསྐོར་བ་ 
ཙྩཾ་བྷཻ་མཾ་ཡིན། །དེ་ལྟར་དུ་ནི་གདན་བཞི་ཡི། །འགྲེལ་པར་ལྷ་མོ་བརྒྱད་པོ་ཡི། །སྐུ་དང་ས་ 
བོན་གང་རུང་བཀོད། །གསུངས་པའི་དོན་ནི་དེ་བཞིན་ནོ། །ཡང་གཅིག་རྡོ་རྗེ་མཁའ་འགྲོ་ 
ལས། །པདྨ་མཆོག་གི་འདབ་མ་ལ། །དྲ་བ་དྲ་བ་ཕྱེད་པས་བརྒྱན། །ཞེས་པས་པདྨའི་འོག་ 
ངོས་སུ། །མུ་ཏིག་ཕྲེང་བ་ཟུང་བར་གནས། །རྡོ་རྗེ་འཕྲད་ཉལ་ཕྲེང་བ་དང་། །དེ་འོག་དྲ་བ་
166

༄༅། །ཟབ་གཏེར་ཆོས་ཀྱི་མཛོད་ཁང་།
བརྒྱད་ནང་དུ། །ཕྱོགས་བཞིར་ཤར་ནས་རིམ་བཞིན་དུ། །འཁོར་ལོ་རིན་ཆེན་པདྨ་གྲི། 
མཚམས་བཞིར་ཤར་ལྷོ་ནས་བརྩམས་ཏེ། །སྤྱན་དང་རྡོ་རྗེ་པདྨ་དང༌། །ཨུཏྤལ་དང་བཅས་ 
གཡས་བསྐོར་བྱ། །དེ་འོག་ཁ་ཡི་ཕྱི་བསྐོར་མཐར། །མུ་ཏིག་ཕྲེང་བ་གཉིས་གཤིབས་བར། ། 
རྡོ་རྗེ་གྱེན་འགྲེང་ར་བས་བསྐོར། །དེ་དག་དྲིལ་བུ་སྤྱི་ཡི་དོན། །བྱེ་བྲག་རྡོར་སེམས་དྲིལ་བུ་ 
ནི༑ ༑རྡོ་རྗེ་མཁའ་འགྲོའི་ལུང་ལས་ནི། །ཡེ་ཤེས་བདུད་རྩིའི་དྲིལ་བུ་ནི། །རྩེ་མོ་དགུ་པ་དེ་ 
བཞིན་ནོ། །
སོར་མོ་བཅུ་གཉིས་ཚད་དུ་ནི། །རྡོ་རྗེ་ཕྲེང་བས་སྐ་རགས་བྱས། །པདྨ་མཆོག་གི་འདབ་ 
མ་ལ། །དྲ་བ་དྲ་བ་ཕྱེད་པས་བརྒྱན། །སྔོན་བཞིན་མཚན་ཉིད་ཐམས་ཅད་ལྡན། །ལྷ་མོ་ཡི་ 
ནི་མཚན་མས་མཛེས། །ཤར་གྱི་ཕྱོགས་སུ་པདྨ་ནི། །ཁ་དོག་དཀར་པོས་མཛེས་པར་བྱ། ། 
གཤིན་རྗེ་པདྨ་སྔོ་དམར་ཏེ། །ནུབ་ཀྱི་ཕྱོགས་སུ་པད་མ་དམར། །བྱང་དུ་ཨུཏྤལ་ལ་ནི་བྲི། ། 
ཞེས་པར་འགྲེལ་པ་གཞན་མི་དགོས། །དཔའ་བོའི་དྲིལ་བུ་མན་སྙེ་དང་། །གང་དུ་དྲངས་ 
པའི་ལུང་ཉིད་ལས། །དེ་ནས་དཔའ་བོའི་དྲིལ་བུ་སྟེ། །རྡོ་རྗེ་ཕྲེང་བའི་སྐ་རགས་གདན། ། 
དེ་བཞིན་དུ་ནི་ཤེས་པ་དང༌། །བདུད་རྩི་ཡི་ནི་བུམ་པར་ལྡན། །མཚན་ཉིད་ཐམས་ཅད་ 
ཡོངས་སུ་རྫོགས། །དྲ་བ་དྲྭ་ཕྱེད་སྤང་བར་བྱ། །སོར་དགུ་རུ་ནི་དཔངས་ལ་སྟེ། །ཁ་ནི་སོར་ 
ལྔའི་ཚད་དུ་བྱ། །དེ་ལས་ཅུང་ཟད་ལྷག་བྱ་མིན། །རྩེ་ལྔ་པའམ་རྩེ་དགུ་པ། །གསུངས་པ་ 
འཇམ་དྲིལ་མིན་པའི་དོན། །རྡོར་ཕྲེང་སྐ་རགས་སོགས་ཀྱིས་ཤེས། །དེ་བཞིན་གཤེགས་ 
པའི་དྲིལ་བུ་ཡང༌། །སོ་སོའི་རིགས་ཀྱི་དབང་བྱས་ཏེ། །མན་སྙེ་རྡོ་རྗེ་མཁའ་འགྲོ་ཟུང༌། ། 
དགོངས་པ་གཅིག་ལུང་འདི་བཞིན་ཏེ། །དེ་ནས་དེ་བཞིན་གཤེགས་པ་ཡི། །དྲིལ་བུའི་ 
མཚན་ཉིད་བཤད་པར་བྱ། །འཁར་བ་ལས་བྱུང་སྒྲ་སྙན་བྱེད། །ཁང་སྟོང་དང་ནི་བུམ་པར་ 
ལྡན། །རྡོ་རྗེ་རིན་ཆེན་པད་མ་དང༌། །རལ་གྲི་ལ་སོགས་མཚན་མ་ཅན། །དྲ་བ་དྲ་བ་ཕྱེད་
167

༄༅། །རིག་འཛིན་སྔགས་ཀྱི་སྡེ་སྣོད།
པས་སྤྲས། །ཆུ་སྲིན་ལས་ནི་བྱུང་བ་ཡི། །ཡེ་ཤེས་ལྔ་ནི་རྣམ་དག་པས། །རྩེ་མོ་ལྔ་དང་ལྡན་ 
པ་སྟེ། །སྐ་རགས་གཉིས་གཉིས་དབུས་སུ་ནི། །འཁོར་ལོའི་ཕྲེང་བ་གཉིས་དང་ལྡན། །དེ་ 
བཞིན་སྐ་རགས་གཉིས་དབུས་སུ། །པདྨ་ལ་ནི་པད་ཕྲེང་གཉིས། །རིན་པོ་ཆེ་དང་རིན་ཆེན་ 
དང༌། །དེ་བཞིན་སྐ་རགས་ལྡན་པར་བྱ། །དོན་ཡོད་གྲུབ་པ་ཞེས་བྱ་ལ། །སྐ་རགས་གཉིས་ 
དབུས་རལ་གྲིས་བརྒྱན། །ཀུན་ལ་ཤེས་རབ་གདོང་ལྡན་པས། །དཔའ་བོ་ཀུན་གྱི་རྒྱལ་ 
བར་འགྱུར། །ཞེས་གསུངས་རིགས་བཞི་སོ་སོ་ལ། །སོ་སོའི་ཕྱག་མཚན་གཉིས་རིམ་ 
འགོད། །མཚན་ཉིད་གཞན་རྣམས་སྔར་བཞིན་དང༌། །རྩེ་ལྔ་ཁོ་ནར་ངེས་གཟུང་དགོས། ། 
རྡོ་རྗེའི་རིགས་ནི་སྔོན་བརྗོད་ཟིན། །ཞི་དྲག་དབྱེ་བ་རྭ་ཟླུམ་དང་། །གྱེས་པའི་བྱེ་བྲག་ཤེས་ 
བྱས་ནས། །རྒྱུད་ལས་ནང་གི་དབྱུག་གུ་ཞེས། །བོད་ཀྱིས་དྲིལ་ལྕེར་སྒྲོ་བཏགས་པ། །སམ་ 
ཊའི་རྒྱུད་ལས་གསུངས་པ་དང་། །རྡོ་རྗེའི་མཁའ་འགྲོའི་ལུང་ལས་ཀྱང་། །དབུས་ཀྱི་ཡེ་ཤེས་ 
དབྱུག་པ་ནི། །ཟུར་བརྒྱད་པ་ནི་མཛེས་པར་བྱ། །ཞེས་པས་དྲིལ་བུར་འཚམས་པའི་ལྕེ། ། 
ཟུར་བརྒྱད་རྩེ་ཟླུམ་ཅུང་ཟད་འབུར། །རྒྱུ་ནི་ལྕགས་དག་པ་རུ་བཤད། །གཞན་ཡང་དྲིལ་ 
བུའི་ཁ་ཡི་དབྱིབས། །པདྨ་ཁ་འབུས་ལྟ་བུ་དང༌། །དེ་བཞིན་ཁ་ཕྱེའི་རྣམ་པ་ཅན། །བ་ལང་ 
ཁ་ལྟར་ཅུང་བཀུམ་ཚུལ། །ཞི་དྲག་ཁྱད་པར་དབྱེ་བ་མེད། །དྲིལ་བུའི་མཚན་ཉིད་བརྗོད་ 
ཟིན་ཏོ། ། 
ད་ནི་རྡོ་རྗེའི་རྣམ་དག་དང༌། །མཚོན་དོན་དེ་ཉིད་ལ་སོགས་ནི། །མན་སྙེ་དཔང་འགྱུར་ལས་ 
གསུངས་པ། །ཚིག་སྣ་བསྟུངས་ཏེ་འདི་བཞིན་བཀོད། །དབུས་སུ་རྣམ་སྣང་ཤར་དུ་ནི། །མི་ 
སྐྱོད་པའོ་ལྷོར་རིན་འབྱུང༌། །འོད་དཔག་མེད་ནུབ་དོན་གྲུབ་བྱང༌། །རྭ་ལྔ་པོ་ནི་ལྷ་ཉིད་དེ། ། 
སྟེང་གི་པད་འདབ་བརྒྱད་པོ་ནི། །འཕགས་ལམ་ཡན་ལག་བརྒྱད་ཉིད་ཀྱི། །རང་བཞིན་ 
ཡིན་ཏེ་ཤར་ཕྱོགས་ནས། །སྤྱན་རས་གཟིགས་དང་བྱམས་པ་དང༌། །ཕྱག་རྡོར་ནམ་མཁའི་
168

༄༅། །ཟབ་གཏེར་ཆོས་ཀྱི་མཛོད་ཁང་།
སྙིང་པོ་དང༌། །འཇིག་རྟེན་དབང་ཕྱུག་འཇམ་དཔལ་དབྱངས། །སྒྲིབ་སེལ་ཀུན་བཟང་ 
བརྒྱད་པོ་ཡང༌། །པད་འདབ་བརྒྱད་ལ་རིམ་པར་དགོད། །དབུས་རྭ་རྡོར་སེམས་ངོ་བོར་ 
བསམ། །འདབ་བརྒྱད་འོག་མར་གོང་བཞིན་དུ། །ཤར་ནས་བརྩམས་ཏེ་ཕྱོགས་བཞི་རུ། ། 
ལྕགས་ཀྱུ་ཞགས་པ་ལྕགས་སྒྲོག་དྲིལ། །མན་སྙེའི་ལུགས་ལ་ཤར་ལྷོ་ནས། །ཙུན་དཱ་རིན་ 
ཆེན་སྒྲོལ་མ་དང་། །རྡོ་རྗེའི་ལུ་གུ་རྒྱུད་མ་དང༌། །གཞན་གྱིས་མི་ཐུབ་མ་བཞི་པོ། །མཚམས་ 
བཞིའི་གནས་སུ་ཤེས་བྱ་ཞིང༌། །འདབ་བརྒྱད་ལྷ་མོ་བརྒྱད་གསལ་བྱ། །འོག་གི་རྭ་ལྔ་ 
མཁའ་འགྲོ་ལྔ། །དབུས་སུ་ཡེ་ཤེས་མཁའ་འགྲོ་དང་། །ཤར་བྱང་ནུབ་དང་ལྷོ་གནས་སུ། ། 
རྡོ་རྗེ་མཁའ་འགྲོ་དྲག་མོ་དང༌། རོ་ལངས་མ་དང་གཏུམ་མོ་ཡི། །ངོ་བོར་རྣམ་དག་ཤེས་པར་ 
བྱ༑ ༑དེ་རྣམས་རྩེ་ལྔའི་རྣམ་དག་ཡིན། །རྡོ་རྗེ་རྩེ་མོ་དགུ་པ་ཡི། །བཤད་པ་མན་སྙེ་ལྟར་ 
བ༑ ༑དབུས་རྭ་སངས་རྒྱས་མི་བསྐྱོད་པ། །ཕྱོགས་བཞི་རྒྱལ་བ་རིགས་བཞི་དང༌། །མཚམས་ 
བཞི་ཡུམ་མཆོག་བཞི་ཡིན་གསུངས། །འོག་གི་ར་བརྒྱད་སྔར་བཤད་པའི། །བྱང་སེམས་ 
བརྒྱད་ཡིན་རྭ་དབུས་མ། །རྡོ་རྗེ་སེམས་དཔའ་ཡིན་ཞེས་པ། །རྡོ་རྗེ་མཁའ་འགྲོའི་ལུང་ལས་ 
བཤད། །ལོགས་གཉིས་པདྨ་འདབ་བརྒྱད་པོ། །གོང་དུ་གསལ་བའི་ལྷ་རྣམས་ཀྱི། །གདན་ 
དུ་ཤེས་པར་བྱ་དགོས་སོ། །རྩེ་མོ་ལྔ་དགུ་གང་ཡིན་ཀྱང་། །རྭ་རྣམས་ཆུ་སྲིན་ཁ་ནང་ནས། ། 
ཐོན་པ་སྙིང་རྗེས་སེམས་ཅན་རྣམས། །མི་གཏོང་དམ་བཅས་མཚོན་པ་ཡིན། །པདྨ་དང་ནི་ 
རིན་པོ་ཆེ། །ར་ལས་འོད་ཟེར་འཕྲོ་བ་སོགས། །གདུལ་བྱར་ཕྲིན་ལས་རྒྱུན་འཇུག་མཚོན། ། 
དབུས་རའི་སྐེད་དཀྲིས་གསུམ་པོ་ཡང༌། །སྐུ་གསུང་ཐུགས་ཀྱི་རྡོ་རྗེས་མཚོན། །ཟླ་བ་ལྷ་ཡི་ 
གདན་ཡིན་ནོ། །ཀུན་རྫོབ་རྣམ་དག་དེ་ལྟར་ཡང༌། །དོན་དམ་རྣམ་དག་འདི་བཞིན་ཏེ། ། 
ཆོས་རྣམས་ཀུན་གྱི་དེ་བཞིན་ཉིད། །དོན་དམ་རྡོ་རྗེ་ཡིན་པར་འདོད། །དེ་དང་རྣལ་འབྱོར་ 
སེམས་འདྲེས་པ། །ཕྱི་ཡི་རྡོ་རྗེའི་མཚོན་དོན་ཡིན། །དེ་དག་གཉིས་མེད་ཟུང་འཇུག་ན། །
169

༄༅། །རིག་འཛིན་སྔགས་ཀྱི་སྡེ་སྣོད།
བྱང་ཆུབ་སེམས་ཀྱི་རྡོ་རྗེ་ཞེས། །ཡུལ་ཅན་ཡེ་ཤེས་ཡུལ་སྟོང་ཉིད། །སོ་སོར་མི་ཕྱེད་རྡོ་རྗེའི་ 
དོན། །དེ་བཞིན་ཉམས་སུ་མྱོང་རྣམས་ཀྱིས། །སློབ་མར་རྡོ་རྗེའི་དེ་ཉིད་དོན། །སྟོན་ཚེ་དེ་ 
བཞིན་སེམས་སུ་བཞུགས། །རང་ཡང་གཉིས་མེད་ཡེ་ཤེས་དེའི། །རོལ་པར་ལྷ་རྣམས་ཤར་ 
གྱུར་ཀྱང༌། །དོན་དམ་སོ་སོར་མི་ཕྱེད་པའི། །ཟུང་འཇུག་ནང་གི་རྡོ་རྗེ་དང༌། །རྟགས་ཀྱི་རྡོ་ 
རྗེ་དབྱེར་མེད་པར། །དག་པ་ཡིད་ལ་བརྟན་པར་བྱ། །དེ་ལྟར་མདོར་བསྡུས་སྤྱི་ཙམ་དང༌། ། 
བྱེ་བྲག་གཞི་ཞེས་ཆོས་ཉིད་ཀྱི། །དག་པ་སྦྱོར་ཚུལ་ལུང་གསལ་བ། །རྒྱུད་ཆེན་གདན་ 
བཞིའི་སྦྱོར་གདན་གྱི། །རབ་བྱེད་དང་པོ་འདི་བཞིན་ཏེ། །ཆོས་རྣམས་རྡོ་རྗེ་ལས་གཞན་ 
མེད། །ཐམས་ཅད་རྡོ་རྗེའི་དེ་ཉིད་ཡིན། །རྡོ་རྗེ་ལས་ནི་སྙིང་པོའོ། །ཞེས་གསུངས་ཕྱིར་ན་ 
ཆོས་རྣམས་ཀྱི། །ཆོས་ཉིད་རྡོ་རྗེ་གཅིག་པུར་འདུས། །དེ་ཉིད་བཙལ་ཚེ་སྟོང་ཉིད་ལས། ། 
མ་འདས་ཕྱིར་ན་དོན་དམ་མོ། །
རྒྱུད་སྡེ་རྣམས་ནས་གསུངས་པ་ཡི། །རབ་འབྱམས་ལས་ལ་རྡོ་རྗེའི་ལས། །གསུངས་དོན་ 
ཕ་རོལ་སྦྱོར་བ་ཡིས། །གཞིག་ཅིང་གཞོམ་མི་ནུས་ཕྱིར་རོ། །དེ་བཞིན་མཆོག་ཐུན་གང་ 
བསྒྲུབ་ཀྱང་། །སྔོན་དུ་རྟགས་ཀྱི་རྡོ་རྗེ་ཉིད། །བཟུང་ནས་དེ་ཉིད་དྲན་བྱ་ཞིང་། །ལྟ་བས་ 
འཁོར་གསུམ་རྒྱ་ཡིས་གདབ། །ལམ་གྱི་རྣམ་དག་ཁ་སྦྱོར་ལས། །རྡོ་རྗེ་སྤྲོ་བའི་སྦྱོར་བ་ཡིས། ། 
རྡོ་རྗེས་སེམས་ཅན་འཁོར་བ་སྒྲོལ། །རྡོ་རྗེ་བཀུག་པའི་རྣལ་འབྱོར་དང་། །རྡོ་རྗེ་རེངས་པའི་ 
རྣལ་འབྱོར་གྱིས། །མུན་པ་ལྟ་བུའི་ཉོན་མོངས་པ། །རྣམ་ཤེས་མར་མེ་དང་ལྷན་གཅིག །ཡེ་ 
ཤེས་རྡོ་རྗེས་གཞོམ་པར་བྱ། །སྣང་བའི་ཕྱོགས་ནི་ཐོབ་པ་ཡི། །རྡོ་རྗེ་བསྒྲུབ་པ་ཐམས་ཅད་ 
ལ༑ ༑རྡོ་རྗེའི་བདག་ཅེས་བསྟན་པ་ཡིན། །ཞེས་གསུངས་ཕྱིར་ན་ཆོས་རྣམས་ཀུན། །བྱང་ 
ཆུབ་སེམས་སུ་མ་འདུས་མེད། །དེ་ལ་མཚོན་བྱ་དོན་དམ་གྱི། །རྡོ་རྗེ་ཞེས་བཏགས་ཐ་སྙད་ 
ཙམ། །དེ་ཉིད་ལམ་ལྔ་དང་སྦྱར་ན། །གང་གསལ་རྡོ་རྗེ་སྤྲོ་བའི་སོགས། །རྐང་པ་གཉིས་དེ་
170

༄༅། །ཟབ་གཏེར་ཆོས་ཀྱི་མཛོད་ཁང༌།
ཚོགས་ལམ་སྐབས། །བསྐྱེད་རིམ་དུས་ཀྱི་བདེ་སྟོང་དང༌། །ཀུན་རྫོབ་ལྷ་ཚོགས་སྤྲོ་བ་ཡིས། ། 
ཐབས་ཤེས་དབྱེར་མེད་རྡོ་རྗེ་དེས། །གདུལ་བྱ་འཁོར་བ་ལས་སྒྲོལ་དོན། །སྦྱོར་ལམ་རྡོ་རྗེ་ 
བཀུག་པ་སོགས། །རྐང་པ་གཉིས་དེ་རྫོགས་རིམ་པའི། །བདེ་སྟོང་གཉིས་མེད་བྱང་ཆུབ་ 
སེམས། །མོས་སྤྱོད་སས་བསྡུས་མཚོན་བྱ་ལ། །དེ་ལ་ཡུན་རིང་གོམས་གྱུར་པས། །ཀུན་ 
རྟོག་རླུང་བཅས་འགོག་ནུས་ཚེ། །རང་རིག་ཤིན་ཏུ་བརྟན་པའི་དོན། །མཐོང་ལམ་མུན་ 
སོགས་རྐང་པ་གསུམ། །གཉིས་མེད་ཡེ་ཤེས་རྡོ་རྗེའི་མེས། །ཉོན་མོངས་མུན་ཚོགས་གཞོམ་ 
ནུས་ཤིང་། །འོད་གསལ་ཁྱད་འཕགས་ཐོབ་པའི་དོན། །སྒོམ་ལམ་རྐང་པ་ལྷག་མ་གསུམ། ། 
སྟོང་ཉིད་རྟོགས་པས་སྒྲིབ་པའི་སྨག །མེད་ཅིང་སྣང་ཕྱོགས་ཀྱིས་ཐོབ་པའི། །ཡེ་ཤེས་རྡོ་རྗེ་ 
ཡང་ཡང་དུ། །གོམས་པས་གོང་ནས་གོང་འཕེལ་ཏེ། །སྤང་བྱ་ལྷག་མེད་སྤངས་པའི་དོན། ། 
དེ་ལྟར་སློབ་ལམ་གནས་སྐབས་ཀྱི། །ཡེ་ཤེས་དེ་དག་རེ་རེ་ལའང༌། །ལྡོག་པའི་སྒོ་ནས་ལྔ་ 
ལྔ་རུ། །དབྱེ་བ་རྩེ་ལྔའི་མཚོན་བྱེད་དོན། །ལམ་གྱི་ཡེ་ཤེས་གང་བྱེད་ཀྱི། །བདེ་ཆེན་ལྷན་ 
སྐྱེས་ཡེ་ཤེས་ནི། །རྡོ་རྗེའི་ལྟེ་བས་མཚོན་ཞེས་བྱ། །མཚོན་བྱེད་རྟགས་ཀྱི་རྡོ་རྗེ་ཡིས། །སྣང་ 
སྟོང་གཉིས་ཀ་མཚོན་པར་བྱེད། །མཚོན་བྱ་ལམ་གྱི་སྐབས་སུ་ཡང༌། །རིམ་གཉིས་སྣང་སྟོང་ 
ཟུང་འཇུག་དགོས། །འབྲས་དུས་བདེ་ཆེན་ཆོས་སྐུ་དང་། །ཀུན་རྫོབ་གཟུགས་སྐུ་དབྱེར་ 
མེད་བསྟན། །རྡོ་རྗེའི་དེ་ཉིད་དྲན་དགོས་ཚེ། །ཚུལ་དེར་འདའ་བར་བྱ་བ་མིན། །འབྲས་ 
བུའི་རྣམ་དག་ཁ་སྦྱོར་ལས། །རྡོ་རྗེ་ཆོས་ཀྱི་སྙིང་པོ་ཅན། །རྡོ་རྗེ་ཐེག་པ་ལྷུར་ལེན་པ། །ཞེས་ 
གསུངས་སྤྲོས་ཀུན་ཞི་བའི་དབྱིངས། །བག་ཆགས་ལྷག་ལུས་མེད་པ་གང༌། །སྙིང་པོར་གྱུར་ 
པ་གཟུགས་ཀྱི་སྐུ། །འཁོར་བ་ཇི་སྲིད་རྟག་པ་ཉིད། །མི་ཕྱེད་རྡོ་རྗེའི་ངོ་བོའོ། །དེ་ལྟར་རྒྱལ་ 
བའི་ཐུགས་གསང་ཉིད། །རྡོ་རྗེ་རྩེ་ལྔས་མཚོན་པར་བྱེད། །ཡེ་ཤེས་རེ་རེ་དག་ལ་ཡང་། ། 
ལྷག་མ་བཞི་པོ་རྗེས་འགྲོའི་རྟགས། །སོ་སོར་ཟུར་བཞིར་ཤེས་པར་བྱ། །ཕུང་ལྔ་དག་པ་
171

༄༅། །རིག་འཛིན་སྔགས་ཀྱི་སྡེ་སྣོད།
ཡེ་ཤེས་ལྔར། །མཚོན་ཕྱིར་རྭ་བཞི་དབུས་ཀྱི་རྭར། །ཟུག་པ་ཡེ་ཤེས་བཞི་པོ་དེ། །ཆོས་ 
དབྱིངས་ཡེ་ཤེས་ལ་མཆེད་རྟགས། །ལྷ་ཡི་རྣམ་དག་ཀྱང་དེས་མཚོན་བྱ། །ཐབས་ཀྱི་མཚོན་ 
དོན་ཁ་སྦྱོར་ལས། །རྡོ་རྗེ་པདྨ་རྣམ་མནན་ཏེ། །སྒྲུབ་བྱེད་དེ་ཉིད་ཐམས་ཅད་ལས། །རྡོ་རྗེ་ 
པདྨ་ཀུན་ཞུགས་པ། །རྣམ་པར་མཁས་པས་བསྒྲུབ་པར་བྱ། །ཞེས་པ་ལུང་གསལ་ཁོ་ན་ 
ལས། །ཞིབ་མོར་འཆད་པའི་སྐབས་མིན་དོན། །ཡབ་ཡུམ་སྙོམས་འཇུག་དག་སྦྱོར་ལས། ། 
གཞན་དབེན་ཕྱིར་ན་དེ་ཙམ་མོ། །རྡོ་རྗེ་རྩེ་དགུ་ཡེ་ཤེས་ཀྱི། །རྣམ་དག་ཇི་ལྟར་ཡིན་ཞེ་ན། 
གདན་བཞིའི་འགྲེལ་པར་གསུངས་པའི་དོན། །རྩེ་དགུ་གསུང་རབ་ཡན་ལག་དགུའི། །དག་ 
པ་བཤད་པ་ཉིད་ཙམ་ལས། །ཡེ་ཤེས་དག་སྦྱོར་བཤད་པ་མེད། །རྡོ་རྗེ་རྩེ་ལྔ་ཕུང་པོ་ལྔ། ། 
དག་པའི་ཡེ་ཤེས་ལྔ་མཚོན་པར། །གསུངས་ཕྱིར་མཚམས་ཀྱི་རྭ་བཞི་པོ། །ཁམས་བཞི་དག་ 
པའི་ཚད་མེད་བཞི། །མཚོན་པར་གོ་བ་བླང་དགོས་སོ། །
དེ་ལྟར་རྩེ་མོ་ལྔ་དགུ་ཡི། །རྣམ་དག་རྒྱས་པར་གསུངས་མོད་ཀྱང་། །རྡོ་རྗེ་སློབ་དཔོན་ 
དབང་བསྐུར་ཚེ། །དམ་ཚིག་གསུམ་སྦྱིན་རྡོ་རྗེ་ནི། །རྩེ་ལྔ་ཁོ་ནར་ངེས་པའོ། །དེ་ཕྱིར་རྡོ་རྗེ་ 
རྩེ་ལྔ་ལ། །དམ་ཚིག་རྡོ་རྗེ་ཞེས་སུ་གྲགས། །སྐབས་འགར་དམ་ཚིག་གསུམ་སྦྱིན་ཚེ། །རྩེ་ 
དགུར་གསུངས་པ་པཎ་གྲུབ་འགས། །རྩེ་ལྔ་ཡིན་ཀྱང་སྟེང་འོག་གི །རྭ་རྣམས་བསྡོམས་ 
པར་དགོངས་ཞེས་གསུངས། །དེ་ཕྱིར་རྡོར་དྲིལ་བཅང་རྒྱུ་ཡང༌། །རྩེ་ལྔ་དགོས་པ་དམིགས་ 
བསལ་ལགས། །རྡོ་རྗེའི་དེ་ཉིད་འདི་ལྟར་རོ། །དྲིལ་བུའི་རྣམ་དག་བཤད་པ་ལ། །སྤྱིར་ནི་ 
རྡོ་རྗེ་ཐབས་དང་ནི། །དྲིལ་བུ་ཤེས་རབ་དུ་བཤད་པ། །སྟོང་ཉིད་རྟོགས་དང་ཤེས་རབ་ 
མའི། །མཚོན་དོན་བཤད་པ་རྣམ་གཉིས་སོ། །དེ་ཡང་དྲིལ་བུ་ནང་སྟོང་པ། །ཟབ་མོ་སྟོང་ 
ཉིད་མཚོན་བྱེད་དེ། །རྒྱུད་ཆེན་རྡོ་རྗེ་མཁའ་འགྲོ་ལས། །དབུས་ཀྱི་ཁོག་པ་ཟབ་པ་དང་། ། 
ཐམས་ཅད་དག་བྱེད་བཅུད་ཀྱི་གནས། །ཞེས་དང་གདན་བཞིའི་འགྲེལ་པ་ལས། །གསུངས་
172

༄༅། །ཟབ་གཏེར་ཆོས་ཀྱི་མཛོད་ཁང༌།
པ་ཚིགས་སུ་བཅད་དེ་བྲི། །ཆོས་ཀྱི་ཞེས་པ་ཆོས་ཐམས་ཅད། །སྟོང་པ་ཉིད་དོ་ཞེས་བྱ་བའི། ། 
སྒྲ་དེ་དྲིལ་བུས་སྒྲོག་པར་བསམ། །སྒྲ་ཡི་དག་པ་ཡིན་གསུངས་ཏེ། །ཐམས་ཅད་ནམ་ 
མཁའི་མཚན་ཉིད་ཅན། །ནམ་མཁའ་མཉམ་པར་སྦྱོར་བ་ཡིས། །ཀུན་མཆོག་མཉམ་པ་ 
ཉིད་དུ་གསལ། །ཞེས་པའང་དྲིལ་བུས་སྒྲོགས་པར་བསམ། །དུམ་བུ་གཉིས་འགྲེལ་ཉིད་ 
ལས་བསྟན། །བྱང་ཆུབ་སྙིང་པོར་འདུག་གི་བར། །སྒྲ་དེས་ཡུལ་ཁམས་ཡོངས་ཁྱབ་མོས། ། 
སམྦུ་ཊ་ཡི་རྩ་འགྲེལ་དང་། །གཞན་ཡང་རྒྱུད་སྡེ་དག་ལས་བསྟན། །དེ་ཡང་རྣམ་ཐར་སྒོ་ 
གསུམ་གྱི། །སྒྲ་སྐད་སྒྲོགས་པའི་འདུན་པ་ཡིས། །དྲིལ་བུ་སུམ་བརྡུང་ཚུལ་གྱིས་དཀྲོལ། ། 
དྲིལ་བུའི་ནང་འཕྱང་ལྕེ་ལ་ནི། །ཡེ་ཤེས་དབྱུག་གུ་ཞེས་བརྗོད་དེ། །དེ་ཡང་ཡུལ་གང་སྟོང་ 
ཉིད་དང་། །ཡུལ་ཅན་བདེ་ཆེན་ལྷན་སྐྱེས་ཀྱི། །ཡེ་ཤེས་ཉིད་ཀྱིས་མཚོན་པ་སྟེ། །ཡུལ་དུ་ 
ཀུན་ཏུ་སྟོང་ཉིད་ཀྱི། །སྒྲ་སྒྲོག་བྱེད་པོར་མཚོན་ཕྱིར་ལྕེ། །དོན་འདི་སྟོན་ཕྱིར་གདན་བཞི་ 
དང༌། །བཛྲ་ཌཱཀྐི་སམྦུ་ཊ། །གསུམ་ཀའི་ལུང་ལས་འདི་ལྟ་སྟེ། །ནང་གི་ཡེ་ཤེས་དབྱུག་གུ་ 
ནི༑ ༑ཐམས་ཅད་སྤྲོ་ཞིང་སྡུད་པའོ། །ཞེས་པ་མཐུན་པར་གསུངས་པའོ། ། 
རྟོགས་པའི་ཡེ་ཤེས་ཤེར་ཕྱིན་གྱི། །རྣམ་དག་སམྦུ་ཊ་རྒྱུད་ལས། །ནང་གི་གཟུགས་ནི་ནམ་ 
མཁའ་སྟེ། །གཟུགས་ཀྱིས་གང་བའི་གཟི་བརྗིད་ཅན། །པདྨ་ཁ་ཕྱེ་ལས་བྱུང་བ། །གཟུགས་ 
མེད་སྲིད་པའི་གནས་སུ་ནི། །ཤེས་རབ་བདུད་རྩི་བུམ་པ་ལྟར། །ཡེ་ཤེས་བདུད་རྩི་བུམ་ 
གནས་སུ། །དེ་ཡི་དབུས་སུ་ཡིད་ཀྱི་ནི། །ལྷ་མོ་ཤེས་རབ་ཕ་རོལ་ཕྱིན། །གཟུགས་ནི་མཛེས་ 
ཤིང་ཡོན་ཏན་གདན། །ཞེས་པས་དྲིལ་བུའི་ཁོང་སྟོང་དབུས། །འདོད་པའི་ཁམས་ཡིན་ཡ་ 
ཁེབས་ཀྱི། །སྟེང་གི་པདྨ་གཟུགས་ཀྱི་ཁམས། །བུམ་པ་ཤེས་རབ་ཞལ་དང་བཅས། །གཟུགས་ 
མེད་ཁམས་ཡིན་ཤེས་དགོས་སོ། །དེ་དོན་དྲིལ་བུའི་སྒྲ་བརྗོད་ཚེ། །ཁམས་གསུམ་དབྱེར་ 
མེད་ཤེས་རབ་ཀྱིས། །སྲིད་པའི་སྡུག་བསྔལ་དྲུངས་འབྱིན་ཅིང༌། །ཡེ་ཤེས་བདུད་རྩི་བུམ་
173

༄༅། །རིག་འཛིན་སྔགས་ཀྱི་སྡེ་སྣོད།
བཅུད་ཀྱིས། །ཁམས་གསུམ་ཆོས་སྐུའི་སར་འགོད་དོན། །རྡོ་རྗེའི་ལྟེ་བ་བདེ་ཆེན་གྱི། །ཡེ་ 
ཤེས་མཐར་ཐུག་ཆ་བཟུང་རྣམས། །རྡོར་སེམས་རྣམ་པར་ཤར་བ་གང༌། །རིགས་ལྔའི་རྣམ་ 
པ་མང་སྤྲོས་ཚོགས། །རྡོ་རྗེའི་རྭ་དང་པདྨ་ཡིས། །མཚོན་པར་བྱེད་པ་ལྟར་ཡིན་ཞིང༌། །ཡེ་ 
ཤེས་མཐར་ཐུག་གནས་སྐབས་ཀྱི། །སྟོང་ཉིད་ཤེས་རབ་ཆ་བཟུང་རྣམས། །རྡོ་རྗེ་སྙེམས་ 
མའི་སྐུར་ཤར་བ། །གཤེགས་མ་སེམས་མ་ལྷ་མོའི་ཚོགས། །སྤྲོས་པ་པདྨའི་ས་བོན་གྱི། ། །
ཡི་གེས་མཚོན་པར་བྱེད་པའོ། །དྲིལ་བུའི་རྩེ་རྡོར་པདྨ་བཅས། །གདན་བཞིར་སྔར་བཞིན་ 
ཤེས་དགོས་ཞེས། །གསུངས་དོན་རྡོ་རྗེའི་རྭ་དང་ནི། །པདྨའི་དག་པའང་འདིར་དྲན་བྱ། ། 
ཤེས་རབ་མ་ཡི་མཚོན་དོན་སོགས། །རིག་མ་དངོས་ལ་འཇུག་དགོས་ཕྱིར། །འོག་ཏུ་མདོ་ 
ཙམ་སྟོན་ལ་འཐུས། །རྡོར་དྲིལ་གཉིས་ཀའི་ཐུན་མོང་དུ། །ཐབས་ཤེས་ཟུང་འཇུག་རྣམ་ 
དག་ནི། །ཡེ་ཤེས་དབང་གི་ཟུང་འཇུག་དང༌། །སྒྲུབ་པོ་ཡབ་ཡུམ་ཟུང་འཇུག་ཚུལ། །གཉིས་ 
ཀྱི་དང་པོ་རྡོ་རྗེ་ཡི། །ལྟེ་བ་རྭ་དང་པདྨ་ཡིས། །ལྷ་རྣམས་སྤྲོ་བའི་བྱེད་པོ་དང༌། །དྲིལ་བུར་ 
ཞལ་བྱུང་སྙེམས་མ་སྟེ། །ལྷ་རྣམས་ཀུན་གྱི་གཙོ་ཡིན་ཕྱིར། །རྡོར་དྲིལ་ལ་ནི་ཐབས་ཤེས་ཀྱི། ། 
ཐ་སྙད་བརྗོད་ཀྱི་གཞན་དུ་ན། །རྡོར་དྲིལ་སོ་སོར་རིགས་མཆོག་ལྔ། །སྟང་དཔྱལ་སེམས་ 
དཔའ་སེམས་མ་སོགས། །ཚང་བ་སྔོན་དུ་བརྗོད་ཟིན་ཏོ། །དེ་ཡང་རྡོར་དྲིལ་ཕྱི་རོལ་གྱི། ། 
ཐབས་ཤེས་ཡིན་ཞེས་གསུངས་པའི་དོན། །སྒྲུབ་པོ་ཡབ་ཡུམ་ལྷ་ཡབ་ཡུམ། །བདེ་སྟོང་ཕན་ 
ཚུན་རྒྱས་གདབ་ཕྱིར། །དྲིལ་རྩེར་རྡོ་རྗེས་མཚན་པའོ། །དེ་ལ་གཙོ་བོ་ཡབ་ཡུམ་གྱི། །དབང་ 
དུ་བྱས་ཚེ་རྡོ་རྗེ་ཡི། །ལྟེ་བ་རྡོར་སེམས་ཞལ་དང་ནི། །སྙེམས་མའི་ངོ་བོ་ཤེས་རབ་ཞལ། ། 
སྦྱོར་བས་ཐབས་ཤེས་མཉམ་སྦྱོར་མཚོན། །རྡོར་སེམས་ངོ་བོ་གཡས་རྡོ་རྗེ། །དེ་བཞིན་ 
སྙེམས་མའི་ངོ་བོ་ནི། །གཡོན་པས་དྲིལ་བུ་འཛིན་པས་ནི། །འཁྱུད་སྟངས་བྱས་པས་བསྐྱེད་ 
རིམ་པའི། །སྔགས་ཀྱི་སྐུ་དང་རྫོགས་རིམ་གྱི། །འབྲས་བུའི་ཡེ་ཤེས་སྐུ་ཡབ་ཡུམ། །ཐབས་
174

༄༅། །ཟབ་གཏེར་ཆོས་ཀྱི་མཛོད་ཁང་།
ཤེས་ཟུང་འཇུག་མཚོན་པར་བྱེད། །སྤྱིར་ཡང་རྡོ་རྗེ་སྟོང་ཉིད་དང་། །དྲིལ་བུར་ལྷན་སྐྱེས་ 
བདེ་ཆེན་གྱི། །རྣམ་དག་ཡོད་ཀྱང་སྐབས་འགའ་ཙམ། །གཙོ་ཆེར་བདེ་ཆེན་ལྷན་སྐྱེས་ཀྱི། ། 
མཚོན་བྱེད་རྡོ་རྗེ་ཡེ་ཤེས་ཆ། །དྲིལ་བུ་སྟོང་ཉིད་ཤེས་རབ་ཡིན། །རྡོ་རྗེའི་ལྟེ་བ་དྲིལ་བུའི་ 
ཞལ། །མཉམ་སྦྱོར་ཚུལ་གྱིས་འཁྱུད་རྒྱའི་སྐབས། །ཡུལ་དང་ཡུལ་ཅན་སྟོང་ཉིད་དང༌། ། 
བདེ་བ་ཆེན་པོ་དབྱེར་མེད་སྦྱར། །བདེ་སྟོང་ཐབས་ཤེས་ཟུང་དུ་འཇུག །སམྦུ་ཊ་ལས་འདི་ 
སྐད་དུ། །ཨཱ་ལི་ཀཱ་ལི་བགོས་པ་ནི། །གནས་ནི་བརྒྱད་དུ་བསྐྱོད་པར་བྱ། །ཨཱ་ལི་ཀཱ་ལི་རབ་ 
སྦྱོར་བས། །འཁོར་བ་ཐམས་ཅད་གཅོད་པར་བྱེད། །ཅེས་པས་ཨཱ་ལི་རྡོ་རྗེ་སྟེ། །ཀཱ་ལི་དྲིལ་ 
བུའི་ཆོས་འབྱུང་ངོ༌། །དེ་ལ་རྩ་བརྒྱད་ཕྱོགས་རྣམས་སུ། །བདེ་བ་རབ་ཏུ་རྟོགས་ཆེད་དུ། 
སྦྱོར་བ་ཇི་བཞིན་ལག་གཡས་ཀྱིས། །རྒན་པོ་དང་ནི་མིང་མེད་ཀྱི། །རྡོ་རྗེ་བཟུང་ཞིང་ 
གཡོན་པས་ནི། །དྲིལ་ལྕེས་ཕྱོགས་མཚམས་བརྒྱད་བརྡེག་ཚུལ། །བསྐྱོད་ཅིང་དཀྲོལ་ཚུལ་ 
དྲིལ་བུས་སོ། །རྩ་བརྒྱད་མཚོན་དོན་ལྕེ་ཟུར་བརྒྱད། །རྡོ་རྗེའི་ལྟེ་བ་དེ་བཞིན་ནོ། །ལྕགས་ 
ལྕེ་ཌཱཀྐིའི་གདོང་མཚོན་པའོ། །
ཡང་གཅིག་རྡོར་དྲིལ་ཨཱ་ལི་དང༌། །ཀཱ་ལི་སྒྲུབ་པོ་ཡབ་ཡུམ་གྱི། །རང་རྟགས་མཚོན་དོན་ 
ལ་སོགས་པ། །རྒྱུད་སྡེ་རྣམས་སུ་གསུངས་པའི་དོན། །བློ་གྲོས་ལྡན་པས་མཁྱེན་པར་ 
མཛོད། །རྡོ་རྗེ་རྣམ་པར་དག་པ་ཐུགས། །དྲིལ་བུ་སྐུ་ཡིན་དཀྲོལ་བ་གསུང་། །གསུམ་པོ་ 
བྱང་ཆུབ་སེམས་ཡིན་ཞེས། །མན་སྙེ་ལ་སོགས་རྒྱུད་ལས་བསྟན། །རྡོར་དྲིལ་གཉིས་ཀའི་ 
བཤད་པའོ། །དེ་ཉིད་མ་ཤེས་ཉེས་དམིགས་ནི། །དེ་ཉིད་སེམས་མེད་རྣལ་འབྱོར་པ། །གླང་ 
པོས་དྲིལ་བུ་དཀྲོལ་བ་བཞིན། །རྣལ་འབྱོར་དེ་ཉིད་དམན་པ་ཡིས། །རང་གི་དངོས་གྲུབ་ 
རིང་དུ་བརྟགས། །ཞེས་པ་སམྦུ་ཊར་གསུངས་པས། །དེ་ཉིད་མི་ཤེས་པ་རྣམས་ཀྱིས། །དྲིལ་ 
བུ་དཀྲོལ་བར་མི་བྱ་ཞིང་། །དེ་ཉིད་སྤྱོད་པའི་སློབ་དཔོན་གྱིས། །རྡོར་དྲིལ་བཟུང་དགོས་
175

༄༅། །རིག་འཛིན་སྔགས་ཀྱི་སྡེ་སྣོད།
དོན་ཡིན་ནོ། ། །དེ་ལྟར་ཚད་དང་ལྡན་པ་ཡི། །རྡོར་དྲིལ་རབ་གནས་བྱ་ཚུལ་ནི། །ལེགས་ 
པའི་གདན་ལ་རྡོར་དྲིལ་བཀོད། །རང་ཉིད་ལྷ་ཡི་རྣལ་འབྱོར་གྱིས། །སྦྱངས་བཀྲུ་ལ་སོགས་ 
སྔོན་སོང་ནས། །རྡོ་རྗེའི་སྟེང་གི་རྭ་ལྔ་པོ། །སྔོན་བཞིན་རྒྱལ་བ་རིགས་ལྔ་དང༌། །པད་འདབ་ 
བརྒྱད་ལ་སེམས་དཔའ་བརྒྱད། །འོག་གི་རྭ་ལྔར་མཁའ་འགྲོ་ལྔ། །འདབ་བརྒྱད་ལྷ་མོ་བརྒྱད་ 
གསལ་ཞིང༌། །དྲིལ་རྩེའི་རྭ་ལྔ་རིགས་ལྔ་དང་། །པད་འདབ་སེམས་དཔའ་བརྒྱད་གསལ་ 
བྱ༑ ༑བུམ་ནང་རྡོ་རྗེ་སྙེམས་མའི་སྐུ། །སྟེང་དུ་ཞལ་ཐོན་མངོན་སུམ་བཞུགས། །དེ་འོག་ 
དྲིལ་བུའི་ཡ་ཁེབས་ཀྱི། །པད་འདབ་བརྒྱད་པོའི་ཤར་ནས་སུ། །གཡོན་དུ་བསྐོར་ཏེ་ཡུམ་ 
མཆོག་ལྔ། །ཤར་ལྷོ་ནས་བརྩམས་གཡས་བསྐོར་གྱིས། །ཟླ་སྟེང་བཾ་ལས་ནོར་རྒྱུན་མ། །སེར་ 
མོ་དར་བབ་རྒྱན་གོས་བཀླུབས། །གཡས་ཕྱག་འབྲས་སོའི་སྙེ་མ་དང་། །གཡོན་ཕྱག་བུམ་ 
པས་ནོར་རྒྱུན་འབེབས། །རྡོར་སྐྱིལ་རིན་འབྱུང་ཅོད་པཎ་མཛེས། །ཙཾ་དཀར་ལས་ནི་ཙུནྡ་ 
ཀར། །ཕྱག་བཞི་གཡས་སུ་མཆོག་སྦྱིན་དང༌། །གཡོན་པས་པུསྟི་པདྨ་འཛིན། །རྩ་ཕྱག་ལྷུང་ 
བཟེད་སེམས་སྐྱིལ་དང༌། །རྣམ་པར་སྣང་མཛད་དབུ་རྒྱན་ཅན། །བྷི་སེར་ལས་ནི་ཁྲོ་གཉེར་ 
ཅན། །སེར་མོ་སྤྱན་གསུམ་ཕྱག་བཞི་པ། །གཡས་གཉིས་མཆོག་སྦྱིན་བགྲང་ཕྲེང༌དང༌། ། 
གཡོན་གཉིས་དབྱུག་གུ་རིལ་བ་འཛིན། །སྣང་མཐའི་ཅོད་པཎ་ལྡན་པའོ། །མཾ་ལས་ཕྲེང་བ་ 
མ་ལྗང་ཁུ། །རྒྱན་རྣམས་ཀུན་བཀླུབས་ཕྱག་གཉིས་ཀྱིས། །པུཥྤ་རྡོ་རྗེ་ཕྲེང་བ་འཛིན། །སྒེག་ 
མཛེས་གཡོན་ཆར་དབུ་དུད་ཚུལ། །དོན་ཡོད་གྲུབ་པས་རྒྱས་བཏབ་སོགས། །ཀུན་ཀྱང་ཟླ་ 
བའི་གདན་ལ་བཞུགས། །གོང་གི་རིགས་ལྔ་ཡབ་ཡུམ་དང༌། །སེམས་དཔའ་བརྒྱད་བཅས་ 
སྤྱི་ལྟར་གསལ། །དེ་ལྟར་གསལ་བའི་གནས་གསུམ་དུ། །འབྲུ་གསུམ་གསལ་ལས་འོད་ 
འཕྲོས་པས། །རང་འདྲའི་ཡེ་ཤེས་སྤྱན་དྲངས་ཏེ། །སོ་སོར་བསྟིམས་ཏེ་དབྱེར་མེད་བསམ། ། 
དབང་བསྐུར་རྒྱས་གདབ་མཆོད་བསྟོད་མཐར། །ལྷ་སྐུ་འོད་ཞུ་ཡོངས་གྱུར་ལས། །རྭ་དང་
176

༄༅། །ཟབ་གཏེར་ཆོས་ཀྱི་མཛོད་ཁང༌།
པདྨ་ས་བོན་ཞལ། །རང་རང་སོ་སོའི་རྣམ་པ་རུ། །གྱུར་པའི་རྡོ་རྗེ་ཐབས་དང་ནི། །དྲིལ་བུ་ 
ཤེས་རབ་རང་བཞིན་དུ། །མོས་ཤིང་དོན་དམ་བྱང་ཆུབ་སེམས། །ལྷན་སྐྱེས་ཡེ་ཤེས་ངོ་བོར་ 
བསམ། །
སླར་ཡང་མཆོད་བསྟོད་བརྟན་བཞུགས་དང༌། །ཤིས་བརྗོད་མངའ་གསོལ་ལ་སོགས་ 
པ༑ ༑རབ་གནས་སྤྱི་ལྟར་ཤེས་པར་བྱ། །དེ་ལྟར་རབ་ཏུ་གནས་བྱས་པའི། །རྡོ་རྗེ་སྙིང་ཁར་ 
གཏོད་པའམ། །ཡང་ན་གྱེན་བསླངས་ཚུལ་གྱིས་འཛིན། །གདན་ཁར་བཞག་དུས་རིགས་ 
མཆོག་ལྔ། །བསྐྱེད་པའི་རྭ་ལྔ་སྟེང་ཕྱོགས་ཚུལ། །མགོ་མཇུག་མ་ལོག་གལ་ཆེ་ཞིང་། ། 
ལྡོག་ན་ཉེས་པ་ཆེ་ཞེས་གསུངས། །བསོར་ཚེ་སྟེང་རྭ་གཡས་དང་ནི། །འོག་རྭ་གཡོན་དུ་ 
ཕྱོགས་པར་བྱ། །དེ་ཕྱིར་དེ་ལྟར་མི་ནོར་རྟགས། །སྟེང་རྭར་སྲད་བུ་འདོགས་མཛད་པ། ། 
རྣམ་དག་ཕྱག་ལེན་ཡིན་ཞེས་བསྔགས། །དེ་ལྟ་བས་ན་རྡོར་དྲིལ་ཟུང༌། །སྒྲེ་བོའི་ས་ལ་བཞག་ 
པ་སོགས། །མ་གུས་བརྙས་པའི་ལས་བྱས་པ། །སྐུ་གསུང་ཐུགས་རྟེན་མཆོག་གྱུར་གཞན། ། 
བརྙས་སྨོད་སྡིག་དང་འདྲ་ཞེས་གསུངས། །རྡོར་དྲིལ་ཟས་ཀྱི་ལྷག་རོལ་དང་། །ལྷན་ཅིག་ 
ལག་ཕྱིས་ནང་འཛུད་དང་། །རྟེན་གསུམ་ལྷམ་དང་མལ་སྟན་དང་། །དམན་པའི་ས་ལ་ 
བཞག་པ་དང་། །རང་གི་བཟའ་བཏུང་ལྷག་མའམ། །སྤྱོད་དུ་མི་རུང་ཟས་ནོར་གྱིས། །ཡར་ 
མཆོད་མར་གཏོང་བྱེད་པ་རྣམས། །བྱ་བའི་ནང་ནས་ཐ་ཆད་ཡིན། །དེ་ལས་ལྡོག་པ་གལ་ 
ཆེ་གསུངས། །རྡོར་དྲིལ་ཇི་ལྟར་བཟུང་ཚུལ་ནི། །རྒྱུད་ཀྱི་རྒྱལ་པོ་སམྦུ་ཊར། །དེ་ལ་ལག་ 
གཉིས་རབ་ཏུ་བརྐྱང༌། །རྣམ་ལྔ་འདོད་པས་བསྐོར་བར་བྱ། །གཡས་པར་ཉི་མ་ཡང་དག་ 
བསམ། །གཡོན་པ་ཡང་ནི་ཟླ་བ་ཉིད། །ལུས་ཅན་རྣམས་ཀྱི་ཐབས་ཉིད་དེ། །རང་འདོད་ 
ལྷ་ནི་བསམ་པར་བྱ། །བྱང་དུ་རྡོ་རྗེ་གསོར་ནས་ནི། །ཕྱི་ནས་བློ་ལྡན་ཡང་དག་གདབ། ། 
ཧཱུྃ་གི་གླུ་ཡི་རྣམ་པ་ཡིན། །སངས་རྒྱས་ཐམས་ཅད་དགྱེས་པར་བྱ། །ཞེས་པས་ལག་གཉིས་
177

༄༅། །རིག་འཛིན་སྔགས་ཀྱི་སྡེ་སྣོད།
རྡོ་རྗེ་བཟུང༌། །རྣམ་ལྔ་འདོད་བསྐོར་དང་བཅས་ཏེ། །ལག་གཡས་ཉི་མ་གཡོན་ཟླ་བ། །བསམ་ 
ཞིང་རང་ལུས་འདོད་ལྷར་དམིགས། །ཞེས་པས་རང་ཉིད་རྣམ་སྣང་སོགས། །ལྷ་སྐུ་ཕྱག་རྒྱ་ 
ཆེན་པོ་རུ། །མོས་ནས་འཛིན་པར་གསུངས་པ་ཡང༌། །རྒྱུད་ཆེན་དེ་ཉིད་འདུས་པ་ལས། །དེ་ 
ཉིད་ཀྱིས་ནི་རྡོ་རྗེ་བཟུང༌། །ཆོས་ཀྱི་དྲིལ་བུ་དཀྲོལ་བར་བྱ། །དམ་ཚིག་གིས་ནི་ཕྱག་རྒྱ་ 
ཆེར། །བྱིན་གྱིས་བརླབ་ཀྱི་སྙིང་པོ་ཟླ། །དེ་ཉིད་དྲན་པའི་འཛིན་ཚུལ་ནི། །རྒྱལ་རྣམས་ 
ཐུགས་ཀྱི་ཡེ་ཤེས་དབྱིངས། །གང་དུ་ཡང་ནི་མི་འགྱུར་ལ། །མཚན་མའི་རྟོག་པས་གཞོམ་ 
གཞིག་བྲལ། །རྡོ་རྗེའི་ཆོས་བདུན་ལྡན་པས་ན། །མི་སྐྱོད་པ་ཡི་བདག་ཉིད་ཅན། །དེ་ཡི་ 
མཚན་ཉིད་དོན་དམ་པའི། །བྱང་ཆུབ་སེམས་ཀྱི་ངོ་བོ་ཉིད། །དྲན་པས་རྟགས་ཀྱི་རྡོ་རྗེ་ 
འཛིན། །དེ་བཞིན་དུ་ནི་དྲིལ་བུ་ལའང༌། །ཐམས་ཅད་ནམ་མཁའི་མཚན་ཉིད་ཅན། །ནམ་ 
མཁའ་ལའང་མཚན་ཉིད་མེད། །ནམ་མཁའ་མཉམ་པར་ཉིད་སྦྱོར་བའི། །ཀུན་མཆོག་ 
མཉམ་པ་ཉིད་དུ་གསལ། །ཞེས་དང་གསང་སྔགས་ནང་པ་ཡིས། །རྡོ་རྗེ་ཐབས་ཀྱི་ནོར་བུ་ 
དང༌། །དྲིལ་བུ་ཤེས་རབ་ཀྱི་པད་མ། །མཉམ་སྦྱོར་ཕྱག་རྒྱའི་དམ་ཚིག་གོ །དེ་བཞིན་གསང་ 
བར་ཁམས་དཀར་དམར། །ཞུ་བདེའི་བདེ་སྟོང་ལྷན་སྐྱེས་ཀྱི། །བདེ་ཆེན་ཡེ་ཤེས་རྡོ་རྗེ་ 
དང༌། །རྣམ་ཀུན་མཆོག་ལྡན་སྟོང་པ་ཉིད། །ཤེས་རབ་དྲིལ་བུའི་ཆོས་ཉིད་དུ། །ཟུང་འཇུག་ 
ཡེ་ཤེས་སྐུའི་ཕྱག་རྒྱ། །མན་སྙེའི་ལུང་ལྟར་ལག་གཡས་ཀྱི། །མཐེ་བོང་དང་ནི་མིང་མེད་ 
ཀྱིས། །རྡོ་རྗེ་སྙིང་ཁར་གཟུང་བྱ་ཞིང༌། །ལག་གཡོན་དེ་བཞིན་དྲིལ་བུ་ཡིས། །ཞལ་འདན་ 
གཡས་གཡོན་ནས་བཏེག་སྟེ། །བཛྲ་གྷནྜི་ཨ་བརྗོད་ནས། །དཀྲོལ་ཞིང་ནང་དུ་ཞལ་ཕྱོགས་ 
པར། །གཞོག་གཡོན་སྐུ་ལ་བརྟེན་དགོས་ཏེ། །རྡོར་དྲིལ་ཐབས་ཤེས་མཚོན་བྱེད་ལ། །ཟུང་ 
འཇུག་དོན་དམ་བྱང་ཆུབ་སེམས། །ཡིན་པར་མོས་ནས་རྡོ་རྗེ་གསོར། །དེ་ཡི་ཕྱོགས་མཚམས་ 
བརྒྱད་པོ་རུ། །གསོར་བའི་དགོས་ཆེད་སྒྲུབ་པ་པོ། །སྟང་དཔྱལ་སྦྱོར་བའི་དོན་དང་སྦྱར། །
178

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ཡང་ཨིནྡྲ་བྷུ་ཏི་ཡི། །སམྦུ་ཊ་ཡི་འགྲེལ་པ་ལས། །རྡོ་རྗེ་གཡོན་གསོར་དྲིལ་བུ་གཡས། ། 
གསུངས་བཞིན་ལག་གཉིས་བསྣོལ་ནས་སུ། །རྡོ་རྗེ་གསོལ་ཞིང་དྲིལ་བུ་དཀྲོལ། །ཧཱུཾ་གླུར་ 
བླངས་པས་རྡོར་སེམས་སོགས། །རྒྱལ་ཀུན་དགྱེས་པ་བསྐྱེད་བསམ་མོ། །དེ་ལྟར་ཁ་སྦྱོར་ 
ལས་བསྟན་ཏེ། །རྡོ་རྗེ་གསོར་བ་མཛེས་པ་ཡིས། །རློབས་པའི་སེམས་ཅན་རྣམ་པར་སྒྲོལ། ། 
ཆོས་ཀྱི་རྣམ་ཐར་འབྲས་བུ་ཉིད། །རྡོ་རྗེ་དགྱེས་པར་འཛིན་པ་སྟེ། །ཧཱུཾ་ཧཱུཾ་ཧཱུཾ་ཧོ་ཧོ་ཧོ༔ དེ་ལྟར་ 
ཚིགས་བཅད་རྐང་པ་བཞི། །སྔགས་དང་བཅས་ཏེ་རིམ་བཞིན་དུ། །དང་པོ་གཉིས་མེད་ཡེ་ 
ཤེས་དོན། །གཉིས་པ་འགྲོ་རྣམས་སྒྲོལ་ཆེད་དུ། །གསུམ་པ་ཆོས་ཀྱི་དེ་ཉིད་འབྲས། །བཞི་ 
པ་བདག་ཉིད་ཀྱིས་འཛིན་ནོ། །
ཧཱུཾ་གསུམ་གསང་གསུམ་དབྱེར་མེད་རྟོགས། །ཧོ་གསུམ་སྐྱེས་བུ་གསུམ་གྱི་ཚོགས། །གྲོལ་ 
བས་ཡང་དག་སད་བྱེད་དོ། །ཞེས་དང་རྒྱུད་གཞན་ལས་བསྟན་ཏེ། །སྙིང་རྒྱུད་རྡོ་རྗེ་ཕུར་པ་ 
ལས། །རྡོར་དྲིལ་མཚན་ཉིད་བཅང་ཐབས་སོགས། །སྟབས་གཅིག་བཤད་པ་འདིར་ 
གསལ་བྱ། །རྡོ་རྗེ་རྩེ་མོ་ལྔ་པ་ནི། །ལྟེ་བ་པདྨ་གཉིས་བསྐོར་བྱ། །དེ་ལ་ངེས་པའི་བློ་ཅན་ 
གྱིས། །ཐབས་ཀྱི་ཕྱག་རྒྱ་གསལ་བར་བསམ། །ལྟེ་བ་དཔལ་ཆེན་འབར་བ་ཉིད། །ཡར་གྱི་ 
རྩེ་ལྔ་སྲས་མཆོག་ལྔ། །མར་རྩེ་གསང་བའི་མཚན་ཉིད་དོ། །ཡར་འབུར་མར་འབུར་སྟེང་ 
འོག་དང༌། །པདྨ་བརྒྱད་ལ་ཁྲོ་བོ་བཅུ། །ཧཱུཾ། ཡེ་ཤེས་འབར་བའི་རྡོ་རྗེ་ཆེ། །ཁྲོ་རྒྱལ་འབར་ 
བའི་ཐབས་ཀྱི་སྐུ། །བདེ་ཆེན་ཡབ་རྣམས་བཀུར་བཞུགས་པས། །དགྱེས་པ་མཆོག་གི་ཕྲིན་ 
ལས་མཛད་དུ་གསོལ། །མ་ཧཱ་བཛྲ་ཧཱུཾ། ལན་གསུམ་གྱིས་གསོར། འཁར་བ་དང་ནི་ལྗོན་ 
དམར་མ། །དྲིལ་བུ་ཚད་དང་ལྡན་པར་བྱ། །ཤེས་རབ་དག་པའི་གཞལ་ཡས་ཁང༌། །རྣལ་ 
འབྱོར་ཁྲོ་མོའི་དཀྱིལ་འཁོར་དགོད། །ལྟེ་བ་འཁོར་ལོ་རྒྱས་འདེབས་མ། །རྭ་ལྔ་རྒྱས་ 
འདེབས་ཡུམ་ལྔ་སྟེ། །ལུང་ནི་བྷ་གའི་མཚན་ཉིད་དེ། །སྤྱི་བོ་རྩེ་ལྔ་ལྕེ་ལ་ནི། །སྟེང་འོག་ཁྲོ་
179

༄༅། །རིག་འཛིན་སྔགས་ཀྱི་སྡེ་སྣོད།
མོ་རྣམ་པར་བསམ། །པདྨ་འདབ་མ་བརྒྱད་པོ་ལ། །ཕྱོགས་མཚམས་ཁྲོ་མོ་བརྒྱད་པ་ 
བསམ། །རང་བཞིན་ཡེ་ཤེས་ཁྲོ་ཚོགས་རྣམས། །རྡོ་རྗེ་བཤུགས་པས་སྤྱན་དྲངས་ནས། ། 
ཤེས་རབ་མ་ལ་བསྟིམས་མཆོད་བསྒྲུབ། །སྒྲ་བསྒྲགས་དུས་གསུམ་རྒྱལ་བ་མཉེས། །འགྲོ་ 
བའི་སྒྲིབ་པ་དག་པར་བསམ། །ཧཱུཾ༔ ཤེས་རབ་ཆེན་པོའི་རང་བཞིན་ནི། །ཆོས་ཉིད་སྟོང་པ་ 
ཆེན་པོའི་སྒྲས། །འཁོར་བའི་བག་ཆགས་ཟིལ་གྱིས་གནོན། །དུས་གསུམ་རྒྱལ་བ་ཀུན་ཀྱང་ 
མཉེས། །མ་ཧཱ་གྷརྙེ་ཧོ། ཞེས་པར་འགྲེལ་བཤད་མི་དགོས་ཏེ། །རྒྱུད་ཚིག་ཉིད་ཀྱིས་གོ་སླའི་ 
ཕྱིར། །ངེས་དོན་སྙིང་ཁར་བསྣོལ་དགོས་པ། །འདི་ཡི་གནད་འགག་ཡང་དག་གོ །དོན་དེ་ 
ཇི་བཞིན་སྟོན་ནུས་ཀྱི། །བྱེད་པོ་བླ་མ་སློབ་དཔོན་ལས། །དབང་བསྐུར་ཐོབ་ལ་འདོད་ 
དགོས་ཤིང་། །དེ་ཉིད་བསྙེན་ཞིང་བཀུར་བསྟི་ཡིས། །བཟུང་ཚུལ་འདི་བཞིན་ངེས་དགོས་ 
ཏེ༑ ༑རྡོ་རྗེ་རིགས་མཆོག་ཆེན་པོ་ལ། །རྡོ་རྗེ་དྲིལ་བུའི་ཕྱག་རྒྱ་ཡང༌། །ཡང་དག་ཉིད་དུ་ 
གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །ཞེས་པ་གསང་སྔགས་གསར་ 
རྙིང་གི །དབང་དུས་དམ་ཚིག་བཟུང་སྐབས་སུ། །གསུངས་དོན་ཡིད་ལ་ངེས་བྱས་ཏེ། །ལག་ 
གཡས་རྡོ་རྗེ་སྙིང་ཁའོ། །གཡས་དཀུར་བརྟེན་ཞིང་ལག་གཡོན་གྱིས། །དྲིལ་ལྕེ་ཕྱོགས་བརྒྱད་ 
བསྐྱོད་བཞིན་དཀྲོལ། །དེ་ཚེ་བརྗོད་བྱའི་སྔགས་འདི་ནི། །
ཨོཾ་བཛྲ་དྷརྨཱ་ར་ཎི་ཏ། སྔགས་འགྲེལ་ཨོཾ་ནི་རྡོ་རྗེ་གསུམ། །བཛྲ་རྡོ་རྗེ་སྟོང་ཉིད་དོན། ། 
དྷརྨཱ་ཆོས་དང་རཱ་ཎི་ཏ། །སྒྲོག་པའོ་པྲ་རྭ་ཎི་ཏ་ཡང༌། །རབ་ཏུ་སྒྲོགས་པ་ཡིན་ཞེས་གསུངས། ། 
སཾ་པྲ་ཎི་ཏ་ཞེས་པ། ཀུན་ཏུ་རབ་ཏུ་སྒྲོག་པ་སྟེ། །དེ་ལྟར་ཆོས་སྒྲ་གསུམ་བསྒྲགས་དོན། ། 
སརྦ་བུདྡྷ་ཀྵེ་ཏྲ་དང་། །པྲ་ཙ་ལི་ནི་ཞེས་པ་ཡང་། །ཤེས་རབ་ཕ་རོལ་ཕྱིན་པའོ། །ནཱ་དཱ་སྒྲ་ 
ཡིན་སྭཱ་བྷཱ་ཝ། །རང་བཞིན་ཡིན་ནོ་དེའི་བྱེད་ལས། །འཛྲ་ས་ཏྭ་ཧྲཱིཿད་ཡ། །སན་ཏོ་ཥ་ཎི་ 
བཅས་པ་ཡང༌། །ཀུན་ཏུ་རྡོ་རྗེའི་ཐུགས་མཉེས་ཤིང༌། །བདེ་བ་ཆེན་པོའི་སེམས་ཅན་གྱི། །
180

༄༅། །ཟབ་གཏེར་ཆོས་ཀྱི་མཛོད་ཁང་།
དོན་ལ་སད་ཅིང་འཇུག་པའོ། །ཧཱུཾ་གསུམ་ཧོ་གསུམ་གོང་ལྟར་རོ། །སྭཱ་ཧཱ་སྐབས་འདིར་ 
དབུགས་དབྱིན་དོན། །གཞན་ཡང་ཨོཾ་གྱི་མགོ་འདྲེན་དང་། །སརྦ་ཏཱ་ཐ་ག་ཏ་ལ། །སིདྡྷི་བཛྲ་ 
ནི་བཏགས་བཅས། །དེ་བཞིན་གཤེགས་པ་ཐམས་ཅད་ཀྱི། །གྲུབ་པའི་རྡོ་རྗེ་ཞེས་པ་སྟེ། ། 
གང་རྣམས་ངོ་བོ་ཡེ་ཤེས་ལྔའི། །རང་བཞིན་རྡོ་རྗེ་དེ་ཉིད་ལས། །འདའ་བ་མིན་པའི་དམ་ 
ཚིག་གོ །ས་མ་ཡེ་དང་ཏིཥྛ་ནི། །མནོས་པ་ཡིན་ལ་ཨེ་ཥ་ཏཱཾ། །དྷ་ར་ཡ་མི་དང་བཅས་པ། ། 
འདི་ཉིད་གཟུང་བར་བྱའོ་ཞེས། །ཧི་ལྔ་ཡེ་ཤེས་ལྔ་དང་ནི། །ཧཱུཾ་གསུམ་སྔར་ལྟར་ཕཊ༔ཀྱི་ 
དོན། །སྐབས་འདིར་གསལ་བར་བྱེད་ལ་འཇུག །སྭ་ཧཱ་སྔོན་བཞིན་ཧཱུཾ་གསུམ་ཡང་། །བརྗོད་ 
ཚེ་སྙིང་ཁར་འཁྱུད་སྟངས་དང༌། །ཆབས་གཅིག་ཐབས་ཤེས་ཟུང་འཇུག་དོན། །དྲན་བྱས་ 
རྡོར་དྲིལ་བཟུང་ནས་སུ། །དཀྱིལ་ཆོག་གཏོར་མ་ས་སྦྱང་སོགས། །སྒྲུབ་ཕྲིན་བྱ་བ་ཀུན་ལ་ 
འཇུག །དྲིལ་ལྕེ་དྲིལ་བུའི་ཕྱོགས་བརྒྱད་དུ། །བསྐྱོད་པ་དང་པོ་ཚར་གཅིག་ལས། །དེ་ནས་ 
དགོས་པ་མིན་པའི་ལུང༌། །གདན་བཞིའི་འགྲེལ་པར་གསུངས་པའོ། །དེ་ཡང་ཕྱོགས་བཞིའི་ 
པད་འདབ་ཀྱི། །ས་བོན་ཇི་བཞིན་གཡོན་བསྐོར་ཞིང༌། །མཚམས་བཞི་གཡས་སུ་བསྐོར་ 
དགོས་གསུངས། །རྡོར་དྲིལ་བཟུང་སྐབས་དེ་གཉིས་ཀ །སྟབས་གཅིག་ལག་པ་གཡས་ 
གཡོན་གྱིས། །གཟུང་བར་བྱ་ཡིས་ཡ་བྲལ་བའི། །རྡོ་རྗེ་གཅིག་པུ་གཟུང་བའམ། །ཡང་ན་ 
ལག་གཉིས་དྲིལ་བུ་འཁྲོལ། །སྤང་བར་བྱ་བ་ཁོ་ནར་གསུངས། །དེ་དོན་ཟུང་དུ་སྦྱོར་བས་ 
བསྒྲུབ། །གསུངས་པའི་དོན་ཉིད་དྲན་པར་བྱ། །དེ་ཡིས་གསང་སྔགས་གསར་རྙིང་གི །རྒྱུད་ 
སྡེ་འགའ་ལས་གསུངས་པ་དང༌། །འགྲེལ་བྱེད་མཁས་པའི་དབང་པོ་འགས། །དཀྲོལ་ 
རྣམས་ནེ་ཙོའི་བསྐྱར་ཟློས་བཞིན། །སྨྲས་འདི་ཐབས་ཤེས་རྫས་ཀྱི་མཆོག །རྡོ་རྗེ་དྲིལ་བུའི་ 
གཏམ་ཡིན་ནོ། །
འདིར་སྨྲས་པ། དེང་དུས་རྒྱལ་བསྟན་འཛིན་སྐྱོང་སྤེལ་གསུམ་གྱི། །མངའ་བདག་མཆོག་
181

༄༅། །རིག་འཛིན་སྔགས་ཀྱི་སྡེ་སྣོད།
མས་པ་ཕལ་ཆེར་གྱིས། །མདོ་སྔགས་མ་ནོར་ལམ་རིམ་སྟོན་པའི་ལས། །ཡལ་བར་ ཏུ་རློམས་པ
དོར་ནས་ཆོས་བརྒྱད་ལག་ལེན་སློབ། །མདོ་མིན་སྔགས་མིན་རབས་སོ་མ་ངེས་ཆུ། །བགྲོད་ 
པ་གཤོལ་བས་དགེ་འབྲས་འཕྱང་མོ་ཉུག །དེ་ཕྱིར་རང་སྐྱོན་མཐོང་བའི་མེ་ལོང་ཞིག ། 
བསྙེན་ནས་སྐྱོན་སྤངས་ཡོན་ཏན་བསྒྲུབ་ན་ལེགས། །མདོ་ལམ་ཉོན་མོངས་སྤངས་དང་ 
གཉེན་པོ་བསྟེན། །སྔགས་ལམ་མཆོག་ལ་སྤང་གཉེན་དབྱེར་མེད་གྲོལ། །དེ་ལྟའི་ལམ་ལ་ 
སློབ་ཚེ་སོ་སོ་ཡི། །སྤང་བླང་འཛོལ་མེད་རང་རང་བཞེད་གཞུང་བཞིན། །དགོས་གལ་ཆེ་ 
ཕྱིར་གསང་སྔགས་བླ་མེད་ཀྱི། །བཅང་བའི་དམ་ཚིག་རྫས་མཆོག་རྡོར་དྲིལ་གྱི། །བཤད་པ་ 
ནོར་བུའི་ཕྲེང་བ་ཞེས་བྱ་འདི། ། ༧ ས་དབང་སྟོབས་ཀྱི་འཁོར་ལོས་སྒྱུར་མཆོག་གིས། ། 
བཀའ་ཕེབས་ཇི་བཞིན་བྱ་བྲལ་ཀུ་སུ་ལུ། །འཇིགས་མེད་ཕྲིན་ལས་འོད་ཟེར་ཞེས་བྱ་བས། ། 
རྒྱུད་དང་དགོངས་འགྲེལ་མཁས་པའི་རྗེས་འབྲངས་ནས། །བྲིས་འདི་དམན་པའི་བློ་ཡིས་ 
མ་ཡིན་ཕྱིར། །རྣམ་དཀར་བསོད་ནམས་ཆ་མཐུན་དགེ་བའི་རྒྱུན། །ཐོག་མེད་རྣམ་མཁྱེན་ 
ཆུ་གཏེར་ཆེར་འདྲེས་ཤིང༌། །ཐབས་ཤེས་ཟུང་འཇུག་བདེ་སྟོང་དབྱེར་མེད་དོན། མངོན་གྱུར་ 
སྐུ་ལྔའི་གོ་སར་ངལ་བསོས་ནས། །མཐའ་ཡས་འགྲོ་ལ་ཕན་པའི་མཐུ་ཐོབ་ཤོག །རྡོ་རྗེ་ 
དྲིལ་བུའི་བཤད་པ་རྒྱུད་ལུང་དཔང་བཞག་ཅེས་བྱ་བ་རྫོགས་སོ། །དགེའོ། །བཀྲ་ཤིས།
182

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །བུམ་པ་བུམ་མཚན་སོགས་ཀྱི་རྣམ་བཤད་གསལ་བའི་ 
མེ་ལོང་ཞེས་བྱ་བ་བཞུགས་སོ། །
༄༅། །ཨོཾ་སྭ་སྟི་སིདྡྷི། བླ་མ་དམ་པའི་ཞབས་ལ་སྤྱི་བོས་གུས་པས་ཕྱག་འཚལ་ལོ། །འདིར་ 
བུམ་པ་སྟ་གོན་དང་། བུམ་པའི་དབང་བསྐུར་བ་དང་། བུམ་པ་ལ་བརྟེན་ནས་བསྙེན་པ་ 
སོགས་བྱེད་པའི་སྐབས་སུ་ངེས་པར་དགོས་པའི་བུམ་པའི་རྣམ་གཞག་འཆད་པར་བྱེད་པ་ 
ལ་དྲུག །བུམ་པའི་མཚན་ཉིད། བུམ་པའི་རྒྱན། བུམ་པའི་རྫས། བུམ་པའི་སྒྲུབ་ཚུལ། བུམ་ 
པའི་གནས། བུམ་པའི་བྱ་བ་བཤད་པའོ། །དང་པོ་བུམ་པའི་མཚན་ཉིད་ལའང་བཞི་སྟེ། རྒྱུ། 
ཁ་དོག དབྱིབས། ཚད་བཤད་པའོ། །དང་པོ་ནི། གཙུག་དགུ་ལས། རིན་ཆེན་བདུན་གྱི་ 
རང་བཞིན་ནམ། །ས་ལས་བྱས་པའི་བུམ་པའོ། །ཞེས་དང༌། ཕྱག་ན་རྡོ་རྗེ་དབང་བསྐུར་ 
བའི་རྒྱུད་ལས། རིན་པོ་ཆེའི་ས་ཡང་རུང་། །བུམ་པ་ནག་པོའི་སྐྱོན་སྤངས་པ། །ཞེས་པ་ 
དང༌། མངོན་སྤྱོད་ལས། བུམ་པ་སྣ་ཚོགས་ཆོ་ག་བཞིན། །གསེར་དང་དངུལ་ལས་བྱས་ 
པ་སྟེ། །ཞེས་གསུངས་པས། ཞི་བ་ལ་དངུལ་ལམ་ཤེལ། རྒྱས་པ་ལ་གསེར། དྲག་པོ་ལ་ 
ལྕགས་སམ་ཨིནྡྲ་ནཱི་ལ། དབང་ལ་ཟངས་ལ་སོགས་པའང་རུང་སྟེ། དུས་འཁོར་ལས། ཞི་ 
བ་དང་། རྒྱས་པ་དང་། ལས་ཐམས་ཅད་པ་ལ་གསེར་རམ། དངུལ་ལམ། ཟངས་ལས་ 
བྱས་པའི་བུམ་པ་ཞེས་པ་དང་། ཟུར་དུ་དཔང་ལོའི་འགྲེལ་པར། ཤེལ་གྱི་བུམ་པ་དཀར་ 
པོ་དང༌། །སྐུད་པ་ལྔ་ཡིས་དཀྲིས་པ་རྣམས། །ཡང་དག་པར་ནི་གཞག་པར་བྱ། །ཞེས་དང་། 
གཤིན་རྗེའི་གཤེད་འབྱུང་བ་ལས། རིན་ཆེན་བུམ་པ་མི་ནག་པ། །ཞེས་སོགས་གསུངས་ 
པས། རབ་རིན་པོ་ཆེའམ། མ་འབྱོར་ན་ས་ལས་བྱས་པའི་བུམ་པའང་གཟུང་དུ་རུང་བ་ཡིན་
183

༄༅། །རིག་འཛིན་སྔགས་ཀྱི་སྡེ་སྣོད།
ནོ༑ ༑གཉིས་པ་བུམ་པའི་ཁ་དོག་ནི། གསང་བ་སྤྱི་རྒྱུད་ལས། བུམ་པ་ནག་པོ་ར་རི་མེད། ། 
གཟུགས་བཟང་ཁ་དོག་རབ་ཏུ་དམར། །གསར་ལ་མ་ཆག་མ་གས་པ། །ཞེས་དང༌། དྲི་ 
མེད་འོད་དུ། བུམ་པ་ནག་པོ་དང༌། རྩ་བ་མེད་པ་རྣམས་ས་ལི་བཏགས་པའི་ཙནྡན་གྱིས་ 
བྱུགས་ཏེ་དཀར་པོར་བྱའོ། །ཞེས་པ་དང་། རྒྱ་གཞུང་རིན་ཆེན་འབར་བ་ལས། །བུམ་པ་ 
ནག་པོ་ར་རི་མེད། །མགྲིན་པ་རིང་ཞིང་ལྟོ་བ་ཆེ། །དཀར་པོས་བྱུགས་ཏེ་མཚན་མ་གདག ། 
ཅེས་དང་། གཙུག་དགུ་ལས། བུམ་པ་རྩ་བ་དང་ནག་པོ་མེད་པ། ཞེས་པ་དང༌། ཕྱག་ན་རྡོ་ 
རྗེ་གསང་བའི་རྒྱུད་ལས། བུམ་པ་ནག་པོའི་སྐྱོན་མེད་པ། །ཞེས་དང༌། གཞན་ཡང་རྒྱུད་ 
རྒྱ་གཞུང་དུ་མ་ནས་བུམ་པའི་མཚན་ཉིད་མང་དུ་གསུངས་སོ། ། 
ཁ་དོག་དཀར་དམར་གང་ལ་ཡང་ཉེ་བའི་ཉོན་མོངས་པ་མེད་པ་མཚོན་པའི་ཕྱིར། ནག་ 
པོའི་ར་རི་མེད་པ་ནི་ངེས་པར་དགོས་སོ། །གསུམ་པ་བུམ་པའི་དབྱིབས་ནི། གསང་བ་སྤྱི་རྒྱུད་ 
ལས། ཡང་དག་དབྱིབས་ནི་ལེགས་ཤིང་ཟླུམ། །ཞེས་པ་དང་། གཙུག་ཏོར་དགུ་པ་ལས། 
མགྲིན་པ་རིང་བ། མཆུ་འཕྱང་བ། ལྟོ་བ་ཆེ་བ། ཞེས་གསུངས། སློབ་དཔོན་སྣང་བྱེད་ཟླ་བའི་ 
རབ་གནས་ཀྱི་ཆོ་ག་ལས། བུམ་པ་རྩ་བ་དང་ནག་པོ་ཆེད་པ། མཆུ་འཕྱང་བ། མགྲིན་པ་ 
རིང་བ། ལྟོ་བ་ཆེ་བ། ཞེས་དང༌། རྒྱ་གཞུང་ལས་ཀྱང༌། དེ་བཞིན་དུ་བཤད་ཅིང་རྩ་བ་མེད་ 
པ་ནི། རྐང་པའི་ཞབས་སྟེགས་དང་བྲལ་བའོ། །དེས་ན་དབྱིབས་ཀྱི་ཁྱད་པར་དྲུག་སྟེ། ལྟོ་ 
བ་ལྡིར་བ། མཆུ་འཕྱང་བ། མགྲིན་པ་ཕྲ་བ། མགྲིན་པ་རིང་བ། ཁ་གཡེལ་བ། རྩ་བ་མེད་ 
པའོ། །དེ་ཡང་ལྟོ་བ་ལྡིར་བས་ནི་ཆོས་ཀྱི་དབྱིངས། རྒྱ་ཆེ་བ་མཚོན། མཆུ་འཕྱང་བས་ནི་ 
ཐུགས་རྗེ་ཆེན་པོས་སེམས་ཅན་གྱི་དོན་མཛད་པ་མཚོན། མགྲིན་པ་ཕྲ་བས་ནི། བྱང་ཆུབ་ 
སེམས་གཏིང་དཔག་དཀའ་བ་མཚོན། མགྲིན་པ་རིང་བས་ནི། དམ་པའི་ཆོས་རྟོགས་པར་ 
དཀའ་བ་མཚོན། ཁ་གཡེལ་བས་ནི། ཐུགས་རྗེ་ཆེན་པོས་སེམས་ཅན་ལ་ཁྱབ་པ་མཚོན།
184

༄༅། །ཟབ་གཏེར་ཆོས་ཀྱི་མཛོད་ཁང༌།
རྩ་བ་མེད་པས་ནི། ཉོན་མོངས་པ་མེད་པ་རྣམས་མཚོན་ནོ། །སྐབས་འདིར་རྗེས་བཙུན་རིན་ 
པོ་ཆེའི་གསུང་ལས། དེ་ཡང༌། སྤྱིར་བུམ་པས་ནི་ས་བཅུ་གཅིག་པའི་གཉིས་སུ་མེད་པའི་ཡེ་ 
ཤེས་མཚོན། རྩ་བ་མི་ནག་པས་ནི། ཡེ་ཤེས་རང་བཞིན་གྱིས་རྣམ་པར་དག་པ་མཚོན། 
གསུས་པ་ཆེ་བས་ནི། ཡེ་ཤེས་དེ་ཟབ་པ་དང་རྒྱ་ཆེ་བ་མཚོན། མགྲིན་པ་རིང་བས། ཡེ་ཤེས་ 
གཏིང་དཔག་དཀའ་བ་མཚོན། རིན་པོ་ཆེ་ལྔ་བཅུག་པས་ནི། དེས་སེམས་ཅན་གྱི་དོན་ནམ་ 
བསམ་པ་རྫོགས་པར་བྱེད་པའི་རྟགས། སྨན་ལྔས། སེམས་ཅན་གྱི་ཉོན་མོངས་པའི་ནད་ 
ཐམས་ཅད་གསོ་བའི་རྟགས། འབྲས་བུ་ལྔས་ནི། ཡེ་ཤེས་དེས་སེམས་ཅན་གྱི་རྒྱུད་ལ་དག་ 
པའི་མེ་ཏོག་རྒྱས་པར་བྱེད་པའི་རྟགས། ཡང་ན། ནང་གི་བཅུད་དེ་དག་ཐམས་ཅད་ཀྱིས་ 
ཆུའང་བྱིན་གྱིས་རློབ་པ་ཡིན། རྒྱུ་དགེ་བ་སྤྱད་པས་འབྲས་བུ་ཐར་པ་ཐོབ་པས་ཁ་རྒྱན། འགྲོ་ 
བའི་དོན་ལ་ཕྱོགས་པས་མགུལ་ཆིངས། ཆོས་ཀྱི་དབྱིངས་མཚོན་པས་དྲི་དང་སྤོས་ཆུ་དང་ 
མེ་ཏོག་གིས་བཀང་བ། ཡང་གོང་གི་ལྔ་ཚན་གསུམ་པོ་དེ་དག་གིས་རིགས་ལྔའང་མཚོན་ 
ནོ༑ ༑ཞེས་གསུངས་སོ། །
བཞི་པ་ཚད་ནི། དུས་འཁོར་ལས། ཞི་བ་དང་རྒྱས་པའི་བུམ་པའི་ལྟེ་བ་ནི། ཐད་ཀར་ 
བཅུ་དྲུག །མཐའ་སྐོར་དུ་ཞེ་བརྒྱད། ཞབས་ནས་མཆུའི་བར་གྱི་དཔངས་ལ་སོར་ཉི་ཤུ། ཁ་ 
ལས་ཐུར་དུ་འཕྱང་བའི་མཆུ་ལ་སོར་གཉིས། མགྲིན་པ་སོར་དྲུག མཆུའི་བར་གྱི་ཁ་ནི་སོར་ 
བརྒྱད། བརྒྱད་པོ་དེ་ཆ་གསུམ་དུ་བྱས་པའི་ཆ་གཉིས་ནི་མགུལ་བའི་བུག་པའི་བུབས་སོ། །
སུམ་ཆ་གཅིག་ནི་མཆུ་གཉིས་ཀྱི་ཕན་ཚུན་གྱི་ཞེང་ངོ༌། །དབང་དང་དགུག་པའི་བུམ་པ་ནི་ 
བཟོ་བོས་ཇི་ལྟར་བྱས་པའོ། །ལས་ཐམས་ཅད་པའི་བུམ་པ་ནི། ཞི་བ་ལ་སོགས་པའི་སྐབས་ 
སུ་བརྗོད་པ་ལྟར་རོ། །ཞེས་གསུངས་ཤིང༌། འཕགས་པ་རིན་པོ་ཆེའི་དབང་གི་ཐོ་ཡིག་ལས། 
བུམ་པའི་རྒྱུ་རིན་པོ་ཆེ་ལས་བྱས་པ། རྒྱར་མཐོ་ལྔ་པ། མགྲིན་པའི་དཔངས་སོར་བརྒྱད་པ།
185

༄༅། །རིག་འཛིན་སྔགས་ཀྱི་སྡེ་སྣོད།
ཁ་ཁྱེར་ལ་སོགས་བཞི། མཆུ་འཕྱང་སོར་གཉིས། མཆུ་ཕྱེད་ན་སོར་བརྒྱད། རྩ་བ་ཟླུམ་ 
ཞིང་མགྲིན་པའི་ནང་ནས་མར་རྡོ་རྗེ་ཁུ་ཚུར་ཤོམ་པ། དབྱིབས་ལེགས་ཤིང་ནག་པོའི་ར་རི་ 
མེད་པའོ། །དེ་ལ་སྲོག་གསུམ་མམ་ལྔའམ། བདུན་གང་རིགས་དགོས་ལ་ཞེས་གསུངས་ 
སོ༑ ༑གཉིས་པ་རྒྱན་ལ་གཉིས། མཚན་མའི་རྒྱན་དང༌། ཆ་བྱད་ཀྱི་རྒྱན་ནོ། །དང་པོ་མཚན་ 
མའི་རྒྱན་ནི། ཕྱག་རྡོར་གསང་རྒྱུད་ལས། ཀུ་ཤ་ལག་གདུགས་མཚན་མ་ཅན། །ཞེས་དང༌། 
སློབ་དཔོན་ཀླུ་བྱང་གིས། དཀྱིལ་འཁོར་པ་ནི་ཐམས་ཅད་ཀྱི། །ས་བོན་ནམ་ནི་མཚན་མའང་ 
རུང༌། །ཙནྡན་ལ་སོགས་མངོན་འདུལ་བྱས། །མཁས་པས་བུམ་པའི་ལོགས་ལ་བྲི། །ཞེས་ 
གསུངས་པས། ལྷ་གྲངས་དང་མཐུན་པའི་བུམ་པ་ཡོད་ན། བུམ་པ་སོ་སོ་ལ། རང་རིགས་ 
གདན་གྱི་སྟེང་དུ་ལྷ་སོ་སོའི་ཕྱག་མཚན་ནམ་ས་བོན་བྲི། བུམ་པ་གཉིས་ལས་མེད་ན་རྣམ་
རྒྱལ་བུམ་པ་ལ་དཀྱིལ་འཁོར་གང་ཡིན་གྱི་ལྷའི་མཚན་མ་ཕྱོགས་མཚམས་སོ་སོར་བྲི་ཞིང་།
གཙོ་བོའི་མཚན་མ་ཤར་གྱི་སྟེང་དུ་བྲིའོ། །ལས་བུམ་ལ་ལས་བྱེད་པ་གང་ཡིན་གྱི་མཚན་མ་ 
བྲི་བར་བྱའོ། །གཉིས་པ་ཆ་བྱད་ཀྱི་རྒྱན་ནི། སྤྱི་རྒྱུད་ལས། མགུལ་པ་རས་གསར་རན་ 
པས་དཀྲི། །མེ་ཏོག་ཕྲེང་བས་རྣམ་པར་བརྒྱན། །ཁ་རྒྱན་ཟླུམ་པོ་བཟང་པོས་བྱས། །ཤིང་ 
ཐོག་བཀྲ་ཤིས་ཁ་བླུགས་པ། །ཞེས་དང༌། གཤིན་རྗེའི་གཤེད་འབྱུང་བ་ལས། མགྲིན་པ་ 
རས་ཀྱིས་བཅིངས་པ་དང༌། །ཟླུམ་པོ་མཆོག་གི་ཁ་རྒྱན་ཅན། །ཞེས་དང༌། ཡང་དེ་ཉིད་ལས། 
སྣ་ཚོགས་མེ་ཏོག་བརྒྱུས་པ་ཡི། །སྐུད་པའི་རྩེ་མོར་རྡོ་རྗེ་གདག །བུམ་ཁར་བཞག་སྟེ་ལག་ 
པས་བཟུང༌། །ཞེས་དང་། ངེས་བརྗོད་བླ་མ་ལས། མགྲིན་པ་གོས་ཀྱིས་སྤྲས་པ་དང༌། ། 
གོས་ཟུང་གིས་ནི་ལེགས་པར་གསོལ། །ཞེས་དང༌། ཕྱག་རྡོར་གསང་རྒྱུད་ལས། མགྲིན་པ་ 
གོས་ཀྱིས་བཅིངས་པ་དང༌། །འབྲས་ལྡན་ཤིང་གིས་ཁ་ལ་བརྒྱན། །ཞེས་དང༌། གཙུག་དགུ་ 
ལས། འབྲས་བུ་ཅན་གྱི་ཤིང་རློན་པ་ཡལ་ག་དང་བཅས་པ། མགྲིན་པ་ལ་གོས་བཟང་
186

༄༅། །ཟབ་གཏེར་ཆོས་ཀྱི་མཛོད་ཁང༌།
པོས་དཀྲིས་པ། སྟེང་དུ་མེ་ཏོག་གི་ཕྲེང་བ་བཏགས་པ། རྡོ་རྗེ་ཆེན་པོས་བྱིན་གྱིས་བརླབས་ 
པ༑ ཞེས་གསུངས་པས། དེ་དག་གི་དོན་ནི། མགུལ་ཆིངས་དང་། སྲད་བུ་དང༌། ཁ་རྒྱན་ 
དང༌། རྡོ་རྗེ་གཟུངས་ཐག་བཅས་པའོ། །དེའང་མགུལ་ཆིངས་དང་། སྲད་བུ་ནི་མངོན་ 
བརྗོད་བླ་མའི་རྒྱུད་ལས། སྣ་ཚོགས་ཀྱིས་མཛེས་པ་ཅན། །ཞེས་པ་དང༌། ཕྱག་རྡོར་གསང་ 
རྒྱུད་ལས། མགུལ་ཆིངས་དཀར་ཞིང་གོས་སྟེང་དུ། །སྲད་བུ་དཀར་བཟང་དགོད་པར་བྱ། ། 
ཞེས༌ཁ་དོག་དཀར་པོར་བཤད་ཅིང༌། བདེ་མཆོག་ནག་པོའི་དཀྱིལ་ཆོག་ལས། ཁ་དོག་ལྔ་ 
པའི་གོས་ཀྱིས་ནི། །རྒྱན་གྱིས་མགུལ་པ་དཀྲི་བར་བཤད། །སྣ་ཚོགས་འདབ་མས་ཁ་བཅད་ 
ཅིང༌། །
ཞེས་ཁ་དོག་ལྔ་པར་བཤད། སློབ་དཔོན་མི་དམིགས་པའི་གཞུང་འགྲེལ་ལས། མགྲིན་ 
པ་གོས་དམར་པོའི་ཟུང་གིས་དཀྲིས་པ་མེ་ཏོག་གི་ཕྲེང་བ་དང་ལྡན་པ། ཞེས་ཁ་དོག་དམར་ 
པོར་བཤད། སློབ་དཔོན་སྣང་བྱེད་ཟླ་བའི་རབ་གནས་ཀྱི་ཆོ་ག་ལས། གོས་གསར་ཟུང་ 
གིས་མགྲིན་པ་དཀྲིས་པ། གདུགས་དང་བཅས་པ་ཞེས་བཤད། དེ་ཉིད་བསྡུས་པའི་དུམ་བུ་ 
གཉིས་པའི་འགྲེལ་པ་ལས། རྡོ་རྗེ་བསྲུང་བ་བསྡམས་པའི་སྐུད་པ་བཏགས་པས་བསྲུང་ལ། 
ཞེས་སྐུད་པ་བཅིངས་པར་ཡང་བཤད་དོ། །རྡོ་རྗེ་ཕྲེང་བ་དང༌། ཀྲི་ཡ་ས་མུ་ཙ་སོགས་ལས། 
མགུལ་ཆིངས་ནི་དཀར་པོ་དང༌། སེར་པོ་དང༌། དམར་པོ། ཁ་ཅིག་ཏུ་ལྗང་གུ་དང་སྔོན་པོ་ 
དག་ཀྱང་ངོ༌། །ཞེས་པ་དང་། རྡོ་རྗེ་ཕྲེང་བ་ལས། སྐེ་ལ་མེ་ཏོག་གི་ཕྲེང་བ་དང་བཅས་པའི་ 
གོས་བཅིང་བ་རྣམས། ཞེས་གསུངས་པས། དེ་དག་གི་དོན་ལས་དང་ལྷའི་ཁ་དོག་དང་མཐུན་ 
པར་མཛད་དོ། །བླ་མ་ས་སྐྱ་པའི་གསུང་ལས། བྱ་སྤྱོད་ལ་སྐུ་གསུམ་མཚོན་བྱེད་དུ་སྲོག་ 
གསུམ། རྣལ་འབྱོར་རྒྱུད་ལ་ཡེ་ཤེས་ལྔ་མཚོན་བྱེད་དུ་སྲོག་ལྔ། རྣལ་འབྱོར་བླ་མེད་ལ་དེའི་ 
སྟེང་དུ་རང་བཞིན་ལྷན་སྐྱེས་དང་ཞུ་བདེ་ལྷན་སྐྱེས་མཚོན་བྱེད་དུ་སྲོག་བདུན་པའོ། །རས་
187

༄༅། །རིག་འཛིན་སྔགས་ཀྱི་སྡེ་སྣོད།
ཁ་ཚར་མ་ཉམས་པ་ནི་དངོས་གྲུབ་ལྟར་དུ་འཐོབ་པའི་རྟེན་འབྲེལ་ཡང་ཡིན་གསུངས་
སོ༑ ༑གོང་དུ་བཤད་པའི་ལུང་རྣམས་ཀྱི་དོན། རས་གསར་པ་མ་ཉམས་པ་ཟུང་དུ་འབྲེལ་ 
བ་ཁ་ཚར་དང་བཅས་པ་དགོས་ཤིང༌། དེའི་སྟེང་དུ་ཡོ་ག་བ་ལ་རྡོ་རྗེ་སྲུང་བ་བཟླས་པ་དང༌། 
གཞན་དུ་ལས་སྔགས་བཟླས་པའི་སྐུད་པ་ལན་གསུམ་དཀྲིའོ། །མགུལ་ཆིངས་ནི་བུམ་པའི་ 
ན་བཟའི་དོན་ཡིན་པས་དཀར་པོ་དང༌། སེར་པོ་དང༌། དམར་པོ་དང་སྣ་ཚོགས་ཀྱང་རུང་ 
བར་མངོན་ནོ། །སྲད་བུ་ནི་དྲི་མེད་འོད་དུ། ལས་དང་མཐུན་པའི་སྐུད་པས་བཅིངས་ཏེ། ཞེས་ 
གསུངས་ལ། གཞན་དཀར་པོར་བཤད་དོ། །བུམ་པའི་རྒྱན་ནི། ཀླུ་བྱང་གིས། ཨ་མྲ་ཨུ་ 
དུམ་བཱ་ར་དང་། །ཨ་ཤྭད་ཀ་དང་ཨ་ཤྭད་ཐ། །ནཱ་ག་གེ་སར་ཁ་རྒྱན་ལྔ། །ཞེས་དང་། སློབ་ 
དཔོན་སྣང་བྱེད་ཟླ་བའི་རབ་གནས་ཀྱི་ཆོ་ག་ལས། ཛམྦུ་ཀ་པི་ཐ་དང་། མ་དུ་ལུ་དང་ལུང་ 
ག༌དང༌། ཙུ༌ཏ་དང༌། ཤིགས་པ༌ལ་ཏེ་ཡལ་ག་ལྔས་ཁ་བརྒྱན་པ་ཞེས་དང༌། སློབ་དཔོན་ 
འཇིགས་མེད་འབྱུང་གནས་སྦས་པས་མཛད་པའི་སངས་རྒྱས་ཐོད་པའི་རྒྱུད་འགྲེལ་ལས། 
ཨ་མྲའི་ལོ་མས་ཁ་བརྒྱན་པ། །ཞེས་དང་།
བལ་ཡུལ་གྱི་རྡོ་རྗེ་འཛིན་པ་རྣམས་ནི། ལས་དང་རྗེས་སུ་མཐུན་པའི་ཤིང་མེ་ཏོག་འབྲས་ 
བུ་དང་ལྡན་པས་ཁ་རྒྱན་བྱེད་པའང་མཐོང་ངོ༌། །ཞེས་གསུངས་ཤིང་ཕྱག་ལེན་ལའང་མཛད་ 
དོ༑ ༑དེ་ལ་དྲི་མངར་བ་དང་ཁ་དོག་དཀར་བ་ནི་ཞི་བ་དང་རྗེས་སུ་མཐུན་ནོ། །དྲི་ཞིམ་རྒྱང་ 
རིང་བ་དང་ཁ་དོག་སེར་པོ་ནི་རྒྱས་པ་དང་མཐུན། སྦྲང་རྩི་འཛག་ཅིང་ཁ་དོག་དམར་བ་ནི་ 
དབང་དང་མཐུན། དྲི་རོ་བསྐ་ཞིང་སྔོ་ནག་སོགས་དང་ཚེར་མ་ཅན་ནི་དྲག་པོ་དང་མཐུན་ 
ནོ༑ ༑ཡང་བླ་མ་ས་སྐྱ་པ་ཆེན་པོའི་གསུང་ལས། ཁ་རྒྱན་འབྲས་བུ་ཅན་གྱི་ཤིང་རློན་པ་ཐང་ 
ཆུ་འཛག་པ་ལ་བྱེད་ཅིང༌། དེའང་ལོངས་སྤྱོད་ཀྱི་རྟེན་འབྲེལ་ཡིན་གསུངས་སོ། །བཞི་པ་རྡོ་ 
རྗེ་གཟུང་ཐག་ནི། སློབ་དཔོན་མི་འཇིགས་པའི་གཞུང་འགྲེལ་ལས། མེ་ཏོག་གི་ཕྲེང་བ་
188

༄༅། །ཟབ་གཏེར་ཆོས་ཀྱི་མཛོད་ཁང༌།
བཅིངས་པའི་རྡོ་རྗེ་སྟེང་དུ་བཞག་པ་རྣམས་ཞེས་དང༌། རིན་ཆེན་འབར་བ་ལས། ཧཱུཾ་བདུན་ 
བཟླས་པའི་སྲས་བུ་དཀར། །མེ་ཏོག་ཕྲེང་བཏགས་རྡོ་རྗེ་ནི། །སྟེང་དུ་བཞག་སྟེ། ཞེས་ 
གསུངས་པས། གཟུངས་ཐག་དཀར་པོར་བྱེད་པའང་བཤད་དོ། །སྔོན་གྱི་བླ་མ་རྣམས་ནི། 
དམ་ཚིག་རྡོ་རྗེ་རྩེ་ལྔ་པ་ལ་ཡེ་ཤེས་ཀྱི་ཐིག་སྐུད་སྣ་ལྔ་པ་བཏགས། མེ་ཏོག་གི་ཕྲེང་བ་བརྒྱུས་ 
ཏེ་རྡོ་རྗེ་གཟུང་ཐག་དང་བཅས་པའོ། །དེ་ཡང་གཙོ་བོ་རྣམ་སྣང་ཡིན་ན། འཁོར་ལོ་མགོ་ 
བོར་བཞག་པའི་རྡོ་རྗེ་རྩེ་ལྔ་པ་དང་། རིགས་གཞན་བཞི་ལ་རྡོ་རྗེ་དང་། རིན་པོ་ཆེ་དང་། 
པདྨ་དང་། རྒྱ་གྲམ་གྱིས་མཚན་པ། དམ་ཚིག་རྡོ་རྗེ་རྩེ་ལྔ་པ་ལ་གོང་བཞིན་ཚོན་སྐུད་སྣ་ལྔ་ 
ལ། མེ་ཏོག་གི་ཕྲེང་བ་བརྒྱུས་ཏེ་བྱེད་གསུངས་སོ། །ཁ་རྒྱན་གཞན་ཡང༌། རྒྱུད་དང་གཟུངས་ 
ཆོག་འགའ་རེ་ལས། རྨ་བྱའི་སྒྲོ་ལྔས་བྱབ་པར་བྱའོ། །ཞེས་གསུངས་པས། རྨ་བྱའི་མཇུག་ 
སྒྲོ་དང་གདུགས་དཀར་པོ་ཁ་རྒྱན་ལ་གཟུགས་ཤིང༌། ཕྱག་མཚན་གང་འོས་ཀྱང་ཁ་རྒྱན་དང་ 
མགུལ་ཆིངས་ལ་གདག་གོ །
སློབ་དཔོན་སྒྲ་འཛིན་དཔལ་བཤེས་གཉེན་གྱིས་མཛད་པའི་གསང་འདུས་དཀྱིལ་ཆོག་ 
ལས། བུམ་པར་གནས་པའི་ཁ་འབོར་གྱི། །སྟེང་དུ་རྡོ་རྗེ་གཞག་པར་བྱ། །ཞེས་དང་། སློབ་ 
དཔོན་ལ་བ་པས་ཀྱང་། དེའི་སྟེང་དུ་མཆོད་ཡོན་གྱི་སྣོད་དུ་དྲི་བཟང་པོའི་ཆུ་དང་མེ་ཏོག་དཀར་ 
པོ་དང་བཅས་པ་བཞག་སྟེ། དེའི་སྟེང་དུ་མེ་ཏོག་གི་ཕྲེང་བ་བཏགས་པའི་རྡོ་རྗེ་བཞག་ལ་ 
ཞེས་གསུངས་པས། གཙོ་བོའི་བུམ་པའི་སྟེང་དུ་ཉ་ཕྱིས་ཀྱི་སྣོད་དམ། དུང་ཆོས་དྲིའི་ཆུས་ 
གང་བ་གཞག་གོ །འདི་ལའང་རྣམ་རྒྱལ་དང་རྣམ་རྒྱལ་ཆེན་པོ་དང་། ཨཉྙའི་སྣོད་ཅེས་ཀྱང་ 
བྱའོ། །གསུམ་པ་བུམ་པའི་རྫས་ལ་གཉིས། རྫས་ངོས་གཟུང་བ་དང༌། དེའི་ཕན་ཡོན་བསྟན་ 
པའོ། །དེ་ལ་ཡང༌། ངོས་བཟུང་བ་དང་ཕན་ཡོན་གཉིས་ཀ་ཕྱོགས་གཅིག་ཏུ་བསྟན་པའི་སྒོ་ 
ནས་མདོར་བསྟན་པ་དང༌། སོ་སོའི་སྒོ་ནས་རྒྱས་པར་བཤད་པའོ། །དང་པོ་ནི། བླ་མ་ས་
189

༄༅། །རིག་འཛིན་སྔགས་ཀྱི་སྡེ་སྣོད།
སྐྱ་ཆེན་པོའི་གསུང་ལས། སློབ་དཔོན་སངས་རྒྱས་གསང་བས་མཛད་པའི་ཀྲི་ཡ་དཔུང་ 
བཟང་གི་འགྲེལ་པ་ལས། མུ་གེའི་བསྐལ་པ་བསལ་བའི་ཕྱིར། །ནས་སྲན་གྲོ་འབྲས་ཏིལ་ 
དང་ནི། །འབྲུ་སྣ་ལྔ་ཡང་བུམ་པར་བླུག །ནད་ཀྱི་བསྐལ་པ་བསལ་བའི་ཕྱིར། །བྷྱ་གྲྀ་སིང་ 
གྲྀ་ཧ་ས་དེ། །ཧ་ས་ཨིནྡྲ་ཧསྟི་དང༌། །སྨན་སྣ་ལྔ་ཡང་བུམ་པར་བླུག །དགོས་འདོད་རེ་བ་ 
སྐོང་བ་དང༌། །མཚོན་གྱི་བསྐལ་པ་བསལ་བའི་ཕྱིར། །གསེར་དངུལ་མན་ཤེལ་རྡོ་རྗེ་དང་། ། 
སྤུག་དང་ཨ་མྲ་ལ་སོགས་པའི། །རིན་ཆེན་ལྔ་ཡང་བུམ་པར་བླུག །ཚུལ་ཁྲིམས་རྣམ་པར་ 
དག་བྱའི་ཕྱིར། །ཙནྡན་ག་པུར་གུར་ཀུམ་དང་། །ཨ་ཀ་རུ་དང་ཏུ་རུཥྐ། །ཀུན་གྱི་སྙིང་པོར་ 
འགྱུར་བ་དང༌། །དགོས་འདོད་རེ་བ་བསྒྲུབ་པའི་ཕྱིར། །འོ་མ་བུ་རམ་སྦྲང་རྩི་ཀར། །མར་ 
དང་ལན་ཚྭ་ལ་སོགས་པའི། །སྙིང་པོ་ལྔ་ཡང་བུམ་པར་བླུག །ཅེས་གསུངས། དེ་ལ་བྷྱ་གྲྀ་ 
ནི་སླེ་ཏྲེས་དང༌། སིང་གྲྀ་ནི་ཀནྡ་ཀ་རི། ཧ་ས་དེ་བ་ནི་ཆུ་སྲིན་སྡེར་མོ། ཧ་ས་ནི་རྒྱ་མཚོའི་ལྦུ་ 
བ༑ ཨིནྡྲ་ཧསྟི་ནི་དབང་པོ་ལག་པ། མན་ཤེལ་ནི་མུ་མེན། རྡོ་རྗེ་ནི་རྡོ་རྗེའི་ཕ་ལམ། སྤུག་ནི་ 
མུ་ཏིག ཨ་མྲ་ནི་བྱུ་རུ་དམར་པོ། ཏུ་རུཥྐ་ནི་པུ་རུ་ཙནྡན་ནོ། །
གཉིས་པ་རྒྱས་པར་བཤད་པ་ལ། རྫ་ས་ངོས་གཟུང་བ་ནི། སྤྱིར་རྒྱུད་སོ་སོ་ལས་རྫས་ཐ་ 
དད་པ་མང་དུ་གསུངས་ཀྱང་། མདོར་བསྡུ་ན། དུས་འཁོར་ལས་ནི། འབྲུ་སྣ་ལྔ་རིལ་བུར་ 
བྱེད་པའང་བཤད་དོ། །རིན་ཆེན་ལྔ་ནི། ངེས་བརྗོད་བླ་མ་ལས། མུ་ཏིག་གསེར་དང་བྱི་རུ་ 
དང་། །དངུལ་དང་ཟངས་དང་རིན་ཆེན་ལྔ། །ཞེས་པ་དང་། བཟང་པོ་ཡོངས་བཟུང་ལས། 
གསེར་དང་དངུལ་དང་མུ་ཏིག་དང་། །རྒྱལ་པོ་འཁྱིལ་པ་བྱུ་རུ་རྣམས། །ཞེས་པ་དང་། དྲི་ 
མེད་བཤེས་གཉེན་གྱི་རྣམ་འཇོམས་ཀྱི་འགྲེལ་པར། རིན་པོ་ཆེ་ནི། གསེར་དང༌། བཻ་ཌཱུརྻ་ 
དང༌། ཤེལ་དང༌། ཨིནྡྲ་ནཱི་ལ་དང༌། བྱི་རུ་སྟེ་ཞེས་དང༌། རྣམ་འཇོམས་ཀྱི་རྩ་རྒྱུད་སོགས་ 
ལས། རིན་ཆེན་རྨ་མེད་ཙནྡན་བཅས། །ཞེས་སོགས་གསུངས་པའི་རྨ་མེད་ནི་རིན་པོ་ཆེ་མ་
190

༄༅། །ཟབ་གཏེར་ཆོས་ཀྱི་མཛོད་ཁང༌།
ཉམས་པའོ། །རིན་པོ་ཆེ་ལ་རབ་འབྲིང་ཐ་མ་སོགས་མང་དུགསུངས་ཀྱང་། ཐམས་ཅད་ 
འབྱོར་ན་རབ་མ་འབྱོར་ན་རིན་པོ་ཆེའི་རིགས་གང་ཡང་རུང་བ་ལྔས་ཆོག་གོ །དེ་བཞིན་དུ་ 
འབྲུ་དང༌། དྲི༌དང༌། སྨན་སོགས་ལའང་ཤེས་པར་བྱའོ། །དུས་འཁོར་ལས་ནི། རིགས་ལྔ་ 
མཚོན་པའི་ཕྱིར། རིན་པོ་ཆེ་ཁ་དོག་མི་འདྲ་བ་ལྔ་ངེས་པར་དགོས་པར་གསུངས་སོ། །སྨན་ 
ལྔའི་སྐབས་སུ། སློབ་དཔོན་ཀླུ་བྱང་གིས། དཎྜོ་པ་ལ་ཨ་པ་ར་ཛི། །ཞེས་པ་དང༌། ཕྱག་རྡོར་ 
གསང་རྒྱུད་ལས། ཨུཏྤལ་གཞན་གྱིས་མི་ཐུབ་པ། །ཞེས་གསུངས་པའི། ཨ་པ་ར་ཛི་ཏ་དང་ 
གཞན་གྱིས་མི་ཐུབ་པ་གཉིས་ནི་ཤུ་དག་དཀར་པོ་ཡིན་ནོ། །དྲི་ལྔའི་སྐབས་སུ། རྒྱུད་དེ་ 
ཉིད་ལས། ག་པུར་གུར་ཀུམ་ཛ་ཏི་དང༌། །ཙནྡན་ཨ་ཀ་རུ་ཡིས་ནི། །གཞན་དོན་ཕྲིན་ལས་ 
ལྔ་འགྲུབ་བོ། །ཞེས་པ་དང༌། རྡོ་རྗེ་ཕྲེང་བ་ལས། ཙནྡན་དཀར་དམར་ཛ་ཏི་ག་བུར་དང༌། ། 
ཞེས་དང༌། སྣང་བྱེད་ཟླ་བའི་རབ་གནས་ལས། གུར་ཀུམ་གླ་རྩི་སཱི་ལ་ཙནྡན་ག་བུར་ཏེ། དྲི་ 
ལྔ་དག་དང་ལྡན་པ། ཞེས་གསུངས་སོ། །
གསང་བ་སྤྱི་རྒྱུད་ལས། བདུག་སྤོས་ཀྱི་སྐབས་སུ། སྲོག་ཆགས་ཡན་ལག་སྦྱར་མི་རུང་། ། 
རྒྱ་སྐྱེགས་ཆང་གིས་སྦྱར་མི་བྱ། །རྫ་ས་ངན་དག་དང་སྦྱར་མི་བྱ། །རྩ་བས་དང་སྦྱར་བའང་མི་ 
བྱའོ། །ཞེས་གསུངས་པས། རྒྱུད་སྡེ་འོག་མ་གསུམ་ལ་བདུག་སྤོས་ལ་སྦྱར་དུ་མི་རུང་བ་ 
བཞིན། བུམ་རྫས་ལ་ཡང་གླ་རྩི་སོགས་སྦྱར་དུ་མི་རུང་ངོ༌། །བླ་མེད་ལ་སྲོག་ཆགས་པའི་ 
ཡན་ལག་ལས་བྱུང་བའང་སྦྱར་དུ་རུང་ངོ༌། །སྙིང་པོ་ལྔ་ནི། དཔུང་བཟང་གི་འགྲེལ་པ་ལས། 
འོ་མ་བུ་རམ་སྦྲང་རྩི་ཀར། །མར་དང་ལན་ཚྭ་ལ་སོགས་པའི། །ཞེས་གསུངས་པའི་སྙིང་པོ་ 
ལྔ་ལ། སའི་སྙིང་པོ་འོ་མ། ཤིང་གི་སྙིང་པོ་བུ་རམ། མེ་ཏོག་གི་སྙིང་པོ་སྦྲང་རྩི། རྩི་ཐོག་གི་ 
སྙིང་པོ་མར། ཆུའི་སྙིང་པོ་ལན་ཚྭའོ། །ཡང་འོ་མའི་ཚབ་ཏུ། འབྲས་བུའི་སྙིང་པོ་ཏིལ་མར། 
བུ་རམ་གྱི་ཚབ་ཏུ། ཤིང་ཏོག་གི་སྙིང་པོ་ཀ་ར་ཞེས་དང༌། ཡང་འོ་མའི་སྙིང་པོ་མར། རྩྭའི་
191

༄༅། །རིག་འཛིན་སྔགས་ཀྱི་སྡེ་སྣོད།
སྙིང་པོ་སྦྲང་རྩིའོ། །ཞེས་དང༌། རྡོ་རྗེ་རྣམ་འཇོམས་ཀྱི་འགྲེལ་པ་ལས། སའི་སྙིང་པོ་ཏིལ་ 
དང༌། ཆུའི་སྙིང་པོ་ལན་ཚྭ། རྩི་ཐོག་གི་སྙིང་པོ་མར། ཤིང་གི་སྙིང་པོ་བུ་རམ། མེ་ཏོག་གི་ 
སྙིང་པོ་སྦྲང་རྩི་ཞེས་བཤད། རྒྱུད་སྡེ་འོག་མ་གསུམ་ལ་ལྔ་ཚན་ལྔ་པོ་དེ་ཉིད་ཡིན་ལ། བླ་ 
མེད་ལ་དེའི་སྟེང་དུ་འགྱུར་མེད་ཀྱི་བདེ་བ་མཚོན་པའི་ཕྱིར། དྲི་ཆེན་སོགས་བདུད་རྩི་ལྔ་དང་། 
དངོས་གྲུབ་མྱུར་དུ་འགུགས་པའི་ཕྱིར་ཤ་ལྔ་ལ་ལྕགས་ཀྱུ་ལྔ་ཞེས་པ་དང༌། འོད་གསལ་གྱི་ 
སྣང་བ་རྟོགས་པ་དང༌། མ་རིག་པའི་མུན་པ་སེལ་བའི་ཕྱིར་དུ། བདུད་རྩི་ལྔ་ལ་སྒྲོན་མ་ལྔ་ 
ཞེས་གསུངས་སོ། །དེ་ལྟར་སུམ་ཅུ་སོ་ལྔ་དང་། དེའི་སྟེང་དུ། རྒྱུད་སྡེ་བཞི་ཀ་ལ་ཐུན་མོང་དུ་ 
ཆུ་གཙང་མ་དང་དྲི་བཟང་པོ་སྦྱར་བས་སུམ་ཅུ་སོ་བདུན་ནོ། ། 
དེ་ལྟར་བུམ་རྫས་སོ་བདུན་གྱིས་བྱང་ཕྱོགས་སོ་བདུན་མཚོན་གསུངས་སོ། །ཡང་མངོན་ 
སྤྱོད་བླ་མ། གསང་བ་སྤྱི་རྒྱུད། གཙུག་དགུ། སྣང་བྱེད་ཟླ་བའི་རབ་གནས། རྡོ་རྗེ་རྣམ་ 
འཇོམས་སོགས་ལས་བུམ་པ་འགེངས་དགོས་པར་གསུངས་ལ། ཡང་གསང་བ་སྤྱི་རྒྱུད་ 
ལས། དབང་བསྐུར་བ་ཡི་བུམ་པ་ནི། །འབྲུ་ལ་སོགས་པ་ཀུན་ལྡན་པར། །ཆུ་ནི་ཅུང་ཟད་ 
བླུགས་ནས་སུ། །ཞེས་གསུངས་པས། མཐའ་གཅིག་ཏུ་ནི་འགེངས་དགོས་པར་མ་ངེས་ 
སོ༑ ༑གཉིས་པ་ཕན་ཡོན་ནི། སྔར་གྱི་དཔུང་བཟང་གི་འགྲེལ་པ་དང༌། ཕྱག་རྡོར་གསང་ 
བའི་ལུང་རྣམས་ཀྱི་སྟེང་དུ། འབྲུ་ལྔས་དགེ་བའི་ལོ་ཐོག་སྨིན་པར་བྱེད། །སྨན་ལྔས་ཉོན་ 
མོངས་ནད་ཀུན་སེལ་བར་འགྱུར། །རིན་ཆེན་རྣམ་པ་ལྔ་ཡིས་སེམས་ཅན་གྱི། །བསམ་པ་ 
རྫོགས་ཤིང་དགོས་འདོད་མ་ལུས་སྐོང༌། །དྲི་ལྔས་ཟག་པ་མེད་པའི་བདེ་བ་ལ། །ལོངས་ 
སྤྱོད་ཚུལ་ཁྲིམས་དྲི་བཟང་ཐོབ་པར་བྱེད། །སྙིང་པོ་ལྔ་ཡིས་ཡང་དག་དོན་སྟོན་ཅིང༌། །ཆུས་ 
ནི་ཟག་མེད་རོ་ཡིས་གང་བ་མཚོན། ཞེས་དང༌། ཡང༌། ཕྱག་རྡོར་གསང་བ་ལས། ཆུ་དང་ 
སྙིང་པོ་ལྔ་ཡིས་ནི། །རྣལ་འབྱོར་ཕུན་སུམ་ཚོགས་པར་འགྱུར། །ཞེས་གསུངས་པ་ལྟར་
192

༄༅། །ཟབ་གཏེར་ཆོས་ཀྱི་མཛོད་ཁང༌།
རོ༑ ༑གཞན་ཡང་བུམ་པ། མགུལ་ཆིངས། ཁ་རྒྱན། གཟུང་ཐག ནང་བཅུད་ སོགས་ཀྱི་ 
རྣམ་དག་ནི། སློབ་དཔོན་ཀུ་ཀུ་རཱ་ཛའི་སངས་རྒྱས་མཉམ་སྦྱོར་གྱི་དཀྱིལ་ཆོག་ལས། བུམ་ 
པ་ལྷ་ཡི་གནས་ཡིན་ཏེ། །ཁ་རྒྱན་མགུལ་ཆིངས་རྟ་བབས་རྒྱན། །གཟུང་ཐག་ཐུགས་རྗེ་ 
ཆེན་པོ་རང༌། །སྨན་ལྔ་ཐུགས་རྗེ་བྱང་ཆུབ་སེམས། །འབྲུ་ལྔ་ལྷ་ཡི་རང་བཞིན་ཡིན། །རིན་ 
ཆེན་སྣ་ལྔ་སྐུ་ཡི་འོད། །སྙིང་པོ་ཡེ་ཤེས་ཐུགས་ཀྱི་དབྱིངས། །སྤོས་སོགས་ཚུལ་ཁྲིམས་ 
ཡོན་ཏན་རྒྱས། །ཞེས་གསུངས་པ་ལྟར་རོ། །ཡང་འཕགས་པ་རིན་པོ་ཆེས་བུམ་པས་སྐུ་ 
བཞི་མཚོན་པ་དེང་སང་ཤེས་པ་དེ་རང་ལས་མི་འདུག་གསུངས། ཇི་ལྟར་མཚོན་ན། བུམ་ 
པ་མགུལ་ཆིངས། རྡོ་རྗེ་གཟུངས་ཐག ཁ་རྒྱན་དུང་ཆོས་ལ་སོགས་པ་ཕྱི་རོལ་ན་སྣ་ཚོགས་ 
སུ་སྣང་བས་སྤྲུལ་སྐུ་མཚོན། ནང་སྨན་སོགས་ལྔ་ཚན་བདུན་དང་། དྲིའི་ཆུས་སུམ་གཉིས་ 
གང་བས་ལོངས་སྐུ། སུམ་ཆ་སྟོང་པར་བཞག་པས་ཆོས་སྐུ། རྣམ་རྒྱལ་བུམ་པའི་སྟེང་གི་ 
དུང་ཆོས་ཀྱི་ནང་དུ་དྲི་བཟང་སྦྱར། དེའི་ནང་དུ་ལྷ་དཔའ་བོ་གཅིག་པ་བསྐྱེད་པ་ཡིན་ལ། ལྷ་ 
དེའི་གཟུགས་བརྙན་དུང་ཆོས་ཀྱི་སྟེང་གི་རྡོ་རྗེའི་ལྟེ་བ་ལ་འཆར་བ་ཡིན་ཞིང་། དེས་ངོ་བོ་ 
ཉིད་སྐུ་མཚོན་པ་ཡིན་གསུངས་སོ། །
བཞི་པ་བུམ་པ་སྒྲུབ་ཚུལ་དང༌། ལྔ་པ་བུམ་པའི་གནས་ལ་སོགས་པ་ནི། སློབ་དཔོན་དཱ་ 
རི་ཀ་པས། བསང་སྦྱངས་བགེགས་བསྐྲད་སྔོན་འགྲོ་བས། །བུམ་པ་དྲི་ཡི་ཆུས་དགང་སྟེ། ། 
ཞེས་གསུངས་པ་ལྟར། བུམ་པ་བསང་བ་དང་སྦྱང་བ་དང་བགེགས་སྐྲོད་པ་སྔོན་དུ་འགྲོ་ 
བས། བུམ་པ་བསྒྲུབ་ཚུལ་སོགས་ནི་རྒྱུད་སྡེ་སོ་སོ་རང་རང་གི་དཀྱིལ་ཆོག་རྣམས་ནས་ 
འབྱུང་བ་བཞིན་དང༌། བླ་མ་བརྒྱུད་པའི་ཕྱག་ལེན་མཐོང་བརྒྱུད་ལས་ཤེས་པར་བྱའོ། །དྲུག་ 
པ་བུམ་པའི་བྱ་བ་ནི། འཇམ་དཔལ་རྩ་རྒྱུད་ལས། དབུས་ཀྱི་བུམ་པ་གང་བ་ནི། །འཁོར་ 
ལོ་ཅན་གྱི་མདུན་དུ་བཞག །དེ་བུམ་རྣམ་པར་རྒྱལ་ཞེས་བྱ། །སྔགས་རིག་པས་ནི་དེ་མི་
193

༄༅། །རིག་འཛིན་སྔགས་ཀྱི་སྡེ་སྣོད།
འདའ། །ཞེས་གསུངས་པས། རྣམ་རྒྱལ་བུམ་པ་མི་སྒུལ་བར་བཤད་ཅིང༌། ངན་སོང་སྦྱོང་ 
རྒྱུད་ལས། དབང་བསྐུར་རིན་ཆེན་ཆུས་གང་བའི། །བུམ་པ་ལྔ་ནི་གཞག་པར་བྱ། །ཞེས་ 
གསུངས་པས། རྣམ་རྒྱལ་བུམ་པ་ནི་གཙོ་བོར་དབང་བསྐུར་བ་དང་མནའ་ཆུ་ལ་སོགས་པ་ 
བླུད་པའི་དོན་དུའོ། །ལས་བུམ་ནི། བསང་གཏོར་དང་བགེགས་སྦྲང་བ་ལ་སོགས་པའི་ 
ཆེད་དུའོ། །དེའང་ལས་བུམ་གྱི་ཆུ་འཐོར་བ་རྣམས་ནི་ལས་བྱེད་ཀྱི་ཁྲོ་བོ་དེ་དང་དེར་དམིགས་
ནས་བགེགས་སྐྲོད་པ་ལ་སོགས་པའི་བྱ་བ་བྱེད་པར་བསམ་མོ། །ཞེས་རྒྱུད་སྡེ་དང་རྒྱ་གཞུང་ 
དུ་མར་ཐོས་བསམ་དང་བླ་མ་གོང་མའི་གསུང་རབ་སོར་བཞག་པ་ལ་བརྟེན་ནས་བུམ་པའི་ 
རྣམ་གཞག་མཛད་པ་རྫོགས་སོ། །སརྦ་དཱ་མངྒ་ལཾ་བྷ་བ་ཏུ།
༈ བུམ་པའི་བསྐྱེད་ཆོག་སོགས། ཕྱི་བུམ་པའི་མཚན་ཉིད་དང་ལྡན་པ། ནང་ལྷའི་གཞལ་ 
ཡས་ཁང་། དེའི་དབུས་སུ་ལྷ་གང་བསྐྱེད་པ་ཆོ་ག་བུམ་སྐྱེད་ཀྱིས་བསྐྱེད་པར་བྱའོ། །དེ་ཡང་
ཁ་དོག་དཀར་པོས་ནི་སྒྲུབ་པ་པོར་བཀྲ་ཤིས། འབྲས་བུ་ཅན་གྱི་ཤིང་གིས་ཁ་བརྒྱན་པས་ 
ལོངས་སྤྱོད་ཆེ། དར་གྱིས་མགུལ་པ་བརྒྱན་པས་སྙན་གྲགས་ཐོབ། རྡོ་རྗེས་ནི་བདུད་མི་ 
འཇུག་པའོ། །གཟུང་ཐག་ནི་བྱང་ཆུབ་ཀྱི་སེམས་དང་ལྡན་ཞིང་ཤེས་རབ་ཀྱི་སྤྱན་ཐོབ། དུང་ 
ཆོས་ཀྱིས་གཟུགས་ལེགས། ལས་བུམ་གྱིས་བྱི་དོར་བྱ་རུང་བའོ། །རྨ་བྱའི་སྒྲོས་དུག་ནད་ 
སེལ། དེ་རྣམས་ཀྱི་སྣོད་རྒྱན་དང་། བཅས་པ་བརྒྱད་ཀྱི་ཕན་ཡོན་ནོ། །
༈ བཅུད་ལྔ་ཚན་བདུན་དང་ལྔའི་ཕན་ཡོན་རགས་པ་ནི། རིན་པོ་ཆེ་ལྔས་ཞིང་ཁམས་རྣམ་ 
པར་དག་པ་རྣམས་སུ་སྐྱེ་བར་གསུངས་ཏེ། དེ་ཡང་རྒྱུད་ཕྱི་མ་ལས། གསེར་གྱིས་རིན་ཆེན་ 
བཀོད་པའི་ཞིང༌། །དངུལ་གྱིས་སྟུག་པོ་བཀོད་པ་རུ། །ལྕགས་ཀྱིས་མངོན་པར་དགའ་བ་ 
སྟེ༑ ༑ཟངས་ཀྱིས་བདེ་བ་ཅན་དུ་སྐྱེ། །གཡུ་ཡིས་ལས་རབ་བཀོད་པར་རོ། །ཞེས་གསུངས་
194

༄༅། །ཟབ་གཏེར་ཆོས་ཀྱི་མཛོད་ཁང༌།
ཤིང༌། དེ་རྣམས་སུས་ཕུལ་བ་ནི། སའི་ལྷ་མོས་དེ་བཞིན་གཤེགས་པ་ལ་སེམས་བསྐྱེད་ཞུ་
བའི་ཡོན་དུ་ཕུལ་བ་རྣམས་སངས་རྒྱས་ཀྱིས་རྫས་སུ་བྱིན་གྱིས་བརླབས་པའོ། །དུང་མུ་མེན་ 
བྱེ་རུ་མན་ཤེལ་ལོ། །ལྷ་ཆེན་རྣམས་ཀྱིས་ཕུལ་བའི་སྨན་ལྔ་ནི། ཚོགས་བདག་གིས་སྤྱང་ 
ཚེར་དཀར་པོ་ཕུལ། ཁྱབ་འཇུག་གིས་ཀཎྚ་ཀ་རཱི། གཞོན་ནུ་ཀརྟིས་སླེ་ཏྲེས། དགའ་བྱེད་ 
དབང་ཕྱུག་གིས་ཤུ་དག་དཀར་པོ། དབང་ཕྱུག་ཆེན་པོས་རྒྱ་མཚོའི་ལྦུ་བ་རྣམས་ཕུལ་ཞིང་། 
དེ་རྣམས་ལ་ཕན་ཡོན་ཅི་ཡོད་ཅེ་ན། སྤྱང་ཚེར་གྱིས་འདོད་ཆགས་ཀྱི་ནད་ལས་གྲོལ། ཀཎྚ་
ཀཱ་རིས་ཁྲག་ནད་དང་ཞེ་སྡང་སྦྱོང་། སླེ་ཏྲེས་ཀྱིས་མཁྲིས་པ་དང་སེར་སྣ་སྦྱོང་། ཤུ་དག་གིས་
གཏི་མུག་དང་བད་ཀན་སེལ། རྒྱ་མཚོའི་ལྦུ་བས་རླུང་ནད་དང་ང་རྒྱལ་སྤོང་ངོ༌། །གནོད་
སྦྱིན་བུ་མོ་ལྔས་འབྲུ་ལྔ་ཕུལ་བ་ནི། བཟང་རྒྱན་མས་ནས་སྔོན་པོ་ཕུལ། ནོར་རྒྱུན་མས་གྲོ་
སེར་པོ་ཕུལ། གཏེར་སྦྱིན་མས་སྲན་མ་ནག་པོ། རབ་ཏུ་བཟང་པོས་ཏིལ་དཀར་པོ། སྦས་ 
པ་མས་སོ་བ་དམར་པོ་རྣམས་ཕུལ་ལོ། །དེ་རྣམས་ལ་ཕན་ཡོན་ཅི་ཡོད་ན། ནས་ཀྱིས་ཞེ་སྡང་ 
རྩོད་པ་ཞི། །གྲོ་ཡིས་སེར་སྣ་མུ་གེ་མེད། །སྲན་མས་གཏི་མུག་མེ་བདུན་ཞི། །ཏིལ་གྱིས་ 
འདོད་ཆགས་ཆུ་གཅིག་གཅོད། །འབྲས་ཀྱིས་ང་རྒྱལ་རླུང་གཏོར་ཞིང༌། །ཞེས་པའོ། །འབྲོག་ 
གནས་ཀྱི་བུ་མོ་ལྔས་སྙིང་པོ་ལྔ་ཕུལ་ཏེ། དེ་ཡང་། ནགས་ཚལ་གྱི་བུ་མོས་བུ་རམ་ཕུལ། ཆུའི་ 
བུ་མོས་ཚྭ། རྩིའི་བུ་མོས་སྦྲང་། ཡིད་དགའ་མོས་མར། བྲག་གི་ལྷ་མོས་བྲག་ཞུན་རྣམས་ 
ཕུལ་ལོ། །དེ་རྣམས་ཀྱི་ཕན་ཡོན་ནི་གང་ཞེ་ན། བུ་རམ་ཆོས་དབྱིངས་ཡེ་ཤེས་ལྡན། །ལན་ 
ཚྭས་མེ་ལོང་ཡེ་ཤེས་ཉིད། །སྦྲང་གིས་བྱ་བ་ནན་ཏན་བྱས། །མར་གྱིས་སོ་སོར་ཀུན་ཏུ་ 
སྡུད། །བྲག་ཞུན་མཉམ་ཉིད་ཡེ་ཤེས་སོ། །དྲི་ཟའི་བུ་མོ་ལྔས་དྲི་ཕུལ་བ་ནི། བདེ་ལྡན་མས་ 
ཙནྡན་དཀར་པོ་ཕུལ། ཟླ་འཕྲད་མས་ག་བུར། བཀའ་ལེགས་མས་གླ་རྩི། རྒྱལ་མས་གུར་ 
ཀུམ། རབ་རྒྱས་མས་ཛཱ་ཏི་རྣམས་ཕུལ་ཞིང་། དེ་དག་གི་ཕན་ཡོན་ནི། ཙནྡན་མཐོང་བའི་
195

༄༅། །རིག་འཛིན་སྔགས་ཀྱི་སྡེ་སྣོད།
དུག་དང་བྲལ། །ག་བུར་ཁ་རླངས་དུག་དང་བྲལ། །གླ་རྩི་སྦྱར་བའི་དུག་དང་བྲལ། །གུར་ 
ཀུམ་ས་ཡི་དུག་དང་བྲལ། །ཛཱ་ཏིས་རང་བཞིན་ངན་པ་སེལ། །ཀླུ་ཡི་རྒྱལ་པོ་ཨེ་ལེ་ལེའི་ 
འདབ་ཀྱིས་འོ་མ་ཕུལ། ཆུ་ལྷ་དཀར་པོས་ཆུ་ཕུལ། འདི་ལ་ཕན་ཡོན་ཅི་ཡོད་ན། འོ་མས་ 
ཐབས་དང་ཐུགས་རྗེ་སྐྱེད། །ཆུ་ཡིས་ཤེས་རབ་སྟོང་ཉིད་སྒྲུབ། །ཅེས་གསུངས་སོ། །བུམ་ 
རྫ་ས་རྣམས་བྱིན་གྱིས་བརླབ་པའི་སྔགས་ནི། རིན་པོ་ཆེ་ལྔ་ལ། ༀ་པཉྩ་རཏྣ་གུ་ཎ་སིདྡྷི་ཨཱཿ 
ཧཱུཾ༑ སྨན་ལྔ་ལ། ཨོྃ་བཛྲ་ཨ་མྲྀ་ཏ་བྷཻ་ཥ་ཛྱེ་ཙིཏྟ་སིདྡྷི་ཨཱཿཧཱུྃ༔ འབྲུ་ལྔ་ལ། ཨོཾ་པཉྩ་ཕ་ལ་ཀཱ་ཡ་ 
སིདྡྷི་ཨཱཿཧཱུྃ། སྙིང་པོ་ལྔ་ལ། ཨོཾ་པཉྩ་གཎྷ་ཀརྨ་སིདྡྷི་ཨཱཿཧཱུྃ། དྲི་ལྔ་ལ། ཨོཾ་པཉྩགནྡྷ་ཝཱཀ་སིདྡྷི་ 
ཨཱཿཧཱུྃ། འོ་མ་དང་ཆུ་ལ། ཨོཾ་སརྦ་པ་ཡོ་ཛ་ལ་ཨུ་པཱ་ཡ་ཀ་རུ་ཎི་པྲ་ཛྙཱ་ཤྲཱ་ནྱ་ཏཱ་སིདྡྷི་ཨཱཧཱུཾ། ཧཱུཾ་ 
ཞེས་བྱིན་གྱིས་བརླབ་བོ། །ཤུ་བྷཾ།
196

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ལྷ་བཙུན་ནམ་མཁའ་འཇིགས་མེད་རྩལ་གྱི་རིག་པ་བརྟུལ་ཞུགས་ 
སྤྱོད་པའི་རྣམ་ཐར་ལས་ཧེ་རུ་ཀའི་ཆས་ཀྱི་རྣམ་བཤད་ 
ཟུར་དུ་ཕྱུང་བ་བཞུགས་སོ། །
༄༅། །ན་མོ་གུ་རུ་བྷྱ༔ དེ་ཡང་རྣལ་འབྱོར་གྱི་དབང་ཕྱུག་ནམ་མཁའ་འཇིགས་མེད་རྩལ་
ཞེས་བྱ་བ་སྟོང་ཉིད་སྒྱུ་མའི་ཕྱག་རྒྱ་དཔལ་ཧེ་རུ་ཀའི་རོལ་པར་བཞེངས་ཏེ། ཚད་མེད་པའི་ 
མཁྱེན་པ་དང་བརྩེ་བའི་བདག་ཉིད་ཀྱིས། འཇིགས་མེད་ཀྱིས་དུར་ཁྲོད་ཉུལ་བ་དང༌། བརྟུལ་ 
ཞུགས་ཀྱི་སྤྱོད་པ་སྐྱོང་བའི་སྐབས། དུས་རེ་ཞིག་ན་ཆོས་འཁོར་ཆེན་པོ་ལྷ་སར་ཇོ་བོ་རིན་པོ་ 
ཆེ་མཇལ་དུ་ཕེབས་པའི་ཚེ། མཚན་ཉིད་པའི་དགེ་རྒན་ཞིག་གིས་སྐུའི་ཧེ་རུ་ཀའི་ཆས་རྣམས་
ཀྱི་དགོས་པ་ཇི་ལྟར་ཡིན་ཞེས་དྲིས་པའི་ལན་དུ་འདི་སྐད་ཅེས་བཀའ་བསྩལ་ཏོ། །ངའི་འདི་ 
ཕྱི་ལྟར་སོ་ཐར་གྱི་དགེ་བསྙེན། དགེ་ཚུལ་དགེ་སློང་རྣམས་དང་མཐུན་པ་ཡིན་ཏེ། ཨ་ར་ལིའི་ 
རྒྱུད་ལས། བུམ་པའི་དབང་ཐོབ་དགེ་བསྙེན་ཏེ། །གསང་བའི་དབང་ཐོབ་དགེ་ཚུལ་ཡིན། ། 
གསུམ་པའི་དབང་ཐོབ་དགེ་སློང་སྟེ། །བཞི་པའི་དབང་ཐོབ་རྒན་པོ་ཉིད། །ཅེས་དང༌། ཀུན་ 
རིག་ལས། རྒྱན་གྱིས་བརྒྱན་པར་བྱ་ཞིང་ཆོས་སྤྱོད་ལ། །དེ་བཞིན་ཡང་དག་དོན་ལ་ཚངས་ 
པར་སྤྱོད། །དགེ་སློང་དགེ་སྦྱོང་དེ་ཡིན་བྲམ་ཟེའང་དེ། །ཞེས་སོ། །སྐྲ་དང་ཁ་སྤུ་བྲེགས་མ་ 
བྲེགས་ལ་མ་ལྟོས་པར་དགེ་སློང་གི་དངོས་པོ་དང་ལྡན་པ་ཡང་། ཆེད་དུ་བརྗོད་པའི་མདོ་ལས། 
མགོ་སྐྱེས་བྲེག་པ་ལ་བྱང་ཆུབ་ག་ལ་ཡོད། ཆུས་བཀྲུས་པ་ལ་བྱང་ཆུབ་ག་ལ་ཡོད། དགོང་ 
ལྟོ་བཅག་པ་ལ་བྱང་ཆུབ་ག་ལ་ཡོད། ཤེས་རབ་ཀྱི་སྤུ་གྲིས་རྣམ་རྟོག་གི་སྐྲ་བྲེག་པར་བྱའོ། ། 
སྟོང་པ་ཉིད་ཀྱི་ཆོས་གོས་ཀྱིས་ཉོན་མོངས་པའི་ཚ་གྲང་བསྐྱབ་པར་བྱའོ། །ཡེ་ཤེས་ཀྱི་ཆུས་
197

༄༅། །རིག་འཛིན་སྔགས་ཀྱི་སྡེ་སྣོད།
མ་རིག་པའི་དྲི་མ་བཀྲུ་བར་བྱའོ། །བསམ་གཏན་གྱི་ཟས་ཀྱིས་འདོད་པའི་བཀྲེས་པ་སེལ་ 
བར་བྱའོ། །ཞེས་གསུངས་པ་དང་། མདོ་ནས་ཀྱང་འདི་ལྟ་བུའི་ཆ་ལུགས་བཀག་པ་མེད་
ཅིང༌།
གཉིས་པ་སྔགས་ནས་མི་འབྲལ་བའི་དམ་ཚིག་གིས་འདི་ལྟ་བུ་མ་བརྟེན་པའི་ཉེས་དམིགས་
ནི་རྩ་ལྟུང་བཅུ་གསུམ་པ་འཕོག་པར་འགྱུར་ཏེ། རྡོ་རྗེ་སྙིང་པོ་རྒྱན་གྱི་རྒྱུད་ལས། དམ་ཚིག་ 
རྣམས་ལ་བརྟེན་མི་བྱེད། །རྩ་བའི་ལྟུང་བ་བཅུ་གསུམ་པ། །ཞེས་དང༌། གཉིས་པ་ཡང་ 
འབྱུང་སྟེ། བདེ་གཤེགས་བཀའ་ལས་འདས་པ་ནི། །རྩ་བའི་དམ་ཚིག་གཉིས་པར་བརྗོད། ། 
ཅེས་དང༌། ཤེས་རབ་རང་བཞིན་བུད་མེད་ལ། །སྨད་པར་བྱེད་པ་བཅུ་བཞི་ཡིན། །ཞེས་ 
སོགས་དང་། གཞན་ཡང་ལུང་ལས། བླ་མེད་རྡོ་རྗེ་ཐེག་པའི་དམ་ཚིག་ཏུ། །ཟུང་འཇུག་ 
ཐམས་ཅད་ལམ་དུ་བསླང་བ་དང༌། །སྤང་བླང་མེད་པའི་རོལ་པ་མཚོན་པའི་ཕྱིར། །ཁ་ཊཱཾ་ 
ཐོད་པ་ཅང་ཏེའུ་གཟུང་བར་བགྱིས། །མདོར་ན་གང་གི་འཁོར་བ་རྣམ་སྦྱོང་བ། །ཕུང་པོ་
ཁམས་དང་སྐྱེ་མཆེད་དག་བྱེད་ཅིང༌། །དབང་པོ་ལྔ་དང་ཉོན་མོངས་རྣམས་སྦྱོང་བ། །སྐུ་ལྔ་
ཡེ་ཤེས་ལྔ་དང་གསུང་ལྔ་དང༌། །ཡོན་ཏན་ཕྲིན་ལས་རིགས་ལྔ་བསྒྲུབ་པའི་རྫ་ས། །ནང་གི་
དགོངས་སྤྱོད་རྒྱ་མཚོ་མཐའ་ཡས་དང་། །ཕྱི་རོལ་དམ་རྫས་འདོད་ཡོན་ཐབས་ཆེན་ལྔ། །ཤ་
ལྔ་བདུད་རྩི་ལྔ་ལ་སོགས་པ་དང༌། །རྩ་བ་ཡན་ལག་དམ་ཚིག་རྣམ་ལྔ་ལ། །རྡོ་རྗེ་མཆོག་ 
སྒྲུབ་སྐུ་གསུང་ཐུགས་གསུམ་དང༌། །ཤེས་དང་མི་སྤང་དང་དུ་བླང་བ་དང༌། །སྒྲུབ་དང་ཁྱད་ 
པར་བྱ་བ་ལྔ་ལྔ་སྟེ། །ཉི་ཤུ་རྩ་བརྒྱད་རྩ་བ་ཡན་ལག་བཅས། །བླ་མེད་རྡོ་རྗེ་ཐེག་པའི་སྡོམ་ 
པ་ཀུན། །དེང་ནས་བརྩམས་ཏེ་བདག་གིས་གཟུང་བར་བགྱི། །ཞེས་སོགས་མ་བརྟེན་པ་ 
ལ་ཉེས་པ་དང་། བརྟེན་པ་ལ་ཕན་ཡོན་མཐའ་ཡས་ཡས་སོ། །གསུམ་པ་བརྟེན་པའི་ཕན་ 
ཡོན་ནི། རྒྱ་གར་གྱི་གྲུབ་ཐོབ་རིག་འཛིན་རྣམས་ཀྱི་ཕ་ཕོགས། གནས་གསུམ་གྱི་དཔའ་བོ་
198

༄༅། །ཟབ་གཏེར་ཆོས་ཀྱི་མཛོད་ཁང༌།
མཁའ་འགྲོ་རྣམས་ཀྱི་བླ་རྡོ། གསང་ཆེན་བླ་ན་མེད་པའི་རྒྱན་མཆོག་ཟས་གོས་འདི་བརྟེན་ 
པ་ཙམ་གྱིས་ཐ་མལ་གྱི་བག་ཆགས་རང་སར་འགག རིག་པ་ཡེ་ཤེས་ཀྱི་ངར་བསྐྱེད། སྣང་ 
སྲིད་ཀྱི་སྣང་བ་ཟིལ་གྱིས་གནོན། མི་དང་མི་མ་ཡིན་ཐམས་ཅད་འདུ། ཞི་རྒྱས་དབང་དྲག་ 
གི་ལས་རབ་འབྱམས་འགྲུབ་པ་སོགས་མདོར་ན་གནས་སྐབས་དང་མཐར་ཐུག་གི་ཡོན་ 
ཏན་བརྗོད་ཀྱིས་མི་ལང་ངོ༌། །བཞི་པ་བརྟེན་བྱའི་རྫས་དངོས་མདོ་རྒྱུད་ནས་ཇི་ལྟར་གསུངས་ 
པའི་ཚུལ་ནི། མཁའ་འགྲོ་དྲ་བ་བསྡོམ་པའི་རྒྱུད་ལས། རྒྱན་དང་ཕྱག་རྒྱ་ཕྱག་མཚན་ 
རྣམས། །ཕྱག་ན་བརྟེན་བྱའི་དམ་ཚིག་ཡིན། །ཤ་ལྔ་བདུད་རྩི་ལྔ་རྣམས་ནི། །ཟ་བར་བྱ་ 
བའི་དམ་ཚིག་ཡིན། །ཞེས་དང་། གཞན་ཡང་། ལྔ་པ་བུམ་དབང་གི་དམ་ཚིག་ཏུ། །བྲིས་སྐུ་ 
གཡང་གཞི་རུས་རྒྱན་དང་། །ལྕང་ལོ་ཁ་ཊཱཾ་རུས་རྒྱན་དྲུག །ཀུན་ལ་ངོ་བོ་ངེས་ཚིག་དང་། ། 
དབྱེ་བ་མཚན་ཉིད་དག་པའོ། །ཞེས་དང་། དྲུག་པ་གསང་དབང་གི་དམ་ཚིག་དུའང་། བགྲང་ 
ཕྲེང་རྐང་གླིང་ཌཱ་མ་རུ། །དྲིལ་ཆུང་གཡེར་ཁ་ཏིང་ཏིང་ཤག །དགང་གཟར་བླུགས་གཟར་ 
དག་དང་བརྒྱད། །ཅེས་དང་། བདུན་པ་ཤེས་རབ་ཡེ་ཤེས་ཀྱི། །དབང་གི་བརྟེན་བྱའི་དམ་ 
ཚིག་ནི། །ཕྱག་རྒྱ་རྡོར་དྲིལ་གྲི་ཁུག་དང༌། །ཐོད་པ་བདུད་རྩི་རིལ་བུ་དྲུག །ཅེས་དང་། 
བརྒྱད་པ་ཚིག་དབང་གི་བརྟེན་བྱའི་དམ་ཚིག་ནི། མཉམ་རྗེས་བསྐྱེད་རྫོགས་མི་འབྲལ་ 
དང༌། །བཟང་ངན་རྣམ་ཀུན་བྱུང་རྒྱལ་བསྐྱང་། །གདམས་ངག་ཚིག་དོན་བློ་དང་ནི། །བེ་བུམ་ 
མི་འབྲལ་བཅང་དང་བཞི། །ཞེས་སོགས་གསུངས་པས་གསང་སྔགས་ཀྱི་རྩ་བ་དབང༌། དབང་ 
གི་རྩ་བ་དམ་ཚིག དམ་ཚིག་རྩ་བ་མི་འབྲལ་བ་སྲོག་དང་བསྡོས་ནས་བསྲུང་བྱའི་རྫ་ས་རྣམས་ 
བཅང་བ་ལ་ཡ་ང་བ་མེད་ཅིང༌། སྲུང་བྱེད་ཀྱི་གཉེན་པོ་གཞུ་བདུངས་པ་འདྲ་བ་ཞིག་དགོས་ 
པ་ཡིན། གཞན་ཡང་མི་སྤང་དང་དུ་བླང་བ་དང༌། །བསྒྲུབ་དང་སྤྱད་པར་བྱ་བ་ལྔ་ལྔ་སྟེ། ཉི་ 
ཤུ་རྩ་བརྒྱད་རྩ་བ་ཡན་ལག་བཅས། །བླ་མེད་རྡོ་རྗེ་ཐེག་པའི་སྡོམ་པ་ཀུན། །དེང་ནས་
199

༄༅། །རིག་འཛིན་སྔགས་ཀྱི་སྡེ་སྣོད།
བརྩམས་ཏེ་བདག་གིས་གཟུང་བར་བགྱི། །ཞེས་དང༌། གཞན་ཡང༌། དབང་བསྐུར་བའི་ 
དུས། རབ་གནས་སྦྱིན་སྲེག ཚོགས་འཁོར་གསང་སྤྱོད་ཚོགས་སྤྱོད་སོགས་སྤྱོད་པ་ལ་བློ་ 
སྦྱོང་བའི་དུས་སུའང༌། རྒྱན་འདི་དག་དགོས་པའི་ཕྱིར་དང༌། དགུ་པ་བུམ་དབང་གི་དམ་ 
ཚིག་གི་རྫས་དེ་དག་རྣམས་བཅང་ཚུལ་ནི། བརྟག་གཉིས་ལེའུ་དྲུག་པ་ལས། སྒོམ་པ་པོ་ 
ཡིས་རྣམ་འཛིན་པ། །རྣ་བ་དག་ལ་རྣ་ཆ་བཟང༌། །སྤྱི་བོར་འཁོར་ལོ་རྣམ་པར་འཛིན། །ལག་ 
པ་དག་ལ་གདུ་བུ་གཉིས། །སྐེད་པ་ལ་ཡང་སྐེ་རགས་ཉིད། །རྐང་པ་དེ་བཞིན་རྐང་གདུབ་ 
བོ༑ ༑ལག་པའི་རྩ་བར་དབུ་རྒྱན་ཏེ། །མགྲིན་པར་རུས་པའི་ཕྲེང་བ་ཉིད། །ཅེས་པ་དང༌། 
རྐུན་བུའི་སྐྲ་ལས་ཅོད་པཎ་བཅས། །དེ་ལ་ཧཱུཾ་བྱུང་སྦྱར་བར་བྱ། །སངས་རྒྱས་ལྔ་ཡི་ཐོད་པ་ 
རྣམས། །རྣལ་འབྱོར་སྤྱོད་པ་རྣམ་པར་འཛིན། །ཐོད་པ་སོར་ལྔ་པ་ཡི་ཚད། །བྱས་པས་ཅོད་ 
པཎ་འཛིན་པར་བྱེད། །ཅེས་གསུངས་པ་དང་། བཅུ་པ་བླ་མ་ཡི་དམ་ལྷའི་བྲིས་སྐུ་འབྲལ་ 
མེད་དུ་བཅང༌། བརྟག་གཉིས་ལས། སྐྱེས་པའི་ཐོད་གནས་ཁ་དོག་ནས། །རོ་ཡི་སྐྲ་ཡི་པིར་ 
ཉིད་ཀྱིས། །བྲིས་སྐུ་འཇིགས་པ་བྲི་བ་ཉིད། །ཅེས་དང༌། གཞན་ཡང༌། ཞི་ལ་ཞི་བའི་ཚུལ་ 
གྱི་སྐུ། །དྲག་ལ་དྲག་ཅིང་འཇིགས་བྱེད་པ། །དཔའ་ལ་དཔའ་ཞིང་ང་རྒྱལ་སྐུ། །སྒེག་པ་ལ་ 
ནི་བཞད་པའི་ཞལ། །མཚན་ཉིད་འདི་ལྟར་མཚོན་ནས་ནི། །སྔགས་པ་རྣམས་ཀྱིས་བྲིས་སྐུ་ 
བྲིས། །ཞེས་སོ། །
བཅུ་གཅིག་ པ་གཡང་གཞིའི་དགོས་པ་ཡང༌། སྨིན་ལམ་ཡིད་བཞིན་ནོར་བུ་ལས། འདོད་ 
ཆགས་དག་པས་ཞིང་ལྤགས་དང༌། །གཏི་མུག་དག་པས་གླང་ཆེན་ལྤགས། །ཞེ་སྡང་དག་ 
པས་སྟག་ཤམ་སྟེ། །བླ་མེད་ན་བཟའ་རྒྱན་དུ་འཁྱེར། །ཞེས་དང༌། དོ་ཧ་ལས། གླང་ཆེན་ 
སྟག་གི་ལྤགས་པས་སྟོད་དང་སྨད་དཀྲིས་ཏེ། །ཞེས་སོ། །བརྟག་གཉིས་ལས། དེ་ལ་གདན་ 
དུ་བཏིང་པ་ནི། རོ་ཡི་གཟུགས་ཅན་དགུ་དང་ཡང་། །ཡང་ན་སྟག་གི་ལྤགས་པ་ཉིད། །དུར་
200

༄༅། །ཟབ་གཏེར་ཆོས་ཀྱི་མཛོད་ཁང༌།
ཁྲོད་རས་ནི་དེ་བཞིན་ནོ། །ཞེས་གསུངས་པ་དང༌། བཅུ་གཉིས་པ་དེ་དག་གི་དག་པ་ནི། 
སྔགས་སུ་དག་པ་ལྷར་དག་པ། །ཕ་རོལ་ཕྱིན་པར་དག་པའོ། །དང་པོ་ནི། རྣལ་འབྱོར་མ་ 
ཀུན་སྤྱོད་ལས། བཻ་རོ་ཙཱ་ན་ཡུམ་སྔགས་གང༌། །ཐོད་པས་མགོ་བོ་བརྒྱན་པ་ཡིན། །ཡི་གེ་ 
བདུན་པའི་གསང་སྔགས་ཀྱིས། །རྣ་ཆས་སྙན་ནི་བརྒྱན་པ་ཡིན། །རྡོ་རྗེ་ཕག་མོའི་གསང་ 
སྔགས་གང༌། །མགུར་ཆུས་སྐེ་ལ་མཛེས་པ་ཡིན། །དཔའ་བོའི་གོ་ཆ་དྲུག་གིས་ནི། །རྒྱན་ནི་ 
ལུས་ལ་མཛེས་པ་ཡིན། །རྣལ་འབྱོར་མ་དྲུག་གསང་སྔགས་གང་། །སྐེ་རགས་བྱས་པས་ 
བརྒྱན་པ་ཡིན། །དཔའ་བོའི་རྩ་བའི་གསང་སྔགས་གང་། །ཚངས་པའི་སྐུད་པ་ལ་སོགས་ 
བསྟན། །ཞེས་སོ། །གཉིས་པ་ནི། བརྟག་གཉིས་ལས། སྤྱི་བོའི་འཁོར་ལོ་མི་བསྐྱོད་པ། ། 
རྣ་བའི་བདག་ཉིད་འོད་དཔག་མེད། །མགུལ་གྱི་ཕྲེང་བ་རིན་ཆེན་བདག །གདུ་བུ་རྣམ་པར་ 
སྣང་མཛད་ཉིད། །སྐེ་རགས་ལ་ནི་དོན་ཡོད་གནས། །ཞེས་དང༌། རྩ་རྒྱུད་རྒྱས་པ་ལས། ཡན་ 
ལག་ཀུན་ལ་རྡོ་རྗེ་འཛིན། །ཞེས་སོ། །
གསུམ་པ་ནི། མཁའ་འགྲོ་ཀུན་སྤྱོད་ལས། མགུར་ཆུ་དཔུང་རྒྱན་རྣ་ཆ་དང༌། །ཐོད་པའི་ 
ཕྲེང་བས་རྣམ་པར་བརྒྱན། །མཆོད་ཕྱིར་ཐོགས་དང་ནོར་བུ་ཉིད། །ཕྱག་རྒྱ་དྲུག་པར་རབ་ 
ཏུ་གྲགས། །ཕ་རོལ་ཕྱིན་དྲུག་རྣམ་དག་པས། །ཕྱག་རྒྱ་དྲུག་གིས་བརྒྱན་པ་ཡིན། །ཞེས་ 
སོ༑ ༑གཞན་ཡང༌། བརྟག་གཉིས་ལས། བླ་མ་སློབ་དཔོན་འདོད་ལྷ་ལ། །ཕྱག་འཚལ་དོན་ 
དུ་འཁོར་ལོ་འཛིན། །བླ་མ་རྡོ་རྗེ་འཛིན་པ་ལ། །དམོད་ཚིག་མི་ཉན་པ་ཡི་ཕྱིར། །རྣ་བ་དག་ 
ལ་རྣ་ཆ་བཟང༌། །སྔགས་ཀྱི་བཟླས་པ་མགུལ་རྒྱན་ཉིད། །གདུ་བུས་སྲོག་ཆགས་གསོད་པ་ 
སྤང༌། །ཕྱག་རྒྱ་བརྟེན་པ་སྐེ་རགས་ཉིད། །སངས་རྒྱས་ལྔ་ཡི་ཕྱག་རྒྱ་ཡིས། །རྟག་ཏུ་ལུས་ 
ལ་ཕྱག་རྒྱས་གདབ། །ཅེས་དང་། བཅུ་གསུམ་པ་ཚངས་སྐུད་ཀྱི་དགོས་པ་དང་། མེ་ཏོག་གི་ 
ཕྲེང་བ་སོགས་ཀྱི་དགོས་པ་ནི། སྡོམ་འབྱུང་ལས། ཚོང་སྲང་དོར་བའི་མེ་ཏོག་ཕྲེང༌། །མེ་ཏོག་
201

༄༅། །རིག་འཛིན་སྔགས་ཀྱི་སྡེ་སྣོད།
རྙིང་པ་ཅི་ཡང་རུང༌། །དུར་ཁྲོད་མཚན་གཅིག་མེ་ཏོག་ཕྲེང༌། །དེ་དག་གིས་ནི་ལུས་རབ་ 
མཆོད། །རང་གི་མགྲིན་པར་མེ་ཏོག་ཕྲེང༌། །ཁྱད་པར་དུ་ནི་ཚངས་སྐུད་དང༌། །སྐེ་རགས་ 
དག་ཀྱང་འཆིང་བར་བྱ། །རྐང་པ་གཉིས་ལ་རྐང་གདུབ་བྱ། །ཞེས་སོ། །བཅུ་བཞི་པ་ཐོར་ 
གཙུག་ལྕང་ལོ་ལ་སོགས་པའི་རྒྱུ་མཚན་ནི། སྨིན་ལམ་ལས། སྐྲ་བཀྲོལ་ཉོན་མོངས་གྲོལ་ 
བ་སྟེ། །མུ་ཏིག་རྒྱན་ལྡན་ཡིད་འཕྲོག་པ། །ལྕང་ལོ་ཅོད་པཎ་ཐོར་གཙུག་གིས། །ཡེ་ཤེས་ 
སྒྲོན་མེ་རྣམ་པར་འཁྱེར། །ཞེས་དང༌། བརྟག་གཉིས་ལས། རྐུན་བུའི་སྐྲ་ལ་ཅོད་པཎ་ 
བཅས། །དེ་ལ་ཧཱུྃ་བྱུང་སྦྱར་བར་བྱ། །ཞེས་དང་། ཐབས་དང་ཤེས་རབ་བདག་ཉིད་ཀྱིས། ། 
སྐྲ་ཡི་སྐེ་རགས་གཉིས་སྐོར་ཉིད། །ཅེས་དང༌། དོ་ཧ་ལས། འཁོར་ལོ་ལྡན་པའི་ཐོར་གཙུག་ 
སྤྱི་གཙུག་དག་ཏུ་བཟུང༌། །མཚན་བརྗོད་ལས། རལ་པ་མུན་ཛ་ཅོད་པཎ་ཐོགས། །ཞེས་ 
དང་། དེ་ཉིད་ལས། གཙུག་ཕུད་ཕུར་བུ་ལྕང་ལོ་ཅན། །ཞེས་སོགས་ལུང་མང་ངོ༌། །བཅོ་ལྔ་ 
པ་ཞག་གི་ཟོ་རིས་དགོས་པའི་རྒྱུ་མཚན་ཡང་། སངས་རྒྱས་མཉམ་སྦྱོར་ལས། མ་མོ་རྣམས་ 
ཀྱི་ཐལ་བ་མཆོག །ཐམས་ཅད་སྤྲས་པར་གསུངས་པ་ནི། །ཐིག་ལེའམ་ཟོ་རིས་གསུམ་གསུམ་ 
བྱ༑ ༑ཞེས་གསུངས་པའོ། །ཞར་ལ་དག་པ་ནི། སྨིན་ལམ་ལས། ཁྲག་རིས་དམར་པོ་སྙིང་ 
རྗེའི་རྒྱན། །ཞག་གི་ཟོ་རིས་བྱམས་པའི་རྒྱན། །ཐལ་ཆེན་ཚོམ་བུ་སྟོང་ཉིད་རྒྱན། །སྣང་སྟོང་ 
དབྱེར་མེད་རྒྱན་དུ་ཁྱེར། །ཞེས་སོ། །
བཅུ་དྲུག་པ་ཁ་ཊཱཾ་ག་དགོས་པའི་རྒྱུ་མཚན་ཡང་། བརྟག་གཉིས་ལས། ཁ་ཊཱཾ་ག་བསྒོམ་ 
ཤེས་རབ་ཉིད། །ཅེས་དང༌། མཁའ་འགྲོ་མ་ཀུན་སྤྱོད་ལས། ཁ་ཊཾ་ག་ནི་ལྷ་ཡི་སྐུ་ཞེས་དང༌། ། 
སྨིན་ལམ་ལས། ཧེ་རུ་ཀ་དཔལ་ཁ་ཊཾ་ག །ཞེས་སོ། །བཅུ་བདུན་པ་གསང་དབང་གི་མི་ 
འབྲལ་བའི་རྫས་ཇི་ལྟར་བཅང་བའི་ཚུལ་ནི། ཕྲེང་བ་དགོས་པའི་རྒྱུ་མཚན་ནི། རྡོ་རྗེ་མཁའ་ 
འགྲོ་ལས། དུང་ཆེན་ཕྲེང་བ་མཆོག་བསྔགས། །ཞེས་དང༌། སྨིན་ལམ་ལས། རིན་ཆེན་ཐོད་
202

༄༅། །ཟབ་གཏེར་ཆོས་ཀྱི་མཛོད་ཁང༌།
པའི་ཕྲེང་བ་ཡིས། ཧེ་རུ་ཀ་དཔལ་འཁོར་བཅས་ཀྱི། །མཁྱེན་བརྩེ་ཡེ་ཤེས་ཐུགས་བརྒྱུད་ 
ནི༑ ༑སྙིང་པོ་སྔགས་སུ་བསྐུལ་བར་བྱ། །ཞེས་སོ། །བཅོ་བརྒྱད་པ་དུང་གི་གླིང་བུ་དགོས་ 
པའི་རྒྱུ་མཚན་ནི། སྨིན་ལམ་ལས། མ་མོ་འབོད་པའི་གླིང་བུ་ནི། །དམ་ཅན་སྤྱན་འདྲེན་ 
མཆོད་པ་དང༌། །ཕྲིན་ལས་རྣམ་བཞི་བསྒྲུབ་ཕྱིར་གཟུང༌། །ཞེས་སོ། །བཅུ་དགུ་པ་ཊཱ་མ་རུ་ 
དགོས་པའི་རྒྱུ་མཚན་ནི། བརྟག་གཉིས་ལས། ཅང་ཏེའུསྒྲ་ནི་བཟླས་པ་སྟེ། །ཞེས་སོ། ། 
མཁའ་འགྲོ་མ་ཀུན་སྤྱོད་ལས། ཤེས་རབ་ཌཱ་མ་རུ་ཡི་སྒྲ། །ཞེས་དང་། སྨིན་ལམ་ལས། 
དཔའ་བོ་དཔའ་མོ་དབྱེར་མེད་པའི། །ཁ་ཊཾ་ཅང་ཏེའུ་གཟུང་བར་བྱ། །ཞེས་སོ། །གཞན་ 
ཡང་དགང་གཟར་བླུགས་གཟར་སོགས་ཀྱང༌། དགང་གཟར་ཤེས་རབ་བླུགས་གཟར་ 
ཐབས། །དེ་གཉིས་གཉིས་སྦྱོར་གཉིས་མེད་བསྒོམ། །ཞེས་སོ། །ཉི་ཤུ་པ་ཤེར་དབང་གི་དམ་ 
རྫ་ས་བརྟེན་ཚུལ་ནི། རྡོ་རྗེ་དྲིལ་བུ་བརྟེན་དགོས་པ་ཡང་། བརྟག་གཉིས་ལས། རྡོ་རྗེ་འདིས་ 
ནི་གདབ་པ་ཉིད། །དེས་ན་ཕྱག་རྒྱར་བརྗོད་པར་བྱ། །ཞེས་སོ། །རྡོ་རྗེ་དྲིལ་བུའི་ཕྱག་རྒྱ་ 
ནི༑ ༑ཡང་དག་ཉིད་དུ་གཟུང་བར་བྱ། །ཞེས་སོ། །སྨིན་ལམ་ལས། རྡོ་རྗེ་ཐབས་ལྡན་བདེ་ 
བ་སྟེ། །དྲིལ་བུ་ཤེས་རབ་སྟོང་པ་ཉིད། །ཐབས་དང་ཤེས་རབ་དབྱེར་མེད་པའི། །རྡོ་རྗེ་ 
དྲིལ་བུ་གཟུང་བར་བྱ། །ཞེས་སོ། །
ཉེར་གཅིག་པ་གྲི་གུག་དགོས་པ་ཡང༌། བརྟག་གཉིས་ལས། ང་རྒྱལ་ལ་སོགས་སྐྱོན་དྲུག་ 
པོ༑ ༑གཅོད་ཕྱིར་གྲི་གུག་རྣམ་པར་འཛིན། །ཞེས་སོ། །ཉེར་གཉིས་པ་ཀ་པཱ་ལ་དགོས་པ་ 
ཡང་། རྡོ་རྗེ་ཕག་མོའི་རྒྱུད་ལས། ཀ་ནི་གང་དུ་མི་གནས་ཤིང་། །པཱ་ནི་མ་སྐྱེས་སྐྱེ་བ་མེད། ། 
ལ་ནི་བློ་འདས་ཡིད་དང་བྲལ། །སྐུ་གསུམ་མི་འགྱུར་ཀ་པཱ་ལ། །ཞེས་དང་། ཉེར་གསུམ་པ་ 
ཤ་ལྔ་བདུད་རྩི་ལྔ་ལ་སོགས་པ་བརྟེན་དགོས་པ་ཡང༌། དུས་གསུམ་སྐུ་གསུང་ཐུགས་སུ་ 
མཆོད། །དུག་ལྔ་ཡེ་ཤེས་ལྔ་རུ་མཆོད། །སྣང་སྲིད་ཕྱག་རྒྱ་བཞི་རུ་མཆོད། །ཅེས་དང་། བརྟག་
203

༄༅། །རིག་འཛིན་སྔགས་ཀྱི་སྡེ་སྣོད།
གཉིས་ལས། ཟ་བ་མི་ཆེ་བཅུ་ཟ་ཞིང་། །ཞེས་དང་། གཞན་ཡང་བདུད་རྩིའི་རྒྱུད་ལས། བྲམ་ 
ཟེ་ཁྱི་དང་གདོལ་པ་ཕག །རང་བཞིན་གཅིག་ཏུ་དགོངས་ཏེ་རོལ། །ཞེས་དང་། ཉེར་བཞི་ 
པ་ཚིག་དབང་གི་དམ་རྫས་བརྟེན་ཚུལ་ནི། རལ་པའམ། མཆན་ཁུང་དུ་དམ་ཚིག་གི་གླེགས་ 
བམ་བཏགས་གྲོལ་འཁོར་ལོའི་རིམ་པ་བརྟེན་དགོས་པ་ནི། བརྟག་གཉིས་ལས། སྦྲང་ཆེན་ 
སྣག་ཚ་བྱས་ནས་ནི། །མི་ཡི་རུས་པའི་སྙུག་གུ་ཡིས། །གླེགས་བམ་སོར་ནི་བཅུ་གཉིས་པ། ། 
གྲོ་གར་དམ་ཚིག་ཅན་གྱིས་བྲིས། །ཞེས་དང་། ཡང་དེ་ཉིད་ལས། གླེགས་བམ་དང་ནི་བྲིས་ 
སྐུ་ཉིད། །གལ་ཏེ་སྐལ་མེད་ལ་བསྟན་ན། །སྐྱེ་བ་འདིར་ནི་དངོས་གྲུབ་མེད། །ཅེས་པ་བཞིན་ 
གསང་བ་གནད་དོ། །གཞན་ཡང་སྡོམ་འབྱུང་ལས་ཀྱང༌། ཧེ་རུ་ཀ་དཔལ་མངོན་སྤྱོད་རྒྱུད། ། 
ཀློག་གམ་འཆང་ངམ་བྲིས་པ་ནི། །དངོས་གྲུབ་རྫུ་འཕྲུལ་སྐལ་བཟང་དང༌། །བྱང་ཆུབ་སེམས་ 
དཔའ་ཐོབ་པར་འགྱུར། །ཞེས་སོ། །
དེ་ལྟར་ས་བཅད་ཉི་ཤུ་རྩ་བཞིས་གཏན་ལ་ཕབ་ཟིན་ཀྱང༌། རྒྱུད་རྒྱ་གཞུང་བཀའ་གསར་ 
རྙིང༌། སྨིན་གྲོལ་གྱི་ཆོ་ག་གང་ནས་ཀྱང་བརྟེན་དགོས་པར་གསུངས་ཤིང༌། རྒྱ་གར་གྱི་གྲུབ་ 
བརྒྱའི་རིག་འཛིན། བོད་ཡུལ་གྱི་མཁས་གྲུབ་ཐམས་ཅད་ཀྱིས་བསྔགས་ཤིང་། རྡོ་རྗེ་ཐེག་ 
པའི་གཅེས་ནོར་གྱི་སྙིང་པོ། ཌཱ་ཀི་དང་དམ་ཅན་གྱི་བླ་རྡོ་ཡིན་པས་བསྟེན་པ་ཡིན་ཨང་ 
ཞེས་བརྗོད་དེ་འདུག་པས། འོ་ན་ཁྱོད་རང་གི་སྤྱོད་པ་དུས་ཚོད་དང་འབྲེལ་བ་ཞིག་གི་སྒོ་ 
ནས་བརྟེན་མི་དགོས་པ་ཨེ་ཡིན། ཁྱོད་ཀྱི་སྤྱོད་པ་འདི་གང་གི་ཕྱོགས་སུ་གཏོགས། ཇི་ཙམ་ 
གྱི་དུས་ཚོད་ཡིན་སྨྲོས་དང་ཟེར་རོ། །དེ་ལ་གསང་ཆེན་གྱི་རྒྱན་ཆ་འདི་ལྟ་བུ། སྤྱིར་གསང་ 
དང༌། བར་གསང་དང༌། གསང་བར་འོས་པ་དང༌། གསང་བ་གཉེར་གཏད་པ་སོགས་ཡོད་ 
པས། དུས་མིན་དུ་གྱོན་པ་ནི་ག་ལ་རུང་། ཌཱ་ཀི་དང་དམ་ཅན་གྱི་བར་ཆད་འོང་བ་ལས་འོས་ 
མེད། མཚན་ཉིད་ལྡན་པའི་བླ་མས་གནང༌། །སློབ་མས་ཞུས། དུས་ཚོད་དང་འབྲེལ་དུས་
204

༄༅། །ཟབ་གཏེར་ཆོས་ཀྱི་མཛོད་ཁང༌།
གྱོན་པ་གཅིག་དགོས་པ་ཡིན། ང་རང་གི་གོན་ཚུལ་ཅི་འདྲ་ཞིག་ཡིན་ན། དང་པོར་འཁོར་ 
བར་སྐྱོ་བས་དེའི་རང་བཞིན་རྒྱབ་ཏུ་སྐྱུར། ངེས་འབྱུང་སྐྱོ་ཤས་དྲག་པོས་རང་རྒྱུད་ནང་དུ་ 
བཏུལ། དད་པ་དང་མོས་གུས་འགྱུར་བ་མེད་པས་བླ་མ་སྤྱི་བོར་ཁུར། བསྟན་པའི་གཞི་མ་ 
འདུལ་བ་ཡིན་པས་མཁན་སློབ་ཀྱི་དྲུང་དུ་རབ་བྱུང་དང་བསྙེན་པར་རྫོགས། སྡོམ་གསུམ་ 
གནད་གཅིག་ཡོན་ཏན་ཡར་ལྡན་དུ་གོ་བས། བྱང་སྡོམ་དང་རིག་འཛིན་གྱི་སྔགས་སྡོམ་ 
བླངས། བསྟན་པའི་སྙིང་པོ་གསང་སྔགས་རྡོ་རྗེ་ཐེག་པར་ཡིན་པར་གོ་སྟེ། གསར་རྙིང་གི་ 
དཀྱིལ་འཁོར་རབ་འབྱམས་ཀྱི་སྨིན་བྱེད་ཀྱི་དབང་བཞི་ཐོབ། ཕྱི་ནང་གསང་གསུམ་གྱི་མི་ 
འབྲལ་བའི་དམ་ཚིག་གི་རྫས། བརྟེན་བྱ་དང་ཤེས་བྱ་བསྒྲུབ་བྱ་ཉེར་ལྔ་ལ་སོགས་པ་ཡལ་ 
བར་མི་འདོར་བར་བརྟེན་པའི་དུས་ད་ལྟ་ཡིན་པས་བརྟེན་པ་ཡིན། གཞན་ཡང་ལྟ་ སྒོམ་སྤྱོད་
པ་གསུམ་གྱི་གྲོགས་སུ་ཇི་ལྟར་བརྟེན་པ་ཡིན་ན། ལྟ་བ་ལྟ་བྱེད་དང་བྲལ་བ་འཁོར་འདས་ 
ལ་བཟང་ངན་མེད་པ་དང་། སྲིད་ཞི་ལྷུན་གྲུབ་ཏུ་འདུག་པས་སྣང་སྲིད་ལ་སྤང་བླང་མེད་པ་ 
དང་། སྣང་སྲིད་ཡེ་གྲོལ་དུ་འདུག་པས་འཁོར་འདས་ལ་རྒྱུ་འབྲས་མེད་པ་དང་། ཟང་ཀློང་ 
སྒྱུ་མ་རུ་འདུག་པས་ཅིར་ཡང་རྒྱན་ཆ་རུ་སྤྲས་པ་ཡིན། གཉིས་པ་བསྒོམ་པ་དང་བསྟུན་ནས་ 
ཇི་ལྟར་བརྟེན་པའི་ཚུལ་ནི། སྲིད་ཞི་རང་གྲོལ་དུ་འདུག་པས་ཐུན་མཚམས་ཀྱི་སྤང་བླང་མི་ 
འདུག་པ་དང༌། ཀུན་མཉམ་ཡེ་བསྒོམ་དུ་འདུག་པས་ཅོག་བཞག་ལིང་བསྐྱུར་དུ་ཤེས་པ་ 
དང་། རང་ཤར་བཟོ་མེད་དུ་འདུག་པས་ངང་བསྒོམ་ལྷུན་གྲུབ་ཏུ་བསྐྱུར་བ་དང་། གཉིས་ 
སྣང་རང་ཟད་དུ་འདུག་པས་ཅིར་ཡང་རྒྱན་ཆ་རུ་བརྒྱན་པ་ཡིན། གསུམ་པ་སྤྱོད་པ་དང་བསྟུན་ 
པའི་རྒྱན་ལུགས་ནི། མཉམ་བཞག་སྐྱོང་འཛིན་དང་བྲལ་བས་བག་ཆགས་ཟད་པ་དང༌། སྲིད་ 
ཞི་རོ་གཅིག་ཏུ་འདུག་པས་བཟང་ངན་དག་པ་དང་། ཀུན་བཟང་ཡེ་གྲོལ་དུ་འདུག་པས་རེ་ 
དོགས་ཟད་པ་དང་། རྒྱ་ཆད་ཕྱོགས་ལྷུང་དུ་མ་ཤོར་བས་སྐྱོང་སྒོམ་མེད་པ་དང་། འཁོར་
205

༄༅། །རིག་འཛིན་སྔགས་ཀྱི་སྡེ་སྣོད།
འདས་ཁ་སྦྱོར་དུ་འདུག་པས་བྱུང་ཚད་བརྒྱན་པ་ཡིན་ལགས། བཞི་པ་འབྲས་བུ་དང་བསྟུན་ 
པའི་རྒྱན་ལུགས་ནི། སྣང་བ་ལྷ་སྐུ་རུ་དག་པས་བཟང་ངན་མི་འདུག་པ་དང༌། སྒྲ་གྲག་སྟོང་ 
དུ་འདུག་པས་ཕྱོགས་རིས་མི་འདུག་པ་དང༌། དྲན་རྟོག་ཆོས་སྐུ་རུ་འདུག་པས་འཕོ་འགྱུར་ 
མི་འདུག་པ་དང༌། ཀུན་མཉམ་ཡེ་རྫོགས་སུ་འདུག་པས་བྱུང་ཚད་བརྒྱན་པ་ཡིན་ལགས། 
ཞེས་སྨྲས་པ། གྱ་མ་དོ་མན་རྒྱུ་རང་མི་འདུག་ཟེར་ཕྲེང་བ་ཧབ་བསྐྱུར་སྟེང་དུང་ལོག་བཞུད་ 
དོ༑ ༑དེ་ནས་རང་གི་སློབ་མ་སྐལ་བ་དང་ལྡན་པ་རྣམས་ལ། སྤྲོས་བཅས་དང་སྤྲོས་མེད་ 
ཤིན་ཏུ་སྤྲོས་མེད་ཀྱི་སྤྱོད་པའི་གདམས་པ་བསྟན་ཏེ། དབུས་གཙང༌། ཨེ་དྭགས། ཀོང་ཡུལ། 
ལྷོ་རྒྱུད། རྩ་རི། རྩ་ཀོང་། སྦས་ཡུལ་འབྲས་མོ་གཤོང་སོགས་ལ་ཕེབས་དུས། བླ་མ་རིན་ 
པོ་ཆེ་ངེད་རང་གི་སྤྱོད་པ་འདི་རྣམས་ལ། མི་རྣམས་ཀྱིས་དགག་བཞག་བཏང་སྟེ། ཧེ་རུ་ཀའི་ 
རྣམ་བཤད་དེ་ལྟར་ཡིན་ཀྱང༌། སྤྱོད་པའི་དབྱེ་བ་དང་རྒྱུ་མཚན་ཇི་ལྟ་བུ་ཞིག་ཡིན། ཞེས་དྲི་ 
བ་སོར་ལན་འདེབས་ན། གོ་བདེ་བ་དང༌། ཚིག་ཉུང་བ་དང༌། དོན་འདུས་པའི་ཞལ་གདམས་ 
ཤིག་ཞུ། ཞེས་པར།
ཀྱཻ། གྲོགས་པོ་སྤྱོད་པ་དགོས་པའི་རྒྱུ་མཚན་ནི། ལྟ་བས་གནས་ལུགས་ཀྱི་དོན་ཕྱིན་ཅི་མ་ 
ལོག་པ་གཏན་ལ་ཕབ། བསྒོམ་པས་དེའི་རང་བཞིན་རྩེ་གཅིག་ཏུ་བསྐྱངས་པས། རྗེས་ 
ཐོབ་ཉམས་མྱོང་སྐྱེ་དུས་མཉམ་རྗེས་བསྲེ་ཞིང་བོགས་འབྱིན་པ་ལ་སྤྱོད་པ་མེད་པའི་ཐབས་ 
མེད། དེ་ལ་དམན་པ་ཉན་རང་དང་མཆོག་བྱང་ཆུབ་སེམས་དཔའི་སྤྱོད་པ་གཉིས་ནི་རང་ 
དོན་དུ་མི་དགེ་སྡོམ་ཞིང༌། གཞན་དོན་དུ་ཕར་ཕྱིན་དྲུག་ལ་སྤྱོད་པ་ཡིན་ཏེ། སྡིག་པ་ཅི་ཡང་ 
མི་བྱ་ཞིང༌། །ནས་བསྟན་པ་ཡིན། ཞེས་གསུངས་པ་ལྟ་བུའོ། །འདིར་ཟབ་ཅིང་རྒྱ་ཆེ་བ་ 
གསང་སྔགས་ཀྱི་སྤྱོད་པ་བསྟན་པ་ལ་བཞི་སྟེ། ལས་དང་པོ་པའི་སྤྱོད་པ་ཉམས་མྱོང་ཅུང་ཟད་ 
སྐྱེས་པའི་སྤྱོད་པ། བརྟན་པ་ཅུང་ཟད་ཐོབ་པའི་སྤྱོད་པ། བརྟན་པ་ཆེར་ཐོབ་པའི་སྤྱོད་པའོ། །
206

༄༅། །ཟབ་གཏེར་ཆོས་ཀྱི་མཛོད་ཁང༌།
དང་པོ་ནི་ཐུན་མཚམས་ཀྱི་བྱ་བའི་ཆ། ཆོས་སྤྱོད་བཅུ་སོགས་ལ་འབད་པ་སྟེ། ཆོས་སྤྱོད་ 
བཅུ་ནི་ཆོས་སྤྱོད་ཐམས་ཅད་ཀྱི་མན་ངག་མངོན་པ་རྟོགས་པའི་རྒྱུད་ལས། ཡི་གེ་འབྲི་མཆོད་ 
སྦྱིན་པ་དང་། །ཉན་དང་ཀློག་དང་འཛིན་པ་དང་། །འཆད་དང་ཁ་འདོན་བྱེད་པ་དང༌། །དེ་ 
སེམས་པ་དང་བསྒོམ་པ་དེ། །ཆོས་སྤྱོད་བཅུ་ཡི་བདག་ཉིད་ནི། །བསོད་ནམས་ཕུང་པོ་དཔག་ 
ཏུ་མེད། །ཅེས་སོ། །དངོས་གཞི་ཆོས་ཉིད་ཀྱི་དོན་བསྒོམ་པ་དང༌། རྗེས་བསྔོ་བས་ཡང་དག་ 
པ་ཟིན་པ་ཉིད་དོ། །གཉིས་པ་ཉམས་མྱོང་ཅུང་ཟད་སྐྱེས་པའི་སྤྱོད་པ་ནི། ངེས་དོན་ཤིང་རྟ་ 
ཆེན་པོ་ལས། མཉམ་བཞག་ཉམས་མྱོང་སྐྱེས་པ་དེ་ཉིད། རྗེས་ཐོབ་ལ་རོ་སྙོམས་ཤིང་དབང་ 
པོའི་རང་སྣང་ཐམས་ཅད་དང་སྦྱར་ཏེ། བསྐྱེད་རིམ་མཉམ་བཞག་ལ་ཡི་དམ་ལྷའི་དཀྱིལ་ 
འཁོར་དུ་བསྒོམ་པ་བཞིན་དུ། རྗེས་ཐོབ་ལ་ཡང་སྣང་བ་ཐམས་ཅད་ལྷའི་དཀྱིལ་འཁོར་དུ་ 
སྒྱུ་མ་ལྟ་བུར་ལྟ་ཞིང་བསྒོམ་པར་བྱའོ། །རྫོགས་རིམ་གྱི་མཉམ་བཞག་གི་རྗེས་ཐོབ་ལ། རབ་ 
ཀྱིས་མཉམ་རྗེས་དབྱེར་མེད་དང་། འབྲིང་གིས་སྒྱུ་མ་ལྟ་བུའི་དཔེ་བརྒྱད་དང་། ཚོགས་དྲུག་ 
ཐམས་ཅད་སྣང་སྟོང་། གསལ་སྟོང་། བདེ་སྟོང་། རིག་སྟོང་གི་རང་བཞིན་དུ་སྤྱོད་པས་རོ་ 
སྙོམས་ཤིང་བོགས་འདོན་པར་བྱའོ། །
མདོར་ན་རྗེས་ཐོབ་གཟུགས་སྒྲ་དྲི་རེ་རེག་བྱ་ལ་སོགས་པ་གང་ལ་ལོངས་སྤྱོད་ཀྱང་། ལྷ་ 
དང་རང་སེམས་སྟོང་པ་ཉིད་ཀྱི་རང་བཞིན་དུ་རོ་གཅིག་པའི་སྒོ་ནས། ལྷ་ཡིས་ལྷ་མཆོད། 
ཤེས་ལ་ཡེ་ཤེས་རོལ། ཆོས་ཉིད་ལ་ཆོས་ཉིད་ཐིམ་པའི་ཚུལ་དུ་སྤྱད་པས། རྗེས་ཐོབ་ཅིར་ 
སྣང་ཐམས་ཅད་གྲོགས་སུ་འགྱུར་ཏེ། ཕུང་པོ་ལྔ་སྟེ་ཡབ་ལྔ། གཟུགས་ལ་སོགས་པ་ཡུལ་ 
ལྔ༑ མུཾ་སྟེ་ཡུམ་ལྔ། གོས་ལ་སོགས་པ་ཧཱུཾ་སྟེ་མཆོད་པའི་ལྷ་མོར་གསལ་བས་སྤྱད་པ་ཉིད། 
གསང་སྙིང་ལས། ཡན་ལག་དབང་པོ་རྣམ་ཤེས་ཀུན། །རྣམ་སྨིན་ཨོཾ་དུ་ཤེས་པར་བྱ། །རྫོགས་ 
པའི་དཀྱིལ་འཁོར་ཉིད་དུ་བསྒོམ། །གཟུགས་སྒྲ་དྲི་རོ་རེག་བྱ་སོགས། །རྣམ་སྨིན་མུཾ་དུ་ཤེས་
207

༄༅། །རིག་འཛིན་སྔགས་ཀྱི་སྡེ་སྣོད།
པར་བྱ། །ཡུམ་གྱི་དཀྱིལ་འཁོར་ཉིད་དུ་བསྒོམ། །ཡང་ན་ཁྲོ་མོའི་དཀྱིལ་འཁོར་བསྒོམ། 
གོས་རྒྱན་བཟའ་བཏུང་གླུ་ཚིག་དང༌། །བྲོ་གར་སོགས་ཀྱི་སྤྲིན་ཕུང་ལ། །ཧཱུཾ་དུ་ཤེས་པར་ 
རབ་སྤྱད་ན། །ངོ་མཚར་འབྱུང་བའི་དཀྱིལ་འཁོར་བརྙེས། །ཞེས་སོགས་འདི་དག་ནི་གསང་ 
སྤྱོད་དང་རིག་སྤྱོད། ཅེས་སོ། །
དེ་ནས་ཉམས་མྱོང་ལ་བརྟན་པ་ཅུང་ཟད་ཐོབ་པའི་སྤྱོད་པ་ནི། ཉམས་མྱོང་དེ་ཉིད་བོགས་ 
དབྱུང་བའི་ཕྱིར། རིག་པ་བརྟུལ་ཞུགས་ཀྱི་སྤྱོད་པ་བྱ་སྟེ། དེ་ལ་སྤྲོས་བཅས་སྤྲོས་མེད་ཤིན་ 
ཏུ་སྤྲོས་མེད་དོ། །སྤྲོས་བཅས་ནི། གང་ཟག་ན་ཚོད་གཞོན་ཞིང་ཤེས་རབ་ཆུང་ལ་ལོངས་ 
སྤྱོད་ཆེ་བ་རྣམས་ཀྱིས་བརྩམ་མོ། །སྒྱུ་འཕྲུལ་ཚོགས་སྒྲུབ་ཆེན་མོའམ། བཀའ་དགོངས་ 
ཕུར་པ་ལ་སོགས་པའི་སྒྲུབ་ཆེན་དང་འབྲེལ་ན་རབ། མ་འབྲེལ་ཀྱང་དབེན་ཁང་དུ་ཚོགས་ 
ཀྱི་འཁོར་ལོའི་རིམ་པ་མ་ཚང་བ་མེད་པར་ཚོགས་ཀྱི་རྣམ་པར་བཤད་པ་དང་མཐུན་པ། བརྡ་ 
དང་བརྡའི་ལན་ལ་མཁས་པ། མཆོད་པ་དང་ཧེ་རུ་ཀ་ལ་སོགས་པའི་རྒྱན་དང་། རོལ་མོ་ 
ལ་སོགས་པ་ཕུན་སུམ་ཚོགས་པར་བྱས་པ་ལ། གནས་ཁང་གི་མཚན་ཉིད་ཀྱང་རྒྱུད་ནས་ཇི་ 
ལྟར་བཤད་པ་བཞིན་ལ། རྒྱན་དང་རང་རང་གི་ཕྱག་མཚན་ཕུན་སུམ་ཚོགས་པས་ལེགས་
པར་བརྒྱན་ཞིང༌། རྣལ་འབྱོར་ཕོ་མོ་ལྷའི་གྲངས་དང་མཉམ་པར་ཚོགས་ནས། བསྐྱེད་རྫོགས་
བསྒོམ་པ་ནས་མཐར་ཐུག་གླུ་གར་གྱི་བར་བྱས་ལ། ཆགས་སྲེད་མེད་པར་ཟླ་བ་དྲུག་ལ་
སོགས་པ་བྱས་ན་དངོས་གྲུབ་ཐོབ་པར་འགྱུར་བར་བཤད་དོ། །སྤྲོས་མེད། ལོངས་སྤྱོད་
དང་ཤེས་རབ་ན་ཚོད་འབྲིང་དུ་གྱུར་པས་བྱས་ཏེ། གཞན་གང་དང་འདྲ་ལ་རིག་མ་མཚན་ 
ཉིད་དང་ལྡན་པ་གཅིག་གམ་གཉིས་སམ་གསུམ་ལ་སོགས་པར་སྤྱོད་པའོ། །ཤིན་ཏུ་སྤྲོས་
མེད་ནི། ལོངས་སྤྱོད་ཆུང་ཞིང་ན་ཚོད་རྒན་ལ་ཤེས་རབ་ཆེ་བས་བྱ་སྟེ་དུར་ཁྲོད་དབེན་པའི་ 
ཕྱོགས་སུ། རང་རིག་ལྷན་སྐྱེས་ཀྱི་རིག་མ་ལ་སྙོམས་པར་འཇུག་ཅིང་ཀུ་སུ་ལུའི་སྤྱོད་པ་བྱེད་
208

༄༅། །ཟབ་གཏེར་ཆོས་ཀྱི་མཛོད་ཁང་།
པ་སྟེ། སྤྱོད་འཇུག་ལས། བཤང་གཅི་འདོར་བ་ཙམ་ལས་གཞན་པའི་བྱ་བ་ཐམས་ཅད་ 
སྤངས་ལ་སྟོང་པ་ཉིད་ཀྱི་ངང་ལ་སྤྱོད་པའོ། །ཞེས་གསུངས་སོ། །དེའང་རིག་པ་ཉོན་མོངས་ 
པ་བརྟུལ་བའི་སྤྱོད་པ་ཡིན་པས་དེ་སྐད་ཅེས་བྱའོ། །གཞན་ཡང་སྤྱོད་པ་འདི་དག་ཐམས་ 
ཅད་ཀྱི་བོགས་འདོན་གྲོང་ཁྱེར་རྒྱུན་གཅོད་ཀྱི་སྤྱོད་པ་ཞེས་བྱ་བ་ནི། མི་ཟད་པའི་གཏེར་ 
མཛོད་ལས། རེས་འགའ་དུར་ཁྲོད་ཞུགས་ནས་སྒྲོལ་མ་དག་ལ་སྤྱད། །ཉམ་ང་མེད་པའི་ 
སེམས་ཀྱིས་ཡི་དྭགས་གནས་སུ་ཉལ། །གདོལ་བ་རྣམས་དང་འགྲོགས་ཏེ་རོ་ཡི་འཁོར་ལོ་ 
དྲང༌། །འདི་བྱེད་མེད་པའི་སྤྱོད་པ་ཚོད་དུ་གཟུང་མི་བྱ། །གླུ་གར་གླིང་བུ་རྩེད་འཇོ་རོལ་མོའི་ 
ཚོགས་སུ་འཇུག །ཧེ་རུ་ཀ་ཡི་གར་དང་དྲུག་ལས་སྐྱེས་སོགས་གླུས། །སེམས་ནི་གཟེངས་ 
བསྟོད་ཅུང་ཟད་སྐྱོ་བར་མི་བྱའོ། །རྒྱབ་ཏུ་ལ་བ་གོས་ཤིང་ཡན་ལག་ཟངས་མས་སྤྲས། །འཁོར་ 
ལོ་ལྡན་པའི་ཐོར་གཙུག་སྤྱི་བོ་དག་ཏུ་བཟུང་། །རུས་པའི་དུམ་བོས་ཡན་ལག་ཐམས་ཅད་ 
བརྒྱན་བྱས་ནས། །གླང་ཆེན་སྟག་གི་ལྤགས་པས་སྟོད་དང་སྨད་དཀྲིས་ཏེ། །ཁ་ཊཾ་དྲིལ་བུ་ 
ལྡན་པ་ལག་ཏུ་ཐོགས་པར་བྱེད། །གསང་ཆེན་སྨྱོན་པའི་སྤྱོད་པ་ལྷུག་པར་བྱས་ནས་ནི། ། 
བྱ་མིན་མི་བྱ་མིན་པའི་སྤྱོད་པ་རང་ཤུགས་ཀྱིས། །གླང་ཆེན་མཚོ་རུ་འཇུག་འདྲ་དྲག་ཏུ་སྨྱོན་ 
སེམས་ཀྱིས། །དམད་པའི་ཆོས་རྣམས་སྤྱད་ན་གྲོལ་བར་མདའ་བསྣུན་སྨྲ། །ཞེས་སོ། །འདི་ 
ལ་མགོན་པོ་ཀུན་ཏུ་སྤྱོད་པ་ཞེས་བྱའོ། །དེའང་གསང་འདུས་ལས། འདོད་པའི་ལོངས་སྤྱོད་ 
ཐམས་ཅད་ལ། །ཇི་ལྟར་འདོད་པ་བརྟེན་ན་ནི། །དེ་ལྟ་བུ་ཡི་སྦྱོར་བ་ཡིས། །སངས་རྒྱས་ 
མྱུར་དུ་ཐོབ་པར་འགྱུར། །ཞེས་སོ། །དཀའ་ཐུབ་སྡོམ་པ་མི་ཟད་པས། །བརྟེན་ཀྱང་འགྲུབ་ 
པར་མི་འགྱུར་གྱི། །འདོད་པའི་ཡོན་ཏན་ཐམས་ཅད་ལ། །བརྟེན་ན་མྱུར་དུ་འགྲུབ་པར་ 
འགྱུར། །ཞེས་སོ། །བླང་དོར་མེད་པའི་ལམ་འདིས་སངས་རྒྱས་མཉེས་པརདེ་ཉིད་ལས། 
སངས་རྒྱས་བྱང་ཆུབ་སེམས་དཔའ་དང༌། །སྔགས་ཀྱི་སྤྱོད་པ་མཆོག་སྤྱོད་རྣམས། །ཆོས་
209

༄༄༅། །རིག་འཛིན་སྔགས་ཀྱི་སྡེ་སྣོད།
མཆོག་མི་གཡོ་བརྙེས་པ་ཡང༌། །འདོད་པ་ཐམས་ཅད་བརྟེན་པའོ། །ཞེས་སོ། །སྤྱོད་པ་དེ་ 
དག་ཀྱང་གང་ཟག་གི་རིམ་པ་དང་དུས་ཚོད་འབྲེལ་པ་གཅེས་སོ། །ལས་དང་པོ་པས་ཚོགས་ 
སྤྱོད་དོ། །མགོན་པོ་ཀུན་ཏུ་སྤྱོད་པ་བྱས་ན་ངན་སོང་དུ་འགྲོ་བས་སྤང་ངོ༌། །སྤྱོད་པ་དེ་དག་ 
གིས་ལམ་གྱི་བོགས་ཕྱིན་ནས་དངོས་གྲུབ་རྣམ་པ་གཉིས་མྱུར་དུ་ཐོབ་བོ། །དེའང་ཐུན་མོང་ 
གི་ལས་ཆེན་པོ་བརྒྱད་དང་ལ་སོགས་པའོ། །
ལས་བརྒྱད་ནི། བརྟག་གཉིས་ལས། དབང་དང༌། མངོན་སྤྱོད་དང༌། དགྲའི་སྡེ་འཇིགས་ 
པ་དང༌། བསྐྲད་པ་དང༌། གསད༌པ་དང༌། དགུག་པ་དང༌། ཞི་བ་དང༌། རྒྱས་པ་ཡང་དག་ 
པར་འགྲུབ་པར་འགྱུར་རོ། །ཞེས་སོ། །གྲུབ་པ་བརྒྱད་ནི། རྡོ་རྗེ་གུར་ལས། གང་ཕྱིར་དེ་ནི་ 
དཀའ་བ་མིན། །མིག་སྨན་དང་ནི་རྐང་མགྱོགས་དང༌། །རལ་གྲི་དང་ནི་ས་འོག་འགྲུབ། ། 
རི་ལུ་དང་ནི་མཁའ་སྤྱོད་ཉིད། །མི་སྣང་བ་དང་བཅུད་ཀྱི་ལེན། །གང་ཕྱིར་དེས་ནི་རྡོ་རྗེ་ 
འཛིན། །མཉེས་པར་བྱེད་པས་མྱུར་དུ་ཐོབ། །ཅེས་པ་དང༌། གསང་སྙིང་ལས། བྲོ་གར་འདུ་ 
འཕྲོའི་ཕྱག་རྒྱ་ཡིས། །འཛུལ་ལམ་ནམ་མཁར་འགྲོ་བར་འགྱུར། །གླུ་ཚིག་སྒྲ་ཡི་ཕྱག་རྒྱ་ 
ཡིས། །ཆོས་ཀྱི་དངོས་གྲུབ་ཐོབ་པར་འགྱུར། །རྒྱན་དང་བགོ་བའི་ཕྱག་རྒྱ་ཡིས། །འབར་ 
བའི་རྒྱལ་པོ་ཐུབ་མེད་འགྲུབ། །བཟའ་དང་བཏུང་བའི་ཕྱག་རྒྱ་ཡིས། །ཡིད་བཞིན་སྐུ་དང་ 
བདུད་རྩི་འགྲུབ། །ཨཱ་ལི་ཀཱ་ལིའི་ཕྱག་རྒྱ་ཡིས། །ཐམས་ཅད་ཐམས་ཅད་འགྲུབ་པར་ 
འགྱུར། །ཞེས་སོ། །མཆོག་གི་དངོས་གྲུབ་སངས་རྒྱས་འགྲུབ་པར། བརྟག་གཉིས་ལས། 
སྐུ་གསུམ་ལུས་ཀྱི་ནང་དུ་ནི། །འཁོར་ལོའི་གཟུགས་ཀྱི་བརྗོད་པར་བྱ། །སྐུ་གསུམ་ཡོངས་ 
སུ་ཤེས་པ་ནི། །བདེ་བ་ཆེན་པོའི་འཁོར་ལོར་བརྗོད། །ཅེས་སོ། །འདི་དག་གི་རིམ་པ་རྒྱས་ 
པར་ནི། ཀུན་མཁྱེན་ཆེན་པོའི་ངེས་དོན་ཤིང་རྟ་ཆེན་པོ་དང་། སྒྱུ་འཕྲུལ་གསང་བ་སྙིང་པོ་ 
སོགས་ནས་གསུངས་པ་བཞིན་གསལ་བར་བཀོད་པ་ཡིན་ཏེ། རང་བློས་བཅོས་བཟོ་དང་
210

༄༅། །ཟབ་གཏེར་ཆོས་ཀྱི་མཛོད་ཁང༌།
འོལ་ཚོད་ཙམ་དུ་གང་བྱུང་བྲིས་པ་མ་ཡིན་ནོ། །ས་མ་ཡ་དྷ་ཐིམ། ཞེས་སྨྲས་པས། འཁོར་ 
རྣམས་རྗེས་སུ་ཡི་རངས་ནས་ཧེ་རུ་ཀའི་དཀྱིལ་འཁོར་ཆེན་པོར་ཚོམ་བུ་གཅིག་ཏུ་གྲོལ་བའི་ 
སྨོན་ལམ་བཏབ། གླུ་གར་དང་རོལ་མོའི་མཆོད་སྤྲིན་དཔག་ཏུ་མེད་པ་དང་བཅས་ཏེ། ཚོགས་ 
ཀྱི་འཁོར་ལོར་རོལ་པའི་དགའ་སྟོན་ལོངས་སྤྱད་ནས། དཔལ་ཧེ་རུ་ཀའི་རྡོ་རྗེའི་གསུང་ལ་ 
མངོན་པར་བསྟོད་དོ། །ས་མ་ཡ་གུ་ཧྱ། ཞེས་ལྷ་བཙུན་ནམ་མཁའ་འཇིགས་མེད་རྩལ་གྱི་ 
རིག་པ་བརྟུལ་ཞུགས་སྤྱོད་པའི་རྣམ་ཐར་ལས་ཁོལ་དུ་བྱུང་བ་དགེ །
211

༄༅། །རིག་འཛིན་སྔགས་ཀྱི་སྡེ་སྣོད།
༄༅། །རྔ་སྦུབ་ཀྱི་རྣམ་གཞག་མདོར་བསྡུས་དཔལ་ཞྭ་ལུ་པའི་མཁས་པ་ 
ཙནྡྲ་ཤྲཱིས་མཛད་པ་བཞུགས་སོ། །
༄༅། །ན་མོ་མཉྫུ་ཤྲཱི་ཡེ། ཤེས་ལྡན་རྔ་ཐབས་བྱེད་འདོད་ན། །མན་ངག་འདི་ལ་མི་བརྙས་ 
པར། །བརྟེན་ན་འབྲས་བུ་བདེ་བླག་ཏུ། །འབྱུང་བའི་ཕྱིར་ན་བླང་བར་རིགས། །རྒྱ་མཚོ་ 
ཆེན་པོའི་ཀློང་མི་དཀྲུག །རི་རབ་གླིང་བཞིའི་མཐའ་མི་བསྐོར། །རི་ཐང་མཚམས་ཀྱི་བྲག་ 
མི་གཤག །རི་དྭགས་རྒྱལ་པོའི་གདོང་མི་བསྐུལ། །སྟེང་ནས་གནམ་ལྕགས་འབབས་པ་ 
ལྟར། །མཁས་པས་རྔ་སྒྲ་མི་བསྐུལ་ལོ། །མྱ་ངན་ཅན་གྱི་བྲང་ལྟར་དུ། །མཁས་པས་རྔ་སྒྲ་ 
མི་བསྐུལ་ལོ། །ཕོངས་པ་སྒོ་ཡོན་སློང་བ་ལྟར། །མཁས་པས་རྔ་སྒྲ་མི་བསྐུལ་ལོ། །བྱ་བྲན་ 
གཤོག་པ་བརྡེབ་པ་ལྟར། །མཁས་པས་རྔ་སྒྲ་མི་བསྐུལ་ལོ། །རྔ་གདོང་དང་པོ་རང་ཉིད་ཀྱི། ། 
དཔུང་པ་གཡོན་པའི་ཐད་ཙམ་སྟེ། །རྔ་གདོང་འོག་མ་རང་ཉིད་ཀྱི། །གཡོན་པའི་སྟ་ཟུར་ 
ཕྱོགས་སུའོ། །ཐོག་མར་རྔ་སྒྲ་དལ་བུས་བསྐུལ། །དེ་རྗེས་བྱེ་བྲག་བྱེ་བྲག་ཏུ། །བསྐུལ་ 
བའི་གནས་ཀྱང་འདི་ལྟ་སྟེ། །རྔ་ཡུའི་ཐད་ནས་ཡར་མཇལ་བའི། །མཁྱིད་གང་ས་རུ་དབྱུ་ 
གུ་གནས། །དེ་ཡང་ལག་པའི་སོར་ཚིགས་ལ། །འཕྲུལ་ཙམ་རྔ་གཡོགས་རང་ལྗིད་ཀྱིས། 
གདོང་གསུམ་བརྟན་ལ་ལྷོད་གསུམ་བརྡུང༌། །རྔ་གཡོགས་རྔ་ལ་རེག་མ་ཐག །ཕྲལ་ནས་ 
ཐ་དད་ཉིད་དུ་བྱ། །སྐད་ཅིག་ཙམ་ཡང་མི་སྦྱོར་ལ། །སོ་སོར་བྱེད་པ་མཁས་པའི་ལུགས། ། 
བརྡུང་དུས་དྲག་ནན་སྐབས་དང་སྦྱར། །ཞི་བའི་རྔ་རྡུང་བྱེད་པ་ན། །དེ་ཡི་ཉམས་དང་ལྡན་ 
པར་བྱ། །རྔ་ཐབས་དལ་ལ་ལྷོད་པར་བྱ། །རྒྱས་པའི་རྔ་རྡུང་བྱེད་པ་ན། །སྒེག་ཅིང་དཔའ་ 
བའི་ཉམས་ཀྱིས་བྱེད། །རྔ་ཐབས་གསལ་ལ་འཁྲོལ་བར་བརྡུང༌། །དབང་གི་རྔ་རྡུང་བྱེད་
212

༄༅། །ཟབ་གཏེར་ཆོས་ཀྱི་མཛོད་ཁང་
པ་ན། །ཆགས་ཤིང་མཛེས་པའི་ཉམས་ཀྱིས་བྱེད། །རྔ་ཐབས་དྲག་ལ་བརྗིད་པར་བརྡུང་། ། 
དྲག་པོའི་རྔ་རྡུང་བྱེད་པ་ལ། །རྩུབ་ཅིང་ཁྲོས་པའི་ཉམས་ཀྱིས་བྱེད། །རྔ་ཐབས་དྲག་ལ་མྱུར་ 
བར་བརྡུང་། །དྲག་བརྡུང་རྒྱུན་ཆད་བྱེད་པ་ན། །ཐོག་སེར་ལྟར་ཡང་དབབ་པར་བྱ། །རྔ་ 
གཉིས་གསུམ་བཞི་མང་པོ་སོགས། །གྲལ་ལ་བསྒྲིགས་ནས་བརྡུང་བ་ན། །ཕན་ཚུན་གཅིག་ 
གིས་གཅིག་བསྣོལ་ནན། །མུ་ཏིག་བསྟར་ལ་བརྒྱུས་པ་པ་འདྲ། །མཐོ་དམའ་འབུར་སྐྱོག་ 
སྤང་བར་བྱ། །སྙོམས་ཤིང་མཛེས་པ་བསྟར་ལ་བསྒྲིག །ཧ་ཅང་ལྷག་ཆོས་མ་ཡིན་ཞིང༌། ། 
གནང་ཚུལ་ཅུད་ཟད་ཙམ་མི་བྱ། །རྔ་ཡི་སྒྲ་ཐབས་སྦུབ་ཆལ་ལ། །ལྟ་བ་གནད་ཀྱི་དམ་པའོ། ། 
གལ་ཏེ་རྔ་ཐབས་རང་མཁས་ཀྱང༌། །རེ་ཞིག་རོལ་དཔོན་རྗེས་སུ་འབྲང༌། །སྨྱོན་སྤྱོད་གང་ 
དགའ་རྣམ་པར་སྤང་། །གཙོ་དང་བསྟུན་པ་ཤིན་ཏུ་གཅེས། །འོན་ཀྱང་རྣལ་འབྱོར་རང་ཉིད་ 
ནི༑ ༑གཅིག་ཏུ་དྲག་པོའི་ལས་བསྒྲུབ་ཅིང༌། །དམ་ཅན་སྲུང་མ་བསྐུལ་བ་ན། །བསྐྱེད་རྫོགས་ 
ཟུང་དུ་འབྲེལ་བ་ཡི། །ཡི་དམ་ལྷ་ཡི་ང་རྒྱལ་གྱིས། །རྔམས་ཤིང་ཤིན་ཏུ་ཁྲོས་པའི་ཚུལ། ། 
མཆུའི་ཡལ་འདབ་གྱེན་ལ་བརྫེས། །མགོ་བོ་བསྒྲིལ་ཞིང་འཕྲལ་ཉིད་ཀྱིས། །མཛེས་པའི་ 
ཆས་ལུགས་ཀུན་སྤངས་ནས། །དམ་ཅན་གནད་ནས་བསྐུལ་བར་བྱ། །འདི་འདྲ་འདི་ཡང་ 
མཁས་པ་ཡི། །ཁྱད་ནོར་ཡིན་ནོ་བློ་གསལ་རྣམས། །
༈ སྦུབས་ཆལ་བཀྲོལ་ལུགས་འདི་ལྟ་སྟེ། །ཐག་ལུང་བཟང་མཉེན་མི་ཆོད་པར། །སྲིན་ 
མཛུབ་ལ་བསྐོར་དེ་ཉིད་ནས། །མཛུབ་མོའི་བར་དུ་ཕྱིན་ནས་བསྒྲིས། །ལག་པའི་མཐིལ་དུ་ 
འཁྲིལ་ཆགས་ཚད། །སྦུབ་ཆལ་སྦུབས་ཀྱིས་རླུང་མི་དགག །ཡབ་སྦུབས་མཐེབ་སོར་གྱེད་ 
པས་བཟུང༌། །ཕན་ཚུན་ཅུང་ཟད་བསྣོལ་ཙམ་དུ། །རང་ལྗིད་ཁོ་ནས་དྲག་ཙམ་བསྐུལ། ། 
དཔྲལ་བའི་ཐད་བཀྱག་རིམ་བཞིན་ཕབ། །ཁ་གང་ཙམ་ནས་ཚིག་འཁྲོལ་ལྷོད། །མས་ཀྱང་ 
ཅུང་ཟད་ཙམ་ཁྲོལ་བྱ། །ཆེ་ཆུང་ལ་སོགས་སྐབས་བསྟུན་བྱ། །སེ་ཆལ་མཐེབ་སོར་སྒྲིམ་
213

༄༅། །རིག་འཛིན་སྔགས་ཀྱི་སྡེ་སྣོད།
པར་གཟུང༌། །དཔུང་པ་ལག་ངར་ཚིགས་ནས་ལྷོད། །ལག་པའི་ཐད་ནས་འཕྲུལ་ཆག་ 
ཚད། །རང་ལྗིད་ཁོང་ནས་དྲག་བསྐུལ་གྱི། །འདབ་མའི་རྩེ་མོ་རྩལ་གྱིས་མིན། །བརྡེབ་དུས་ 
གྱེན་ཐུར་གསེག་ལམ་དུ། །ཕན་ཚུན་ཕོ་ཐོད་ཕྱེད་མར་གསིལ། །དཀྲོལ་དུས་མིན་པར་འཆོལ་ 
སྨྲ་ཡང་། །བར་སྣང་མི་གཡུག་གདོང་མི་དགག །བྲང་དང་པུས་མོ་ལ་མི་བརྡབ། །འཁྱག་ 
དུས་ལྷོད་ལ་དལ་བུས་བསྐྱོད། །བདེ་བླངས་སྒྲ་ཆེར་འཐབ་ཅིང་གསིལ། །འཁྲོལ་ནས་མགྲིན་ 
པའི་ཐད་ཙམ་སྟེ། །ཆེ་འབྲིང་ཆུང་སྐད་སྐབས་དང་སྦྱར། །བཞི་འཕར་འུར་དིང་སྙན་རྩུབ་ 
དང༌། །ཕྲ་སྦོམ་དྭངས་འཁྲོལ་ལ་སོགས་པའི། །སྒྲ་ཐབས་རྣམ་དབྱེ་རྟོགས་པར་བྱ། །ཞེས་ 
པ་ཙནྡྲ་གོ་མིས་སྨྲས།
214

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅།།བླ་ཆས་རྣམས་ཀྱི་འཕྲོས་ཞུས་པའི་སྙན་བརྒྱུད་གསལ་བའི་སྒྲོན་མེ་བཞུགས་སོ། །
༄༅། །བྱ་བཏང་ལ་ཉེ་བར་མཁོ་བའི་ཡོ་བྱད་ཀྱི་གསུང་གླེང་ལགས། སྒོམ་ཐག་ལ་སོགས་ 
བྱ་བཏང་གི་ཡོ་བྱད་རྣམས་ཀྱི་དྲི་བ་གནང་བའི་ཆར། སྤྱིར་རྒྱ་གར་དུ་ནི་རབ་བྱུང་སྦྱངས་ 
ཡོན་བཅུ་གཉིས་ལྡན་པའི་དགེ་སྦྱོང་རྣམས་ནི་བྱ་བཏང་གི་ཡང་རྩེ་ཡིན་པར་སྣང་ཡང་། འོ་ 
སྐོལ་བོད་ཀྱི་དགེ་སྦྱོང་ཚོ་ནི་འཇིག་རྟེན་པ་ལས་ཀྱང་སྤྲོས་པ་དང་ཤས་ཆེ་བ་འདི་འདྲར་གྱུར་ 
ཚེ་ཐ་སྙད་ག་ལ་ཡོད། དྲ་བ་དང་བསྒོམ་ཐག་ནི་དགེ་སློང་ལ་ཡང་གནང་བ་ཡིན་འདུག་པ་
དང༌། དགེ་སློང་གི་སྒོམ་ཐག་ནི་པུས་འཁྱུད་ཅེས་བྱ་བ། མལ་ནང་དུ་འདུག་དུས་ལུས་གནད་ 
མི་ཞིག་ཕྱིར་པུས་མོ་ལ་བཅིང་བར་བཤད་པ་ཙམ་མ་གཏོགས་ཆགས་ཚད་ངེས་པ་མ་གསུངས། 
དྲྭ་བ་ཡང་དགེ་སྦྱོང་དང་རྣལ་འབྱོར་པ་གཉིས་ཀ་ལ་དྲྭ་བ་ཞེས་སྐུད་པ་ལ་བཟོས་པ། ཕྱི་ནང་
ཟང་ཐལ་དུ་མཐོང་བ་དེ་དགོས་པ་སྟེ། ཟང་ཟིང་གི་དངོས་པོ་རིན་ཐང་ཅན་མི་འཚག་པའི་ 
དགོས་ཆེད་ལ་དམིགས་ཤིང་། རྫ་ཁོག་དང་ཕོར་པ་ཕྱེ་རྐྱལ་ཙམ་ལས་གཞན་མི་བཟུང་བ་ 
ལ་དགོས་པ་ཡིན་ཕྱིར། དེ་སང་ཆོས་པ་ཚོས་འཁུར་བའི་རས་དང་སྣ་སླེས་སོགས་ལ་བཟོས་ 
པ་དང་། དེ་ལ་ཡང་མ་བརྒྱན་དགུ་བརྒྱན་བྱས་པ་འདི་ནི། འཇིག་རྟེན་སྣང་ཆས་ཁོ་ན་མ་ 
གཏོགས། ཆོས་པའི་ཡོ་བྱད་མ་ཡིན་མོད་ཅིང༌། འདི་ལ་ཡང་མི་དྲྭ་ཕེད་ཅེས་བྱ་བ་འཇིག་རྟེན་ 
ཕལ་པ་རྣམས་ཀྱི་སྐྱེ་ཁུག་དང་ཁྱད་མེད་པས། དྲྭ་བ་དངོས་ཀྱི་མཚན་ཉིད་དུ། དེ་བཞིན་དུ་ 
བསྒོམ་ཐག་ཀྱང་ཚུལ་ལྡན་བྱེད་ན། དྲྭ་མིག་ཅན་དེ་དགོས་པར་གསུངས་པ་སྟེ། རྩ་དབུ་རྐྱང་ 
རོ་གསུམ་མཚོན་པའི་གཞུང་སྐུད་སུམ་གཤིབས། དགའ་བ་བཅུ་དྲུག་མཚོན་པའི་དྲྭ་མིག་ 
བཅུ་དྲུག་གཏུམ་མོའི་མེ་མཚོན་པས་ཁ་དོག་དམར་པོ། གསང་ཡུམ་རྡོ་རྗེ་རྣལ་འབྱོར་མ་
215

༄༅། །རིག་འཛིན་སྔགས་ཀྱི་སྡེ་སྣོད།
མཚོན་ཕྱིར། སྐྱེ་བོ་ཕལ་གྱིས་མི་མཐོང་བར་རང་ལུས་དང་འབྲལ་མེད་བཅང་བར་བཤད་ 
པའི་དམ་ཚིག་ཡོ་བྱད་ཡིན་པ་དང༌། ཆགས་ཚད་ཀྱང་རྗེ་མི་ལ་ཡན་གྱི་གྲུབ་ཐོབ་ཐམས་ཅད་ 
ཀྱི་ལུགས་ལ། ཉིས་ཁུག་ གཅིག་རྐྱང་མཐོ་དྲུག མགོ་བོ་ལ་འཁོར་ཙམ་དེ་ཀ་ཡིན་ཀྱང་སྒམ་པོ་པ་ 
མི་ལའི་དྲུང་དུ་ཐབས་ལམ་བསྒོམ་པའི་སྐབས་སུ། དམྱལ་བ་ཐིག་ནག་གི་བཀོད་པ་མཐོང་ 
ཞིང་། སྐུ་ཁམས་མ་བདེ་བ་བྱུང་བ་དེ་ལ། རྗེ་བཙུན་གྱིས་བསྒོམ་ཐག་ཐུང་བའི་སྐྱོན་གྱིས་རྩ་ 
འཐུམས་པར་འདུག་པས་བསྒོམ་ཐག་རིང་དུ་ཐོངས་གསུངས་ནས། ཆངས་པ་གང་གིས་རིང་ 
དུ་བཏང་བའི་རྗེས་སུ་འབྲངས་ནས། དེང་སང་ནི་མགོ་འཁོར་ཆག་གང་ནི་ཚད་ གཅིག་རྐྱང་མཐོ་ 
བདུན། ཡིན་ལ། ཞེང་ནི་སོར་བཞིའམ་གསུམ་ལས་མ་བཤད་ཀྱང་ད་ལྟའི་ཆོས་གཟུགས་ཟོབ་ 
མཁན་ཚོས་སྟོད་ཐམས་ཅད་ཁེབས་པ་དང་། ལ་ལས་ཕོར་པ་སོགས་བཅུག་པའི་སྣོད་དང་ 
སྦྲགས་པ་སོགས། གསང་སྔགས་འཆལ་བའི་སྤྱོད་པ་སྣ་ཚོགས་མུ་མེད་བྱེད་མོད། 
གསང་སྔགས་རྙིང་ལུགས་ལ་ནི། བཻ་རོ་ཙཱ་ན་ཚ་བ་རོང་ནས་བོད་དུ་ཡར་བྱོན་པའི་ལམ་དུ། 
གཙང་རྒན་མི་ཕམ་མགོན་པོའི། མིང་གི་རྣམ་གྲངས་སུ་ཡང་སངས་རྒྱས་མགོན་པོ་ཞེས་པ་ 
ལོ་བརྒྱད་ཅུ་ལོན་པ་ཅན་དེ་ལ། རྫོགས་པ་ཆེན་པོ་སྙན་བརྒྱུད་རྡོ་རྗེ་ཟམ་པའི་གདམས་པ་ 
གནང་སྐབས། ཁོང་ཧ་ཅང་རྒས་པས་ལུས་གནད་མ་ཐུབ་པས། སྒོམ་ཐག་དང་སྒོམ་འཁར་ 
ལ་བརྟེན་ཏེ་བསྒོམ་དུ་བཅུག་པས། ཕུང་པོ་འཇའ་ལུས་གྲུབ་པ་བྱུང༌། དེའི་རྟེན་འབྲེལ་དང་ 
བྱིན་རླབས་ལ་དམིགས་ནས་ད་ལྟ་ཡང་ཆོས་བཀའ་དེའི་དབང་གི་སྐབས་སུ། དབང་རྫས་
ལ་སྒོམ་ཐག་དང་སྒོམ་འཁར་རམ། སྒོམ་ཤིང་གི་ངོས་ལ་རྡོ་རྗེ་ཟམ་པའི་རྩ་ཚིག་ཡི་གེར་བྲིས་ 
པ་དང་བཅས་པས་དབང་བསྐུར་བའི་ཕྱག་བཞེས་མཛད་པ་ལགས། སྒོམ་འཁྱུད་ནི་གང་ཟག་ 
ཚོས་འཕྲལ་བཟོ་མ་གཏོགས། གཞུང་ནས་བཤད་པ་མ་མཐོང༌། འབྲུག་ལུགས་ལ་ནི། གཙང་ 
པ་རྒྱ་རས། རྒྱལ་དབང་རྗེའི་བར་གྱི་ཕྱག་བཞེས་ལ་བྱ་ཆས་བཞི་ཞེས། སྒོམ་ཞྭ། སྒོམ་ཐག
216

༄༅། །ཟབ་གཏེར་ཆོས་ཀྱི་མཛོད་ཁང་།
དྲྭ་བ་མིག་མང༌། གཉན་པོ་དུང་ཆོས་ཞེས་པ། ཁམས་བྱང་སེམས་མི་ཉམས་པའི་དྲན་རྟེན་ 
དུང་རྡོག་གཅིག་སྐུད་པ་དམར་པོ་ལ་བརྒྱུས་ཏེ་སྲིན་ལག་གཡོན་ལ་བཅིངས་ཤིང་སྦེད་པ་
སྟེ༑ རང་ཤོང་གི་ཅོག་པུ། དམ་ཚིག་དང་མཐུན་པའི་ཕྲེང་བ་དང་བཅས་པའི་མཚན་ཉིད་ 
དགོས་ཆེད་ཕན་ཡོན་སོགས་ནན་ཏན་དུ་གསུངས་སོ། །
རྐང་གླིང་ནི། སྤྱིར་རབ་བྱུང་དང་བྱ་བཏང་ཤ་སྟག་ལ་དགོས་པ་མི་ཡོང་མོད་ཀྱང༌། གསང་ 
སྔགས་པའི་དམ་ཚིག་གི་རྫས་ཀྱི་བྱེ་བྲག་ཡིན་མོད་ཀྱི། རྒྱ་གར་དུ་རབ་བྱུང་རྣམས་སྦྱིན་བདག་ 
གི་སྒོ་དྲུང་དུ་བསོད་སྙོམས་སློང་བའི་བརྡར་མཁར་གསིལ་གྱི་སྒྲ་འཁྲོལ་ཞིང༌། རྣལ་འབྱོར་ 
པ་ཡིན་ན་ཌཱ་མ་རུ་འཁྲོལ་བའམ། ཁྲི་རྙན་རྭ་དུང་འབུད་པ་ཡིན་མོད། རྐང་གླིང་དུས་མིན་ 
དུ་འབུད་ཀྱང་མི་རུང་བར་ཡིན་སྣང་ལ། བོད་ཁྲིམས་མེད་གདོལ་པའི་ཡུལ་དུ་སོང་ཚེ་ངེས་ 
པ་མ་མཆིས་མོད། གསང་སྔགས་ཁྱད་པར་བའི་སྐབས་དོན་ལ་ནི་ཆོ་ག་སོགས་ཀྱི་དུས་ན། 
རྩ་གསུམ་མཁའ་འགྲོ་ཆོས་སྐྱོང་སྤྱན་དྲངས་པ། ཐུགས་དམ་བསྐང་བ། ཕྲིན་ལས་བསྐུལ་ 
བ་སོགས་དགོས་ཆེད་མང་བ་དང༌། དེ་དག་ཀྱང་རང་རང་གི་སྐབས་ལ་ནམ་བབས་ཚེ། ཏིང་ 
འཛིན་དང་རྟགས་མཐུན་དུ་འབུད་ཅིང༌། དུས་མིན་སྐབས་མིན་དང་རྩེད་མོའི་ཞར་ལ་འབུད་ 
པ་སོགས་མི་བྱ་བ་དང༌། གཅོད་ཀྱི་སྐབས་སོགས་ལ་ནི། རྐང་དུང་གི་མཚན་ཉིད་སྤང་བླང་ 
སོགས་ཀྱང་ཞིབ་པར་ལབ་སྒྲོན་གྱི་གཅོད་གཞུང་ཆེན་མོར་འབྱུང་བ་ལྟར། གནས་སྐབས་ 
རྒྱུན་གྱི་ཐུན་ཚོད་འཛིན་པ་སོགས་འདི་དག་ལའང༌། འབུད་ལུགས་ཀྱི་སྐད་འགྱུར་ཚད་ལྡན་
དགོས་ཕྱིར། དེང་སང་བཀའ་བརྒྱུད་པ་རྣམས་ཀྱི་དགུ་འབུད་ཟེར་བ་འདིར་ནི་བདེ་མཆོག་
རྩ་སྔགས་ཡི་གེ་བདུན་པ་ཉིད་ཀྱི་བརྡ་སྐད་ཡིན་པར་གསུངས་ཏེ། དེ་ཡང་ཡི་གེ་བདུན་པ་ལ་ 
ཨོཾ་གཅིག་ལས་མེད་ཀྱང་སྐབས་འདིར་ཕག་མོའི་ཨོཾ་གསུམ་མ་དང་བསྟུན་པའི་བརྡ་སྐད་བྱ་ 
བ་ཡིན་པས། ཐོག་མར། ༀ། ༀ། ༀ། ཞེས་ཐུང་བ་གསུམ་འབུད། དེ་ནས་ཧྲཱིཿཞེས་ རྒྱང་
217

༄༅། །རིག་འཛིན་སྔགས་ཀྱི་སྡེ་སྣོད།
རིང་བ་གཅིག དེ་ནས་ཧ་ཞེས་རིང་བ་གཅིག དེ་ནས་ཧ་འ་ལ་འ་འ་འ་ཞེས་རྒྱང་རིང་ཞིང་ 
ལྡེམ་འགྱུར་ཡོད་པ་གཅིག དེ་ནས་ཧཱུཾ་ཧཱུཾ་ཞེས་ཐུང་བ་གཉིས། དེ་རྗེས་ཕཊཿའདི་ཅུང་ཟད་ 
རིང་ཙམ་བྱས་པ་སྟེ། དེ་ལྟར་དགུ་ལ་དགུ་འབུད་ཟེར་བ་སྟེ། དེང་སང་ཀར་འབྲུག་ཚོས་བྱེད་ 
པ་དེ་ཀ་ཡིན། འོ་སྐོལ་རྙིང་ལུགས་ལ། སྔོན་ཚེ་ཁམས་ཀཿཐོག་གི་གྲུབ་ཐོབ་དམ་གཙང་བྱམ་ 
གསུམ་སོགས་ཀྱི་ཞལ་བཀོད་ཀྱི་རྒྱུ་ལ། རྐང་དུང་བདུན་འབུད་འདི་བླ་མ་ལ་གསོལ་བ་ 
འདེབས་པའི་བརྡ་སྐད་ཡིན་ཏེ། ཐོག་མར་མཆོད་མཆོད། ཅེས་པ་འདི་གཉིས་སྔ་མ་རིང་ཙམ། 
རྗེས་མ་ཐུང་བར་བྱ། དེ་ནས་བླ་མ། བླ་མ། ཞེས་བླ་མ་འབོད་པ་འདི་གཉིས་ཀ་རྒྱ་རིང་པོར་ 
བྱ༑ དེ་ནས་བླ་མ་མཁྱེན་མཁྱེན་མཁྱེན་མཁྱེན་ཞེས་པ་རྒྱང་རིང་ཞིང་ལྡེམ་འགྱུར་དང་བཅས་ 
པ་བྱ། དེ་རྗེས། ཕཊ༔ ཕཊ༔ ཅེས་པ་གཉིས་འདིའི་སྔ་མ་ཅུང་ཟད་རིང་ཙམ་དང་། ཕྱི་མ་ཐུང་ 
རྦད་ཀྱིས་བཅད་ལ་བཞག་པ་ཡིན་ལ། བླ་མ་འབོད་པའི་རྒྱང་གསུམ་པོ་དེ་ལའང་མགོ་མ་ 
སྐད་ཤེད་ཆེ་བ་ལ། མཇུག་ཏུ་རིམ་པས་ཆུང་ནར་གྱིས་བཞག་པ་ནི་བླ་མ་དྲན་པའི་མོས་གུས་ 
གདུང་ཤུགས་སྐྱེ་ཕྱིར་ཡིན་ཞིང༌། བརྡ་སྐད་འདི་འབུད་ལུགས་མཁས་པ་ཞིག་བྱུང་ན་སྣང་ 
བ་འགྱུར་ཏེ་སྐྱོ་ལྷང་གིས་གཏོང་ཐུབ་པ་ཡོང༌། དེ་ལྟར་རྐང་དུང་ལ་ཡང་བརྡ་སྐད་ཚད་ལྡན་ 
དགོས་པར་གསུངས་པ་ལགས། སྤྱིར་སྒྲུབ་གྲྭ་ཚོ་ལ་ཐུན་བཞི་ངེས་ཅན་བྱེད་པ་འདི་ནི། འདི་ 
ཚོ་རྐྱག་རེ་ཆུང་བ་མ་གཏོགས། དགེ་སྦྱོར་སྒྲིག་ལ་ཚུལ་ལྡན་བྱེད་མཁན་ནི། ཐོ་རངས་འདི་ 
བླ་མའི་གསོལ་འདེབས་ཀྱི་ཐུན། ཉི་མ་ཤར་བ་ན་ཆུ་གཏོར་གྱི་ཐུན། ཕྱི་དྲོ་འདི་གཏོར་བསྔོས་ 
ཀྱི་ཐུན་ཡིན་ཚེ། སྲོད་ཀྱི་འདི་གཅོད་ཀྱི་ཐུན་ཡིན་ཚེ། ཐུན་ཐུང་འདི་རྣམས་དང་བསྟུན་པའི། 
དགེ་སྦྱོར་འདི་དག་སྒྲིགས་སུ་བྱེད་དགོས་པའི་བརྡ་ཡིན་པར་འདུག་མོད་ཀྱི། ཚུལ་བཞི་བྱེད་ 
མཁན་མ་རྙེད་ཀྱང་གོ་རྟོགས་དེ་བཞིན་འཇགས་པར་བྱའོ། །མཉམ་མེད་པདྨ་ལེགས་གྲུབ་ 
རྩལ་གྱིས་ཆུ་བོ་གསེར་ལྡན་གཡས་སུ་འཁྱིལ་བའི་ངོགས་མགོ་དགུའི་སྒྲུབ་ཁང་དུ་བཀོད་
218

༄༅། །ཟབ་གཏེར་ཆོས་ཀྱི་མཛོད་ཁང༌།
པའོ། །
༈ སླར་ཡང་བླ་མ་ཆོས་དབྱིངས་རང་གྲོལ་གྱི་བྱ་ཆས་རྣམས་ཀྱི་འཕྲོས་ཞུས། སླར་ཡང་ 
བསྒོམ་འཁར་སོགས་ཀྱི་འཕྲོས་པ་གནང་བའི་ཆར། བསྒོམ་ཐག་དཀྱུས་མ་རྣམས་ནི་བཀའ་ 
གསར་རྙིང་རྣམས་ནི་བསྒྲུབ་རྒྱུད་ཐམས་ཅད་མཐུན་པར། མེ་ཐབ་དྲུག་ཆིང་གི་འདུག་སྟོང་ 
ལ་གོན་རྒྱུ་ལ་དམིགས་ནས་ཆགས་ཚད་གོང་དུ་བརྗོད་པ་ལྟར་ལགས་ཤིང་། རྙིང་ལུགས་རྡོ་
རྗེ་ཟམ་པའི་གདམས་པ་ལྟར་ནི་སྒོམ་ཐག་པུས་མོ་ཡ་གཅིག་ལ་བསྐོན་རྒྱུའི་དབང་གིས་ཆགས་
ཚད་ཀྱང་ཁུག་པ་རྐྱང་ཁྲུ་གང་དང་སོར་བཞིར་གསུངས་པ་དང༌། བསྒོམ་འཁར་གྱི་རིང་ཐུང་
ཡང་དེ་དང་མཉམ་པར་བྱ་བར་གསུངས། ལར་བསྒོམ་འཁར་འདི་རྒྱ་གར་དུ་སྔོན་གྱི་དགྲ་
བཅོམ་དང་དྲང་སྲོང་རྒན་པོ་འགའ་ཞིག་ལ། ཨོག་འཁར་དུ་བྱེད་སྲོལ་ཡོད་འདུག་པ་དང༌།
བོད་འདིར་ཕྱིས་ཀྱི་བཀའ་བརྒྱུད་པའི་སྒོམ་ཆེན་དག་མཚན་མོ་སྔས་ལ་མི་བརྟེན་པ་ཡིན་ཞེས་
སྒོམ་ཤིང་ཟེར་བ་སྤང་ལེབ་ལ་མགོ་མཇུག་གཉིས་ཀར་ཡོག་པ་མགོའམ། སོག་ལེའི་ཡུ་བ་
བཟོ་འདྲ་རེ་རེ་སྦྲགས་ནས། སྒལ་པ་ལ་སློང་བའི་ཐག་པ་རང་གི་སྐེད་པར་བཅིངས་སུ་བྱས་
ཏེ༑ རྒྱབ་བརྟེན་གར་འགྲོ་ཁུར་བའི་སྲོལ་སྣང་བ། རང་གི་བསམ་ཡུལ་དུ་ནུབ་མོ་གཉིད་
གཏན་སྤངས་ཐུབ་ན་ནི་ཤིན་ཏུ་ལེགས་པ་མ་གཏོགས་དེ་མ་ཐུབ་ན་རྒྱབ་བརྟེན་ནས་གཉིད་ 
ལོག་པ་དང༌། སྔས་བཅུག་ནས་ཉལ་བ་གཉིད་རང་ཁྱད་མི་འོང་ངོ་སྙམ་པ་བྱུང༌། རྡོ་རྗེ་ཟམ་ 
པ་ནས་གསུངས་པའི་སྒོམ་འཁར་དེ་ནི་སྟོང་གཟུགས་ཀྱི་འོལ་བ་བལྟ་ཕྱིར་སྔ་དྲོ་ཕྱི་དྲོ་སོ་སོར་
པུས་མོ་ཡ་གཅིག་བསླངས་ནས་སྒོམ་ཐག་བསྐོན་ཅིང༌། ཡ་གཅིག་གདན་ལ་ཕབ་ནས་དེ་
ཕྱོགས་ཀྱི་སྟ་ཟུར་ལ་སྒོམ་མཁན་ལག་གཉིས་ཀྱིས་བཟུང་ཞིང་བཅུག་སྟེ་རྡོ་རྗེ་ལུ་གུ་རྒྱུད་ལྟ་ 
བུ་ཡིན་མ་གཏོགས། སྒོམ་ཆེན་གཞན་ལ་མཁོ་བའི་སྒོམ་ཤིང་མིན་པར་འདུག་ལགས། དོམ་ 
ར་འདི་ནི་འདུལ་བའི་གཞུང་ལས་རབ་བྱུང་ལ་པགས་པའི་རིགས་གཞན་གྱོན་མི་རུང་མོད་
219

༄༅། །རིག་འཛིན་སྔགས་ཀྱི་སྡེ་སྣོད།
ཀྱི༑ དགེ་སློང་མིག་ནད་ཅན་གྱིས་དོམ་པགས་བཅང་དུ་རུང་ངོ༌། །ཞེས་མིག་ནད་ཡོད་པ་ 
སྒེར་དུ་གནང་བ་མ་གཏོགས། ཐམས་ཅད་གནང་བ་མིན་འདུག་ཀྱང༌། བོད་ཀྱི་དགེ་སྦྱོར་ 
གང་སྙམ་བྱེད་པ་ལ་ཅིའི་ཐ་སྙད་འོང༌། རྣལ་འབྱོར་པ་ལ་ཆ་ལུགས་ངེས་ཅན་ནི་མ་གསུངས་
ལ༑ ཚེ་འདིའི་སྣང་ཤས་སྤངས་ནས་མ་འཁྱགས་མ་ལྟོགས་ཙམ་ཁོ་ནས་ཆོག་པ་ལ། རྟོགས་
ལྡན་གྱི་ཆ་ལུགས་ཡིན་ཟེར་བའི་སྣང་ཤས་ཅན་འདི་འདྲ་ལ་ཡ་མཚན་ག་ལ་ཡོད་ཀྱང་། བསྐྱེད་ 
རྫོགས་ཀྱི་བོགས་འདོན་བརྟུལ་ཤུགས་ཀྱི་སྤྱོད་པ་བྱ་རན་པའི་དྲོད་ཚད་ཡིན་ན་ནི་དེ་དང་ 
མཐུན་པའི་ཆ་བྱད་ཀྱང་། རིན་རི་ཁུའི་རྒྱན་དྲུག་དང་། རོ་རས་ཀྱི་གོས་དང་། རྐུན་མའི་སྐྲ་ 
ལས་བྱས་པའི་ཚངས་སྐུད་སོགས་ཀྱིས་བརྒྱན་པར་བཤད་པ་མ་གཏོགས། དེང་སང་གི་ཧེ་ 
རུ་ཀའི་ཆས་ཡིན་ཟེར་བའི་འཆམ་བྲོ་བའི་ཆས་འདྲ་བ་འདི་འདྲ་བྱེད་རྒྱུ་མིན་པར་སྣང་མོད། 
གང་ལྟར་ཅི་ཞུ་ན། དོམ་ར་འདི་མིག་ལ་སྐྱོབ་ཕྱིར་ཁོ་ན་མ་གཏོགས། གཞན་དགོས་པ་མ་ 
མཆིས་པ་དང༌། དར་དོམ་རས་དོམ་སོགས་ཀྱང་སྐུ་ཚེ་རིང་ཚེ་དོམ་པགས་གོན་པ་མ་ཤར་
བའི་རིགས་བཟོ་དང་མཛེས་མཛེས་ཁོ་ན་བྱས་པ་ལ་གཞན་ཅི་ཡོད། སྦུག་ར་དྲྭ་མིག་ཅན་ 
འདི་ནི་འབྲུག་པ་རྒྱལ་དབང་རྗེས། གནས་ཆེན་ཏི་སེ། ལ་ཕྱི། རྩྭ་རི་སོགས་གངས་ཁྲོད་ 
འགྲིམས་པའི་སྒྲུབ་པོ་རྣམས། མིག་ཁ་བས་ཆུད་ཟོས་ལས་སྐྱོབ་ཕྱིར་གོན་པར་གསུངས་པ་ 
ལས་གསུང་རབ་གཞུང་ལས་མ་བཤད།
རས་གོས་ལ་ནི། སྤྱིར་ཆོས་པ་ལ་ནི་སྡིག་དང་མ་འདྲེས་པའི་ཟས་གོས་ལ་བརྟེན་དགོས་ 
ཕྱིར། བལ་སྣམ་གྱི་རིགས་ནི་ལུག་ལ་སྡིག་པ་བསགས་པ་དང༌། དར་ཟབ་རྣམས་ཀྱང་དེའི་ 
འབུ་གསོད་དགོས་པ་དང༌། ལྤགས་པའི་རིགས་ཐམས་ཅད་དེ་མཚུངས་ལ། རས་ཀྱི་རྒྱུ་ནི་ 
ཤིང་བལ་ཡིན་པས་སྡིག་མི་གསོག་པའི་ཕན་ཡོན་གྱིས། འདུལ་བ་ནས་ཆོས་གོས་རྣམ་ 
གསུམ་གྱི་རྒྱུ་ངེས་པར་རས་འབའ་ཞིག་བསྔགས་པ་དང༌། རྣལ་འབྱོར་རྣམས་ཀྱང༌། གོས་
220

༄༅། །ཟབ་གཏེར་ཆོས་ཀྱི་མཛོད་ཁང༌།
ཧ་ཅང་དྲེ་བ་སྣམ་བུ་ཕྱིང་པ་ལྤགས་པ་སོགས་གོན་ན་གཉིད་འགྲོ་བས་དགེ་སྦྱོར་མི་འཕེལ་ 
བ་དང༌། ལྷག་པར་གཏུམ་མོའི་ཉམས་ལེན་པ་དག་ནི། རས་རྐྱང་ལས་ལྷག་པའི་གོས་དྲོ་བ་ 
གཏུམ་མོའི་སྤང་བྱ་ཡིན་ཕྱིར་དེ་ལ་དགོངས་ཏེ། གོས་ཀྱི་ཚད་རས་གོས་རྐྱང་གཅིག་གིས་ 
འཛིན་པ་ལགས། དེ་ཕྱིར་གཏུམ་མོའི་ཆོས་སྒོར་ཕལ་ཆེར་ལ་རས་དབང་མང་པོ་ཡོད་སྣང་ 
བ༑ ལན་གཅིག་རས་དབང་ཞུས་ཕྱིན་ཆད་དེ་ལས་ལྷག་པའི་གོས་དྲོ་བ་གོན་མི་རུང་བར་ 
གདའ།ཨང་རག་སྤྱི་ཁྱབ་དང་དེང་སང་ཕལ་ཆེར་ལ་དར་བའི་པཉྩཱལི་ཡང་ཟེར་བ། སྨད་ཤམ་ 
དབྱིབས་འདྲ་བའི་ར་གཅིག་དེ་ནི་འཕྲུལ་འཁོར་རྒྱབ་དུས་ཁོ་ན་ལ་བསྔགས་པར་སྣང་བ་བོད་
ཡུལ་དུ་དར་བར་འདུག རྒྱ་གར་གྲུབ་ཐོབ་རྣམས་ཀྱི་བཞེད་པ་དེ་ལ། རྙིང་ལུགས་ལ་ཡང༌། 
གུ་རུ་རིན་པོ་ཆེ་ཉིད་ཀྱིས་གསུངས་པའི་སྔགས་ཀྱི་གོས་བརྒྱད་པོའི་ནང་ཚན་ཡིན་ཏེ། གསང་ 
གནས་སྦེད་ཕྱིར་རྡོ་རྗེའི་གསང་གོས་ཞེས་བྱ་བ་ཁ་གསུམ་པ་སྒོ་སྦྲགས་མར་བྱའོ། །ཁ་དོག་ 
ནི་དམར་ལྗང་ངོ༌། །ཞེས་གསུངས་པའི། ཁ་གསུམ་ནི་རྐང་པ་གཉིས་སྐེད་པ་དང་གསུམ་འགྲོ་ 
ས་ཡིན་ལ། སྒོ་སྦྲགས་མ་ནི་ར་ཕྱི་ནང་གཉིས་སྦྲགས་དོར་མའི་ར་ལྟ་བུ་དང༌། རིང་ཐུང་ནི་རྐྱང་ 
ཁྲུ་གང་པ། ཁ་དོག་དམར་ལྗང་ནི། གཞི་མ་དམར་པོ་ལ་རྐང་གཉིས་ལ་མུ་འདྲིལ་ལྗང་གུ་ 
བཏང་པའི་དོན་ཡིན་ཞིང་། གསང་གོས་ཡིན་པའི་གཞན་ཐ་མལ་པས་མཐོང་བར་མི་བྱ་སྟེ། 
ཕྱི་ནས་སྨད་ཤམ་སོགས་ཀྱིས་བཀབ་དགོས་པར་གསུངས་སོ། །
ཀ་པཱ་ལ་བཟའ་བཏུང་གི་སྣོད་བྱེད་པ་དེ། གསང་སྔགས་པ་ཡིན་ན་ལོས་རུང་ཡང་། ཡིག་
ཆ་རྣམས་ནས་བཤད་པའི་ཐོད་པའི་མཚན་ཉིད་བཟང་ངན་སོགས་གསུངས་པ་དེ་ཐམས་ཅད་ 
སྒྲུབ་རྫས་ལ་དགོས་པའི་སྐབས་དོན་དང༌། དབང་རྫས་སོགས་མ་གཏོགས། །ཁ་ཕོར་བྱེད་ 
པ་ལ་ནི་ཚད་ལྡན་ག་ནས་རྙེད་དང་། ལར་ནི་ཆོས་རང་རང་གི་སྐབས་ཐོབ་མ་འདྲེས་པ་གཅིག་ 
དགོས་ པ་ཡིན་སྣང་ཚེ། རབ་བྱུང་ཡིན་ན་རབ་བྱུང་གི་རྟགས་དང་ཆ་ལུགས་ཡོ་བྱད་རྣམས་
221

༄༅། །རིག་འཛིན་སྔགས་ཀྱི་སྡེ་སྣོད།
ཕྱི་འདུལ་བ་དང་མི་འགལ་བ་དང༌། སྔགས་པའི་རྣལ་འབྱོར་ཡིན་ན་དེ་ལྟར་རང་རང་གི་ཆ་ 
ལུགས་དང་སྤྱོད་ལམ་ཚུལ་མཐུན་མ་གཏོགས། བོད་འདིར་དེང་སང་མདོ་སྔགས་གང་གི་ 
ཕྱོགས་དང་མི་མཐུན་པའི་ཟོལ་གྱིས། བསྟན་པ་འཇིག་པར་བྱེད་པ་འདི་ལྟར་འབྱུང་བར། 
སངས་རྒྱས་ཀྱིས་དཀོན་བརྩེགས་དང༌། ཏིང་ངེ་འཛིན་རྒྱལ་པོ་སོགས་མང་པོར་ལུང་བསྟན་ 
ཞིང་། སྲོང་བཙན་སྒམ་པོ་དང་། གུ་རུ་རིན་པོ་ཆེ་ཉིད་ཀྱིས་ལུང་ཐམས་ཅད་དུ་གསུངས་པ་ 
ད་ལྟ་ཐོག་ཏུ་བབས་པའི་སྐྱོན་གྱིས། འཇིག་རྟེན་ཁམས་སུ་བདེ་སྐྱིད་ཟད་པ་དང་། བཀྲ་མི་ 
ཤིས་པ་མང་པོ་འབྱུང་བ་འདི། སྤྱིར་སྙིགས་དུས་ཀྱི་སྐྱེ་འགྲོ་རྣམས་དང༌། ཁྱད་པར་ཆོས་པ་ 
རྣམས་ཀྱི་སྤྱོད་པ་མ་རུང་བའི་རྒྱུ་རྐྱེན་དུ་སྣང་ཡང་། ལུགས་གཉིས་ཀྱི་བསྟན་པའི་བདག་པོ་ 
ཚོའི་མཛད་སྤྱོད་ཀྱང་འདི་ལས་མེད་ཚེ། འོ་སྐོལ་འཁོས་མེད་རྣམས་ཀྱིས་ཅི་ཞིག་བྱར་ཡོད་ 
ལགས། མཉམ་མེད་འགྲོ་བའི་མགོན་པོ་མཚུངས་མེད་སྣ་ཚོགས་རང་གྲོལ་གྱིས་ཆུ་བོ་གསེར་ 
ལྡན་གཡས་སུ་འཁྱིལ་པའི་གནས་ཆེན་མགོ་དགུ་དབུས་རི་པདྨ་འོད་ཀྱི་སྒྲུབ་ཁང་དུ་བཀོད་
པའོ། །
༈ ཁར་སང་གསུངས་པའི་འཕྲོས་ལས་རྒྱན་དྲུག་གི་རལ་ཁའི་ག་ཤལ་བྱས་པ་ཞེས་སྟོད་ 
ཀྱི་རྒྱ་གྲམ་དེ་ཁ་དང༌། ཚངས་སྐུད་ནི། རྒྱ་གར་དུ་མུ་སྟེགས་ཚངས་པ་ལ་བླ་མར་བྱེད་པ་རྣམས་ 
པ་གླང་གི་ལྕི་བའི་ཐལ་པ་བྱུགས་པའི་སྟེང་དུ། སྐུད་པ་ལྟ་བུ་ཞིག་གོན་པ་དེ་ཚངས་པ་མི་རྗེད་ 
པའི་དྲན་རྟེན་དང་དམ་ཚིག་ཡིན་ཟེར་བ། དེ་དག་འདུལ་ཕྱིར། ཧེ་རུ་ཀའི་སྐུ་སྟོད་ལ་ཐལ་ 
ཆེན་གྱི་རི་མོ་གདབ་པའི་ཁར། བུད་མེད་ཀྱི་སྐྲའམ། རོའི་སྐྲ་ལ་བྱས་པའི་སྐུད་པ་ཞིག་སྒོམ་ 
ཐག་གྱོན་པ་ལྟར་གསུས་པ་ནས་མཆན་འོག་བར་དུ་གྱོན་རྒྱུ་སྟེ། རྒྱུད་རྣམས་ནས་གསུངས་ 
པའི་རྒྱན་དྲུག་ཅེས། རྒྱུ་དུག་ལྔ་སེར་སྣ་དང་དྲུག ལམ་ཕར་ཕྱིན་དྲུག འབྲས་བུ་རུ་རིགས་ 
སེ་ལྔ་རྡོ་རྗེ་འཆང་དང་དྲུག་རྣམས་མཚོན་པའི་རྟགས་སུ། ཐོར་གཙུག རྣ་ཆ། མགུལ་རྒྱན། 
222

༄༅། །ཟབ་གཏེར་ཆོས་ཀྱི་མཛོད་ཁང་།
རལ་ཁ་དང་། ཚངས་སྐུད་གཉིས་བསྡོམས་པ་སྐེ་རགས། ཕྱག་ཞབས་ཀྱི་གདུ་བུ་དང་དྲུག་ 
ཡིན་ལ། ཡུམ་རྣམས་ལ་ཕྱག་རྒྱ་ལྔས་བརྒྱན་པ་ཞེས། སེ་རལ་ཚངས་སྐུད་མ་གཏོགས་པའི་ 
ལྔ་པོས་བརྒྱན་པར་བཤད་དོ། །སརྦ་མངྒ་ལཾ།
223

༄༅། །རིག་འཛིན་སྔགས་ཀྱི་སྡེ་སྣོད།
༄༅། །སྐྲ་ཡི་རྣམ་བཤད་དཔག་བསམ་ལྗོན་ཤིང་ཞེས་བྱ་བ་བཞུགས་སོ། །
གུ་རུ་ཝ་ར་ཧི་ན་མོ། ཡང་དག་རྫོགས་པའི་སངས་རྒྱས་རབ་བཞུགས་པ། །ངེས་པའི་ལམ་ 
བཟང་གསེར་གྱི་ཐེམ་སྐས་བཞིན། །སོ་སོ་ཐར་དང་བྱང་སེམས་བསླབ་པ་དང་། །རིག་འཛིན་ 
སྔགས་སྡོམ་སྟོན་པ་རྒྱལ་པོས་གདམས། །གང་ཟག་སོ་སོའི་ངོ་སྐལ་ཆོས་བསྟན་དུས། །སྡེ་ 
སྣོད་གསུམ་གྱི་དགོངས་པའི་བཅུད་རྟོགས་པ། །རྒྱ་གར་ནགས་གླིང་འཕགས་པ་ཀླུ་གྲུབ་ 
ཅེས། །སྟོན་པའི་བསྟན་པ་གཉིས་མེད་རིན་ཆེན་དཔལ། །དེ་ཡི་ཞལ་ནས་ཕྱི་རྟགས་ནང་ 
རྟགས་ཀུན། །སྤྱོད་ལམ་སྤྱོད་སྐབས་དགོས་པའི་རྟགས་ལྔ་བརྟེན། །འགྲོ་ཀུན་འདུལ་ཕྱིར་ 
ཕྱི་ནི་འདུལ་བ་དང༌། །ངང་ཚུལ་ལྡན་པ་སེམས་དཔའི་རིགས་ལ་སྤྱོད། །དོན་གྱི་འབྲས་བུ་ 
གསང་སྔགས་སྙིང་ལ་སད། །དེ་ཡི་རྟགས་སུ་རལ་ཅོག་ལྡན་པ་ནི། །གུས་པས་ལུས་ཀྱི་སྤྱི་ 
བོར་དབང་རྟགས་ཚུལ། །འབྲལ་བ་མེད་པ་རིགས་བདག་ཐོར་ལྕོག་མཛེས། །འབུམ་ཕྲག་ 
སྩོགས་པ་རྩ་གསུམ་ལྷ་ཚོགས་རྣམས། །དམིགས་པའི་རྟེན་རྫ་ས་སྐྲ་ཡི་ཕོ་བྲང་ཡིན། །རྒྱལ་ 
བ་ཉིད་ཀྱི་ཞལ་ནས་འདི་ལྟ་སྟེ། །ང་ཡི་རྗེས་འཇུག་དགེ་སློང་རལ་ལྕོག་ཅན་སོགས། །ཞེས་ 
པའི་ལུང་ནི་གྲངས་ལས་མང་བ་དང་། །ཁྱད་པར་འཕགས་པ་རྒྱལ་པོར་གདམས་པའི་ 
མདོར། །མདོ་དང་མངོན་པ་དབུ་མ་བསྟན་བཅོས་ཀུན། །སོ་སོར་འཚམས་པའི་ཆོས་རྣམས་ 
འཆད་གྱུར་ཀྱང་། །སྐྲ་དང་ཁ་སྤུ་བྲེག་པར་མི་བྱ་བར། །དོན་དམ་ཁྲིམས་ལྡན་ཡང་དག་དགེ་ 
སློང་རྒྱལ། །དེ་ལྟར་ལུང་བཞིན་མཉམ་མེད་འབྲི་གུང་པས། །གང་དག་སོ་སོར་འཚམས་ 
པའི་ཆོས་བསྟན་ཅིང༌། །བཤད་དང་སྒྲུབ་པའི་འཁོར་ལོ་བསྐོར་བའི་ཚེ། །ས་བཅུའི་མགོན་ 
ལ་མ་དང་མཁའ་འགྲོ་ཡི། །བཀའ་ནི་བབས་ཏེ་ཞིང་ཁམས་དངོས་སུ་གཟིགས། །འདུལ་
224

༄༅། །ཟབ་གཏེར་ཆོས་ཀྱི་མཛོད་ཁང་།
བའི་གཞི་ལ་གསང་སྔགས་སྙིང་པོ་དང༌། །དེ་ཡི་རྟགས་སུ་མེ་དང་དུ་བའི་དཔེ། །བླ་མ་དཀར་ 
པོའི་བསྟན་བཅོས་ལས། །སྐྲ་ནི་མ་བཅོས་ལྕང་ལོ་དང༌། །གོས་ནི་མ་བཅོས་རས་དཀར་ 
གཟན། །སེམས་ནི་མ་བཅོས་རང་གི་གཤིས། །མ་བཅོས་རྟགས་སུ་སྐུ་གསུམ་དོན། །སྔགས་ 
བརྒྱུད་སྐྱུ་ར་བ་ཡི་སྙན་བརྒྱུད་ལས། །རིགས་བདག་མ་བཅོས་ཀུན་ཏུ་བཟང་པོ་ནི། །འདོད་ 
ཡོན་མ་སྤངས་རས་དཀར་ན་བཟའ་དང་། །སེམས་ནི་མ་བཅོས་རང་གཤིས་ཀ་དག་ཀློང་། ། 
སྤྱོད་པ་མ་བཅོས་སྒྱུ་མའི་རོལ་རྩལ་དང་། །བདེ་དྲོད་རང་འབར་རླུང་སེམས་གོས་སུ་གྱོན། །
རེ་དོགས་ཀུན་ཟད་སྣང་བཞི་མཐའ་རུ་ཕྱིན། །བུམ་པའི་སྐུ་ལ་ཟག་པ་ཡོངས་བྲལ་ནས། ། 
ཟག་མེད་བདེ་ཆེན་རྡོ་རྗེའི་མཚན་འབུམ་ནི། །གཙུག་ཏུ་འཆང་བས་བླ་མའི་ཐུགས་དང་ 
ནི༑ ༑རོ་གཅིག་འདྲེས་པའི་རྟགས་སུ་སྐྲ་འཕྱང་ངོ་། །ཨོ་རྒྱན་གཉིས་པ་འཇིགས་མེད་གླིང་ 
པ་ཡི། །བཀའ་ཕྱག་ཆུ་བོ་གཅིག་འདྲེས་དགོངས་པ་ལས། །ཐོད་ལྡེམ་རལ་པར་གླེགས་བམ་ 
འཆང་དགོས་པས། །གསེར་གྱིས་བྲིས་ནས་ནོར་བུ་དབང་རྒྱལ་ནི། །གྲོལ་བ་བཞི་ལྡན་གསང་ 
ཆེན་རིགས་གཅིག་གི །ཐོར་གཙུག་འཆང་ཞིང་ཌཱཀྐིའི་དབང་དཀྱིལ་འཁོར། །པདྨོའི་མཁའ་ 
ནས་དོན་དམ་རྟོགས་པའོ། །དབང་རྟེན་ཚུལ་དུ་དབང་རྟགས་འཆང་བ་ཡི། །དོན་དམ་མ་ 
རྟོགས་ཉན་ཐོས་རྟོག་གེ་པར། །བཤད་པར་མི་བྱ་མགོ་བོ་འགས་པར་ངེས། །ཐེག་པ་ཆེ་ཆུང་ 
བཀག་བྱ་མ་ཡིན་ཏེ། །སོ་སོའི་སྤྱོད་པས་སོ་སོའི་དོན་ལ་སྤྱོད། །སླར་ཡང་རྡོ་རྗེ་བདེ་བའི་མྱུ་ 
གུ་ནི། །དཔལ་གྱི་རི་བོ་རིག་འཛིན་ཚོགས་གྲལ་ནས། །ལྷ་བུ་དྷ་རྒྱལ་འོད་གསལ་སྒྲོལ་བའི་ 
སྐབས། །པད་འབྱུང་རྗེ་ཡིས་འདི་ལྟར་བཀའ་བསྩལ་ཏོ། །ཨེ་མ་རིགས་ཅན་བུ་ནི་འགྲོ་བར་ 
སྤྱོད་པའི་སྐབས། །བརྡ་དང་རྟེན་འབྲེལ་རྒྱན་ཆ་འདོགས་ཚུལ་བཤད། །མེ་ལོང་གསལ་བས་ 
བྱང་སེམས་འོད་བརྒྱ་ཡིས། །འགྲོ་ཀུན་ཐར་པའི་ལམ་བཀོད་རྟགས་སུ་ཆོངས། །སྐྲ་ནི་རིགས་ 
གཅིག་ཐོར་གཙུག་ལྡན་བཞིན་དུ། །སོར་བཞིའི་གླེགས་བམ་སྡེ་སྣོད་ལྡན་པའི་རྟགས། །
225

༄༅། །རིག་འཛིན་སྔགས་ཀྱི་སྡེ་སྣོད།
ཐབས་ཤེས་ཉི་ཟླར་དར་དམར་རྒྱུན་ཐག་སྤྲས། །དབྱིངས་དང་རིག་པ་དམ་ཚིག་འདའ་ 
མེད་རྟགས། །རྡོ་རྗེའི་རྩེ་དགུ་རྨ་བྱའི་མདོངས་བཀྲ་ནི། །ཐེག་དགུའི་ས་བགྲོད་པད་འབྱུང་ 
འབྲལ་མེད་རྟགས། །ཟར་བུ་ཁྲོལ་བ་གདུལ་དཀའ་འདུལ་བའི་རྟགས། །ཤམ་ཐབས་སྔོན་ 
པོ་ཀུན་བཟང་དབྱེར་མེད་རྟགས། །རྡོ་རྗེའི་སྐེ་རགས་བདུད་དཔུང་འདུལ་བའི་རྟགས། ། 
ལས་ཀྱི་ཕུར་པ་སྐེད་དུ་དྲངས་པ་འདི། །དྲག་སྔགས་ནུས་པས་སྲིད་གསུམ་འདུལ་བའི་ 
རྟགས། །ཐོད་སྐམ་ཡ་གཅིག་ཆོས་ཉིད་རྟོགས་པའི་རྟགས། །ལུས་ནི་འགུལ་སྐྱོད་སྨྱོན་པའི་ 
ཚུལ་བཟུང་བ། །སྣང་སྲིད་ཐམས་ཅད་ལྷ་སྐུར་གྲོལ་བའི་རྟགས། །ངག་གི་ཅ་ཅོ་བར་སྣང་ 
རླུང་བཞིན་གཡོ། །ལོངས་སྐུའི་སྒྲ་གྲག་མ་སྤངས་རང་ཤུགས་རྟགས། །སེམས་ནི་མ་བཅོས་ 
ཆོས་སྐུར་རང་གྲོལ་རྟགས། །རྐང་དུ་རྒྱ་ལྷམ་རྒྱ་འདྲེ་འདུལ་བའི་རྟགས། །རྩ་འཁོར་བདུན་ 
ལྡན་འཕགས་ནོར་བདུན་གྱི་ཆོས། །གསུང་རབ་བཅུ་གཉིས་གླེགས་བམ་ཁ་ཕྱེའི་རྟགས། ། 
གཞི་ནི་མ་བཅོས་དབུ་མ་ཆེན་པོ་དང་། །ལམ་ནི་མ་བཅོས་ཕྱག་རྒྱ་ཆེན་པོའི་སྡེ། །འབྲས་བུ་ 
མ་བཅོས་རྫོགས་པ་ཆེན་པོའི་དོན། །ལྟ་བ་མ་བཅོས་རང་ཤར་རང་གྲོལ་ངང་། །སྒོམ་པ་མ་
བཅོས་ཉོན་མོངས་རང་གྲོལ་ཐོངས། །སྤྱོད་པ་མ་བཅོས་སྒྱུ་མའི་རོལ་རྩལ་བཞིན། །བུ་ཆུང་ 
སྤྱོད་པ་བྱིས་པའི་རོལ་རྩེད་རྩེས། །ད་ལྟའི་སྣང་བ་དབང་བཞི་ལེན་པའི་སྐབས། །མཐར་ཐུག་ 
འབྲས་བུ་རིག་པའི་རྩལ་དབང་ལ། །སྐྲ་ཡི་དབང་བསྐུར་མཐོང་བ་དོན་ལྡན་འདི། །ཉིད་ལ་ 
བསྐུར་བས་དོན་དམ་རྣམ་པ་ལྔ། །རིགས་བདག་ཚུལ་འཆང་མཐོང་བས་འགྲོ་ཀུན་གྲོལ། །
རླུང་རྣམས་ཕོག་པས་རིགས་དྲུག་ངན་སོང་ཞི། །ང་ཉིད་ལ་སོགས་རྩ་གསུམ་ཕོ་བྲང་ཡིན། ། 
མ་དང་མཁའ་འགྲོའི་དམ་ཚིག་བླ་རྡོ་དང་། །རལ་པ་བསིགས་པས་རི་རབ་འཇིགས་པར་ 
བྱེད། །སྐྲ་ཡིས་དམག་དཔུང་དགྲ་འཇོམས་ཁྱབ་འཇུག་མདུང༌། །དེ་བཞིན་རྟགས་རྣམས་ 
མ་ལུས་འཆང་གྱུར་ན། །མཚོན་ཆ་རྣོན་པོ་ཤུབས་ནས་བཏོན་པ་བཞིན། །འགྲོ་བ་འདྲེན་པ་
226

༄༅། །ཟབ་གཏེར་ཆོས་ཀྱི་མཛོད་ཁང་།
ལྷ་ཡི་བུ་ཆུང་ཉིད། །ལས་རྣམས་སད་ནས་དུག་ལྔ་རགས་པའི་ཡུལ། །ཟབ་མོ་སྒང་དུ་སྒྱུ་ 
མའི་རྩེད་མོ་རྩེས། །སྐྱུ་རའི་རུས་ཀྱིས་ཉི་འོག་ཁྱབ་གྱུར་ནས། །འགྲོ་ཀུན་མུན་པ་གསལ་ 
བའི་རྒྱུ་རྐྱེན་སོངས།།ཨ་ལ་ལ་སྟེ་དུས་མཐར་འདྲེ་སྲིན་ཀུན། །འདུལ་བའི་རྒྱལ་ཚབ་ལྷ་ 
བབས་འབྲི་གུང་པ།།ཨེ་མ་ཧོ་དེ་འགྲོ་དོན་མཁའ་ཁྱབ་ཤོག །འདི་ལྟར་གསུངས་ནས་ཨུ་ 
དུམ་ཝ་ར་ཡིས།།རབ་གནས་ཐོར་བའི་རྒྱན་ཆ་དེ་བཞིན་དུ། །དག་པའི་ཞིང་དང་ན་རཀ་ 
དམྱལ་ཁམས་ནི། །གང་ལ་ཁྱབ་པ་ནམ་མཁའི་འོད་ཁྱབ་བཞིན། །ངེས་པར་སྨིན་པ་བདག་ 
ལ་ཐོབ་པའོ། །སྐྲ་ཡི་རྣམ་བཤད་དཔག་བསམ་ལྗོན་ཤིང་འདི། །སྨྲ་བའི་ཤེས་རབ་འོད་བརྒྱ་ 
ཤར་བ་ཀུན། །སྙིང་པོ་མུན་འཐིབས་བླུན་རྨོངས་རྟོག་གེ་ཀུན། །དྲི་ལན་ཡོད་ན་དཔག་ 
བསམ་འཛད་མཐའ་མེད། །ཆུ་ཤེལ་ལྷུན་པོར་སེང་གེའི་ངར་སྒྲ་ཡིན། །བླུན་རྨོངས་ཝ་ཚོགས་ 
མགོ་བོ་འགེམ་པའི་ཕྱིར། །རྡོ་རྗེའི་གདན་ས་འབྲི་ཐེལ་བྱང་གླིང་གི །དེ་ནས་བསྐུལ་བརྟེན་ 
འོད་གསལ་རྡོ་རྗེ་ཡིས། །གཏེར་སྒྲོམ་ཡང་དབེན་བདུད་འདུལ་ཕུགས་སུ་སྦྱར། །དགེའོ། །
༈ ཉང་ཉི་མ་འོད་ཟེར་གྱི་ཞལ་ནས། ང་ཡི་ཐོར་ལྕོག་རལ་པ་འདི། རྒྱུད་གསང་བ་འདུས་པ་ 
ལས། སྐྲ་དང་ཁ་སྤུ་མི་བྲེག་ཅིང༌། །འདོད་ཡོན་ལྔ་ལ་ལོངས་སྤྱོད་པས། །རྣལ་འབྱོར་ཆེན་ 
པོའི་ལམ་ཞེས་གྲགས། །རྒྱུད་མ་ཧཱ་མ་ཡ་ལས། ཀུན་གཞི་མ་བཅོས་ཀ་ནས་དག །ལུས་ནི་ 
བདེ་ཅན་རལ་པ་ཅན། །ཞེས་གསུངས་སོ། །སེམས་རྟགས་ལུས་སུ་རྫོ་གས་པ་ཡིན། །སེམས་ 
ཉིད་ཡེ་ནས་མ་བཅོས་ཕྱིར། །ལུས་ནི་མ་བཅོས་ཁྲོལ་ལེ་བ། །དེ་ཕྱིར་རལ་པ་མ་བཅོས་བཞག །
ཅེས་སོ། །
227

༄༅། །རིག་འཛིན་སྔགས་ཀྱི་སྡེ་སྣོད།
༄༅། །རྡོ་རྗེ་དང་དྲིལ་བུའི་དག་དྲན་རྒྱལ་ཀུན་དགོངས་གནད་ཀྱི་ 
མན་མཛོད་བཞུགས་སོ། །
༄༅། །སྐུ་དང་ཡེ་ཤེས་བསམ་མི་ཁྱབ་པའི་མཛོད། །ཐབས་ཀྱི་རང་བཞིན་རྡོ་རྗེ་མཚོན་པར་ 
བྱ༑ ༑ཟུང་འཇུག་དབྱིངས་འདི་སངས་རྒྱས་ཐམས་ཅད་ཀྱི། །དགོངས་པའི་ཀློང་སྟེ་སེམས་ 
ཅན་ཀུན་གྱི་ངང༌། །དོན་གྱི་ཆོས་ཉིད་བྱང་ཆུབ་སེམས་ཀྱང་དེ། །དེ་ཕྱིར་འདི་ནི་གཞི་ལམ་ 
འབྲས་བུའི་ཆོས། །མ་ལུས་ཀུན་འདུས་རང་བཞིན་མཚོན་པར་བྱེད། །དབྱིངས་ཀྱི་དྲིལ་བུ་ 
ཤེས་རབ་ཡུམ་གྱི་མཁའ། །ཀུན་ཏུ་བཟང་མོ་རྒྱལ་བ་བསྐྱེད་པའི་ཡུམ། །སྟོང་ཆེན་ཡེ་བརྡལ་ 
ཡེ་ནས་རང་བཞིན་མོད། །སུས་མ་བྱས་ཀྱང་བྱུང་པ་མེད་པའི་ཀློང༌། །ཡེ་ཤེས་རྡོ་རྗེ་ཐབས་ 
ཆེན་ཡབ་ཀྱི་ངང༌། །ཀུན་ཏུ་བཟང་པོ་སངས་རྒྱས་ཀུན་གྱི་ཡབ། །དབྱིངས་ལས་ཡེ་ཤེས་ 
རང་སྣང་རང་ཤར་བས། །འདི་ནི་ཆོས་སྐུའི་དཀྱིལ་འཁོར་ཉག་གཅིག་ཡིན། །ཤེས་རབ་ 
རང་བཞིན་རྡོ་རྗེ་བདག་མེད་པ། །དབྱིངས་ཀྱི་དབང་ཕྱུག་སྤྲོས་པ་བྲལ་བའི་དལ། །ཁམས་ 
ལྔ་རྣམ་དག་བདེ་གཤེགས་ཡུམ་མཆོག་ལྔ། །སྤྱན་དང་མ་ཀི་གོས་དཀར་དམ་ཚིག་སྒྲོལ། །
དབྱིངས་ཕྱུག་མ་སྟེ་རྩེ་མོ་ཡུམ་ལྔའི་དལ། །སྐྱོན་གྱིས་མ་གོས་འདབ་བརྒྱད་པདྨའི་ཚུལ། །
སྲིད་ཞིར་མི་གནས་དག་པའི་སེམས་མ་བརྒྱད། །ཟག་མེད་བཅུད་ལྡན་བུམ་མཆོག་འཕོ་འགྱུར་ 
མེད། །དབྱིངས་ལས་རང་སྣང་དྲྭ་ཕྱེད་འཕྱང་འཕྲུལ་ཅན། །ཡུམ་ལྔ་དཀྱིལ་ཡིན་སེམས་མ་ 
འཁོར་གྱི་ཚུལ། །ཤེས་རབ་དྲིལ་བུ་ཡུམ་གྱི་མཎྜལ་ལ། །ཆོས་དབྱིངས་མེ་ལོང་མཉམ་ཉིད་ 
སོ་སོར་རྟོགས། །བྱ་གྲུབ་ཡེ་ཤེས་རང་སྣང་བཀོད་པའི་རྩལ། །རྣམ་སྣང་མི་སྐྱོད་རིན་འབྱུང་ 
སྣང་མཐའ་ཡས། །དོན་ཡོད་གྲུབ་སྟེ་རིགས་ལྔ་ཕྱོགས་ཀྱི་རར། །སྐྱོན་བྲལ་པདྨ་སེམས་
228

༄༅། །ཟབ་གཏེར་ཆོས་ཀྱི་མཛོད་ཁང༌།
དཔའ་སངས་རྒྱས་སྲས། །གཉིས་མེད་སྤྲོས་བྲལ་ལྟེ་བ་ཀུན་ནས་ཟླུམ། །ཐབས་ཀྱི་རྡོ་རྗེ་ 
ཡབ་ཀྱི་མཎྜལ་ལ། །འདི་ནི་ལོངས་སྐུའི་དཀྱིལ་འཁོར་ཉག་གཅིག་ཡིན། །གདུལ་བྱའི་ 
ཡུལ་ལ་སྣང་བ་མི་འགོག་པའི།།སངས་རྒྱས་ཀུན་གྱི་ཐུགས་ཀྱི་ཡེ་ཤེས་རྩལ།།དབྱིངས་
ལས་རང་སྣང་རྡོ་རྗེ་དྲིལ་བུར་ཤར། །སེམས་དཔའ་སེམས་མས་སངས་རྒྱས་མཛད་པ་བྱེད། ། 
སྐལ་བར་ལྡན་ལ་གཞི་དབྱིངས་རང་ངོ་སྤྲོད། །འདི་ནི་སྤྲུལ་སྐུའི་དཀྱིལ་འཁོར་ཉག་གཅིག་ 
ཡིན། །སངས་རྒྱས་རིགས་ལྔ་མཚོན་བྱེད་དཔེ་ཡིན་ལ། །རྒྱལ་བ་ཀུན་འདུས་སངས་རྒྱས་ 
རྣམས་ཀྱི་ངང༌། །ཇི་སྙེད་འཇིག་རྟེན་མགོན་པོ་མ་ལུས་པ། །རིགས་ལྔའི་སངས་རྒྱས་དཀྱིལ་ 
འཁོར་གཅིག་ཏུ་རྫོགས། །བརྗོད་མེད་རང་སྒྲས་སྐྱེ་མེད་ཆོས་མཚོན་ཏེ། །ཐེག་གསུམ་ཆོས་ 
ཕུང་ཇི་སྙེད་བསྟན་པའང༌། །སྐྱེ་མེད་དབྱིངས་ལས་འགག་མེད་བབས་ཀྱིས་གྲུབ། །བརྗོད་ 
མེད་ཀློང་འདི་བརྗོད་པ་ཀུན་གྱི་གཞི། །དེ་ཕྱིར་བརྗོད་བྲལ་དམ་པའི་ཆོས་སུ་ཤར། །སེམས་ 
དཔའ་སེམས་མ་སངས་རྒྱས་ཀུན་གྱི་སྲས། །གཉིས་མཐར་མི་གནས་དོན་གཉིས་ལྷུན་གྱིས་ 
གྲུབ། །འཕགས་པའི་གང་ཟག་ས་མཐོར་གཤེགས་པའི་ཚུལ། །ས་བོན་གྱིས་མཚོན་དགེ་ 
འདུན་དེ་ཁོ་ན། །སངས་རྒྱས་སྐུ་ནི་མི་ཕྱེད་རྡོ་རྗེའི་སྐུ། །སྣང་སྟོང་གཉིས་མེད་དྲིལ་བུ་སྐུ་ཡི་ 
རྟེན། །བརྗོད་མེད་གསུང་གི་ཆོས་ཀྱི་ངོ་བོ་སྟེ། །ས་བོན་ཡི་གེ་སངས་རྒྱས་གསུང་གི་རྟེན། ། 
ཡེ་ཤེས་རྡོ་རྗེ་ཐུགས་ལྔའི་དེ་ཁོ་ན། །མཚོན་པའི་རྡོ་རྗེ་རྒྱལ་ཀུན་ཐུགས་ཀྱི་རྟེན། །བླ་མའི་ 
དམ་ཚིག་རྡོ་རྗེ་སློབ་དཔོན་གྱིས། །དབང་ལས་རྗེས་གནང་ཐབས་ཤེས་མཚོན་པ་སྟེ། །ཡི་ 
དམ་རིགས་ལྔ་སངས་རྒྱས་ཀུན་གྱི་དལ། །ཡེ་ཤེས་རང་སྣང་བཀོད་པའི་དཀྱིལ་འཁོར་མཆོག། 
མ་ཚོགས་མཁའ་འགྲོ་དབྱིངས་ནས་སྐུལ་བའི་རྫས། །བརྗོད་མེད་རང་སྒྲ་སྟོང་པ་ཡུམ་གྱི་ 
ངང༌། །འདི་ནི་རྡོ་རྗེའི་དམ་ཚིག་བླ་ན་མེད། །འདི་མཐོང་རྒྱལ་བའི་དཀྱིལ་འཁོར་ཐམས་ 
ཅད་མཐོང་། །སྐུ་གསུམ་དབྱིངས་ཀྱི་རང་བཞིན་གཏན་ལ་ཕེབས། །བསྐལ་མང་བསགས་
229

༄༅། །རིག་འཛིན་སྔགས་ཀྱི་སྡེ་སྣོད།
པའི་སྡིག་ལྟུང་ཡུད་ཀྱིས་འདག །བློ་རབ་སྐལ་བ་ཆེན་པོ་མ་གཏོགས་པ། །ཀུན་གྱི་ཡུལ་ 
མིན་རྡོ་རྗེ་ཐེག་པའི་རྫས། །འདི་འཆང་རྡོ་རྗེ་སེམས་དཔའ་རྒྱལ་བའི་སྲས། །རྡོ་རྗེ་རིག་ 
འཛིན་གསང་བའི་གྲལ་ལ་དབང༌། །ལྷ་དང་དྲང་སྲོང་གྲུབ་པའི་རིག་འཛིན་གྱིས། །གུས་ 
པས་བཀུར་འོས་མཆོག་གི་དམ་ཚིག་རྫ་ས། །རྒྱལ་ཀུན་དགྱེས་སྐོང་མཁའ་འགྲོ་དམ་ཅན་ 
འདུ།།འདི་ནི་རྒྱལ་ཀུན་སྐུ་གསུང་ཐུགས་ཀྱི་རྟེན། །བརྙས་དང་མི་གུས་བབ་ཅོལ་སུས་བྱས་ 
པ༑༑དཀོན་མཆོག་གསུམ་སྤངས་གསང་བའི་དམ་འགལ་བའི། །ཉམས་པ་ཅན་དེ་སྲུང་ 
བའི་ལྷས་འདོར་ཞིང༌། །མུ་མཐའ་མེད་པའི་རྡོ་རྗེ་དམྱལ་བར་འགྲོ། །ཟུང་འཇུག་ཆེན་པོ་སྣང་ 
སྟོང་རྒྱལ་བའི་དལ། །ཆོས་རྣམས་མ་ལུས་རྡོ་རྗེ་དྲིལ་བུས་མཚོན། །ལམ་གྱི་གང་ཟག་མཉམ་ 
ཉིད་དྲན་པའི་རྟེན། །འདི་འཆང་རྣལ་འབྱོར་ཀུན་ཏུ་འབྲལ་མི་བྱ། །སྔགས་དང་ཕྱག་རྒྱ་མི་ 
སྤོང་དམ་ཚིག་འཆང༌། །འདི་འཆང་གང་ཟག་དེ་ལ་བབ་ཀྱིས་གྲུབ། །ཐུན་མོང་ལམ་ཡང་ 
འདི་ཡིས་མཚོན་པ་སྟེ། །སྟོབས་ལྔ་དབང་ལྔ་འཕགས་ལམ་ཡན་ལག་བརྒྱད། །ལམ་ལྔ་ས་ 
བཅུ་མ་ལུས་འདིས་མཚོན་ནུས། །གསང་བ་གསང་ཆེན་རྡོ་རྗེ་ཐེག་པའི་གནད། །ཀུན་ཀྱང་ 
འདིས་མཚོན་རང་བཞིན་མཚུངས་པ་སྟེ། །བུམ་དབང་སྣང་སྟོང་རང་བཞིན་དབྱིངས་ཀྱི་ལྷ། ། 
བསྐྱེད་རིམ་རྒྱལ་བའི་དཀྱིལ་འཁོར་ཀུན་རྫོགས་ཤིང༌། །སྣང་བ་བརྡ་ཡིན་རང་སྣང་འགག་ 
པ་མེད། །སྟོང་པའི་དབྱིངས་ཡིན་མཁའ་དབྱིངས་གཅིག་གི་ཀློང་། །སྣང་སྟོང་ཟུང་འཇུག་ 
བུམ་པའི་དབང་གི་དངོས། །ཐབས་ཀྱི་རྡོ་རྗེ་དཔའ་བོ་ཡབ་ཀྱི་ངང་། །དྲིལ་བུ་ཡུམ་ཡིན་ཟུང་ 
འཇུག་མཉམ་པའི་རྫས། །རྩ་ལྔ་རླུང་ལྔ་ཁམས་ལྔ་རྣམ་དག་པའི། །ཡེ་ཤེས་ལྔ་རྫོགས་བླ་ 
མེད་གསང་བའི་དབང༌། །གསལ་སྟོང་ཟུང་འཇུག་རྡོ་རྗེ་དྲིལ་བུས་མཚོན། །ཤེས་རབ་དབྱིངས་ 
ནི་རྡོ་རྗེ་བཙུན་མོའི་མཁའ། །དགའ་བཞིའི་ཡེ་ཤེས་སྐྱོན་བྲལ་འདབ་བཞིའི་དབུས། །གསང་ 
བའི་ཡེ་ཤེས་ཁ་ཁ་མུ་ཁའི་ཞལ། །ཀུན་རྟོག་ཟ་བྱེད་བདེ་ཆེན་ཐིག་ལེའི་ཀློང་། །བསྐྱོད་པའི་
230

༄༅། །ཟབ་གཏེར་ཆོས་ཀྱི་མཛོད་ཁང༌།
དགྱེས་བསྐྱེད་དབྱིངས་ཀྱི་རོལ་མོ་སྟེ། །བདེ་སྟོང་ཡེ་ཤེས་ཤེས་རབ་ཟབ་མོའི་དབང་། །རྣམ་ 
ཀུན་མཆོག་ལྡན་མཆོག་གི་ཡེ་ཤེས་དངོས། །ཟུང་འཇུག་ཆེན་པོར་ཡེ་ནས་མཉམ་པའི་ 
ངང་། །རིག་སྟོང་ཆོས་སྐུ་རང་ཤར་ལྷུན་གྱིས་གྲུབ། །བཞི་པའི་དབང་ཡིན་རྡོ་རྗེ་གསང་བའི་ 
གནས། །གསང་སྔགས་ཀུན་གྱི་ལམ་ནི་འདི་ཡིན་ཏེ། །དབང་བཞིའི་རིམ་པ་ཇི་སྙེད་བསྟན་ 
པ་དང་། །འཆིང་བ་དམ་ཚིག་རྡོ་རྗེ་དྲིལ་བུས་མཚོན། །དེ་ཕྱིར་གསང་ཆེན་ངེས་པའི་སྐལ་ 
ལྡན་རྣམས། །འདི་འཆང་ཟུང་འཇུག་ཐེག་པའི་གནད་རྟོགས་པས། །མཁའ་སྤྱོད་རིག་པ་ 
འཛིན་པའི་གསང་ལམ་གྱི། །མཆོག་གི་ས་རྩེར་མངོན་སངས་རྒྱས་པར་འགྱུར། །ཞེས་དམ་ 
པའི་གྲོགས་དེའི་བཀས་བསྐུལ་བཞིན། བཙུན་འཆལ་དཔལ་སྤྲུལ་ཧྲལ་པོས་གང་དྲན་བྲིས། 
དངོས་ལུང་ཚིག་གིས་རྒྱབ་སྐྱོར་མང་མཆིས་ཀྱང་། །དོན་ལ་སངས་རྒྱས་ཀུན་གྱི་དགོངས་ 
པར་འཐད། །དགེ་བ་དེ་ཡིས་ཁམས་གསུམ་རྒྱུད་ལྔའི་འགྲོ། །ཀུན་ཀྱང་བླ་མེད་ལམ་བཟང་ 
འདིར་ཞུགས་ཏེ། ཚོམ་བུ་གཅིག་ཏུ་མངོན་པར་སངས་རྒྱས་ནས། །བཀྲ་ཤིས་དཔལ་གྱིས་ 
ས་སྟེང་ཡོངས་ཁྱབ་ཤོག །དགེའོ། །དགེའོ། །དགེའོ། །
༈ ཌ་མ་རུའི་གོ་དོན་ནི། ན་མོ་གུ་རུ། རྣམ་རྟོག་ཐོག་རྫིས་ལྟས་ངན་གཡང་འགུགས་པའི། ། 
བོགས་འདོན་གཅོད་པའི་སྐལ་ལྡན་ཕོ་མོ་རྣམས། །ཞེན་ལོག་བདག་གི་སྙིང་གཏམ་སེམས་ 
ལ་ཆོངས། །ཌ་རུ་སྣང་བའི་མཚོན་བྱེད་བཤད་པ་ནི། །ཁོག་པ་སྟོང་ཉིད་མཚོན་བྱེད་ཡིན། ། 
ལྤགས་པ་སྣང་སྟོང་ཟུང་དུ་འཇུག །བརྡུང་བ་སྣང་སྲིད་གཞི་ལ་སྦྱོར། །འཁོར་བའི་ཆོས་ཀུན་ 
ཟིལ་གྱིས་གནོན། །ལྤགས་པ་ཐང་ལྷོད་མེད་པ་འདི། །མོས་གུས་རྒྱུན་ཆད་མེད་པ་ཡིན། ། 
ཆེ་ལ་སྙན་པའི་སྒྲ་སྐད་འདི། །ཐེག་ཆེན་ཆོས་ཀྱི་རང་སྒྲ་ཡིན། །སྡོམ་ཐག་ལེ་བརྒན་དམར་ 
པོ་འདི། །རྒྱུད་ལ་ཏིང་འཛིན་རྒྱས་པའི་རྟགས། །སྟེང་གི་འགྲོན་ཚོམ་ལྔ་པོ་འདི། །རྩ་བརྒྱུད་ 
བླ་མའི་ཕོ་བྲང་ཡིན། །གཡས་གཡོན་རྡོ་ཐོག་གཉིས་པོ་འདི། །འཁོར་བ་དོང་ནས་སྤྲུག་པ་
231

༄༅། །རིག་འཛིན་སྔགས་ཀྱི་སྡེ་སྣོད།
ཡིན། །མཆུ་ཟུང་དྲ་བས་མཛེས་པ་འདི། །སྣང་སྲིད་དབང་དུ་འདུས་པ་ཡིན། །ལག་གདན་ 
དུང་ལུང་དཀར་པོ་འདི། །སངས་རྒྱས་ཆོས་འཁོར་བསྐོར་བ་ཡིན། །དེ་འོག་ཉག་ཐག་སོར་ 
བཞི་འདི། །ཐར་པའི་ལམ་མཆོག་བགྲོད་པའི་རྟགས། །དར་ཚོན་སྣ་ལྔའི་ཅོད་པན་འདི། ། 
ཡེ་ཤེས་རྣམ་ལྔ་མཐར་ཕྱིན་རྟགས། །འཕན་འགོ་སྟེང་དུ་མེ་ལོང་འདི། །སྣང་བར་ཆོས་སྐུ་ 
འཆར་བའི་རྟགས། །འགྲོན་བུ་བསྟར་ལ་རྒྱུས་པ་འདི། །ས་ལམ་ཡོན་ཏན་མཐར་ཕྱིན་ 
རྟགས། །གསོན་སྐྲས་མཁའ་འགྲོ་དབང་དུ་བསྡུས། །ཤི་སྐྲས་མ་མོ་དབང་དུ་བསྡུས། །སྟག་ 
རས་ཆོས་སྐྱོང་དབང་དུ་བསྡུས། །གཟིག་རས་དཔའ་བོ་དབང་དུ་བསྡུས། །ཕྱི་ཡི་ཌ་རུ་ 
བརྡུངས་པ་ཡིས། །དགྲ་བགེགས་ལོག་ལྟ་ཚར་བཅད་འགྱུར། །ནང་གི་ཌ་རུ་བརྡུངས་པ་ 
ཡིས། །མ་མོ་མཁའ་འགྲོ་དབང་དུ་སྡུད། །གསང་བའི་ཌ་རུ་བརྡུངས་པ་ཡིས། །བག་ཆགས་ 
རྣམ་རྟོག་ཟིལ་གྱིས་གནོན། །ལན་གསུམ་སྟེང་དུ་བརྡུངས་པ་ནི། །ལྷ་སྲིན་སྡེ་བརྒྱད་དབང་ 
དུ་སྡུད། །བར་གྱི་བཙན་རྣམས་དབང་དུ་སྡུད། །ལན་གསུམ་འོག་ཏུ་ བརྡུངས་པ་ཡིས། ། 
འོག་གི་ཀླུ་རྣམས་དབང་དུ་སྡུད། །ཞི་བ་ལན་གསུམ་བརྡུངས་པ་ཡིས། །སྟོང་ཉིད་སྙིང་རྗེ་ 
ངང་གིས་འཆར། །དྲག་པོ་ལན་གསུམ་བརྡུངས་པ་ཡིས། །མ་རིག་འཁྲུལ་སྣང་དབྱིངས་ 
སུ་དག །བྱེ་བྲག་ལན་དགུ་བརྡུངས་པ་ཡིས། །ང་བདག་འགོང་པོ་རྡུལ་དུ་རློག །
ཅེས་གསུངས་སོ། །
232

༄༅། །ཟབ་གཏེར་ཆོས་ཀྱི་མཛོད་ཁང་།
༈ རྡོ་རྗེ་ཁྲོས་པའི་ཞུས་ལེན་མན་ངག་གསེར་གྱི་སྒྲོམ་བུ་བཞུགས་སོ༔
ྂཎྜ ༔vཀྵུ~ག»55lརྒྱནརྐl@A?.རྡོ་རྗེ་ཁྲོས་པ་ལ་ཕྱག་འཚལ་ལོ༔ ཡང་མ་ཧཱ་གུ་
རུ་ཉིད་ལ་མཚོ་རྒྱལ་གྱིས་ཞུས་པ༔ མ་ཧཱ་གུ་རུ་ལགས༔ ཉིད་སངས་རྒྱས་ཐམས་ཅད་ཀྱི་ 
སྤྲུལ་པ༔ རྡོ་རྗེ་ལྟ་བུ་མངའ་བས་སྐྱེ་འཆི་དང་བྲལ་ཞིང༔ བར་ཆད་གང་གིས་ཀྱང་མི་ཚུགས་ 
པ་ལ༔ ལྕགས་ཀྱི་ཕུར་པ་འདི་འབྲལ་མེད་དུ་བཅངས་པ་ཇི་ལྟར་ལགས༔ ཞུས་པས༔ བཀའ་ 
བསྩལ་པ༔ ཉོན་ཅིག་མཚོ་རྒྱལ་ཡིད་འོང་མ༔ འདི་ལ་དོན་ཆེན་པོ་ཡོད་དེ༔ རྒྱས་པར་བཤད་ 
ན་བསམ་གྱིས་མི་ཁྱབ༔ མདོར་བསྡུ་ན་བར་ཆད་འདུལ་བའི་དོན་ཁོ་ན་ལགས་ཏེ༔ པདྨ་ 
བདག་ལ་བདུད་བཞིའི་འཇིགས་པ་མེད་ཀྱང༔ སངས་རྒྱས་ཀྱི་ཞིང་ཁམས་དང༔ གདུལ་ 
བྱ་འཕྲིན་ལས་མཐར་འདོན་ལ་བར་ཆད་ཡོང་བས༔ དེ་བསྒྲལ་བའི་ཕྱིར་རོ༔ མ་འོངས་པའི་ 
དུས་གསང་སྔགས་སྤྱོད་པའི་རྣལ་འབྱོར་པ་རྣམས་ལ༔ མན་ངག་འདི་ལྟ་བུ་མེད་ན༔ བར་ 
ཆད་ཀྱི་དབང་དུ་གྱུར་ནས༔ བྱང་ཆུབ་ཐོབ་པར་དཀོན་པས༔ འདི་ལ་ནན་ཏན་དུ་མཛོདཿ༔ 
ཅེས་གསུངས་སོ༔ ཡང་ཞུས་པ༔ མ་ཧཱ་གུ་རུ་ལགས༔ འདི་ལྟ་བུའི་ཕུར་པའི་རྒྱུ་དང་གནད་ 
གང་ལགས༔ དབྱིབས་དང་ཚད་ནི་ཇི་ལྟ་བུ༔ ཞེས་ཞུས་པས༔ བཀའ་བསྩལ་པ༔ མཚོ་ 
རྒྱལ་ཕུར་པའི་རྒྱུ་ནི་བསམ་གྱིས་མི་ཁྱབ་སྟེ༔ འཕྲིན་ལས་ཕུར་པ་ལ་སོགས་མང་དུ་གསུང 
སོ༔ དེ་རྣམས་ཀྱི་འཕྲིན་ལས་རེའི་རྟགས་ཙམ་ལགས༔ བར་ཆད་འདུལ་ཞིང་འཕྲིན་ལས་ 
མྱུར་དུ་འགྲུབ་པའི་ཕུར་པ་ནི༔ དྲག་པོའི་ཕུར་པ་ཁོ་ན་སྟེ་དེའི་རྒྱུ་ལ་གཉིས༔ ལྕགས་དང་ 
ཤིང་གཉིས་སོ༔ དེའི་ནང་ནས་ཀྱང་ལྕགས་ཀྱི་ཕུར་པ་བསྔགས་ཏེ༔ ལྕགས་ཕལ་པ་གཅིག་ 
ལ་ནུས་པ་མི་འབྱུང༔ ལྕགས་སྣ་ལྔས་མདུད་ལ་བྱ་དགོས༔ དེ་ཡང་གང་ཞེ་ན༔ ཐོག་རྡུགས་
233

༄༅། །རིག་འཛིན་སྔགས་ཀྱི་སྡེ་སྣོད།
མེད་པ་ཐོག་གི་ལྕགས་དང༔ དྲག་ལས་བྱས་པ་མཚོན་གྱི་ལྕགས་དང༔ ནུས་པ་སྡོམ་པ་སྡེ་ 
དཔོན་ཆེན་པོའི་སྒོ་གཟེར་གྱི་ལྕགས་དང༔ འཕངས་པར་བྱེད་པ་གཡུལ་བཀྱེ་བ་སྒོ་བཏོགས་ 
ལྡེའི་ལྕགས༔ རྩལ་འབྱུང་བ་དཀར་མེད་དགུའི་ལྕགས༔ སྲ་བར་བྱེད་པ་ཁྲབ་ཀྱི་བྱང་བུའི་ 
ལྕགས༔ ནུས་ཅན་གྱི་ཟོར་ཀོང་ངམ༔ དྲག་ལས་བྱེད་པའི་ལྕགས༔ དེ་རྣམས་ཚེར་མ་ཅན་ 
གྱི་ཤིང་ལ༔ ལོ་གདུག་པ་ཅན་ལ་སྐྱེས་པའི་མགར་པས༔ གཟའ་རྒོད་དྲག་པོ་རྒྱུ་བའི་ཉིན༔ 
བསྲེགས་བརྡུངས་བྱས་ཏེ་མ་གྲུབ་བར་དུ་དྲག་སྔགས་ཐུན་བཙུགས་ནས༔ ཚར་བ་དང་གྲི་ 
ཁྲག་དུག་གི་ངར་བླུད༔ བྱུག་བདུག་གི་ཆོ་ག་དང་༔ དྲག་སྔགས་ཀྱི་ངར་མང་པོ་བླུད་ན་ནུས་ 
པ་དང་ལྡན་ནོ༔ ཤིང་གི་ཕུར་པ་ལ་གཉིས་ཏེ༔ སེང་ལྡེང་སྨུག་པོ་དང་༔ ཛ་ལ་ནག་པོ་གཉིས༔ 
དེ་གཉིས་ཀྱང་བྲག་དང་ཆུ་འཐབ་པ༔ རོང་གྲུ་གསུམ་པ་རུ་སྐྱེས་པ་དེ་ནི་ནུས་པ་ཆེ༔ དེ་གཅོད་ 
པའི་དུས་སུ་ལྕགས་ལ་དུག་བྱུགས་ཀྱིས་བཅད༔ ཆོད་པ་དང་ལྕགས་ཀྱི་ཞུན་ཆུ་ལན་གསུམ་ 
བྲན༔ དེ་ནས་གདུག་པ་ཅན་གྱི་ལོ་ལ་སྐྱེས་པའི་ཤིང་བཟོ་པས༔ གཟའ་རྒོད་རྒྱུ་བའི་ཉིན༔ 
རྩེ་མོའི་ཕྱོགས་སུ་དབལ་སྟོན༔ རྩ་བའི་ཕྱོགས་སུ་རྒྱ་མདུད་བྱ༔ དུག་གི་ཁྲག་སྔགས་ཀྱི་ངར་ 
བླུད་ན་ནུས་པ་དང་ལྡན་ནོ༔ རྒྱུ་གཞན་ནི་ནུས་པ་ཆུང༔ འོན་ཀྱང་ཚེར་མ་ཅན་གྱི་ཤིང་ལ༔ 
ཕོ་ཉའི་ཕུར་པ་བྱ་རུ་རུང་ཙམ་དུ་རྟོགས་སོ༔
དོན་གྱི་ཚད་ནི༔ སོར་གསུམ་དུག་གསུམ་རྩད་ནས་གཅོད་པའི་ཕུར་པ་ཡིན༔ སོར་ལྔ་པ་ 
དུག་ལྔ་གཉེན་པོས་འཇོམས་པའི་ཕུར་པ་ཡིན༔ སོར་བརྒྱད་པ་རྣམ་ཤེས་ཚོགས་བརྒྱད་རྟེན་ 
ཅིང་འབྲེལ་བའི་ཕུར་པ་ཡིན༔ སོཪ་བཅུ་གཉིས་རྟེན་འབྲེལ་བཅུ་གཉིས་སྒྲོལ་བའི་ཕུར་པ་ 
ཡིན༔ སོར་བཅོ་བརྒྱད་པ་ཁམས་གསུམ་ཡོངས་སུ་སྒྲོལ་བའི་ཕུར་པ་ཡིན༔ ཚད་ནི་དེ་ལྟར་ 
རོ༔ ཞེས་གསུངས༔ གསུམ་པ་དབྱིབས་བསྟན་པ་ནི༔ སྲིད་པ་ལུགས་འབྱུང་གི་ཕུར་པ་ནི༔ 
དབལ་ནི་ཆུ་སྲིན་ཁ་ནས་བྱུང་༔ རྣོ་མྱུར་ངར་ལྡན་ཆགས་པ་འདྲ༔ སྟེང་ན་རྒྱ་མདུད་འཁོར་
234

༄༄༅། །ཟབ་གཏེར་ཆོས་ཀྱི་མཛོད་ཁང་།
འདས་བརྟན༔ བར་ན་ཟུར་བརྒྱད་མཛེས་པ་འགྱིང༔ སྲིད་པའི་ཕུར་བུ་སྒྲུབ་པ་དང༔ ཞེས་ 
དང༔ ཕུར་པའི་སྐེད་པ་ནི༔ ཆུ་སྲིན་གྱི་མགོ་དང་རྒྱ་མདུད་མགོ་མའི་མཚམས་སུ་བྱ༔ ཆུ་སྲིན་ 
ཁ་ནས་དབལ་ཟུར་གསུམ་དུ་སྟོན༔ དབལ་ནི་མཐུར་ལ་འཐིག་པ་འདྲ༔ རྒྱ་མདུད་མགོ་ 
མ་ལ་ལྕེའམ༔ ཟུར་ཞོགས་བརྒྱད་པོ་འདེགས་པ་འདྲ༔ རྒྱ་མདུད་མགོ་མས་ཐམས་ཅད་ཟིལ་ 
གནོན་འདྲ༔ ཞེས་པ་འདི་རི་རབ་ཀྱི་ཕུར་པ་ཡིན་ཏེ༔ སྟོང་གསུམ་གྱི་སྟོང་ཆེན་པོའི་འཇིག་ 
རྟེན་འདི༔ ཕུར་པ་འདིའི་ཁ་ན་ཡོད་ཅིང་༔ དེ་དབྱིབས་དང་དཔེ་འདི་ལྟ་བུ་ཞིག་བྱས་ན་ནུས་ 
པ་ཆེའོ༔ སྨད་ཆུ་སྲིན་ཁ་ནས་དབལ་ཐོན་པ་ནི༔ དགྲ་བགེགས་སྒྲོལ་བའི་རྟགས༔ རྒྱ་མདུད་ 
འོག་མར་ཁྲོ་བོ་ཡབ་ཡུམ་གྱི་གཞལ་ཡས་ཁང་༔ ཟུར་བརྒྱད་སྐུ་མི་ཤིགས་པའི་རྡོ་རྗེ༔ ལྷའི་ 
ཞལ་ནི་འགྲོ་དོན་སྤྲུལ་པའི་སྐུ་འབྱུང་༔ རྒྱ་མདུད་གོང་མར་ཁྲོ་བོ་ཡབ་ཡུམ་གཞལ་ཡས་ཁང་ 
བསྒོམ་པ་ནི༔ བསྙེན་ཕུར་ཁོ་ནར་བསྔགས་སོ༔
དེ་ཡང་ཡི་དམ་ལྷའི་ཕུར་པ་དེ༔ ལས་ལ་བཀོལ་དུ་མི་རུང་ངོ་༔ བཀོལ་ན་རྒྱལ་པོ་དམངས་ 
སུ་འབེབས་པ་འདྲ༔ སྲུང་ཕུར་ལས་ཕུར་ཆིག་བསྒྲིལ༔ སྲུང་ཕུར་ལྟེ་བའི་ཐད་དུ་ཟུག༔ ལུས་ 
ཀྱི་འབྱུང་བཞི་ཆགས་པ་ནི༔ རྩ་ཕྲན་བརྒྱད་ཁྲི་བཞི་སྟོང་ལ༔ རླུང་ནི་ཆིག་ཁྲི་ཉིས་སྟོང་རྒྱུ༔ 
རྣམ་ཤེས་དུག་ལྔ་རགས་པ་ལ༔ འབྱུང་པོ་ཆིག་ཁྲི་ཉིས་སྟོང་རྒྱུ༔ བར་ཆད་བགེགས་རྣམས་ 
བསྒྲལ་བའི་ཕྱིར༔ ལྟེ་བའི་དཀྱིལ་དུ་གཟུགས་པར་བྱ༔ འཛུགས་དུས་ལན་གསུམ་བསྒྲིལ་ 
ནས་ནི༔ སྟེང་གི་ལྷ་རྣམས་དབང་དུ་སྡུད༔ ཕུར་བུ་སྐེད་ལ་ལན་གསུམ་བསྐོར༔ ཡི་དམ་ལྷ་ 
དང་གཉིས་སུ་མེད༔ ཕུར་བུ་ས་ལ་ལན་གསུམ་བཙུགས༔ ས་བདག་ཀླུ་སྲིན་རྡུལ་དུ་རློག༔ 
ཕུར་བུ་ཁྲོ་བོ་ཧཱུཾ་ཀ་ར༔ གང་ལ་བཏབ་དང་རླག་པར་བྱེད༔ ཨོྃ་བཛྲ་ཧཱུྃ་ཀ་ར་ཧཱུཾ༔ གཉྫགཉྫ་ 
ཧཱུྃ༔ཕཊ༔ ལན་གསུམ་བསྒྲིལ་ཏེ་སྐེད་ལ་བཅུག༔ འགྲོ་ཉལ་འདུག་གསུམ་ཅི་བྱེད་ཀྱང་༔ བར་ 
ཆད་གནོད་པས་མི་ཚུགས་སོ༔ ལས་ལ་འགྱེད་པའི་ཕུར་པ་ནི༔ དཔའ་བོ་མཚོན་ཆ་ཐོགས་
235

༄༅། །རིག་འཛིན་སྔགས་ཀྱི་སྡེ་སྣོད།
པ་བཞིན༔ གང་ལ་བརྒྱབ་ཀྱང་ཐོགས་པ་མེད༔ དཀར་ནག་མཚམས་སུ་གཟུགས་པར་བྱ༔ 
ཕུར་པ་བཅངས་པ་མ་ཤེས་ན༔ བྱིས་པ་རྩེད་མོ་རྩེ་བ་འདྲ༔ ལྕགས་ཕུར་ཤིང་ཕུར་ངར་བླུད་ 
བྱ༔ ངར་མེད་དབྱུག་པ་རྐྱང་པ་འདྲ༔ དེ་ཕྱིར་མན་ངག་ཤིན་ཏུ་གཅེས༔ མཚོ་རྒྱལ་སེམས་ 
ལ་ལེགས་པར་ཆོངས༔ ཡང་ཞུས་པ༔ ཕུར་པའི་ངར་བླུད་ཇི་ལྟར་བྱེད༔ ཁྱད་པར་དྲག་པོའི་ 
ཤིང་ཕུར་ལ༔ ངར་གྱི་འཇུག་ལུགས་གསུང་དུ་གསོལ༔ ཞེས་ཞུས་པས༔ དཀའ་བསྩལ་པ༔ 
ཉོན་ཅིག་མཚོ་རྒྱལ་མ༔ མན་ངག་འདི་ནི་ཤིན་ཏུ་གནད་ཆེ་བས༔ མན་ངག་འདི་ལྟར་མཛོད་ 
ཅིག༔ ལྕགས་དང་ཟངས་དང་འཁར་བ་དང་༔ ཚེར་མ་ཅན་གྱི་ཤིང་ལ་ནི༔ གདུག་པའི་ཤིང་ 
གི་སོལ་བ་ལ༔ ཡུགས་མོའི་ཁྱིམ་ནས་མེ་བླངས་ལ༔ ཡང་ཡང་བསྲེགས་ལ་དུག་ཆུའི་ངར་ 
བླུད༔ དྲག་པོའི་ཤིང་གི་ཕུར་པ་ལ༔ རབ་ཏུ་ཉུང་དཀར་མར་ཁུ་ལ༔ འབྲིང་དུ་ཏིལ་གྱི་མར་ 
ཁུའམ༔ ཐ་མ་མཚུལ་ནག་མར་ཁུ་ལ༔ དུག་གམ་རྫས་རྣམས་གདབ་པར་བྱ༔ མཚན་དུག་ 
བོང་དུག་རེ་ལྕགས་པ༔ ཐར་ཉུར་ཐང་ཕྲོམ་ར་དུག་པ༔ གཡའ་དུག་གཙང་ཚེར་དུག་སྣ་ 
རྣམས༔ མར་ཁུར་སྦྱར་བའི་གདུ་ཁུ་འདི༔ རྒྱ་མདུད་ཁོང་སེང་ཤིང་ལ་བཅུག༔ མན་ངག་ 
དེ་ལྡན་ཕུར་བུ་ཡིན༔ གང་ལ་བཏབ་ཀྱང་རླག་པར་བྱེད༔ ཕུར་བུ་བཅང་ཐབས་མན་ངག་ 
གཟུང་༔ ལྔ་བརྒྱ་དུས་ཀྱི་སྙིགས་མ་ལ༔ སྔགས་པ་རུ་ཊ་དར་དུས་སུ༔ གསང་སྔགས་བསྟན་ 
པ་འཆལ་བ་ཡིན༔ མན་ངག་མེད་པའི་སློབ་དཔོན་རྣམས༔ ཕུར་པ་རྒྱན་བཞིན་འདོགས་ 
པའི་དུས༔ སྐལ་ལྡན་གཅིག་གིས་སྤྱོད་པར་ཤོག༔ དེ་ལྟ་བུའི་ཕུར་པ་ལུས་དང་གྲིབ་མ་ 
བཞིན་དུ་བཅངས་ཤིང་༔ སྙིང་ལ་གཅེས་པར་ཟུངས་ཤིག༔ wརླ 
ཅེས་ཟླ་གམ་གནམ་སྒོའི་ནུབ་སྒོ་གུ་རུ་བཞུགས་ཁྲིའི་འོག༔ དམ་པ་རིན་ཆེན་ལ་ཐུབ་དབང་གིས་ལུང་བསྟན་པའི་ཕ་བོང་ཨ་
རུ་རའི་མདུན་ངོས་ནས༔ བདག་བྱ་བཏང་གར་དབང་རྡོ་རྗེས་གདན་དྲངས་པའོ༔
236

༄༅། །ཟབ་གཏེར་ཆོས་ཀྱི་མཛོད་ཁང་།
༈ རྡོ་རྗེ་ཕུར་པ་སྤུ་གྲི་རེག་གཅོད་ཀྱི་ཞུས་ལེན་བཞུགས་སོ༔
s 53543nརྒྱ0awཀྶཾརྞྞ བཅོམ་ལྡན་འདས་རྡོ་རྗེ་ཁྲོས་པ་ལ་ཕྱག་འཚལ་ལོ༔ ཡང་ 
སྟག་ཚང་སེང་གེའི་རྫོང་དུཿ༔ མ་ཧཱ་གུ་རུ་སྤྲུལ་པའི་སྐུ་ལ༔ ཁོ་མོ་མཚོ་རྒྱལ་གྱིས་ཞུས་པ༔ ཕུར་ 
པའི་ལུང་འདི་དཀྲུགས་པ་ཇི་ལྟར་བསལ༔ ལུང་གཅུས་པ་ཇི་ལྟར་བསྲང༔ མན་ངག་ནི་ཇི་ 
ལྟར་དཀྲོལ༔ མ་ཧཱ་གུ་རུས་བཀའ་སྩོལ་ཅིག་ཞུས་པས༔ བཀའ་བསྩལ་པ༔ རྒྱུད་འཁྲུགས་ 
པ་ནི༔ ཀག་ཐོ་བསྡེབས་ནས་སྒྲུབ་པ་ལས་བྱང་དུ་གསལ་ལོ༔ དེ་ཡང་རྩ་ཐུང་འདི་ཉིད་ནི་ 
ཚད་མར་བསྟན༔ ལུང་གཅུས་པ་ནི༔ དགྲ་མ་ཤི་བར་ཁྲུས་ལུང་དང་གནས་སྤོར་མི་རུང་ 
བའི་ཕྱིར་རོ༔ མདོར་ན་གནས་སྤོར་སྔ་ནཿ༔ དམ་ཉམས་མཐུ་རྡུག་ཏུ་འགྱུར་བས༔ ཤི་མ་ 
ཐག་ཁྲུས་ལུང་བྱའོ༔ མན་ངག་གི་དོན་ནི་ད་རེས་ཞུས་ལེན་ཚུལ་དུ་བསྟན༔ འདི་ཁོ་ན་སྙིང་ 
ཐིག་ཡིན་ནོ་ཞེས་གསུངས༔ ཡང་ཞུས་པ༔ མ་ཧཱ་གུ་རུ་རིན་པོ་ཆེ་ལགས༔ ཕུར་པའི་ངོ་བོ་ 
ནི་གང་ལགས༔ ཕུར་པའི་རང་བཞིན་ནི་གང་༔ དབྱེ་བ་དུ་ཙམ་མཆིས༔ དགོས་ཆེད་ནི་གང་ 
ལ་དགོངས་ལགས༔ ཞུས་པས༔ བཀའ་བསྩལ་པ༔ ཕུར་པའི་ངོ་བོ་ནི༔ ཆོས་སྐུ་རིག་པ་ 
ཡེ་ཤེས་ཉིད་ཡིན་ལ༔ དྲང་དོན་ནི་གཟུགས་སྐུ་རྣམ་གཉིས་ཡིན་ནོ༔ ཕུར་པའི་རང་བཞིན་ 
ནི༔ བདེ་ཆེན་བྱང་ཆུབ་ཀྱི་སེམས༔ སྐྱེ་འགྲོ་རྩི་ཤིང་ནགས་ཚལ་ཕུར་པར་ཤར་བའོ༔ ཕུར་ 
པའི་ངེས་ཚིག་ནི་ཆོས་སྐུ་ཡེ་ནས་རང་གནས་དང་༔ བསལ་ཐབས་ཀྱི་ཕུར་པ་རིག་པའི་ 
ཞེས་པའོ༔ འོན་ཀྱང་གདབས་ཤིང་ཐེབས་ལ༔ ཤིས་མི་ཤིས། ཤི་མི་ཤིག་བསྟན་པས་ཕུར་པའོ༔ 
ཕུར་པ་ལ་དབྱེ་ན་བཞི་སྟེ༔ ཆོས་ཉིད་ཁྱབ་བརྡལ་ཡེ་ཤེས་ཀྱི་ཕུར་པ་དང་༔ གསང་བ་བྱང་ 
ཆུབ་སེམས་ཀྱི་ཕུར་པ་དང་༔ ཚད་མེད་སྙིང་རྗེའི་ཕུར་པ་དང་༔ མཚན་མ་རྫས་ཀྱི་ཕུར་པ་
237

༄༅། །རིག་འཛིན་སྔགས་ཀྱི་སྡེ་སྣོད།
སྟེ༔ རེ་རེ་ལའང༔ རྒྱུ༔ ཡུལ༔ ཐེབས་ཚདཿ༔ མ་ཐེབས་པའི་སྐྱོན་ཏེ་བཞི་བཞིས་བསྟན་པའོ༔ 
བརྡལ་ཁྱབ་ཡེ་ཤེས་ཀྱི་ཕུར་པ་ནི༔ རང་རིག་ཡེ་ཤེས༔ དབབ་པའི་ཡུལ་ནི་ཆོས་ཀྱི་དབྱིངས༔ 
ཐེབས་པའི་ཚད་ནི་དབྱིངས་རིག་གཉིས་སུ་མེད་པར་རྟོགས་པའོ༔ མ་ཐེབས་པའི་སྐྱོན་ནི་ 
རྟོགས་མ་ནུས་པའོ༔ གསང་བ་བྱང་ཆུབ་སེམས་ཀྱི་ཕུར་པ་ནི༔ རྒྱུ་དཔལ་ཆེན་ཡབ་ཡུམ་ 
བྱང་ཆུབ་སེམས༔ གདབ་པའི་ཡུལ་ཡུམ་འཁོར་ལོ་རྒྱས་འདེབས་མའི་མཁའ་ལའོ༔ ཐེབས་ 
པའི་ཚད་ནི་ཡུམ་གྱི་མཁའ་ནས༔ སྲས་ཕོ་མོ་བསྐྱེད་ནུས་པའོ༔ ཚད་མེད་སྙིང་རྗེའི་ཕུར་པའི་ 
རྒྱུ་ནི༔ ཀུན་རྫོབ་སྙིང་རྗེ་སྐྱེས་པས༔ གདབ་པའི་ཡུལ་ནི་རིགས་དྲུག་སེམས་ཅན༔ ཐེབས་ 
པའི་ཚད་ནི་འགྲོ་དོན་ནུས་ཤིང་༔ སྙིང་རྗེའི་དཔྱངས་ཐག་མ་ཆད་པའོ༔ མཚན་མ་རྫས་ཀྱི་ 
ཕུར་པའི་རྒྱུ་ནི༔ གསེར་དངུལ་ཟངས་ལྕགས་མཐུན་པའི་ཤིང་༔ གདབ་པའི་ཡུལ་ནི༔ གནོད་ 
ཅིང་གདུག་པའི་དགྲ་བགེགས༔
ཐེབས་པའི་ཚད་ནི༔ བཀྲ་ཤིས་ཤིང་སྒྲོལ་ནུས་པའོ༔ མ་ཐེབས་པའི་སྐྱོན་ནི་དགྲ་བགེགས་ 
སྒྲོལ་མ་ནུས་པའོ༔ ཕུར་པ་བསྒྲུབས་ཤིང་གདབ་པའི་དགོས་ཆེད་ནི༔ བདུད་བཞིའི་བར་ 
ཆད་འདུལ་ཞིང་འཕྲིན་ལས་བཞི་ལྷུན་གྱིས་གྲུབ་འབྲས་བུ་སྐུ་གསུང་ཐུགས་སུ་སྦྱོར་བ་སྟེ༔ 
བར་ཆད་འབྱུང་བའི་ཚུལ་ནི༔ དཔེར་ན་སོས་ཀའི་ལྗང་པ་མ་སྨིན་དུས་ན་སད་སེར་འབྱུང་བ་ 
དཀོན་ལ༔ སྟོན་ལོ་ཐོག་སྨིན་ལས་སད་སེར་འབྱུང་བ་མང་ངོ་༔ དེ་བཞིན་དུ་གང་ཟག་དམ་ 
པ་དངོས་གྲུབ་ཐོབ་ལ་ཁད་ལ་བར་ཆད་མང་གིས༔ གང་མ་སྨིན་དམ་པ་མིན་པ་ལ་བར་ཆད་ 
དཀོན༔ ཅིའི་ཕྱིར་ཞེ་ན༔ གཞན་འཕྲུལ་དབང་བྱེད་ཀྱི་གནས་ན་བདུད་རྒྱལ་དགའ་རབ་ 
དབང་ཕྱུག༔ བཙུན་མོ་པདྨའི་ཕྲེང་ཅན་ལས༔ ལོག་འདྲེན་མདའ་བཞི་འཕེན་པ་ལ་སོགས༔ 
བདུད་དཔུང་བསམ་གྱིས་མི་ཁྱབ་པ་དེ་དག་གི་བསམ་པ་ལ༔ འཁོར་བའི་སེམས་ཅན་ཐམས་ 
ཅད་ཁོང་གི་མངའ་འོག་ཏུ་འདོད༔ གང་ཟག་དམ་པ་ཕྱག་རྒྱ་ཆེན་པོ་མཆོག་གི་དངོས་གྲུབ་
238

༄༅། །ཟབ་གཏེར་ཆོས་ཀྱི་མཛོད་ཁང་།
ཐོབ་ན༔ སེམས་ཅན་ཐམས་ཅད་བྱང་ཆུབ་ལ་འགོད་སྲིད་ན༔ ཁོའི་འཁོར་ཟད་ཀྱིས་དོགས་ 
ནས་བར་ཆད་བྱེད་པ་ལ་བརྩོན་ནོ༔ བདུད་འཇུག་པའི་ཚུལ་ལ་གཉིས་ཏེ༔ རྣལ་འབྱོར་ 
ལམ་གྱི་རྟགས་ཐོབ་པ་རྣམས་ལ་དངོས་སུ་བར་ཆད་རྩོམ་ལ༔ དེ་མན་ཆད་ལ་བྱིན་གྱིས་ 
བརླབས་ཏེ་སྐྱུར་བར་བྱེད༔ དེ་ལ་ཚུལ་གཉིས་ཏེ༔ བདག་བྱིན་གྱིས་བརླབས་ཏེ༔ བླ་མ་དང་ 
མཆེད་ལ་སྣང་བ་ལྡོག༔ ཆོས་དང་༔ དད་པ་དང༔ དམ་ཚིག་དང་༔ ལྟ་བ༔ ཏིང་འཛིན༔ 
འཕྲིན་ལས་ཐམས་ཅད་ལ་བློ་ལྡོག་པར་བྱེད༔ འཁྲུག་རྩོད་ལ་དགའོ༔ གཞན་བྱིན་གྱིས་ 
བརླབས་ནས་བར་དུ་གཅོད་པ་ནི༔ གཉེན་འདུན་དང་གྲོགས་མཛའ་འདུས་ནས༔ ཆོས་ལ་ 
བློ་ལྡོག་པ་དང་༔ དགྲ་དང་སྐུ་འཕྲོག་དང་༔ བརྡེག་སྨོད་བྱེད་དུ་འཇུག༔ མི་མ་ཡིན་དྲག་པོ་ 
དང་དམ་སྲི་ཕོ་མོ་ལ་སོགས་གནོད་དུ་འཇུག་གོ༔ ཆོས་བྱེད་འདྲེས་ཁྱེར་ནས་རྩོད་དུ་འཇུག༔ 
ཐ་ན་བྱོལ་སོང་ཡང་རུང་༔ ནོར་ཕྱུགས་སོགས་ཀྱི་སྤྱིར་ཡང་སྤྲུལ་ནས་ཆོས་ཀྱི་བར་ཆད་བྱེད༔ 
དང་པོ་ཞི་འདུལ་གྱིས་གྲོལ༔ དེ་མ་གྲོལ་ན་བདུད་དཔུང་ལྡང་སྟེ༔ འདུལ་བ་ནི༔ རྡོ་རྗེ་ཕུར་ 
པ་བས་ལྷག་པ་མ་མཆིས་ཏེ༔ ཕུར་པ་ལ་ཡི་དམ་དུ་གྱུར་ན་རབ༔ ཡི་དམ་གཞན་ཡོད་ནཿ༔ 
རྡོ་རྗེ་གཞོན་ནུ་སྲུང་མའི་ཚུལ་དུ་བསྒྲུབས་ཏེ༔ སྲུང་མ་ཡེ་ཤེས་པ་དང་འཇིག་རྟེན་པ་གཉིས་ 
ཀ་ཡིན་པས༔ ཡི་དམ་གང་བསྒྲུབ་རུང་ཐེག་ཆེན་གྱི་ཆོས་གང་བྱེད་ཀྱི་བར་ཆད་ཐམས་ཅད་ 
རྡོ་རྗེ་གཞོན་ནུས་ཞི་བར་འགྱུར་ཏེ༔ གསང་བ་བསམ་གྱིས་མི་ཁྱབ་པའི་མདོ་ལས༔ ཕྱག་ན་ 
རྡོ་རྗེ་དང་པོ་སེམས་བསྐྱེད་དུས་སུ༔ བྱང་ཆུབ་ཀྱི་སེམས་བསྐྱེད་ནས༔ དེ་ཕྱིར་བསྐུལ་བ་ཙམ་ 
གྱིས་འཕྲིན་ལས་མཛད་ངེས་པ་ལ༔ སྲུང་བར་བསྙེན༔ སྒྲུབ་པར་བསྐུལ་བས༔ བར་ཆད་ 
ཀུན་ཐུལ་ནས་མཆོག་གི་དངོས་གྲུབ་ཐོབ་པའི་དགོས་པ་ཡོད༔ ཅེས་གསུངས༔ 
ཡང་མཚོ་རྒྱལ་གྱིས་ཞུས་པཿ༔ མ་ཧཱ་གུ་རུ་ལགས༔ ཕུར་པའི་རྒྱུ་གང་ལགས༔ རྐྱེན་ཅི༔ ཚད་ 
ཇི་ཙམ༔ དབྱིབས་ཇི་ལྟ་བུ༔ ཁ་དོག་ནི་གང་༔ གྲངས་ནི་དུ༔ བྱིན་བརླབ་ཇི་ལྟར་བགྱི༔ ལས་
239

༄༅། །རིག་འཛིན་སྔགས་ཀྱི་སྡེ་སྣོད།
ནི་གང་ལགས༔ གསོལ་པས༔ བཀའ་བསྩལ་པ༔ རྒྱུ་ནི་སྒྲུབ་ཕུར་གནམ་ལྕགས་རྣམ་ལྔའམ༔ 
སེང་ལྡེང་ལྟ་བུའོ༔ ཞི་བ་ལ་དངུལ་ལམ་ཙན་དན་དཀར་པོའི་འོ་མ་ཅན་གྱི་ཤིང་ལ་བྱ༔ རྒྱས་ 
པ་ལ་གསེར་རམ་སེར་པོའི་ཤིང་ལ་བྱ༔ དབང་ལ་ཟངས་སམ་དམར་པོའི་ཤིང་ལ་བྱ༔ དྲག་ 
པོ་ལ་གྲི་ལྕགས་སམ་ཛ་ལ་ནག་པོའི་ཤིང་ལ་བྱ༔ ཉེ་རྒྱུ་ནི་སྔགས་དང་ཕྱག་རྒྱ་ཏིང་ངེ་འཛིན་ 
ལ༔ རྐྱེན་ནི་བཟོ་གནས་གྲོང་རྫ་ས་སོ༔ ཚད་ནི་གཙོ་ཕུར་སོར་བཅོ་བརྒྱད༔ རྐྱང་ཕུར་མཐེབ་ 
སོར་བཅུ་གཉིས༔ ཁྲོ་བཅུ་སྐྱེ་མཆེད་བཅུ་གཉིས༔ ཡང་ན་བཅུ་དྲུག༔ རྟེན་འབྲེལ་བཅུ་གཉིས་ 
ལ༔ མགྱོགས་ཕུར་འཛབ་ཕུར་སོར་བཅུ་གཉིས༔ གདབ་ཕུར་མཐེབ་སོར་བརྒྱད་པ༔ འཕྲིན་ 
ལས་རྣམས་བཞི་མཐེབ་སོར་བརྒྱད་པ༔ མན་ངག་ཕུར་མཛུབ་སོར་བརྒྱད་པ༔ སྲུང་ཕུར་ 
སོར་དྲུག་པ༔ ཟློག་ཕུར་སོར་བཞི་ལ༔ ཐུན་ཕུར་སོར་གསུམ༔ སྤྱི་རྒྱུད་ལས་གསུངས་པ་ 
དང་༔ བྷི་ཏོ་ལས༔ རྟེན་ཕུར་འདོམ་མདའ་ཁྲུ་ཐོ་གང་༔ གདབ་ཕུར་ཕྱག་མཚན་ཐམས་ཅད་ 
གང་བདེར་བྱའོ༔ ཞེས་ཀྱང་གསུངས་སོ༔
ཕུར་པའི་དབྱིབས་ནི༔ དཔའ་འཇིགས་མཛེས་ཤིང་སྙོམས་པ་སྟེ༔ སྦོམ་པ་བྷིལ་བྷིལ་མིན་ 
པ༔ དོང་མཛེས་གྲོག་སྐྱེད་ལྟར་དྲང་པོ་མིན་པ་ནི་གཙོ་ཕུར་དང་རྐྱང་ཕུར༔ རྒྱལ་པོ་གདན་ 
ཁྲི་ལ་བཞུགས་པ་འདྲ་ཞེས་པས༔ སྤྱི་བོཪ་རྒྱ་མདུད༔ སྟོད་ཞལ་གསུམ་ཕྱག་དྲུག་པ༔ གཤོག་ 
པ་ཅན༔ ཐོད་སྦྲུལ་དུར་ཁྲོད་ཆས་ཀྱིས་བརྒྱན་པར་བྱའོ༔ ཁ་དོག་ནི་ལས་གཞུང་ལྟར་ལྷ་ 
སོ་སོའི་སྐུ་མདོག་དང་མཐུན་པའོ༔ གྲངས་ནི་གཙོ་བོ་ཡུམ་སྐུ་དང་གྲིབ་མའི་ཚུལ་དུ་བསྡུ༔ 
གྱིང་ཕུར་ཁྲོ་བཅུ་ཡབ་ཡུམ་གོང་དང་མཐུན་ཏེ་བཅུ༔ མགྱོགས་ཕུར་ཟ་གསོད༔ ཡུལ་ཉི་ཤུ་ 
ཕོ་ཉའི་ཚུལ༔ སྲས་ཀྱི་གདབ་ཕུར་ཉེར་གཅིག་མཚོན་ཆའི་ཚུལ༔ སྒོ་མའི་ཕུར་པ་བཞི༔ དམ་ 
ཅན་བཅུ་གཉིས༔ ཚོགས་ཀྱི་གདབ་ཕུར་ཉེར་གཅིག༔ མཚམས་ཕུར་བཅུ་གཉིས༔ མཐུན་ 
ཕུར་ངེས་མེད༔ གཙང་ཉེར་བརྒྱད༔ དེ་ལྟར་མ་གཏོགས་དང་ཉེར་ལྔའམ༔ འོན་ཀྱང་ཕུར་
240

༄༅། །ཟབ་གཏེར་ཆོས་ཀྱི་མཛོད་ཁང༌།
པའི་སྒྲུབ་ཆེན་རིགས་ལྔའི་རྣམ་ཕུར་ལས་སྤྱད་དེ༔ རབ་སྟོང་༔ འབྲིང་བརྒྱ༔ ཐ་མ་ལྔའམ་ 
གཅིག་མན་ཆད་དོ༔ བྱིན་གྱིས་ཇི་ལྟར་བརླབ་པ་ནི༔ སྐུ་གསུང་ཐུགས་ཀྱིས་བྱིན་གྱིས་ 
བརླབས༔ ཡེ་ཤེས་ལྔས་དབང་བསྐུར༔ བྱུག་བདུག་བརྡེག་གསུམ་གྱི་ངར་བཏང་བ་ནི༔ སྒྲུབ་ 
ཐབས་སུ་བསྟན་ཏོ༔ ཕུར་པའི་ལས་ནི༔ མགོ་བོ་བརྒྱ་མདུད་དུག་ལྔ་འཇོམས༔ སྐུ་སྟོད་ཁྲོ་ 
བོས་ཐ་མལ་རྟོག་པ་ཟློག༔ སྐུ་སྨད་ཟུར་གསུམ་རྣམ་ཤེས་ཚོགས་བརྒྱད་སྦྱོང༔ ཆུ་སྲིན་ཁ་
ནས་ཟུར་དྲུག༔ སྦྲུལ་ཆུན་དབང་པོ་དྲུག་གི་ལོངས་སྤྱོད་སྒྲུབ་ཅིང་༔ ཐུགས་རྗེས་འཛིན་ཤེས་ 
གཏོང་མི་ཤེས་ཀྱི་ལས་ཀ་བྱེད༔ སྨད་ཟུར་གསུམ་གྱིས་དུག་གསུམ་སྐྱེད་པའི་དགྲ་བགེགས་ 
སྒྲོལ་བའི་ལས་བྱེད་དོ༔ ཅེས་བཀའ་བསྩལ་ཏིཿ
ཡང་མཚོ་རྒྱལ་གྱིས་ཞུས་པ༔ མ་ཧཱ་གུ་རུ་སྤྲུལ་པའི་སྐུ་ལགས༔ རྡོ་རྗེ་ཕུར་པའི་མན་ངག་ 
གི་དཀྱིལ་འཁོར་ནི་གང་༔ འཕྲིན་ལས་དང༔ བསྙེན་པ་དང༔ སྒྲུབ་པ་དང་༔ ལས་སྦྱོར་དང་༔ 
དུས་གྲངས་མཚན་མ་དང་༔ སྒྲུབ་པ་སྤོག་པའི་ཆོ་ག་གང་དང་༔ གྲུབ་ན་བསོ་བ་དང་༔ མི་ 
ཟློག་པ་དང༔ གེགས་སེལ་དང༔ དབང་བསྐུར་བ་དང་༔ རྫས་དང༔ ལས་ཚོགས་ཀྱི་དང༔ 
མཐར་སྐྱེལ་སོ་དང༔ འབྲས་བུ་མན་ངག་རྣམས་རིམ་པར་ཞུ་ལགས༔ ཞེས་ཞུས་པས༔ བཀའ་ 
བསྩལ་པ༔ ཕུར་པ་སྒྲུབ་རྟེན་དཀྱིལ་འཁོར་མན་ངག་ནི༔ ཚོམ་བུའི་མཎྜལ་དུ་སྟ་གོན་གྱི་རིམ་ 
པ་བྱ༔ འཁོར་ལོ་ཚོམ་བུ་བཅས་ཏེ༔ བྱང་ཆུབ་སྒྲུབ་པའི་དོན་ནོ༔ འཁོར་ལོ་རྩིབས་བརྒྱད་ 
པའི་དཀྱིལ་འཁོར་དུ་བྱ༔ ལྷ་དང་དམ་ཅན་འཁོར་བའི་གནད་དོ༔ པདྨ་འདབ་བརྒྱད་གསུང་ 
གི་དཀྱིལ་འཁོར་དུ་དབང་བསྐུར༔ ཆོས་ལ་དབང་བའི་གནད་དོ༔ རིན་ཆེན་ཟུར་བརྒྱད་ཀྱི་ 
དཀྱིལ་དུ༔ བསྙེན་སྒྲུབ་སྦྲགས་ཏེ་བྱ༔ ལྷ་དང་ཐུགས་ཡིད་འདྲེས་ཤིང་དངོས་གྲུབ་ཡོན་ཏན་ 
ཕུན་སུམ་ཚོགས་པ་འབྱུང་བའི་གནད་དོ༔ ཨེ་གྲུབ་པ་ ཨེཝཾ། ཉེར་གཅིག་འཕྲིན་ལས་ཀྱི་དཀྱིལ་ 
འཁོར་དུ༔ སྒྲུབ་ཆེན་དང་ལས་སྦྱོར་སྦྲགས་ཏེ༔ ལྷ་དང་དམ་ཚིག་གནད་ལ་དབབ་ཅིང་
241

༄༅། །རིག་འཛིན་སྔགས་ཀྱི་སྡེ་སྣོད།
ལས་ལ་གཟུང༔ ལྷ་དང་དམ་ཅན་གྱི་སྟོབས་དང་དངོས་གྲུབ་བདག་ལ་རྫོགས་པའི་གནད་ 
དོ༔ མ་ར་ཡ་གསང་བའི་དཀྱིལ་འཁོར་བྲུབ་ཁུང་དུ༔ སྔགས་དྲུག་གདབ་པའི་ལས་བྱ༔ མན་ 
ངག་མཐར་ཕྱིན་པའི་གནད༔ འཕྲིན་ལས་ཀྱི་ཡན་ལག་ནི༔ གཞུང་དུས་བཞིར་བསྲང་ཞིང་ 
ཆོ་གའི་བྱེ་བྲག་ཚང་བར་བྱ་ཞིང་༔ ཚོགས་བསགས་རྒྱུད་སྦྱངས་པས་དངོས་གྲུབ་མྱུར་བའི་ 
མན་ངག་གོ༔ བསྙེན་པའི་མན་ངག་ནི༔ བསྐྱེད་རིམ་ལ་བརྟན་པ་ཐོབ་པས༔ བདག་དམ་ 
ཚིག་སེམས་དཔའ་དང་༔ ཐུགས་རྗེ་ཡེ་ཤེས་ཐུགས་སྲོག་གསལ་བས༔ རང་གི་གནས་སྦྱོང་ 
ཞིང་འོད་ཟེར་དཀར་པོ་འཕྲོས་ཏེ༔ བདེ་གཤེགས་མཉེས་ཤིང་མཆོད༔ ཚུར་སྐུ་གསུང་ཐུགས་ 
ཀྱི་དངོས་གྲུབ་དབྱིབས་འོད་ཟེར་དམར་པོ་ལྟ་བུའི་དམིགས་པར་རྩེ་གཅིག་མ་ཡེངས་པར་ 
བྱའོ༔ སྒྲུབ་པའི་མན་ངག་ནི༔ ཐུགས་སྲོག་འོད་ཟེར་སྨུག་ནག་ཏུ་སྤྲོས་ཏེ༔ ལྷ་དང་གཉིས་ 
མེད་མགལ་མེ་ལྟར༔ ཐུགས་གསང་དུ་བསྐོར་ཞིང་བསྡུ་བ་ནི་སྒྲུབ་པའི་གནད་དོ༔ སྒྲུབ་ཆེན་ 
ལས་སྦྱོར་གྱི་མན་ངག་ནི༔ འོད་ཟེར་མཐིང་ག་ཚུར་སྡུད་ཅིང་ལྷ་དང་དངོས་གྲུབ་བདག་ལ་ 
རྫོགས་ཤིང་དབྱེར་མེད་དུ་འགྱུར་བ་ནི་གནད་ཟབ་པའོ༔
ལས་སྦྱོར་གྱི་མན་ངག་ནི༔ དབང་བསྐུར་ན་མན་ངག་བཞིན་དུ་མྱང་བར་བྱ༔ དྲག་པོའི་ 
གདབ་ལས་སུ་སྦྱོར་ན༔ བདག་རྩ་བའི་ཐུགས་ཀ་ནས༔ འོད་ཟེར་ལྗང་ནག་དུ་འཕྲོས༔ ཕྱོགས་ 
བཅུའི་སངས་རྒྱས་དང་རྒྱལ་བ་ཞི་ཁྲོ་ཐམས་ཅད་ཀྱི་བྱིན་རླབས་བསྡུས༔ ཕུར་པ་ལ་ཐིམ་ 
ཞིང་དབང་བསྐུར་བས༔ ཕུར་པའི་སྟོད་བྱིན་རླབས་ཀྱི་འབྲུག་ལྡིར་བ༔ སྐེད་ན་ཡེ་ཤེས་ཀྱི་ 
ཀློག་འཁྱུག་པ༔ དབལ་རྩེ་ན་ནུས་མཐུའི་ཐོག་ཆེན་ཚ་ཚར་འཕྲོས་པས༔ ཚེ་ལུང་དགོངས་ 
པ་ཚེ་ཕྱོགས་པ་བདག་ལ་བསྟིམ་པ་གནད་ཟབ་བོ༔ དུས་གྲངས་མཚན་མའི་མན་ངག་གོ༔ 
བསྒྲུབ་དུས་ལོ་གདུག་པ་ཅན༔ ཟླ་བ་དགུན་ཟླ་ཐ་མའི་གཟའ་སྐར་མགོ་ཕུར་བཅོ་ལྔ་ཕྱེད་ 
ཡོལ་ལ་ཞུགས་ཏེ༔ ཉེར་དགུ་ལ་གདབ་པ་ཤིས་སོ༔ བྱང་ཆུབ་སྒྲུབ་པའི་མཚམས་སྒྲུབ་པས་
242

༄༅། །ཟབ་གཏེར་ཆོས་ཀྱི་མཛོད་ཁང་།
གཟའ་སྐར་དར་བཟང་གྲུབ་ཚེས་ལ་བྱའོ༔ གྲངས་ཞེས་པས༔ སྙིང་པོ་ཡི་གེ་འབྲུ་བཅོ་ལྔའི་ 
ཚུན་ཆད་ལ་རེ་རེ་ལ་འབུམ་ཚོ་རེ་རེ་བཟླས་པས་རྫོགས༔ སྙིང་པོ་ཡི་གེ་འབྲུ་སུམ་ཅུ་ཚུན་ 
ཆད་ལ་དྲིལ་ཏེ་སུམ་འབུམ་གྱིས་རྫོགས་སོ༔ དབང་པོ་རབ་དང་སྦྱར་བའི་གྲངས་བསྙེན་ 
རབ་བདུན་གསུམ་ཉི་ཁྲིས་འགྲུབ༔ འབྲིང་བྱེ་བ་ཆིག་འབུམ༔ ཐ་མ་བྱེ་བ་དང་འབུམ་གྱིས་ 
འགྲུབ༔ བསྙེན་པའི་དུས་དང་སྦྱར་ན༔ རྩོད་ལྡན་དུས་འདིར༔ བྱེ་བྲག་འབུམ་ཕྲག་བཞི་ 
བསྙེན་པ༔ མཚན་མའི་བསྙེན་པ་ཞེས་པ་ནི༔ མཚན་ཐོན་ན༔ དུས་གྲངས་བསྙེན་པ༔ ཚད་ 
དུ་མ་སོང་ཡང་འཁྱོལ་ཏེ༔ ཞག་གཅིག་ལ་བསྙེན་པ་འཁྱོལ་ཡང་བསྙེན་རྫོགས་ནུས་སོ༔ 
མཚན་རྟགས་གང་ཞེ་ན༔ སྐུ་གསུང་ཐུགས་ཀྱི་བདུན་ཚན་ཉེར་གཅིག་སྟེ༔ སྐུའི་སྒྲུབ་རྟགས་ 
སུ༔ སྐུའམ་ཕུར་པ་འགུལ་ཅིང་འཕར་བ་དང་༔ ལྡིང་ཞིང་མེ་སྟག་འབྱུང་བ་དང་༔ འོད་དུ་ 
འབྱུང་བ་དང་༔ བཞད་པ་དང་བརྒྱད་དོ༔
གསུང་གི་སྒྲུབ་རྟགས་སུ༔ ཕུར་པ་ལ་སྒྲ་དང་སྔགས་ཀྱི་སྒྲ་དང༔ གནམ་ལྕགས་ཀྱི་སྒྲ༔ འབྲུག་ 
སྒྲ༔ རྔ་སྒྲ༔ ཅེ་སྤྱང་གི་སྒྲ༔ སྲིན་པོའི་ངུར་སྒྲ་དང་བདུན༔ ཐུགས་ཀྱི་སྒྲུབ་རྟགས་སུ༔ ཏིང་ 
འཛིན་ལས་སུ་རུང་བ་དང་༔ ལས་བཞི་འགྲུབ་པ་དང༔ ཚེ་ལ་དབང་བ་དང་༔ རིགས་ལྔ་ 
མངོན་དུ་འགྱུར་བ་དང༔ ལྷ་རྣམས་གསལ་བ་དང༔ སྲུང་མ་བྲན་བཞིན་ལས་བྱེད་པ་དངཿ 
རྟོགས་པ་འཆར་བའོ༔ བསྡུ་ན་སྐུ་གསུང་ཐུགས་ཀྱི་རྟགས་གང་དང་གང༔ སྣ་གསུམ་ཚང་ 
བར་བརྟན་པ་ཐོབ་ནཿ༔ བསྙེན་པ་རྫོགས་པའོ༔ མ་གྲུབ་ན་སྤོག་པའི་ངན་ངག་ནི༔ སྔོན་དུ་ 
དམ་ཚིག་ཉམས་ཆག་དྲག་ཏུ་བཤགས༔ བསྐང་བ་རྒྱ་ཆེན་པོ་བྱ༔ བསོད་ནམས་དཔུང་ 
བསྐྱེད༔ སྔགས་ཀྱི་རྟེན་ཆས་ལག་ཐམས་ཅད་ཁྲུས་ནས་བྱུང༔ བླ་མ་མཚན་ཉིད་ལྡན་པས་ 
རབ་གནས་བྱ༔ བརྩོན་འགྲུས་དྲག་པོས་སྒྲུབ་པ་ལན་གསུམ་མམ༔ བདུན་གྱི་བར་དུ་སྤོག་ 
པས་བསྒྲུབ་པའོ༔ ཡང་བསྙེན་སྒྲུབ་མཚན་མ་ཐོབ་ཀྱང༔ ལས་སྦྱོར་གྱི་རྟགས་མ་བྱུང་ན༔
243

༄༅། །རིག་འཛིན་སྔགས་ཀྱི་སྡེ་སྣོད།
དམ་ཅན་སྒོས་སྒྲུབ་མཚོན་ཐུང་གི་སྤོག་པ་བྱའོ༔ བསྒྲུབ་ན་འོས་པའི་མན་ངག་ནི༔ བདག་ 
ཕུར་དབེན་གསུམ་སྟེ༔ སྒྲུབ་ཐབས་སུ་བསྟན་པ་ལྟར་རོ༔ ཕར་ཐེབས་ཚུར་མི་ལྡོག་པའི་མན་ 
ངག་ནི༔ བྱང་ཆུབ་མཆོག་ཏུ་སེམས་བསྐྱེད་ཅིང༔ ཞེས་པས༔ དོན་དམ་བྱང་ཆུབ་ཀྱི་སེམས་ 
ལྟ་བ་དང༔ སྙིང་རྗེར་འབྲེལ་བས༔ ཕུར་པ་བསྒྲུབས་པས་ཚུར་མི་ལྡོག༔ ཕར་ཐེབས་པར་ 
འགྱུར་བས༔ མཆོག་ཏུ་ལྟ་བ་ཆོས་ཉིད་ཀྱིས་ཟིན་པར་བྱའོ༔ གེགས་སེལ་ནི༔ སྤྱིར་མཚན་ 
མའི་རྣམ་རྟོག་ཐམས་ཅད་རང་བཞིན་མེད་པར་རྟོགས་པའི་ལྟ་བ་དེ་བཞིན་ཉིད་བསྒོམས་པས་ 
བསལ༔ བྱེ་བྲག་ཏུ་བསྙེན་སྒྲུབ་རྟགས་སུ་བསྟན་པ་ནི༔ ཆོ་གའི་རིམ་པ་ཐམས་ཅད་དོན་དང་ 
འབྲེལ་བ་ཤ་སྟག་ཡིན་པས༔ ཚང་ཞིང་དག་པས་གེགས་མི་འབྱུང་བས༔ བླ་མ་ཆོས་སྤྱོད་ 
པའི་བྱ་བར༔ དཀའ་བ་དང་བླངས་སུ་སྤྱད་དོ༔ དབང་ཐེབས་དབང་བསྐུར་བའི་མན་ངག་ 
ནི༔ སློབ་དཔོན་བསྙེན་རྫོགས་དབང་ལུང་མན་ངག་བཅུད་དང་ལྡན༔ སློབ་བུ་རྒྱུད་དུལ་དམ་ 
ཚིག་གཙང་མ་ལ༔ རྒྱུད་སྦྱངས་ཏེ་ཆོ་ག་ཚང་བར་བྱེད་པ་གནད་དམ་པའོ༔ 
རྫས་ཀྱི་གནད་མེད་དུ་མི་རུང་བ་ནི༔ དཀྱིལ་འཁོར༔ ལྷ་ཕུར་གཏོར་ཚོགས༔ བྱུག་བདུག༔ 
བརྡེག་གསུམ་རྔ་དང་དུར་ཁྲོད་ལིངྐ༔ བྲུབ་གཞུང་རྣམས་མེད་དུ་མི་རུང་བ་སྟེ་ཚང་བ༔ ལས་ 
ཚོགས་ཀྱི་གནད་ནི༔ དཔེར་ན་གསེར་བཞུན་མ་ལ་བཟོ་ཅི་བྱས་ཉན་པ་ཡིན༔ བསྙེན་སྒྲུབ་ 
ཚད་དུ་ཁྱོལ་ན༔ ཤམ་བུ་ཅི་འདོད་བསྒྱུར་བས་འགྲུབ་ཅིང་༔ ཞི་རྒྱས་དབང་དྲག༔ གསོདཿ 
དབབ༔ བཅད༔ མནན༔ གཟིརཿ༔ བྱད་འཆིང༔ ཆོ་འཕྲུལ༔ སྦྱིན་བསྲེག༔ ཐུན་སོགས་ 
གང་འདོད་པའི་དམིགས་པ་ཐུགས་ཀའི་འོད་ཟེར་གྱིས་བསྒྱུར༔ སྙིང་པོ་འདོད་གསོལ་སྦྱར་
བས་བསྒྲུབ་པའོ༔ དམིགས་པ་ཕྱོགས་གཅིག་བྱས་པས་ཀུན་འགྲུབ་པའི་ངེས་པ་མེད་པས་ 
འདོད་དགུར་ཤེས་རིག་འཕྲུལ་པ་གནད་ཡིན་ནོ༔ མཐར་སྐྱེལ་སོའི་གནད་ཀྱི་མན་ངག་ནི༔ 
གང་བསྒྲལ་བར་བྱ་བ་ནི༔ རྣམ་ཤེས་ཁྲུས་ལུང་སྐབས་བཞིན་རིགས་ལྔའི་སྲས་སུ་བསྐྱེད༔
244

༄༅། །ཟབ་གཏེར་ཆོས་ཀྱི་མཛོད་ཁང་།
དབང་པོ༔ དུས༔ ཡུམ༔ འབྱུང་བ༔ རྩ་་བ༔ རླུང་ཐམས་ཅད་དཀྱིལ་འཁོར་ལྷར་བསྐྱེད་པ༔ 
དོན་དམ་པར་སྲོག་མེད་སྲོག་ཀྱང་གཅད་དུ་མེད༔ བསྒྲལ་བ་མེད་པ་ཆོས་ཀྱི་སྐུར་བསམ་མོ༔ 
གནོད་བདག་གི་ཕུང་པོ་ཁམས་དང་སྐྱེ་མཆེད་ཐམས་ཅད་ཀུན་རྫོབ་ཙམ་དུ༔ ལྷ་དང་ལྷ་ 
མོར་བསམ་མོ༔ དོན་དམ་པར་སྐྱེ་བ་མེད་པས་ཆོས་སྐུར་བསམ་མོ༔ སྣོད་ཀྱི་འཇིག་རྟེན་ 
སྟོངས་ནས་གཞལ་ཡས་ཁང་དུ་བསམ་མོ༔ བཅུད་ཀྱི་སེམས་ཅན་ལྷ་དང་ལྷ་མོའི་རང་བཞིན་ 
དུ་བསམ་མོ༔ སྤྱོད་པ་ཐམས་ཅད་ལྷ་དང་ལྷ་མོའི་ང་རྒྱལ་ལས་མ་གཡོས་པར་བསམ་མོ༔ 
ཆོས་ཐམས་ཅད་བདེན་གཉིས་དབྱེར་མེད་ཆོས་ཉིད་རོལ་ཅིང་ཐིམ་པར་བསམ་མོ༔ འབྲས་
བུ་ནི་རིག་འཛིན་རྣམ་པ་བཞིའམ༔ སྐུ་ལྔ་ཡེ་ཤེས་ལྔའི་བདག་ཉིད་དུ་རང་གྲོལ་བར་འགྱུར༔ 
ཞེས་གསུངས་སོ༔ ཕུར་པའི་མན་ངག་ཞལ་གྱི་གདམས་པ་བདག་མཁར་ཆེན་མཚོ་རྒྱལ་ 
གྱིས༔ གུ་རུ་རིན་པོ་ཆེ་ལ་ཞུས་ཏེ༔ ཡི་གེར་བྲིས་པའོ༔ བློ་ལྡན་ཤེས་རབ་ཅན་དང་འཕྲད་ 
པར་ཤོག༔ གུང་བཙན་ཁ་བ་དཀར་པོས་ཐུབ་པར་སྲུངས༔ ཥཿཨཽ རྒྱ་རྒྱ་རྒྱ༔ 
ཞེས་ཟླ་གམ་གནམ་སྒོའི་ནུབ་སྒོ་གུ་རུ་རིན་པོ་ཆེའི་བཞུགས་ཁྲིའི་འོག༔ དམ་པ་རིན་པོ་ཆེ་ལ་ཐུབ་དབང་གིས་ལུང་བསྟན་པའི་ 
ཕ་བོང་ཨ་རུ་རའི་མདུན་ངོས་ནས༔ བདག་བྱང་བཏང་གར་དབང་རྡོ་རྗེས་གདན་དྲངས་སོ། །
245

༄༅། །རིག་འཛིན་སྔགས་ཀྱི་སྡེ་སྣོད།
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ 
ཞལ་ལུང་ཞེས་བྱ་བ་བཞུགས་སོ། །
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ། དེའང་དུས་ཀྱི་ཐ་མ་ལ་རྩ་གསུམ་ 
ལྷའི་ཐུགས་རྒྱུད་བསྐུལ་ནས་བསྟན་པའི་སྙིང་པོ་རིན་པོ་ཆེ་རྒྱས་པར་གྱུར་ཅིག་ཙམ་མོས་པའང་བསོད་ནམས་ཚད་མེད་པ་
དང་ལྡན་ཞིང༌། རྒྱལ་བའི་སྲས་ཀྱི་སྨོན་ལམ་ཡོངས་སུ་རྫོགས་ནས་སྐྱེ་བ་ཀུན་ཏུ་རྒྱལ་བའི་ཆོས་དང་ཆོས་ཀྱི་སྙིང་པོ་ཟབ་མོའི་ 
ཐེག་པ་དང་འཕྲད་ནས་འཛིན་སྐྱོང་སྤེལ་བས་མྱུར་དུ་རྣམ་པ་ཐམས་ཅད་མཁྱེན་པའི་ཡེ་ཤེས་ལ་རེག་པར་འགྱུར་བའི་དགོས་ 
པ་ཡོད་པས། སྐལ་བཟང་རྣམས་ཀྱིས་དུས་དང་ཁྱད་པར་ཚོགས་མང་གི་སྐབས་སུ་འདི་ལྟར་སྨོན་ལམ་གདབ་པར་བྱ་སྟེ། 
ན་མོ། ཕྱོགས་བཅུའི་བདེ་བར་གཤེགས་པ་སྲས་དང་བཅས། །ཁྱད་པར་མཉམ་མེད་ཤཱཀྱའི་ 
རྒྱལ་པོ་དང༌། །རྒྱལ་སྲས་བརྒྱད་དང་གནས་བརྟན་འཕགས་པའི་ཚོགས། །མཁྱེན་བརྩེའི་ 
བདག་ཉིད་མཆོག་རྣམས་དགོངས་སུ་གསོལ། །ཕན་བདེའི་འབྱུང་གནས་བསྟན་པ་རིན་ 
པོ་ཆེ། །སྟོན་དང་སེམས་དཔའ་འཕགས་པའི་མཆོག་རྣམས་ཀྱིས། །ཡང་ཡང་དཀའ་ 
བས་བཙལ་ཞིང་བརྣགས་པའི་དོན། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །མཁན་ 
སློབ་ཆོས་རྒྱལ་སྤྲུལ་པའི་ལོ་པཎ་དང༌། །བཀའ་གཏེར་རིག་འཛིན་བརྒྱུད་པའི་ཡི་དམ་ 
ལྷ༑ ༑མ་མགོན་གཟའ་རྡོར་བརྒྱུད་གསུམ་དྲེགས་པའི་སྡེ། །སྔ་འགྱུར་རྩ་གསུམ་ལྷ་ཚོགས་ 
དགོངས་སུ་གསོལ། །ཐུབ་བསྟན་མདོ་དང་སྔགས་ཀྱི་ཚུལ་མཐའ་དག །གངས་ཅན་ 
ལྗོངས་སུ་བརྩེ་བས་དྲངས་གྱུར་པ། །ཆེས་ཆེར་སྤེལ་བའི་རྡོ་རྗེའི་དམ་དགོངས་ནས། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཕྱོགས་དུས་རྒྱལ་བའི་སྐུ་གསུང་ཐུགས་
246

༄༅། །ཟབ་གཏེར་ཆོས་ཀྱི་མཛོད་ཁང༌།
རྡོ་རྗེ། །རིགས་གསུམ་སེམས་དཔའི་སྒྱུ་འཕྲུལ་རོལ་མོ་ཡིས། །གངས་ཅན་ཕན་བདེའི་ 
ཉི་མ་གསལ་བར་མཛད། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱལ་དང་རྒྱལ་ 
སྲས་འཕགས་པ་ཆེན་པོའི་ཚོགས། །བསམ་བཞིན་སྤྲུལ་པའི་ཟློས་གར་ཉེར་བཟུང་ནས། ། 
དྲི་མེད་རྒྱལ་བསྟན་ནོར་བུའི་རྒྱལ་མཚན་བསྒྲེངས། །མཚོ་སྐྱེས་རྒྱལ་བའི་བསྟན་པ་རྒྱས་ 
གྱུར་ཅིག །ཐུན་མོང་ཐུན་མིན་གཞུང་ཀུན་རང་དབང་གིས། །མ་ནོར་བསྒྱུར་ཞུས་གཏན་ 
ལ་ཕབ་པ་ཡིས། །གངས་ལྗོངས་སྣང་བའི་སྒོ་ཆེན་ཐོག་མར་ཕྱེས། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །སྐལ་བཟང་གདུལ་བྱས་མདོ་དང་སྔགས་ཀྱི་ཚུལ། ། 
ཉམས་སུ་ལེན་ལ་གཞན་དྲིང་མི་འཇོག་པར། །བཀའ་དང་དགོངས་པ་འགྲེལ་པའི་གཞུང་ 
ཀུན་རྫོགས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །བདེན་གསུང་བཀའ་ཡི་ 
རྒྱ་མཚོ་ཆེན་པོ་ལ། །ཟབ་མོའི་ཆོས་གཏེར་ནོར་བུས་མངོན་པར་མཛེས། །མདོ་དང་སྔགས་ 
ཀྱི་ལམ་བཟང་ཟུང་དུ་འབྲེལ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྨད་ 
བྱུང་ཟ་ཧོར་མཁན་པོའི་སྤྱོད་པ་དང་། །མཚུངས་མེད་དཔལ་ལྡན་ཀླུ་ཡི་ལྟ་བ་གཉིས། ། 
ཟུང་འབྲེལ་བརྒྱུད་པའི་བཀའ་སྲོལ་ཕྱག་རྒྱས་བཏབ། །མཚོ་སྐྱེས་རྒྱལ་བའི་བསྟན་པ་ 
རྒྱས་གྱུར་ཅིག །ཟབ་མོ་ནང་རྒྱུད་སྡེ་གསུམ་དགོངས་པའི་བཅུད། །ཐུན་མིན་མན་ངག་ 
གསང་བའི་ལམ་མཆོག་ནས། །འཇའ་ལུས་ཆོས་སྐུར་གཤེགས་པའི་ངོ་མཚར་འབར། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རབ་འབྱམས་ཞི་ཁྲོའི་ཁྱབ་བདག་སྒྲུབ་སྡེ་ 
བརྒྱད། །བཀའ་བབས་རིག་འཛིན་སོ་སོའི་དགོངས་བཅུད་དང་། །ཀུན་འདུས་པདྨའི་བཀའ་ 
སྲོལ་གཅིག་ཏུ་འཁྱིལ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྒྱུ་དང་འབྲས་བུ་ 
གསང་སྔགས་ཐེག་པ་ཆེ། །ཚང་ལ་མ་ནོར་རིག་འཛིན་བརྒྱུད་པའི་ལུང༌། །ཊཱ་ཀིའི་ཞལ་
247

༄༅། །རིག་འཛིན་སྔགས་ཀྱི་སྡེ་སྣོད།
གྱི་དྲོད་རླངས་ཐོ་ལེ་བ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །རྡོ་རྗེ་འཆང་གི་ 
དགོངས་དོན་བདུད་རྩིའི་བཅུད། །མཁས་གྲུབ་བྱེ་བའི་ཞལ་ནས་སྙན་དུ་བརྒྱུད། །རྟོག་ 
གེ་ངན་པས་རང་བཟོས་མ་བསླད་པ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག ། 
གསེར་ཞིང་ནོར་བུས་སྤྲས་པའི་ཡོན་གྱིས་ཀྱང་། །མི་འགུགས་དབྱིངས་ཀྱི་མཁའ་འགྲོའི་ 
ཐུགས་མཛོད་ཆོས། །བརྩེ་བས་རྗེས་འཇུག་སྐལ་བ་ཁོ་ནར་བཀྲམ། །མཚོ་སྐྱེས་རྒྱལ་ 
བའི་བསྟན་པ་རྒྱས་གྱུར་ཅིག །ངོ་བོ་ཀ་ནས་དག་པའི་ཡེ་ཤེས་ལ། །རང་བཞིན་ལྷུན་གྱིས་ 
གྲུབ་པའི་གདངས་ཤར་བས། །བླུན་སྒོམ་སེམས་ལས་འདས་པའི་རྫོགས་པ་ཆེ། །མཚོ་ 
སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཡོད་མེད་ཕྱོགས་རེར་ཞེན་པའི་དམིགས་གཏད་ 
ཞིག །མཐར་འཛིན་ལྟ་བའི་འཛིན་སྟངས་དྲུངས་ནས་ཕྱུང༌། །གཞི་ལམ་འབྲས་བུས་ 
སྣང་སྟོང་ཟུང་དུ་འཇུག །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །དུས་གསུམ་རྒྱལ་ 
བའི་དགོངས་པ་མཐར་ཐུག་དོན། །ཟབ་ཞི་སྤྲོས་བྲལ་འོད་གསལ་འདུས་མ་བྱས། །རིག་ 
སྟོང་མི་ཤིགས་རྡོ་རྗེ་གྲུབ་པའི་མཐའ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག ། 
མང་དུ་ཐོས་པ་ལུང་གི་སྤྲིན་འཁྲིགས་ཤིང༌། །ཕ་རོལ་རྒོལ་འཇོམས་རིགས་པའི་གློག་ཕྲེང་ 
འབར། །མན་ངག་གནད་ཀྱི་བདུད་རྩི་སྙིང་ལ་སིམ། །མཚོ་སྐྱེས་རྒྱལ་བའི་བསྟན་པ་ 
རྒྱས་གྱུར་ཅིག །རྨད་བྱུང་ཨ་ཏི་ཡོ་གའི་གསང་ལམ་ནས། །མ་ལུས་རྒྱལ་བ་ཀུན་གྱི་ཡེ་ཤེས་ 
སྐུ༑ ༑ཁྱབ་བདག་འཇམ་དཔལ་རྡོ་རྗེར་རབ་བསྒྲུབས་པས། །མཚོ་སྐྱེས་རྒྱལ་བའི་བསྟན་ 
པ་རྒྱས་གྱུར་ཅིག །ཡང་དག་ཚད་མ་གསུམ་གྱི་ང་རོ་ཡིས། །ལྟ་དམན་རི་དྭགས་ཚོགས་ 
རྣམས་སྐྲག་མཛད་པ། །ཐེག་མཆོག་སེང་གེའི་སྒྲ་དབྱངས་ས་གསུམ་ཁྱབ། །མཚོ་སྐྱེས་ 
རྒྱལ་བའི་བསྟན་པ་རྒྱས་གྱུར་ཅིག །རྒྱལ་བསྟན་ཡོངས་སུ་རྫོགས་པའི་གོས་བཟང་རྩེར། །
248

༄༅། །ཟབ་གཏེར་ཆོས་ཀྱི་མཛོད་ཁང༌།
འོད་གསལ་རྡོ་རྗེ་སྙིང་པོའི་ཏོག་མཛེས་པ། །ཕྱོགས་ལས་རྣམ་པར་རྒྱལ་བའི་རྒྱལ་མཚན་ 
མཐོ། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །བདག་སོགས་དེང་ནས་འགྲོ་བ་ 
ཇི་སྲིད་དུ། །བསྟན་དང་བསྟན་པའི་སྙིང་པོ་ཡོངས་རྫོགས་པ། །མཁའ་ཁྱབ་ཞིང་དུ་འཛིན་ 
སྐྱོང་སྤེལ་བ་ཡིས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །མདོར་ན་མཁས་ 
བཙུན་གྲུབ་པའི་རྣམ་ཐར་གྱིས། །རྒྱལ་བསྟན་སྤེལ་བའི་ཕྲིན་ལས་མཁའ་ཁྱབ་པའི། ། 
བསྟན་འཛིན་དམ་པས་ས་སྟེང་ཡོངས་གང་ནས། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ 
ཅིག །དཔལ་ལྡན་བླ་མའི་སྐུ་ཚེ་རབ་བརྟན་ཅིང༌། །བསྟན་པའི་སྦྱིན་བདག་མངའ་ཐང་ 
དར་བ་ཡི། །ཆོས་སྲིད་མི་ནུབ་ནོར་བུའི་རྒྱལ་མཚན་བསྒྲེངས། །མཚོ་སྐྱེས་རྒྱལ་བའི་བསྟན་ 
པ་རྒྱས་གྱུར་ཅིག །ཅེས་རྒྱལ་བ་ཐམས་ཅད་ཀྱི་ངོ་བོ་དཔལ་ལྡན་སངས་རྒྱས་པདྨ་སྐྱེས། འཆི་མེད་མཚོ་འཁྲུངས་ 
རྒྱལ་བའི་བསྟན་པ་སྔ་འགྱུར་རྙིང་མ་པ་ཞེས་གྲགས་པ་འདི་ནི་རྒྱལ་བསྟན་ཡོངས་རྫོགས་ཀྱི་ཕྱི་མོ་ཡིན་ཅིང་ཟབ་གནད་ཆེ་ 
བ་དུ་མའི་ཁྱད་ཆོས་དང་། ལྟ་སྒོམ་རྣམ་པར་དག་པ་རྒྱལ་བ་དགྱེས་པའི་ལམ་བཟང་མ་ནོར་བ་ཡིན་པ་འདི་ངོ་ཤེས་ནས། 
ནོར་བུ་རིན་པོ་ཆེ་བྱི་དོར་བྱས་ཏེ། རྒྱལ་མཚན་གྱི་རྩེ་ལ་མཆོད་པ་བཞིན་དུ་གང་ཟག་སྐལ་བ་དང་ལྡན་པ་རྣམས་ཀྱིས་འཆད་
རྩོད་རྩོམ་གསུམ་གྱི་ཕྲིན་ལས་རླབས་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་པར་མཛད་པའི་ཐུགས་ཁུར་བཞེས་པ་དང༌། 
དེ་ལྟ་བུའི་བཞེད་པ་ཇི་བཞིན་དུ་འགྲུབ་པའི་རྟེན་འབྲེལ་སྨོན་ཚིག་ཏུ་རྙིང་བསྟན་པ་ལ་ལྷག་བསམ་རྣམ་པར་དཀར་བ་མི་ 
ཕམ་འཇམ་དབྱངས་རྣམ་རྒྱལ་རྒྱ་མཚོས་གནས་དུས་རྟེན་འབྲེལ་དགེ་བའི་གུང་ཐུན་ལ་ཤར་མར་བྲིས་པ་དགེ་ལེགས་འཕེལ།།
249

༄༅། །རིག་འཛིན་སྔགས་ཀྱི་སྡེ་སྣོད།
250

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། ། 
དེ་སྙེད་རྒྱལ་ཀུན་ངོ་བོ་པདྨ་ཡི། ། 
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། ། 
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ། །
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
251

ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: *#£{hh
དཔེ་ཚོགས་སྤྱིའི་ཡོན་སྦྱོར་བ།དཀོན་མཆོག་ཚེ་རིང༌།
丛书施主: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ།
རྩོམ་སྒྲིག་འགན་འཁུར་བ། ཀུན་ཐར་མཚོ།
རྒྱབ་ཤོག་མཛེས་བཟོ། ཀུན་ཐར་མཚོ།
དཔེ་སྐྲུན།ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།
སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།པར་ཁང་།
དེབ་ཚད།170mm230mm1/16
དཔར་ཤོག 175.5
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས།༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས།01-3000
དཔེ་རྟགས། ISBN: 978-988-12632-3-0
དཔེ་རིན། 210.00

图书在版编目(CIP)数据
伏藏深法宝库:藏文/(唐)益西措等著。——中国世界语出版社,2016.4
ISBN:978-988-12632-3-0
I. ①伏- II. ①益 III① 藏传佛教—藏文-藏语IV
中国版本图书馆CIP数据核字(2016) 第263230号
伏藏深法宝库
作者喀卓·益西措嘉等著
责任编辑 格他磋
主编叶察白考
封面设计格他磋
技术设计叶察自考
出版发行中国世界语出版社
印刷四川嘉创印刷有限责任公司
开本170mm×230mm_1/16
张175.5
印字
数350 T
版次2016年4月第1版
印次2016年4月第1次印刷
印数01-3.000
标准书号 ISBN: 978-988-12632-3-0 
定 价 210.00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

༡༠༧༨
6
9
༈ སྔགས་སྲུང་ཨེ་ཀ་ཙ་ཏི་མ།

༈ ཁྱབ་འཇུག་ཆེན་པོ་སྒྲ་གཅན་འཛིན།

དམ་ཅན་རྡོ་རྗེ་ལེགས་པ།།
༈ རྡོ་རྗེའི་དགྲ་འདུལ་ལེགས་པ་རྩལ།

མཚོ་སྐྱེས་པདྨའི་དཔེ་ཚོགས།
The text collections of lotus born.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་ 
༡༡༣༩ འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary
of the coming of Padmasambhava
in the Southwest Land of the
Rakshasa.
e&#t+UF&IÆཀྰÆ#|༼ 1139 #

Q29319
དུས་ཀྱི་སྙིགས་མ་མུན་ལྟར་བདོ་ན་ཡང་། །
རྒྱལ་དབང་པདྨའི་ཕྲིན་ལས་ཟླ་ལྟར་གསལ། །
གསང་སྔགས་སྙིང་པོའི་འོད་ཟེར་ཉི་མ་ལྟར། །
གསལ་བས་ས་གསུམ་བཀྲ་ཤིས་འབྱུང་བར་ཤོག །
ཀུན་མཁྱེན་མི་ཕམ་རྒྱ་མཚོས།
ISBN 978-988-12632-3-0
9 789881 263230
༼:210.00 ú(1-10)

