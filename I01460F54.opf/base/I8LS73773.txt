༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73773
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/
Date:2016
Volume:7
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །ཟངས་མདོག་དཔལ་རིའི་མཐོང་སྣང་ཕྱོགས་བསྒྲིགས་
ཕོ་བྲང་པདྨ་འོད་ཀྱི་ལྡེ་མིག་བཞུགས་སོ། །
གཏེར་ཆེན་གུ་རུ་ཆོས་ཀྱི་དབང་ཕྱུག་སོགས།
31
ཟབ་གཏེར་
ཆོས་ཀྱི་མཛོད་ཁང༌།
མཚོ་སྐྱེས་པདྨའི་དཔེ་ཚོགས། 
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

ཟབ་གཏེར་ཆོས་ཀྱི་མཛོད་ཁང་།
The store house of profound
& treasury Dharma.
སྤྱིར་བོད་ཁ་བ་ཅན་གྱི་ལྷ་སྐལ་དང་ཆོས་སྐལ་ལྷ་ཨོ་ 
རྒྱན་པདྨ་དང༌། ཆོས་རྡོ་རྗེ་ཐེག་པ་ཡིན་ཅིང༌། སྒོས་གསང་ 
སྔགས་རྙིང་མ་པ་ཞེས་ཨོ་རྒྱན་ཆེན་པོའི་ཕ་ཆོས་ལ་བརྟེན་པ་
དག་གི་བསྒྲོད་བྱ་མྱུར་ལམ་ཡིན་པས། ཡང་གསང་བླ་མེད་ཀྱི་
དབང་ཐོབ་དམ་ཚིག་ལ་གསན་པ་རྣམས་རང་བཞིན་སྤྲུལ་པའི་
ཞིང་འདི་ཉིད་དུ་དབུགས་འབྱིན་པའི་ལོ་རྒྱུས་ཤིན་ཏུ་མང་བ་
ལྟར། རྗེས་འཇུག་སྐལ་ལྡན་རྣམས་ཀྱིས་སྙིང་གི་ཕུགས་ནོར་
དམ་པ་མཛད་པར་རིགས་སོ། །
ཞེས་དབོན་ཚུལ་ཁྲིམས་རྒྱ་མཚོས།
E&YRY#

༄༅། །ཟངས་མདོག་དཔལ་རིའི་མཐོང་སྣང་ཕྱོགས་བསྒྲིགས་ཕོ་བྲང་
པདྨ་འོད་ཀྱི་ལྡེ་མིག་བཞུགས་སོ། །
།ཟབ་གཏེར་ཆོས་ཀྱི་མཛོད་ཁང༌།

༈ ཨ་མ་མཚོ་རྒྱལ་མཐིང་འོད་འབར་མ་ཡིས། །བུ་གཅིག་དཔལ་གྱི་རི་བོར་ད་འགྲོ་ཞེས། ། 
མངོན་སུམ་ལག་པའི་མཁྲིག་མ་ནས་བཟུང་སྟེ། །པདྨ་འོད་ཀྱི་ཞིང་དེར་འཁྲིད་པར་ཤོག །

n/
༈ དྲིན་ཆེན་བླ་མ་མཚོ་སྐྱེས་རྡོ་རྗེ་དང༌། །དཔའ་བོ་ཌཱཀྐིའི་ཚོགས་ཀྱིས་མདུན་བསུས་ཏེ། ། 
རོལ་མོའི་སྒྲ་དང་མེ་ཏོག་ཆར་འབེབས་བཞིན། །བུ་གཅིག་དཔལ་གྱི་རི་བོར་ཚུར་ཤོག་ཅེས། ། 
མིང་ནས་ལུང་བསྟན་ས་ལ་སྤྱོད་པའི་ཞིང༌། །པདྨ་འོད་ཀྱི་གྲོང་དུ་འཁྲིད་པར་ཤོག །

2
༈ བདག་ནི་ནམ་ཞིག་འཆི་བའི་དུས་བྱུང་ཚེ༔ འཇིགས་རུང་བར་དོའི་སྣང་བར་མི་ལྟོས་ཤིང༔ 
དཔལ་རི་པདྨ་འོད་དེར་སྐྱེས་ནས་སུ༔ གང་འདུལ་སྤྲུལ་པས་འགྲོ་བ་འདྲེན་པར་ཤོག༔
ཚེ་རབས་སྐྱེ་བའི་ཕྲེང་བ་ཐམས་ཅད་དུ༔ ཨོ་རྒྱན་ཆེན་པོས་འབྲལ་མེད་རྗེས་བཟུང་ནས༔
ས་དང་ལམ་གྱི་ཡོན་ཏན་མཐར་ཕྱིན་ཏེ༔ འགྲོ་བའི་མགོན་པོའི་གོ་འཕང་མྱུར་ཐོབ་ཤོག༔

གསལ་བཤད།
༈ གསལ་བཤད།
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ། །དེ་ལ་གངས་ཅན་འདིར་གསང་སྔགས་ 
གསར་རྙིང་གི་རྗེས་འབྲང་ཞེས་ཤིང་རྟ་བརྒྱད་ཀྱི་ཁྱད་པར་བྱུང་བ་དང༌། དེ་ཚང་མའང་ 
རིགས་ཀྱི་མེ་ཏོག་གང་ལ་བབས་པའི་ལྷ་སྐལ་བཞིན་ངོ་བོ་གཅིག་ལ་རྣམ་པ་ཐ་དད་པའི་
ཚུལ་གྱི་ལམ་ལུགས་རེ་རེ་ཆགས་པས། རྒྱལ་བའི་ལུང་རྟོགས་ཀྱི་ཆོས་ཉམས་བཞེས་
གནང་བའི་ཚེ་ནའང་རང་རང་སོ་སོའི་བསྒྲུབ་རྒྱུད་གོང་མའི་ཕྱག་བཞེས་དག་གི་རྗེས་སུ་
སློབ་པ་ཤ་སྟག་བྱུང་བ་རེད། རང་རེ་སྔ་འགྱུར་བ་དག་ལ་མཚོན་ནའང་བཀའ་གཏེར་གཉིས་
ལྡན་གྱི་ལམ་ཉམས་བཞེས་གནང་མཁན་དང༌། ལྷག་པར་ཡང་རྒྱལ་དབང་ཨོ་རྒྱན་ཆེན་
པོའི་ཞལ་གྱི་དྲོད་རླངས་མ་ཡལ་བའི་ཟབ་མོ་གཏེར་གྱི་ཆོས་རྣམས་ལ་སྙིང་ནོར་དང་དེའི་
ལྟ་སྒོམ་སྤྱོད་གསུམ་གྱི་སྐོར་དང༌། བསྙེན་བསྒྲུབ་ལས་གསུམ་སོགས་ཀྱི་རྨང་གཞི་བཟུང་སྟེ
རང་ལུགས་གཙང་སང་ངེ་རེ་རྩལ་འདོན་གནང་རྒྱུ་ནི་སྔ་འགྱུར་རིག་འཛིན་བརྒྱུད་པ་
དང་བཅས་པའི་ཕྱག་བཞེས་ཐུན་མིན་དེ་ལགས་མོད།
ཡིད་སྐྱོ་བ་ཞིག་ལ་འུ་ཅག་གི་མི་རབས་འདིའི་རིང་ལ། གྲྭ་ས་ཕལ་མོ་ཆེས་ཤུགས་འབྱིན་ 
ཡུལ་ནི་ཐུན་མོང་གི་བགོ་སྐལ་ཙམ་ལས། གཞན་ཕ་ཤུལ་བུས་ཇི་བཞིན་ཟིན་གྱིན་ཡོད་ 
མེད་བཤད་དཀའ་བའི་གནས་ཤིག་ཀྱང་རེད། སྤྱིར་གསང་སྔགས་རྙིང་མའི་རྗེས་འཇུག་ 
ཅིག་ཡིན་ན། ཇི་སྐད་དུ། འབྲི་གུང་པ་རིན་ཆེན་ཕུན་ཚོགས་ཆོས་ཀྱི་རྒྱལ་པོའི་མནལ་ 
ལམ་དུ་ཀུན་མཁྱེན་ཀློང་ཆེན་པ་མཇལ་བའི་ཚེ་ཞལ་ནས། རྙིང་མ་ལུགས་མཐུན་ཞིག་
1

གསལ་བཤད།
བྱེད་ན་གསང་སྔགས་སྔ་འགྱུར་རང་གི་བསྟན་པའི་བབས་ལ་བཀའ་གཏེར་ཟུང་འཇུག་
གཅིག་ཡིན་པས། བཀའ་མ་ནི་མདོ་སྒྱུ་སེམས་གསུམ་ལ་སྔ་འགྱུར་བཀའ་བབས་ཆུ་བོ་
བཞིའི་སྒོ་ནས་བཤད་རྒྱུན་རྣམ་པར་དག་པ་བཞུགས་བཞིན་བཤད་པ་ལག་ལེན་དང་
བཅས་པ་བཀའ་ལྟར་བྱེད་དགོས། ཆོས་ཀྱི་ཟབ་གནད་རྣམས་བརྒྱུད་པ་དང་ཆོས་ལ་སེལ་
མེད་ཅིང་མཁའ་འགྲོའི་ཁ་རླངས་ཆིལ་ལེ་བ་དེ་གཏེར་མ་ཡིན་པས་གཏེར་ཆོས་ཚད་ལྡན་
ལྟར་བྱེད་དགོས། དེ་ལྟར་བྱས་ན་རྙིང་མ་ལུགས་མཐུན་གཅིག་ཡོང་ཕེབས་བྱུང་བས། ཁྱེད་ 
རང་ཡང་ཉན་འདོད་ན་ཁོ་བོས་དེ་ལྟར་དུ་ཐོས་པས་བཤད་ཆོག བརྗེད་གསོས་ཙམ་དུའང་ 
འགྲོ། ཞེས་གསུངས་པ་ལྟར། རང་རེའི་སྔོན་གྱི་གྲུབ་བརྙེས་མེས་པོ་རྣམས་ནི། རྩ་བ་རང་ 
ལུགས་ཀྱི་མནོག་ཆོས་ལ་ཐོས་བསམ་སྒོམ་གསུམ་བྱས་ཏེ་ཕ་རྗེས་བུས་ཟིན་པ་ཁོ་ན་ལས་ 
གཞན་དུ་མ་ཐོས་ཤིང་། རྙིང་རྒན་ཚོས་ཀྱང་མཁྱེན་བཞིན་པ་ལྟ་བུ་ཡིན། 
འོན་ཏེ་དེང་སང་བཀའ་མའི་ཕྱོགས་ཀྱི་སྔགས་རྒྱུད་ཆེ་བ་རྣམས་ཕར་ཞོག མདོ་སྒྱུ་སེམས་ 
གསུམ་ལས་ཁོལ་བུ་རེའི་དབང་ཁྲིད་ལུང་གསུམ་ཡང་ཆད་ལ་ཁད་པ་དང༌། རྙིང་དགོན་
ཕལ་མོ་ཆེའི་གྲྭ་ས་ཁག་ཏུ་ཐུན་མོང་གི་གཞུང་ལུགས་སྐོར་ཁོ་ན་རྩལ་འདོན་མཛད་པའི་
ཤུགས་རྐྱེན་གྱིས། བཀའ་དང་དགོངས་འགྲེལ་གྱི་གཞུང་ཀུན་ཡར་ལྡན་དུ་ཚང་བའི་ཀློང་
ཆེན་མཛོད་བདུན་གཙོས་རྙིང་མའི་རྨད་དུ་བྱུང་བའི་གསུང་རབ་དག་ལ་ཐོས་བསམ་སློབ་
གཉེར་བྱེད་མཁན་ནི་ཇེ་དཀོན་དང་དེའི་ཕྱོགས་སུ་སྐུལ་སློང་བྱེད་མཁན་ཡང་མི་གྲངས་
གཉིས་གསུམ་ཙམ་གྱི་ཚོད་རེད།
དེ་བས་ཀྱང་ཟབ་ཁྱད་གཏེར་མའི་ཕྱོགས་ལ་མཐོང་ཆེན་བྱེད་མཁན་ནི་ཉིན་མོའི་སྐར་མ་ལྟ་བུ་ 
ལས་མེད་ཟེར་ནའང་ཕལ་ཆེར་མི་ཆོག་པ་མེད་པ་ལྟ་བུར་ཆགས་འདུག ཨོ་རྒྱན་ཆོས་
2

གསལ་བཤད།
ཀྱི་རྒྱལ་པོའི་ཞལ་ནས། དུས་ངན་བསྟན་ཞབས་སུ་གཏེར་འབྱིན་སྤྲུལ་སྐུ་དྲིན་ཆེ་སྟེ་མི་དྲནཿ༔ 
ཆོས་རྣམས་འཆལ་བའི་དུས་སུ་གཏེར་ཆོས་སྙིང་པོའི་མཐར་ཐུག་འདི་དྲིན་ཆེ་སྟེ་མི་དྲན་
པར་གདའོ༔ ཞེས་གསུངས་པ་ལྟར། འབྱུང་འགྱུར་མུ་མཐུད་ནས་འདིའི་ལམ་ལ་ཞུགས་ 
སྲིད་ན། སྔ་འགྱུར་གྱི་བརྒྱུད་གསུམ་དབང་གི་ཆུ་བོ་བསྐམ། བྱིན་རླབས་ཀྱི་ནུས་པ་ཡལ། 
སྨོན་ལམ་གྱི་གཏད་རྒྱ་རལ་ཏེ་མཐར་ཨོ་རྒྱན་ཆེན་པོའི་ཕྲིན་ལས་རྒྱུན་ཆད་པར་འགྱུར་ 
བ་ལའང་སོམ་ཉིའི་གནས་ཏེ་ཀུན་གྱིས་དཔྱད་པར་ཞུ་ལགས། 
མདོར་བསྡུས་ན་རྒྱལ་དབང་ཨོ་རྒྱན་ཆེན་པོ་རྗེས་འབྲངས་དང་བཅས་པའི་རང་ལུགས་ 
འཛིན་པ་ཞིག་ཡིན་ཕྱིན། ཟབ་མོ་གཏེར་གྱི་ཆོས་སྐོར་རྣམས་དར་སྤེལ་དང་གཅེས་སྐྱོང་ 
གིས་གྲུབ་མཐའི་མཛོད་དུ་བསྲེལ་དགོས་པ་དང༌། དེ་ཡང་ཁ་ཁྲལ་འཇལ་བ་ཙམ་མ་ཡིན་ 
པར་སྙིང་སྟོབས་ཆེན་པོས་རྙིང་མའི་བཤེས་གཉེན་དག་གིས། འདིའི་སྐོར་གྱི་དབང་ཁྲིད་ 
ལུང་གསུམ་བསྐྱར་གསོ་དང་རྒྱུན་བསྐྱང་གནང་རྒྱུ་ནི། རང་ཉིད་ཀྱི་ཕྲག་ཏུ་བབས་པའི་ལས་ 
འགན་རྣལ་མ་དེ་ཡིན་པ་མཁྱེན་དགོས་ངེས་སོ། །
མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་བུ་ 
ཕལ་པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ཤོར་
གྱིས་ལྷག་ཆད་ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང༌། མ་ཚད་ 
དཔེ་རྙིང་ལ་ལ་ཤིན་ཏུའང་ཁ་མི་གསལ་བས་དང་། བརྡ་རྙིང་དང་སྐུང་ཡིག་མང་བ། མགྱོགས་ 
བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོབ་པ་སོགས་ཀྱིས་ད་དུང་རྨང་གཞིའི་སྐྱ་ 
ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་མེད་ཡིན་པས། ཤེས་ 
ལྡན་ཀློག་པ་པོ་ཚོས་ཡིན་ངེས་དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང༌། རྣམ་
3

གསལ་བཤད།
པ་ཚོའི་ཤེས་ཡོན་གྱི་མཛུབ་སྟོན་འོག ཟབ་གཏེར་ཆོས་ཀྱི་མཛོད་ཁང་འདི། མ་འོངས་ 
པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་ཏུ་འགྱུར་ཐུབ་པར་སྙིང་ནས་སྨོན་པ་
ཡིན་ནོ། །
ཞེས་ཡི་གེ་སྒྲིག་སྦྱོར་པས།
4

དཀར་ཆག
དཀར་ཆག
༄༅། །ཟངས་མདོག་དཔལ་རིའི་མཐོང་སྣང་ཕྱོགས་བསྒྲིགས་ཕོ་བྲང་པདྨ་ 
འོད་ཀྱི་ལྡེ་མིག་བཞུགས་སོ། །
གཏེར་ཆེན་གུ་རུ་ཆོས་ཀྱི་དབང་ཕྱུག་སོགས།
༄༅། །རྣམ་ཐར་ཞྭ་ནག་མ་བཞུགས་སོ། ། གཏེར་ཆེན་གུ་རུ་ཆོས་ཀྱི་དབང་ཕྱུག ༼3 -26 ༽
༄༅༔ གུ་རུ་ཆོས་དབང་གི་མནལ་ལམ་དབང་བསྐུར་ཡོངས་རྫོགས་མ་ཞེས་ཀྱང་ཟེར་རྟ་དཀར་མ་ 
བཞུགས་སོ༔ ༔ གཏེར་ཆེན་གུ་རུ་ཆོས་ཀྱི་དབང་ཕྱུག ༼27 - 34
༄༅། །གཏེར་ཆེན་མཆོག་གྱུར་གླིང་པའི་དག་སྣང་ཟངས་མདོག་དཔལ་རིའི་ལོ་རྒྱུས་ཀྱི་ཡི་གེ་སྐལ་ལྡན་ 
རྣ་བའི་བདུད་རྩི་བཞུགས་སོ། །མཆོག་གྱུར་བདེ་ཆེན་གླིང་པ། 35-62
༄༅། །རིག་འཛིན་པདྨ་གླིང་པའི་ཟངས་མདོག་དཔལ་རིའི་མཐོང་སྣང་བཞུགས།
63-74གཏེར་ཆེན་པདྨ་གླིང་པ།
༄༅། །སྟག་ཤམ་རྡོ་རྗེའི་གསང་བའི་རྣམ་ཐར་ལས། རྫུན་ཚིག་གཉིས་པ་དག་སྣང་དང་པོ་འོད་གསལ་རྡོ་ 
རྗེའི་ཕྲེང་བ་འོད་ཀྱི་དྲ་བ་སྲིན་ཡུལ་ཤར་ཕྱོགས་ཀྱི་ལམ་ཡིག་ཡོད། སྟག་ཤམ་རྡོ་རྗེ། ༼ 75 ‐ 97971
1

དཀར་ཆག
༄༅། །གཏེར་ཆེན་རཏྣ་གླིང་པའི་ཐུན་མིན་སྙན་བརྒྱུད་གསང་བའི་རྒྱ་ཅན་བཞུགས་སོ། །
གཏེར་ཆེན་རཏྣ་གླིང་པ།༼98 - 118 ༽
༄༅། །དག་སྣང་ནོར་བུའི་ཕྲེང་བ་ལས༔ པདྨ་འོད་ཀྱི་ཞིང་ཁམས་ཀྱི་རྟོགས་པ་བརྗོད་པའི་
སྐབས་བཞུགས་སོ༔རིག་འཛིན་ཀློང་གསལ་སྙིང་པོ།کر119-139
༄༅། །ཁོ་བོ་རིག་འཛིན་བདུད་འདུལ་རྡོ་རྗེའི་དག་སྣང་ཡིད་བཞིན་ནོར་བུ་དབང་གི་རྒྱལ་པོ་སྐྱོ་བསང་ 
མ་ཞེས་བྱ་བ་བཞུགས་སོ༔ རིག་འཛིན་བདུད་འདུལ་རྡོ་རྗེ།140-177
༄༅། །གསང་བའི་རྣམ་ཐར་ལས་གཏེར་ཆེན་དཔའ་བོ་ནུས་ལྡན་རྡོ་རྗེ་དཔལ་རི་པདྨ་འོད་དུ་བྱོན་ཚུལ་
ཁོལ་བྱུང་དུ་བཀོད་པ་བཞུགས་སོ།
འཁོར་གདོང་གཏེར་ཆེན་ནུས་ལྡན་འགྲོ་ཕན་གླིང་པ། ༼ 178- 211 ༽
༄༅། །རིག་འཛིན་ཆོས་རྒྱལ་གླིང་པའི་དག་སྣང་འཇའ་སྐུ་ལྷུན་གྲུབ་མ་ཞེས་པ་ལས་ཞལ་བཤུས་པ པའི་ 
དཔལ་རིའི་མཐོང་སྣང་སྐོར། ཤར་གཏེར་རིག་འཛིན་ཆོས་རྒྱལ་གླིང་པ། ༼212- 243 ༽ 
༄༅། །ཟངས་མདོག་དཔལ་རིའི་མཐོང་སྣང་བཞུགས། རྒྱལ་སྲས་པདྨ་ཚེ་དབང༌། ༼ 244- 254༽
འཛམ་གླིང་སེང་ཆེན་རྒྱལ་པོའི་རྣམ་ཐར་དམྱལ་གླིང་རྫོགས་པ་ཆེན་པོ་མཐོང་བ་རང་གྲོལ་ངན་སོང་ཆོས་ཀྱི་ 
སྐུལ་གླུ་ལས། འདན་བླ་མ་ཆོས་ཀྱི་དབང་ཕྱུག ༼255- 282
༄༅། །མཚོ་སྐྱེས་ཕྲིན་ལས་རྒྱས་པའི་སྨོན་ལམ་བཀྲ་ཤིས་འཁྱིལ་པའི་སྒྲ་དབྱངས་ཞེས་བྱ་བ་བཞུགས་སོ། །
རྡོ་གྲུབ་ཆེན་འཇིགས་མེད་བསྟན་པའི་ཉི་མ།283-285
༄༅། །ཐེག་ཆེན་ཆོས་འཛིན་སྨོན་ལམ་བཞུགས་སོ། །
286-289མི་ཕམ་འཇམ་དབྱངས་རྣམ་རྒྱལ་རྒྱ་མཚོ།
2

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཟངས་མདོག་དཔལ་རིའི་མཐོང་སྣང་ཕྱོགས་བསྒྲིགས་ཕོ་བྲང་
པདྨ་འོད་ཀྱི་ལྡེ་མིག་བཞུགས་སོ། །

༄༅། །ཟབ་གཏེར་ཆོས་ཀྱི་མཛོད་ཁང༌།
མཐོང་སྣང་སྐོར།
༄༅། །རྣམ་ཐར་ཞྭ་ནག་མ་བཞུགས་སོ། །
རྗེ་བཙུན་པདྨ་ཐོད་ཕྲེང་རྩལ་ལ་ཕྱག་འཚལ་ལོ༔གསུང་རབ་རྒྱ་མཚོས་འགྲོ་མཆོག་འདྲེན་
པའི་དཔལ༔ སྐྱེ་འགག་འགྱུར་མེད་འཕྲིན་ལས་རྣམ་བཞི་རྫོགས༔ མཉམ་མེད་བླ་མ་ 
མཆོག་ལ་ཕྱག་འཚལ་ལོ༔ དུས་མཐར་སྐྱེས་པའི་གཏེར་སྟོན་ཆོས་དབང་གིས༔ ལས་འཕྲོའི་ 
དབང་གིས་པདྨའི་ཐུགས་གཏེར་རྙེད༔ ཐུགས་གཏེར་ཡང་གཏེར་པདྨའི་ཐུགས་སྒྲུབ་ཀྱི༔ 
རྗེས་སུ་འབྲངས་ཏེ་ཞག་བདུན་གསོལ་བཏབ་པས༔ བླ་མའི་ཐུགས་རྗེས་ནུབ་གཅིག་རྨི་ 
ལམ་ན༔ ལན་དགུར་ཞལ་མཇལ་སྙན་བརྒྱུད་ངོ་སྤྲོད་མཛད༔ གཉིད་སད་ཙ་ན་བརྗེད་ 
བྱང་མདོ་ཙམ་འདི༔ བུ་སློབ་འགའི་ཆེད་དུ་ཟུར་ཙམ་དཀར་ཆག་ཡེ་གེར་བཀོད༔ སྐལ་ 
ལྡན་ལས་ཅན་འགའ་ཡིས་འདི་ཆོངས་ཤིག༔ གཏེར་སྟོན་ཆོས་དབང་གི་རྨི་ལམ་བླ་ 
མས་འདི་སྐད་ནས་བླ་སྒྲུབ་གསང་བ་འདུས་པའི་དོན༔ ཕྱི་ནང་གསང་གསུམ་གྱིས་སྟོན་
ཏོ༔ ཕྱི་ལྟར་ན་ཐུགས་ཀྱི་ཡང་གཏེར་གྱི་ཆོས་འདི་རྣམས་སྙན་བརྒྱུད་ཐུགས་རྒྱུད་མ་ཉམས་ 
པའི་སྒོ་ནས༔ དབང་གི་ཆུ་བོ་རྒྱུན་མ་ཆད་པའི་བརྒྱུད་ཚུལ༔ རྨི་ལམ་སྔ་མ་འདིས་མཚོན་ 
ཏེ་བསྟན་པ་དང་གཅིག༔ ནང་ལྟར་བཤད་ན་གཏེར་ལུང་དང་རྗེས་སུ་མཐུན་པའི་སྒོ་ནས༔ 
ཨོ་རྒྱན་པདྨ་ཉིད་བཞུགས་ཚུལ་དང་བཅས་པའི་རྣམ་པར་ལྷ་ཆོས་དང་བཅས་པ་བསྟན་ 
པ་དང་གཉིས༔ གསང་བ་ལྟར་བཤད་ན་རང་རིག་དང་རྗེས་སུ་མཐུན་པའི་སྙན་བརྒྱུད་ངོ་
སྤྲོད་ཟབ་ཆོས་བརྡ་ཆོས་བརྡ་དོན་བཀྲོལ་ཏེ་བསྟན་པ་དང་གསུམ་མོ༔ དང་པོ་ཕྱི་ལྟར་དུ་
3

༄༅། །ཟངས་མདོག་དཔལ་རིའི་མཐོང་སྣང་སྐོར།
སྙན་བརྒྱུད་དང་༔ དབང་བཀའ་བར་མ་ཆད་པར་བསྟན་པ་ལ་གསུམ་སྟེ༔ མཚོན་བྱེད་ 
ཀྱི་ཚིག་སྙན་དུ་བརྒྱུད་པ་དང་༔ མཚོན་བྱེད་ཀྱི་དོན་ཐུགས་སུ་བརྒྱུད་ཚུལ༔ དབང་གི་ཆུ་ 
བོ་བར་མ་ཆད་པ་ཇི་ལྟར་ཐོབ་ཚུལ་བསྟན་པའོ༔ དེའི་དང་པོ་ནི༔ གཞི་དག་པ་ཆོས་ཀྱི་ 
སྐུ་ཡིས་བྱིན་གྱིས་བརླབས་ཏེ་བཤད༔ འབྲས་བུ་ལོངས་སྤྱོད་རྫོགས་པའི་སྐུས་རང་གི་ངོ་ 
བོས་བཤད༔ ཐུགས་རྗེ་སྤྲུལ་པའི་སྐུས་ཚིག་སྡེབ་སྦྱོར་ལེགས་པའི་སྒོ་ནས་བཤད་པའོ༔
དེ་ཡང་ཐུགས་དམ་ཡང་གཏེར་གྱི་ནང་དུ་བསྟན་པ༔ སངས་རྒྱས་མཉམ་སྦྱོར་གྱི་ཡང་ 
སྙིང་རྒྱུད་སྐོར་རྣམས༔ རྡོ་རྗེ་སེམས་དཔས་དགའ་རབ་རྡོ་རྗེ་ལ་ཞལ་བསྟན་སྙན་དུ་བརྒྱུད༔
ཤྲཱི་སེང་ཧས་ཨོ་རྒྱན་པདྨར་ཞལ་བསྟན་སྙན་དུ་བརྒྱུད༔ ཨོ་རྒྱན་པདྨས་གཏེར་སྟོན་ཆོས་ 
དབང་ལ༔ དངོས་སམ་རྨི་ལམ་ལ་ཞལ་མཇལ་སྙན་དུ་བརྒྱུད་དོ༔ དོན་གཉིས་པ་མཚོན་ 
བྱེད་ཀྱི་ཚིག་སྙན་དུ་བརྒྱུད་པ་ལ་བརྟེན་ནས༔ མཚོན་བྱའི་དོན་རིམ་ནས་རིམ་པར་ཐུགས་ 
སུ་བརྒྱུད་དེ་བྱིན་གྱིས་བརླབས་ཏེ་བརྒྱུད་དོ༔ དོན་གསུམ་པ་ནི༔ སྤྱི་ལྟར་དབང་གི་ཆུ་བོ་ 
བཞི་ལས༔ རིག་པ་རྩལ་གྱི་དབང་༔ ཡི་དམ་ལྷ་ཡི་དབང་༔ མཁས་པ་པཎྜི་ཏ་ཡི་དབང་༔ 
བཀའ་པོ་ཏི་གླེགས་བམ་གྱི་དབང་དང་བཞི་པོ་འདི་ཐོབ་པ་རྒྱ་གར་ཨོ་རྒྱན་པདྨ་རྩོད་མེད་ 
ཡིན་ཏེ༔ གུ་རུ་པདྨས་དབང་བཞི་པོ་དེ་ཇི་ལྟར་ཐོབ་ཅེ་ན༔ རིག་པ་རྩལ་གྱི་དབང་ནི༔ 
ཀུན་ཏུ་བཟང་པོ༔ རྡོ་རྗེ་སེམས་དཔའ༔ དགའ་རབ་རྡོ་རྗེ་ཡིས༔ རྩལ་དབང་རིམ་བསྐུར་ 
བ་ཐོབ་པས་མངའ་བརྙེས༔ ཤྲཱི་སེང་ཧས་ཨོ་རྒྱན་པདྨ་ཉིད་ལ་བསྐུར་ཏེ༔ རིག་པ་རྩལ་ 
གྱི་དབང་ཐོབ་བོ༔ བྲག་ཕུག་མ་ར་ཏི་ཀར་ཡི་དམ་ལྷ་ཡི་ཞལ༔ སྣང་བ་མཐའ་ཡས་དང་༔ 
ཐུགས་རྗེ་ཆེན་པོ་པདྨ་དབང་ཆེན་གསུམ་གྱིས་ཞལ་དངོས་སུ་བསྟན་དབང་བསྐུར་ཏེ་ཚེའི་ 
དབང་ཐོབ་བོ༔ སྲས་གྷོ་རྡེ་མ་དེ༔ ཕྱི་རིག་པའི་དབང་ལྔ་བསྐུར་ཏེ༔ མཁས་པ་པཎྜི་ཏའི་
4

·༄༅། །ཟབ་གཏེར་ཆོས་ཀྱི་མཛོད་ཁང༌།
དབང་ཐོབ་བོ༔ རྒྱལ་པོ་ཨིནྡྲ་བོ་དྷིའི་ཕོ་བྲང་དུ་གསང་སྔགས་ཀྱི་ཆོས་ཐམས་ཅད་
གསེར་གྱི་གླེགས་བམ་ལ་བཻ་ཌཱུརྱའི་ཡི་གེ་རང་བབ་ཏུ་བཏབ་པའི༔ བཀའ་སྟོང་བརྒྱ་རྩ་ 
བརྒྱད་བྱོན་ནས་དབང་བསྐུར༔ རྒྱལ་པོ་ཨིནྡྲ་བོ་དྷིས་ཨོ་རྒྱན་པདྨ་ལ༔ བཀའ་པོ་ཏིས་ 
དབང་བསྐུར་ཏེ་ཐོབ་པའོ༔ དེ་ལྟར་དབང་གི་ཆུ་བོ་བཞི་འདུས་པའི་རྒྱལ་སྲས་པདྨ་འབྱུང་ 
གནས་ཀྱིས༔ ལྷོ་བྲག་གཏེར་སྟོན་ཆོས་ཀྱི་དབང་ཕྱུག་ལ་དངོས་སམ་རྨི་ལམ་དུ་ཞལ་བསྟན་ 
དབང་རྫོགས་པར་བསྐུར་ཏེ༔ དབང་གི་ཆུ་བོ་བར་མ་ཆད་པ་ཡང་རྨི་ལམ་སྔ་མ་འདིས་མངོན་ 
པར་བཤད་དོ༔
གང་བླ་སྒྲུབ་རྣམ་ཐར་བརྡ་ཆོས་དང་བཅས་པ་ལ་གསུམ་སྟེ༔ ལུང་དང་མཐུན་པ་དང་༔ 
ཐབས་ལ་བརྟེན་པ་དང་༔ རྣམ་པ་རྨི་ལམ༔ ཇི་ལྟར་རྨིས་པ་བསྟན་པའོ༔ དང་པོ་ལུང་ནི༔ 
ཨོ་རྒྱན་པདྨའི་ཞལ་ནས༔ བླ་མའི་ཐུགས་སྒྲུབ་ཞག་ཉེར་གཅིག་བསྒྲུབས་པས༔ དངོས་སམ་ 
རྨི་ལམ་དུ་ཨོ་རྒྱན་ང་ཉིད་འོངས་ནས་དབང་བསྐུར་བར་བྱེད་ཅིང་སྙན་རྒྱུད་ཀྱི་གདམས་ 
པ་སྟོན་པར་འགྱུར་གསུངས་ཏེ༔ རྗེས་སུ་མཐུན་པའི་རྨི་ལམ་དུ་ཞལ་བ་འདི་ཁོ་ནའོ༔ གཉིས་ 
པ་ཐབས་ལ་བརྟེན་པ་ནི༔ དེ་ཡང་གཏེར་ནས་བྱོན་པའི་ཨོ་རྒྱན་པདྨའི་ཐུགས་སྒྲུབ་ནས་ 
ཇི་ལྟར་བཤད་པ་བཞིན༔ སྒྲུབ་རྫས་རྣམས་བསགས་ཏེ༔ སྒྲུབ་པ་ལ་བརྟེན་ནས་དག་ 
་་བ་འདི་ཁོ་ནའོ༔ དོན་གསུམ་པ་རྨི་ལམ་ཇི་ལྟར་རྨིས་པ་བསྟན་པ་ལ་གཉིས་ཏེ༔ 
སྣང་ཤར་བ 
རྨི་ལམ་གྱི་ས་བཅད་དེ༔ མདོར་བསྟན་པ་དང་༔ རྨི་ལམ་དངོས་རྒྱས་པར་བཤད་པའོ༔ དང་ 
པོ་རྨི་ལམ་ལ་ས་བཅད་དེ༔ རྨི་ལམ་ས་བཅད་དེ་མདོར་བསྟན་པ་དང་༔ རྨི་ལམ་དངོས་ 
ཀྱི་དང་པོ༔ སྲོད་ཀྱི་རྨི་ལམ་དུ་འཁོར་བའི་འཇིག་རྟེན་གྱི་བདེ་ལེགས་ཤར་ཡང་ཆགས་
པ་མེད་པར་སྐྱོ་བ་མེད་པའི་ལེའུ་དང་གཅིག༔ དེའི་རྗེས་ལ་ཆོས་རྗེ་རིན་པོ་ཆེ་བདག་གི་
5

༄༅། །ཟངས་མདོག་དཔལ་རིའི་མཐོང་སྣང་སྐོར།
འདྲེན་པ་མཛད་ནས༔ བསམ་ཡས་ལྷུན་གྱིས་གྲུབ་པའི་གཙུག་ལག་ཁང་གི་བཀོད་པ་ 
མཐོང་ཞིང་༔ ཁྱད་པར་དུ་དབུ་རྩེའི་སྒོ་དྲུང་དུ་སློབ་དཔོན་རྡོ་རྗེ་གྲོ་ལོད་དང་མཇལ་ནས༔
བརྡ་དོན་ངོ་སྤྲོད་མཛད་པའི་ལེའུ་དང་གཉིས༔ དེའི་རྗེས་ལ་ཚལ་གུང་ཐང་དུ་ལྷ་སའི་བཀོད་
པ་མཐོང་ཞིང་ཁྱད་པར་དུ་ར་ས་འཕྲུལ་སྣང་གི་དབུ་རྩེར་གུ་རུ་ཤཱཀྱ་སེངྒེ་དང་མཇལ་ཏེ
བརྡ་དོན་ངོ་སྤྲོད་མཛད་པའི་ལེའུ་དང་གསུམ༔ དེའི་རྗེས་ལ་བལ་ཡུལ་ཡང་ལེ་ཤོད༔ འཕགས་
པ་ཤིང་ཀུན་གྱི་བཀོད་པ་མཐོང་ཞིང་༔ ཁྱད་པར་དུ་གཙུག་ལག་ཁང་གི་ཤར་དུ༔ གུ་རུ་
པདྨ་སཾ་བྷ་ཝའི་ཞལ་གཟིགས་ཤིང་༔ བརྡ་དོན་ངོ་སྤྲོད་མཛད་པའི་ལེའུ་དང་བཞི༔ དེའི་
རྗེས་ལ་རྒྱ་གར་གྱི་ཡུལ་དུ་ཕྱིན་ཏེ༔ ལམ་གྱི་སྣང་བ་དང་༔ ཨ་སུ་རའི་བྲག་ཕུག་དང་༔
རྒྱའི་ཡུལ་ཕལ་མོ་ཆེའི་འདུག་ཚུལ༔ རྡོ་རྗེ་གདན་གྱི་བཀོད་པ་དང་༔ ཁྱད་པར་དུ་རྡོ་རྗེ་ 
གདན་གྱི་ཤར་ཕྱོགས་སུ༔ གུ་རུ་པདྨ་རྒྱལ་པོའི་ཞལ་མཐོང་ཞིང་༔ བརྡ་དོན་ངོ་སྤྲོད་མཛད་ 
པའི་ལེའུ་དང་ལྔ༔ དེའི་རྗེས་ལ་ཨོ་རྒྱན་དུར་ཁྲོད་ཀྱི་གཙུག་ལག་ཁང་མཐོང་ཞིང་༔ ཁྱད་ 
པར་དུ་ཨོ་རྒྱན་པདྨ་འབྱུང་གནས་དང་མཇལ་ཞིང་༔ བརྡ་དོན་ངོ་སྤྲོད་མཛད་པའི་ལེའུ་
དང་དྲུག༔ དེའི་རྗེས་ལ་མཐའ་འཁོབ་མུ་སྟེགས་ཀྱི་གཙུག་ལག་ཁང་གི་བཀོད་པ་མཐོང་ 
ཞིང་༔ ཁྱད་པར་དུ་ཡངས་ས་གུར་གྱི་ནང་ན༔ གུ་རུ་སེང་གེ་སྒྲ་སྒྲོགས་ཀྱི་ཞལ་མཐོང་ 
ཞིང་༔ བརྡ་དོན་ངོ་སྤྲོད་མཛད་པའི་ལེའུ་དང་བདུན༔ དེའི་རྗེས་ལ་རྔ་ཡབ་གླིང་ཕྲན་དུ་ 
ཕྱིན་ཏེ༔ སྲིན་པོའི་ཡུལ་གྱི་བཀོད་པ་མཐོང་ཞིང་༔ ཁྱད་པར་དུ་དུར་ཁྲོད་ཐོད་མཁར་གྱི་ 
ནང་དུ༔ གུ་རུ་ཉི་མ་འོད་ཟེར་ཞལ་མཇལ་ནས་བརྡ་དོན་ངོ་སྤྲོད་མཛད་པའི་ལེའུ་དང་ 
བརྒྱད༔ དེའི་རྗེས་ལ་མཚོ་རྨུག་འཕྲུལ་མེ་ལོང་ལ་ཟམ་པ་གཉིས་ལ་དཀའ་བ་ཉམས་ 
སུ་མྱོང་ཞིང་༔ སྲིན་པོ་ལང་ཀ་མགྲིན་བཅུའི་གྲོང་ཁྱེར་གྱི་བཀོད་པ་རྣམས་མཐོང་ཞིང་༔
6

༄༅། །ཟབ་གཏེར་ཆོས་ཀྱི་མཛོད་ཁང་།
ཁྱད་པར་ཙན་དན་སྡོང་པོའི་ཁྲི་ལ༔ གུ་རུ་བློ་ལྡན་མཆོག་སྲེད་དང་ཞལ་མཇལ་བརྡ་དོན་ 
ངོ་སྤྲོད་མཛད་པའི་ལེའུ་དང་དགུ༔ དེའི་རྗེས་ལ་ཟངས་མདོག་དཔལ་རིའི་རྩེ་ལ༔ པདྨ་ 
འོད་ཀྱི་གཞལ་ཡས་ཁང་གི་བཀོད་པ་མཐོང་༔ པདྨའི་སྡོང་པོ་མང་པོ་དང་༔ མེ་ཏོག་གི་ 
གླིང་སྣ་ཚོགས་རྒྱས་པ་དང་༔ རང་བྱུང་ཞལ་གཉིས་མཐོང་༔ ཁྱད་པར་བླ་མ་སྐུ་གསུམ་གྱི་ 
བཞུགས་ཚུལ་མཐོང་༔ རྗེ་བཙུན་པདྨ་ཐོད་ཕྲེང་རྩལ་དང་ཞལ་མཇལ་བརྡ་དོན་ངོ་སྤྲོད་ 
མཛད༔ དབང་བཞི་དུས་གཅིག་ལ་རྫོགས་པར་བསྐུར་ཞིང་ཐོབ་པའི་ལེའུ་སྟེ་བཅུ་པའོ༔ 
དོན་གཉིས་པ་རྨི་ལམ་དངོས་རྒྱས་པར་བཤད་པ་ནི༔ དོན་གྱི་རིམ་པ་བཅུ་ཡིས་
ཤེས་པར་བྱ་སྟེ༔ སྤྱི་ལྟར་སྤྲང་བན་ཆོས་ཀྱི་དབང་ཕྱུག་དང་ཨོ་རྒྱན་པདྨ་འབྱུང་གནས་ 
གཉིས༔ རྨི་ལམ་དུ་ཞལ་མཇལ་ཚུལ་གྱི་ལོ་རྒྱུས་སྔ་ཕྱི་འགའ་གདའ་མོད་ཀྱང་༔ རྨི་ལམ་ 
སྔ་མ་འདི་དུས་ཚོད་ཇི་ཙམ་ན་ཇི་ལྟར་རྨིས་ཞེ་ནཿ༔ ཐུགས་གཏེར་ཟབ་མོ་འདི་ཆུ་མོ་སྦྲུལ་ 
གྱི་ལོའི་སྟོན་ཟླ་ར་བ་ལ་བཏོན་ནོ༔ ལོ་ཚེས་ནི་ཤིང་ཕོ་རྟའི་ལོ༔ དཔྱིད་ཟླ་ར་བའི་ཚེས་ 
གསུམ་ལ་བཟུང་སྟེ༔ གུ་རུ་པདྨ་ཐོད་ཕྲེང་རྩལ་གྱི་སྒྲུབ་ཐབས་ལ་བརྟེན་ནས༔ ཞག་བདུན་ 
བསྒྲུབས་ཏེ༔ ཚེས་བཅུའི་ནུབ་མོ་སྲོད་ཀྱི་རྨི་ལམ་ན༔ བདག་གི་ཡུལ་དུ་བཙན་གསོལ་བའི་ 
ལུང་པ་གཞོང་པ་ལྟ་བུའི་ནུབ་ངོས་ན༔ གངས་ཆུ་ཕྲན་བབས་པའི་བྱང་ཕྱོགས་ནགས་ 
སུ་འཐིབས་པ༔ ཤར་ཕྱོགས་སྤང་རི་ལོགས་ཐམས་ཅད་རྟ་ལུག་གི་ཁྱུ་ཆེན་པོས་ཁྱབ་པཿ༔
ལྷོ་ཕྱོགས་ནེའུ་གསིང་སྔོན་པོའི་དཀྱིལ་དུ་ཆུ་མིག་འགོ་གསུམ་བརྡོལ་བ༔ སྟེང་ན་གནའ་ 
ཁྱུ་དང་བ་ལང་གིས་གང་བ་གཅིག་གདའ༔ དེ་ལྟ་བུའི་ལྗོངས་དཀྱིལ་ཐམས་ཅད་ཞིང་གི་ལོ་ 
ཐོག་རྒྱས་པས་བསྐོར་བའི་དབུས་ན༔ བདག་གི་ཁང་པ་ཡིན་བསམ་པའི་ཆུ་ཞེང་དུ་འདོམ་ 
སུམ་ཅུ་ཙམ་ཡོད་པའི་སྒོ་དྲུང་དུ་བཅས་པ་དང་༔ སྒོའི་ལོགས་ལ་འདོམ་གསུམ་གྲུ་བཞི་
7

༄༅། །ཟངས་མདོག་དཔལ་རིའི་མཐོང་སྣང་སྐོར།
ཙམ་གདའ༔ དེར་ནང་དུ་ཕྱིན་ཙ་ནཿ༔ ནང་ཐམས་ཅད་ཞ་ལ་དང་ཆག་ཆག་གིས་བྱས་པཿ༔ 
ཐོད་སྐམ་ཕུག་ལ་ཀ་ཞུ་གསེར་ཆུས་བརྒྱན་པ༔ ཀ་བ་སུམ་ཅུ་རྩ་དྲུག་ཡོད་པཿ༔ ཕྱོགས་ 
གསུམ་ན་མཛོད་མིག་དགུ་དགུ་ཡོད་པ༔ དེ་དག་ཐམས་ཅད་ཀྱང་ལོངས་སྤྱོད་སྣ་ཚོགས་ 
ཀྱིས་གང་བ༔ ཁྱད་པར་དུ་བྱང་གི་ཕྱོགས་ནས་མཛོད་གསུམ་ཤར་དུ་ལྟ་བའི་དབུས་མའི་
མཆོད་ཁང་དུ་འདུག་པའི་དབུས་མའི་ནང་ན༔ གསེར་གྱི་གླེགས་བམ་ཞལ་ཁེབས་མེད་ 
པ་ཚར་མ་གཅེར་བ་ལྟ་བུས་ཤར་ནུབ་ཀྱི་ལོགས་ཁེངས་པ་གཅིག་གདའ༔ བྱང་ཕྱོགས་ཀྱི་
ནང་ཐམས་ཅད་གསེར་ཆུས་སྤྲས་པའི་ཐང་ཀས་མཆོད་པའི་མདུན་ན་ཕར༔ སྒམ་ཁྲི་གསེཪ་
གྱི་པ་ཏྲ་ཅན་གྱི་སྟེང་ན་ར་གན་གྱི་ལུགས་སྐུ་མི་ཙམ་པ་ལྔ་ཚར་གཅིག་བཞུགས་ཀྱིན་གདའ༔
ཟངས་ཀྱི་ལུགས་སྐུ་བུ་ཆུང་ཙམ་པའི་འདོད་ལྷ་མང་པོ་གདའ༔ དེ་རྣམས་ཀྱི་མདུན་ན་
མཆོད་པའི་མཎྜལ་ཆེན་པོའི་ཁ་ནས་ཕར་ལ༔ མཆོད་པ་རྣམ་ལྔའི་ཕྲེང་དུ་བསྒྲིགས་ནས་ 
གདའ༔ སྟེང་ནས་ཕར་མར་མེའི་ཕྲེང་བ་མང་པོ་གདའ༔ ཕྱི་ན་རྣམ་ལྔའི་ཕྲེང་བ་གདའ༔ 
དེའི་ཕྱི་རོལ་ན་ཕར་འཕན་ཕྲེང་བ་གདའ༔ དེའི་ཕྱིར་རོལ་ན་མཎྜལ་ཁྲུས་ཀྱིས་བསྐོར་བ་ 
རྒྱན་ཅན་གྱི་ཕྲེང་བ་གདའ༔ ལར་བསམ་གྱིས་མི་ཁྱབ་པའི་མཆོད་པ་གདའ་སྟེ༔ ངོ་མཚར་ 
སྐྱེས༔ མཛོད་གོང་མ་ན་གོས་དར་མི་གཅིག་པ་མང་པོ་གདའ༔ མཛོད་འོག་མ་ན་ཤ་མར་ 
ཟས་ཀྱི་ཡོ་བྱད་མང་པོ་བཤམས་གདའ༔ དེ་ལྟ་བུའི་ཁང་པ་དེའི་ནང་ལ་ཁྲི་ཆེན་པོ་གཅིག་ 
ལ་ཕ་ཇོ་བཞུགས་གདའ༔ སྒོའི་དྲུང་ན་བདག་ལ་ཁྲི་མལ་གཅིག་གདའ༔ རྒྱ་མཐོངས་ 
ཀྱི་ཉི་ར་གཅིག་ན༔ བདག་གི་གཟུང་མར་བྱ་བའི་བུད་མེད་གསེར་གཡུས་བརྒྱན་པ་གཅིག་ 
གདའ༔ བུ་རུ་བྱས་པའི་ཁྱིའུ་ཆུང་བཞི་གདའ༔ ཁང་ཐོག་ཏུ་ཕྱིན་ཙ་ན་སྒོ་ཁ་ཐམས་ཅད་ 
གཤག་ཚར་གྱིས་བསྐོར་ནས་གདའ ཁྱི་ནག་པོ་གཉིས་གདའ༔ བྱའི་རིགས་མང་པོ་
8

༄༅། །ཟབ་གཏེར་ཆོས་ཀྱི་མཛོད་ཁང༌།
གདའ༔ འབྲུས་གང་བའི་ཐང་མ་གདའ༔ སླར་ནང་དུ་བབས་ཏེ་འཁོར་བ་ལ་འཇིག་རྟེན་ 
ལ་བདག་ཤིན་ཏུ་ཆགས་ཤིང་༔ དགའ་སྤྲོ་ཆེན་པོ་བྱེད་ཅིང་ཁྲིའི་ཁ་ན་བསྡད་ཙ་ན༔ ཨ་
མ་ལྟ་བུའི་བུད་མེད་གཅིག་ན་རེ༔ད་ཅི་ནས་སྟོན་པ་ཀུན་དགའ་བྱ་བ་ལུང་གི་བདག་པོ་ 
གནས་བརྟན་ཆེན་པོ་དེ་གྲོངས༔ ཁོ་དེ་ཡར་ལོངས་དང་འཆི་བ་བྱ་བ་གཅིག་འབྱུང་ཙ་ན༔
ཅི་བྱས་ཀྱང་ཕན་པ་འདུག་གེ་ཟེར་ནས༔ མདུན་ན་ཙོང་ངེ་འདུག་ཙམ་ན༔ དེར་བདག་
གི་བསམ་པ་ལ་བདེན་ནོ་སྙམ་ནས་སྔོན་ཙམ་ན་ངའི་སྤང་གྲོང་གི་ཁྱིམ་དག་ལས་མི་ལྔ་
བཅུ་རྩ་གཅིག་ཙམ་ཤི་ནས་འདུག་པ་དྲན་ཏེ༔ ཤིན་ཏུ་ཡིད་གཡོ་ཞིང་འཁོར་བ་ལ་ཡིད་
ཕྱུང་སྟེ༔
སྔར་གྱི་ཡུལ་དང་ལོངས་སྤྱོད་ཐམས་ཅད་ལ་ཆགས་པ་སྐད་ཅིག་ཙམ་ཡང་མེད་པར་སྐྱོ་
བ་དྲག་པོ་སྐྱེས་པའི་ངང་ལ་གཉིད་སད་དེ་རྗེས་སུ་བསམས་པས༔ སྐྱོ་བ་ཤིན་ཏུ་སྐྱེས་ཤིང་༔
བླ་མ་དང་ཆོས་ལ་གདུང་བ་དྲག་པོ་སྐྱེས༔ དེའི་རྗེས་ཚིག་བདུན་གསོལ་འདེབས་དྲག་ཏུ་
བྱས་པས་དད་པ་ཐུན་མོང་མ་ཡིན་པ་སྐྱེས་ནས༔ ཉམས་འུར་བ་དང་བག་དྲོ་བ་དང་༔
བྱིན་འཐིབས་པ་ཡང་བྱུང་ནས༔ དངོས་གྲུབ་བླངས་པ་ཡང་བྱས༔ མཚན་གྱི་ཕྱག་འཚལ་
བཟའ་བཏུང་ངན་པའི་སྟོབས་ཀྱིས་གཉིད་དུ་སོང་བའི་སྣང་བ་ལ༔ འོ་སྐོལ་རང་གྲོང་
ཁྱེར་གྱི་སྒོར་ཆོས་རྗེ་རིན་པོ་ཆེ་སྣ་བོ་པ་དང་མཇལ་ནས༔ བླ་མ་རིན་པོ་ཆེའི་ཞལ་ནས༔
འོ་སྐོལ་ལྷ་ས་སྐོར་དུ་འདོང་ཟེར་ནས༔ འོ་སྐོལ་བསྐྱེད་ལ་མེ་ལོང་རེ་བཙུགས་ཏེ༔ རིན་ 
པོ་ཆེའི་ཆིབས་ཁ་ཁྲིད་ནས་ཕྱིན་ཙ་ན༔ བསམ་ཡས་ལུང་པ་ཡིན་ཟེར་བའི་ལུང་པ་ཕུ་བྱང་
དུ་བསྟན་པའི་མདོ་གཙང་པོས་ཆོད་པ་ཡུལ་གཞོང་དེར་ཕྱིན་པའི་དབུས་ན༔ དབུ་རྩེ་ 
རིགས་གསུམ་སྐོར་ཁང་དང་བཅས་པ་གཅིག༔ མདོ་གཙང་པོས་ཆོད་པ་གླིང་ཕྲན་དང་
9

༄༅། །ཟངས་མདོག་དཔལ་རིའི་མཐོང་སྣང་སྐོར།
བཅས་པ་རྣམས་བཅིལ་ལེ་བསྐོར་བ༔ ཟུར་བཞིར་མཆོད་རྟེན་ཆེན་པོ་བཞི་འདུག་པ༔ 
ཤར་ཕྱོགས་ན་རྡོ་རིང་ཀེ་རེ་ཡོད་པ་གཅིག་གདའ༔ དེ་ནས་གཙུག་ལག་ཁང་གི་ནང་དུ་
འོང་ཙམ་ན༔ དབུ་རྩེའི་སྒོ་དྲུང་ན་ཨ་ཙ་ར་གཅེར་བུ་རྡོ་རྗེ་ལག་པ་གཉིས་ཀྱིས་བཅངས་ 
ནས་བྲང་ལ་གཅེར་ནས༔ བདག་ལ་སྤྱན་འབྲུ་ཚུགས་སུ་ལྟ་ཞིང་འདུག༔ ཨ་ཙ་ར་ཁྱོད་ 
ཇི་སྐད་བྱ་བ་ཡིན་དྲིས་པས༔ ང་ནི་རྡོ་རྗེ་གྲོ་ལོད་ཡིན༔ བཛྲ་བཛྲ་བཛྲ་ཀྱེ་ཧོ༔ རང་ལ་ 
གནས་པའི་སེམས་ཉིད་འདི༔ ནམ་མཁའ་ལྟ་བུར་འདུས་མ་བྱས༔ ཐབས་དང་ཤེས་རབ་ 
གཉིས་མེད་པས༔ ཡང་དག་རྡོ་རྗེ་སུ་འཆང་བ༔ ཞེས་གསུངས་ནས་རྡོ་རྗེ་ནམ་མཁའ་ལ་ 
གསོར་ནས༔ བརྡ་དོན་ངོ་སྤྲོད་མཛད་དོ༔ དེ་ནས་བདག་གིས་ཕྱིར་ཐོན་ནས་ཡོང་བ་ 
དང་༔ བྱང་ཕྱོགས་ན་ཀ་ཀ་ནི་འཇག་མ་སྐྱ་ཕྱུར་རེ་བ་གཅིག་འདུག་པ་ལ༔ རིན་པོ་ཆེའི་ 
ཞལ་ནས་མཆོད་རྟེན་འདི་བྱིན་རླབས་ཤིན་ཏུ་ཆེའོ༔ འོ་སྐོལ་དཔོན་སློབ་གཉིས་ཀྱིས་སྐོར་ 
བ་ཡང་བགྱིས་དང་༔ དྲི་ཟན་རྡོག་ལྟ་བུ་གཅིག་གི་སྟེང་ན་རྒྱལ་པོའི་ཆ་བྱད་ཅན་ཞིག་ 
བཞུགས་པ་མཐོང་༔ དེ་ག་སུ་ནས་ཕར་ཕྱིན་ཙ་ན༔ ནེའུ་གསིང་སྔོ་མེ་རེ་བ་གཅིག་གི་རྩེ་ 
ལ་བཏབ་པའི་སྣང་བ་འབྱུང་ལགསཿས༔ ཕྱག་གཡས་རྡོ་རྗེ་བསྣམས་པ་ས་གནོན་གྱི་ཕྱག་ 
རྒྱ་མཛད་ཀྱིན་གདའ༔ བདག་གིས་བྱིན་རླབས་ཞུས་པས༔ ཁོང་གིས་ཕྱག་གཡོན་སྡིག་ 
མཛུབ་མཛད་ནས་བདག་གི་སྙིང་གར་གཏད་ནས༔ ང་ནི་ཤཱཀྱ་སེང་གེ་སྟེ༔ ཧྲི་ཧྲི་ཧྲི་ཀྱེ་ 
ཧོ༔ འདུལ་ཁྲིམས་སྡོམ་པ་ཀུན་གྱི་མཆོག༔ མཉམ་རྫོགས་ཆེན་པོ་འདི་ཡིན་པས༔ ཡང་ 
དག་རྡོ་རྗེས་ས་གནོན་ལ༔ བྱང་ཆུབ་སྙིང་པོ་འདི་ལ་ལྟོས༔ ཞེས་གསུངས་ནས་བརྡ་སྟོན་ 
ངོ་སྤྲོད་མཛད་དོ༔ དེ་ནས་བདག་གིས་ཕྱིར་ཐོན་པ་དང་༔ ཡུད་ཙམ་གཅིག་ལ་བལ་ཡུལ་ 
ཡིན་ཟེར་བའི་ཡུལ་གཅིག་ཏུ་ཕྱིན་ནས༔ མགྲོན་ཁང་ཞིག་ཏུ་ཉལ་བའི་སྣང་བ་གཅིག་
10

༄༅། །ཟབ་གཏེར་ཆོས་ཀྱི་མཛོད་ཁང༌།
བྱུང་༔ དེའི་ནང་ཞོགས་ཕྱིར་ཐོན་པ་ན༔ ཁྲོང་ཁྱེར་ཆེན་པོ་ན་གན་ཛི་ར་རོང་ངེ་བ་གཅིག་ 
གི་གྲོང་ན་ཕོ་བྲང་ཆེན་པོ་གཅིག་འདུག༔ དེ་ན་རྒན་མོ་གཅིག་འདུག་པས༔ བདག་ཡུལ་ 
དུ་འགྲོ་བའི་ལམ་རྒྱུས་དྲིས་པས༔ ཁྱོད་ཀྱི་ཡུལ་གྱི་རྒྱུས་ང་ལ་མེད༔ འཕགས་པ་ཤིང་ 
ཀུན་ལ་ལྟ་ན་མ་གིར་སོངས་ཟེར་ནས༔ མཛུབ་རིས་བྱས་པས༔ དེར་བལྟས་ཙ་ན༔ རི་ 
ཆེན་པོ་སྐྱེད་ཉག་གི་མཐའ་གྲོང་ཁྱེར་མང་པོས་བསྐོར་བ༔ དེའི་སྐེད་པ་ལམ་བྲོང་ངེ་བ་ 
གཅིག་འདུག༔ དེར་ཕྱིན་ཙ་ན་རི་དེ་ལ་ཤིང་རྩི་མང་པོ་ཡང་སྐྱེས་འདུག༔ རི་དྭགས་མང་ 
པོ་ཡང་འདུག༔ མཆོད་རྟེན་ཡང་ཁ་ཡར་གདའ༔ རི་དེའི་ཁ་ན་གཙུག་ལག་ཁང་གཅིག་ 
ཏུ་ཤཱཀྱ་ཐུབ་པའི་སྐུ་གཅིག་དང་མཇལ༔ ལྷ་མང་པོ་ཡང་མཐོང་༔ རི་དེའི་རྩེ་ལ་རྡོ་རིང་ 
གཅིག་གི་ཁ་ན་ལྷ་ཁང་ཆུང་ངུ་གཅིག་འདུག༔
དེར་འགྲོ་བ་ལ་ལྕགས་ཐག་འཁོར་རེ་ལ་འགྲེན་ནས་དཔྱངས་ལ་འགྲོ་ཡེ་འདུག་
ནས༔ བདག་གིས་ཀྱང་བལྟས་ཙམ་ན༔ ལྷ་ཁང་ཆུང་ངུ་དེའི་ནང་ན་ཤཱཀ་ཐུབ་དང་འཇམ་ 
དཔལ་དང་སྒྲོལ་མ་དང་ཤིང་བརྐོས་ཐོ་རེ་བ་གཅིག་མཐོང་༔ དེ་ནས་ཤོད་དུ་འབབ་པ་ 
དང་རྡོའི་འཁོར་ལོའི་རྩ་བ་ན༔ མེ་ཏོག་པདྨ་གཅིག་གི་ཁ་ན་ཁྱེའུ་ལྟ་ན་སྡུག་པ་མེ་ལོང་ 
ཐོགས་པ་གཅིག་འདུག་པས༔ བདག་གིས་ཁྱོད་སུ་སྐད་བྱ་བ་ཡིན༔ བདག་ཡུལ་དུ་འགྲོ་ 
བའི་ལམ་གང་ཡིན་བྱས་པས༔ ཁྱེའུ་དེས་བདག་ལ་མེ་ལོང་བསྟན་ནས༔ ང་ནི་པདྨ་སཾ་ 
བྷ་ཝ༔ སརྦ་དྷརྨ་སརྦ་དྷརྨ་སརྦ་དྷརྨ་ཀྱེ་ཧོ༔ མ་ཆགས་ཐབས་ལྡན་སྐྱེས་བུ་ཀུན༔ རང་ 
གསལ་མཐའ་བྲལ་མེ་ལོང་ལ༔ ཡེང་བ་མེད་པར་བལྟས་གྱུར་ན༔ ཐམས་ཅད་ཆོས་སྐུར་ 
མ་གྱུར་མེད༔ ཅེས་གསུངས་ནས༔ མེ་ལོང་བསྐོར་ཞིང་བརྡ་སྟོན་ངོ་སྤྲོད་མཛད་དོ༔ དེ་
ནས་ཚོང་པའི་རིགས་སྨན་ཁུར་བ་གཉིས་དང་འགྲོགས་ནས་ཡུལ་དུ་ལྡོག་པར་བརྩམས་
11

༄༅། །ཟངས་མདོག་དཔལ་རིའི་མཐོང་སྣང་སྐོར།
པས༔ སྒྱིད་པ་འཁྲིལ་ནས་འགྲོ་བར་མ་ནུས་ཏེ༔ མཆོད་རྟེན་གཅིག་གི་ཁར་ཕྱིན་ཙ་ན༔ ཞྭ་ 
ནག་གཅིག་རྙེད་ནས་དེའི་ནང་དུ་རྐང་པ་གཉིས་བཅུག་ནས༔ མཐའ་ནས་ལག་པས་བཏེག་ 
སྟེ་འཕུར་བའི་སྣང་བ་གཅིག་བྱུང་༔ དེ་ཡང་རྒྱ་གར་གྱི་ཕྱོགས་སུ་འཕུར་ཏེ་ཁྱེར་བའི་སྙམ་ 
བྱུང་བ་ལས༔ ཐང་ཆེན་པོ་གཅིག་ལ་ཉིན་ཞག་གཅིག་གི་སྣང་བ་དང་བཅས་ཏེ་འདས་སོ༔
རི་དྭགས་མང་པོ་རྒྱུ་བའི་ཐང་སྟོང་གཉིས་འདས་པར་ཁྱེར༔ དེ་ནས་ཐང་ཤིང་གི་ནགས་ 
གླིང་དང་༔ ཙན་དན་གྱི་ནགས་གླིང་དང་༔ ཨ་རུ་ར་དང་༔ སྐྱུ་རུ་ར་དང་༔ བ་རུ་རའི་ནགས་ 
གླིང་དང་༔ གླིང་གསེབ་དེ་དག་ལས་སྟག་དང་༔ དོམ་དང༔ དྲེད་ལ་སོགས་པ་མང་པོ་ 
མཐོང་༔ ཁམ་བུའི་སྡོང་པོ་ལ་སོགས་པའི་གླིང་བདུན་བརྒལ་ཙ་ན༔ སྡོང་པོ་གོག་པོ་ 
གཅིག་གི་རྩེ་ན་ཤིང་གི་ལྷ་མོ་རང་བྱུང་གཅིག་མཐོང་༔ དེ་ནས་ཆུ་ཆལ་ཆལ་པའི་ཐང་ཆེན་ 
པོ་གཅིག་གདའ༔ ཆུ་གཞུང་ཆེན་པོ་གསུམ་གདའ༔ དེ་ན་བྲག་ཕུག་གཅིག་ན་དཀྱིལ་ 
འཁོར་གཅིག་ལ་དུར་ཁྲོད་ཀྱི་རྒྱན་བཏབ་པ་གཅིག་ལ༔ ཨ་ཙ་ར་དབུ་སྐྲ་བུང་ངེ་ལྔས་ 
བསྐོར་བ་གཅིག་གདའ༔ དེ་ནས་བྲག་ཕུག་གི་གླིང་ཆེན་པོ་བཅུ་དྲུག་གདའ༔ ཉིན་མཚན་ 
མང་པོའི་སྣང་བ་ཤར༔ དེ་ནས་གཙུག་ལག་ཁང་ཆེན་པོ་གཅིག་གི་ཤར་དུ་བབས་ཏེ་ཕྱིན་ 
ཙ་ན་གསེར་གྱི་ཁྲི་ཆེན་པོ་གཅིག་གི་སྟེང་ན༔ རྒྱལ་པོའི་ཆ་ལུགས་ཅན་གཅིག་ལ༔ མི་ 
མང་པོས་བསྐོར་བའི་མདུན་བདག་མཆིས་ཏེ༔ རྒྱལ་པོ་དེ་ལ་ཞུས་པ༔ གཙུག་ལག་ 
ཁང་འདི་ཇི་ལྟ་བུ༔ རྒྱལ་པོ་ཁྱེད་ཀྱི་མཚན་ནི་གང་༔ ཞུས་པས་རྒྱལ་པོ་ན་རེ༔ གཙུག་ 
ལག་ནི་རྡོ་རྗེ་གདན་ཡིན༔ སྣང་སྲིད་ཐམས་ཅད་རྒྱལ་པོའི་མངའ་འོག་ན་ཡོད༔ བདག་ 
ནི་པདྨ་རྒྱལ་སྲས་ཏེ༔ ཙ་ར་ཕ་ལ་ཙ་ར་ཕ་ལ་ཀྱེ་ཧོཿ༔ གསེར་འགྱུར་རྩི་ཡིས་ཐམས་ཅད་ 
གསེར༔ རྒྱལ་པོ་གཅིག་གིས་འཁོར་སྟོང་བསྒྱུར༔ རང་རིག་རྒྱལ་པོ་སྣང་སྲིད་རིག༔
12

༄༅། །ཟབ་གཏེར་ཆོས་ཀྱི་མཛོད་ཁང་།
རང་བྱུང་བཟང་པོས་ཆོས་ཀུན་བཟང་༔ ཞེས་གསུངས་ཏེ་བརྡ་དོན་ངོ་སྤྲོད་མཛད་དོ༔ དེ་ 
ནས༌ཡང༌ཞྭ༌ནག༌དང༌བཅས༌ཏེ༔ ཡུལ་དེའི་ནུབ་བྱང་མཚམས་སུ་འཕུར་ཏེ་ཁྱེར་བས༔ 
ཆུ་མིག་གཅིག་ལ་བུ་མོ་བདུན་གྱིས་བསྐོར་བ་གཅིག་གདའ༔ དེ་ནས་དུར་ཁྲོད་ཆེན་པོར་ 
སླེབས་ཏེ༔ རོ་དང་རུས་པའི་ཕུང་པོ་བསམ་གྱིས་མི་ཁྱབ་པ་མཐོང་༔ སྟག་ལ་ཞོན་པའི་ 
ཨ་ཙ་ར་དང་༔ མོན་པ་གཅེར་བུའི་གླིང་དང་༔ གླང་པོ་ཆེ་དང་༔ སྟག་གཟིག་དང་༔ གཅན་ 
གཟན་གྱི་རིགས་མང་པོ་དང་༔ རི་དྭགས་ཀྱི་རིགས་སྣ་ཚོགས་མཐོང་༔ མཚོ་ཁྲག་མདོག་ 
གཅིག་གི་ལྷོ་ཕྱོགས་ན༔ ཨ་ཙ་ར་གཙུག་ལག་ཁང་གི་དབུས་ན་བསྟན་གཙོའི་ཞལ་མཐོང་༔
དེའི་གཡས་ཕྱོགས་ན་པུས་ཏི་བརྩེགས་པའི་མཆོད་རྟེན་གསུམ་མཐོང་༔ གཡོན་ཕྱོགས་
སུ་དཀྱིལ་འཁོར་ཆེན་པོ་བདུན་མཐོང་༔
དབུ་རྩེའི་སྒོ་དྲུང་ན་རོ་ནག་པོ་ཆེན་པོ་གཅིག་བཏིང་ནས༔ བྱིས་པ་སྐྲ་སྤྱི་བོར་བཅིངས་ 
པ༔ རུས་པའི་རྒྱན་དྲུག་གིས་སྤྲས་པ་གཅིག༔ ཁ་ཊཱཾ་རྩེ་གསུམ་པ་གཅིག་གསོར་ཞིང་ 
རོའི་སྙིང་གར་རྡེག་པ་གཅིག་ན་རེ༔ བདག་ལ་འདི་སྐད་ཟེར༔ ཞྭ་ལ་ཞོན་པའི་མི་ཁྱོད་ལ༔ 
གཟའ་གཏད་འདུག་པ་ངས་མ་མཐོང་༔ བདག་ནི་པདྨ་འབྱུང་གནས་ཡིན༔ པདྨ་བྷུདྡྷེ་ 
བྷུདྡྷེ་ཀྱེ་ཧོ༔ བདག་ཏུ་རྟོག་པའི་སེམས་དྭངས་ཚེ༔ སྣང་སྲིད་ཐམས་ཅད་དུར་ཁྲོད་ཡིན༔ 
དུར་ཁྲོད་ཆེན་པོའི་རྣལ་འབྱོར་པ༔ སྐུ་གསུམ་ལྷུན་གྲུབ་ངང་ནས་བདེ༔ ཞེས་པའི་རྗེས་ 
ལ་བརྡ་དོན་ངོ་སྤྲོད་མཛད་དོ༔ ཡང་འཕུར་ཏེ་མཐའ་འཁོབ་ཀྱི་ཡུལ་གཅིག་ན༔ འཇག་ 
མའི་ཁྱིམ་དང་ཀོ་བའི་ཁྱིམ་དང་༔ སྡོང་པོ་ནང་བྲུས་པའི་ཁྱིམ་གདའོ༔ དུར་ཁྲོད་ཆེན་པོ་ 
གསུམ་གདའ༔ དེ་ནས་ཤིང་རྐང་ཁྲི་ཅན་གྱི་གླིང་གཅིག་ན༔ མུ་སྟེགས་ཀྱི་གཙུག་ལག་ 
ཁང་ཀེ་ཚང་ལྟ་བུའི་ཤར་ན་སྤའི་གུར་ཆེན་པོ་གཅིག་ན༔ སྐྲའི་ལྭ་བའི་ཁྲི་སྟེང་ན་ཟངས་
13

༄༄༅། །ཟངས་མདོག་དཔལ་རིའི་མཐོང་སྣང་སྐོར།
ཀྱི་གླང་བུ་བསྒྱེལ་བའི་ཁ་ན་ཨ་ཙ་ར་སེང་གེའི་སློག་པ་གོན་པ་ཕྱག་གཡས་ན་ཐོ་བ་ཐོགས་ 
པ་གཅིག་ན་རེ༔ བདག་ལ་ཐོ་བ་འདི་སྦྱིན་ནོ་གསུངས་པས༔ བདག་གིས་ཁྱེད་སུ་ཞིག་ 
ཡིན༔ མུ་སྟེགས་ཀྱི་སྟོན་པའི་ལག་ཆ་མིན་ནམ་ཞུས་པས༔ ཁོང་ན་རེ༔ བདག་ནི་སེངྒེ་ 
སྒྲ་སྒྲོགས་ཡིན༔ ཨ་ལ་ལ་ཧོཿ༔ གཏི་མུག་སེང་གེའི་སྒྲ་སྒྲོགས་པས༔ དྲན་རྟོག་ཆོས་ཉིད་ངང་ 
དུ་ཐིམ༔ ལྟ་ལོག་སུམ་བརྒྱ་དྲུག་ཅུ་བཅོམ༔ ཏིང་ངེ་འཛིན་གྱིས་ཟིན་པའི་རྣལ་འབྱོར་ 
སྐྱིད༔ ཅེས་གསུངས་ཏེ་བརྡ་དོན་ངོ་སྤྲོད་མཛད་དོ༔ ཕྱིར་ཐོན་ནས་ཡང་འཕུར་ཏེ་བསྐྱོད་ 
པ་ལས༔ བྱེ་མའི་གླིང་ཆེན་པོ་གཅིག་ལ༔ ཉིན་མཚན་དུ་མ་ཕྱིན་པའི་ཕ་རོལ་ན༔ བྱེ་མའི་ 
ལ་ཆེ་ཆུང་བདུན་དང་༔ བྲག་དང་ཆུའི་ཐང་མ་ཉ་དང་དུང་རུས་སྦལ་ལ་སོགས་པ་བདུན་ 
འདས་སོ༔ དེ་ནས་མཚོ་ཆེན་པོ་དགུང་སྔོན་ཐང་ལ་བབས་པ་ཙམ་གཅིག་གི་ཁ་ན་ཕར་ 
བསྐྱོད་དེ་ཕྱིན་པས༔ མཚོ་མཐའ་མིག་གིས་མི་བཟོད་པ་གཅིག་གི་སྟེང་ན༔ ཉིན་མཚན་ 
གྱི་སྣང་བ་མང་པོ་བྱུང་ཞིང་ཕྱིན་པས༔ རེས་མཐོ་ཞིང་རེས་དམའ་ལ་བསྐྱོད་ནས་བདག་ 
ནམ་ལྷུང་ནས་མཚོ་ལ་འཆིའམ་སྙམ་པའི་སྡུག་བསྔལ་བྱུང་༔ རེས་ཞྭ་རྩེ་ཆུ་ལ་རེག་རེག་ 
ཁྱེར་ནས༔ ཅི་ཙམ་ནས་ཆུ་ལ་བྱིང་ནས་འཆིའམ་སྙམ་པ་བྱུང་༔ ཉིན་བཞིན་ཉི་མ་ཆུ་ནང་ 
ནས་འཆར་ཞིང་ཆུ་ནང་དུ་ནུབ༔ དེ་ནས་དུས་ཉི་མ་ཕྱེད་པའི་དུས་གཅིག་ན༔ མཚོ་ཆེན་ 
པོ་དེའི་དཀྱིལ་ན༔ ཡུལ་གླིང་ནགས་ཀྱིས་བསྐོར་བ་གཅིག་གི་འགྲམ་དུ་སླེབས་པའི་ 
དུས་དེར༔ ཞྭ་ནག་དེ་ཆུས་ཁྱེར་ནས༔ བདག་ཤིང་ལ་འཇུས་ཏེ་ནགས་གསེབ་གཤགས་ 
ཏེ་ཕྱིན་ཙ་ནཿ༔ ནགས་ཐམས་ཅད་གྲི་མདུང་གཟིངས་པ་འདྲ་བ་འདུག༔ ནགས་ཐལ་ནས་ 
ཡུལ་དེར་སླེབས་ཙ་ན༔ རི་བྲག་ཐམས་ཅད་གློ་བ་ཆུས་བཤལ་བ་ལྟར་དམར་ཟིང་ཟིང་བ་ 
དམར་རང་ངེ་བ་འདུག༔ དེ་ནས་བདག་གིས་བསམ་པ་ལ་ངའི་ལས་ངན་གྱིས་འདི་
14

༄༅། །ཟབ་གཏེར་ཆོས་ཀྱི་མཛོད་ཁང་།
ལྟ་བུའི་ཡུལ་དུ་སླེབས་པ་དང་༔ ཁྱི་དཀར་པོ་རྣ་དམར་གཅིག་གིས་ཤྭ་བ་གཅིག་དེད་ནས་
ཆུ་གསེབ་ཏུ་མཆོངས་ཐལ༔
དེ་ནས་བུ་མོ་གཞོན་ནུ་མ་ལོ་ཉི་ཤུ་རྩ་གྲངས་ལོན་པ་གཅིག་སྲང་མདོར་བྱུང་སྟེ་མོ་ན་
རེ༔ ཨ་ཙ་ར་མཐའི་མི་གཅིག་བྱུང་བ་ཡུལ་ག་ན་ཡོད༔ ད་གང་དུ་འགྲོ་ཟེར་བས༔ ངས་ཡུལ་ 
ནི་གངས་ཅན་བོད་ནས་ཡིན༔ ས་འདི་ན་སྔོན་ལས་དབང་གིས་སླེབས༔ ཡུལ་འདི་ལ་ཇི་ 
སྐད་བྱ་བ་ཡིན༔ སྨྲས་པས་མོ་ན་རེ༔ ཡུལ་རྔ་ཡབ་གླིང་ཕྲན་བྱ་བ་སྲིན་ཡུལ་ཡིན༔ ཁྱོད་ 
རང་ད་ལྟ་རང་གསོད་དུ་འོང་༔ བྲོས་པ་དྲག་ཨ་ཙ་མ་ཟེར་རོ༔ དེ་ནས་བདག་ཤིན་ཏུ་ཡི་ 
ཆད་དེ༔ ད་ཅི་ནས་ལམ་ན་སྦྱོང་བའི་སེམས་ཁྲལ་མ་རུངས་པའི་ནགས་ནས་འདི་འདྲ་ 
བའི་སྲིན་ཡུལ་དུ་སླེབས་པ༔ བྲོས་ན་བྲོས་ས་མེད་དེ་ཡུལ་མཐའ་མཚོ་ཡིས་བསྐོར༔ གཉེན་ 
དང་གྲོགས་མཆེད་ནི་མི་གཅིག་ཀྱང་མེད༔ སྙིང་མི་དགའ་ཞིང་ཡི་མུག༔ ཙབ་ཙོབ་བརྟབས་ 
ཏེ་བསམ་པ་ལས༔ སྲིན་ཡུལ་ན་གུ་རུ་པདྨ་བཞུགས་བྱ་བའི་སྣང་བ་བག་ཆགས་དྲན་ཏེ༔
བདག་གིས་མོ་ལ་སྲིན་ཡུལ་ན་གུ་རུ་པདྨ་བཞུགས་པས༔ དེའི་དྲུང་དུ་བདག་སྐྱེལ་དང་༔ 
དེར་སྐྱེལ་བའི་བྱ་དགའ་དེར་སླེབས་པའི་ཚེ༔ གུ་རུ་ལ་ངོ་སྤྲོད་ཟིན་པ་དང་༔ ང་ཟེར་ 
བཞུགས་ཀྱིས་བྱས་པས་མོ་ན་རེ༔ ཁྱེད་ཀྱི་གུ་རུའམ་པདྨའམ་བྱ་བ་དེ་གང་ལ་ཡོད་བདག་ 
ལ་ཆ་མེད་ཟེར༔ འོ་ན་ཐབས་ཅི་དྲག་བྱས་པས་མོ་ན་རེ༔ མ་གི་མཐོང་ངམ་ཟེར་ནས་ 
བལྟས་པས༔ གྲོང་ཡུལ་ཚད་ལས་འདས་པའི་མཐའ་མ་གི་ན༔ རི་རྩེ་དམར་ཉུག་གེ་བ་ 
གཅིག་ལ་མོས་མཛུབ་རིས་བྱས་ནས༔ རི་མ་གིའི་རྩེ་ན་ངེད་སྲིན་པོ་ཐམས་ཅད་ཀྱི་རྒྱལ་
པོ་ཐོད་པའི་ཕྲེང་བ་ཅན་བྱ་བ་བཞུགས་པས་དེར་ཁྱོད་རང་སྐྱབས་ཞུས་པས་དྲག་ཟེར་
རོ༔ དེར་བདག་གིས་མོ་ལ་བདག་རྒྱལ་པོ་ཅན་དུ་བསྐྱལ་བར་ཞུ༔ ཞུ་བ་ཡང་ཕུལ་ཅིག་
15

༄༅། །ཟངས་མདོག་དཔལ་རིའི་མཐོང་སྣང་སྐོར།
བྱས་པས༔ དེར་མོས་བདག་ཁྲིད་དེ་གྲོང་ཁྱེར་གྱི་སྲང་བར་གཤགས་ཏེ་ཕྱིན་པས༔ ལམ་
གཅིག་ན་དུར་ཁྲོད་སྒོ་ཁར་བྱ་བའི་ཁང་པ་ན༔ བར་ཞག་བགྱིས་ཏེ་ནངས་པར་ཉི་མ་ཤར་ 
ཙམ་ན་སྒོར་ཐོན་པས༔ སྟག་ལ་ཞོན་པའི་ཨ་ཙ་ ར་ སྐུ་མདོག་དཀར་པོ་ཤེལ་གྱི་ གྲི་ 
གུག་ཐོགས་པ་གཅིག་ན་རེ༔ ཁྱེད་གཉིས་ཤར་དུ་འགྲོ་འདོད་ན་ཉི་ཟེར་འདི་ལ་ཞུགས་ 
ཏེ་སོངས༔ བདག་ནི་ཉི་མ་འོད་ཟེར་ཡིན༔ སུརྱ་རསྨི་ཨ་ཀྱེ་ཧོ༔ དྲི་མེད་སྙིང་པོ་འདི་རིག་ 
ན༔ འགྲོ་བ་རིགས་དྲུག་སྐྱེ་སྒོ་གཅོད༔ ཉི་ཟེར་གཅིག་གིས་མུན་སྟོང་སེལ༔ རྣམ་སྨིན་ 
ལས་འདིས་རང་ཉིད་སྲེད༔ ཅེས་གསུངས་ཏེ་བརྡ་དོན་ངོ་སྤྲོད་མཛད་དོ༔ དེ་ནས་ཉི་མ་ 
ཕྱེད་ཡོལ་ཙ་ན༔ རི་ཆེན་པོ་དེའི་རྩར་ཉེ་བ་དང་༔ མཚོ་རྨུག་འཕྲུལ་མེ་ལོང་ཞེས་བྱ་བ་ 
སྐོར་མོ་ཆེན་པོ་ཤིང་རྩིས་བསྐོར་བ༔ ཉ་དང་རུས་སྦལ་གྱིས་གང་བ༔ ཆུ་སྲིན་དང་དུང་ 
འཕྱོ་བ༔ མཚོ་ལ་མེ་ཏོག་གིས་མཆོད་པའི་སའི་དཀྱིལ་ནས་ཡར༔ རི་དེ་ཉིད་བཙན་བཤོས་ 
ཕུད་ཀྱི་དཀྱིལ་དུ་བཙུགས་པ་ལྟར་དམར་ཟིང་ངེ༔ རྩེ་མོ་མངོན་པར་མཐོ་བ༔ ལོག་མེ་ 
ལོང་ལྟར་འཇམ་པ༔ དེའི་རྩ་ན་ཚུར་ལ་མཚོ་འགྲམ་ན་སྡོང་པོ་རིང་པོའི་ཟམ་པ་གཅིག་ 
འདུག་པའི་ཁ་ན་ཕར་ཕྱིན་ཙ་ནཿ༔ ཟམ་པ་དེ་དཀྱིལ་ནས་ཆག་སྟེ་ཕྱེད་ཆུས་ཁྱེར༔ ཕྱེད་དང་ 
བདག་མོས་བཟུང་སྟེ༔ ཚུར་ངོས་སུ་འཐེན་པས་ཐོན༔ དེར་བུ་མོ་དེས་བདག་ལ་འབར་ 
ཏེ༔ སར་སིང་མང་པོ་ཁྱོད་འདྲ་བ་གཅིག་འོང་༔ ད་འདིར་ཉོལ་ཉི་མ་ཡང་རྒས་འདུག་ 
ཟེར་ཏེ༔ སྡོང་པོ་གོག་པོའི་ནང་དུ་བདག་གིས་ཉལ་ཏེ༔ ལུས་སྟེང་ནས་ཤིང་ལོས་དབྱིབས་ 
སོ༔ དེ་ནས་ནམ་ལངས་ཉི་མ་ཤར་ཙམ་ན༔ མཚོ་འགྲམ་ན་ལམ་དང་ལྕུག་ཐག་གི་ཟམ་ 
པ་གཅིག་འདུག་པའི་རྩར་སླེབས་ཙ་ནཿ ཡ་གི་ན་འདུག་ས་ཕ་གི་སྔོན་ཙམ་ན་སྲིན་ཡུལ་ལང་ 
ཀ་མགྲིན་བཅུའི་གྲོང་ཡིན་ཟེར་ནས་བལྟས་ཙ་ན༔ ཡུལ་མཐའ་འོབས་དང་ལྕགས་རིས་
16

༄༅། །ཟབ་གཏེར་ཆོས་ཀྱི་མཛོད་ཁང་།
བསྐོར་བའི་དབུས་ན་ཐོད་མཁར་ཅན་གྱི་གྲོང་ཁྱེར་གཅིག་མཐོང་༔ དེར་ལྕུག་ཐག་གི་
ཟམ་པ་སྐེད་རག་ཙམ་གཅིག་ལ་ཞུགས་ཏེ་ཕྱིན་ཙ་ན༔ ཚུ་རིའི་རྩར་ཐར་ཙམ་ན༔ ཙན་ 
དན་སྡོང་པོ་གཅིག་གི་སྐྱེད་པར་བྲམ་ཟེའི་ཆ་བྱད་ཅན༔ གླེགས་བམ་ཐོགས་པ་གཅིག་ 
མིག་རིག་རིག་བྱེད་ཅིང་འདུག་པས༔
བདག་གིས་ཨ་ཙ་ར་ལ་འདིར་ཇི་ལྟར་ཕྱིན་སྲིན་པོའི་ཕྲུ་གུ་ཡིན་ནམ་ཅི་ཡིན་དྲིས་
པས༔ ནམ་མཁའི་དཀྱིལ་ནས་འདིར་མཆིས་ཏེ༔ བདག་ནི་བློ་ལྡན་མཆོག་སྲེད་རྩལ༔ 
པྲ་ཛྙཱ་དྷ་ར་ཨཻ་ཧོཿ ཤེས་རབ་བློ་དང་ལྡན་གྱུར་ན༔ འཆིང་བའི་ལས་རྣམས་སྤྱད་ལས་ 
གྲོལ༔ བདག་ཉིད་གཉུག་མར་གནས་བཅས་ནས༔ རིག་པའི་རྩལ་གྱིས་འགྲོ་བ་སྒྲོལ༔ 
ཞེས་གསུངས་ཏེ་བརྡ་དོན་ངོ་སྤྲོད་མཛད་དོ༔ དེ་ནས་རི་དེ་ལ་འཛེག་པར་འདོད་དེ༔
ལམ་ཤིན་ཏུ་དཀའ་ནས་ལམ་སྦྲུལ་ནག་འཁྱུག་པ་འདྲ་བ་དེ་ལ་འགྲོ་དགོས་པའི་ཚེ༔ བུ་ 
མོ་དེས་སྐེད་རགས་ཕྱེད་དཀྲོལ་བའི་སྣ་ལ་མདུད་པ་བྱས་ཏེ༔ དེ་ལ་དཔྱངས་ཏེ་གྱེན་ལ་
བྱ་བཞིན་ཕྱིན་པས༔ རྩེ་ལ་ཉེ་བ་དང་མེ་ཏོག་དཀར་དམར་བོང་གཞོང་ཙམ་པ་ལ་མི་འགོང་ 
སྦྱོང་བར་འདུག་གོ༔ དེ་ནས་བྲག་ཟངས་མདོག་དཔལ་རིའི་རྩེ་མོར་སླེབས་པ་དང་༔ ཐང་ 
གྲུ་གསུམ་གཅིག་ཡོད་པའི་རྫོང་དཀྱིལ་ན༔ ལ་ཆའི་མཁར་ཆེན་པོ་གྲུ་བཞི་པ་གསེར་ཆུས་ 
བྱུགས་པའི་སྟེང་ན༔ གསེར་གྱི་མཁར་གྲུ་བཞི་པའི་ནང་ན༔ ཐུགས་རྗེ་ཆེན་པོའི་བཀོད་ 
པ་གསལ་བ་གཅིག་གདའ༔ གཞན་ཡང་ཁང་པ་ཆེན་པོ་དེའི་ནང་ན༔ གསེར་མཁར་གཉིས་ 
ཀ་ལ་རིམ་པ་གསུམ་ཆར་ཁ་བད་བཞི་གདའ༔ རི་མགོ་རྨ་བྱའི་ཟ་ར་ཟ་ཁྲིག་ཆགས་བུ་
གདའ༔ ཁང་བཟང་དེའི་ཕྱོགས་བཞི་ཀ་ན་སྒོ་མོ་སྒོ་ཁང་དང་བཅས་པ་གདའ༔ མཐའི་ 
འཁོར་ཡུག་ཏུ་པདྨའི་སྡོང་པོ་ཆེ་ལ་མང་བས་བསྐོར་བ་གདའ༔ ཁྱད་པར་དུ་པད་སྡོང་
17

༄༅། །ཟངས་མདོག་དཔལ་རིའི་མཐོང་སྣང་སྐོར།
གཉིས་ཀྱི་སྟེང་ན་ཐུགས་རྗེ་ཆེན་པོ་ཡི་གེ་བདུན་པའི་སྐུ་རང་བྱུང་གཅིག་གདའ༔ སྒྲོལ་མ་ 
རང་བྱུང་གཉིས་ཀྱི་ཞལ་ཡང་མཐོང་༔ བདག་ཁྲིད་པའི་བུ་མོ་དེ་ན་རེ༔ དེ་ནས་ཕྲེང་གི་ 
ལྷོ་ངོས་སྒོ་ཁང་ངོས་ལ་ཕྱིན་ཙ་ན༔ དེར་བུ་མོ་ལོ་བཅུ་དྲུག་ཙམ་ལོན་པའི་ན་ཚོད་ཙམ་ 
མཛེས་པ་གཅིག་གདའ༔ གསེར་གཡུས་བརྒྱན་པ་གཅིག་བཞུད་འཇུག་པ་ གཅིག་གདའ་ 
ལགས༔ བདག་ཁྲིད་པའི་བུ་མོ་དེ་ན་རེ༔ ཞུད་འཇུད་པའི་བུ་མོ་དེ་ལ་རྒྱལ་པོ་ཆེན་པོ་ 
གང་དུ་བཞུགས་ཟེར་གྱིན་འདུག༔ མོ་ན་རེ༔ རྒྱལ་པོ་ཆེན་པོ་བོད་ཡུལ་དུ་ཚེས་བཅུའི་ 
མཆོད་པ་བྱེད་པ་གཅིག་གིས་གདན་དྲངས་ཟེར་རོ༔ ཇི་ཙམ་ན་བྱོན་འདྲི་ཡིན་འདུག་པ༔ 
བུ་མོ་དེ་ན་རེ༔ ནངས་པར་ཉི་མ་ཤར་ཙམ་ན་འབྱོན་ཟེར་རོ༔ དེར་བདག་ཁྲིད་པའི་བུ་ 
མོ་དེ་ན་རེ༔ བདག་ལ་ཁྱོད་རང་བུ་མོ་འདིའི་ཟླ་ལ་སྡོད་མ་ངེད་ཀྱི་རྒྱལ་པོ་བྱོན་ཙ་ན་སྐྱབས་ 
ཞུས་ཤིག༔ ངེད་ཀྱི་རྒྱལ་པོ་དེ་ཆོས་ཀྱང་ཤིན་ཏུ་མཁས་པ་ཡིན༔ ཁྱོད་རང་ཆོས་ཡང་ཞུས་ 
ཤིག་བོད་ཀྱི་ཡུལ་དུ་ཡང་སློབ་པའི་དུས་ཀྱང་ཡོང་ཟེར་རོ༔ བདག་གིས་ང་ལ་ཆོས་ཞུ་
བའི་ཕྱག་རྟེན་ཀྱང་མེད༔ ཕྱག་རྟེན་གང་འབྱོར་རེ་མ་ཕུལ་བར་ཞུས་ན་ཕྱི་རབས་ལ་ཡང་ 
ཆོས་དེ་ལ་རྟེན་པའི་བསོད་ནམས་མི་ཡོང་བས༔ ལྷའི་བུས་ཞུས་པའི་མདོ་ལས་ཀྱང་གསུངས་ 
འདུག༔ ཆོས་གནང་བའི་ནུས་པ་ཡང་མི་འདུག༔ ཁྱོད་ལ་མཇལ་སྣ་དང་ཞུ་བ་ཕུལ་བའི་ 
གྲོགས་བྱ་བའི་རེ་བ་ཞུས་པའི་ཆད་མདོ་ཡོད་བྱས་པས༔ མོས་རང་གི་སྐེ་ནས་གཡུ་བཀྲོལ་ 
ནས་བདག་གི་སྐེ་ལ་བཏགས༔ ཤེལ་ཕྲེང་བརྒྱ་རྩ་གཅིག་བྱིན་ནས་འདི་ལ་ཕྱག་རྟེན་ 
གྱིས་ཤིགཿ༔ ཡང་༔ འདི་ནས་ལོ་བརྒྱད་ལོན་ཙམ་ན་ང་ཁྱོད་ཀྱི་གཟུང་མའམ་ཆོས་ཞུར 
འོང་༔ ཁྱོད་ཀྱི་བསམ་པ་དེ་ཙམ་ན་འགྲུབ་པ་ཡིན༔ ང་སྲིན་པོ་ཁ་འབྱམས་བྱེད་དུ་འགྲོ༔ 
སྡོད་མི་ཁོམ་ཟེར་ཏེ༔ མོ་རང་གི་གོས་ཀྱི་ཆ་ག་ནས་དར་ཡུག་དཀར་པོ་བཏོན་ནས༔ དེ་
18

༄༅། །ཟབ་གཏེར་ཆོས་ཀྱི་མཛོད་ཁང༌།
ལ་ཞོན་ནས་བར་སྣང་ལ་ཡུད་ཀྱིས་ཐལ་ལོ༔ དེ་ནས་བོ་མོ་གྲུ་གུ་བཞུད་མཁན་དེས་ཁྱེད་
སྐྱོ་བསངས་ལ་འགྲོ་ན་རི་ཟུར་མ་གི་ན་ཡུལ་གྱི་ལྟད་མོ་བསྟན་གྱིས་ཟེར་ནས༔ མོས་ཁྲིད་ 
ནས་ཟངས་མདོག་དཔལ་རིའི་ཟུར་ཤར་མའི་ཁར་ཕྱིན་ཙམ་ན༔ ཤེལ་གྱི་ཕ་བོང་གཅིག་
ལ་ཞབས་རྗེས་འདག་པ་ལ་བྱས་པ་བཞིན་འདུག་པས༔ དེའི་ནང་དུ་རྐང་པ་བཙུགས་ཏེ་
བལྟས་ཙ་ན༔ རྒྱ་གར་གྱི་ཡུལ་ཕལ་མོ་ཆེ་མཐོང་༔ སྔར་གྱི་ཕྱིན་ཤུལ་མཚོ་ཡང་མཐོང་༔ མོ་
ན་རེ༔
མ་གི་ན་བོད་ཡུལ་ཡོད་པ་ཡིན་མཐོང་ངམ་ཟེར་ནས༔ བལྟས་པས་སྨུག་ཟུམ་གྱི་གསེབ་ 
ན་གངས་ཉུག་གེ་བ་གཅིག་མཐོང་བས༔ མོས་མཛུབ་མོ་བཙུགས་ཏེ་མ་གི་མཁན་རི་གངས་ 
བྱ་བ་ཡིན༔ དེའི་མདུན་ན་ལྟ་རྒྱལ་པོ་བཞུགས༔ རྒྱབ་ན་ཁྱོད་རང་གི་ཡུལ་ཡོད་པ་ 
ཡིན༔ ཟེར་ཙམ་ན་བདག་སྙིང་མི་དགའ་ཞིང་ཕྱ་ཕྱོ་ཞིག་བྱུང་ནས༔ ཡུལ་དྲན་ནས་བལྟ་ 
སྙིང་མི་འདོད་པར་ལོག་ནས་ཕྱིན་ཏེ༔ ཕོ་བྲང་གི་ནང་དུ་འོང་ཙམ་ན༔ ཁང་པའི་ནང་གི་ 
ཀ་རྩའི་ཕྱི་མ་ནང་དུ་འདུག་པའི་བཀོད་པ་མཐོང་༔ ཕྱི་མའི་ནང་དུ་བདག་བཞག༔ མོ་ 
རང་ནང་དུ་སོང་༔ ཀ་རྩ་ཕྱི་མ་དེའི་བཀོད་པ་ནི༔ ཀ་བ་ཟངས་སུ་འདུག་པ་སྒོ་ཆེན་པོ་ 
ལ་ར་གན་གྱི་འབྲུག་འཁྱུག་པ་འདུག༔ གྲལ་མ་ལྕགས་སྦྲུལ་ལྟ་བུར་འདུག༔ ནང་ལོགས་ 
གསེར་གྱི་པ་ཏྲ་ཤིག་གེ་བ་འདུག༔ དེར་མོས་བདག་དངུལ་གཞོང་ནང་དུ་ཤིང་ཐོག་ 
དམར་པོ་ཟན་རྡོག་ཙམ་པ་གསུམ་དྲངས༔ རོ་མངར་ལ་ཞིམ་པ་གཅིག་བྱུང་དེ་ནས་ནམ་ 
ལངས་ཙམ་ན༔ མོས་བདག་ལ་དུང་གཅིག་བྱིན་ནོ༔ རྒྱལ་པོ་བྱོན་པར་ཡོད་ལས་ཆེ་བས་ 
དུང་བུས་ཤིག་ཟེར་ནས་བུས་པས༔ སྐད་ཆེ་བ་གཅིག་བྱུང་༔ མོ་ན་རེ་ཁྱོད་ཀྱི་དུང་ཤིན་ 
ཏུ་སྐད་ཆེ་བས་རྒྱ་གར་གྱི་ཡུལ་དུ་ཡང་ཐོས་པས་ད་རན་ཟེར༔ དེ་ནས་བདག་ཀྱང་ཀ་རྩ་
19

༄༅། །ཟངས་མདོག་དཔལ་རིའི་མཐོང་སྣང་སྐོར།
ནང་མའི་རྩར་ཕྱིན་ཏེ༔ ཕོ་བྲང་ནང་མའི་བཀོད་པ་ནི༔ རྒྱལ་པོའི་བཞུགས་ཁྲི་རྒྱབ་ཡོལ་ 
དང་བཅས་པ་ཞལ་ཤར་ཕྱོགས་སུ་བལྟས་ནས་འདུག་སྟེ༔ དེ་ཡང་རྒྱབ་ཡོལ་རྒྱན་སྣ་དགུའི་ 
བཀོད་པ་གསེར་ཟངས་དངུལ་གྱི་འབུར་མ་བཀོད་ནས་གདའ༔ བཞུགས་ཁྲི་ལྔ་བརྩེགས་ 
སུ་འདུག་སྟེ༔ དེའི་རྨང་སེང་གེ་དྲུག་བཏེག་ཏུ་འདུག༔ དེའི་སྟེང་ན་སྲིན་པོའི་རོའི་སྟེང་ 
ན་དར་སྣ་ལྔ་ཡི་ལྷུམ་ཁྲི་རིས་སུ་བྲིས་པ་བཏིང་པ༔ གནམ་རྒྱན་ཟ་འོག་ལ་དཀྱིལ་འཁོར་ 
མང་རྟག་གྱུར་བྱས་པ་ལ་ཞོལ་རྨ་བྱའི་ཞོལ་བཏགས་པ་འདུག༔ ཀ་བ་ཐམས་ཅད་ནི་ལྡེམ་
དུ་བྱས་ཏེ༔ གསེར་ལྡེམ་དང་དངུལ་ལྡེམ་དང་གཡུ་ལྡེམ་ལ་སོགས་པ་འདུག༔ ཀ་གདན་ 
ཐམས་ཅད་ལྕགས་ཀྱི་ཆུ་སྲིན་གྱི་འབུར་མགོ་རུ་འདུག༔ གདུང་ཐམས་ཅད་གཡུང་དྲུང་
རིས་སུ་འདུག༔ སུར་གདུང་ཐམས་ཅད་པདྨ་སྤུངས་པའི་དཀྱིལ་ན་རིན་པོ་ཆེའི་འབར་ 
འབུར་བཏབ་ནས་འདུག༔ ནང་ལོགས་ཐམས་ཅད་གསེར་དངུལ་གྱི་པ་ཏྲས་སྤྲས་པ༔ པ་ 
ཏྲའི་ལོགས་ལིང་རེ་ལ་ལྷ་རེ་བཞེངས་ནས་གདའ༔ ཁྱད་པར་དུ་འཕགས་ཁྲིའི་སྟེང་གི་ 
མདུན་ན་དཀྱིལ་འཁོར་སོར་འདོམ་གང་བའི་མདུན་ན༔ དངུལ་དཀར་བུམ་པ་རིལ་མ་ 
ཙམ་གཅིག་འདུག༔ གསེར་གྱི་བསྟན་གཙོ་གཅིག༔ དུང་གི་ཐུགས་རྗེ་ཆེན་པོ་བྱི་རུའི་རྟ་ 
མགྲིན༔ གསེར་གྱི་འཇམ་དཔལ༔ དངུལ་གྱི་ཕྱག་ན་རྡོ་རྗེ་ལ་སོགས་པ་རྟེན་ཕྲན་མང་ 
པོ་ཡང་གདའ༔ བྱང་ཕྱོགས་ན་མཛོད་གསུམ་གྱི་སྒོ་གསེར་དངུལ་ཟངས་ལས་བྱས་པ་ 
གདའ༔ དེ་ནས་ཕོ་བྲང་ནང་དུ་ཉི་མ་ཤར་ཙམ་བྱུང་ནས༔ ཐམས་ཅད་འོད་ཀྱི་རང་བཞིན་ 
དུ་གནས་ཏེ༔ ཡིད་རང་བཞིན་གྱིས་དགའ་བ་གཅིག་གདའ༔ དེ་ནས་བུ་མོ་དེས་དར་ 
དཀར་པོ་ལ་དར་ལྕེ་དམར་པོ་བྱས་པ་གཅིག་ཕོ་བྲང་གི་ཁར་འཕྱར་གྱིན་གདའ༔ བྱང་གི་ 
མཛོད་ནས་ཀྱང་བུ་མོ་དེ་ཁོ་ན་འདྲ་བའི་རུས་རྒྱན་ཅན་བཞི་བྱུང་ནས༔ ཌ་མ་རུ་དཀྲོལ་
20

༄༅། །ཟབ་གཏེར་ཆོས་ཀྱི་མཛོད་ཁང༌།
ཞིང་གུ་རུའི་རྒྱལ་པོ་བསུ་བ་ལ་ཐལ༔ དེ་ནས་ནམ་མཁའ་ལ་རོལ་མོའི་སྒྲ་བསྒྲགས་ངས་ 
བལྟས་ཙམ་ན༔ འཇའ་ཚོན་ལྟ་བུའི་སྤྲིན་ན་བུན་གྱི་གསེབ་ན་ལྷ་མོ་མཆོད་པའི་རོལ་མོ་ 
ཐོགས་པ་མང་པོ་བྱུང་ནས༔
ལ་ལས་དུང་བུས༔ ལ་ལ་ནི་གར་བྱེད༔ ལ་ལ་ནི་པི་ཝཾ་སྒྲོག༔ དེ་ལ་སོགས་པ་ནམ་ 
མཁའ་གར་བྱེད་ཀྱིས་ཁེངས་འདུག་པའི་ཚེ༔ བུད་མེད་རུས་རྒྱན་ཅན་བཞི་པོ་དེས་དར་ 
གྱི་ཡོལ་བའི་སྟེང་དུ་རྒྱལ་པོ་གདན་དྲངས་ཏེ་ཕོ་བྲང་དུ་བྱོན་པའི་ཚེ༔ མཐོངས་ཀའི་ནང་ 
ནས་གདན་ཁར་དར་ལམ་དཀར་པོ་ལ་བྱོན་ནས་བཞུགས་ལུགས་ནི༔ ཨ་ཙ་ར་ཆེན་པོ་ 
སྐུ་མདོག་དམར་སྨུག་དབུ་སྐྲ་ཐོར་ཅོག་ཅན་ཕྱེད་བཀྲོལ་བས་དཔུང་ཟུར་དུ་སླེབས་པཿ༔ 
ཞབས་གཉིས་སྐྱིལ་ཀྲུང་དུ་བཞུགས་པ༔ དབུ་གདུང་མཚམས་སུ་སླེབས་པ༔ སྐུ་ཤ་རྒྱས་ 
པ༔ ཞལ་གྱི་མདངས་ནི་དཀར་ལ་དམར་བའི་མདངས་ཆགས་པ༔ གཟི་མདངས་འཛུམ་ 
མདངས་ཅན༔ དཔྲལ་བའི་དབྱེས་ནས་འོད་ཟེར་མཐེབ་གང་འོད་ཟེར་འཕྲོས་པས་ཕོ་ 
བྲང་ཁེངས་པ༔ སྐུ་ལ་རུས་པའི་རྒྱན་དྲུག་གིས་བརྒྱན་པ༔ ཟ་འོག་གི་སྟོད་སླག་བྱས་པ༔ 
སྐུ་སྐེད་ལ་མུ་ཏིག་གི་དྲ་བ་དྲྭ་ཕྱེད་བྱས་པ༔ གསེར་དངུལ་གྱི་ཏིང་ཏིང་ཤག་གིས་བརྒྱན་ 
པ༔ ཕྱག་གཡས་ཆོས་ཉིད་མི་འགྱུར་རྡོ་རྗེ་ཐུགས་ཀར་བསྣམས་པ༔ ཕྱག་གཡོན་ཤེས་ 
རབ་མཉམ་བཞག་གི་སྟེང་ན་བདེ་སྟོང་བདུད་རྩིས་བཀང་བའི་བྷནྡྷ་ཚེ་བུམ་འཛིན་པ་ 
གཅིག་བྱོན་ནས་བཞུགས་པའི་མདུན་དུ༔ བདག་གིས་ཕྱག་བྱས་ཏེ༔ གཡུ་དང་ཤེལ་གྱི་ 
ཕྲེང་བ་ཕུལ་ཏེ་འདི་སྐད་ཞུས་སོ༔ ཆོས་ཀྱི་རྒྱལ་པོ་ཉིད་ལ་ཞུ་བ༔ — བདག་སྲིན་པོའི་ 
འཇིགས་པ་ལས་སྐྱོབ་པར་ཞུ༔ ཆོས་གཅིག་ཀྱང་ཐུགས་ལ་འདོགས་པར་ཞུ༔ ཁྱེད་ཀྱི་ 
སྲིན་ཡུལ་ན་གུ་རུ་པདྨ་བཞུགས་པར་མཆིས་ནས་དེའི་དྲུང་དུ་བདག་མཆིས་ན་ཆོས་རྒྱལ་
21

༄༅། །ཟངས་མདོག་དཔལ་རིའི་མཐོང་སྣང་སྐོར།
ཉིད་ཀྱིས་དེར་བདག་འཕྲད་པ་གཅིག་ཞུ་ཞུས་པས༔ རྒྱལ་པོའི་ཞལ་ནས༔ ཁྱེད་ད་ནང་ 
གང་ནས་འོང་༔ གུ་རུ་པདྨ་ཁྱོད་ཀྱིས་ངོ་གར་ཤེས༔ གུ་རུ་པདྨས་ཁྱོད་ལ་ཅི་བྱེད་གསུངས་ 
པས༔ དེར་བདག་གིས་འདི་སྐད་ཞུས་སོ༔ བདག་དང་པོ་བོད་ཡུལ་ནས་འོང་༔ བར་དུ་ 
ལམ་ཁྱོགས་ཏེ་སྲིན་པོའི་ཡུལ་དུ་སླེབས༔ གནས་འདི་ན་བུ་མོ་འདིས་བསྐྱལ་བ་ལགས༔ 
བདག་བོད་ཡུལ་དུ་ཡོད་ཙ་ན༔ གུ་རུ་པདྨའི་ཐུགས་གཏེར་རྙེད་པ་ལ་ཤིན་ཏུ་མོས༔ སྤྱིར་ 
ཡང་སྲིན་ཡུལ་ན་གུ་རུ་བཞུགས་ཡོད་པ་བོད་ཡུལ་ན་གྲགས༔ ད་ལྟ་འདིར་མཇལ་ན་ 
མོས་པ་བྱེད་ཅིང་བྱིན་རླབས་ཞུ་བྱས་པས༔ དེ་ནས་རྒྱལ་པོའི་ཞལ་ནས་འདི་སྐད་གསུངསཿ 
དད་ལྡན་སྣོད་དང་ལྡན་པའི་ལས་འཕྲོ་ཅན༔ ལྡན་གསུམ་སྐྱེས་བུ་ཁྱོད་ཙུག་ཡིན༔ སྤྱིར་ 
ཡང་བླ་མ་མཆོག་ཡིན་ཏེ༔ སངས་རྒྱས་ཆོས་དང་དགེ་འདུན་གསུམ༔ བླ་མ་མེད་པའི་ 
སྔོན་རོལ་ན༔ སྒྲ་ཙམ་གྲགས་པ་ཡོད་མ་ཡིན༔ བླ་སངས་རྒྱས་བླ་མ་ཆོས༔ དེ་བཞིན་བླ་ 
མ་དགེ་འདུན་ཏེ༔ ཀུན་གྱི་བྱེད་པོ་བླ་མ་ནི༔ ཨོ་རྒྱན་པདྨ་ཞེས་སུ་གྲགས༔ ང་ཉིད་ཡིན་ 
ནམ་བཀག་པ་མེད༔ ཡང་དག་དོན་གཅིག་ངས་བཤད་དོ༔ དམ་ཆོས་ཇི་ལྟ་བུ་ཞིག་འདོད་ 
གསུངས་ནས༔ ཞལ་འཛུམ་མཛད་ནས་བཞུགས་གདའ༔ བདག་གིས་འདི་སྐད་ཞུས་སོ༔ 
གུ་རུ་ཆེན་པོ་ལགས༔ དམ་ཆོས་ཐེག་པ་ཆེན་པོའི་འཇུག་སྒོ་བསམ་གྱིས་མི་ཁྱབ་ནའང་༔ 
བདག་གི་བློ་རིག་དང་འཚམས་པའི་ཆོས་བཙལ་མི་དགོས་པར་མྱུར་དུ་སངས་རྒྱས་པའི་ 
ཆོས་གཅིག་ཞུ༔ ཞེས་བདག་གིས་སྤྲོ་བ་དང་བཅས་པས་མོས་པ་བརྟན་པར་བྱས་ནས་ 
གུ་རུའི་སྤྱན་སྔར་བཏུད་པར་བགྱིས་སོ༔
དོན་གསུམ་པ་རང་རིག་དང་རྗེས་སུ་མཐུན་པའི་སྙན་བརྒྱུད་བརྡ་དོན་ངོ་སྤྲོད་དུ་བཤད་
པ་ནི༔ དེ་ནས་སློབ་དཔོན་ཆེན་པོ་པདྨ་ཐོད་ཕྲེང་རྩལ་གྱིས་བཀའ་སྩལ་པ༔ ཤེལ་གྱི་
22

༄༅། །ཟབ་གཏེར་ཆོས་ཀྱི་མཛོད་ཁང༌།
ཕྲེང་བ་སྤྱི་བོར་བཞག་ནས༔ བུ་འདི་དང་འདི་ཟུངས་ཤིག་གསུངས་ནས་རྡོ་རྗེ་རྩེ་ལྔ་པ་ 
གཅིག་བདག་གི་སྙིང་གར་གཏད་ནས༔ ད་འདི་ལ་ལྟོས་ཤིག་གསུངས༔ དེའི་རྗེས་ལ་མེ་ 
ལོང་གཅིག་བསྟན་ནས༔ བུ་བརྡ་འདི་ལ་མ་འཛིན་ཅིག་གསུངས༔ དེའི་རྗེས་ལ་ཟས་ཀྱི་ 
རོ་མཆོག་མང་པོས་བཀང་བའི་གཞོང་པ་གཅིག་མདུན་དུ་བཞག་ནས༔ བུ་བརྡ་འདིར་མ་ 
ཞེན་ཅིག་གསུངས་སོ༔ དེའི་རྗེས་སུ་གྲི་གུག་གཅིག་གནང་ནས༔ བུ་བརྡ་འདིས་ཀུན་ 
ཆོད་པར་ཤིག་གསུངས་སོ༔ དེའི་རྗེས་ལ་གུ་རུ་ཉིད་སེངྒེའི་འགྲེངས་སྟབས་སུ་བཞུགས་ 
ནས༔ བུ་བརྡ་འདི་རང་ལ་བྱུང་བ་ཡིན་ནོ་གསུངས༔ སྐབས་འདིར་གདམས་ངག་གཅིག་ 
གསུངས་ཏེ༔ བཀའ་རྒྱ་གདམས་ནས་གསང་ངོ་༔ དེ་ནས་གུ་རུའི་ཞལ་ནས༔ ངས་དབང་ 
བསྐུར་བར་བྱའོ་གསུངས་ནས༔ གུ་རུའི་མདུན་གྱི་དཀྱིལ་འཁོར་གྱི་དབུས་ཀྱི་བུམ་པ་བདག་ 
གི་སྤྱི་བོར་བཞག་སྟེ༔ ཀ་ཡ་ཨ་བྷི་ཥིཉྩ་ཨོཾ༔ཞེས་གསུངས་ཤིང་བླུད༔ དེ་ནས་གུ་རུ་ཡབ་ 
ཡུམ་སྦྱོར་བ་མཛད་པའི་སྦྱོར་མཚམས་ནས༔ བྱང་སེམས་དཀར་དམར་བབས་པ་བླངས་ 
ཏེ༌ཙིཏྟ་ཨ་བྷི་ཥིཉྩ་ཧཱུྃ༔ ཞེས་གསུངས་ནས་སྙིང་གར་བླུགས༔ དེ་ནས་གུ་རུ་ཉིད་རླུང་གི་སྦྱོར་ 
བ་གཅིག་མཛད་ནས་བཞུགས་ཁྲི་དཀྱིལ་འཁོར་དང་བཅས་པ༔ བུ་མོའི་འཁོར་ཐམས་ 
ཅད་ཀྱང་འོད་ཀྱི་རང་བཞིན་དུ་གྱུར་ནས་གུ་རུ་ཉིད་ལ་འདུས་ཤིང་ཐིམ༔ གུ་རུ་ཉིད་
ཀྱང་འོད་ཀྱི་རང་བཞིན་དུ་གྱུར་ནས༔ གུ་རུ་ཉིད་ཀྱི་སྨིན་མཚམས་ཀྱི་མཛོད་སྤུའི་འོད་ 
མཐེ་བོང་ཙམ་དེ་ལ་འདུས་ཤིང་ཐིམ༔ འོད་མཐེ་བོང་གང་བུ་དེ་ཡང་ཆོས་དབང་བདག་ 
གི་སྤྱི་གཙུག་ཏུ་ཐིམ་ནས་སྙིང་གར་ལྷག་གིས་བྱུང་བ་དང་༔ བཟང་ངན་གྱི་དྲན་རྟོག་ཐམས་ 
ཅད་མི་འགྱུར་བར༔ གསལ་སྟོང་བདེ་བ་ཆེན་པོའི་ཉམས་གཅིག་འཆར་བ་དང་༔ དེའི་ 
རྗེས་ལ་སརྦ་དྷརྨ་ཨ་བྷི་ཥིཉྩ་ཧྲཱིཿ༔ ཞེས་པའི་སྒྲ་བྱུང་དྲན་པ་བཟུང་ཙམ་ནས༔ གུ་རུ་པདྨ་
23

༄༅། །ཟངས་མདོག་དཔལ་རིའི་མཐོང་སྣང་སྐོར།
ཐོད་ཕྲེང་རྩལ་འཁོར་དང་བཅས་པ་ཞལ་ཁྲ་ལམ་མེར་བཞུགས་གདའ༔ གུ་རུའི་ཞལ་ 
ནས༔ དབང་གི་ཆུ་བོ་ཆེན་པོ་བཞི་འདི་ལ་མ་ཉམས་པར་ཟུངས་ཤིག་ཨཾ་གསུངས༔ ཡང་ 
གུ་རུའི་ཞལ་ནས་ནད་རྣམས་ལ་ཕན་པའི་གཉེན་པོ་སྨན་སྦྱོར་འདི་ཡང་སེམས་ལ་ཟུངས་
ཤིག༔ ནད་ནི་སྡུག་བསྔལ་སྣ་ཚོགས་འདུག༔ འདུས་པ་བདག་འཛིན་རྣམ་རྟོག་ཡིན༔ གཉེན་ 
པོ་རང་བྱུང་འཛིན་མེད་དེ༔ གཉིས་མེད་སྦྱོར་བ་སྨན་དུ་ཆེ༔ ཞེས་གསུངས་སོ༔ ཡང་
གུ་རུའི་ཞལ་ནས༔ སྒྲུབ་པ་པོའི་ཚེ་བསྲིང་བའི་ཕྱིར༔ བཅུད་ལེན་འདི་ཡང་སེམས་ལ་ 
ཟུངས་ཤིག༔ ཐར་པ་སྒྲུབ་པའི་གང་ཟག་གིས༔ འཆི་མེད་རང་བྱུང་ཡེ་ཤེས་འདི༔ སྣང་ 
སྲིད་ཀུན་གྱི་བཅུད་ལེན་ལ༔ ཉམས་སུ་བླངས་པས་འཆི་མེད་འགྲུབ༔ ཅེས་གསུངས༔ 
ང་གུ་རུའི་ཞལ་ནས༔ དགེ་སྦྱོར་ཀུན་གྱི་གསལ་འདེབས་ལ༔ འཆི་ལྟས་ 
མན་ངག་འདི་ཡང་ལྟོས༔ འབྱུང་བ་རང་བྱུང་རང་ཞི་བས༔ སྒྱུ་ལུས་མི་རྟག་སྔོན་ལྟས་ 
ཡིན༔ རང་བྱུང་རྣམ་པར་དག་མཐོང་ན༔ འགྲོ་བ་རིགས་དྲུག་འཆི་ལྟས་ཡིན༔ གསུངས༔ 
ཡང་གུ་རུའི་ཞལ་ནས༔ དུས་མཐར་སངས་རྒྱས་བསྟན་སྐྱོང་ན༔ ཧུར་ཐུ་ནག་པོ་སེམས་ 
ལ་ཟུངས༔ རང་རིག་ཚེ་གཅིག་དུས་མཐར་ཏེ༔ མ་ཡེངས་སྟོན་ན་ཡེ་ཤེས་སྐྱོངས༔ ཆོས་ 
རྣམས་མ་ལུས་ཧུར་ཐཾ་དུཿ༔ སེམས་ལ་ཐིམ་ན་འགྱུར་མེད་དེ༔ གསུངས༔ ཡང་གུ་རུའི་ 
ཞལ་ནས༔ གནས་སྐབས་ཀུན་ཏུ་རང་རིག་ལ༔ གྲོས་འདེབས་འདི་ཡང་སེམས་ལ་ཟུངས༔ 
མི་ཆོས་ལྷ་ཆོས་གོ་ཆ་བསྐྱེད༔ སེམས་དང་བག་ཆགས་མ་བྲལ་བར༔ འཁོར་བའི་ཆོས་ 
དང་དབྱེར་མི་ཕྱེད༔ དེ་ཕྱིར་སེམས་ཉིད་སྟོང་པར་རྟོགསཿ༔ འཁོར་བའི་ཆོས་ཉིད་སྐྱེ་མེད་ 
དུ༔ མ་རྟོགས་བར་དུ་རིགས་དྲུག་གི༔ ལམ་དང་སྡུག་བསྔལ་མི་འགག་པས༔ སེམས་ 
ཀྱི་ངོ་བོ་སྐྱེ་མེད་དུ༔ བརྟག་པར་བྱ་བ་ཤིན་ཏུ་གཅེས༔ རང་སྣང་རྟོགས་པའི་རང་ས་ཟུངས༔
24

༄༅། །ཟབ་གཏེར་ཆོས་ཀྱི་མཛོད་ཁང་།
མ་གྲོལ་བར་དུ་བདག་གཞན་གྱི༔ གཟུང་དང་འཛིན་པ་མི་འཛད་ཕྱིར༔ གང་ཡང་རང་ 
སར་གྲོལ་དུ་ཆུག༔ འགྲོ་དྲུག་ཆོས་ཉིད་རང་གྲོལ་དུ༔ མ་ཤེས་བར་དུ་སེམས་འཛིན་གྱིས༔ 
མཐར་ཕྱིན་ས་ལམ་མི་ཆོད་པས༔ སྣང་བ་རང་སར་གྲོལ་དུ་ཆུག༔ འཁོར་བ་འདི་ལ་མི་ 
སྐྱོ་བར༔ ཆོས་མི་འབྱུང་བས་ཤེས་བྱས་ཏེ༔ བྱས་ཚད་བསླུ་བར་ཤེས་གྱིས་ལ༔ ཆོས་ཉིད་ 
དོན་ལ་བློ་སྦྱོངས་ཤིག༔ འཇིག་རྟེན་ཆོས་བརྒྱད་མ་བྲལ་བར༔ འཁོར་བའི་ཆོས་ལ་བློ་ 
མི་བསྒྲིལ༔ འཇིགས་རྟེན་འདི་ཡི་ཁེངས་གྲགས་རྣམས༔ དགོས་མེད་སྤང་བྱར་ཤེས་པར་ 
མཛོད༔ ཆོས་རྣམས་དམིགས་མེད་ཆོས་ཀྱང་མེད༔ བློ་འདས་ཚིག་དང་བྲལ་བ་རུ༔ གོ་ 
བའི་བར་དུ་ཆོས་ཚིག་དང་༔ ཐ་སྙད་ཡི་གེ་མི་འཛད་པས༔ ཚིག་དང་དཔེ་ཕྱིར་མ་ 
འབྲངས་ཤིག༔ བྱར་མེད་བློ་འདས་གོ་བར་གྱིས༔ དོན་དང་འཕྲད་ཚེ་མ་གཡེལ་ཅིགཿ 
ཅེས་གསུངས་སོ༔ ཡང་གུ་རུའི་ཞལ་ནས༔ རྨི་ལམ་དུ་ཨོ་རྒྱན་པདྨ་ངས་དབང་བསྐུར༔ 
ཟབ་ཆོས་བཤད་པ་ལ་ཡིད་ཆེས་བསྐྱེད་ཕྱིར༔ ལུགས་བཅུ་གསུམ་འདི་རྣམས་བཤད་བྱ་ 
ཡིད་ལ་ཟུངས༔ འདི་ནས་ལྔ་བརྒྱ་ལོན་དུས་སུ༔ ལྷ་སའི་ཇོ་ཤཱཀ་བོན་མིས་འཛིན༔ ལོ་ 
ནི་སུམ་བརྒྱའི་རྩ་ཁོག་ཏུ༔ བསམ་ཡས་རྟ་མགྲིན་ཨོ་རྒྱན་བྱོན༔ ལོ་ནི་དྲུག་ཅུ་ཚུན་ཆད་ 
ལ༔ བན་ཆུང་ཨོ་རྒྱན་དྲུང་དུ་འབྱོན༔ ལོ་ནི་སུམ་ཅུ་རྩ་ལྔ་ནས༔ ཡིག་བདུན་བསྟན་པ་ 
རྒྱས་ནས་འོང་༔ ལོ་ནི་ཉེར་གཅིག་ཚུན་ཆད་ན༔ འགོང་པོ་སྤུན་དགུ་བོད་དུ་འོང་༔ ལོ་ནི་ 
བཅོ་ལྔ་ཚུན་ཆད་ནས༔ མཐའ་མི་བོད་ཡུལ་དབུས་སུ་འོང་༔ ཡང་ཡང་ང་དང་འཕྲད་པར་ 
འོང་༔ ཕ་ཕར་སློའོ་ཡང་ཡང་འོང་༔ ཞེས་གསུངས༔ དེའི་རྗེས་ལ་བདག་ལ་སྤྱན་གཟིགས་ 
ནས༔ ཕཊཿགསུངས་པའི་རྗེས་ལ༔ བདག་འདར་ཧང་ངེ་བ་བྱུང་བའི་རྗེས་ལ་གཉིད་ 
སད་ནས་གདའ༔ སྔས་སུ་ཚ་བ་སྐྱེལ་དུ་བྱུང་བ་དང་༔ དེའི་ཚེ་ཉི་མ་ཤར་བ་དང་སྤྲོ་བ་སྐྱེ་
25

༄༅། །ཟངས་མདོག་དཔལ་རིའི་མཐོང་སྣང་སྐོར།
བ་དུས་མཉམ་དུ་བྱུང་ལགས༔ རྗེས་སུ་བསམས་ཏེ་རྨི་ལམ་མདོ་ཙམ་ཡི་གེར་བཀོད་པ 
ལགས༔ ཞག་གསུམ་སྨྱོན་པ་ལྟ་བུའི་ཉམས་ཤར་ཏེ༔ ལར་འཁྲུལ་སྣང་རྒོད་པོ་རེ་བྱུང་ 
ལགས༔ ལ་ཡག་སྤང་སྟོན་གུ་རུ་ཆོས་ཀྱི་དབང་ཕྱུག་གི་རྨི་ལམ༔ མདོ་ཙམ་ཡི་གེར་ 
བཀོད་པ་རྫོགས་སོ༔ ༔
C
26

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅༔ གུ་རུ་ཆོས་དབང་གི་མནལ་ལམ་དབང་བསྐུར་ཡོངས་རྫོགས་མ་ཞེས་ 
ཀྱང་ཟེར་རྟ་དཀར་མ་བཞུགས་སོ༔ ༔
གུ་རུ་པདྨ་འབྱུང་གནས་ལ་ཕྱག་འཚལ་ལོ༔ ཨེ་མ་ཧོ༔ གནས་སྐབས་གཅིག་ཏུ་ཆོས་ 
དབང་བདག་ གིས་བསམ་ཡས༔ གུ་རུ་པདྨའི་ཐུགས་གཏེར་ཟབ་མོའི་འདི་ལྟ་བུ་དང་ཕྲད་ 
ཀྱི་རིང་ལ༔ གཞན་དོན་དུ་མཁའ་རི་དགྱེ་རིང་ཕུག་ཏུ་ཕྱིན་ལ༔ ཞག་གསུམ་བསྒྲུབ་པ་ 
གཅིག་བྱའོ་བསམས་པས༔ ལས་རྒྱ་གཅིག་བཙལ་བས་མ་རྙེད་ནས༔ སྲིའུ་ཕུག་མ་གཅིག་ 
ཡོད་པ་ལ་ཁྱོད་ལ་དབང་ཐོབ་པས༔ ངའི་སྒྲུབ་སྡེ་ཞག་གཅིག་བྱ་དགོས་བྱས་པའི་ཁས་ 
ལེན་ཡང་༔ ཕ་མས་བསྒྱུར་ཏེ་ཉན་དུ་མ་བཏུབ་པས༔ དེས་རྐྱེན་བྱས་ནས་སྒྱིད་ལུག་པའི་ 
བསམ་པ་ལ༔ ཡང་འདི་ལྟར་ཡོན་བདག་ཕ་མ་བུ་ཚ་ཐམས་ཅད་སྲིན་ཕྲུག་ཏུ་གྱུར་ཅིང་༔ 
དབང་དང་སྒྲུབ་པ་དུ་མའི་སྒོར་བཅུག་ཅིང་༔ ན་བ་གསོས་ཤིང་ཤི་བ་བསླངས་པ་འདི་ 
ཀུན་ཀྱང་༔ བདག་ལ་དགོས་པ་ཕྲ་མོ་ཡོད་ཅིང་༔ ཁོང་རྣམས་ལ་གནོད་པ་མེད་ན་ཡང་ 
ཐབས་གཅོག་སླར་ཁོང་ཁོང་རང་མ་ཕན་ངེས་ཀྱང་བཙུད་ཙ་ན༔ གཞན་དོན་ཤིན་ཏུ་ 
དཀའ་བར་འདུག༔ དེ་མེད་སུ་ཉན༔ སྤྱིར་ཡང་དུས་ཐ་མར་སོང་ནས་ཆོས་བྱེད་ཀུན་ལ 
སྨོད༔ སྡིག་བྱེད་ཀུན་ལ་བསྟོད༔ འགྲོ་བ་འདུལ་བའི་འཕྲིན་ལས་རྣམ་པ་བཞི་ལ་ལོག་ 
པར་ལྟ་བ་འདི་ལྟ་སྟེ༔ ནད་གདོན་ཞི་བའི་ཐབས་བྱས་ན་ཟ་འདོད་ཅན་དུ་བྱེདཿ༔ ཚེ་དང་ 
བསོད་ནམས་སྤེལ་བའི་ཐབས་ལ་མི་རྩི༔ སྣོད་ལྡན་གྱི་གདུལ་བྱ་དབང་དུ་བྱས་ནས་དགེ་
27

༄༅། །ཟངས་མདོག་དཔལ་རིའི་མཐོང་སྣང་སྐོར།
བ་ལ་སྦྱར་ན་འགུགས་སྔགས་མཁན་དུ་སྒོམ༔ བསྟན་པའི་ཆེད་དུ་དགྲ་བགེགས་གདུག་ 
པ་ཅན་ཚར་བཅད་ན་སྔགས་ནག་མུ་སྟེགས་པར་སྒོམ༔ དགེ་བ་ལ་བསྐུལ་ཞིང་ཆོས་སྤྱད་
ནཿ༔ ཁྱོད་རང་ཡང་དེ་གཙུག་བྱ་མོད་ཟེར་ནས་བཟློག་ཏུ་འོང་༔ རྒྱལ་སྲས་པདྨ་ལ་སོགས་ 
པས་མ་འོངས་པར་ལུང་བསྟན་གསུངས་པ་རྣམས་བཀླགས་ན་རྫུན་རྐྱལ་ཆེན་པོར་སྒོམ༔ 
རྒྱུ་འབྲས་ཀྱི་ཆོས་བཤད་ཐེག་ཆེན་དུ་ཁས་བླངས་པའི་ཆད་ལྟ་མཁན་འགའ་ཞིག་གིས་སུན་
འབྱིན༔ ངེས་དོན་ལ་སྤྱོད་ན་བློ་དམན་ཐོས་ཆུང་རྣམས་ཀྱི་བློར་མི་ཆུད༔ གསང་སྔགས་ 
ཟབ་མོའི་དབང་བསྐུར་དུས་དམ་ཚིག་བསྲུང་མི་ཉུང་༔ ཡང་དག་པའི་དོན་ཁྲིད་གདབ་ 
དུས་སྐལ་ལྡན་ལས་འཕྲོ་ཅན་དང་འཁོར་བ་ལ་སྐྱོ་མི་ཉུང་༔ གལ་ཏེ་དད་ཚུལ་སྟོན་པ་ 
འགའ་ཞིག་ཀྱང་༔ ཆོས་ཟབ་མོ་སྙན་དུ་བརྒྱུད་པ་ལ་བློ་མི་འཁེལ་བར༔ ཟིན་བྲིས་བྱས་ 
ནས་རང་དང་ཆོས་སོ་སོར་སྡོདཿ༔ སྲོག་ལ་བསྡོས་ནས་གཏེར་སྒོ་ཟབ་མོ་ཕྱེ་ཡང་གཞན་
གྱིས་སྡིག་གསོག་བྱེད་ཅིང་སྐུར་པ་འདེབས་པ་ལ་སོགས་པ་འགྲོ་བ་འདུལ་དཀའ་བ་མཐོང་
ཙ་ན༔ ཡི་མུག་ཡང་ཡང་སྐྱེས༔ གཏེར་ཆོས་རྣམས་ཀྱང་མཁའ་རི་གངས་ཀྱི་རྫ་་གསེབ་
གཅིག་ཏུ་ཡང་གཏེར་དུ་སྦ་དགོས་པར་འདུག་སྙམ་པའི་ནུབ་མོ་རྨི་ལམ་དུ༔ ཡང་བླ་མ་
ལ་གསོལ་བ་འདེབས་ཤིང་༔ གཏེར་སྒྲོམ་ཁུར་ནས་ཕྱིན་ཙ་ན་མཁའ་རིའི་གངས་རྩར་ 
བརྟོལ་ནས༔ གཏེར་གང་དུ་སྦས་ན་རུང་ངམ་སྙམ་ཙ་ན༔ ཌ་མ་རུ་ཁྲོ་ལོ་ལོའི་སྒྲ་གཅིག་ 
གྲག་པ་སྙམ་བྱེད་ནས་ཡར་བལྟས་ཙ་ན༔ གངས་ཤོད་གཅིག་ནས་མར་བུད་མེད་གཉིས་ 
ཀྱིས་རྟ་དཀར་པོ་གཤོག་པ་ཅན་གཅིག་ཁྲིད་ནས་བྱུང་སྟེ་ན་རེ༔ ཁྱོད་ཀྱིས་དེར་གསོལ་ 
བ་བཏབ་ཀྱང་༔ གུ་རུ་ནི་པདྨ་འོད་ཀྱི་གཞལ་ཡས་ཁང་ན༔ དབང་གི་བསྙེན་པ་ལ་བཞུགས་ 
ནས་ཡོད་པས༔ ཁྱོད་རང་སྲིན་རྟ་དཀར་པོ་མཁའ་འགྲོ་རྒྱ་དཀར་བྱ་བ་འདི་ལ་ཞོན་དང་
28

༄༅། །ཟབ་གཏེར་ཆོས་ཀྱི་མཛོད་ཁང༌།
ཟེར་ནས་ཞོན་ཙ་ན༔ ཁོང་གཉིས་ཀྱིས་སྲབ་ཁ་བྱས་ཏེ་ནམ་མཁའ་ལ་འཕུར་ཏེ རྔ་ཡབ་ 
གླིང་ཕྲན་ཟངས་མདོག་དཔལ་རིའི་རྩེར་ཕྱིན་ཙ་ན༔ གུ་རུའི་གཟིམ་ཁང་ལ་སོགས་རྨི་ལམ་ 
སྔ་མ་བཞིན་གདའ༔ གུ་རུ་ཉིད་ཕྱིའི་ཆ་ལུགས་ཕྱི་སྒྲུབ་དང་མཐུན་པར་བཞུགས༔ ནང་ 
གི་ཆ་ལུགས་དཔལ་གྱི་ཆས་བརྒྱད་གདའ༔ དབུའི་གཙུག་ན་ཐུགས་རྗེ་ཆེན་པོ་ཁྲུ་གང་བཿ༔ 
དེའི་དབུ་གཙུག་ན་སྣང་བ་མཐའ་ཡས་དང་༔ ཐུགས་ཀར་རྟ་མགྲིན་ཚོན་གང་བས་ 
བརྒྱན་པ་གཅིག་ཐོར་ཅོག་གི་གསེབ་ན་བཞུགས་པ་མཐོང་༔ དེ་ནས་གུ་རུས་བཀའ་
སྩལ་པ༔
ཀྱེ་ཧོ༔ ལམ་གྱི་ལམ་མཆོག་གཞན་དོན་ཡིན༔ འདི་ལ་སྒྱིད་ལུག་སུ་སྐྱེས་ན༔ དེ་ཡིས་ 
བྱང་ཆུབ་རྒྱང་ཐག་བསྲིང་༔ སྔོན་ཡང་འཕགས་པ་དབུ་བཅུ་གཅིག༔ རྒྱུ་འབྲས་འདི་ཡིན་ 
ཕྱིས་འགྱོད་བཤགས༔ ཐུགས་བསྐྱེད་མཛད་པས་ཞལ་འགྱུར་བཞིན༔ བུ་ཁྱོད་སེམས་ 
བསྐྱེད་མ་བཏང་ཞིག༔ ད་སྟེ་ལོ་བདུན་ལོན་པ་ན༔ ནུབ་བྱང་མཚམས་སུ་གཞན་དོན་ 
འབྱུང་༔ སེམས་ཅན་འབུམ་གྱི་སྲོག་བཅད་བས༔ བྱང་ཆུབ་སེམས་བསད་ལན་གཅིག་ཐུ༔ 
ཁྱོད་ཀྱི་སྒྲིབ་སྦྱོང་སེམས་གསོའི་ཕྱིར༔ ཡོངས་རྫོགས་དབང་བསྐུར་ལག་ལེན་བསྟན༔ ང་ 
ཡི་དཀྱིལ་འཁོར་ཆེན་པོའི་རྩལ༔ སྲིན་པོ་ཕོ་མོའི་ཚོགས་འདུ་བས༔ དངངས་སྐྲག་འཇིགས་ 
སུ་མི་རུང་ངོ་༔ ང་ཡི་ལུས་ངག་ཅི་བྱེད་ཀྱང་༔ སྨིན་ཅིང་གྲོལ་བའི་ལམ་སྟོན་པས༔ བུ་ 
ཁྱོད་གཡེང་བར་མ་བྱེད་ཅིག༔ ཅེས་གསུང་གིན་གདའ༔ གུ་རུའི་དཀྱིལ་འཁོར་ཕྱོགས་ 
བཞི་ན༔ སྔགས་པའི་ཆ་བྱད་བསྒྲེས་པོ་བཞི་དང་པཎ་ཞྭ་རོང་ངེ་འདུག་པ་ལ༔ གུ་རུའི་ 
ཞལ་ནས༔ སྔགས་པ་བཞི་པོ་འདི་དག་ནི༔ ཤར་གྱི་འདི་དཔལ་དབྱངས་བྱ་བ་ཡིན༔ 
ལྷོའི་འདི་ནམ་སྙིང་བྱ་བ་ཡིན༔ ནུབ་གྱི་འདི་ངན་ལམ་རྒྱལ་བ་མཆོག་དབྱངས་བྱ་བ་ཡིན༔
29

༄༅། །ཟངས་མདོག་དཔལ་རིའི་མཐོང་སྣང་སྐོར།
བྱང་གི་འདི་བསྒྲགས་པ་སངས་རྒྱས་ཡེ་ཤེས་བྱ་བ་ཡིན༔ འདི་དག་འཕྲིན་ལས་ཀྱི་སློབ་ 
དཔོན་ཆེན་པོ་བཞི་ཡིན་པས་གུས་པས་བཏུད་ཅིག་གསུངས་བྱུང་༔ ལར་རྨི་ལམ་ལུགས་ 
སུ་བྲིས་པས་ཉོག་གྲགས་འགྲོ་བས༔ ལག་ལེན་གྱི་ཟིན་བྲིས་ཚང་བར་མ་བྲིས་ཅུང་ཚང་ 
བར་མ་བྲིས་ན་མི་འབྱུང་བས༔ དང་པོ་མཚམས་གཅོད་ཀྱི་དུས་སྔགས་པ་བཞི་པོས་ཕོ་
བྲང་གི་ཕྱི་རོལ་སོ་སོའི་ཕྱོགས་བཞིར་ཐོ་བཞི་བརྩིག་གིན་འདུག༔ སྲིན་པོ་ཕོ་མོའི་མཆེད་ 
རྣམས་མཚམས་བཞིར་བསྒོས་ནས་མཚམས་གཅོད་ཀྱིན་གདའ༔ རྒྱས་པར་ཕུར་པའི་ 
མཚམས་ཀྱི་ཁ་བྱང་གདའ༔ ཁྲུས་ནས་འདོན་པ་ཡི་གེ་བརྒྱ་པས་བྱེད་ཀྱིན་གདའ༔ དེ་ནས་ 
སྒོ་དྲུང་དུ་སླེབས་པ་དང་༔ རྡོ་བཅག་དཀར་ནག་ཉུང་ཐུན་དྲག་སྔགས་དང་བཅས་པས་བྲབ་ 
ཅིང་གདའ༔ ནང་དུ་གུ་གུལ་གྱིས་བདུག་ནས་དཀྱིལ་འཁོར་གྱི་ཤར་དུ་རྒས་པའི་གྲལ་ 
བྱེད༔ ལྷོ་རུ་གཞོན་སྐྱེས༔ ནུབ་ཏུ་བུ་མོ་གཞོན་ནུ༔ བྱང་དུ་རྒན་མོ་རྣམས་གྲལ་བྱེད་ཅིང་ 
གདའ༔ དེ་ནས་ཡང་གུ་རུའི་ཞལ་ནས༔ དབང་སྒྲུབ་ཆེན་པོ་བྱེད་པའི་དུས་སུ་བདག་ 
ཆོམ་ལ་ཕབ་དགོས་གསུངས་ནས༔ རུས་སྦལ་མོའི་ཁོག་པ་གཅིག་ཏུ༔ ལོ་ཟླ་ཞག་དུས་ 
ཚོད་ཀྱི་རྒྱུ་ས་དང་༔ སྟག་སྐྱ་བོ༔ འབྲུག་སྔོན་པོ༔ བྱ་དམར་པོ༔ རུས་སྦལ་ནག་པོ་གསེར་ 
གྱིས་བྲིས་པའི་སྣང་བརྒྱད་རྣམས་འཇུག་གིན་གདའ༔ འབྲུ་སྣས་ཀྱང་བཀང་ནས་དཀྱིལ་ 
འཁོར་འོག་ཏུ་བཅུག་སྟེ༔ དུང་དཀར་དེ་ལ་གཏད་ཅིང་ཕྱོགས་བཞི་ནས་འབུད་ཅིང་གདའོ༔ 
གུ་རུའི་ཞལ་ནས༔ དངོས་གྲུབ་ལྷ་ལས་བླང་བའི་ཕྱིར༔ ལྷ་ཡི་ཕྱག་སྦྲེལ་དགོས་གསུངས་ 
ནས༔ དཀྱིལ་འཁོར་ཀྱི་ཐོག་ཁར༔ སྒམ་སྐྱ་སང་ངེ་བ་རིང་པོའི་རྩེ་ལ་རྩྭ་ཀུ་ཤའི་ཕོན་ 
སྐྱིགས་ནས༔ དེ་ལ་ལྷ་དབང་བརྒྱ་བྱིན་བྲིས་ནས་གཞུགས་ཏེ་དར་དམར་པོས་དྲིལ་ཅིང་ 
གདའ༔ ཡང་གུ་རུའི་ཞལ་ནས༔ རྒྱུ་འབྲས་རྟེན་ལ་རག་ལས་གསུངས་ནས༔ རྒྱུ་སྐར་
30

༄༅། །ཟབ་གཏེར་ཆོས་ཀྱི་མཛོད་ཁང་།
ཉི་ཤུ་རྩ་བརྒྱད་ཤོག་བུ་ལ་བྲིས་ནས་ཕྱོགས་མཚམས་སུ་དགོད་ཅིང་གདའ༔ ཡང་གུ་རུའི་ 
ཞལ་ནས༔ ལྷ་སྲིན་གྱི་བར་ཆད་ཟིལ་གྱིས་མནན་དགོས་གསུངས་ནས༔ དེའི་འོག་ཤིང་ 
སྒྱེད་དུ་ཀུ་རུའི་ཁ་ལ་ཚེར་མའི་གྲུ་བཞིར་བཏིང་ནས་སྟེང་འོག་ཕྱོགས་མཚམས་སུ་མེ་ལོང་
བཅུ་ལ་ཁྲོ་བཅུའི་སྙིང་པོ་བྲིས་ནས་དགོད་ཅིང་གདའ
ཡང་གུ་རུའི་ཞལ་ནས༔ ལྷ་མིའི་ཕྱག་སྦྲེལ་དངོས་གྲུབ་རྒྱུན་ཐག་བསྲིང༔ གསུངས་ 
ནས༔ རྨུ་ཐག་རྐྱང་ཐག་གིས་ལྷ་དབང་ནས་དྲྭ་བཞིར་བསྟོད་ལ་གནོན་ཅིང་གདའོ༔ ནུབ་ 
དང་པོའི་ནུབ་མོ་དཀྱིལ་འཁོར་མི་བྲི་བར་ཐིག་བཏབ་ནས་ཚོམ་བུ་བཀོད༔ ཕོ་བྲང་དབུས་
སུ་དངུལ་གཞོང་ནས་ཀྱིས་བཀང་༔ དེར་བུམ་པ་དང་ཙ་ཀ་ལི་ལ་སོགས་པ་སྟ་གོན་དུ་ 
བསོག་ཀྱིན་གདའ༔ དཔལ་གྱི་གཏེར་ཆེན་དང་བླ་མའི་གཏོར་ཆེན་བཤམས་ཀྱིན་གདའ༔ 
འཕྲིན་ལས་ཐུགས་རྗེ་ཆེན་པོས་བྱེད་ཅིང་གདའ༔ དེ་མ་ལགས་པ་སྒྲུབ་ཆེན་ཁོ་ན་ལྟར་ 
མཛད་ཀྱིན་གདའ༔ ཡང་ཐུགས་རྗེ་ཆེན་པོའི་དཀྱིལ་འཁོར་གཅིག་ཀྱང་བཞེངས་ནས༔
གུ་རུ་དཔལ་དབྱངས་ནི་ཐུགས་རྗེ་ཆེན་པོ་ཁོ་ནའི་འཕྲིན་ལས་སྐྱོང་གིན་གདའ༔ དེར་
འཇུག་ལགས་ཞུས་པས༔ གུ་རུའི་ཞལ་ནས་སྲིན་པོ་སྡིག་ཤས་ཆེ་བས་སྒྲིབ་སྦྱོང་དུ་ཞི་ཁྲོ་ 
སྦྲེལ་བ་ཡིན༔ ཁྱོད་བོད་རྣམས་ལ་ཡང་སྒྲིབ་པ་ཆུང་རྒྱུ་མེད་པས་འདི་ལྟར་མཛོད་གསུངས༔ 
ཡང་རྒྱལ་བ་མཆོག་དབྱངས་ནི༔ པདྨ་དབང་ཆེན་ཁོ་ནས་གཞུང་བསྲིངས་ཤིང་གདའ་ནས་ 
འཇུག་ལགས་ཞུས་པས༔ གུ་རུའི་ཞལ་ནས༔ སྲིན་པོ་འདུལ་དཀའ་བས་དབང་དུ་མ་ 
འདུས་ན་དགེ་བ་ལ་མི་འཁོད་པས༔ པདྨའི་འཕྲིན་ལས་དང་སྦྲེལ་བ་ཡིན༔ ཁྱེད་བོད་ 
ལ་ཡང་འདུལ་སླ་རྒྱུ་མེད་པས་པདྨའི་རིགས་གྱུར་གྱི་གཞུང་བསྲིངས་ཀྱང་འཐད་གསུངས་
སོ༔ གུ་རུ་ནམ་སྙིང་དང་༔ བྷུ་ཏ་གཉའ་ན་གཉིས་ནི༔ ཡང་ཕུར་མ་གཤིན་བདུད་རྩི་ཁོ་
31

༄༅། །ཟངས་མདོག་དཔལ་རིའི་མཐོང་སྣང་སྐོར།
ནས་གཞུང་བསྲིངས་ཤིང་གདའ་ནས་གུ་རུ་ལ་ཞུས་པས༔ གུ་རུའི་ཞལ་ནས༔ རྒྱལ་བ་ 
གཅིག་གི་དཀྱིལ་འཁོར་དུ༔ རྒྱལ་བ་ཀུན་གྱི་འཕྲིན་ལས་བྱས༔ རྒྱལ་བ་གཅིག་སྒྲུབ་ཀུན་ 
གྱི་ངང་༔ རྒྱལ་བ་ཀུན་སྒྲུབ་གཅིག་གི་ངང་༔ འགྲོ་འདུལ་སྤྲོས་ལ་དགའ་བ་ན༔ རྒྱལ་ 
བ་ཀུན་གྱི་ལམ་གཞུང་བསྲིང༔ བློ་ཆེན་སྤྲོས་ལ་མི་དགའ་བས༔ ཡང་རྫོགས་གཞུང་ཡང་ 
བསྲིང་མི་དགོས༔ རྒྱ་འབག་མིག་བཞིན་ཀུན་ཏུ་འཕྲུལ༔ རང་རིག་འཕྲུལ་འཁོར་སུས་ 
ཤེས་པས༔ ཇི་ལྟར་མཛད་ཀྱང་འགྲོ་དོན་འཕེལ༔ ཞེས་གསུངས་སོ༔ གསང་བ་ཡོངས་ 
རྫོགས་འཕྲིན་ལས་ནི༔ གུ་རུས་དབུ་མཛད་སློབ་དཔོན་བཞིན༔ སོ་ཚིག་རེས་མོས་སུ་ 
གྱེར་ཞིང་གདའ་ནས་གུ་རུ་ལ་བདག་གིས་ཞུས་པ༔ གང་ཟག་གཅིག་གིས་གཞུང་བསྲིང་ 
ན་ཁྲིགས་ཆགས་སུ་མཛད་ན་མི་འཐད་དོ༔ ཏིང་ངེ་འཛིན་ཡ་བྲལ་དུ་མི་འགྱུར་རམ་ཞུས་ 
པས༔ བཀའ་སྩལ་པ༔ འདི་ལྟར་རྟོགས་པ་མཉམ་པ་ཡིས༔ འཕྲིན་ལས་ཇི་ལྟར་མཛད་ 
ཀྱང་བདེ༔ ཐམས་ཅད་སྐུ་གསུང་ཐུགས་མཉམ་པས༔ གཅིག་དང་ཀུན་ལ་ཁྱད་པར་མེད༔ 
གསུངས་སོ༔ དེ་མ་ལགས་པ་སྒྲུབས་ཐབས་ཁོ་ན་མཛད་ཅིང་གདའ༔ དབང་གི་སྐབས་སུ་ 
དམ་ཚིག་འབོག་པ་ལ་ནན་ཏན་ཤིན་ཏུ་ཆེ་བར་གདའ་སྟེ༔ ཚིག་ལྷུག་རྣམས་གམ་དུ་ཟིནཿ༔ 
ཚིག་བཅད་འདི་སྐད་གསུངས༔ རྒྱལ་བའི་ཐབས་ཤེས་དཀྱིལ་འཁོར་དུ༔ སུ་ཞིག་དབང་ 
དང་དམ་ཚིག་མནོས༔ སྨིན་ཅིང་གྲོལ་བའི་ཆོས་ཉན་པ༔ བླ་མ་གཙུག་ཏུ་མི་ཁུར་ཞིང་༔ སྐུ་ 
གསུང་ཐུགས་དམ་འཁྱལ་བར་གཏོང་༔ མཆེད་ལ་ཕྲག་དོག་མི་བརྩེ་ཞིང་༔ འགྲོ་བའི་དོན་ 
བྱེད་དུས་མཆོད་གཅོགཿ༔ གསོ་ལ་མི་བརྩི་ཉམས་ལ་དགའ༔ ན་རཀ་གནས་ནས་ཐོན་མི་ 
སྲིད༔ ཉམས་ཀྱང་འགྱོད་མེད་གླང་སྙིང་དང་༔ མིག་མཐོང་གསར་ཡང་བསྙེན་མི་བསྲུན༔ 
བསྙེན་ན་སྦལ་དོང་རུལ་པ་འདྲ༔ དེ་ཕྱིར་དམ་སྲུང་གསོ་ལ་བརྩོན༔ ཞེས་གསུངས་སོ༔
32

༄༅། །ཟབ་གཏེར་ཆོས་ཀྱི་མཛོད་ཁང༌།
དབང་བཞི་བསྐུར་དུས་སུ་ཚིག་འབྲུ་རེའི་དོན་བཀྲོལ་ནས་ངོ་སྤྲོད་འབའ་ཞིག་ཏུ་གསུང་༔ 
བདག་གིས་ཀྱང་ཤེས་རབ་ཡེ་ཤེས་ཀྱི་བརྡ་དབང་དང་ཁོ་གཉིས་ཀར་ཐོབ་པ་ལས༔ དངོས་ 
སུ་བསྐུར་བ་འདི་པདྨ་བཅུད་སྡུད་ཀྱི་མན་ངག་སྟོན་པའི་དུས་མ་ཡིན་པར་གཞན་ལ་མ་
བསྐུར་གྱིས་བཀའ་རྒྱ་ཤིན་ཏུ་དམ་མོ༔ བཀའ་འབྱམས་ཀྱི་གནས་སྐབས་སུ་རྩལ་དབང་ 
བསྐུར་ཞིང་གདའ༔ གནས་སྐབས་ཀུན་ཏུ་ལས་འདི་ལྟར་རྟ་བྲོ་བརྡུང་ཞིང་གདའ༔ དངོས་ 
གྲུབ་ ་ལེན་པའི་ཆར་ཐམས་ཅད་མར་དུ་བྱས་ལ་ཨ་མྲྀ་ཏ་འདེབས༔ བཟའ་བ་སྣ་ཚོགས་ 
བསགས་འདུག༔ རང་རང་ཡིད་ལ་གང་འདོད་པའི་དངོས་གྲུབ་སོ་སོར་ཕྱེ་མར་ལ་གཟུགས་ 
བྱས་ནས་པྲ་བརྟགས་ཏེ་ལན་གསུམ་བར་དུ་མ་རུང་ཡང་འཆོས་ཤིང་གདའ༔དེ་ནས་
ལེགས་ན་དངོས་གྲུབ་ལོན༔ སྨོན་ལམ་དང་བཅས་ཚང་ནང་དུ་གཏེར་དུ་སྦེད་ཅིང་གདའ༔ 
མ་ལེགས་ན་རིམ་གྲོས་བཟློག་པ་བྱེད་ཅིང་གདའ༔ བསྒྲུབ་པ་ཚར་ལས་རྡུལ་ཚོན་རྣམས་ 
ཟངས་ཀྱི་ཟ་མ་ཏོག་ཏུ་བཙལ༔ བསྔོ་བའི་བྱང་བུ་དང་བཅས་པས་ཁྲི་ལ་བཏེགས་ནས༔ 
དར་ཕྱར༔ དུང་འབུདཿ༔ རོལ་མོའི་སྒྲ་སྒྲོགས་གར་བྱེད་ཅིང་༔ མཚོ་རྨུ་འཕྲུལ་གྱི་ནང་དུ་ 
ཆབ་ལ་གཤེགས་ཤིང་གདའོ༔
དེ་ནས་དགའ་སྟོན་ཆེན་པོ་མཛད་ནས༔ གུ་རུའི་ཞལ་ནས་བདག་ལ་འདི་སྐད་ 
གསུངས༔ བདག་ཉིད་ཆེན་པོ་ཆོས་ཀྱི་སྐུ༔ སྣང་སྲིད་ཡོངས་རྫོགས་དབང་དུ་གྱུར༔ བླ་ 
མ་ཡི་དམ་མཁའ་འགྲོའི་ཚོགས༔ བསྒྲུབ་བྱ་སྒྲུབ་བྱེད་གཉིས་མེད་པའི༔ དོན་ལ་རྟག་ 
ཏུ་འགྲུས་པར་མཛོད༔ གསུངས་ནས༔ འཁོར་ལོ་ཟར་ཕུག་འདྲ་བ་གཅིག་བཏིང་ནས༔ 
དེའི་སྟེང་དུ་ང་སྡོད་གསུངས་ནས་བསྡད་ཙ་ན༔ གུ་རུའི་ཞལ་ནས༔ ཁྱེད་རང་མིག་བཙུམ་ 
ལ་ཡུལ་ཡིད་ལ་གྱིས་ཤིག་དང་ཡུལ་དུ་སླེབ་པར་འགྱུར་རོ་གསུངས་ནས༔ བདག་གིས་
33

༄༅། །ཟངས་མདོག་དཔལ་རིའི་མཐོང་སྣང་སྐོར།
གུ་རུ་ལ་ཞུས་པ༔ བདག་ཡུལ་དུ་སླེབས་པ་བས་ཀྱང་༔ གུ་རུའི་སྤྱན་སྔར་སྡོད་པར་སྤྲོ་ 
བས་བསྡད་པར་ཞུས་པས༔ གུ་རུའི་ཞལ་ནས་གལ་ཏེ་འཕོ་བར་གྱུར་ནས་ལུས་བརྗེས་
པ་སྲིད་ཀྱི༔ མར་སོངས་ལ་འཇིག་རྟེན་ལ་འགྲོ་དོན་ཕྲ་མོ་གྱིས༔ ཆགས་པ་དང་བཅས་ 
པའི་སེམས་ཀྱིས་འདིར་ཡང་གཟུགས་པར་མི་འགྱུར་གྱིས༔ ཆགས་མེད་རྒྱུད་ལ་སྐྱེས་
ན་དངོས་དང་འབྲལ་དོགས་མེད་ཀྱིས་གསུངས་ནས༔ མིག་བཙུམ་ནས་ཡུལ་བསམས་
ཙ་ན་གཡང་ཟ་ཕྱོད་ཀྱིས་བྱུང་རྩ་ན་གཉིད་སད་དེ༔ ནམ་ལངས་པ་དང་དཀར་ཆག་ཡི་
གེའི་རིས་སུ་བཀོད་ནས་ཡོད་པའི་དུས་སུ༔ རང་གི་བུ་སློབ་གཅིག་གིས་བཟུང་སྟེ་གཅིག་
ཉི་ཁྲི་སྡེ་གཅིག་ཕུལ་པ་ལ་བརྟེན་ནས༔ དབང་གཅིག་མཛད་པ་དང་ལྟས་བཟང་པོ་དུ་
!་ཡང་བྱུང་བ་ལགས་སོ༔ སྤྲུལ་སྐུ་ཆོས་དབང་གི་མནལ་ལམ་རྟ་དཀར་མ་ཞེས་ 
བྱ་བ་རྫོགས་སོ༔ བཀྲ་ཤིས་པར་གྱུར་ཅིག༔ སརྦ་མངྒ་ལམ༔
34

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །གཏེར་ཆེན་མཆོག་གྱུར་གླིང་པའི་དག་སྣང་ཟངས་མདོག་དཔལ་རིའི་ 
ལོ་རྒྱུས་ཀྱི་ཡི་གེ་སྐལ་ལྡན་རྣ་བའི་བདུད་རྩི་བཞུགས་སོ། །
ན་མོ་གུ་རུ་བུདྡྷ་བོ་དྷི་ས་ཏྭ་དཱ་ཀ་ཌཱ་ཀི་ག་ཎ་མཎྜལ་བྷྱ༔ ཆོས་སྐུ་ཀུན་ལ་ཁྱབ་པ་འོག་མིན་ 
དབྱིངས། །ལོངས་སྐུ་ངེས་པ་ལྔ་ལྡན་རིགས་ལྔའི་ཞིང༌། །སྤྲུལ་སྐུ་མ་ངེས་འགྲོ་བ་འདུལ་ 
བའི་གནས། །སྐུ་གསུམ་དབྱེར་མེད་གནས་ཀྱི་བླ་མར་འདུད། །དེ་ཡང་མཚོ་སྐྱེས་མ་ཧཱ་ 
གུ་རུའི་ཚབ། སྤྲུལ་པའི་གཏེར་ཆེན། གཞི་མཆོག་གྱུར་གླིང་པ། ལམ་བདེ་ཆེན་གླིང་པ། 
འབྲས་བུ་ཞིག་པོ་གླིང་པ་ཞེས་མཚན་ཉི་ཟླ་ལྟར་ཡོངས་ལ་གྲགས་པ་དེ་ཉིད། འོག་མིན་ 
ས་ལ་སྤྱོད་པའི་གནས་དཔལ་གྱི་ཀརྨའི་ཡང་དབེན་སྒང་དགོན་རི་སུལ་སྤངས་པ་ 
གཤེན་ཚང་གྲྭ་གཤག་མཆན། བསམ་གཏན་གྱི་ཁང་བུར་སྐུ་མཚམས་བཅད་རྒྱར་བཞུགས་པའི་ 
སྐབས། ལོ་དང་ཟླ་གྲངས་མ་གསུངས་པས་རྗེས་དཔག་གིས་མ་བྲིས། མཆན། ཞིག་ལ་ནམ་མཁའ་ནས་སྒྲ་ 
སྙན་པོ་གླིང་བུའི་སྒྲ་འདྲ་བ་དང༌། བཤུད་གླུ་ཞུད་པོ་དང་། བརྡ་སྐད་སྣ་ཚོགས་པ་དང༌། 
སྤོས་ཀྱི་དྲི་བཟང་པོ་བཅས་ཁྱབ་པར་བྱུང་བས། ནམ་མཁའི་མཐོངས་ནས་ཌཱ་ཀི་མ་གཞོན་
ནུ་བཅུ་དྲུག་ལོན་པའི་ན་ཚོད་ཅན་དར་དང་རིན་པོ་ཆེས་བརྒྱན་པ་ལྔ་བྱུང་ནས་མགྲིན་གཅིག་ 
ཏུ་འདི་སྐད་དོ། །ང་ཨོ་རྒྱན་སྤྲུལ་པའི་ཞིང་ནས་འོང༌། །གནས་ཟངས་མདོག་དཔལ་གྱི་ 
རི་བོ་ནས། །བཀའ་འདུས་པ་ཆོས་ཀྱི་རྒྱ་མཚོ་ཡི། །ཟབ་རྒྱ་ཆེའི་ཆོས་འཁོར་བསྐོར་ཞིང་ 
ཡོད། །བུ་ངོ་མཚར་ལྟད་མོ་གཟིགས་པའི་ཆེད། །སྤྱན་འདྲེན་པའི་ཕོ་ཉར་མངགས་
35

༄༅། །ཟངས་མདོག་དཔལ་རིའི་མཐོང་སྣང་སྐོར།
པ་ཡིན། །ཨ་ཧཾ། ཞེས་གསུངས་པའི་མོད་ལ་དགའ་བདེའི་ཉམས་འབར་ཞིང་ལུས་ཡིད་ 
དུ་མི་ཚོར་བའི་ངང་ལ་དལ་ཅིག་སོང་ངོ༌། །གཞོན་ནུ་མ་ཁྱེད་ལྔ་གང་ལགས་ཞུས་པས། 
ཀྱེ་ཧོ། ནང་དུག་ལྔ་དག་པའི་རང་མདངས་ལས། །ཕྱི་འབྱུང་བ་ལྔ་ཡི་ལྷ་མོར་ཤར། །མ་ 
མཁའ་འགྲོ་ཡེ་ཤེས་མཚོ་རྒྱལ་གྱི། །དོན་མི་ཟད་རྒྱན་གྱི་འཁོར་ལོ་ལྔ། །རྟགས་ཡེ་ཤེས་ 
ལྔ་ཡི་མཁའ་འགྲོར་ཤར། །བུ་ཁྱོད་ཀྱིས་ཅི་ཚུག་མི་ཤེས་ཨང༌། །ཡོ་གི་ཤྲཱི་ཧོཿ ཞེས་གསུངས་ 
ཤིང་གསེར་གྱི་རྡོ་རྗེ་རྒྱ་གྲམ་རྭ་བཅུ་གཉིས་པ་ཞིག་གདན་དུ་བཏིང་ནས། གསེར་ནི་འགྱུར་
བ་མེད་པའི་བརྡའོ། །རྭ་བཅུ་གཉིས་ནི་རྟེན་འབྲེལ་བཅུ་གཉིས་སྐད་ཅིག་ལ་གནས་སུ་ 
དག་པའི་བརྡ་ཡིན་ཏེ། དག་པའི་ཚུལ་ཡང་རྣམ་པར་རྟོག་པ་སྐད་ཅིག་མའི་རང་ངོ་མ་ཤེས་
པའི་འཁྲུལ་པ་ལ་འཁོར་བའི་རྟེན་འབྲེལ་ཡན་ལག་བཅུ་གཉིས། སྐད་ཅིག་མའི་རང་ངོ་ 
ཤེས་ཏེ་གྲོལ་བ་ལ་མྱང་འདས་ཀྱི་ཡན་ལག་བཅུ་གཉིས་ཚང་བ། བུ་ཁྱོད་ཀྱི་དེང་དུས་ལ་ 
ཆོས་རྗེ་འཇིག་རྟེན་གསུམ་གྱི་མགོན་པོའི་རྡོ་རྗེའི་གསུང་ལ་ཐོས་བསམ་གྱིས་སྒྲོ་འདོགས་
གཅོད་པ་དེ་ཡིན་ ཡོངས་འཛིན་གཞན་དོན་ལས་འབྲི་གུང་དགོངས་གཅིག་གསན་པའི་དོན་མཆན། མོད་ཉམས་ 
སུ་བླང་བྱ་ནི་དབང་གསུམ་པའི་སྐབས་ཀྱི་ཡེ་ཤེས་དེ་དངོས་པོ་ཨེ་ཝཾ་མ་ཡ། ཞེས་གསུངས་
མ་ཐག་རྡོ་རྗེ་ལྟེ་བར་བཞུགས་པའི་ཚེ། ལྷོ་ནུབ་ཀྱི་ནམ་མཁའ་ལ་མེར་གྱིས་བཏེག་ནས་ 
ཕེབས་པའི་ཚེ་ན། དང་པོ་ལྷ་ལྡན་འཕྲུལ་སྣང་གི་བཀོད་པ་གསལ་བར་ ་གཟིགས་པས་ 
གསོལ་འདེབས་ཡན་ལག་བདུན་པ་དང་མཎྜལ་ཕུལ་ཞིང་མོས་གུས་ཚད་མེད་པ་བྱས། 
དེ་ཉིད་རིས་བྲིས་སུ་རྒྱས་པར་འབྲི་མི་ལོང་ཡང་ཕྱོགས་ཙམ་མཚོན་ཕྱིར་ཇོ་ཁང༌། པོ་ཏ་
ལ༑ ལྕགས་པོ་རི་སོགས་ལྷ་ལྡན་གླིང་གི་བརྡ་མཚོན་ཙམ་བྲིས་པ་དེའོ། །དེ་སྐབས་བོད་ 
ཡུལ་དབུས་སུ་ལུང་བསྟན་ཡོད་ཀྱང་ལུང་དོན་སྒྲུབ་མཁན་མེད་པས་དགོས་པ་མི་འདུག་
36

༄༅། །ཟབ་གཏེར་ཆོས་ཀྱི་མཛོད་ཁང་།
ཅེས་གཏེར་ཆེན་རིན་པོ་ཆེའི་ཞལ་སྔ་ནས་ལུང་བསྟན་ནི་མ་གསུངས། རང་རེས་ནན་ཏན་ 
ཞུས་པས་བསྟན་པ་སྤྱི་ལུང་ཕབ་ནས། བོད་ཀྱི་རྒྱལ་པོ་ར་སྒྲེང་ཁྲི་ཆེན་ནམ་མིང་གཞན་
ངག་དབང་ཡེ་ཤེས་ཚུལ་ཁྲིམས་རྒྱལ་མཚན་ལ་ཕུལ་བ་དེ་དང་དོན་གཅིག་རེད་གསུངས། 
དེ་ནས་དཔལ་གྱི་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་གི་བཀོད་ 
པ་གསལ་བར་གཟིགས་པས་ཚིག་བདུན་གསོལ་འདེབས་དང༌། ཡན་ལག་བདུན་པ་ཕྱི་ 
ནང་གསང་བའི་མཎྜལ་ཕུལ་ཞིང་དབང་བཞི་བླངས། དེའི་མཚོན་བྱེད་དུ་བསམ་ཡས་ 
ཧས་པོ་རི་དང༌། དབུ་རྩེ་རིགས་གསུམ་བཀོད་པ་ཆ་ཤས་ཙམ་བྲིས་པའོ། ། 
དེ་ནས་གངས་རི་རྩེ་ལྔ་པ་ལ་འཇའ་འོད་ཀྱི་གུར་ཕུབ་པ་དབུས་རི་ཤེལ་གྱི་མཆོད་
རྟེན་འདྲ་བ། མཐར་ནགས་ཚལ་སྟུག་པོ་དང༌། བྲག་གི་སྐྱིབས་དང༌། ཀེའུ་ཚང་དང༌། 
ལུང༌པ་དང༌། ལུང་ཕྲན་དང༌། མཚོ་དང༌། མཚེའུ་དང༌། ཆུ་ཆེན་དང༌། ཆུ་ཕྲན་སྣ་ཚོགས་ 
པ་འབབས་པ། རི་ཆེན་དང་། · རི་ཕྲན་མང་པོས་བསྐོར་བ། རི་དྭགས་ཀྱི་ཚོགས་རྣམས་ 
རི་བོའི་སུལ་དུ་བག་ཕེབས་ཏེ་གནས་པ། ཕྱོགས་མཚམས་ནས་ལྷ་ཆེན་ཁྱབ་འཇུག་ལ་
ལྷ་རྣམས་ཀྱིས་དགའ་སྟོན་ཞབས་བསིལ་ཕུལ་བ་བཞིན་དུ་ཆུ་བོ་རྣམས་དར་ཡུག་བརྐྱངས་
པ་ལྟར་དང་ངང་ལྷང་ལྷང་དུ་བབ་པའི་བར་བར་ནས། རྩ་གསུམ་ལྷའི་སྐུ་གཟུགས་ཁྲ་ཆེམ་
ཆེམ་དུ་མཐོང་བ་ལ་དད་པ་དང་མོས་གུས་ཀྱི་ཆུ་གཏེར་རབ་ཏུ་གཡོ་བ་ཞིག་འདུག་པ་ཕ་ 
གི་གང་ལགས་ཞུས་པས། མཁའ་འགྲོ་སྡེ་ལྔས་མགྲིན་གཅིག་ཏུ་དབྱངས་སྙན་མོའི་འགྱུར་ 
ཁུགས་དང་ལྡན་པས་འདི་སྐད་དོ། །ཨེ་མ་ཧོ། ཨ་ལ་ལ་ཧོ། ཡུལ་ཆེན་ཉེར་བཞིའི་ནང་ 
ཚན་ཙཱ་རི་ཏྲ། །གནས་མཆོག་དག་པ་ཤེལ་གྱི་རི་བོ་ནི། །སྣ་ཚོགས་བྲག་རིའི་ཕྲེང་བས་ 
ཡོངས་བསྐོར་བ།རྡོ་རྗེའི་རལ་གྲི་རིན་ཆེན་འཁོར་ལོ་ཡི། །ཚོགས་ཀུན་སྤུངས་པ་ལྟ་
37

༄༅། །ཟངས་མདོག་དཔལ་རིའི་མཐོང་སྣང་སྐོར།
བུའི་རི་བོས་བརྒྱན། །རྩེ་རྣམས་མེ་ལྕེའི་ཕྲེང་བས་གཡོགས་པ་བཞིན། །འགྲམ་རྣམས་ 
ནགས་ཚལ་དུད་པ་འཁྲིགས་པ་འདྲ། །རི་སུལ་ཆུ་རྒྱུན་འབབ་པར་གྱུར་པ་ཀུན། །དབྱིབས་ 
ནི་དར་དཔྱངས་ཕྱོགས་བཅུར་བཀོད་པ་འདྲ།།རླུང་སྒྲ་སྤྱོད་པས་འུར་འུར་སྒྲ་འབྱིན་
ཅིང༌། །ཧ་ཧ་ཧཱུྃ་ཧཱུྃ་ཕཊ་ཕཊ་སྔགས་ཀྱི་སྒྲས། །ཕྱོགས་བཅུའི་ཞིང་ཀུན་རབ་ཏུ་གཡོ་བ་ 
བཞིན། །བྲག་རི་ལྗོན་ཤིང་ཡལ་གའི་ཚོགས་རྣམས་ཀུན། །མཚོན་ཆ་སྣ་ཚོགས་དྲ་བ་ 
སྦྲེལ་བ་འདྲ། །བྱ་དང་གཅན་གཟན་གཏུམ་པོ་དུ་མ་རྣམས། །ཚུལ་མིན་སྲུང་བའི་དོན་དུ་ 
བཀོད་པ་བཞིན། །ཕྱི་རོལ་སྐྱེ་བོ་དུ་མའི་གྲོང་ཁྱེར་རྣམས། །ཀླ་ཀློ་སྣ་ཚོགས་ཡུལ་ལྡན་ 
མི་སྡུག་པ། །དུར་ཁྲོད་འབྱུང་པོ་རོ་ལངས་གར་བྱེད་དང༌། །ཤ་ཟ་ཞིང་སྐྱོང་ཚོགས་རྣམས་ 
མངོན་དུ་རྒྱུ། །བོད་ཀྱི་གནས་ཆེན་ཡོངས་ཀྱི་གཙོ་བོ་སྟེ། །གདོད་ནས་ཡོངས་ལ་གྲགས་ 
ཤིང་གྲུབ་པ་ཉིད། །ཉམས་རྒོད་སྐྱོན་གྱིས་མ་གོས་ཨེ་མ་མཚར། །ཨ་ཧཾ་ཧོ། བུ་གསང་ 
བ་སྔགས་ཀྱི་རྣལ་འབྱོར་པ་ལེགས་པར་གསོན་ཅིག གནས་ཉི་ཤུ་རྩ་བཞིའི་གཙོ་བོ། 
ཡུལ་སུམ་ཅུ་སོ་གཉིས་ཀྱི་ཡ་གྱལ། དུར་ཁྲོད་ཆེན་པོ་རྔམ་པ་སྒྲ་སྒྲོགས་ཀྱི་ལྟེ་བ་ལ། དཔལ་ 
ཙཱ་རི་ཏྲ་ཡེ་ཤེས་ཀྱི་འཁོར་ལོ། སྟེང་མཁའ་ལ་སྤྱོད་པ། བར་ས་ལ་སྤྱོད་པ། འོག་ས་འོག་ 
ཏུ་སྤྱོད། ཐུགས་གསུང་སྐུའི་འཁོར་ལོའི་ལྷ་ཚོགས་འོད་ལྔའི་ཚོམ་བུར་རྟག་ཁྱབ་ལྷུན་ 
གྲུབ་ཏུ་བཞུགས་པ། གནས་ཀྱི་ཆགས་ཚུལ་ནི། གསེར་གྱི་རྡོ་རྗེ་རྩེ་ལྔ་པའམ། གཡུང་ 
དྲུང་གཡས་སུ་འཁྱིལ་བའམ། ནོར་བུ་དགའ་བ་འཁྱིལ་བ་ལྟ་བུར་བཞུགས་ཏེ། དེ་ཡང་ 
རྡོ་རྗེ་ལ་མཚོན་ན། རྡོ་རྗེའི་རྭ་ཤར་མ་ནི་ཙཱ་རི་གསར་མ་བཀྲ་ཤིས་ལྗོངས། རྡོ་རྗེའི་རྭ་ 
ནུབ་མ་ནི་ཙཱ་རཱི་རྙིང་མ་བཀྲ་ཤིས། རྡོ་རྗེའི་ལྟེ་བ་ནི་དབུ་མཚོ་དཀར་ཆོས་སྐུའི་ཕོ་བྲང་ཡིན་ 
ལ༑ གནས་དེར་འཇུག་པའི་སྒོ་བཞི་ཡོད་དེ། ཤར་སྒོ་འཕགས་པ་འཇམ་དཔལ་གྱི་བྱིན་
38

༄༅། །ཟབ་གཏེར་ཆོས་ཀྱི་མཛོད་ཁང༌།
གྱིས་བརླབས་པའི་སྒོ། བརྒྱ་བྱིན་རྣམ་པར་རྒྱུ་ཞེས་པ་རྒྱ་ནག་པོ་ལ་གཏད། སྒོ་སྲུང་གཤིན་ 
རྗེ་གཤེད། ལྷོ་ཕྱོགས་ན་ཕྱག་ན་རྡོ་རྗེའི་སྒོ། གཤིན་རྗེ་རྣམ་པར་རོལ་པ་ཞེས་པ་རྒྱ་དཀར་ 
པོ་ལ་གཏད། སྒོ་སྲུང་བདུད་རྩི་འཁྱིལ་བས་བྱེད། ནུབ་ཕྱོགས་ཇོ་མོ་སྒྲོལ་མའི་སྒོ། ཆུ་ལྷ་ 
རྣམ་པར་བརྩེ་བ་ཞེས་ཨོ་རྒྱན་མཁའ་འགྲོའི་གསང་མཛོད་ལ་གཏད། སྒོ་སྲུང་ལྷ་མོ་ཨེ་ 
ཀ་ཛ་ཊིས་མཛད་པ། བྱང་ཐུགས་རྗེ་ཆེན་པོའི་སྒོ། གནོད་སྦྱིན་རྣམ་པར་རོལ་པ་བོད་ལ་ 
གཏད། སྒོ་ སྲུང་ དཔལ་ རྟ་ མགྲིན་ གྱིས་ བྱེད་ པའོ། །ཕྱོགས་ དེ་ རྣམས་ སུ་ རིགས་ 
བཞིའི་དཔའ་བོ་དང་དཔའ་མོ་བསམ་གྱིས་མི་ཁྱབ་པ་བཞུགས། དེ་དག་གི་ཕྱི་རོལ་ཏུ་ 
དུར་ཁྲོད་རྡོ་ར་མེ་རིས་ཡོངས་སུ་བསྐོར་བའོ། །
ཀྱེ་རིགས་ཀྱི་བུ་ སྔོན་སློབ་དཔོན་པདྨ་འབྱུང་གནས་ཀྱིས་ཕྱི་ཡུལ་སྣང་སྤྲུལ་སྐུའི་ཞིང་
ཁམས་གཏན་ལ་ཕབ་ཅིང་ཟབ་མོའི་གཏེར་ཁ་གྲངས་མེད་པ་སྦས། དེ་ནས་རིམ་པར་ 
པཎ་ཆེན་བི་མ་མི་ཏྲ་དང༌། གྲུབ་ཆེན་ལྭ་བ་པ་རྣམས་བྱོན། ཨོ་རྒྱན་དངོས་སྤྲུལ་མཉམ་ 
མེད་དྭགས་པོ་ལྷ་རྗེས་ལུང་བསྟན་པ་ལྟར། སྐྱེས་བུ་ཡེ་ཤེས་རྡོ་རྗེས་གནས་ཀྱི་སྒོ་ཕྱེས།
དེ་ནས་རིམ་པར་གྲུབ་ཆེན་ཀརྨ་པཀྵི་དང་རས་དཀར་ཐུགས་རྗེ་ཆེན་པོ་རྣམས་ཀྱིས་རང་
རང་གི་གནས་སྐལ་བདག་ཏུ་བཟུང་བ་ཡིན། བུ་གསང་བ་སྔགས་ཀྱི་རྣལ་འབྱོར་པ པ་ཉིད་
ལའང་མ་འོངས་པར་གནས་མཆོག་འདིར་ཕྱི་ནང་གསང་བའི་རྟེན་འབྲེལ་གྱི་སྒོ་དུ་མ་ཞིག་
ཡོད་པས་མ་འཁྱོལ་བར་ཕྱག་ཏུ་ལོན་པར་གྱིས་ཨང༌། གསུངས་པ་ན། ཐོས་པ་ཙམ་གྱིས་ 
བ་སྤུ་གཡོ་ཞིང༌། མཐོང་བ་ཙམ་གྱིས་སྒྲིབ་པ་དག་པ། བསྐོར་བ་ཙམ་གྱིས་ཡོན་ཏན་སྐྱེ་ 
བའི་གནས་མཆོག་ཁྱད་པར་ འཕགས་པ་མངོན་སུམ་དུ་མཇལ་བ། རེས་དགའ། རེས་
སྐྱིད་བསམ་པའི་ངང་ནས་གསོལ་འདེབས་དང་སྨོན་ལམ་རྣམ་པར་དག་པ་ཡང་ཡང་
39

༄༅། །ཟངས་མདོག་དཔལ་རིའི་མཐོང་སྣང་སྐོར།
བགྱིས་སོ།།དེ་ལྟ་བུའི་གནས་བཀོད་རྒྱས་པ་འབྲིར་མི་ལོང་བས་བརྡ་མཚོན་ཙམ་བྲིས་ 
པའོ། །དེ་སྐབས་གཏེར་ཆེན་ཉིད་ཀྱི་ཐུགས་ལ་གནས་ཁྱད་པར་འཕགས་པ་འདི་རྣམས་ 
ས་གཞི་ནས་བསྐོར་ཞིང་ས་ཆུ་རྩི་སྨན་རྣམས་ལ་བྱིན་རླབས་ཞུས་ན་དགའ་བར་འདུག་
དྲན་པས་མཁའ་འགྲོ་ལྔ་ཞལ་འཛུམ་པ་མཛད་ཅིང༌། རིགས་ཀྱི་བུ་ས་འཛིན་ལ་བགྲོད་
པས་ཆོག་སྟེ། ཡོན་ཏན་རྫུ་འཕྲུལ་རྐང་བཞིའི་རྟ་མཆོག་ལ་བརྟེན་ནས་འགྲོའོ་གསུངས་ 
མ་ཐག སྣ་ཚོགས་རྡོ་རྗེ་དེ་རྟ་མཆོག་ངང་སེར་རིན་པོ་ཆེའི་རྒྱན་དང་ལྡན་པ་གསེར་སྒ་ 
དར་སྟན་གསེར་སྲབ་གཡུ་མཐུར་སོགས་མཛེས་ཤིང་ཡིད་དུ་འོང་བས་སྤྲས་པ་ཞིག་ཏུ་གྱུར་ 
པ་དེ་ཞོན་ནས་དྷཱ་ཀི་ལྔས་བསྐོར་ཏེ་ཕེབས་པའི་སྣང་བ་བྱུང༌། མཆོད་རྟེན་དཀར་པོ་ངང་ 
རྩེ་རེ་བ་ཤེལ་ལས་གྲུབ་པ་འདྲ་བ་ཧ་ཅང་མི་ཆེ་བར་ཞིག་མཐོང་བའི་འདི་གང་ལགས་
ཞུས་པས། སྟོན་པ་སངས་རྒྱས་ཀྱི་གཙུག་ཕུད་དོར་བའི་གནས་མཆོད་རྟེན་རྣམ་དག་ཡིན་ 
གསུངས་པས། དད་པ་མོས་གུས་ཚད་མེད་པ་བྱས། རྣམ་པར་དག་པའི་སྨོན་ལམ་ཡང་ 
ཡང་བཏབ་བོ། །ཡང་ཆུ་བོ་དྭངས་ཤིང་དྲི་མ་མེད་པ་དལ་གྱིས་འབབ་པ་མཐོང་བ་འདི་ 
གང་ཡིན་སྨྲས་པས། སྟོན་པ་སངས་རྒྱས་ཀྱིས་དཀའ་བ་སྤྱད་པའི་གནས་ཆུ་བོ་ནེཉྫན་ 
ཡིན་གསུངས། རང་གིས་གསོལ་འདེབས་སྨོན་ལམ་བཅས་ཆུ་བོ་ལ་བྱིན་རླབས་ཞུས་ 
ཏེ་འཐུངས་པའི་བསིལ་བ་དང་ཞིམ་པ་སོགས་བདུད་རྩི་ལྟ་བུའི་སྣང་བ་བྱུང༌། ཡང་རི་
བོ་སྤང་ལྗོངས་མེ་ཏོག་སྣ་ཚོགས་བཀྲ་བ། ནགས་ཚལ་མཐོང་མ་མྱོང་བའི་ཤིང་གི་ལོ་འདབ་ 
རབ་ཏུ་རྒྱས་པ་མེ་ཏོག་ཆེ་ཞིང་བཀྲ་བ། འབྲས་བུ་སྣ་ཚོགས་དང་ལྡན་པ་སྨན་གྱི་དྲིས་ཁྱབ་
པའི་ཞོལ་དུ་ཁང་བཟང་ཇོ་ཕིབ་ཅན་ལྕགས་རིས་བསྐོར་བ་ཞིག་འདུག་པ་འདི་གང་ཡིན་
སྨྲས་པས། སྟོན་པ་སངས་རྒྱས་མྱ་ངན་ལས་འདས་པའི་ཚུལ་བསྟན་པའི་གནས་རྩྭ་མཆོག་
40

༄༅། །ཟབ་གཏེར་ཆོས་ཀྱི་མཛོད་ཁང་།
དྲུང་ཡིན་གསུངས་པས། དང་འདོད་ཡིད་ཆེས་མི་ལྡོག་པའི་དད་པའི་གདུང་ཤུགས་ཀྱི་ 
ངང་ནས་གསོལ་བ་བཏབ། བ་སྤུ་གཡོ་ཞིང་མཆི་མ་འཁྲུགས་པ་བྱུང་བས། དྷཱ་ཀི་གཙོ་ 
མོ་དེས་རིགས་ཀྱི་བུ། སངས་རྒྱས་མྱ་ངན་ལས་མི་འདའ། །ཆོས་ཀྱང་ནུབ་པར་མི་འགྱུར་
རོ༑ ༑
ཞེས་པའི་དོན། རང་སེམས་གདོད་མའི་སངས་རྒྱས་ལ། །བདེ་གཤེགས་སྙིང་པོ་མི་ 
ཟེར་རམ། །སྙིང་དབུས་འོད་ལྔའི་ཐིག་ལེ་རུ། །འབྲལ་མེད་དུ་བཞུགས་ཡོད་པ་ མ་དྷི་ཧོ།
ཨ་ཨ་ཨ། དལ་ཅིག་རྟོག་མེད་ཀྱི་ངང་དུ་སོང༌། དེ་ལ་རི་བོ་ནགས་ཚལ་དང་ལྡན་པ་ 
ཁང་པ་ལྕགས་རི་ཅན་ཆུང་ངུ་བྲིས་པ་ལགས། དེ་ནས་ལ་བར་མང་པོ་བརྒལ་ཏེ་སོང་བས་
ཡུལ་ལྗོངས་གྲོང་ཁྱེར་མང་པོས་བསྐོར་བའི་དབུས་ན་རི་བོ་སྔོན་པོ་ནམ་མཁའ་དྭངས་པའི་
མདོག་ལྟ་བུ་གསལ་ཞིང་འཚེར་བ་རྒྱ་ཧ་ཅང་མི་ཆེ་བ་ལ་དཔངས་མཐོ་བ། ངོས་འཇམ་
ཞིང་ལམ་སོགས་གཏན་ནས་མེད་པ་འདྲ་བ་ཞིག་གི་རྩེར་ཁང་པ་དམར་པོ་ཆུང་ངུ་ཞིག་
མཐོང་བ་ཕ་ཀི་གང་ལགས་སྨྲས་པས། སྐྱེས་བུ་ཁང་ཆུང་མ་ཡིན་ཧེ་རུ་ཀ་ཡི་ཕོ་བྲང་དྲག་
པོའི་རྒྱན་དང་ལྡན་པ་ངོ་མཚར་བ་ཡོད་ཀྱང་རི་བོ་དཔངས་མཐོ་བས་མི་མཐོང་བ་ཡིན་ཏེ།
འདི་ནི་རི་བོ་མ་ལ་ཡ་གནམ་ལྕགས་འབར་བ་ཞེས་གསང་སྔགས་བསྟན་པའི་འབྱུང་གནས་ 
དེ་ཡིན་པས། འུ་ཅག་རྣམས་ཀྱིས་གསོལ་འདེབས་དང་ཚོགས་ཀྱི་མཆོད་པ་ཐུན་མིན་ཡང་
དགོས་སོ་ཞེས་སྙན་པའི་དབྱངས་དང་དགྱེས་པའི་གར་གྱིས། རི་བོ་མ་ལ་ཡ་གནམ་ལྕགས་ 
འབར་བའི་རྩེར༔ བདུད་པོ་མ་ཏྲཾ་རུ་ཧྲ་དྲག་པོས་བསྒྲལ༔ སྲིན་པོའི་མ་ཚོགས་རྣམས་ལ་ 
སྦྱོར་བ་མཛད༔ གསང་སྔགས་བསྟན་པ་དང་པོ་དེ་ནས་བྱུང༔ གདུལ་བྱ་ཁྱད་པར་ཅན་ 
ལ་གསོལ་བ་འདེབས༔ ཨོ་རྒྱན་པདྨ་འབྱུང་གནས་ལ་གསོལ་བ་འདེབས༔ ཞེས་བདག་
41

༄༅། །ཟངས་མདོག་དཔལ་རིའི་མཐོང་སྣང་སྐོར།
དང་མཁའ་འགྲོ་སྡེ་ལྔ་བཅས་ཀྱིས་མགྲིན་གཅིག་ཏུ་གསོལ་བ་གདབ་ཅིང་གར་གྱི་སྟངས་ 
སྟབས་སྣ་ཚོགས་པ་བསྒྱུར་བའི་མཐར། ས་མ་ཡ་ཧོ། ས་མ་ཡ་ནྟཾ༔ ར་ག་ཡ་མི༔ ཨ་ལ་ 
ལ་ཧོ༔ ཛཿཧཱུྃ་བཾ་ཧོཿ འདི་སྐབས་ཐུན་མོང་མ་ཡིན་པའི་རྣམ་ཐར་གུ་ཧྱ་རྒྱ༔ རང་རེས་འདི་ 
རྡོ་རྗེ་གདན་གྱི་ལྷོ་ནུབ་སྲིན་ཡུལ་ལངྐ་པུ་རི་ཡིན་ནམ་དྲིས་པས། ན་རེ། ལྷོ་ནུབ་སྲིན་ 
པོའི་གླིང་ཀོ་རེ་བརྩིགས་པ་དང་བྱ་ལག་ལྗོངས་དང་འདབས་སྦྱོར་དུ་ཡོད།འདི་རྒྱ་གར་
ཟ་ཧོར་དང་འདབ་འབྲེལ་དུ་ཡོད། སྲིན་པོའི་གླིང་དུ་ཕྱིན་པ་ལ་ད་དུང་ཆུ་བོ་ལ་བརྒལ་ 
དགོས། གནས་འདི་ནི་སྔོན་བཅོམ་ལྡན་ཤཱཀྱ་ཐུབ་པ་ལང་ཀའི་བདག་པོ་སྒྲ་སྒྲོགས་ཀྱི་བུ་ 
ལང་ཀ་མགྲིན་བཅུས་སྤྱན་དྲངས་ནས། བློན་པོ་ཆེན་པོས་ཞུས་པ་ལས། ལངྐར་གཤེགས་ 
པའི་མདོ་གསུངས་པའི་གནས་དེ་ཡིན། དེ་ག་སིང་ག་ལ་ཡི་གླིང་ཞེས་ཀྱང་གྲགས་ལ་ཨ་
ནུ་ཡོ་གའི་རྒྱུད་རྣམས་ཀྱང་ནགས་ཚལ་འདིར་གླེགས་བམ་དངོས་སུ་བབས་པ་ཡིན། གནས་ 
འདི་དང་མིང་དོན་མཚན་ཉིད་གཅིག་པ་དངོས་རྔ་ཡབ་གླིང་ན་ཡོད་དེ་འདི་ནི་ཉེ་བའི་གནས་
སོ༑ ༑
དེ་ཡང་ཐུག་ཐིག་ལས། ཟ་ཧོར་ཡུལ་ཞེས་བྱ་བ་དེ༔ རྒྱ་མཚོའི་གླིང་གི་མ་ཧཱ་དེ༔ གནས་ 
པ་འཛམ་གླིང་ཤར་ན་གནས༔ རྒྱ་མཚོའི་གླིང་ན་མུད་མ་ཏུ༔ སྲིན་པོ་ལངྐ་མགྲིན་བཅུའི་ 
ཡུལ༔ ལངྐ་པུ་རི་དག་དང་འབྲེལ༔ སྲིན་པོ་སྲིན་མོ་ཤ་ཟ་རྣམས༔ ཀུན་ལ་དབང་བསྒྱུར་ 
ལོངས་སྤྱོད་ཆེ༔ ཞེས་གསུངས་པས༔ གཏེར་བདག་གླིང་པ་ཡབ་སྲས་ཀྱི་རྒྱུད་འགྲེལ་ 
ལ་ངེས་པ་རྙེད་ཅིང་མི་བྱེད་པའི་དད་པ་ལྷག་པར་ཐོབ་བོ། །དེ་ཉིད་ཀྱི་མཚོན་བྱེད་རི་ 
སྔོན་པོའི་རྩེཪ་ཁང་པ་དམར་པོ་བྲིས་པ་དེའོ། །ཡང་གྲོང་ཁྱེར་ཆེན་པོ་གཅིག་གི་དབུས་ན།
གཙུག་ལག་ཁང་གི་བཀོད་པ་རྒྱ་ཆེ་བའི་མཆོད་རྟེན་རིགས་ལྔ་ལ་ནང་གཞལ་ཡས་ཁང་
42

༄༅། །ཟབ་གཏེར་ཆོས་ཀྱི་མཛོད་ཁང་།
གི་མཚན་ཉིད། ལྕགས་རི་རིམ་པ་བདུན་གྱིས་བསྐོར་བ་མཇལ་བར་ཕ་གི་གང་ལགས་ 
ཞུས་པས། ཌཱ་ཀིས་འཛམ་བུ་གླིང་གི་ཡུལ་དབུས་རྒྱ་གར་རྡོ་རྗེ་གདན་ཡང་དག་པར་ 
་དེའོ་ རྫོགས་པའི་སངས་རྒྱས་ཀྱིས་བྱང་ཆུབ་བརྙེས་པའི་གནས་ཁྱད་པར་འཕགས་པ་ 
གསུངས་པས། བརྐྱང་ཕྱག་འཚལ་ཞིང་མཎྜལ་དང་ཡན་ལག་བདུན་པ་ཕུལ། དྷཱ་ཀི་མ་ 
རྣམས་ཀྱིས་མགྲིན་གཅིག་ཏུ། རྒྱ་གར་རྡོ་རྗེ་གདན་གྱི་ཕོ་བྲང་དུཿ༔ རྒྱུ་འབྲས་བདེན་པས་ 
འགྲོ་བའི་དོན་མཛད་ཅིང༔ སྡེ་སྣོད་གསུམ་གྱི་བསྟན་པའི་རྒྱལ་མཚན་བཙུགས༔ ཉན་ 
ཐོས་བྱང་ཆུབ་སེམས་དཔའི་འཁོར་གྱིས་བསྐོར༔ སྤྲུལ་སྐུ་ཤཱཀྱ་ཐུབ་པ་ལ་གསོལ་བ་ 
འདེབས༔ གུ་རུ་ཤཱཀྱ་སེང་གེ་ལ་གསོལ་བ་འདེབས༔ སློབ་དཔོན་པདྨ་འབྱུང་གནས་ལ་ 
གསོལ་བ་འདེབས༔ ཞེས་མཁའ་འགྲོ་སྡེ་ལྔས་གསུངས་པ་ལྟར་མོས་གུས་ཚད་མེད་པས་ 
གསོལ་བ་རྩེ་གཅིག་ཏུ་བཏབ་བོ། །དེ་སྐབས་རང་སེམས་ཀྱི་རྣམ་རྟོག་ལ། གཏེར་སྟོན་ 
བདུད་འདུལ་གྱི་སྐྱོ་སངས་མར་གཙུག་ལག་གསུམ་དང་མཆོད་རྟེན་གཅིག་མ་གཏོགས་
པ་ཉམས་ཤིང་ཞིག་ནས་མི་འདུག་གསུངས་པ་ལ། ད་ལྟ་བཀོད་པ་རྒྱས་པ་ལྕགས་རི་ 
བཅས་འདི་འདྲ་འདུག་པ་གང་ཡིན་ཨང་དྲན་པས། དྷཱ་ཀི་ལྔས་གྲེ་འགྱུར་སྙན་པོ་གླིང་ 
བུའི་སྒྲ་ལྟ་བུས། ཨ་ཧོ་ཡེ། ཕྱི་ཡུལ་སྣང་དག་པའི་མཐོང་ཚུལ་སྣ་ཚོགས་པ་ཞིག་འཆར་ 
ཡང༌། དོན་ཡེ་ཤེས་རང་སྣང་གི་ཞིང་ཁམས་ལ་འགྱུར་བ་རང་མེད་དོ། །བཛྲ་ཨ་པ་ན་ 
བཛྲ་ཨ་པ་ཏིཥྛ་ཧོ༔ བསྐལ་བཟང་སངས་རྒྱས་སྟོང་གི་བསྟི་གནས་ཨེ་མ་ངོ་མཚར། བུ་ཡི་ 
གཟིགས་སྣང་དོན་ལ་ངེས་པར་གནས་སོ། །རྒྱལ་བསྟན་དར་ཞིང་རྒྱས་པའི་རྟེན་འབྲེལ་ 
དུ་ དགེའོ། །ཞེས་དང་། མཁའ་ འགྲོའི་ བརྡ་ སྐད་ ཀྱིས་ བསྔགས་ བརྗོད་ འགའ་ ཡང་ 
མཛད་དོ། །དེ་དག་གི་ས་བཅད་བཀོད་པ་མཚོན་བྱེད་དུ་མཆོད་རྟེན་རིགས་ལྔ་ལྕགས་
43

༄༅། །ཟངས་མདོག་དཔལ་རིའི་མཐོང་སྣང་སྐོར།
རིས་བསྐོར་བའོ། །དེ་ནས་ཆུ་བོ་ཆེན་པོ་རྦ་རླབས་འཁྲུགས་པའི་ཕ་རོལ་ན། ལུང་པ་གྲུ་ 
གསུམ་ཆོས་འབྱུང་གི་དབྱིབས་ཅན་ནགས་ཚལ་ནེའུ་གསིང་ཉམས་དགའ་བའི་དབུས་ན། 
གཙུག་ལག་ཁང་སུམ་ཐོག་གི་རྣམ་པ་ཅན་ལ་གསེར་གྱི་གཉྫི་ར་དང་ལྡན་པ། རེས་འགའ་
འཇའ་འོད་དང་ན་བུན་གྱིས་བསྒྲིབས་ཤིང་མེ་ཏོག་གི་ཆར་དང་རོལ་མོ་སྣ་ཚོགས་པ་ལྡིར་བ།
རེས་འགའ་མཆོད་རྟེན་སུམ་བརྩེགས་ཀྱི་རྣམ་པའི་བུམ་སྒོའི་སྟེང་ནས་མཁའ་འགྲོ་མའི་
ཚོགས་བསམ་གྱིས་མི་ཁྱབ་པས་བརྡ་སྐད་སྣ་ཚོགས་པ་དང་བཅས་སྐོར་བ་བྱེད་པ། རེས་
འགའ་སྟག་གཟིག་གཅན་གཟན་སྣ་ཚོགས་པས་རང་སྒྲ་ལྡིར་བ། རེས་འགའ་ཐོག་དང་
སེར་བ་འབབ་ཅིང་དྲག་པོའི་གད་རྒྱངས་ཀྱིས་ས་གཞི་ཐམས་ཅད་གཡོ་ཞིང་འཁྲུག་པ་ 
བཅས་མཐོང་བས། ཆོ་འཕྲུལ་སྣ་ཚོགས་པ་དང་ལྡན་པའི་གནས་འདི་གང་ལགས་ཞུས་ 
པས། ཌཱ་ཀི་ལྔས་ཕྱག་འཚལ་ཞིང་ཆུ་ཀླུང་སི་ཏུ་རས་གནས་ལྔར་ཐིག་ལེ་བདག་ལ་བཀོད་
ནས་འདི་སྐད་དོ། །
ན་མོ་བཛྲ་ཝ་ར་ཧི་སུ་ཁ་སིདྡྷི་ཧོ༔ རིགས་ཀྱི་བུ་འདི་ནི་རྒྱ་གར་ནུབ་ཕྱོགས་ཨོ་རྒྱན་ 
གྱི་ཡུལ། དྷུ་མ་ཐ་ལ་མཁའ་འགྲོའི་གྲོང་ཁྱེར་གསང་སྔགས་ཆོས་ཀྱི་འབྱུང་གནས་ཨོཾ་ཌི་ 
ཡཱ་ན་འཕུར་འགྲོའི་གླིང་ཡིན་པས་གསོལ་བ་ཐོབ་ཅིག་ཅེས་དབྱངས་ཀྱི་འགྱུར་གདངས་ 
ཕྱག་གི་སྐོར་དང་ཞབས་ཀྱི་གར་སྟབས་སྣ་ཚོགས་པས་ཡན་ལག་བདུན་པ་སྔར་ཐོབ་མ་ 
མྱོང་བ་མཛད་པས། དད་པ་དང་མོས་གུས་དགའ་སྤྲོ་རྒྱ་ཆེན་པོ་ཐོབ་ཅིང་རང་གི་ལུས་ 
ཀྱང་འོད་ཕུང་གི་རང་བཞིན་ཡིན་པའི་སྣང་བ་ཤར། དེའི་ཕྱོགས་མཚོན་ཁང་པ་སུམ་ཐོག་ 
ཅན་ལྕགས་རི་དང་ཁང་པ་འོག་མ་ཕྱོགས་ཀྱི་ཁ་དོག་ཅན་བྲིས་པ་དེ་དག་གོ །དེ་ནས་རྒྱ་
གར་ནུབ་ཕྱོགས་ཨོ་རྒྱན་ཡུལ་དང༌། རྔ་ཡབ་སྲིན་པོའི་གླིང༌བར་ལ་ཆུ་བོ་ཆེན་པོས་
44

༄༅། །ཟབ་གཏེར་ཆོས་ཀྱི་མཛོད་ཁང་།
བཅད་འདུག་པ་ལ། ཟམ་པ་ཆེན་པོ་ལ་རང་བྱུང་བྲག་གི་མཆོད་རྟེན་གྱི་ཟམ་ཁང་རང་གྲུབ
ཀྱི་ཟུར་དུ་ཁང་པ་ཆུང་ངུར་སོག་པོ་འབར་ཡོན་གྱི་བུ་སྟག་སྦྱིན། ཆོས་མིང་ལྷ་དཔལ་ཡེ་
ཤེས་སམ། དཔལ་གྱི་ཡེ་ཤེས་སུ་གྲགས་པ་རྡོ་རྗེ་ཕུར་པའི་གྲུབ་ཐོབ་ས་ལྔ་པ་སྦྱང་དཀའ་ 
ལ་གནས་པ་དེ་ཟམ་དཔོན་གྱི་ཚུལ་དུ་བཞུགས་ཡོད་པའི་སྤྱན་སྔར་འགྲོ་དགོས་གསུངས་ 
ནས་མཁའ་འགྲོ་སྡེ་ལྔའི་སྤྱན་ནམ་མཁར་གཟིགས་པས། ཌཱ་ཀི་ལྔ་ཡི་ཕྱག་ཏུ་ཛ་ཏི་བྲེ་ 
གསུམ་བསྣམས་ཏེ་ཐོགས་མེད་དུ་བྱུང་བ་ཕྱོགས་གཅིག་ཏུ་བསྡུས་ནས་བྲེ་བཅོ་ལྔ་ཟམ་ 
གླའི་ཚུལ་དུ་ཕུལ་བས། ཕ་ལ་ཕ་ལ་ཞེས་དགྱེས་པ་ཆེན་པོས་གནང་བ་སྟེར་བར་ 
དོ༑ ༑དེས་མཚོན་ཁང་པའི་དྲུང་དུ་དྷུ་ཀི་དང་ཁོ་བོ་བཅས་བྲིས་པའོ། །དེ་ནས་ཆུ་བོ་ཆེན་ 
པོ་དེ་ཡི་ཕ་རིར་སླེབས་པ་ན། དྷཱ་ཀི་ལྔས། རིགས་ཀྱི་བུ་གསང་བ་སྔགས་ཀྱི་རྣལ་འབྱོར་ 
པ༑ ནོར་བུའི་མིང་ཅན་ནོར་བུ་ལྟ་བུ་ལ། ཡིད་མགྱོགས་ཀྱི་རྫུ་འཕྲུལ་དང་ལྷ་ཡི་མིག་ 
ཐོབ་པ་བྱའི་སྲིན་པོའི་ཡུལ་གླིང་ཐམས་ཅད་མ་བརྗེད་པར་ཡིད་ལ་ཟུང་དང༌། བུ་ཁྱོད་ 
བོད་ཀྱི་ཡུལ་དུ་ཕྱིན་ཙ་ན་ངོ་མཚར་ཆེན་པོ་ཐོབ། ཁྱོད་ཀྱིས་བུ་སློབ་རྒྱུད་འཛིན་རྣམས་ 
ཀྱི་དོན་དུ་ཡི་གེར་ཐོབ་ལ་བཀོད་པ་བྲིས་དང་། དེ་ཉིད་མཐོང་ཐོས་དྲན་པའི་སྐལ་ལྡན་
ཐམས་ཅད་འཕོས་མ་ཐག་ཏུ་རྔ་ཡབ་གླིང་དུ་སྐྱེ་བའི་དགོས་པ་དཔག་ཏུ་མེད་པ་ཡོད་ཨང་ 
གསུངས་པའི་མོད་ལ། སྲིན་པོའི་ཡུལ་གླིང་བཅུ་གཉིས་པོ་ཐམས་ཅད་རི་བྲག་སོགས་
ཀྱིས་མ་བསྒྲིབས་པར་མངོན་སུམ་དུ་མིག་སྔར་སྣང་བ་ལས། འགྲོ་སྡོད་ཀྱི་སྣང་བ་མ་དགོས་ 
པ་འདྲ་བ་ཞིག་བྱུང༌། དེ་ནས་ཤར་ཕྱོགས་སུ་ཐང་ཆེན་པོ་དང༌། ལྷོ་ཕྱོགས་སུ་ཙནྡན་གྱི་ 
ནགས་ཚལ་དང་ཁང་བརྩེགས་སྣ་ཚོགས་པས་བརྒྱན་པ། ནུབ་ཕྱོགས་སུ་མེ་ཏོག་སྣ་ཚོགས་ 
རྒྱས་པའི་ཚལ་དང༌། ཆུ་བོའི་གླིང་དང་སྐྱེད་མོས་ཚལ་ཉམས་དགའ་བ་དང་། བྱང་
45

༄༅། །ཟངས་མདོག་དཔལ་རིའི་མཐོང་སྣང་སྐོར།
ཕྱོགས་སུ་བྲག་རི་ཁ་དོག་སྣ་ཚོགས་པའི་ངོས་སུ་སྐུ་གཟུགས་དང་མཆོད་རྟེན་རང་བྱོན་འོད་ 
ཕུང་ལས་གྲུབ་པ་འདྲ་བ་མང་པོ་འདུག ཡང་མཁའ་འགྲོའི་གཙོ་མོ་དེས། བུ་མ་ཡེངས་ 
པར་ཉོན་ལ་མི་བརྗེད་པར་ཟུངས་དང། ངས་བུ་ལ་སྲིན་པོའི་ཡུལ་གླིང་རྣམས་ངོ་སྤྲད་པར་
བྱའོ། །
ཟངས་མདོག་དཔལ་རིའི་ཤར་ཕྱོགས་ཀྱི་ཕོ་བྲང་འཇིགས་སུ་རུང་བ་འདི་ནི་སྲིན་
ཡུལ་ཛ་ཏིའི་གྲོང་ཁྱེར་ཡིན། འདི་ལ་འབུམ་ཚོ་ཉེར་བརྒྱད་ཡོད། འདིར་གུ་རུའི་སྤྲུལ་པ་ 
སྲིན་རྒྱལ་རྡོ་རྗེ་འོད་འབར་རྩལ་གྱིས་ཡང་དག་པ་ཆོས་ཀྱི་ཚོགས་ཁང་ཡིན། དེ་དང་ཉེ་ 
བ་ན་ལུང་པ་དམར་ཧྲང་ངེ་བ་བྱང་ངོས་ནས་ཆུ་བོ་ཆེན་པོ་འབབ་པ། གྲོང་ཁྱེར་དང་ལྗོན་
ཤིང་ལྷ་ཁང་གི་བཀོད་པ་དང་ལྡན་པ་འདི་ནི་སྲིན་ཡུལ་འཐིབ་པ་ཅན་གྱི་གླིང་ཡིན། གྲོང་
ཁྱེར་འདི་ལ་བྱེ་བ་འབུམ་ཡོད། སྲིན་པོ་དྲི་འཛིན་ཀུན་ཏུ་རྒྱུ་ཞེས་པའི་རིགས་ཡིན། རྫུ་
འཕྲུལ་ནི་ཤ་ཁྲག་གི་རིགས་བྱེད་རྒྱང་གྲགས་སུ་ཡོད་པར་ཤེས་ནས་ལོན་པར་བྱེད། ལོངས་
སྤྱོད་ནི་ཤ་ཆེན་ཁོ་ན་ལ་བྱེད། གུ་རུ་རིན་པོ་ཆེའི་སྤྲུལ་པ་སྲིན་རྒྱལ་པདྨ་སེང་གེ་ཞེས་བྱ་
བས་ཆོས་སྟོན། འཇམ་དཔལ་ཞི་དྲག་གི་རྒྱུད་ལུང་མན་ངག་རྣམས་དར། ཡང་ལུང་པ་
ཆེ་ཞིང་རི་སུལ་མང་བ་ནགས་ཚལ་སྟུག་པོས་ཁེབས་པའི་དབུས་ན། ཐང་དམར་ནག་ 
ངམ་མེ་བ་ཞིག་གི་དཀྱིལ་ན་མཚོ་སོགས་ལྕགས་རིས་བསྐོར་བའི་གྲོང་གི་དཀྱིལ་ན་མི་ 
མགོའི་ཏོག་དང་ཞིང་ལྤགས་ཀྱི་རྒྱལ་མཚན་དང་ལྡན་པ་འདི་ནི་སྲིན་ཡུལ་ལངྐ་པུ་རི་ཡིན། 
འདི་ལ་གྲོང་ཁྱེར་འབུམ་ཚོ་བདུན་ཡོད། ལོངས་སྤྱོད་ནི་ཤ་ཁྲག་ལ་བྱེད། རྫུ་འཕྲུལ་ནི་ 
ནམ་མཁའ་ལ་འགྲོ། གུ་རུའི་སྤྲུལ་པ་སྲིན་རྒྱལ་རྡོ་རྗེ་དཔའ་བོ་རབ་གཏུམ་དྲག་པོ་རྩལ་
གྱིས་གུ་རུ་དྲག་པོ་དམར་ནག་མེ་ཕྲེང་རྩལ་གྱིས་ཆོས་རྣམས་སྟོན། དེའི་གོང་གི་གྲོང་
46

༄༅། །ཟབ་གཏེར་ཆོས་ཀྱི་མཛོད་ཁང༌།
ཁྱེར་འདི་ནི་པ་ཏྲ་ལ་ཞེས་བྱ་བ་ཡིན། གྲོང་ཁྱེར་བྱེ་བ་གཅིག་ཙམ་ཡོད། ལོངས་སྤྱོད་ནི་ 
རི་དྭགས་ཀྱི་ཤ་ཁྲག་ལ་བྱེད། རྫུ་འཕྲུལ་ནི་རི་བྲག་ལ་ཐོགས་པ་མེད། གུ་རུའི་སྤྲུལ་པ་ 
པདྨ་རྒྱལ་པོས་ཐུགས་རྗེ་ཆེན་པོའི་ཆོས་རྣམས་གསུང༌། དེའི་གོང་དུ་ཡུལ་གླིང་རྒྱ་ཤིན་ཏུ་
ཆེ་བ་ཞིག་གི་དབུས་ན་མཚོ་དམར་ནག་གི་དཀྱིལ་ན་བྲག་དམར་པོ་ཐོག་མདིལ་སུམ་བརྩེགས་
སུ་བསླངས་པ་འདྲ་བའི་རྩེར། མཁར་དམར་པོ་ལྕགས་རི་རིམ་པ་དུ་མས་བསྐོར་བའི་
ནང་དུ་ཁང་ཕྲན་མང་པོ་གནས་པའི་ཕོ་བྲང་གི་རྩེར་མི་མགོའི་གསེར་འཕྲུ་དང་མི་ལྤགས་
ཀྱི་རྒྱལ་མཚན་ཕྱར་བ་འདི་ནི། རི་བོ་མ་ལ་ཡ་གནམ་ལྕགས་འབར་བ་ཞེས་པ་དེ་ཡིན།
རྒྱ་གར་ཟ་ཧོར་གྱི་མ་ལ་ཡ་དང་འདི་གཉིས་གྲོང་ལས་དགོན་པའི་ཚུལ་དུ་གནས། འདིར་
གྲོང་ཁྱེར་འབུམ་ཚོ་ཞིག་ཡོད། རྫུ་འཕྲུལ་གྱིས་ནམ་མཁའ་ལ་འཕུར་ཞིང་ལོངས་སྤྱོད་ 
ནི་ཤ་དང་ཁྲག་ལ་བྱེད། གུ་རུའི་སྤྲུལ་པ་སྲིན་རྒྱལ་པདྨ་གར་དབང་ཚེ་དཔག་མེད་ཞི་ 
ཁྲོ་དང་པདྨ་དབང་གིས་ཆོས་སྟོན། དེ་དང་ཉེ་བ་ན་རི་བོ་དམར་པོ་མེ་ལྕེ་མཆེད་པ་འདྲ་བ་ 
ན་གྲོང་ཁྱེར་འདུག་པ་འདི་ནི། ཀེ་རི་བརྩེགས་པའི་གླིང་ཟེར་ལུང་པ་དངོས་སྲིན་ཡུལ་བྱ་ 
ལག་ལྗོངས་སུ་གྲགས། དེར་གནས་ཀྱི་སྲིན་པོ་རྣམས་ཀྱིས་ལག་པ་བརྒྱ་ལ་སོགས་པར་ 
སྤྲུལ་ནས་མཚོན་ཆའི་ཆར་འབེབས་ནུས། ལོངས་སྤྱོད་ནི་རི་དྭགས་ཀྱི་ཤ་ཁྲག་ལ་བྱེད། གུ་
རུའི་སྤྲུལ་པ་སྲིན་རྒྱལ་བློ་ལྡན་སྨྲ་སེང་གིས་མ་མོའི་ཆོས་གསུང་། དེ་ཡི་གོང་དུ་བྲག་དམར་
པོ་མཚོན་ཆ་གཟེངས་པ་འདྲ་བའི་ཞོལ་དུ་བྲག་དམར་ཟེང་ངེ་བ་དང་། མཚོ་ནག་རྦ་ཀློང་ 
འཁྲུགས་ཤིང་རླངས་པ་འཕྱོ་བ། ལྗོན་ཤིང་རབ་ཏུ་རྒྱས་པས་བརྒྱན་པ། མཁར་དམར་ 
པོ་ཟུར་མང་པོ་དང་ལྡན་པ། མགོ་ལག་སྙིང་ཕྲེང་སོགས་དྲག་པོའི་རྒྱན་དང་ལྡན་པ་འཇིགས་
སུ་རུང་བ་འདི་ནི་ཤ་མཁར་ཟངས་གླིང་ངམ་རབ་འཁྲུགས་གླིང་ཟེར། བྲག་རི་ནི་སྲིན་གྱི་
47

༄༅། །ཟངས་མདོག་དཔལ་རིའི་མཐོང་སྣང་སྐོར།
བླ་བྲག་ཟངས་ཡག་འབར་བ་ཡིན། མཚོ་ནི་སྲིན་པོའི་བླ་མཚོ་ཁྲག་མདོག་དང་ཤིང་ནི་ 
བླ་ཤིང་གླག་ཤ་འབར་བ་ཡིན། མཁར་ནི་སྲིན་མཁར་རྩེ་དགུ་ཟེར། གུ་རུའི་སྤྲུལ་པ་སྲིན་ 
རྒྱལ་རྡོ་རྗེ་ཁྱུང་ཆེན་གྱིས་ཕུར་པའི་ཆོས་གསུང་། བུ་ཁྱོད་ཀྱི་ཡང་གསང་ཐུགས་ཀྱི་ཕུར་ 
གཅིག་གི་ཆོས་སྐོར་ཐམས་ཅད་དར། ཁྱད་པར་རྫོགས་རིམ་གྱི་སྐོར་ཡོངས་རྫོགས་བཞུགས།
དེའི་བྱང་ངོས་ན་ཐང་ཆེན་པོ་རབ་ཏུ་ཡངས་པའི་དཀྱིལ་ན་ཕ་ཝང་ཆེན་པོ་དང༌། ཐང་གི་ 
གོང་དེར་ཕོ་བྲང་གཡུ་ཐོག་གསེར་འཕྲུས་བརྒྱན་པ། མེ་ཏོག་གི་ཚལ་དང་ཆོས་ཁྲི་ཆེན་
པོ་དང༌། ཆོས་ར་རྒྱ་ཆེན་པོ་ལ་རིན་པོ་ཆེའི་རིགས་བཅལ་དུ་བཀྲམ་པ་འདྲ་བ་འོད་འབར་ 
བ་ཁྲ་ཆེམ་མེ་བ་འདུག་པ་འདི།
གུ་རུའི་སྤྲུལ་པ་པདྨ་སྣང་བྱེད་རྒྱལ་པོས་སྲིན་པོ་དམ་ལ་བཏགས་ཤིང་བཀའ་བརྒྱད་
ཆོས་འཁོར་བསྐོར་བའི་གནས་ཡིན། ཐང་དཀྱིལ་ཕ་ཝང་ཆེན་པོ་འདི་སྲིན་པོ་མདུན་གྲོས་ 
བྱེད་པའི་ས་ཡིན། ཐང་ལ་སྲིན་ཐང་སྐྱ་མོ་ཟེར། གཙུག་ལག་ཁང་ནི་དབང་ཁང་འོད་ 
ཟེར་འབར་བ་ཞེས་བྱ། སྒྲུབ་སྡེ་བཀའ་བརྒྱད་ཀྱི་རྒྱུད་ལུང་མན་ངག་གི་གླེགས་བམ་མང་ 
པོ་བཞུགས། ཡང་ལུང་པ་དམར་ནག་བྲག་རི་དང་ལྗོན་ཤིང་ཤིན་ཏུ་ཆེ་བ་ཐར་ཐོར་ཡོད་ 
པ༑ རི་བོའི་ངོས་ནས་ཆུ་བོ་འབབས་པ། མཚོ་དམར་པོ་ཆེ་ཆུང་སྣ་ཚོགས་པ་མང་པོ་དང་
ལྡན་པ་གྲོང་ཁྱེར་རྒྱ་ཆེན་པོས་ཡོངས་སུ་བསྐོར་བའི་དབུས་ན་མཁར་སུམ་ཐོག་མཐོ་ཞིང་ 
བརྗིད་པའི་གླིང་འདི། སྲིན་ཡུལ་ཁྲག་མཚོ་མེ་འབར་ཟེར། གྲོང་ཁྱེར་འདི་ལ་བྱེ་བ་གཉིས་ 
དང་འབུམ་ཚོ་བདུན་ཡོད། སྲིན་རྒྱལ་རཀྴ་གློག་ཕྲེང་གི་རྒྱལ་ཁབ་ཡིན། སྲིན་རིགས་ 
འདི་རྣམས་ཆུ་བོ་ལ་ཐོགས་མེད་ཀྱི་རྫུ་འཕྲུལ་ཡོད། ཟས་སུ་ཆུར་གནས་སྲོག་ཆགས་ཀྱི་ 
ཤ་ཁྲག་དང༌། མེ་ཏོག་དང༌འབྲས་བུ་ལ་ལོངས་སྤྱོད། གུ་རུའི་སྤྲུལ་པ་སྲིན་རྒྱལ་པདྨ་སྣང་
48

༄༅། །ཟབ་གཏེར་ཆོས་ཀྱི་མཛོད་ཁང༌།
བྱེད་ཀྱིས་ཐུགས་རྗེ་ཆེན་པོའི་ཆོས་སྟོན་ཅིང་སྨིན་པར་མཛད་དོ། །ཡང་བྱང་ངོས་ནས་ལུང་ 
པ་དམར་པོ་ནགས་ཚལ་དང་བྲག་རིས་བསྐོར་བ་ཆུ་བོ་རྦ་ཀློང་འཁྲུགས་ཤིང་འབེབས་པ། 
ཐང་ཟུར་གསུམ་རྒྱ་ཆེ་བར་གཙུག་ལག་ཁང་དང་ཆོས་ཁྲི་སོགས་ཆོས་ཀྱི་འདུན་ས་ངོ་
མཚར་བ་དང་ལྡན་པ་འདི་ལ་རེ་སྐོང་ནོར་བུའི་གླིང་ཟེར། གྲོང་ཁྱེར་འདི་ལ་བྱེ་བ་གཉིས་
ཡོད། རྫུ་འཕྲུལ་ནི་རྒྱ་མཚོ་ལ་བྱ་བཞིན་ལྡིང༌། ལོངས་སྤྱོད་ནི་ནོར་བུ་རིན་པོ་ཆེ་ལ་གསོལ་
བ་བཏབ་ནས་འདོད་རྒུར་ལོངས་སྤྱོད། གུ་རུའི་སྤྲུལ་པ་སྲིན་རྒྱལ་རྡོ་རྗེ་ཆོས་ཀྱིས་རྒྱུད་སྡེ་
རྣམས་དང་ཁྱད་པར་དྲེགས་འདུལ་དང་དྲག་སྔགས་ཀྱི་ཆོས་རྣམས་གསུངས། གཙུག་ལག་
ཁང་ནི་དྲག་པོ་སྦྱོར་སྒྲོལ་གྱི་གཙུག་ལག་ཁང་ཡིན། ཆོས་ཁྲི་འདི་ཡི་སྟེང་དུ་གུ་རུ་རིན་པོ་
ཆེ་དྲག་པོ་གཟི་བརྗིད་མེ་འབར་ཞེས་བྱ་བར་སྤྲུལ་ནས་སྲིན་པོའི་ཚོགས་ཐམས་ཅད་མངའ་
འོག་ཏུ་བསྡུས་ནས་ཉམས་པ་རྣམས་དྲག་པོའི་ལས་ཀྱིས་ཚར་གཅོད་པ་དང་། གསང་
སྔགས་མ་བརྒྱུད་དྲག་པོའི་ཆོས་བསྐོར་བ་ཡིན། ཡང་ཐང་སྨད་ཀྱི་ཆར་བྲག་རི་འོད་འབར་
བ་དང༌། ལྗོན་ཤིང་ལོ་འདབ་རྒྱས་པ་དང༌། ཆུ་བོ་རྦ་ཀློང་འཁྲུགས་པའི་གོང་དུ་གྲོང་ཁྱེར་
གྱི་དབུས་སུ་ཐོད་མཁར་དྲག་པོའི་རྒྱན་ལྡན་འཇིགས་སུ་རུང་བ་འདི་སྲིན་གླིང་ཤམ་བུ་རི་
ཟེར། གྲོང་ཁྱེར་འབུམ་ཕྲག་གསུམ་ཡོད། འདིར་གནས་པ་ལ་རྫུ་འཕྲུལ་འབྱུང་བ་བཞིས་
མི་གནོད་པ་ཡོད། ལོངས་སྤྱོད་འབྲུ་རིགས་སྣ་ཚོགས་ལ་བྱེད། གུ་རུའི་སྤྲུལ་པ་སྲིན་རྒྱལ་ 
པདྨ་ཟིལ་གནོན་བྱ་བས་ཆེ་མཆོག་མ་མོ་མངོན་རྫོགས་རྒྱལ་པོའི་ཆོས་རྣམས་སྟོན་པ་ཡིན། 
དེ་ནས་བྱང་ཤར་མཚམས་སུ་གྲོང་ཁྱེར་དམར་ཟེང་ངེ་བ་ཞིག་གི་དཀྱིལ་ན་མཁར་མི་མགོ་
དང་མི་ལྤགས་ཀྱིས་བརྒྱན་པ། མཚོ་དམར་ནག་གྲུ་གསུམ་བྲག་རི་དམར་ནག་གིས་ 
བརྒྱན་པ་འདི་ནི་སྲིན་ཡུལ་རབ་འཇིགས་གླིང་ཟེར། གྲོང་ཁྱེར་བྱེ་བ་གསུམ་ཡོད། ལོངས་
49

༄༅། །ཟངས་མདོག་དཔལ་རིའི་མཐོང་སྣང་སྐོར།
སྤྱོད་ཤ་ཁྲག་གི་རིགས་དང་འབྲུ་ལ་བྱེད། རྫུ་འཕྲུལ་བསད་པ་གསོ་ནུས་པ་ཡོད། གུ་རུའི་
སྤྲུལ་པ་སྲིན་རྒྱལ་སེང་གེ་སྒྲ་སྒྲོགས་རྔམ་བརྗིད་འབར་བས་བསྟན་སྲུང་མགོན་པོ་དང་ 
ལྷ་མོའི་ཆོས་སྟོན། དྲག་སྔགས་དམོད་པའི་ལས་དང་རིགས་སྔགས་གྲུབ་པ་མང་པོ་ཡོད་ 
དོ་ཨང་གསུངས། སྲིན་གླིང་འགའ་ཞིག་ཏུ་ཁྲི་མུན་དུ་བཅུག་པ་འགའ་འདུག་པའི་ལོ་ 
རྒྱུས་གསལ་བར་བཤད་ཀྱང་ཡི་གེར་བཀོད་ན་འགའ་ཞིག་ཀུན་སློང་འཁྲུག་པའི་རྒྱུར་
འགྲོ་ཞིང་། ཉམས་ཀྱི་སྣང་བ་རང་སེམས་ཀྱི་ཆོ་འཕྲུལ་གྲུབ་མཐས་བློས་བསྒྱུར་བ་ལ་ 
ཞེན་པ་ཡིན་འགྲོ་ཨཻ༔ ཞེས་མ་གསུངས་སོ། །
དེ་འདྲའི་བཀོད་པ་ཡོངས་རྫོགས་བྲི་བས་ཚོད་མེད་པས་ན། སྲིན་གླིང་བཅུ་གཉིས་
ཀྱི་རི་བོའི་རྩེ་མོ་ཐམས་ཅད་མཚོན་ཆ་གཟེངས་པ་ལྟར་དམར་ངམ་མེ་བ། རྩ་བ་ཆུ་ཕྲན་
ནགས་ཚལ་ཚེར་མ་ཅན་རྩུབ་ཧྲང་ངེ་བས་བརྒྱན་པ། སྲིན་པོའི་གྲོང་ཁྱེར་མི་ལྤགས་ཀྱི་
རྒྱལ་མཚན་དང་མགོ་བོའི་ཏོག་གིས་སྤྲས་པའི་ཕོ་བྲང་དུ་ཨོ་རྒྱན་རིན་པོ་ཆེ་སྲིན་པོ་རྒྱལ་
པོའི་ཚུལ་དུ་བཞུགས་པའི་སྟེང་མཁར་བཀའ་བརྒྱད་ཀྱི་གཙོ་བོ་ཐིག་ལེར་གསལ་བ་ནི་
དེ་དག་གིས་ཆོས་འཁོར་བསྐོར་བའི་བརྡ་ཙམ་མོ། །དེ་ནས་རྒྱ་མཚོ་ཆེན་པོ་བསམ་གྱིས་
མི་ཁྱབ་པ་གནམ་ཐང་ལ་ལྷུང་བ་ལྟ་བུ་གར་བལྟས་ཐམས་ཅད་རྒྱ་མཚོས་ཁེབས་པ་འདྲ་
བ་ཞིག་སྣང་བ་གང་ལགས་དྲིས་པས། མུ་ལེ་མཐིང་གི་འཕྲུལ་མཚོ་ཡིན། འདི་ལ་གྲུ་ 
རྫིང་གིས་བརྒལ་དགོས་པ་ཡིན། རྔ་ཡབ་གླིང་དབུས་ཟངས་མདོག་དཔལ་རིར་སླེབས་ 
པར་ཉེའོ། །རིགས་ཀྱི་བུ་མཚོའི་ཕ་རིར་ལྟོས་དང༌། བྲག་དམར་པོ་མཚོན་ཆ་ཕྱར་འདྲ་ 
འདི་ཞོལ་དུ་ནགས་ཚལ་སྤང་ལྗོངས་གྲོང་ཁྱེར་ཁྲ་ཆེམ་མེ་བ་འདི་རྣམས་སུ། ཨོ་རྒྱན་རིན་ 
པོ་ཆེའི་རྒྱལ་ཚབ་གཏེར་སྟོན་རིག་པ་འཛིན་པ་རྣམས་ལས་ཆོས་འབྲེལ་དང་དམ་རྫས་
50

༄༅། །ཟབ་གཏེར་ཆོས་ཀྱི་མཛོད་ཁང༌།
ཁར་སོང་བའི་རིགས་དད་པ་དང་དམ་ཚིག་མ་ཉམས་པ་ཐམས་ཅད་སེམས་ཉིད་ཆོས་ 
སྐུར་སྨིན་ཅིང་། རྣམ་པ་མི་དང་མི་མ་ཡིན་བྱ་དང་རི་དྭགས་ལ་སོགས་པའི་གཟུགས་ 
སུ་ཡོད་ཅིང༌། ཐ་ན་སེམས་ཅན་སྣ་ཚོགས་ཀྱི་རྫས་རྡོ་རྗེ་ཀ་ཏ་རིར་བཤམས་པ་ཐམས་ 
ཅད་ཀྱང་རང་གཟུགས་དང་གདངས་བརྙན་ལ་སོགས་སུ་ཡོད་དེ་ཐམས་ཅད་ཏིང་ངེ་འཛིན་ 
ལ་མཉམ་པའི་བློ་ས་མ་དྷིར་གནས་ཤིང་ཆོས་ཀྱི་སྒྲ་དབྱངས་སྒྲོག་པ་ཁོ་ནའོ་ཞེས་གསུངས་ 
པའོ། །དེའི་བརྡ་དོན་མཚོན་བྱེད་རི་བོ་ནགས་ཚལ་ཁང་ཕྲན་བྲིས་པའོ། །དེ་མ་ཐག་གར་ 
བྱུང་མ་ཚོར་བར་གྲུ་ཤན་རྟ་མགོ་ཅན་ལ་མཚོན་པ་མཚོ་ཁར་ལྷག་པའི་ནང་དུ་ཁོ་བོ་མཁའ་ 
འགྲོ་ལྔ་དང་བཅས་བཞུགས་ཏེ་མིག་འཕྲུལ་ལྟ་བུས་སྐད་ཅིག་ལ་ཕ་རི་ལ་སླེབས་པ་བྱུང་
ངོ་༑ ༑དེ་ནས་མཁའ་འགྲོ་ལྔས་ད་ནི་ཟངས་མདོག་དཔལ་གྱི་རི་བོའི་ཤར་ཕྱོགས་མཁའ་ 
འགྲོའི་གསང་ལམ་ལ་འཛེགས་ཏེ་འགྲོའོ་གསུངས་ནས་ཌཱ་ཀི་ལྔས་སྣ་དྲངས་ཏེ་བྱོན་པའི་ 
ཚུལ་རི་མོ་བྲིས་པ་དེ་ཉིད་དོ། །ཤར་གྱི་ཕྱོགས་དེར་བྲག་དཀར་པོ་ཤེལ་ལྟར་འཚེར་བའི་ 
མཆོད་རྟེན་རང་གྲུབ་ཀྱི་འོག་ནས་འགྲོ་དགོས་པ་འདུག འདི་གང་ལགས་ཞུས་པས། ཀ་ 
ནི་ཀའི་མཆོད་རྟེན་ཟེར། འདིའི་འོག་ཏུ་འཛུལ་བས་ཟབ་མོ་གསང་སྔགས་ཀྱི་ཉེས་ལྟུང་ 
ཕྲ་མོ་བྱང་ཞིང་དབང་བསྡུས་ཡོན་ཏན་སོགས་དངོས་གྲུབ་ཐམས་ཅད་བསྒྲུབ་པའི་སྣོད་ 
རུང་དུ་བྱེད་པ་ཡིན། རྒྱུ་ནི་ཆོས་བཟང་ལྷ་ཡི་མདུན་ན་ཡོད་པའི་དར་ལ་བ་དཀར་པོའི་རྡོ་ 
ལེབ་ ཅེས་ རིན་ པོ་ ཆེ་ ཨ་ མོ་ ལི་ ཀ་ ཡིན། རྟེན་ནི་ རིང་ བསྲེལ་རྣམ་ པ་ བཞི་ དང་ ཁྱད་ 
པར་སངས་རྒྱས་ཀྱི་འཕེལ་གདུང་ཉུང་འབྲུ་ལྟ་བུ་ཡུལ་དབུས་ཀྱི་བྲེ་མོ་བརྒྱད་དང་ཕུལ་ 
བཅུ་དྲུག་ཡོད། གུ་རུ་ཡབ་ཡུམ་བདེན་ཚིག་བརྗོད་པས་སྲིན་པོའི་ཁ་ནོན་གྲོལ་བ་བཞི་
དང་ལྡན་པས་རང་བྱུང་ལྷུན་གྲུབ་ཀྱི་མཆོད་རྟེན་ཡང་ཟེར། ཤར་དུ་གུ་རུ་རིན་པོ་ཆེའི་ཞི་
51

༄༄༅། །ཟངས་མདོག་དཔལ་རིའི་མཐོང་སྣང་སྒོར།
བའི་ཞབས་རྗེས་ཕ་ཝང་དཀར་ཟླུམ། རྔ་འདྲའི་སྟེང་དུ་རབ་ཏུ་གསལ་ཞིང་འོད་འབར་ 
བ་འདུག ཕ་ཝང་དེ་དྲང་སྲོང་ཞོ་འཐུང་གི་རུས་པ་རིན་པོ་ཆེ་རྡོ་རྗེ་ཕ་ལམ་དཀར་པོ་ཡིན།
དེ་བཞིན་དུ་ལྷོར་སུ་ཝརྞ་ལས་གྲུབ་པའི་ཞབས་རྗེས་གྲུ་བཞི། ནུབ་ཏུ་པདྨ་རཱ་ག་རས་གྲུབ་ 
པའི་ཞབས་རྗེས་ཟླ་གམ། བྱང་དུ་མ་ར་ཀ་ཏ་ལས་གྲུབ་པའི་ཞབས་རྗེས་ཟུར་གསུམ་ 
རྣམས་ཕོ་བྲང་གི་ཕྱོགས་བཞིར་གནས་པ་རྣམས་བསྐོར་ཏེ་འགྲོ་སྡོད་ཀྱི་རྩོལ་བ་མི་དགོས་ 
པ་དང་། ཕོ་བྲང་གི་བཀོད་པས་མི་སྒྲིབ་པར་མངོན་སུམ་མཐོང་བ་བྱུང་བས་དད་པ་དང་ 
གུས་པ། དགའ་བ་དང་སྤྲོ་བས་ཡང་དག་པའི་སྨོན་ལམ་ཡང་ཡང་བཏབ་བོ། །འདི་སྲིན་ 
པོའི་ཁ་ནོན་ལས་བཞིའི་ཕྲིན་ལས་ལྷུན་གྲུབ་ཀྱི་ཞབས་རྗེས་ཞེས་རྔ་ཡབ་པ་ཀུན་ལ་གྲགས་ 
པར་གསུངས། ཕྱོགས་བཞིར་ལས་བཞིའི་ཁྲུས་རྫིང་དང་། མེ་ཏོག་སྣ་ཚོགས་པའི་ཚལ་ 
དང་བྱ་དང་རི་དྭགས་སྣ་ཚོགས་པས་མི་སྐད་སྨྲ་ཞིང་རང་རང་གི་ཁམས་དབང་དང་འཚམས་
པར་ཆོས་ཀྱི་བགྲོ་གླེང་བྱེད་པ། ལྗོན་པ་དང་ཆུ་ཀླུང་གི་སྒྲ་ལས་ཀྱང་ཆོས་ཀྱི་སྒྲ་འབྱིན་ 
ཞིང་བག་དྲོ་བ། བསྐལ་པར་གནས་ཀྱང་ཆོག་མི་ཤེས་པ་ལྟ་བུ་འདུག་གོ །དེ་རྣམས་ལས་ 
ས་བཅད་མཚོན་པ་ཙམ་རེ་བྲིས་པའོ། །
དེ་ནས་མཁའ་འགྲོ་འབུམ་སྡེ། པཎ་ཆེན་བརྒྱ་རྩ། ལོ་ཙཱ་བརྒྱ་རྩ། རིག་འཛིན་བརྒྱ་ 
རྩ་བཅས་ཀྱིས་ཨོ་རྒྱན་རིན་པོ་ཆེ་གསེར་གྱི་ཤིང་རྟ་ལ་གདན་དྲངས་ནས་དཀྱིལ་འཁོར་ 
བྱིན་འབེབས་ཀྱི་རབ་གནས་ལ་ལོ་པཎ་རིག་འཛིན་རྣམས་པཎ་ཞྭ་ཆོས་གོས་དང༌། མཁའ་ 
འགྲོ་འབུམ་སྡེས་རོལ་མོ་འབུད་རྡུང་དཀྲོལ་བའི་རིགས་བྱེད་བསམ་གྱིས་མི་ཁྱབ་པ་དང༌། 
གདུགས་དང་བ་དན་རྒྱལ་མཚན་འཕན་ཕྲན་ལ་སོགས་པ་མཆོད་པའི་ཡོ་བྱད་དུ་མ་དང་
བཅས་སེར་ཕྲེང་ཕེབས་འདུག་པས། མཁའ་འགྲོ་སྡེ་ལྔས་འུ་ཅག་སྲིན་པོའི་ཡུལ་གླིང་
52

༄༅། །ཟབ་གཏེར་ཆོས་ཀྱི་མཛོད་ཁང༌།
གི་ལྟད་མོ་ལ་ཡེངས་པ་ཅུང་ཟད་ཕྱི་བར་འདུག་ཀྱང༌། ཉི་དྲོས་དཀྱིལ་འཁོར་བྱིན་འབེབས་ 
དང་འགྲིགས་པའི་རྟེན་འབྲེལ་གྱི་སརྒ་མ་ལོག་པས་རེས་དགའ་རེས་སྤྲོ། རིགས་ཀྱི་བུ་ 
གསང་བ་སྔགས་ཀྱི་རྣལ་འབྱོར་པ་སེར་ཕྲེང་གིས་ཕོ་བྲང་བསྐོར་ནས་ནང་དུ་མ་འཁོར་ 
བར་དུ་ལས་བཞིའི་ཚོགས་ཁང་མཇལ་དུ་འགྲོ་ཞེས་གསུངས་ཤིང་བྱོན་པས། ལྕགས་
རི་ཤིན་ཏུ་རྒྱ་ཆེ་བ་མཚོན་ཆ་སྣ་ཚོགས་པས་དྲ་བ་བྲེས་པ་དང༌། མེ་ཏོག་པདྨ་དང་། ལྗོན་
བཟང་དང༌། བཟའ་ཤིང་གི་ར་བ། ཁྲུས་ཁང་གི་རྫི་ང་བུ་དང༌། རྒྱ་གར་གྱི་དོ་ར་དང་།
རོལ་མོའི་ཁང་པ་སོགས་མང་པོ་བརྒལ་ཞིང་ཕོ་བྲང་གི་ཤར་ཕྱོགས་ཞི་བ་ཆོས་ཀྱི་ཚོགས་
ཁང་དུ་ཕྱིན་པས། གུ་རུ་པདྨ་སཾ་བྷ་ཝས་སྡེ་སྣོད་གསུམ་གྱི་ཆོས་འཁོར་བསྐོར་ཞིང་སྲིན་
པོའི་ཁྱེའུ་ཕོ་མོའི་ཁྲོམ་ཚོགས་དང་བཅས་པའི་དབུས་སུ་འཆད་པ་དང་རྩོད་པ་རྩོམ་པ་ལ་
སོགས་པ་མིག་འཕྲུལ་གྱི་བཀོད་པ་ལྟ་བུར་འདུག་པས། ཕྱག་གྲངས་མེད་པ་འཚལ་
ཞིང་ཡན་ལག་བདུན་པ་དང་མཎྜལ་ཕུལ་བས། དེའི་ནང་ནས་ལོ་ཙཱ་བ་གཞོན་ནུ་ཞིག་
གིས་ཕྱག་འཚལ་བའི་སྔགས་དོན་འགྲེལ་ནས། གཞི་འཇམ་པའི་དཔལ་གྱི་གཞི་ཚུགས།
ལམ་བཟང་པོ་དཔལ་གྱི་གཞི་ཚུགས། འབྲས་བུ་མཆོག་གི་དཔལ་གྱི་གཞི་ཚུགས། ཞེས་
འགྲེལ་ཞིང་ཞལ་འཛུམ་མདངས་སུ་བཞད་འདུག་པས་གང་ལགས་དྲིས་པས། གཡུ་སྒྲའི་
སྤྲུལ་པ་མ་ཧཱ་ལོ་ཙཱ་བ་དྷརྨ་ཤྲཱིའོ། །གསུངས་པས་ཕྱག་དབང་དང་བྱིན་རླབས་ཞུས། ཨོ་
རྒྱན་མཁན་པོ་པདྨ་སཾ་བྷ་ཝས་རྒྱུད་ཀྱི་སྤྱི་དོན་འདྲ་བའི་སྡེ་སྣོད་ཀྱི་རྣམ་གཞག་གསུངས་
པ་ལས་ཟབ་གསང་རྡོ་རྗེ་ཐེག་པ་ནི། གསུང་རབ་ཡན་ལག་བཅུ་གཉིས་ལས་གཏན་ 
ལ་དབབ་པའི་སྡེའོ། །ཞེས་གསུངས་པ་དང༌། འཁོར་རྣམས་ཀྱིས་བགྲོ་གླེང་བྱེད་པ་འདུག་ 
གོ༑ ༑དེའི་མཚོན་བྱེད་ཤར་དུ་ས་བོན་ཙམ་བྲིས་པ་དེའོ། །དེ་ནས་ཕོ་བྲང་ལ་གཡས་སུ་
53

༄༅། །ཟངས་མདོག་དཔལ་རིའི་མཐོང་སྣང་སྐོར།
བསྐོར་ཏེ་ཕྱིན་པས་ལྷོ་ཕྱོགས་རྒྱས་པའི་ཚོགས་ཁང་དུ་མ་ཧཱ་གུ་རུ་ཨོ་རྒྱན་ཚེ་དཔག་མེད་
ལ་རྩ་རླུང་ཐིག་ལེའི་འཕྲུལ་འཁོར་བྱེད་པ་དང༌། ཚོགས་ཀྱི་གར་བྱེད་པར་མཇལ་བས། 
མཁའ་འགྲོ་སྡེ་ལྔས་ཨ་ཏི་པུ་ཧོ༔ ཞེས་ཐལ་མོ་གཡས་པ་གདེངས་ཤིང་བརྐྱང་བསྐུམ་འདྲ་
བ་མཛད་པས་རང་རེས་ཀྱང་དེ་ལྟར་བྱས། དཀྱིལ་འཁོར་གྱི་གཙོ་བོ་རྣལ་འབྱོར་ཕོ་མོ་
འཁོར་དང་བཅས་པས་པྲ་ཏི་ཙྪ་ཧོཿ ཞེས་གསུངས་ཏེ་ཚོགས་ལ་རོལ་པའི་གྲལ་དུ་འཁོད་
དེ་ཆོས་ཉན་པའི་མཁའ་ལ་རང་སྒྲ་གྲགས་པ་ལྟར་ཚོགས་ཀྱི་འདུ་བ་ལེགས་སྦྱར་དང་
མཁའ་འགྲོའི་སྐད་སྣ་ཚོགས་པ་ལྷང་ལྷང་དུ་གྲགས་ཤིང༌། ཨེ་མ་ཀེ་རིའི་གླུ་དེ་ཐོས་མྱོང་
བ་འདུག གཞན་ནི་ཐོས་མྱོང་བ་མ་བྱུང༌། ཚོགས་ཀྱི་རྫས་མཱ་ད་ན་དང་ན་ལ་སོགས་ལ་
རོལ་བས་བདེ་སྟོང་གི་ཡེ་ཤེས་རྩོལ་མེད་འཆར་བའི་ངང་ལ་དལ་ཅིག་སོང༌། ཀློང་ཆེན་ 
རབ་འབྱམས་པའི་གསུང་བདག་ལུས་ཕུང་ཁམས་སོགས་ཀྱིས་སྨོན་ལམ་བཏབ་པས་དྷཱ་ 
ཀི་རྣམས་ཀྱིས་གར་དང་བཅས་གསུངས་སོ། །
དེ་ནས་གཡས་སུ་བསྐོར་ཏེ་ནུབ་ཏུ་ཕྱིན་པས། ནུབ་ཕྱོགས་དབང་གི་ཚོགས་ཁང་དུ་ 
རྟ་ཕག་ཡབ་ཡུམ་སྦྱོར་བ་བདེ་ཆེན་གྱི་གར་བསྒྱུར་བ་ལ། བརྡ་ལེན་མཁའ་འགྲོ་ལྔས་དགྱེས་ 
རྡོར་ནས་བཞེད་པ་གནང་སོང༌། ཕྱག་རྣལ་འབྱོར་གྱི་ལུགས་སུ་འཚལ་དགོས་གསུངས་ 
ལུས་གཅེར་བུར་བུད་དེ། ན་མ་ཏི་ཧཱུཾ༔ ན་མ་མི་ཧཱུཾ༔ ན་མོ་ན་མ་ཧཱུཾ༔ ཞེས་ཕྱག་འཚལ་ 
ཞིང༌། བརྡ༌བཞིས་བསྐུལ༌ཞིང༌གསང་བའི་སྤྱོད་པ་ལ་ཞུགས་སོ། །དྷཱཀྐི་པཉྩ་གུ་ཧྱ་མ་ 
ཧཱ་སུ་ཁ་ཡོ་གི་ས་མ་ཡ་ཧོ། དེར་རྣལ་འབྱོར་པ་ཛ་ཧཱ་བྷི་རི་བཞུགས་པ་ལས་ཐུན་མིན་སྙན་ 
བརྒྱུད་ཀྱི་གདམས་ངག་ཐོབ་བོ། །དེ་ནས་བསྐོར་ཏེ་ཕྱིན་པས། བྱང་ཕྱོགས་དྲག་པོའི་ 
ཚོགས་ཁང་དུ་གུ་རུ་དྲག་པོ་གཙོ་འཁོར་གསུམ་གྱི་མདུན་དུ་ཕོ་ཉ་ཕྱག་རྒྱ་བཞི་འཛིན་
54

༄༅། །ཟབ་གཏེར་ཆོས་ཀྱི་མཛོད་ཁང༌།
པས་དགྲ་བགེགས་དམ་སྲི་བསྒྲལ་བ་དང༌། གཏེར་ཆེན་བརྒྱ་དང་རྩ་བརྒྱད་ཞྭ་ནག་ཕོད་
ཁ་སོགས་དྲག་པོའི་ཆས་སུ་ཞུགས་པའི་འཆམ་དཔོན་ཡོངས་དགེ་གཏེར་སྨྱོན་མི་འགྱུར་ 
རྡོ་རྗེས་མཛད་ཅིང༌། བདུད་འདུལ་ནུས་ལྡན་རྡོ་རྗེ། སྟག་ཤམ་ནུས་ལྡན་རྡོ་རྗེ། འགྱུར་ 
མེད་ནུས་ལྡན་རྡོ་རྗེ། བདུད་འཇོམས་རོལ་པ་ནུས་ལྡན་རྡོ་རྗེ། འཕྲོག་བྱེད་ནུས་ལྡན་རྡོ་ 
རྗེ༑ དྲག་པོ་ནུས་ལྡན་རྡོ་རྗེ་སོགས་ནུས་ལྡན་ཉེར་གཅིག་སྔོན་དུ་བྱོན་འདུག་པས། 
བོས་ཀྱང་ལྷ་ཡི་གསལ་སྣང་དང་བཅས་སྟངས་སྟབས་བསྒྱུར་བས་སྔགས་ཆས་རང་བྱུང་ 
དུ་ཡོད་སྣང༌ཤར་ཞིང༌། བར་མཚམས་ཤིག་ནས་སངས་རྒྱས་གླིང་པ། རཏྣ་གླིང་པ། ཞིག་ 
པོ་གླིང་པ། འབྲི་གོང་གནམ་ལྕགས་མེ་འབར་དང༌། ཆོས་ཀྱི་གྲགས་པ་རྣམས་ཞལ་འཚོ་ 
བར་བྱུང་། མཱ་ར་ཡ་ཡི་རོལ་མོ་དང་བཅས་དྲག་པོའི་གཏོར་ཟོར་ཁྱེར་ཞིང་ཌཱཀྐི་དཀར་ 
ནག་གིས་སྣ་དྲངས་ཏེ། ཕྱི་རོལ་ཏུ་ཕེབས་པས་དྷཱ་ཀི་ལྔས་ད་ལྟ་ཕྱི་རོལ་ཏུ་མ་འགྲོ་ནང་དུ་ 
གུ་རུ་ཡབ་ཡུམ་མཇལ་དུ་འགྲོ་གསུངས་མ་ཐག ཁོ་བོས་ཆ་ལུགས་ ཤམ་ཐབས་དཀར་པོ། བླ་ 
གོས་དམར་པོ། པཎ་ཞྭ་བཅས། མཆན། སྔར་བཞིན་འདུག་གོ །དེ་ནས་ཕོ་བྲང་ཆེ་བར་མ་ཧཱ་གུ་རུ་ 
པདྨ་འབྱུང་གནས་ལ། པཎ་ཆེན་བརྒྱ་རྩ། ལོ་ཙཱ་བརྒྱ་རྩ། རིག་འཛིན་བརྒྱ་རྩ། གཏེར་ 
སྟོན་བརྒྱ་རྩ་བཅས་ཀྱིས་བསྐོར་ནས། བཀའ་འདུས་ཆོས་ཀྱི་རྒྱ་མཚོའི་དཀྱིལ་འཁོར་ 
ནང་གི་བྱིན་འབེབས་ལ། དཀྱིལ་འཁོར་གྱི་མདུན་དུ་མཁའ་འགྲོ་སྡེ་བཞིས་གར་བསྒྱུར་ 
བ་དང་། ཆོས་རྒྱལ་ཁྲི་སྲོང་ཡབ་སྲས་སྦྱིན་བདག་གི་ཚུལ་དུ་འདུག་པར་མཇལ་བས། 
ས་དང་པོ་རབ་ཏུ་དགའ་བ་ཐོབ་པ་ལྟ་བུའི་དད་གུས་དགའ་སྤྲོ་དཔག་ཏུ་མེད་པ་ཐོབ། ཁོ་ 
བོས་བདག་གི་ལུས་ཟག་བཅས་ཉེར་ལེན་གྱི་ཕུང་པོ་འདི་མ་བོར་བར་གནས་འདིར་སླེབ་ 
པའི་སྨོན་པ་མེད། ད་ལྟ་ སྐུ་གསུང་ཐུགས་ཀྱི་རྟེན་དང་ དངོས་རྫས་ ཀྱི་མཎྜལ་ཚོགས་
55

༄༅། །ཟངས་མདོག་དཔལ་རིའི་མཐོང་སྣང་སྐོར།
རྫོགས་པའི་རྟེན་ཞིག་འབུལ་རྒྱུ་མེད་དམ་དྲན་པའི་མོད་ལ། དྷཱ་ཀི་ལྔས། བུ་འདོད་དགུ་ 
འབྱོར་པའི་རྣལ་འབྱོར་པ། །ནོར་བུ་ལྟ་བུའི་གང་ཟག་ལ། །དངོས་རྫས་ཀྱིས་ཕོངས་པ་ 
ག་ལ་ཡོད། །ཡིད་བཞིན་ནོར་བུ་ཕྱུར་བུར་སྤུངས་ཞེས་གསུངས་པའི་མོད་ལ། གུ་རུ་རིན་ 
པོ་ཆེའི་ཁྲི་དྲུང་དུ་ཡིད་བཞིན་ནོར་བུ་ཕྱུར་བུར་སྤུངས་པར་བྱུང༌། རིགས་ཀྱི་བུ་གསང་བ་ 
སྔགས་ཀྱི་རྣལ་འབྱོར་པ། ལུས་སྐུ་ཡི་རྟེན། ངག་གསུང་གི་རྟེན། ཡིད་ཐུགས་ཀྱི་རྟེན་དུ་ 
ཕུལ། ཕྱི་ནང་གསང་བའི་མཎྜལ་ཕུལ་ཅིག་ཨང་གསུངས་པས། ཁོ་བོས་བི་མཱའི་ 
ཏིག་ཡེ་ཤེས་གསང་ལམ་ལྟར་མཎྜལ་རྒྱ་ཆེར་དམིགས་ཤིང་ཕུལ་ཏེ་དབང་བཞི་ཡང་ཡང་
བླངས། རྫོགས་པ་ཆེན་པོ་རང་སྣང་རིས་མེད་ཀྱི་རྟོགས་པ་མངོན་དུ་གྱུར་པའི་སྣང་བ་
ཤར།
ཡང་གཙུག་ལག་ཁང་གི་ཟུར་ལོགས་བ་གམ་ཤིན་ཏུ་མཛེས་པ་ཞིག་ཏུ། དྷཱ་ཀི་མ་ལོ་ 
བཅུ་དྲུག་ལོན་པའི་ན་ཚོད་ཅན་མཛེས་ཤིང་ལྟ་བས་ཆོག་མི་ཤེས་པ་ལ་མཁའ་འགྲོ་སྡེ་ལྔ་ 
སོགས་མཁའ་འགྲོ་རྒྱ་མཚོས་བསྐོར་ནས་སྒྲུབ་པ་ཆུང་ངུ་ཞིག་མཛད་འདུག་པ་འདི་གང་ 
ལགས་ཞུས་པས། མཁའ་འགྲོ་སྡེ་ལྔ་བཞེད་མོ་དང་བཅས། མངལ་གྱི་སྒྲིབ་པ་རེ་ཆེ། 
བུས་མི་ཤེས་སམ། གནས་གསུམ་མཁའ་གྲོ་ཡོངས་ཀྱི་གཙོ་མོ་མ་ཅིག་ཡེ་ཤེས་མཚོ་རྒྱལ་ 
མ་སྟེ། མཁའ་འགྲོ་དབྱིངས་ཕྱུག་བདེ་ཆེན་རྒྱལ་མཚོ་ཡང་ཟེར། སྲིན་རྒྱལ་བུ་མོ་མཐིང་ 
འོད་འབར་མ་ཡང་ཟེར། མ་ཅིག་དུང་སྨན་འོད་ཟེར་ཅན་མ་ཡང་ཟེར། བདུད་འདུལ་ 
གར་གྱི་དབང་མོ་ཡང་ཟེར། ལས་དབང་དྲག་མོ་ཡང་ཟེར། བདེ་ཆེན་ཆོས་ཀྱི་མ་མོ་ཡང་ 
ཟེར། མཁའ་འགྲོའི་སྒྲུབ་པ་མཛད་པ་འདི་ནི་མ་འོངས་པར་བུ་ཁྱོད་ཀྱིས་གཡུ་འོད་འབར་
བའི་བྲག་ནས་དངོས་གྲུབ་ཏུ་ཐོན་པར་འགྱུར་རོ། །དེ་དུས་དབང་དང་གདམས་ངག་ཐམས་
56

༄༅། །ཟབ་གཏེར་ཆོས་ཀྱི་མཛོད་ཁང༌།
ཅད་མིག་འཕྲུལ་བཞིན་དུ་བུམ་པ་གང་བྱོའི་ཚུལ་དུ་དུས་གཅིག་ཏུ་ཐོབ་པར་འགྱུར་རོ། །
མ་ཡ་ཛ་ལ་གུ་ཧྱ་ཨུ་རྒྱ་བརྡ་ཐིམ་ཞེས་དྷཱ་ཀི་ལྔ་ཡེ་ཤེས་མཚོ་རྒྱལ་གྱི་ཐུགས་ཀར་ཐིམ་མོ། །
ཡན་ལག་བདུན་པ་དང་གསོལ་འདེབས་མཎྜལ་ཕུལ་ཞིང་གཉིས་སྣང་ནུབ་པའི་ཏིང་ངེ་
འཛིན་གྱི་ངང་ལ་ཡུན་རིང་དུ་གནས་པའི་སྣང་བ་ཤར། ད་དུང་བར་ཁང་དང་སྟེང་ཁང་
མཇལ་བ་དང༌། གུ་རུ་ཡབ་ཡུམ་ལས་གདམས་ངག་ཁྱད་པར་ཅན་ཐོབ་དགོས་པས་ཞུ་
མཁན་གྱི་སྣ་བོ་རྒྱུས་ཡོད་ཅིག་ཡོད་དགོས་འདུག་དྲན་པས། དྷཱ་ཀི་ལྔ་པོ་སྔར་བཞིན་ 
ལྷགས་པས་དངོས་ཐོབ་ཀྱི་དགའ་བ་ཚད་མེད་པ་སྐྱེས་ཏེ་བཀའ་དྲིན་ཆེན་ཞུས། རིགས་ 
ཀྱི་བུ་བར་ཁང་དང་སྟེང་ཁང་ལ་འགྲོའོ་གསུངས་ཤིང་སྣ་དྲངས་པའི་ཕྱིར་འབྲང་ངོ༌། 
སྲིན་པོའི་རྒྱལ་པོ་དང་སྲིན་པོའི་ཁྲོམ་གྱི་ཚོགས་ཁང་འོག་མ་ནི་ཁྲེག་གེར་ཁེངས་ནས་ 
འདུག་གོ །བར་ཁང་དུ་སློབ་དཔོན་པདྨ་འབྱུང་གནས་ལ། རྒྱ་གར་གྱི་རིག་འཛིན་བརྒྱད་ 
ལ་སོགས་པ་རིག་འཛིན་འབུམ་སྡེ། སེམས་ཀློང་མན་ངག་གི་སྡེའི་ཆོས་འཁོར་བསྐོར་ 
བར་མཇལ། ཕྱག་དང་མཎྜལ་ཕུལ་ཞིང་གསོལ་བ་བཏབ་པས་གུ་རུ་རིན་པོ་ཆེའི་ཞལ་ 
ནས། རྫོགས་པ་ཆེན་པོ་ནི་ཀ་དག་བྱ་རྩོལ་དང་བྲལ་བའོ། །ཞེས་སྤྱན་བར་སྣང་ལ་ཧུར་ 
རེ་གཟིགས་ནས། ཨ་ཨ་ཨ་ཕཊ། གསུངས་པ་བརྗོད་བྲལ་ནམ་མཁའ་ལྟ་བུའི་ངང་ལ་ 
གནས་སོ། །ཨོ་རྒྱན་རིན་པོ་ཆེའི་འཁོར་རིག་འཛིན་རྣམ་བཞིའི་ཞལ་ནས་འདི་སྐད་དོ། ། 
རྫོགས་པ་ཆེན་པོ་དངོས་པོ་གཤིས་ཀྱི་གནས་ལུགས་དེ་ནི། སེམས་གསལ་བ་ནི་སྤྲུལ་ 
པའི་སྐུའོ། །སེམས་མི་རྟོག་པ་ནི་ཆོས་སྐུའོ། །སེམས་བདེ་བ་ནི་ལོངས་སྤྱོད་རྫོགས་པའི་ 
སྐུའོ། །སེམས་དབྱེར་མི་ཕྱེད་པ་ནི་ངོ་བོ་ཉིད་སྐུའོ། །རཏྣ་གུ་ཧྱ་ཨ་ཧོ༔ ཞེས་གསུངས་ 
པས། ། འདི་ བཞི་གང་ ལགས་ ཞུས་པས། རིགས་ཀྱི་བུ་རིག་འཛིན་དགའ་ རབ་ རྡོ་ རྗེ།
57

༄༅། །ཟངས་མདོག་དཔལ་རིའི་མཐོང་སྣང་སྐོར།
རིག་འཛིན་འཇམ་དཔལ་བཤེས་གཉེན། རིག་འཛིན་ཤྲཱི་སེང་ཧ། རིག་འཛིན་ཛྙཱ་ན་སུ་ 
ཏྲ་དང་བཞིའོ། །ཞེས་སོ། །བུ་སྟེང་ཁང་དུ་འགྲོའོ་གསུངས་པས་རྗེས་སུ་ཕྱིན་པ་ན། གུ་ 
རུ་ཐོད་ཕྲེང་སྡེ་ལྔ་ལ་ལོངས་སྐུ་རིག་པ་ལྔའི་ཚོམ་བུ་མཁའ་ཁྱབ་ཏུ་སྤྲོ་བ་དང་བསྡུ་བའི་བཀོད་
པ་བསམ་གྱིས་མི་ཁྱབ་པ་དང་བཅས་པས། ཆོས་སྐུ་སྐྱེ་མེད་ཐུགས་ཀྱིས་གསུང༌། ལོངས་ 
སྐུ་དགོངས་པ་བརྡས་གསུང༌། སྤྲུལ་སྐུ་བརྗོད་པ་ཚིག་གིས་གསུང༌། རྣམ་པ་ཐམས་ཅད་ 
པས་ཕྱོགས་བཅུའི་སངས་རྒྱས་མཆོག་གི་སྤྲུལ་སྐུའི་ཆ་ལུགས་ཅན་འཁོར་བསམ་གྱིས་མི་
ཁྱབ་པ་དང་བཅས་པ་རྣམས། མཆོད་པའི་ལྷ་མོ་དཔག་ཏུ་མེད་པས་མཆོད་ཅིང་ཆོས་ཉན་ 
པའི་ཚུལ་ནི་བརྗོད་པའི་ཡུལ་ལས་འདས་སོ།
མཁའ་གྲོ་རྣམས་ཀྱིས་བརྡ་སྒོ་དབྱེ་ཞིང༌། བརྡ་ཕྱག་འཚལ་ཏེ་དབྱངས་དང་ཕྱག་
རྒྱ་གར་སྟབས་དང་བཅས་མཛད་པས་ཁོ་བོས་ཀྱང་དེ་ལྟར་བགྱིས་སོ། །རིགས་ཀྱི་བུ་ཞིང་
གི་བཀོད་པ་འདི་རྣམས་མ་བསྙེལ་བར་ཐུགས་ལ་ཟུངས་དང༌། མ་འོངས་པ་ན་མཐོང་
ཐོས་དྲན་ཞིང་གསོལ་བ་བཏབ་པ་ཐམས་ཅད་དག་པའི་ཞིང་ཁམས་ལྷོ་ནུབ་དཔལ་རི་པདྨ་
འོད་དུ་སྐྱེ་བ་སོགས་འབྲེལ་ཚད་དོན་དང་ལྡན་པར་ངེས་སོ། །ཞེས་གསུངས་སོ། །གཞལ་
ཡས་ཁང་གི་སྟེང་ནས་ཕྱོགས་ཀུན་ཏུ་བལྟས་པས། ལྕགས་རི་དཀར་བ། ལྷོ་སྔོ་བ། ནུབ་ 
དམར་བ། བྱང་ལྗང་བ། ཕོ་བྲང་འོག་མ་དཀར་པོ། བར་མ་སེར་པོ། སྟེང་མ་དམར་པོ། 
ཁང་བརྩེགས་གསུམ་ཀ་ལ་ལྕོགས་བཞི་དང་ལྡན་པ། སྟེང་ཁང་བློས་བསླངས་ཀྱི་བཀོད་ 
པ་དང་ལྡན་པའི་རྩེར། གསེར་གྱི་རྒྱ་ཕིབས་ཆོས་འཁོར་བཅུ་གསུམ་རྡོ་རྗེ་ནོར་བུའི་ཏོག་ 
དང་ལྡན་པ། རྩེ་མོར་ཡེ་ཤེས་ལྔའི་འཇའ་སྤྲིན་གཏིབས་པ། ཟངས་མདོག་དཔལ་རིའི་ 
ཤར་དུ་ལྗོན་པ་སྣ་ཚོགས་པའི་སྐྱེད་ཚལ། ལྷོར་མཚོ་དང་ཁྲུས་རྫིང༌། ནུབ་ཏུ་མེ་ཏོག་པདྨའི་
58

༄༅། །ཟབ་གཏེར་ཆོས་ཀྱི་མཛོད་ཁང།
ཚལ་དུ་བརྫུས་ཏེ་སྐྱེ་བ་དང༌། པདྨའི་འོད་ཟེར་འཕྲོ་བས་བར་སྣང་ཁེངས་པ། བྱང་དུ་བྲག་ 
རི་མཆོད་རྟེན་གྱི་དབྱིབས་འདྲ་བ་ལས་འོད་ཟེར་འཕྲོ་བ། གཞལ་ཡས་ཁང་གི་འོད་ཀྱི་
ཕྱོགས་ཀྱི་ནམ་མཁའ་ལ་དེའི་མདངས་འོད་ཆགས་ཤིང་ནུབ་ཕྱོགས་དམར་ཤས་ཤིན་ཏུ་
ཆེ་ཞིང་། བྱང་ཕྱོགས་ལྗང་སེར་གྱི་མདོག་ཏུ་སྣང་བའི་འཇའ་སྤྲིན་ལ་མཆོད་རྫས་ཀྱི་རེ་
ཁ་རྣམ་པར་བཀྲ་བས་མཛེས་པ་འདུག་གོ །ཕོ་བྲང་གི་བཀོད་པ་རྣམས་ནི་རྒྱས་པ་འདྲ་
མོ་ཞིང་བཀོད་ཀྱི་ཐང་གར་བྲིས་ཡོད་མོད། ཡོངས་སུ་རྫོགས་པར་ནི་འབྲི་མི་ནུས་སོ། །
སྲིན་པོའི་གྲོང་ཁྱེར་མ་གཏོགས་པའི་ཕོ་བྲང་གཞན་རྣམས་ནི་འཇའ་ཚོན་ལས་གྲུབ་པ་ལྟ་
བུ་ཕྱི་ནང་སྒྲིབ་མེད་ཟང་ཐལ་དུ་སྣང་ངོ་། །དེ་ནས་རང་གི་རྣམ་རྟོག་མ་དག་པའི་ཞིང་
ཁམས་ཟངས་མདོག་དཔལ་རིར་གུ་རུ་ཡབ་ཡུམ་མཇལ་ཞིང་དབང་དང་གདམས་ངག་
མིག་འཕྲུལ་གྱི་ཚུལ་དུ་ཐོབ་པ་ལས་དང་སྐལ་པ་བཟང་མོད། འོན་ཀྱང་བསླབ་བྱ་ཞལ་
གདམས་ཨི་ཐི་བ་ཐོས་མ་སོང་སྙམ་པ་ན། གུ་རུ་རིན་པོ་ཆེ་འོད་ལྷང་ངེར་ཞབས་འབྲང་
རྗེ་འབངས་ཁ་ཤས་བཅས་སྐྱེལ་མའི་ཚུལ་དུ་ཕེབས་འདུག་པས་མོས་གུས་ཚད་མེད་པའི་ 
ངང་ལ་བློས་བྱས་ཀྱི་འཛིན་པ་དང་བྲལ་ནས་དབྱིངས་རིག་དབྱེར་མེད་ཁྱབ་བརྡལ་ཆེན་
པོའི་ངང་ལ་དལ་ཅིག་སོང་སྙམ་བྱུང་། ཕྱག་འཚལ་ཞིང་གུ་རུ་རིན་པོ་ཆེའི་ཞབས་སྤྱི་བོར་ 
བླངས་ཤིང་བསླབ་བྱ་ཞལ་གདམས་ཞུས་པས། ཐུན་མིན་དང་ཐུན་མོང་བསམ་གྱིས་མི་ 
ཁྱབ་གསུངས་ཤིང༌། བརྗེད་པ་ཕངས་པས་ཞལ་གདམས་ཤོག་དྲིལ་ཀྱང་གནང་ངོ༌། ། 
མ་ཡེ་ཤེས་མཚོ་རྒྱལ་གྱི་རྣམ་འཕྲུལ་བཀའ་དྲིན་ཆེ་བའི་མཁའ་འགྲོ་སྡེ་ལྔ་ལ་བྱིན་རླབས་ 
ཞུའོ་དྲན་པས། གཟུགས་མེད་པའི་བར་སྣང་ནས་སྒྲ་གྲགས་པ། རང་ཅག་མ་བུ་སྐད་ཅིག་ 
འབྲལ་བ་མེད། །དུས་ཀུན་ཚེས་བཅུའི་མཆོད་པ་མ་ཆགས་པ། །གསང་བ་སྔགས་ཀྱི་
59

༄༅། །ཟངས་མདོག་དཔལ་རིའི་མཐོང་སྣང་སྐོར།
སྤྱོད་པ་རླབས་ཆེན་སྤྱོད། །མི་དང་མ་བསྟུན་སྣང་བ་ཐད་ཀར་ཆོད། །ལྟ་བ་གཅིག་ཆོག་
བློ་འདས་ངང་ལ་ཞོག།རིགས་ཀྱི་བུ་གསང་སྔགས་ཀྱི་རྣལ་འབྱོར་པ་མ་ཧ་སུ་ཁ་ཡོ་གི་
ས་མ་ཡ་ཧོཿ ཞེས་ཐོས་པས་དགའ་སྤྲོ་དཔག་ཏུ་མེད་པ་ཐོབ་བོ། །བཻ་རོ་ནམ་སྙིང་སོགས་ 
ལ་བྱིན་རླབས་ཞུས་པས། བུ་ཁྱོད་ཀྱི་རྒྱུད་འཛིན་ཐམས་ཅད་ཀུན། །མཆོག་ཐུན་མོང་ 
གཉིས་ཀྱི་དངོས་གྲུབ་ཐོབ། །དཔེ་ཡིད་བཞིན་ནོར་བུ་རྙེད་དང་མཚུངས། །བུ་འབྲེལ་ཚད་ 
དོན་ལྡན་རྣལ་འབྱོར་པ། །ད་གངས་ཅན་བོད་དུ་བདེ་བར་བཞུད། །ཅེས་གསུངས་ཤིང་ 
ཐུགས་བརྩེ་བ་ཆེན་པོས་འབྲལ་མི་ཕོད་པའི་ཚུལ་ཡང་ཡང་མཛད་དོ། །སླར་ཡང་སློབ་དཔོན་ 
རིན་པོ་ཆེའི་ཕྱག་གཉིས་སྤྱི་བོར་བཀོད་ནས་འདི་སྐད་དོ། །ཨེ་མ་སྐལ་ལྡན་རིགས་ཀྱི་ 
བུ༑ ༑བོད་ཡུལ་འདུལ་སྐལ་ཁྱེད་ལ་བབས། །ཕ་བུ་སྐད་ཅིག་འབྲལ་མི་འགྱུར། །བུ་ 
ཁྱོད་གནས་འདིར་ཡང་ཡང་ཕྱིན། །འགྲོ་བའི་དོན་ལ་ཡང་ཡང་བཞུད། །བུ་ཁྱོད་སྐྱེ་བ་ 
གར་བླངས་ཀྱང༌། །བདག་དང་ནམ་ཡང་འབྲལ་བ་མེད། །ཡང་ནས་ཡང་དུ་ཞལ་མཇལ་ 
ཞིང་། །ཡང་ཡང་ལུང་སྟོན་བར་ཆད་སེལ། །བོད་ཡུལ་པསྟན་འགྲོའི་དོན་དུ་བཞུད། །
ཅེས་གསུངས་པས་སྣང་བ་བན་བུན་གཏད་མེད་ཀྱི་ངང་ལས་ནམ་མཁའ་ལ་འཕུར་བའི་ 
སྣང་བ་ཤར་མ་ཐག ས་སྤྱོད་གསུང་གི་འཁོར་ལོ་འོག་མིན་ཀརྨའི་རང་གནས་བསམ་གཏན་ 
གྱི་ཁང་བུར་སླེབས་པ་འདུག་གོ །
ཞེས་པ་འདིའང་ཏྲེ་ཧོ་ཞབས་དྲུང་རིན་པོ་ཆེའི་སྐུ་ཕྲེང་བདུན་པ་ཕྲིན་ལས་དབང་པོས། 
རྒྱ་དངུལ་སྲང་བཅུ་བཞི་གསེར་དང་རས་གཞི་བཅས་དཀར་ཤོད་ལྷ་དཔོན་བྷྱ་ནའི་མིང་
ཅན་ལ་གནང་ཞིང༌། གཏེར་ཆེན་ཞལ་གཟིགས་ཟངས་མདོག་དཔལ་རི་རྒྱས་པ་ཞིག་ 
བྲིས་ལ་བསྐུར་ཤོག་ཅེས་བཀའ་བསྩལ་སྤྱི་བོར་ཕེབས་པ་ལྟར་གཏེར་ཆེན་ཆོས་ཀྱི་རྒྱལ་
60

༄༅། །ཟབ་གཏེར་ཆོས་ཀྱི་མཛོད་ཁང་།
པོ་ལ་ཞུས་པས། ཐུགས་དགྱེས་པ་ཆེན་པོས་ཞལ་གྱིས་བཞེས་ཏེ། འདི་དང་འདི་ལྟ་བུ་
བྲིས་ཤིག་གསུངས་པ་ལྟར།ཤོག་ངོས་སུ་ཐོ་བཀོད་བགྱིས་ཤིང་སླར་ཡང་གཞི་ལ་བཀོད་ 
ནས་སྤྱན་འབེབས་ཞུས་ཤིང་དག་ཐེར་བགྱིས་པའི་ངག་རྒྱུན་ལྷ་ངོས་སྤྲད་པ་ཉིད་རྩ་བར་ 
བཟུང་ནས། གནས་ཆེན་བྱིན་འབེབས་ལ་བྱོན་པའི་སྐབས་སུ་ཞལ་ལུང་ཐོས་པ་རྣམས་ 
དང༌། ཁྱད་པར་མདོ་ཁམས་མཁའ་འགྲོ་འབུམ་རྫོང་དུ་ཕེབས་སྐབས་སྲིན་གླིང་གི་ཆགས་ 
ཚུལ་དང་ཞལ་གདམས་ཉམས་ཀྱི་སྣང་བ་འདྲ་མིན་སྣ་ཚོགས་སྣང་ཚུལ་དང་། ཁོ་བོ་ལ་ 
ཟངས་མདོག་དཔལ་རིའི་གཟིགས་སྣང་མང་དུ་ཡོད་པ་ལས་རྒྱས་པ་ཏྲེ་ཧོ་ཞབས་དྲུང་གི་ 
མདུན་དུ་བྲིས་པ་དེ་ཡིན། ཡང་གསུང་གླེང་འགའ་ཞིག་གི་སྐབས་སུ། ཞིང་ཁམས་པདྨ་
འོད་ལ་རྒྱས་འབྲིང་བསྡུས་གསུམ་དུ་འདུ་ཞིང་དབྱེ་ན་དགུ་ཙམ་ངེས་པར་ཡོད། ལར་གཏེར་
སྒྲུབ་ཕལ་ཆེ་བའི་སྐབས་སུ་གཟིགས་སྣང་རེ་ཡོད། ནུབ་ཕྱོགས་ཨོ་རྒྱན་ཡུལ་དང་དུར་
ཁྲོད་བརྒྱད་ཀྱི་གཟིགས་སྣང་ཡང་ཡོད་དེ་བྲི་རྒྱུ་མ་བྱུང༌། ཟངས་མདོག་དཔལ་རི་གནས་
བརྟན་སྒང་དུ་བྲིས་པ་དེ་བཀའ་འདུས་གཏེར་སྒྲུབ་སྐབས་ཡིན། སྟེང་ཁང་དུ་འོད་དཔག་
མེད་དང་བར་ཁང་དུ་གསང་བ་ཡེ་ཤེས་ཡོད་པ་དེ་མཁའ་འགྲོ་སྒྲུབ་པའི་སྐབས་ཡིན། གཞན་
ཡང་སྒ་ཡུལ་དུ་བྲིས་པ་ཤིན་ཏུ་བསྡུས་པའང་ཡོད། ལར་ལོ་རྒྱུས་ཀྱི་ཡི་གེ་རེ་ཡོད་ནའང་
སྐལ་ལྡན་དད་པ་འཕེལ་བའི་བཙས་སུ་ལེགས། ཁྱོད་ཀྱིས་མི་བརྗེད་ཐོ་ཡིག་ཤོག་དྲིལ་
བྲིས་པ་ལེགས་གསུངས་པའི་ཞལ་ལུང་རྣམས་ཀྱིས་ཟུར་བརྒྱན་ཏེ། གཏེར་ཆེན་ཆོས་ཀྱི་ 
རྒྱལ་པོ་མཆོག་གྱུར་བདེ་ཆེན་ཞིག་པོ་གླིང་པའི་ཞབས་རྡུལ་སྤྱི་བོའི་གཙུག་རྒྱན་དུ་ཐོབ་
པ་ཞལ་སློབ་ཀུན་གྱི་ཐ་ཤལ་པ། ཀརྨ་རིན་ཆེན་དར་རྒྱས་དཔལ་བཟང་པོའམ་མིང་གཞན་ 
པདྨ་དྲི་མེད་བློ་གྲོས་གཞན་ཕན་ཆོས་ཀྱི་སྣང་བར་འབོད་པས། རང་གཞན་དད་པ་འཕེལ་
61

༄༅། །ཟངས་མདོག་དཔལ་རིའི་མཐོང་སྣང་སྐོར།
བའི་ཆ་རྐྱེན་དུ་བསམ་སྦྱོར་རྣམ་པར་དག་པས། རབ་ཚེས་བཅོ་ལྔ་ཐམས་ཅད་འདུལ་ 
བྱེད་མེ་མོ་ཕག་གི་ལོ་རྒྱལ་ཟླ་བའི་དམར་ཕྱོགས་ཀྱི་དགའ་བ་གཉིས་པ་ལ། སྐུའི་གསུང་ 
གི་གནས་མཆོག་ཀཱེ་ཡི་རི་བོ་དཔལ་འབར་གྱི་གཡས་ཟུར། བྲག་རི་ཟླ་གམ་དབང་གི་དཀྱིལ་
འཁོར་གྱི་མདུན་རོལ། དབྱངས་ཅན་དགའ་བའི་ཚལ་རི་ཁྲོད་བྱམས་པ་ཆོས་གླིང་དུ་བྲིས་ 
པ་འདིས་ཀྱང༌། སྐལ་ལྡན་གྱི་སློབ་ཚོགས་རྒྱུད་འཛིན་རྒྱ་མཚོའི་དད་པ་རྒྱ་མཚོ་འཕེལ་ 
ཞིང་རྒྱས་ལ་རྟག་ཅིང་ཁྱབ་པའི་རྒྱུར་གྱུར་ཅིག མངྒ་ལཾ་ཤྲཱི་སྭ་སྟི་བྷ་ཝནྟུ། དགེའོ། །
བཀྲ་ཤིས།
62

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །རིག་འཛིན་པདྨ་གླིང་པའི་ཟངས་མདོག་དཔལ་རིའི་མཐོང་སྣང་བཞུགས།
ཨོཾ་ཨཱཿཧཱུྃ། བཛྲ་གུ་རུ་པདྨ་སིདྡྷི་ཧཱུྃ། ཨོཾ་རྒྱན་པདྨ་འབྱུང་གནས་ལ་ཕྱག་འཚལ་ལོ། །སྙིགས་ 
མའི་གཏེར་སྟོན་པད་གླིང་གཙོ་བྱས་ནས། །ཁམས་གསུམ་སེམས་ཅན་མ་ལུས་ཐམས་ 
ཅད་རྣམས། །ཨོ་རྒྱན་པདྨའི་ཞབས་པད་སྤྱི་བོར་ལེན། །འགྲོ་བའི་མོས་བློ་ཚིམ་པར་ 
བྱིན་གྱིས་རློབས། །དར་ཅིག་གཏི་མུག་དབང་པོས་མིག་བསྒྲིབས་དུས། །བློ་ཡི་དྲན་རིག་ 
རྨི་ལམ་འཁྲུལ་སྣང་ལ། །རྔ་ཡབ་ལ་སོགས་རྒྱལ་བའི་ཞིང་ཁམས་མཇལ། །བརྗེད་ཐོ་ 
གསལ་ཕྱིར་ཡི་གེར་གདབ་པར་བྱ། །ལྕགས་མོ་གླང་ལོ་སྦྲུལ་གྱི་ཟླ་བའི་ཉ་ལ། དགོན་ 
པ་པདྨ་གླིང་དུ་ཚོགས་འཁོར་གཅིག་བྱས་པའི་ནུབ་མོ། གཟིམས་ཁང་ཡང་སྟེང་གི་རབ་ 
གསལ་ནུབ་ཕྱོགས་ན་ཉལ་བའི་ཐོ་རངས་ཁའི་རྨི་ལམ་ན། བུ་མོ་གསུམ་བྱུང་སྟེ། ཡར་ 
ལོངས་དང་ཟེར་བ་ལ། བདག་གིས་ཁྱེད་གསུམ་ཅི་བྱེད་གང་ནས་ཡོང་དྲིས་པས། བུ་མོ་ 
གསུམ་ན་རེ། ངེད་ཀྱི་ལོ་རྒྱུས་འདྲི་མི་དགོས། ཕྱི་རུ་དེངས་ཟེར་རོ། །བདག་ནི་དགོན་ 
པའི་སྒོ་ཕྱིར་ཐོན་པ་དང་། རྟ་དཀར་པོ་གཅིག་ཁྲིད་འདུག་སྟེ། བུ་མོ་གསུམ་ན་རེ། འདི་ 
ལ་ཆིབས་ཤིག་ཟེར་བའི་མོད་ལ་རྟའི་སྟེང་ན་སླེབས་འདུག་པས། བུ་མོ་གསུམ་གྱིས་རྟའི་ 
མཐུར་མདའ་ནས་བཟུང་སྟེ། རི་ཟུར་གཅིག་གི་སྒང་ན་ཡར་ཕྱིན་པ་དང་། གངས་དཀར་ 
པོ་ཤིན་ཏུ་ཆེ་བ་གཅིག་འདུག་པ་མཐོང་བས། བདག་གི་བསམ་པ་ལ། བུ་མོ་གསུམ་ 
གྱིས་གངས་རི་འདིའི་རྩེ་ལ་ཁྲིད་པ་སྲིད། གལ་ཏེ་གངས་གསེབ་ལ་ཁྲིད་ན། ད་ལན་ 
གོས་བཟང་པོ་ཡང་མི་འདུག ང་འདིར་འཆི་བར་ཡང་སྲིད་བསམས་ནས། བུ་མོ་གསུམ་
63

༄༅། །ཟངས་མདོག་དཔལ་རིའི་མཐོང་སྣང་སྐོར།
ལ༑ ཁྱེད་བུ་མོ་གསུམ་གྱིས་ང་རྒྱུས་མེད་ཀྱི་ས་འདིར་ཁྲིད་ནས་ཡོང་བ་ཅི་ཡིན། གངས་ 
གསེབ་ལ་འགྲོ་བ་ཡིན་ན། ང་ནི་མི་འགྲོ་ཁྱེད་རང་གསུམ་སོངས་བྱས་པས། བུ་མོ་གསུམ་ 
ན་རེ། ངེད་གར་འགྲོའི་ཕྱི་ལ་ཤོག་ཅིག་ཟེར་ཞིང༌། རྟ་དེ་ཁྲིད་ནས་གངས་གསེབ་ན་ཡར་ 
ཕྱིན་པས། གངས་དེའི་རྩེ་མོར་བསླེབས་པ་དང༌། བདག་གི་བསམ་པ་ལ། ད་རེས་བུ་ 
མོ་འདི་གསུམ་གྱིས། སྔར་མ་སླེབས་པའི་གངས་རྩེ་འདིར་ཁྲིད་པ་ཅི་ཡིན་ནམ། ཡང་ན་ 
བདུད་ཡིན་ནམ་དགོས་དོན་མེད་པར་ཡོང་བ་རང་ཡང་བླུན་པར་འདུག ང་འདི་ནས་རང་ 
ཡུལ་དུ་མ་སླེབས་པར་འཆི་བར་ཡང་སྲིད་བསམས། རང་ཡུལ་ཕ་མ་ཉེ་འཁོར་རྣམས་ 
ལ་སེམས་འཕྲེང་ཙམ་བྱུང་བས། བུ་མོ་གསུམ་ལ། ཁྱེད་གསུམ་གྱིས་ང་འདི་ལྟ་བུའི་གངས་ 
རྩེར་ཁྲིད་པ་ཅི་ཡིན། བདུད་ཡིན་ནམ་དོན་ཅི་ཡོད། རང་ཡུལ་དུ་སྐྱོལ་དང་བྱས་པས། 
བུ་མོ་གསུམ་ན་རེ། ཁྱེད་ཀྱི་འདུན་མ་ངེད་ཀྱིས་སྒྲུབ་པ་ཡིན། སྙིགས་མའི་དུས་འདིར་ 
འཁོར་བ་ལ་མ་ཆགས། མིག་མ་ཡེངས་པར་ཕར་ལ་ལྟོས་དང་ཟེར། བདག་གིས་བལྟས་ 
པས་རྒྱ་མཚོ་ཆེན་པོ་སྔོ་ཞིང་དྭངས་པའི་དབུས་ན། ས་གཞི་གྲུ་གསུམ་དུ་ཡོད་པ། དེའི་ 
དཀྱིལ་ན་རི་གནམ་དུ་ལངས་པ་འདྲ་བ། མཐའ་མ་ཡུལ་མཁར་མང་པོས་བསྐོར་ནས་ 
འདུག་པ་མཐོང༌། བུ་མོ་གསུམ་ལ། ཕ་གི་རྒྱ་མཚོ་དང་དབུས་ཀྱི་ས་གཞི་དང་རི་དང་ 
ཡུལ་མཁར་མང་པོས་མཐའ་བསྐོར་ནས་འདུག་པ་ནི། ཅིའི་ཡུལ་ཡིན་དྲིས་པས། ཡང་
བུ་མོ་གསུམ་ན་རེ། རྒྱ་མཚོའི་དབུས་ཀྱི་ས་གཞི་གྲུ་གསུམ་དུ་འདུག་པ་ནི་རྔ་ཡབ་གླིང་ 
ཡིན། དབུས་ཀྱི་རི་ནི་ཟངས་མདོག་དཔལ་རི་ཡིན། ཡུལ་མཁར་ཕ་གི་རྣམས་སྲིན་པོའི་ 
ཡུལ་ཡིན། ད་རུང་མིག་མ་ཡེངས་པར་ལྟོས་ཤིག་ཟེར་བ་དང༌། བལྟས་པས་རི་དེ་ལ་ 
པདྨ་ཁ་དོག་མི་གཅིག་པ་རིགས་བསམ་གྱིས་མི་ཁྱབ་པ། དེའི་གསེབ་ན་ཤིང་རྩ་བ་དཀར་
64

༄༅། །ཟབ་གཏེར་ཆོས་ཀྱི་མཛོད་ཁང༌།
བ༑ ལོ་འདབ་མདངས་ཆེ་བ། བརྗོད་ཀྱིས་མི་ལང་བ་མང་པོ་སྐྱེས་པ་མཐོང་། བུ་མོ་གསུམ་ 
ན་རེ། ལེགས་པར་ལྟོས་ཤིག་ཟེར། བདག་གིས་བལྟས་པས། དཔལ་རིའི་རྩེ་མོ་ན་འཇའ་ 
སྨུག་འཁྱིལ་འཁྱིལ་འདུག དེའི་དབུས་ན་ཕོ་བྲང་ལྟ་ན་སྡུག་པ། ཡིད་དུ་འོང་བ། ལོགས་ 
བཞི་ལ་རིན་པོ་ཆེ་སྣ་ལྔའི་འོད་འཕྲོ་བ། ཕྱི་ནང་གི་རྣམ་པ་མེད་པ། ངོས་བཞི་ལམ་མེར་ 
ཡོད་པ། ནང་ན་གང་ཡོད་ཕྱིར་གསལ་བ་རྣམས་མཐོང་བས། བདག་གིས་བུ་མོ་གསུམ་ 
ལ་ཕ་གིའི་རི་རྩེའི་ཕོ་བྲང་སུའི་ཡིན་བྱས་པས། ཁྱོད་ལ་རྒྱུས་མེད་དམ། རི་རྩེའི་ཕོ་བྲང་ 
པདྨ་འོད་ཀྱི་གཞལ་ཡས་ཁང་ཡིན། ལྟ་ན་སྡུག་ཅིང་ཡིད་དུ་འོང་བ་ནི། བྱས་པ་མེད་པར་ 
བཟོ་རིགས་ཚད་དུ་འཁྱོལ་བ་ཡིན། ཕྱོགས་བཞི་ནས་རིན་པོ་ཆེ་སྣ་ལྔའི་འོད་འཕྲོ་བ་ནི། 
པདྨའི་རང་འོད་ལས་རཏྣའི་ཕོ་བྲང་དུ་ལྷུན་གྱིས་གྲུབ་པ་ཡིན། ཕྱི་ནང་གི་རྣམ་པ་མེད་པ། 
བཅོས་སླད་ཀྱི་ཐ་སྙད་དང་བྲལ་བ་ཡིན། ངོས་བཞི་ལམ་མེར་འདུག་པ་ནི། ཀུན་གྱི་ཐུན་ 
མོང་དུ་གསལ་བ་ཡིན། ནང་ན་གང་ཡོད་ཕྱིར་གསལ་བ་ནི། འདོད་ཞེན་གཟུང་འཛིན་ 
གྱི་མཚན་མ་དང་བྲལ་བས་ཡིན། རང་བཞིན་ལྷུན་རྫོགས་པདྨའི་གཞལ་ཡས་ཡིན་ཟེར། 
དེ་ཁའི་མོད་ལ། བུ་མོ་གསུམ་གྱི་ནང་ནས། བུ་མོ་ཤ་མདོག་དཀར་བ། སྐུ་ལ་དར་མཐིང་ 
གི་བེར་གསོལ་བ། དབུ་སྐྲ་སྣུམ་འབོལ་ལྕང་ལོ་བྱས་པ། རིན་པོ་ཆེའི་རྒྱན་གྱིས་སྤྲས་པ་ 
གཅིག་གིས་གླུ་འདི་ལྟར་བླངས་སོ། །
བུ་གསལ་བྱེད་ཤེས་པ་ཡར་ཐོན་ལ། །མིག་གི་དབང་པོས་ཕར་ལྟོས་ཤིག །དཔལ་རི་ 
པདྨ་བྱིན་ཆེ་རེ། །པདྨའི་གཞལ་ཡས་མདངས་རེ་གསལ། །རིག་འཛིན་ཚོགས་རྣམས་ 
ཉམས་རེ་དགའ། །དཔའ་བོ་མཁའ་འགྲོ་བག་རེ་དྲོ། །ཉམས་དགའི་གནས་མཆོག་དམ་ 
པ་རུ། །བུ་ཁྱོད་སྤྲོ་བས་མི་འགྲོའམ། །ཟེར་ཞིང་ཕྱག་གཉིས་ཌ་དྲིལ་འཁྲོལ་བ་དང༌། རི་
65

༄༅། །ཟངས་མདོག་དཔལ་རིའི་མཐོང་སྣང་སྐོར།
དེ་དང་གངས་གཉིས་ཀྱི་བར་དུ། དར་དཀར་བརྐྱངས་པ་འདྲ་བའི་ལམ་གཅིག་བྱུང་བ་ 
དང༌། དེའི་སྟེང་ནས་ཕར་ལ་བུ་མོ་གསུམ་གྱིས་རྟ་ཁྲིད་དེ་ཕྱིན་པས། སྐད་ཅིག་མ་ལ་དཔལ་ 
རིའི་རྩ་བར་སླེབས། དེ་ན་ཆུ་ཆེན་པོས་བསྐོར་བ་ལ་ཟམ་པ་ལྕགས་ལ་བྱས་པ། ཁྲོ་ཆུས་ 
བསྡམས་པ་དེ་ལ་ཕྱིན་པས།དཔལ་རིའི་ཤར་ཕྱོགས་ན་ཡར་ལམ་སྦྲུལ་དཀར་འཁྱུག་
པ་འདྲ་བ་འདུག བུ་མོ་གསུམ་གྱིས་ལམ་དེ་ན་ཡར་ཁྲིད་ནས་ཕྱིན་པས། དཔལ་རིའི་ 
ངོས་ལ་གཅན་གཟན་མང་པོ་འདུག་པ་མཐོང༌། ཤིང་མང་པོ་ཡང་སྐྱེས། དེ་རྣམས་རྩ་བ་
དཀར་བ་ལོ་འདབ་མདངས་ཆགས་པ་འདུག་པ་དང༌། བུ་མོ་གསུམ་ལ་དྲིས་པ། གཅན་
གཟན་འདི་ཚོ་གང་ཡིན་ཤིང་འདི་རྣམས་ཅིའི་ཤིང་ཡིན་བྱས་པས། བུ་མོ་གསུམ་ན་རེ།
གཅན་གཟན་འདི་སྟག་སེང་གེ་མ་ཧེ་ལ་སོགས་པ་བྱང་ཆུབ་སེམས་དཔའི་རིགས་ཡིན།
ཤིང་འདི་རྣམས་བྱང་ཆུབ་ལྗོན་ཤིང་བྱ་བ་ཡིན་ཟེར། རྟའི་མཐུར་མདའ་ནས་འཇུས་ཏེ་
རིའི་རྩེ་མོར་ཁྲིད་པ་དང་དེའི་གཅན་གཟན་དང་རི་དྭགས་རྣམས་ཀྱང་བཛྲ་གུ་རུའི་སྒྲ་སྒྲོག་
པ་དང༌། ཤིང་རྩེའི་བྱ་རྣམས་ཀྱང་བཛྲ་གུ་རུའི་གསུང་སྙན་སྒྲོག་ཅིང༌། ས་གཞི་ཐམས་ 
ཅད་ཀྱང་སྤོས་དང་དྲི་བཟང་གི་ངད་པ་དང་ལྡན་པ་འདུག རིའི་རྩེ་ཐང་ཆེན་པོའི་དབུས་ 
ན༑ ཕྱི་ནང་གི་རྣམ་པ་མེད་པའི་ཕོ་བྲང་ཆེན་པོ་ལྟ་ན་སྡུག་པ། ཡིད་དུ་འོང་བའི་མཐའ་ 
ཡུལ་མཁར་མང་པོས་བསྐོར་བ། དེའི་ཕྱིར་རྡོ་རྗེའི་ར་བ་མཆོད་རྟེན་བརྒྱ་རྩས་བསྐོར་བ་ 
འདུག ལྷོ་ནུབ་ཀྱི་མཚམས་ན་བམ་རི་ཐོད་མཁར་བྱ་བ་འདུག ཕོ་བྲང་དེ་ན་འཛམ་བུ་ 
གླིང་གི་མི་དང་མི་འདྲ་བའི་མི་མང་པོ་འདུག དེ་རྣམས་ཀྱི་ནང་ནས་རུས་པའི་རྒྱན་གྱོན་ 
པ་དང༌། རོལ་ཆས་བསམ་གྱིས་མི་ཁྱབ་པ་བསྣམས་ནས། ལ་ལས་གར་བྱེད། ལ་ལས་ 
རོལ་མོ་སྒྲོག ལ་ལས་སྤོས་མེ་བཤེད། ལ་ལས་མཆོད་པ་འབུལ། ལ་ལས་གདུགས་དང་
66

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱལ་མཚན་འཕྱར། ལ་ལས་གླུ་དང་གར་བྱེད་པ་ལ་སོགས་པ་བསམ་གྱིས་མི་ཁྱབ་པས་ 
བསྐོར་བ་མཐོང༌། ཡང་བུ་མོ་གསུམ་ལ་འདིའི་མཆོད་པའི་ཡོ་བྱད་བསམ་གྱིས་མི་ཁྱབ་ 
པ་འབུལ་བ་གང་ཡིན་དྲིས་པས།འདི་རྣམས་མཆོད་པ་འབུལ་བའི་དཔའ་བོ་མཁའ་
འགྲོ་རྣམས་ཡིན་ཟེར། ཕོ་བྲང་གི་ནང་དུ་ཁྲིད། དེའི་སྒོ་གཡས་གཡོན་ན། མི་ནག་པོ་ 
འཇིགས་ཤིང་རྔམས་པ་གཉིས་ཀྱིས། ཁྱེད་གསུམ་གྱིས་འཛམ་བུ་གླིང་གི་མི་ཁྲིད་ནས་ 
ཡོང་བ་ཅི་ཡིན། ཕོ་བྲང་གི་ནང་དུ་མི་གཏོང་ངེད་ལ་སྦྱིན་དང་བསད་ནས་ཟ་བ་ཡིན་ 
ཟེར་བས། བུ་མོ་གསུམ་ན་རེ། སྔོན་བསམ་ཡས་བཞེངས་པའི་དུས། རྒྱལ་པོའི་སྲས་ 
མོ་མྱ་ངན་ལས་འདས་ཚེ།
པདྨས་ཕྱི་རབས་ཀྱི་རྒྱུད་འཛིན་དུ་སྨོན་ལམ་བཏབ་པའི་སྐྱེས་བུ་ཡིན། བར་ཆད་མ་ 
བཏང་། མ་ཧཱ་རཀྴ་རཱ་ཙའི་སྤྱན་སྔར་ཐོངས་ཟེར་བ་དང༌། སྒོ་ཕྱེས་ཕོ་བྲང་གི་ནང་དུ་ཕྱིན། 
ཕོ་བྲང་གི་དབུས་རིན་པོ་ཆེའི་ཁྲི་ཆེན་པོ་གཅིག་གི་སྟེང་ན། མི་ན་སོ་བགྲེས་སེ་བ། རལ་ 
པའི་ཐོར་ཅོག་མཛད་པ། སྐུ་ལུས་སྒེག་པ། ཞལ་གྲུ་བཞི་སྨ་ར་དང་ཁ་སྤུ་སེར་བ། ཕྱག་ 
ན་རཀྴའི་ཕྲེང་བ་དང་སྡིག་མཛུབ་ཀྱི་ཕྱག་རྒྱ་མཛད་པ་གཅིག་བཞུགས། དེའི་གཡས་ཕྱོགས་ 
ན་མི་ཤ་མདོག་སྨུག་གེ་བྱས་པ་མང་པོ་དབུ་ལ་སྙན་ཞྭ་གསོལ་བ། རས་ཀྱི་ཨང་རག་ 
དང་དར་དཀར་སེར་དམར་ལྗང་གི་ཆོས་གོས་གསོལ་བ་རྣམས་གཡས་ཀྱི་གྲལ་ལ་འཁོད་ 
དེ་བཞུགས། གཡོན་གྱི་ཕྱོགས་ན་མི་ཤ་མདོག་ལ་ངེས་པ་མེད་པ་རྣམས། དབུ་ལ་ཞྭ་ 
སེར་ཞྭ་དམར་པད་ཞྭ་ལ་སོགས་ངེས་པ་མེད་པར་གསོལ་ནས། གཡོན་གྲལ་འཁོད་དེ་ 
བཞུགས། མདུན་ན་མི་རིགས་མི་གཅིག་པའི་མི་མང་པོ་བཞུགས། དེའི་མཐའ་ན་ཕར་ 
བུ་མོ་གཞོན་ནུ་མང་པོ་གར་བྱེད་པ་རྣམས་འདུག དེ་དུས་ཡང་བུ་མོ་གསུམ་ན་རེ། བླ་མ་
67

༄༅། །ཟངས་མདོག་དཔལ་རིའི་མཐོང་སྣང་སྐོར།
ལ་ཕྱག་འཚོལ་ཟེར། བདག་གི་སེམས་ལ་བླ་མ་གང་ན་ཡོད་དམ་བསམ་པ་ལ། ཕྱག་མི་ 
འཚལ་ལམ་ཟེར། སུ་ལ་འཚལ་བྱས་པས། དབུས་ཀྱི་བླ་མ་ལ་འཚོལ་ཟེར། སྔར་མཇལ་ 
མ་མྱོང་བའི་བླ་མ་ཡ་གི་སུ་ཡིན་དྲིས་པས། འདི་མ་ཧཱ་རཀྴ་གུ་རུ་བྱ་བ་ཡིན། སྔོན་ཁ་བ་ 
ཅན་ན་སློབ་དཔོན་པདྨ་བྱ་བ་ཡིན། ཁྱོད་རང་གི་བླ་མ་ཡིན་མོད་ཕྱག་འཚོལ་ཟེར། བདག་ 
གིས་ཕྱག་འཚལ་ཏེ་བྱིན་རླབས་ཞུས་མ་ཐག གུ་རུའི་ཞལ་ནས། བུ་ཁྱོད་སླེབས་སམ་ 
གསུངས། དེ་དུས་གཡས་གྲལ་གཡོན་གྲལ་ཐམས་ཅད་སྤྱན་ཕར་ཧྲིག་ཚུར་ཧྲིག་གཟིགས་ 
ཤིང་། བླའུ་ཤབ་ཤུབ་མང་པོ་བྱེད་པ་མཐོང་བ་དང་། བདག་གིས་གུ་རུ་ལ་ཞུས་པ། རྗེ་ 
རྒྱལ་བའི་སྲས་མཆོག་ལགས། གཡས་གྲལ་གཡོན་གྲལ་འདི་ཚོ་གང་ནས་ཡིན། མདུན་ 
གྲལ་གྱི་མི་མང་ཚོ་སུ་ཡིན་ཞུས་པས། གུ་རུའི་ཞལ་ནས། བུ། འདིའི་གཡས་གྲལ་རྣམས་ 
རྒྱ་གར་གྱི་རིག་འཛིན་ཚོ་ཡིན། གཡོན་གྲལ་ཚོ་བོད་ཀྱི་གྲུབ་ཆེན་རྣམས་ཡིན། མདུན་ 
གྲལ་འདི་ཚོ་ངའི་སློབ་བུ་གཏེར་སྟོན་རྣམས་ཡིན། ཕྱི་བསྐོར་གྱི་མི་མང་ཚོ་ང་ལ་གསོལ་ 
བ་བཏབ་པའི་སྐལ་ལྡན་རྣམས་ཡིན། ཁྱོད་རང་ཡང་འདིར་སྡོད་གསུངས། བདག་གིས་ 
སྡོད་ས་བཙལ་བས། མདུན་གྲལ་གྱི་གསེབ་ན་མལ་ས་སྟོང་བ་གཅིག་ལ་འབོལ་ཉིས་བརྩེགས་ 
བཏིང་བ་གཅིག་འདུག འདིའི་སྡོད་ས་སུའི་ཡིན་དྲིས་པས། བུ་མོ་གསུམ་ན་རེ། ཁྱོད་ 
རང་སྔར་འགྲོ་དོན་ལ་མ་ཕྱིན་པའི་དུས་ཀྱི་སྡོད་ས་ཡིན་མོད། འདིར་སྡོད་ཅིག་ཟེར། བདག་ 
གིས་དེ་ལ་བསྡད་པས། མི་དེ་རྣམས་ན་རེ། ཁྱོད་ཀྱིས་སླེབས་སམ། འཇིག་རྟེན་མི་ཡུལ་ 
གྱི་དུས་དང་མཚན་ཉིད་ཇི་ལྟར་ཡོད། མཛད་སྤྱོད་ཇི་ལྟ་བུ་བྱེད་ཀྱིན་འདུག་ཟེར་བས་བདག་ 
གིས་ད་ནི་དུས་སྙིགས་ནས། འཇིག་རྟེན་མི་ཡུལ་གྱི་བསྟན་པ་ལེགས་པོ་མི་འདུག ཁྱེད་ 
རྣམས་ཀྱིས་འདིར་བཞུགས་ནས་སེམས་ཅན་གྱི་དོན་མཛད་པ་ངོ་མཚར་ཆེ་ཞུས། ཡང་
68

༄༅། །ཟབ་གཏེར་ཆོས་ཀྱི་མཛོད་ཁང༌།
བདག་གི་བསམ་པ་ལ། བླ་མ་ལ་ཆོས་ཤིག་ཞུ་དགོས་བསམས་ནས། བླ་མའི་སྤྱན་སྔར་ 
འདི་སྐད་ཞུས་སོ། །
རྗེ་འགྲན་གྱིས་དོ་མེད་པདྨ་འབྱུང༌། །ཐུགས་ཀྱི་པདྨོ་ཁ་ཕྱེ་ནས། །ཐུགས་རྗེའི་འོད་ 
ཀྱི་ཚ་ཟེར་གྱིས། །བདག་སོགས་མ་རིག་སེམས་ཅན་གྱི། །མུན་པའི་ཚོགས་རྣམས་བསལ་ 
དུ་གསོལ། །ཞེས་ཞུས་པས། གུ་རུས་གསུངས་པ། བུ་རྣ་བའི་དབང་པོ་ཚུར་ཉོན་དང༌། ། 
དུས་ངན་དུས་ཀྱི་མཚན་ཉིད་ལྟོས། །ཡང་སྒོས་བསྟན་པ་ཐ་མའི་མི། །དུས་འགྱུར་སྤྱོད་ 
པ་མིན་ལོག་མཁས། །དེ་དང་སྤྱོད་ལམ་མ་བསྟུན་པར། །ཆོས་ཀྱི་ཕྱོགས་སུ་རྩོལ་བ་གྱིས། ། 
རང་གི་ས་ཕྱོགས་རབ་སྤངས་ནས། །གཞན་དོན་མཐའ་དག་རྒྱལ་ཁམས་སྐོར། །རང་ 
དོན་བསྒྲུབ་ལ་ཡར་བྲོས་ཤིག །ཕ་ཡུལ་བདུད་ཀྱི་བཙོན་ར་སྤོངས། །འདུ་འཛི་མེད་པའི་ 
དབེན་གནས་བརྟེན། །གནས་ལུགས་རྟོགས་ལ་ཡར་བྲོས་ཤིག །རང་གནས་རང་ཡུལ་ 
མ་འཛིན་པར། །དད་ལྡན་གནས་ཆེན་གང་ཡོད་སྐོར། །ཆགས་སྡང་སྤོངས་ལ་ཡར་བྲོས་ 
ཤིག །ནག་མོ་མ་བསྟེན་རིགས་ངན་སྤོངས། །མཚན་ལྡན་ཕྱག་རྒྱ་ལས་ལྡན་ཚོལ། ། 
རྟོགས་པའི་བོགས་ཐོན་ཡར་བྲོས་ཤིག །འཇིག་རྟེན་གཉེན་གྱི་འཁྲི་བ་ཆོད། །སྐྱབས་ 
མཆོག་དཀོན་མཆོག་གསུམ་ལ་གཏོད། །ཡ་ང་བག་མེད་ཡར་བྲོས་ཤིག །སྒྱུ་མའི་ནོར་ 
རྫ་ས་འཁྲི་བ་ཆོད། །འདོད་ཞེན་རྩ་བའི་ཞེན་པ་སྤོངས། །ཆགས་མེད་བརྟེན་ལ་ཡར་བྲོས་ 
ཤིག །གཞན་དོན་མཐའ་དག་སྐྱོང་བའི་དུས། །སེམས་བསྐྱེད་ཉེ་རིང་མེད་པ་རུ། །སྙིང་ 
རྗེ་བསྒོམས་ལ་ཡར་བྲོས་ཤིག །སེམས་ཀྱི་སྤྲ་སྤྲོ་བྱུང་བའི་དུས། །འཁྲུལ་པའི་རྗེས་སུ་མི་ 
འབྲང་བར། །རྣམ་གཡེང་སྤོངས་ལ་ཡར་བྲོས་ཤིག །བསམ་གཏན་རྩེ་གཅིག་སྒོམ་པའི་ 
དུས། །གང་ཤར་ཆོས་སྐུའི་རོལ་པ་ལས། །སྤང་བླང་མ་སྒྲུབས་ཡར་བྲོས་ཤིག །གནས་
69

༄༅། །ཟངས་མདོག་དཔལ་རིའི་མཐོང་སྣང་སྐོར།
ལུགས་ཐོག་ཏུ་འཇོག་དུས་སུ། །དངོས་འཛིན་མཚན་མའི་གཞི་རྩ་ཆོད། །བྱར་མེད་རྟོགས་ 
ལ་ཡར་བྲོས་ཤིག །རིག་པའི་ངོ་བོ་བླང་དོར་བྲལ། །ཡེངས་མེད་གཉུག་མའི་གཏན་ཡུལ་ 
ཟུངས། །བཅོས་སླད་ཕྲོལ་ལས་ཡར་བྲོས་ཤིག །མ་སྐྱེས་མ་བྱུང་རིག་པའི་ངོ་བོ། །རང་ 
བཞིན་ལྷུན་གྲུབ་རྣམ་དག་སྒྲུབས། །རང་ས་བཟུང་ལ་ཡར་བྲོས་ཤིག །སྤྲོས་དང་བྲལ་བའི་ 
རིག་སྐུ་འདི། །ཀུན་བཟང་གསང་བའི་བྷ་ག་རུ། །མ་བུར་སྟོད་ལ་ཡར་བྲོས་ཤིག །ཨུ་དུམ་ 
ལྟ་བུའི་མི་ལུས་འདི། །སླར་ཡང་ཐོབ་པར་ཤིན་ཏུ་དཀའ། །ད་རེས་ཐོབ་དུས་དཀའ་བ་ 
ཆོད། །ཅེས་གསུངས་སོ། །ཡང་བདག་གིས་འདི་སྐད་ཞུས། དྲིན་གྱིས་སྐྱོང་བའི་རིན་པོ་ 
ཆེ༑ ༑ཁྱོད་ཀྱི་ཡོན་ཏན་བརྗོད་མི་ནུས། །དགོས་འདོད་འབྱུང་བ་ཆོས་ཀྱི་རྗེ། །མ་རིག་ 
མུན་སེལ་འགྲོ་བའི་མགོན། །སྐྱབས་མཆོག་རྟེན་ས་ཁྱོད་ཉིད་བཟང༌། །དུས་ངན་བུ་ལ་ 
བྱིན་གྱིས་རློབས། །ཕ་ལ་གསོལ་བ་བཏབ་པའི་མཐུས། །རང་གི་ས་ཕྱོགས་མ་སྤངས་ 
ཀྱང་། །གླིང་ལས་ཁྱད་འཕགས་རྔ་ཡབ་གླིང་། །ས་འདིར་སླེབས་པ་ང་རེ་སྤྲོ། །རང་ 
གནས་རང་ཡུལ་མ་སྤངས་ཀྱང༌། །པདྨ་འོད་ཀྱི་གཞལ་ཡས་ཁང༌། །ཕོ་བྲང་མཇལ་བ་ང་ 
རེ་སྤྲོ། །ཕ་ཡུལ་ཞེན་པ་མ་སྤངས་ཀྱང༌། །མི་འགྱུར་རྡོ་རྗེའི་སྐུ་འདྲ་བ། །མཚན་དཔེ་ 
ཡོངས་ཀྱིས་སྤྲས་པའི་སྐུ། །ཕ་དང་མཇལ་བ་ང་རེ་སྤྲོ། །ནག་མོ་མ་སྤངས་བརྟེན་གྱུར་ 
ཀྱང་། །མཁའ་འགྲོའི་རོལ་རྩེད་མཛད་པ་དང་། །མ་སྲིང་མཇལ་བ་ང་རེ་སྤྲོ། །ཉེ་འབྲེལ་ 
འཁྲི་བ་མ་ཆོད་ཀྱང༌། །རིག་འཛིན་ཕོ་མོའི་ཚོགས་རྣམས་དང༌། །སྒྲུབ་ཆེན་མཇལ་བ་ང་ 
རེ་སྤྲོ། །གྲོགས་ཀྱི་ཞེན་པ་མ་ཆོད་ཀྱང༌། །སྔ་རབས་གང་ཟག་ཁྱེད་རྣམས་དང༌། །ལྷན་ 
ཅིག་འཁོད་པ་ང་རེ་སྤྲོ། །ནོར་རྫ་ས་ཆགས་ཞེན་མ་སྤངས་ཀྱང༌། །མཁའ་འགྲོའི་ཚོགས་ 
འཁོར་སྤྲིན་བཞིན་གཏིབས། །ཆགས་མེད་རོལ་པ་ང་རེ་སྤྲོ། །སྔར་མཇལ་ཕྱིས་མཇལ་
70

༄༅། །ཟབ་གཏེར་ཆོས་ཀྱི་མཛོད་ཁང་།
མ་མྱོང་བའི། །དུས་གསུམ་མཁྱེན་པའི་པད་འབྱུང་མཇལ། །རྩོད་མེད་མགོན་པོ་ཐུགས་ 
རྗེ་ཅན། །སྤྲང་མ་རིག་བུ་ལ་ཐུགས་རྗེས་ཟུང༌། །གནས་ལུགས་ལྟ་བ་བསྟན་དུ་གསོལ། ། 
ཞེས་ཞུས་སོ། །ཡང་གུ་རུས་གསུངས་པ། བུ་དྲན་བྱེད་ཤེས་པ་གསལ་མཛོད་དང༌། །གྱ་ 
གྱུ་ཝལ་ཝལ་སེམས་ཀྱི་ངོ་བོ། །ཐོལ་སྐྱེས་རྣམ་རྟོག་གཟུང་འཛིན་ཅན། །རྐྱེན་ཁར་མ་ 
བཏང་རང་སར་ཞོག །ལེ་ལོ་ཡེངས་མེད་གཉེན་པོ་བརྟེན། །རིག་པ་ཤེས་རབ་ལ་ཁར་ 
ཐོན། །དམིགས་མེད་གཉུག་མའི་གཏན་ཡུལ་ཟུངས། །གཟུང་འཛིན་ཤེས་པ་རང་སར་ 
གྲོལ། །མ་སྐྱེས་མ་བྱུང་རིག་པའི་ངོ་བོ། །ཡེ་ནས་ལྷུན་གྲུབ་བཅོས་སླད་བྲལ། །རྩ་བྲལ་ 
རིག་པ་ནོར་བུ་འདྲ། །སྤྲོས་བྲལ་རྒྱལ་མཚན་རྩེ་ལ་ཕྱོར། །དེ་ལྟར་བྱས་པས་ཚེ་གཅིག་ལ། ། 
སངས་རྒྱས་འགྲུབ་པར་ཐེ་ཚོམ་མེད། །ཅེས་གསུངས་སོ། །
ཡང་བདག་གིས་གསོལ་བ་འདི་བཏབ་བོ། །བཀའ་དྲིན་འཁོར་མེད་ཆོས་ཀྱི་རྗེ། ། 
མི་འགྱུར་རྡོ་རྗེ་ལྟ་བུ་ཡི། །མཚན་དང་དཔེ་བྱད་སྤྲས་པའི་སྐུ། །དཔལ་བེའུ་ཐུགས་ཀྱི་ 
ཀློང་ཡངས་ནས། །ཡིད་བཞིན་ནོར་བུ་ཆོས་ཀྱི་མཛོད། །འགག་མེད་མགྲིན་པའི་གསང་ 
ལམ་རྒྱས། །ཞལ་གྱི་པདྨའི་ནམ་མཁའ་ལ། །དགོས་འདོད་མན་ངག་རྟ་བདུན་ཤར། ། 
རིགས་དྲུག་སེམས་ཅན་ཐམས་ཅད་ཀྱི། །མ་རིག་སྲིད་མཚོ་སྐེམ་པ་དང༌། །ཉོན་མོངས་ 
མུན་པ་བསལ་དུ་གསོལ། །ཐུགས་ཀྱི་བར་སྣང་ཀློང་དཀྱིལ་དུ། །གཞན་དོན་ཐབས་ཀྱི་ 
སྤྲིན་དམར་འཁྲིགས། །གདམས་པ་ཟབ་མོའི་སྦྲང་ཆར་བབ། །བདག་སོགས་སེམས་ 
ཅན་ཐམས་ཅད་ཀྱི། །འཁྲུལ་པའི་ཚད་པ་བསིལ་བར་མཛོད། །དུས་དང་འབྲལ་བ་མེད་ 
པ་རུ། །ཞབས་པད་སྤྲང་པོའི་སྤྱི་བོར་འདུད། །བུ་ལ་ཐུགས་རྗེས་བཟུང་ནས་ཀྱང་། ། 
རིག་འཛིན་བླ་མའི་ས་ལ་འཁོད། །ཅེས་གསོལ་བ་བཏབ་བོ། །དེ་ནས་བུ་མོ་གསུམ་ན་རེ།
71

༄༅། །ཟངས་མདོག་དཔལ་རིའི་མཐོང་སྣང་སྐོར།
ཕོ་བྲང་གི་ཕྱི་ལ་སྐྱོ་སངས་ལ་གཤེགས་སོ་ཟེར། ཕྱི་རུ་ཕྱིན་ཏེ་ཕོ་བྲང་གི་ཕྱོགས་སུ་བལྟས་ 
པས། ནུབ་བྱང་མཚམས་ན་རིན་པོ་ཆེ་ཟངས་ལས་གྲུབ་པའི་ཁང་བུ་ཞིག་འདུག དེའི་ནང་ 
ན་དཔའ་བོ་མཁའ་འགྲོ་རྣམས་ཀྱིས་རོལ་ཆས་གྱོན་ནས། ཉི་མ་གཅིག་མ་ཆགས་པར་ 
ཕོ་བྲང་ལ་སྐོར་བ་བྱེད་ཅིང་གདའ། ཕོ་བྲང་གི་བྱང་ཕྱོགས་ན་རིན་པོ་ཆེ་ཨིནྡྲ་ནཱི་ལ་ལས་ 
གྲུབ་པའི་ཁང་བུའི་ནང་ན། གསོལ་ཆས་ཀྱི་སྐོར་རྣམས་དང་། ཇ་ཆང་། ཤ་མར། ཐུད་དང་ 
བཅས་པ། ཟས་ཀྱི་འབྱོར་པ་དཔག་ཏུ་མེད་པ་བཤམས་ཏེ། གསོལ་བྱ་བ་རྣམས་ཀྱིས་ 
དུས་རྒྱུན་དུ་ཕོ་བྲང་དབུས་སུ་ཚོགས་ཀྱི་འཁོར་ལོ་བསྐོར་བ་འདུག བྱང་ཤར་མཚམས་ 
ན་རིན་པོ་ཆེ་སྣ་ལྔ་ལས་གྲུབ་པའི་ཁང་བུ་དེ་གུ་རུའི་གཟིམ་ཁང་དུ་འདུག་པས། ཉིན་པར་ 
ཕོ་བྲང་ཆེན་པོར་བྱོན་ནས་ཆོས་ཀྱི་འཁོར་ལོ་བསྐོར། མཚན་མོ་གཟིམ་ཁང་དེར་བྱོན་
ནས། ཡེ་ཤེས་མཚོ་རྒྱལ་དང་མུ་ཏིག་བཙན་པོ་གཉིས་ཀྱིས་གཟིམ་གཡོག་མཛད་ཀྱིན་འདུག
དེ་དུས་ཨོ་རྒྱན་རིན་པོ་ཆེའི་ཞལ་ནས། མཚོ་རྒྱལ་དང་མུ་ཏིག་བཙན་པོ་མཎྜལ་ཤོམས་ 
ཤིག བོད་ཀྱི་བན་ཆུང་ལ་དབང་བསྐུར་བ་ཡིན་གསུངས། དེ་ནས་མུ་ཏིག་བཙན་པོ་དང་ 
མཚོ་རྒྱལ་གཉིས་ཀྱིས་མཎྜལ་བཤམས། བླ་མ་ཡང་གསང་བཀའ་འདུས་ཀྱི་དཀྱིལ་འཁོར་ 
ཞལ་ཕྱེས། ཞག་བདུན་དུ་སྒྲུབ་པ་བཟུང༌། ཕྱི་རྫས་ལ་བརྟེན་ནས་བུམ་པའི་དབང་ཡོངས་ 
སུ་རྫོགས་པར་བསྐུར། ནང་བདུད་རྩི་ལ་བརྟེན་ནས་གསང་བའི་དབང་ཡོངས་སུ་རྫོགས་ 
པར་བསྐུར། གསང་བ་ཐབས་ཤེས་ལ་བརྟེན་ནས་ཤེས་རབ་ཡེ་ཤེས་ཀྱི་དབང་ཡོངས་ 
སུ་རྫོགས་པར་བསྐུར། ཡང་གསང་ངོ་སྤྲོད་ལ་བརྟེན་ནས་ཚིག་དབང་རྣམས་ཡོངས་སུ་ 
རྫོགས་པར་བསྐུར། དེ་ལྟར་དབང་བཞི་ཡོངས་སུ་རྫོགས་པའི་གསང་མཚན་པདྨ་གླིང་ 
པར་བཏགས་སོ། །དེ་ནས་ཨོ་རྒྱན་གྱི་ཞལ་ནས། བུ་ཁྱོད་ཀྱིས་རང་ཡུལ་དུ་སོང་ལ། སེམས་
72

༄༅། །ཟབ་གཏེར་ཆོས་ཀྱི་མཛོད་ཁང༌།
ཅན་གྱི་དོན་རབ་ཏུ་ཆོད་པར་གྱིས་ཤིག ཕྱིས་ཀྱང་དྲུག་ཅུ་རྩ་བརྒྱད་འདས་ནས་འདིར་ 
ཤོག་ཅིག · སྲིན་པོའི་རྒྱལ་པོ་རཀྴ་ཏ་ན་དང༌། སྲིན་མོ་མགྲིན་བཅུ་མ་གཉིས་ཀྱི་སྲས་སུ་ 
བཙས་ནས། ལོ་ལྔ་ལ་བསྙེན་གནས་ཀྱི་སྡོམ་པ་བསྲུང་ཞིང་རིག་འཛིན་གྱི་ས་ལ་གནས་ 
པར་བྱའོ་གསུངས། དེ་དུས་བདག་གི་བསམ་པ་ལ། འདི་ལྟ་བུའི་གནས། ཏིང་ངེ་འཛིན་ 
གྱི་ཟས་བཟའ་བ་བདུད་རྩིའི་ཆུ་འཐུང་། ཉིན་མཚན་གྱི་སྣང་བ་མེད་པ། ཕ་ཨོ་རྒྱན་དང་ 
མཇལ་དུ་ཡོད་པ་རིག་འཛིན་ཕོ་མོ་རྣམས་དང་ལྷན་གཅིག་འཁོད་དུ་ཡོད་པ། དཔའ་བོ་
དང་མཁའ་འགྲོ་མང་པོས་གླུ་གར་རྩེ་བ། འདི་ལྟ་བུའི་གནས་མཆོག་ཏུ་སྡོད་པ་དགའ་ 
བསམས་ནས་ཞུས་པ།
ཕ་ཨོ་རྒྱན་རིན་པོ་ཆེ། རང་ཡུལ་དུ་ལོག་ཀྱང་བདེ་བའི་གོ་སྐབས་མ་མཆིས། ཕ་ཁྱེད་ 
ལྟ་བུའི་དྲུང་དུ་སྡོད་པ་སྤྲོ་བས། བདག་ཀྱང་འདིར་སྡོད་ན་མི་ཡོང་ངམ་ཞུས་པས། འདིར་ 
མ་སྡོད་པར་སོང་ཞིག ཁྱོད་རང་གི་གདུལ་བྱའི་འདུལ་སྐལ་ཡོད་པས། གཏེར་ཆོས་རྣམས་ 
རིམ་པར་གདན་དྲོངས་ལ་སྤེལ་ཅིག པདྨ་ངའི་བཀའ་བཞིན་སྒྲུབས་ཤིག ནམ་འཆི་ངེས་ 
པ་མེད་པར་སྒྲུབ་པ་ལ་འབུངས་ཤིག འཇིག་རྟེན་གྱི་བྱ་བ་ལ་སྙིང་པོ་མེད་པས་ཚེ་འདིའི་ 
བྱ་བ་བོར་ཅིག ཕ་ཡུལ་དུ་མ་སྡོད་གཉེན་གྱི་ཁ་ཡོག་ཡོང༌། གྲོང་ཡུལ་མ་བཟུང་རྣམ་ 
གཡེང་དང་འཁྲུལ་པས་ཁྱེར། གཉེན་གྲོགས་ཀྱི་ཁ་ངོ་མ་བཟུང༌། སྡུག་ཡུས་ང་ལ་ཡོང༌། 
གཞན་གྱི་ངོ་བསྲུང་མ་བྱེད། ཐ་མ་འཁོན་དུ་ཡོང༌། དངོས་པོ་ལ་བདག་འཛིན་མ་བྱེད། 
དགྲ་བོའི་གཡབ་ཤིང་ཡིན། ནོར་དུ་ནག་མོ་མ་བརྟེན། མར་འཐེན་གྱི་བསུ་བ་ཡིན། གདམས་ 
པ་ཟབ་མོ་མ་སྟེར། གསང་སྔགས་ཁ་འཆལ་དུ་འགྲོ། སྣོད་མ་བརྟགས་པར་ཆོས་མ་ 
བཤད། བདུད་ཀྱིས་ཅིར་ཡང་རྫུ་རུ་ཡོང་། མི་ཟེར་ཁ་ལ་མ་ཉན་སྨྲ་བ་ཉུང་ངུ་གྱིས། རྒྱལ་
73

༄༅། །ཟངས་མདོག་དཔལ་རིའི་མཐོང་སྣང་སྐོར།
ཁམས་ཕྱོགས་མེད་འགྲིམས་ཤིག །རི་ཁྲོད་དབེན་གནས་རྣམས་སུ། །བྲག་ཕུག་ཞྭ་ལྟར་ 
གྱོན་ལ། །སྒྲུབ་པའི་རྒྱལ་མཚན་ཚུགས་ཤིག །བླ་མ་སྤྱི་བོར་ཁུར་ལ། །རྣལ་འབྱོར་རྟག་ 
ཏུ་སྒོམས་ཤིག །ཉེ་རིང་ཕྱོགས་འཛིན་བསྐྱུར་ལ། །གཞན་དོན་ཕྱོགས་མེད་གྱིས་ཤིག ། 
དགེ་སྡིག་འདོར་ལེན་མ་བྱེད། །རྒྱུ་འབྲས་ཞིབ་ཏུ་སྲུངས་ཤིག །ཆགས་སྡང་འཁྲུལ་པ་ 
སྤོངས་ལ། །དག་སྣང་ཕྱོགས་མེད་སྦྱོངས་ཤིག །བླ་མ་སྤྱི་བོར་བསྒོམས་ལ། །མོས་གུས་ 
དྲག་པོ་གྱིས་ཤིག །བསྐྱེད་རྫོགས་ཟུང་འཇུག་བསྒོམས་ལ། །ལྷ་སྐུ་སྒྱུ་མར་ལྟོས་ཤིག ། 
གང་ཤར་ཆོས་སྐུའི་རོལ་པ། །སྤང་བླང་གཉིས་མཐའ་ཆོད་ཅིག །སེམས་སྐྱེ་མེད་ཀྱི་རྩ་ 
བ་ལྟོས་ཤིག །རིག་པ་གནས་ལུགས་ངང་ལ་ཞོག་ཅིག །སྤྲོས་པའི་ཟག་པ་ཟད་པར་གྱིས་ 
ཤིག །གཏན་གྱི་འདུན་མ་ད་རེས་ཡིན་ནོ། །ཞེས་གསུངས་སོ། །ཡང་བུ་མོ་གསུམ་ན་རེ། 
རྟ་འདི་ལ་ཆིབས་ཤིག་ཟེར། རྟ་དཀར་དེ་ཁྲིད་བྱུང་བས། བདག་གིས་ཞོན་ནས་སྔར་གྱི་ 
ལམ་ལ་ཡོང་བས། སྐད་ཅིག་མ་ལ་གངས་རྩེ་དེར་སླེབས། བུ་མོ་གསུམ་གྱིས་ང་ལ་རྡོ་རྗེ་ 
རྩེ་ལྔ་པ་གཅིག་གཏད་ནས། ཁྱོད་རང་གིས་ཡུལ་དྲན་པར་གྱིས་ཤིག་ཟེར། རང་ཡུལ་ 
དྲན་པ་ཙམ་ལ། དགོན་པའི་སྲང་སྒོར་སླེབས་འདུག དེ་མ་ཐག་ལ་གཉིད་སད་བྱུང་བས། 
རྨི་ལམ་ལ་གང་བྱུང་གི་ཐོར་བུ་ཙམ་ཞིག་ཡི་གེར་བཏབ་པའོ། །ཞེས་གསུངས་སོ། །
74

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །སྟག་ཤམ་རྡོ་རྗེའི་གསང་བའི་རྣམ་ཐར་ལས། རྫུན་ཚིག་གཉིས་པ་ 
དག་སྣང་དང་པོ་འོད་གསལ་རྡོ་རྗེའི་ཕྲེང་བ་འོད་ཀྱི་དྲ་བ་ 
སྲིན་ཡུལ་ཤར་ཕྱོགས་ཀྱི་ལམ་ཡིག་ཡོད།
༄༅། །སྣང་བ་མཐའ་ཡས་སྐུ་ཡི་འོད་ཟེར་ལས། །སྤྱན་རས་གཟིགས་དབང་སྙིང་ 
རྗེའི་གསུང་དབྱངས་ སྒྲོག །པདྨ་འབྱུང་གནས་འགྲོ་བའི་དོན་དུ་སྤྲུལ། །སྐུ་གསུམ་བླ་མ་ 
མཆོག་ལ་ཕྱག་འཚལ་འདུད། །ཕྱི་ཡུལ་དག་པ་མཁའ་སྤྱོད་ཨོ་རྒྱན་གླིང༌། །པདྨ་འོད་ 
དང་ཟངས་མདོག་དཔལ་གྱི་རིར། །ཕྱི་ཡི་ལྕགས་རི་གླིང་བཞི་གླིང་ཕྲན༌དང༌ ། །གླིང་ 
གཡོག་དག་དང་རིམ་པ་དུ་མས་བསྐོར། །ལྷ་དང་ལྷ་མོ་རིག་འཛིན་མཁའ་འགྲོ་དང༌། ། 
དམ་ཅན་ཆོས་སྲུང་ལྷ་སྲིན་སྡེ་བརྒྱད་དང་། །སྲིད་པས་ཡོངས་སུ་གང་དབུས་མ་ཧཱ་གུ་རུ་ 
ཆེ༑ ༑གང་འདུལ་ཞི་དང་ཁྲོ་གར་དུ་མ་མཛད། །ནང་ཡུལ་བདག་ལུས་བྱང་ཁོག་ཨོ་རྒྱན་ 
གླིང་། །ཙིཏྟ་ཟངས་མདོག་རྩ་རླུང་པདྨ་འོད། །རྐང་བཞི་ཡན་ལག་ཉིང་ལག་གླིང་གི་ 
ཚོགས། །ལྤགས་པ་ལྕགས་རིས་ཡོངས་སུ་བསྐོར་དབུས་སུ། །ཐིག་ལེ་དཀར་དམར་བླ་ 
མ་ཡབ་ཡུམ་དང༌། །གློ་རྩ་སྲིན་དང་དོན་སྣོད་ལྷ་འདྲེ་སོགས། །རྩ་རླུང་དཔའ་བོ་དཔའ་ 
མོས་ཡོངས་སུ་བཀང༌། །དེ་ལྟར་ཕྱི་ནང་རྟེན་འབྲེལ་གཅིག་པའི་དོན། །གསང་སྔགས་རྡོ་ 
རྗེ་ཐེག་པའི་ལམ་གྱི་མཆོག །རྩ་རླུང་མཆུ་སྦྱོར་མོས་པ་དུ་མ་ཡིས། །རིག་སྟོང་གསལ་ 
སྟོང་ངོ་བོ་རང་སྟོང་དང་། །རང་སེམས་བླ་མ་གཉིས་མེད་རོ་གཅིག་པས། །དོན་དམ་བཅོས་ 
མེད་ངང་དུ་བསྒྲུབ་པའི་དུས། །རྨི་ལམ་འདྲ་བ་སྒྱུ་མའི་རང་གཟུགས་ལ། །གློག་དང་
75

༄༅། །ཟངས་མདོག་དཔལ་རིའི་མཐོང་སྣང་སྐོར།
སྐར་མདའ་ཆུ་བུར་ཇི་བཞིན་དུ། །སྨིག་རྒྱུ་འདྲ་བའི་སྐྱེས་བུའི་འཁྲུལ་གཟུགས་ལ། །མེ་ 
ལོང་གཟུགས་ལྟར་མཐོང་ཚུལ་འདིར་བྲིས་པས། །ཡེ་ཤེས་སྤྱན་ལྡན་རྣམས་ཀྱིས་དགོངས་ 
ངོས་ནས། །བར་ཆད་མེད་པར་འགྲུབ་པའི་རྟེན་འབྲེལ་ཤོག །ཅེས་པ་དེ་ཡང་རྨི་ལམ་ 
འཁྲུལ་པའི་རང་བཞིན་ལས་ཇི་ལྟར་བྱུང་ཚུལ་ཟོག་མེད་དུ་སྤྲུལ་པའི་སྐུ། རིན་པོ་ཆེའི་ 
བཀའ་ངོ་མ་བཅག་ཙམ་དུ་བྲི་བ་ལ། བདག་རྨོངས་པའི་རང་མཚངས་བརྗོད་པ་ལ། མཁས་ 
མཁྱེན་སྤྱན་ཡངས་ཅན་རྣམས་ཀྱིས་ཐུགས་མི་ཁྲེལ་བར་སྐྱོན་སེལ་གྱི་འབྲུ་བསལ་དང༌། 
མཁའ་འགྲོ་ཆོས་སྲུང་རྣམས་ཀྱིས་གེགས་མེད་དུ་འགྲུབ་པར་གྱུར་ཅིག 
དེ་ཡང་སྟག་ལོ་དཔྱིད་ཟླ་ར་བའི་ཚེས་བཅུ་གསུམ་གྱི་དུས་ཤིག་ཏུ་ཐུགས་སྒྲུབ་གསེར་ 
ཞུན་མའི་གཏེར་སྒྲུབ་ཀྱི་དངོས་གྲུབ་ལེན་ཆོག་གི་དབུ་བཙུགས་ཏེ་སྲོད་ཐུན་བཟུང་འཕྲོ་ 
ནས་ལུས་ཐམས་ཅད་ཆམ་པའི་ནད་ཕོག་པ་ལྟར་བྱུང་ཞིང༌། ཐུན་འཕྲོ་བཅད་ནས་ཉལ་ 
ཙ་གཉིད་ཧྲུལ་གྱིས་སོང་བའི་ངང་དེར། རང་སྤང་ཐང་ཞིག་ལ་ཤིང་ཡལ་ག་ཕྱུག་པ་མིན་ 
ཙམ། ཕལ་ཆེར་སྐམ་ཤོམ་ཡོད་པ་ཞིག་ལ་རྒྱབ་གཏད་ནས་ཡོད་ཙ། སེང་གེ་རེད་བྱས་ 
པའི་གཅན་གཟན་གཉིས་ང་ཡི་སྔོན་དེར་བྱུང་ནས། ངའི་པུས་ཟུར་ལ་མཆུ་བཙུགས་ 
བཙུགས་བྱས་འགྲོ་ཟེར་བའི་བརྡ་མང་དུ་བྱུང༌། ང་ལངས་ཙ་ཤིང་དེ་ཡང་འགྱེལ་ཤོམ་ 
བྱེད་འདུག་པས་ལང་མ་ཕོད་ནས་བསྡད་པས། གཅན་གཟན་དེ་གཉིས་ཀྱང་བུད་མེད་ 
གཉིས་རེད་འདུག བུད་མེད་གཅིག་དེ་རྒན་མོ་མགོ་དང་སྨིན་མ་ཡང་སེ་འཁྱུགས་སེ་བ། ལུས་
ལ་རས་གོས་གྲིབ་མ་ཆབས་ཆབས་ཅན་གྱོན་པ། གཅིག་དེ་བུད་མེད་གཞོན་ནུ་སྐྲ་དང་
སྨིན་མ་ཡང་སྔོ་འཁྱུག་གེ་བ་ལུས་ལ་དར་དམར་འདྲ་བའི་གོས་གྱོན་པ་གཅིག་འདུག 
དེ་གཉིས་ཀྱིས་ངའི་ལག་པ་གཡས་གཡོན་ནས་བཟུང་ནས་ཤིང་འདི་དུས་ལ་མ་ཕྱིན་པར་
76

༄༅། །ཟབ་གཏེར་ཆོས་ཀྱི་མཛོད་ཁང༌།
འགྱེལ་ཨེའུ་འོང༌། ཨའུ་རྩི་བརྒྱུགས་ཟེར་ནས་ཕྱིན་པས། ནགས་རོང་བསམ་གྱིས་མི་
ཁྱབ་པ་ཞིག་ཏུ་སླེབས་ནས།གར་འགྲོ་འདིར་འདུག་བསམ་པའི་ངེས་པ་ཡང་མི་འདུག་
པས། ཕྱིར་ལོག་བསམ་བྱུང་ཞིང་དེ་དྲན་ནས་ཆེར་འགྲོ་འདོད་པ་ཞིག་མ་བྱུང༌། དེར་རྒན་ 
མོ་དེ་ལ་ཡུལ་འདིར་འོ་སྐོལ་རྣམས་ཅི་བྱས་ནས་ཕྱིན་པ་ཡིན། འདིར་ཅི་མིང་ཨེ་ཤེས་བྱས་ 
ཙ༑ རྒན་མོ་དེས་ངས་མི་ཤེས་རྒྱུས་མེད། མོས་ཤེས་འོང་ཟེར།བུད་མེད་ཆུང་བ་དེས། 
འདིར་ཉོན་མོངས་ཆེན་པོ་ཡོད། ཁྱོད་རང་ཡང་སུག་གེ་ལ་ཚེར་མ་ཟུག་ཉེན་ཆེ། སྔོན་ཨོ་ 
རྒྱན་པདྨ་དང་ངེད་དཔོན་སློབ་ཚོ་འོང་དུས་ཕ་གི་ན་ཞག་ས་ཡིན་འདི་ཨོ་རྒྱན་པདྨའི་བཞུགས་
ཁྲི་ཡིན། འདིར་གཅན་གཟན་ཡོད་དོགས་ཆེ། ཞེས་ཟེར་བས་ཕར་བལྟས་པས། ཨོ་རྒྱན་ 
གྱི་བཞུགས་ཁྲི་དེ་སུབ་ནང་ནུབ་ནས་རིག་མི་རིག་རེད་འདུག བཞུགས་ཁྲིའི་མདུན་དེར་ 
ཞབས་རྗེས་གསལ་བོར་འདུག དེ་ནས་ཡར་འོང་བས་སུབ་ནགས་ཤིན་ཏུ་འཇིགས་པའི་ 
གསེབ་ནས་ཚེར་མ་རྣམས་དམར་ཇབ་ཇབ་བྱེད་འདུག འདུག་བསམ་རུང་ཐུ་འདུག འགྲོ་ 
བསམ་ཡང་གོམ་པ་འདོར་ཕོད་པ་མི་འདུག མིག་བཙུམ་ནས་གོམ་པ་འདོར་ཙ། སུག་ 
གེ་རྣམས་ཚེར་མས་འཛེར་ནས་ཉོན་མོངས་པ་ལ་བསམ་གྱིས་མི་ཁྱབ་པ་བྱུང་རུང་། ད་ནི་ 
ཤི་ནི་ཡང་ཤི འདི་འདྲ་དུས་རོ་སྙོམས་དགོས་བསམས་ནས་སོང་ཡང་རྐང་པའི་ཚ་ནས་འགྲོ་ 
མ་ནུས་ནས་ངུ་ནས་ཨེ་དྲག་ལ་ཐུག་ཡོད་ཙ། ད་ཅིའི་བུད་མེད་གཞོན་པ་དེས། ང་འགྲོ་ 
མིན་པ་གཅན་འོང་། གཅན་བྱུང་ན་འོ་སྐོལ་གསུམ་ག་ཟ་འོང་ཟེར། ད་ནི་ཟོས་ན་ཡང་ 
ཟོས། ཅི་བྱུང་ཡང་འགྲོ་ཐབས་མེད་བྱས་ནས་བསྡད་པས། དེའི་མོད་དེར་ནགས་གསེབ་ 
ནས་གཅན་གཟན་གྱི་ངར་སྐད་སྔོན་ཚོར་མ་མྱོང་བ་འགའ་ཞིག་གྲག་པས། རང་དབང་ 
མེད་པར་བྲོས་པས་མཐའ་གད་ལ་བསམ་གྱིས་མི་ཁྱབ་པ་གཅིག་ཏུ་ཕྱིན། དེར་ཡང་མ་
77

༄༅། །ཟངས་མདོག་དཔལ་རིའི་མཐོང་སྣང་སྐོར།
ཆགས་པར་མཆོང་བསམ་ཙ།ད་ཅིའི་བུད་མེད་དེས་སྡོད་དོ་ཟེར་ནས་གབ་པའི་རྣམ་པ་ 
ཅིག་བྱས་ནས་བསྡད། དེ་ནས་མར་མར་བྲོས་པས་ཕྱིན་ཙ་ཐང་ཆེན་པོ་བསམ་གྱིས་མི་
ཁྱབ་པ་ཞིག་གི་དཀྱིལ་དེར་མཚོ་ནི་བལྟས་ན་ཡང་སྐྱི་གཡའ་བ་ཞིག་འདུག མཚོ་དེའི་ཁ་
རིང་ནས་འགྲོ་ཞིང་ཡོད་ཙ། བྱེ་རྔུབ་འདྲ་བ་ཞིག་བྱུང་ནས་ཕར་མཚོ་ནང་དེར་ནུབ་ནས་ཐལ། 
ཅི་ ་དྲག་བསམས་ནས་གཡབ་མོ་ཞིག་བྱས་ཙ། ནག་འཐིབས་ཀྱིས་མཚོ་ཞབས་སུ་ནུབ་ 
ཐལ། མཚོ་ཞབས་རིང་དེར་ངུ་འབོད་དང་ཅི་རེད་བྱེད་མི་མང་པོ་སྦྲང་ཚང་ཞིག་པ་ལྟར་ 
སྡེ་རི་རི་གྲག ང་རང་ཡང་ལུས་ལ་སྦྲུལ་འདྲ་བ། ཡང་སྦལ་བ་འདྲ་བ་མང་པོ་འབྱར་ནས་ 
བྱུང་བས་རེ་ཞིག་འདི་དྲན་མེད་པར་ངུ་འབོད་ཆེན་པོ་ཞིག་བྱས་ཙ། མཚོ་དེའི་ཞབས་རིང་ 
དེ་ནས་འུར་ལྡི་རི་རི་ཉ་ཁྱུ་དཀྲོགས་པ་ལྟར་ངའི་རྩར་འོང་གྲག ད་ཡང་ན་ཤི་ཡང་ན་རྨི་ 
ལམ་རེད་བསམས་ནས་ཕར་རྐྱེན་དེའི་ཐོག་ཏུ་བསྲེ་བའི་ཚུལ་བྱས་པས་མཚོ་དེའི་ཁར་
མངོན་འདུག རང་གི་ལུས་ལ་བལྟས་ཙ། བ་སྤུ་དེའི་རྩ་བར་ཤ་འབུ་མང་པོ་ཡི་མཆུ་ 
བཙུགས་ནས་ཁོལ་ཉིག་ཉིག་བྱེད་འདུག འདི་དཀོར་སྒྲིབ་ཡིན་འདུག་བསམས་ནས་ 
བཤགས་པ་བྱེད་བསམ་པའི་འདུན་པ་བྱས་ཙ། རང་གི་བླ་མ་དེས་ཕྱག་ཏུ་གསོལ་ཞལ་ 
ཞིག་གི་ནང་དུ་ཆུ་གང་བཅུས་ནས།
ཨོཾ་མ་ཎི་པདྨེ་ཧཱུྃ། གསུངས་ནས་སྔགས་ཆུ་དེ་ངའི་མགོར་བླུགས་བྱུང་བས། འབུ་དེ་ 
ཐམས་ཅད་གར་སོང་ཆ་མི་འདུག ད་རུང་སེམས་ཅན་དེ་རྣམས་ལ་ཕན་སྙམ་ནས་ཡི་གེ་
དྲུག་པ་མང་པོས་བསྔགས་མཚོ་ལ་བཏབ་པས་ང་རང་གར་སོང་གི་མཚོ་དེ་སྐམ་འདུག 
གཞན་ཚོ་ལ་འདི་ཕན་ཡང་མི་འདུག དེར་སྔོན་གྱི་བུད་མེད་རྒན་མོ་དེས། དཀོར་ཟན་ 
ཚོ་འདུག་ས་ལེགས་པོ་ཨེ་འདུག ཁྱེད་རང་ཡང་དཀོར་ཟ་ལུགས་ལྟོས་དང་ཨེ་རིག ད་འགྲོ་
78

༄༅། །ཟབ་གཏེར་ཆོས་ཀྱི་མཛོད་ཁང༌།
མིན་པ་ཡང་གྲུ་པ་མི་དོས་ཟེར། དེ་ནས་སླར་འོངས་པས་ཆུ་བོ་ཆེན་པོ་རྦ་རླབས་ཀྱང་ནམ་
མཁའ་རུ་ཕྱུ་རུ་རུ་བྱེད་པ་ཞིག་གི་འགྲམ་ཞིག་ཏུ་ཕྱིན་འདུག་པས། ད་འདིར་ཟམ་འདྲ་ཡོད་ 
ན་མ་གཏོགས་འགྲོ་བའི་ཐབས་མི་འདུག ཅི་བྱེད་བྱས་ཙ་ན་བུད་མེད་ཆེ་བ་དེས་ན་རེ། 
སྡུག་བསྔལ་འཁོར་བའི་ཆུ་བོ་ཆེན་པོ་འདིར། །འཕེལ་བ་མེད་ཀྱང་ཟད་པ་དག་ཀྱང་མེད། །
འཁྲུགས་པ་ཆེ་ཞིང་ཞི་བ་དག་ཀྱང་ཆེ། །སྡུག་བསྔལ་ཆེ་ཞིང་རྩུབ་པ་དེ་བས་ཆེ། །ཚ་ཟེར་ 
ཆེ་ཞིང་རྦ་རླབས་ཡོལ་མོ་ཆེ། །ཞེས་ཟེར་གར་ཆས་འཆམ་ཡང་བྱས་ནས་ཆུ་ལ་བལྟ་ཞིང་ 
དགོད་པར་འདུག བུད་མེད་ཆུང་བ་དེས། ཐོག་མེད་དུས་ནས་བབས་པའི་ཆུ་བོ་འདི། ། 
དལ་འབྱོར་མི་ལུས་ཐོབ་པའི་གྲུ་བོ་དེས། །ད་ལྟ་རུ་བརྒལ་བ་མི་འཐད་དམ། །དེད་དཔོན་ 
ཉིད་བླ་མ་རྙེད་པའི་དུས་སུ། །ཐབས་ཤེས་ཀྱི་ལག་སྐྱ་སྐྱེས་བུས་རྩོལ་ནས། །མན་ངག་ 
ཉིད་ཟབ་པ་དེད་དཔོན་གྱི་བཀའ་བསྒྲུབ། །ཤིན་ཏུ་འཇིགས་པའི་ཆུ་བོ་འདི་ད་ལྟ་རུ་སྒྲོལ། །
ཞེས་ཟེར་ནས་སྲིད་པའི་ཆུ་རྒྱུན་དེ་ལ་བལྟ་ཞིང་ངུ་ཡིན་འདུག དེའི་མོད་དེར་ཆུ་ཁ་རུ་རྡོ་
རྗེ་གཅིག་འདུག་པས་བུད་མེད་རྒན་མོ་དེས་ལག་ཏུ་བླངས་ནས་ཕར་འཕངས་ཐལ་བས།
རྐང་ཟམ་གཉིས་འབྲེལ་ཆུང་ངུ་ཞིག་རེད་འདུག དེའི་ཁར་སྐྲག་ཅིང་སྤང་ཐབས་སུ་ཕྱིན་
ནས་ལ་ལུང་མང་དུ་བརྒལ་ཏེ། ཞག་མལ་ཡང་བདུན་ཙམ་སོང་སྙམ་བྱས་འདུག ངེད་
སྤང་ཐང་ཞིག་ཏུ་མེ་ཏོག་སྣ་ཚོགས་སྐྱེས་པ་སྐྱིད་ལ་ཉམས་དགའ་བ་ཞིག་ཏུ་སླེབས། དེ་
ནས་ལ་ཆུང་ངུ་ཞིག་བརྒལ་ནས་ཕྱིན་ཙ། ལ་རྩ་དེར་མཚོ་ནག་པོ་མིག་གིས་མི་ནོན་པ་ཞིག་
འདུག ངས་ཕར་བལྟས་པས་མི་མང་པོ་འདུག་པ་ཐམས་ཅད་ཨང་རག་རེ་གོན་ནས་མཚོ་
དེར་རྩེད་མོ་རྩེ་ཞོར་འདྲ་བྱས་ནས་འདུག ང་ཡི་རོགས་བུད་མེད་གཉིས་ཀྱང་མཚོ་ཁར་ 
རྐང་པ་མ་རེག་ཙམ་བྱས་ནས་འགྲོ་འདུག ངས་ད་ཅིའི་བུད་མེད་དེ་གཉིས་ཡེ་ཤེས་མཁའ་
79

༄༅། །ཟངས་མདོག་དཔལ་རིའི་མཐོང་སྣང་སྐོར།
འགྲོ་མ་ཡིན་འདུག ངོ་མ་ཤེས་བསམས་ནས་འགྱོད་བྲང་བསམ་མི་ཁྱབ་པར་སྐྱེས་བྱུང་ 
བས། སྐད་ཆེན་པོ་བྱས་ནས། ངས་ཅི་བྱེད། ཐུགས་རྗེས་ཟུང་བྱས་ནས་འོ་དོད་ཆེན་པོས་ 
བོས་ཙ་ན། བུད་མེད་གཉིས་ཀྱིས་མགྲིན་གཅིག་ཏུ། ཀྱེ་མ་ཀྱེ་མ་སྲིད་པའི་སེམས་ཅན་ 
ཚོ༑ ༑སྲིད་པའི་མཚོ་འདི་བརྒལ་བར་འདོད་པ་ན། །མཚན་ལྡན་བླ་མ་གྲུ་དཔོན་མཚན་ 
ནས་བོས། །ཉིན་མཚན་ཁ་སྦྱོར་ངུ་དབྱངས་འབོད་པ་གྱིས། ། 
ཞེས་སོགས་མང་དུ་ཟེར་བའི་མོད་དེར་རྔ་ཞོན་མཁན་བདུན་ཙམ་མཚོ་ཁ་དེར་ཚུར་ 
ངའི་རྩར་བྱུང་། རྔ་གཅིག་དེ་མཚོ་ནང་དེར་ལེབ་མོར་བཞག་ནས་ད་སྡོད་ཟེར་བས་བསྡད་
མ་ཐག་དེར་སྒོ་རོ་རོ་ཕར་ག་དེར་སྐད་ཅིག་གིས་ཕྱིན། རིག་འཛིན་རྣམས་ཐབས་མཁས་ 
པས་འདི་ལྟར་བྱས་པ་ཡིན་ཟེར། དེ་ནས་ཕར་ག་དེར་ཐང་ཡངས་པ་བསམ་གྱིས་མི་ཁྱབ་
པ་ཞིག་འདུག་པའི་དཀྱིལ་དེར་རྡོ་རྗེའི་མཆོད་རྟེན་བསམ་གྱིས་མི་ཁྱབ་པ་ཞིག་འདུག་ 
པ་དེ་ལ་སྐོར་བ་བྱེད་མི་ཁྲོམ་བསམ་བརྗོད་ལས་འདས་པ་མང་པོ་འདུས་ནས་འགྲོ་མགོན་
རིན་པོ་ཆེ་མཁྱེན་ཟེར་ནས་བསྐོར་འདུག ངས་ད་ཅིའི་བུད་མེད་དེ་ལ་ཡུལ་འདི་ཅི་སྐད་ 
བྱ་བ་ཡིན། མཆོད་རྟེན་འདི་ལ་ཅི་མིང༌། འགྲོ་མགོན་རིན་པོ་ཆེ་དེ་ཅི་འདྲ་ཡིན། ཞེས་ 
སོགས་དྲིས་པས། བུད་མེད་རྒན་མོ་དེས་འདི་ནས་ང་རྒྱུས་ཞིབ། ཡུལ་འདི་སྲིན་ཡུལ་ས་ 
ཡི་ཡང་མཐའ་ཟེར། མཆོད་རྟེན་འདི་ཟངས་མདོག་དཔལ་རིའི་མཐའ་འདུལ་གྱི་གཟེར་ 
ཞིག་ཡིན། སྔོན་སངས་རྒྱས་འོད་སྲུང་གི་དུས་སྲིན་པོ་འོད་ཟེར་མཐའ་ཅན་གྱིས་བཞེངས་
ནས་སངས་རྒྱས་ཀྱིས་རབ་གནས་ཡོད་པ་ཡིན། ད་ལམ་མཆོད་རྟེན་འདི་སར་གུ་རུ་རིན་ 
པོ་ཆེ་ཡི་ཡང་སྤྲུལ་རེ་རྟག་པར་འདུག་པ་ཡིན་པས། འགྲོ་བའི་མགོན་པོ་དུང་མཚོ་རས་
པ་བཞུགས་ཡོད། སང་བཅོ་ལྔའི་དུས་འགྲོ་མགོན་འབྱོན་ནས་མཐའ་འཁོབ་ཀྱི་སྲིན་པོ་
80

༄༅། །ཟབ་གཏེར་ཆོས་ཀྱི་མཛོད་ཁང༌།
རྣམས་ལ་དྲང་དོན་དང་ངེས་དོན་གྱི་སྒོ་ནས་ཆོས་གསུང༌། འབུལ་ཁྲལ་མང་པོ་སྡུད་ནས་
ཟངས་མདོག་དཔལ་རིར་བསྐྱལ་འོང་ནས་ལྟད་མོ་མང་པོ་བལྟ་རྒྱུ་ཡོད། ཅེས་ཟེར། ཡང་
འགྲོ་མགོན་དེ་ང་ཡིས་མཇལ་འདོད་ཀྱང་མཇལ་རྟེན་ཡང་མེད་ཅི་བྱེད་ཞུས་ཙ། ད་མཇལ་
འདོད་ན་སང་ཁྲོམ་ནང་ཕེབས་འོང་བས་དེ་ནས་མཇལ་འོང་། མཇལ་རྟེན་ནི་སྣ་གསུམ་ 
ཙམ་ཅིས་ཀྱང་དགོས། དེ་མེད་ན་མཇལ་ཐབས་མེད། ཅེས་ཟེར་བས། ཡང་ང་ཡིས་མཇལ་ 
རྟེན་སྣ་གསུམ་མི་དགོས་སྣ་གཅིག་ཀྱང་མེད། ཁྱོད་ལ་མཇལ་རྟེན་འདྲ་གནང་རྒྱུ་ཡོད་ན་ 
ཕྱིས་ངས་ཁྱོད་ཀྱིས་ཅི་ཟེར་བྱེད་བྱས་པས། དེས་ན་རེ། ང་ལ་མཇལ་རྟེན་བཟང་པོ་མང་ 
དུ་ཡོད་རུང་ཁྱོད་ལ་ཕན་ཐོགས་ཨེ་འོང་མི་ཤེས། ཁྱོད་རང་སྣ་གསུམ་མཇལ་དཪ་ཡོད་ 
འོང་བས་ཕུལ། ཞེས་ཟེར་བར་ངས་སྣ་གསུམ་ཅི་ཡིན་མ་ཤེས། ང་ལ་ཡོད་ཀྱང་མེད་བྱས་ 
ཙ༑ ཡང་ན་རེ། བླ་མ་སངས་རྒྱས་སུ་མཐོང་བའི་དག་སྣང་དང༌། སྒོ་གསུམ་གཅིག་དྲིལ་དུ་ 
བསམ་པའི་དད་པ་དང༌། ཐང་ལྷོད་རེ་དོགས་མེད་པའི་དམ་ཚིག་དང༌། བླ་མ་འགྲོ་མགོན་ 
ཉིད་མཇལ་བའི་མཇལ་དར་ཡིན། ཞེས་ཟེར་བའི་མོད་དེར་རྣལ་འབྱོར་པ་ཤ་རྩ་སྨུག་ལ་ 
ལུས་སྒེག་པ། རལ་པ་སེ་བོ་ཕྱེད་ཐོར་ཅོག་བྱས་ཤིང་ཕྱེད་ཐུར་དུ་གྲོལ་བས་སྐུ་ལུས་ནོན་ 
པ༑ ཕྱག་ན་ཕྲེང་བ་དང་ཤེལ་རྡོ་བསྣམས་པ་ཞིག་མཆོད་རྟེན་ནང་ནས་ཡིན་ནམ། ཕྱོགས་ 
གཞན་ཞིག་ནས་བྱོན་པ་ཡིན་མ་ངེས་པར་ཕེབས་འདུག ངས་བླ་མ་འདི་ཡིན་འདུག་
པའི་བྱིན་རླབས་ཤིག་ཞུ་བསམས་ནས་ཁྲོམ་གསེབ་དེར་ཡར་སོང་ཡང་ཁྲོམ་མང་བས་ 
མ་ཐར། བླ་མ་དེས་ང་ལ་གཟིགས་ནས་མཐའི་བུ་དེ་འདིར་ཤོག་གསུངས་བྱུང་ཡང་། ཁྲོམ་ 
མང་བས་གསུང་ཡང་མི་ཚོར་ཙམ་བྱུང་བས་རང་གི་དྲན་བསམ་དུ། དེ་གཡེང་བའི་
དབང་དུ་ཡིན་འདུག་བསམས་ནས། གཡེང་བ་སྤང་བའི་དམ་བཅའ་འདྲ་ཞུ་བསམས་
81

༄༅། །ཟངས་མདོག་དཔལ་རིའི་མཐོང་སྣང་སྐོར།
ནས་ཡར་བལྟས་ཙ། ཡང་མར་གཟིགས་ནས་མཐའི་བུ་དེ་འདིར་ཤོག་གསུངས་ནས། 
དབུ་ཡང་དགུག་དགུག་མཛད་འདུག་པས་སླར་མདུན་དེར་ཕྱིན་ནས་བྱིན་རླབས་ཞུ་བསམ་ 
ཙ༑ ཁྱོད་གང་ནས་ཡིན། གར་འགྲོ་གསུངས་བྱུང་བས། ང་ཁམས་ནས་ཡིན། ད་ཟངས་ 
མདོག་དཔལ་རིར་འགྲོ་བསམ། ཞེས་ཞུས་པས། ཟངས་མདོག་དཔལ་རིར་འགྲོ་བ་ལེགས་ 
ཏེ༑ ལམ་དུ་ཕྲ་མེན་མང་། ང་ཡི་ཕྲེང་བ་འདི་ཁྱེར་སོང༌། རང་ཡུལ་དུ་ཕྱིན་ནས་ལམ་ 
རྒྱུས་ཀྱི་ཡི་གེ་འདྲ་བྲིས་དང་སེམས་ཅན་ཚོས་མོས་པའི་རྟེན་འོང་བ་ཡིན། ལམ་འདི་ཕྱོགས་ 
ནས་ཁྱོད་མིན་པ་སུ་ཡང་འོང་མཁན་མེད། ཅེས་གསུངས་བྱུང་བས། ངས་ཆོས་འབྲེལ་ 
ཞིག་ཞུ་བསམས་ཀྱང་ཞུ་རྟེན་ཡང་མེད་ཅི་བྱེད་ཞུས་པས། ད་རུང་བསྒྲུབ་པ་རང་དགོས་ 
འདུག བག་ཆགས་འཐུག་པོ་གྲག་གསུངས་ནས་འདི་སྐད་དོ། ། 
ཨེ་མ་ཧོ༔ ཆོས་རྣམས་ཐམས་ཅད་འཁྲུད་བྱེད་དེ། །བག་ཆགས་དྲི་མ་འཁྲུད་ 
གྱིས། །ཆོས་རྣམས་ཐམས་ཅད་སྲེག་བྱེད་དེ། མ་རིག་པ་ཀུན་བསྲེག་པར་གྱིས། །ཆོས་ 
རྣམས་ཐམས་ཅད་གཏོར་བྱེད་དེ། །ལས་ངན་བྱ་སྤྱོད་གཏོར་བར་གྱིས། །ཆོས་རྣམས་ 
ཐམས་ཅད་གནོན་པ་དེ། དུག་ལྔའི་མགོ་བོ་ནོན་པར་གྱིས། །ཆོས་རྣམས་ཐམས་ཅད་དེ་ 
ཉིད་དེ། །རང་གི་དེ་ཉིད་ཤེས་པར་གྱིས། །ཞེས་གསུངས་ནས་ད་བརྩོན་བརྩོན། ལེ་ལོ་ 
མ་ཆེ་གསུངས་ནས་སྤྱན་ཆབ་ཉིལ་ལེ་མཛད་འདུག ད་ཅིའི་བུད་མེད་དེ་ལ་ད་ཁྱེད་གཉིས་
ཀྱིས་ཟངས་མདོག་དཔལ་རིར་མ་ཕྱིན་པར་བརྩོན་འགྲུས་དང་ལྡན་པས་ཆོས་སྟོན་ཅིག་ 
གསུངས་ནས་ཕྱག་མཛད་འདུག བུད་མེད་དེས་ཕྱག་ལེན་ཙམ་ཡང་མི་བྱེད་འདུག དེར་ 
མཆོད་རྟེན་དེ་ལ་ཕྱག་འཚལ་འདུག་པ་རྣམས་ཀྱི་མགོ་ཐོད་པ་མཐིལ་བཞི་རྣམས་རྡོལ་ནས་ 
དམར་རལ་རལ་རེད་འདུག དེ་ནས་ལུང་པ་དེ་ནས་ལ་ལུང་འགའ་བརྒལ་ནས་ཕྱིན་ཙ།
82

༄༅། །ཟབ་གཏེར་ཆོས་ཀྱི་མཛོད་ཁང་།
གངས་སྟོད༌ཅིག༌གི༌ཁ༌ནས༌ཕར༌བལྟས་ཙ། ད་ཅིའི་བུད་མེད་དེས། ཕྱག་མང་པོ་འཚལ་ 
འདུག ཕར་བལྟས་ཙ། ཟངས་མདོག་དཔལ་རི་ཡིན་ཟེར་བའི་རི་དམར་ལྷང་ལྷང་འོད་ 
སྟོང་ཕྲག་དང་ལྡན་པ། ཕྱེད་ཡན་ཆོད་སྤྲིན་དང་ནམ་མཁའི་ནང་དུ་ནུབ་པ། རྩ་བ་ཆུ་ 
བོ་དམར་པོ་གཡས་སུ་ཀྱི་ལི་ལི་འཁོར་བའི་ནང་དུ་མར་ནུབ་པ། སྤྲིན་གསེབ་དེར་སྐུ་ 
ཕྱེད་སྐུ་རྫོགས་ཟུར་ཞལ་གདོང་ཞལ་མང་པོས་མཆོད་པ་མང་པོ་ཐོགས་པ་དང་། འོད་ 
ལམ་ལམ་ཕར་འཕྲོ་ཚུར་འོང་སྐར་མདའ་ཆད་པ་ལྟར་བསམ་གྱིས་མི་ཁྱབ་པ་མང་པོ་འོད་
ལམ་ལམ་བྱེད་འདུག ངའི་རྩར་ཡོད་པའི་བུད་མེད་དེ་ཡང་འོད་ལམ་ལམ་བྱེད་ནས་མདུན་ 
གྱི་ཐད་དཀར་སྤྲིན་གསེབ་དེར་ཕར་ཐལ། ངས་ནི་ཕལ་མཇལ་ཙ་ནི་ཅི་ལྟ་བ་འོད་ལྔའི་ 
ཟེར་དང་བཅས་པ་དེ་མཐོང༌། འགྲོ་བསམ་ཡང་མར་དེར་གངས་ཆད་དཔག་ཚད་མང་པོ་ 
རེད་པས་ཕྱིན་ས་མི་འདུག འོད་ཀློང་དེར་འགྲོ་བསམ་རུང་རང་ལུས་ནི་ད་ལྟ་དང་ཁྱད་ 
མེད་པའི་གདོས་བཅས་ལྗིད་རྡིགས་སེ། ཁྲེས་སེ་བ་འདི་རེད་པས་འདི་བྱེད་ཅི་ཡང་མ་བྱུང་ 
ཡང༌། ངུ་དབྱངས་ཆེན་པོ་བྱས་ནས། ཨོ་རྒྱན་ཆེན་པོ་ངས་ཅི་བྱེད་ཨ་མ་ཁྱེད་གཉིས་ང་ 
འདིར་བསྐྱུར་བ་ཨེ་ཡིན། ཐུགས་རྗེས་ཟུང་བྱས་ནས་ངུ་དབྱངས་བྱས་པས། དེར་བུད་ 
མེད་དེས་སྤྲིན་གསེབ་ནས། ཁྱོད་རང་དེར་མོས་པས་སྒུག་སྡོད་དང༌། སྲིན་པོའི་གནས་ 
སྐོར་བ་མང་པོ་འོང་ཞིང་ཡོད་པས་དེ་རྣམས་དང་སྟབས་སུ་ཤོག་ཅེས་གསུང་གྲགས་པས།
དབུགས་དབྱུང་སྟེ་ཡུད་ཙམ་བསྡད་པས། མི་མང་པོས་སྲིན་པོའི་སྡེ་པ་ཡིན་ཟེར་བའི་མི་
གཞན་མ་ལས་དགུ་འགྱུར་གྱིས་ཆེ་བའི་མི་ཞིག་ཤིང་ཁྲིའི་ཁར་བཞག་ནས་ཁུར་འགྲོ་འདུག 
དེ་ཐམས་ཅད་ཀྱིས་ལུས་ཐམས་ཅད་རྣག་ཁྲག་རྣམས་ཙར་ཙར་འབབ་ཙམ་བྱས་འདུག
ངས་ཁྱེད་རྣམས་གར་འབྱོན། ང་ཟངས་མདོག་དཔལ་རིར་འགྲོ་བསམ་པ་ལམ་མ་རྙེད་
83

༄༅། །ཟངས་མདོག་དཔལ་རིའི་མཐོང་སྣང་སྐོར།
པས་ལམ་བསླབ་རོགས་མཁྱེན་མཁྱེན་བྱས་པས། སྲིན་པོ་ཆེ་བ་དེས། ངེད་རྣམས་སྲིན་ 
ཡུལ་གྱི་སྡེ་བ་ཞིག་ཡིན་པས། སྲིན་པོའི་རྒྱལ་པོ་ལ་ཁས་ལེན་བྱས་ནས་སྲིན་ཡུལ་འདིར་ 
སྐོར་བ་དགུ་བརྒྱ་དགོས་པ་ཡིན། ཁ་དལ་མང་པོ་ལབ་མི་ཁོམ། འདིའི་གངས་གསེང་ 
འདིར་སོང་དང་སྲིན་གླིང་ཛཱ་ཏིའི་གྲོང་དུ་ཕྱིན།
སྤྱིར་ཟངས་མདོག་དཔལ་རི་དང་འདི་ཡི་བར་དཔག་ཚད་བརྒྱད་ཁྲི་དང་ལྔ་བཅུ་ང་དགུ་ 
དགོས། ཛཱ་ཏིའི་གྲོང་དང་ཕྱི་ཏིའི་བར་དུ་དཔག་ཚད་སྟོང་དགོས། ཛཱ་ཏི་ནས་ཟངས་མདོག་
བར་ཁྲིས་སླེབས།ལར་དཀའ་མོ་འོང་འོན་ཀྱང་ཁྱོད་འཛམ་གླིང་ལྷོའི་མི་ཡང་ན་གྲུབ་
པ་ཐོབ་པ། ཡང་ན་རྨི་ལམ་ཅན་གྱི་མི་གཅིག་ཡིན་འདུག་པས་དཀའ་ལས་ཆེར་ཨེའུ་ 
དགོས་ཟེར་ནས་ཐལ། འགྲོ་ཁར་ཕཊཿཟེར་འདུག དེ་ནས་གངས་གསེང་རྡོ་ཧང་ཧང་ 
བྱེད་པའི་ནང་ཞིག་ནས་མར་འོང་ཙ། གངས་འདབས་དེ་ནས་ཡར་འོང་བའི་ལམ་བར་ 
ཞིག་ཏུ་ཆུ་ཚན་འཁོལ་བའི་མཚོ་ཞེས་མདོག་དམར་ནག་ཤ་ཁུ་འདྲ་བ། ཁོལ་མའི་རྦ་རླབས་ 
ཕྱུར་ཕྱུར་བྱེད་པའི་འགྲམ་གཅིག་ཏུ་ཕྱིན། མི་ཡང་འབུམ་ཕྲག་ཙམ་འདུག་པ་རྣམས་ཅི་ 
བྱེད་ཟེར་ནས་ཀུ་ཅོ་ལྡིར་ལྡིར་བྱེད་འདུག རང་དབང་མེད་པར་ཆུ་བོ་དེའི་ནང་དུ་ནུབ་ 
མོ་འགྲོ་འདུག་པ་རྣམས་ཤ་རུས་སྐྱ་སིལ་སིལ་འགྲོ་འདུག ལ་ལ་ནི་ཕར་ཀར་ཀེང་རུས་ 
འདྲ་བ་སྐྱ་སིལ་སིལ་བྱས་ནས་འཆམས་དང་གར་བྱེད་ནས་དུར་ཁྲོད་དུ་འགྲོ་རྒྱུ་ཡིན་ཟེར་
ནས་ཐལ། ལ་ལ་ནི་བསྐལ་པ་མང་པོར་དེའི་ནང་དུ་འདུག་དགོས་ཟེར་འདུག ཕར་ཆེར་ 
ནི་གར་ཐལ་ཡེ་མི་རིག་ནས་རྗེས་མེད་དུ་འགྲོ་བ་སོགས་འདུག་པས། དེ་རྣམས་ནི་ཤ་ཟོས་
པའི་ལས་ཡིན་ཟེར། གིང་དུ་གྱུར་པ་ཚོ་སྙིང་རྗེ་དང་ལྡན་ཅིང་གསང་སྔགས་ཚོགས་སུ་ 
བྱིན་གྱིས་བརླབས་ནས་ཟོས་པ་ཡིན་ཟེར། དེ་བཞིན་དུ་སྙིང་རྗེའི་རྩིས་ཟིན་མ་ཟིན།
84

༄༅། །ཟབ་གཏེར་ཆོས་ཀྱི་མཛོད་ཁང༌།
རྩིས་སོགས་ཉེས་ལེན་ལ་བསྟུན་པའི་ལས་འབྲས་སོ་སོར་སྨིན་པ་ཡིན་པར་གདའོ། ། 
བདག་ནི་དམིགས་པ་དང་སེམས་བསྐྱེད་གཙོ་བོར་བརྟེན་པས་ཆེར་སྐྱོན་མ་བྱུང་ནས་ཕར་
ཀར་ཕྱིན། དེ་ནས་ཕྱི་ཏིའི་གྲོང་ཁྱེར་ཡིན། གྲངས་ནི་བྱེ་བ་ཉི་ཤུ་རྩ་ལྔ་ཡོད་ཟེར་བ་གྲོང་ 
ཁྱེར་ཟུར་དྲུག་སྒོ་ཁྱུད་དྲུག་གསུམ་དང་ལྡན་པ། དབུས་དེར་སྲིན་མཁར་གདུག་པའི་མགོ་ 
མཁར་ཟེར་བའི་ཟུར་དྲུག་ཡོད་པ། སྟེང་གི་བད་མུ་ཐམས་ཅད་གདུག་པའི་མགོ་བོ་དྲུག་ 
འབྲེལ་བྱས་པ་འཇིགས་ཤིང་ཡ་ང་བ་འདུག དེའི་ནང་དུ་སྲིན་པོའི་རྒྱལ་པོ་ལག་དྲུག་ 
སྟོབས་དྲུག་ཡོད་ཨོ་རྒྱན་རྒྱལ་པོའི་བཀོད་པ་ཡིན་ཟེར། ལྕགས་རིའི་བར་བསྐོར་དུ་སྲིན་
པོའི་གྱད་དྲུག་འབུམ་ཕྲག་དྲུག་གི་དམག་རྒྱལ་པོའི་སྐུ་སྲུང་ཡོད་པས་ཐར་ས་མེད་ཟེར་
བ་ཐོས་པས། སེམས་སྡུག་ལ་བསྲན་ཐབས་མེད་པར་བྱུང་ཡང་གྲོང་ཁྱེར་དེ་ལ་བཟུར་ 
ནས་འགྲོ་ས་མི་འདུག ཡར་ཡར་སོང་ཙ་བུད་མེད་དར་གོས་ཅན། སྤྱི་བོར་རྨ་བྱའི་མདོངས་ 
ལེབ་བཙུགས་ཤིང་གོས་རྣམས་ཐམས་ཅད་ཧ་གོན་བྱས་པ་ཞིག་བྱུང་ནས། ཁྱོད་ཅི་ལ་ 
སྡུག འགྲོ་མགོན་རིན་པོ་ཆེའི་ཐམ་ཀ་མེད་པ་ཨེ་ཡིན། སྡུག་མི་དགོས་སྲིན་པོ་སྟོབས་ 
དྲུག་ཅན་གྱིས་ཁྱོད་འོང་བར་ཡོད་གསུངས་ནས་མཁྱེན་པ་མཛད་ཅིང་ཡོད་པས། སྲིན་ 
པོའི་སྒོ་དྲུང་དེར་ལྕགས་ཀྱི་གཏུན་བུ་དེས་སྒོ་ལན་དྲུག་བརྡུངས་དང༌། དེ་ནས་གསལ་འོང་
ད་ལམ་རང་སྡུག་ཡིན་ཟེར། དེ་ནས་སྒོ་དྲུང་དེར་ལྕགས་ཀྱི་གཏུན་བུ་ཆེན་པོ་ཞིག་འདུག 
དེ་ལ་འཇུས་ཙ་འགུལ་ཡང་མི་བཏུབ་འདུག དེའི་མོད་སྲིན་པོ་མཆེ་བ་ཅན་གཅིག་བྱུང་ 
ནས་གཏུན་བུ་དེས་ལག་པ་གཡས་པས་དྲུག་གདབ་ཐལ། ལྕགས་ཀྱི་སྤྲེའུ་དྲུག་འདུག་པ་ 
དེ་བྱུང་ནས་སྲིན་པོ་དེ་ལ་རང་ཅག་ཚོའི་ཁྱི་ཡིས་མི་འཇུ་དང༌། འགོག་པ་ལྟར་བྱེད་འདུག
ང་ལ་ནི་སྐྱོན་མི་འདུག དེའི་མོད་དེར་མི་སྨུག་པོ་བོངས་མི་ཚད་གསུམ་ལག་པ་དྲུག་ཏུ་
85

༄༅། །ཟངས་མདོག་དཔལ་རིའི་མཐོང་སྣང་སྐོར།
གྲི་རེ་ཐོགས་ནས་ཕཊཿཕཊཿ༔ཟེར་ཞིང་བྱུང༌། ངས་སྐྲག་པའི་ངང་ནས་སྔོན་འགྲོ་མགོན་ 
གྱིས་གནང་བའི་ཕྲེང་བ་དེ་བསྟན་ནས། ང་འཛམ་གླིང་ནས་ཟངས་མདོག་དཔལ་རིར་ 
འགྲོ་བ་ཡིན་པས། འདི་འགྲོ་མགོན་དུང་མཚོ་རས་པས་གནང་བའི་བཀའ་ཐམ་ཡིན་ 
བྱས་པས།སྲིན་པོ་གཅིག་དེས་དེར་སྡོད་ཅིག་ཟེར་ནས་ད་ཅིའི་མི་དེ་ཁྲིད་ནས་ནང་དུ་
ཐལ། ཡུད་ཙམ་ཞིག་སོང་ནས་ད་ཅིའི་སྲིན་པོ་དྲུག་པོ་དེ་བྱུང་ནས། རྨི་ལམ་གྱི་བུ་ལས་ 
ཅན་གྱི་སྐྱེས་བུ་ག་ལ་བ་དེ་ད་ལྟ་ནང་དུ་འདོངས། ལྕགས་ཀྱི་སྤྲེའུ་དྲུག་པོས་སྒོ་ཆོད་ཟེར་
བྱུང༌། དེ་ནས་ནང་དུ་སོང་ཙ་ལྕགས་རིའི་བར་དེར་དཔག་ཚད་དགུ་བཅུ་ཡོད་ཟེར། དེའི་ 
ནང་དེར་འོབས་རིམ་པ་བདུན་འདུག འོབས་ནང་དེ་སྲིན་པོའི་ཁྲག་ལ་སོགས་པའི་ཆུ་ 
ཡིན་ཟེར་ནས་དམར་ཕྱུ་རུ་རུ་བྱེད་པ་ཞིག་འདུག་པའི་ནང་དེར། སྲིན་པོའི་མགོ་བརྩེགས་ 
པའི་ལྕགས་རི་རྔམ་རྗིབ་རྗིབ་བྱེད་འདུག ལྕགས་རི་དེའི་ཁར་རུས་གིང་རྣམས་སྐྱ་སེང་ 
སེང་འཆམ་ཞིང་བཤུད་པ་ཀྱུ་རུ་རུ་བྱེད་འདུག དེའི་སྒོ་དྲུང་ནས་ད་ཁྲིད་མཁན་གྱི་སྲིན་པོ་ 
རྣམས་འགྲོ་ས་མི་འདུག དེར་ཟངས་ཀྱི་གཏུན་བུ་ཞིག་འདུག་པ་དེས་མི་ལྤགས་འདྲ་བའི་ 
སྒོ་དེ་ལ་དགུ་བརྡུངས་ཤིག་བྱས་ཐལ།
དེའི་མོད་དེར་ཡོངས་པའི་སྲིན་པོ་མེ་ཏོག་གིས་ལུས་བརྒྱན་པ་འགའ་བྱུང༌། རྨི་ལམ་གྱི་ 
སྐྱེས་བུ་ག་ལ་བ་དེ་ནང་དུ་འདོངས་ཟེར། དེ་ནས་ང་ནང་དུ་སོང་ཙ། དམག་སྟོང་སྡེ་དྲུག་ 
པོ་དེས་སྲིན་པོའི་རྒྱལ་པོའི་སྐུ་སྲུང་ཚུལ་དུ་བསྭོ་སྒྲ་ལྡི་རི་རི་ཉིན་མཚན་མེད་པར་བསྲུངས་ 
འདུག དབུས་དེར་རྒྱལ་པོའི་ཕོ་བྲང་སྒོ་ཁྱུད་དྲུག་དང་ལྡན་པ། སྒོ་ཡང་རིམ་པ་དྲུག་དང་ 
ལྡན་པ་ལ་སྒོ་སྲུང་རྒྱབ་མ་རྟ་མགོ་ཅན། དེ་བཞིན་ཁྱི་སྤྲེལ་བྱ་གླང་ཕག་དང་དྲུག་འདུག 
དེ་དག་ཐམས་ཅད་ཀྱིས་རྡམ་དྷིར་ རྔམལྡིར། དཔག་མེད་བྱེད་འདུག་ཀྱང་འགྲོ་མགོན་གྱི་ཕྲེང་
86

༄༄༅། །ཟབ་གཏེར་ཆོས་ཀྱི་མཛོད་ཁང་།
བ་བསྟན་པས་སྐྱོན་མི་འདུགཐམས་ཅད་ཀྱིས་རྨི་ལམ་གྱི་སྐྱེས་བུ་ག་ལ་བ་དེ་ནང་དུ་
དེངས་ཤིག་ཅེས་ཟེར་བྱུང༌། དེ་ནས་རིམ་བཞིན་ནང་དུ་བྱིན་པས། སྒོ་བར་རྣམས་སུ་སྲིན་ 
མོ་དང་སྲིན་པོ། སྲིན་ཁྱི། སྲིན་རྟ། སྲིན་གླིང་སོགས་མང་པོ་འདུག དེ་ནས་ཐོག་ཀྱང་
རིམ་པ་དྲུག་འདུག་པའི། སྒོ་དྲུག་གློ་འབུར་དྲུག་སྒོ་ཁྱུད་དྲུག་རེ་དང་བཅས་པའི་འོག་ཁང་ 
གསུམ་དེ་སྲིན་པོ་གདུག་པ་ཅན་ཐམས་ཅད་བྲན་ཕོ་མོའི་ཚུལ་དུ་འདུག་ནས་ལེགས་ཉེས་
སྟངས་གཅོད་ཀྱི་ཁྲིམས་པ་རུ་འདུག ཐོག་གསུམ་པའི་འོག་མ་དེར་རྒྱལ་པོ་ཉིད་བཙུན་
མོ་ནང་མིའི་དཔུང་དང་བཅས་ནས་འདོད་ཡོན་ལ་ལོངས་སྤྱོད་ནས་འདུག ཐོག་གོང་མ་
གཉིས་ལ་མདོ་སྡེ་གཉིས་ཀྱི་བླ་མཆོད་འབུམ་ཕྲག་དྲུག་རེ་ཡོད་པ་ཡིན་ཟེར། ང་ལ་རྒྱལ་
པོ་དེས་མཉེས་པ་ཆེན་པོ་བྱས་ཏེ་ང་ནི་སྲིན་པོའི་རྒྱལ་པོ་པདྨ་ཐོད་ཕྲེང་རྩལ་གྱི་ཐུགས་
ཟིན་མཐའ་ཡི་རྒྱལ་པོ་སྟོབས་དྲུག་རྩལ་བྱ་བ་ཡིན། ངའི་མངའ་འོག་འདིར་གྲོང་ཁྱེར་བྱེ་
བ་དྲུག་ཡོད་པའི་གྲོང་ཁྱེར་འདི་ནི་ཐོད་མཁར་ཅན་བྱ་བ་ཡིན། གྲོང་ཁྱེར་གཞན་དག་ལ་ཡང་ 
ངའི་སྤྲུལ་པ་རེ་རེ་བཞག་ཡོད་པ་ཡིན། དེ་དག་གིས་ཀྱང་མདོ་སྔགས་གཉིས་ཀའི་ཆོས་ 
འཁོར་བསྐོར་ཞིང་ཡོད། ངའི་དབུ་རྩེ་གཉིས་ལ་མདོ་སྔགས་ཀྱི་བླ་མཆོད་འབུམ་ཕྲག་ 
དྲུག་རེ་ཡོད། མདོའི་སྟོན་པ་འཕགས་པ་སེང་གེའི་སྒྲ་བྱ་བ་ཡིན། སྔགས་ཀྱི་སློབ་དཔོན་ 
ལག་ན་རྡོ་རྗེ་བྱ་བ་ཡོད། ཁོང་གཉིས་ཨོ་རྒྱན་པདྨའི་དངོས་སློབ་བམ། ཐུགས་སྤྲུལ་ཡིན་ 
པས་ངའི་བླ་མ་ཡིན། ཁྱོད་རང་མཇལ་འདོད་ན་བཏང་གསུངས་བྱུང་བས། མཇལ་འདོད་ 
བྱས་པས་བཙུན་པ་ཆེ་ཆུང་ཡང་ང་རང་ཙམ་ཞིག་འདུག་པ་དེ་དང་སྦྲགས་ནས་བཏང་བྱུང༌།
སྐས་ཀྱང་མེ་ཤེལ་ལྟ་བུ་འདུག སྒོ་ཡང་མེ་ཤེལ་དུ་གྲུབ་པ་ཞིག་འདུག་པའི་སྒོ་སྲུང་དུ་
ཡང་རྒྱལ་པོའི་ཆ་ལུགས་བྱས་པ་ཞྭ་ཡང་བསེ་ཐོབ་གྱོན་ཅིང་ཕྱག་མཚན་ཡང་མཁར་གསིལ་
87

༄༅། །ཟངས་མདོག་དཔལ་རིའི་མཐོང་སྣང་སྐོར།
ཅན་འདུག ནང་དུ་ཕྱིན་ནས་གྲལ་དྲུག་རེ་བྱས་པའི་བཙུན་པ་ཆོས་གོས་རྣམ་གསུམ་ལྷུང་
བཟེད་བྱས་པ་འགའ་འདུག་པའི་དབུས་དེར། ཤཱཀྱ་ཐུབ་པ་ཅི་ལྟ་བུའི་སྟོན་པ་ཞིག་འདུག 
དེས་ཀྱང་ང་ལ་གཟིགས་ནས་འདི་སྐད་གསུངས་བྱུང་། རྨི་ལམ་གྱི་སྐྱེས་བུ་ག་ལ་བ། ། 
ཆོས་རྣམས་ཐམས་ཅད་རྒྱུ་ལས་བྱུང་། །རྒྱུ་ལས་མ་རྟེན་ཆོས་གཞན་མེད། །རྒྱུ་ཉིད་འབྲས་ 
བུའི་ཚུལ་ཅན་དུ། །རྒྱུ་ཡི་ཆོས་ལ་ཡོངས་སུ་འདུས། །ཞེས་གསུངས་བྱུང་། དེ་ནས་ཡང་ 
སྟེང་དུ་ཕྱིན་པས་སྒོ་སྐས་སོགས་འོག་དང་འདྲ་འདུག སྒོ་སྲུང་དུ་ཨ་ཙར་འདྲ་བ་ཕོ་མོ་ 
གཉིས་འདུག་པའི་ལག་ན་རྡོ་རྗེ་དང་པདྨའི་དབྱུག་ཐོ་རེ་ཐོགས་འདུག རྒྱལ་པོ་ཆེན་པོས་ 
བཏང་བའི་སྐྱེས་བུ་ག་ལ་བ་དེ་ནང་དུ་ཤོག་ཅིག་ཟེར་ནས་ང་ནང་དུ་བཏང༌། ངའི་རོགས་དེ་
སྒོ་སྲུང་དེར་ཡོད། དེ་ནས་ཚོགས་ཁང་ཆེན་པོ་གཞལ་ཡས་ཁང་ལྟ་བུར་འདུག་པའི་
དབུས་དེར་སློབ་དཔོན་ལག་ན་རྡོ་རྗེ་ཡབ་ཡུམ་གཉིས་ཕན་ཚུན་དུ་ཞལ་སྤྲད་ལྟ་བུར་མཛད་
ནས་པདྨ་དང་མཚོ་རྒྱལ་ཅི་ལྟ་བར་འདུག གཞན་གྲལ་རྣམས་དཀྱིལ་འཁོར་ཐིག་གདབ་ 
པ་ལྟར་འདུག་པ་ཐམས་ཅད་ཕོ་མོ་ཞལ་སྤྲོད་ཁོ་ནར་འདུག དེར་གཙོ་བོ་དེའི་ཞལ་ནས། 
ཆོས་རྣམས་ཐམས་ཅད་ཐབས་ཤེས་ཏེ། །ཐབས་ཉིད་ཤེས་རབ་དག་ལ་བརྟེན། །ཤེས་ 
རབ་ཐབས་ཀྱི་ཆར་གནས་པས། །ཐབས་ཤེས་མེད་ན་འབྲས་བུ་མེད། །དེ་ཕྱིར་ཐབས་ 
དང་ཤེས་རབ་སྤྱོད། །ཅེས་སོགས་མང་དུ་གསུངས་བྱུང་ཡང་ཡི་གེ་མང་དུ་དོགས་པས་ 
མ་བྲིས་སོ། །དེ་ནས་སླར་རྒྱལ་པོའི་མདུན་དེར་སླེབས་འདུག་པས། ད་ང་གུ་རུ་རིན་པོ་ 
ཆེ་མཇལ་བར་ཟངས་མདོག་དཔལ་རིར་འགྲོ་འདོད་པས་ནམ་ཕྱིན། ཆས་ཀ་ཡང་ཅི་མེད། 
རྒྱལ་པོ་རིན་པོ་ཆེས་ང་ཟངས་མདོག་དཔལ་རིར་ཕྱིན་པ་ཞིག་མཁྱེན་མཁྱེན་བྱས་པས། རྒྱལ་
པོ་དེས་ང་ལ་སྤྱན་ཧྲིག་ཧྲིག་མཛད་ནས། ད་རུང་བག་ཆགས་འཐུག་པོ་འདུག་སྒྲུབ་པ་
88

༄༅། །ཟབ་གཏེར་ཆོས་ཀྱི་མཛོད་ཁང་།
རང་གྱིས། ཟངས་མདོག་དཔལ་རིར་ཕྱིན་སླ་ཡང་ལམ་འདིར་འོང་མཁན་ཁྱོད་ལས་ 
མེད་པས་ལམ་རྒྱུས་ཞིབ་མོར་བྱས་ནས་ཆ་སྐད་བཤད་པས་བོད་མཐའ་འཁོབ་ཀྱི་གུ་རུ་ 
རིན་པོ་ཆེའི་གདུལ་བྱ་རྣམས་མོས་རྟེན་དུ་བྱས་བསམ་པ་ཡིན། འདི་ནས་ཆས་གང་དགོས་ 
ཁྱེར་རྔ་ཡབ་ཛཱ་ཏིའི་གླིང་དེར་མ་ཕྱིན་བར་སྐྱེལ་མ་རེ་བཏང་ཆོག་ཟེར། ཤིན་ཏུ་དགའ་ 
དྲགས་པ་ཞིག་བྱུང་ནས་རྒྱལ་པོ་དེ་ལ་ཕྱག་མང་པོ་འཚལ་ནས་སླར་གླིང་ཆེན་པོ་དེའི་བྱང་ 
སྒོར་ཐོན་ནས་ཕྱིར་ཆས་སོ། །
ངའི་རོགས་ཡིན་ཟེར་ནས་སྔོན་མའི་བུད་མེད་དེ་གཉིས་འདྲ་བ་གཉིས་དང་འགྲོགས་
ནས་ཕྱིན་པས་ཡང་གྲོང་ཁྱེར་ཆེན་པོ་མིག་གིས་མི་ནོན་ཙམ། ཕྱོགས་ནས་ཛྭ་ཏིའི་ནགས་ 
ཀྱིས་བསྐོར་བ། བར་བར་དུ་མེ་ཏོག་ཡིད་དུ་འོང་བའི་ཚལ་དང༌། ནགས་དེ་དཔག་ཚད་ 
ལྔ་བརྒྱས་ཁོ་ར་ཁོར་ཡུག་བསྐོར་བའི་ཕྱི་རོལ་ཏུ་རྡོ་རྗེའི་བྲག་ནག་མཐོ་དམན་ཡང་དཔག་ 
ཚད་ལྔ། དཔངས་སུ་དཔག་ཚད་ལྔ་ཡོད་པའི་ལྕགས་རིས་ཁོ་ར་ཁོར་ཡུག་བསྐོར་བའི་ 
ནང་དུ་སྟག་སེང་སོགས་གཅན་གཟན་གྱི་རིགས་ཐམས་ཅད་གནས་པས་མ་རུང་བ་གང་
ཡང་རྒྱུ་མི་བཏུབ་པས་དུར་ཁྲོད་ལྟ་བུ་དང་། དེའི་བར་དུ་འོབས་རིམ་པ་བདུན་ལ་ལྕགས་ 
རི་ཡང་རིམ་པ་བདུན། སྨན་དང་འབྲུ་ཡི་ནགས་ཚལ་ཡང་བདུན་བདུན་གྱིས་བསྐོར་བ། 
ལྕགས་རི་ནང་མ་དེའི་ནང་དུ་སྲིན་པོ་རཀྴ་སྟོབས་པོ་ཆེ་ཡིན་ཟེར་བའི་མགོ་གསུམ་རེ་དང་ 
དགུ་རེ་ཡོད་པ། ལག་ན་མཚོན་ཆ་སྣ་ཚོགས་ཐོགས་ནས་ཤ་དང་ཁྲག་གིས་ལོངས་སྤྱོད་ 
བྱེད་པ། ལུས་ལ་ཡང་ཀོ་རློན་དང་གཅན་གཟན་གྱི་ལྤགས་པ་ཁྲ་ཁྲིག་གིས་བྱས་པ། གོས་ 
ཀྱང་དེའུ་འབུར་ཙམ་འདུག གཞན་སྲིན་པོ་ལས་སྟོབས་གཟུགས་ཐམས་ཅད་དགུ་འགྱུར་ 
དང་བརྒྱ་འགྱུར་གྱིས་ཆེ་བ་ཡིན་ཟེར། དེ་ནས་གྲོང་ཁྱེར་དེ་ནི་དབྱིབས་དང་ནང་གི་གྲངས་
89

༄༅། །ཟངས་མདོག་དཔལ་རིའི་མཐོང་སྣང་སྐོར།
ཐམས་ཅད་དཀྱིལ་འཁོར་ཇི་ལྟ་བར་འདུག དབུས་དེར་རྡོ་དཀར་པོ་སྲིན་པོའི་ཁང་པ་
གཞན་རྣམས་འོག་ཏུ་ནོན་པ་གྲུ་བཞི་མཐོ་བར་འདུག་པའི་ཁར་སྲིན་མཁར་རུས་མཁར་ 
མ་ཡིན་ཟེར་ཏེ། ཐོག་ཀྱང་རིམ་པ་དགུའི་ཡང་ཐོག་ལ་དུང་དང་རུས་པའི་གྱོ་མོ་དང་། ཀེང་ 
རུས་ཀྱི་ཕྲུ་ཟུར་བཞིར་གཡང་གཞིའི་བ་དན་རྒྱུ་མའི་དྲ་བ་ཙིཏྟའི་ཕོ་ལོང་རུས་པའི་ཤར་
བུ་སོགས་གཞལ་ཡས་ཁང་ཇི་ལྟ་བར་ལྟར་འདུག གཞན་གྲོང་ཕལ་པ་དེ་ཐམས་ཅད་
ཀྱང་གཙོ་བོ་ལ་དེ་བས་མཁར་དགུ་ཐོག་དང་རུས་པའི་མཁར་སྐྱ་ཁྲོབ་ཁྲོབ་བྱེད་འདུག
སྲིན་པོ་རྣམས་ཀྱང་མགོ་དགུ་རེ་མདོག་སྐྱ་བོ། ལག་པ་དྲུག་རེ་རྐང་པ་ཡང་དྲུག་རེ་འདུག
ལུས་ཐམས་ཅད་ལ་ཡང་གླང་ཀོ་སྟག་སེང་དོམ་གཡག་སྐྱིན་གཡག་མྱེག་སོགས་ཀྱི་ལྤགས་
པ་གྱོན་ནས། མགོ་དགུའི་ཞལ་ཟས་ནི། རྩ་ཞལ་ནི་ཛཱ་ཏིའི་རིགས་ལ་ལོངས་སྤྱོད། གཡས་
ཞལ་གསུམ་གྱིས་ཤ་ལ་ལོངས་སྤྱོད། གཡོན་ཞལ་གསུམ་གྱིས་ཁྲག་སོགས་སྐོམ་ལ་ལོངས་ 
སྤྱོད་པ་ཡིན་ཟེར། ཆོས་ཀྱང་དག་ཞི་ཁྲོ་སོགས་དར་བ་ཡིན་ཟེར། ལག་པ་དྲུག་གི་དང་ 
པོ་གཉིས་དཀོན་མཆོག་གི་མཆོད་པ་སོགས་ཆོས་ཀྱི་བྱ་བ་བྱེད། གཉིས་པ་ཁ་ཟས་སོགས་ 
དེ་ལས་ལྟོས་པའི་བྱ་བ་བྱེད་པ་ཡིན་ཟེར། འོག་མ་གཉིས་ཀྱིས་གསོད་གཅོད་སོགས་སྡིག་ 
པའི་ལས་བྱེད་པ་ཡིན་ཟེར། དེའི་རྒྱལ་པོ་དེ་རཀྴ་ཐོད་ཕྲེང་རྩལ་ཟེར་བ་སྲིན་པོ་གཞན་
མའི་མགོ་དགུ་བཅུས་ཕྲེང་བ་བྱས་ཤིང་ཆས་རྣམས་ནི་དཔལ་ཆེན་པོའི་ཆ་ལུགས། དབུ་
དགུ་ཕྱག་བཅོ་བརྒྱད་ཞབས་བརྒྱད་ཡོད་པ། ཕྱག་ན་མཚོན་ཆ་ཐོགས་ཤིང་ཞལ་ཆོས་ཀྱི་ 
ཁྲིམས་ཚིག་དང་བདེན་པ་མ་གཏོགས་མི་སྨྲ། བྱ་སྤྱོད་ཀྱང་སྡིག་སྤྱོད་རྣམས་ཆད་པས་ཕབ་
སྟེ༑ བདེན་པའི་ཆོས་སྟོན་པར་མཛད། དེའི་ཆུང་མ་ཡང་རང་འདྲ་བར་འདུག དེའི་འོག་ 
ཁང་གསུམ་དུ་སྡེ་བརྒྱད་ལས་གཏོགས་པའི་སྲིན་པོ་དུང་ཕྱུར་བདུན་འདུག་པས་ཛཱ་ཏིའི་
90

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་སྲིན་པོ་རྣམས་ཀྱི་ལེགས་ཉེས་རྣམས་གཅོད་ཅིང་། བར་ཁང་གསུམ་དུ་རྒྱལ་ 
པོ་ཡབ་ཡུམ་སྲས་གསུམ་ལ་འབངས་ནོར་ལྷ་དང་ནོར་རྒྱུན་མ་ལས་གཏོགས་པ་དུང་ཕྱུར་
དགུ་གསུམ་གྱིས་ལོངས་སྤྱོད་ཀྱིས་ལོང་བྱེད་པ་ ལོངས་སྤྱད་པ། སྟེང་ཁང་གསུམ་པོ་དེའི་
འོག་མ་གཉིས་སུ་མདོ་སྔགས་གཉིས་ཀྱི་བླ་མཆོད་དུང་ཕྱུར་དགུ་རེ་ཡོད་ཟེར་བ་དང༌།
སྟེང་མ་དེ་རྩང་ཁང་གི་ཚུལ་དུ་ཡར་གྱི་ཚེས་བཅུ་ནམ་བྱུང་དུས་ཟངས་མདོག་དཔལ་རི་ནས་
ཨོ་རྒྱན་པདྨ་གུ་རུ་མཚན་བརྒྱད་རྒྱ་བོད་ཀྱི་གྲུབ་ཐོབ་ཉེར་ལྔ་གསུམ་དང༌། གུ་རུའི་རིག་
འཛིན་དུང་ཕྱུར་ཉི་ཤུ་དང་བཅས་པ་སྤྱན་དྲངས་ནས་ཚོགས་འཁོར་འབུལ་བ་དང་། རྒྱལ་
པོ་འཁོར་བཅས་ཀྱིས་དབང་སོགས་དང་གདམས་པ་ཞུ་བ་ཡིན་ཟེར། དེ་ཡང་མདོ་སྔགས་
ཀྱི་བླ་མཆོད་རྣམས་ཀྱིས་ཚོགས་ཁང་དེར་འཚོགས་ནས་ངེད་རང་གི་སྒྲུབ་ཆེན་བཟུང་ནས་
ཆོ་གའི་གྲལ་འཚོགས་པ་ལྟར་བྱས་པའི་སྤྱན་འདྲེན་གྱི་སྐབས་དེར།
སློབ་དཔོན་འཁོར་དང་བཅས་པ་རྫུ་འཕྲུལ་གྱིས་རང་རང་སོ་སོའི་མོས་མཐུན་ལྟར་
དུ་བྱ་ངང་པའི་ཁྱུ་བབ་པ་ལྟར་རྒྱལ་པོ་ཆེན་པོ་དེའི་ཚོགས་ཁང་དེར་བྱོན་ནས། རྒྱལ་པོ་
དང་ཡོན་མཆོད་ཀྱི་ཚུལ་དུ་ཆོས་ཀྱི་འཁོར་ལོ་བསྐོར་བར་མཛད་པ་དང་། དེ་བཞིན་དུ་ཕྱོགས་
བརྒྱད་ཀྱི་རྒྱལ་པོ་དེ་དང་འདྲ་བ་བརྒྱད་ལ་མཚན་བརྒྱད་ཀྱི་ཚུལ་དུ་དངོས་སུ་བྱོན་པ་ཡིན་འདུག
གཞན་གླིང་གཡོག་དང་མཐའ་འཁོབ་ཀྱི་རྒྱལ་པོ་རྣམས་ཀྱིས་ནི་དངོས་སུ་སྤྱན་འདྲེན་པ་
དང་མཇལ་རྒྱུ་ཡོད་པར་མི་འདུག རྒྱ་ལ་མཇལ་ཀྱང་སྲིན་པོའི་རྒྱལ་པོའི་ཚུལ་དུ་ཁྲལ་
སྡུད་ཀྱི་ཚུལ་དུ་ས་ཁ་རུ་ད་ལྟ་ངེད་རང་གི་སྡེ་པ་འབྱོན་པའམ་ཆོས་རྗེ་སྒར་པ་ཕེབས་པ་ལྟར་
བསྐོར་ནས་ཕེབས་ཡོད་འདུག འོན་ཀྱང་རྒྱལ་པོ་ལ་སྐྲག་ཀྱང་དད་ཞེན་ནི་གུ་རུ་དང་
ཁྱད་མེད་ཡོད་འདུག ཨོ་རྒྱན་པདྨ་ལ་དད་པ་ཁ་ཞེ་མེད་པར་ཡོད་འདུག་ཀྱང༌། རྒྱལ་པོ་
91

༄༅། །ཟངས་མདོག་དཔལ་རིའི་མཐོང་སྣང་སྐོར།
ནི་ཨོ་རྒྱན་ཡིན་པར་མི་ཤེས་ནས་ཨོ་རྒྱན་པདྨ་ནི་སྐྱེས་བུ་ལས་ཅན་དང་སྲིན་པོའི་གྲུབ་
ཐོབ་ཕོ་མོ་མ་གཏོགས་མཇལ་ས་མེད་དེ། ཟངས་མདོག་དཔལ་རིར་མཁའ་དབྱིངས་པདྨ་ 
འོད་ཀྱི་གཞལ་ཡས་སུ་བཞུགས་ཡོད། ཨོ་རྒྱན་གྱི་སྤྲུལ་པ་ཨོ་རྒྱན་དངོས་དང་ཁྱད་པར་ 
མེད་པ་ཞིག་རྒྱལ་པོའི་བླ་མཆོད་ཡོད་ཅེས་གླེང་ཞིང་ཡོད་འདུག་གོ །རྒྱལ་པོ་འདི་ནི་རྒྱལ་ 
པོ་གཞན་པ་ལས་ཀྱང་ཁྱད་པར་དུ་འཕགས་པས་སློབ་དཔོན་འཁོར་དང་བཅས་པ་ཇི་ལྟ་
བར་སྤྱན་འདྲེན་པ་ཡིན་ཟེར། གཞན་རྒྱལ་པོ་རྣམས་ཀྱིས་མཚན་བརྒྱད་སོ་སོར་འཁོར་ 
འགའ་ཞིག༌དང༌། བཅས༌ནས༌ཚེས་བརྒྱད་བཅུ་བཅོ་ལྔ་བཅོ་བརྒྱད་ཉེར་ལྔ་ཉེར་བརྒྱད་
མཚམས་ཚེས་གསུམ་སོགས་རང་རང་སོ་སོའི་དུས་མཆོད་དུས་སྤྱན་འདྲེན་པ་ཡིན་འདུག 
དེ་ཡང་རྒྱལ་པོ་ཆེན་པོ་འདི་ཡི་སྐུ་ཟིལ་ནི་དཔག་ཚད་སྟོང་ནོན་པས་དེར་སྲིན་པོ་རྣམས་
སྐུ་ཡིས་གནོན། གསུང་གིས་བཀའ་ཁྱབ་ནི་དཔག་ཚད་ཁྲི་འབུམ་ནོན། ཐུགས་ནི་ནམ་
མཁས་གར་ཁྱབ་ཁྱབ་པ་ཡིན་གསུངས་སོ། །ད་ནི་འདིའི་ཕོ་བྲང་དང་བཀོད་པ་སོགས་
ཆ་ཙམ་མ་གཏོགས་རྒྱལ་པོའི་སྐུ་ཟིལ་གྱིས་ཞིབ་པར་བལྟ་བ་དང་དྲན་པ་ཁུམ་ཁུམ་བྱས་
པས་བསམ་བརྗོད་ཀྱང་གསལ་མོ་མ་བྱུང་། དེ་ནས་ངའི་གྲོགས་གཉིས་པོ་ནི་ལྕགས་རིའི་ 
ནང་ནས་ཕྱིར་ལོག་སོང་། ནང་དུ་མ་བྱུང་། ང་ནི་འགྲོ་དཀའ་བ་ཙམ་བྱུང་རུང་རྒྱལ་པོ་ 
ཆེན་པོ་དེས་མཁའ་འགྲོ་མ་གཉིས་བསུ་བར་བཏང་བྱུང་བས། རྒྱལ་པོའི་མདུན་དེར་ཕྱིན་ 
ནས་རྒྱལ་པོ་དེས། ད་རྨི་ལམ་གྱི་སྐྱེས་བུ་དམ་པ་ཁྱོད་དེ་ཙམ་སྐྲག་མི་དགོས། ནམ་ཞིག་ 
འདི་ཚོ་ཁྱོད་རང་ལ་འོད་འབར་འདུག ད་ནི་འདི་ནས་མི་ལོ་སྟོང་སྐོར་གསུམ་སོང་ནས་ 
དབང་ཆེན་མེ་རླུང་འཁྲུག་པའི་ཕོ་བྲང་དུ་འགྲོ་བའི་ལུང་ཡོད། འདི་ཡི་སྟེང་འོག་རྣམས་ 
ལྟད་མོ་ལྟོས་ལ་ཕྱིར་དེངས་ཤིག ཅེས་གསུངས་བྱུང་བས། སྔོན་མ་འདྲ་བའི་དཀའ་ལས་
92

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱང་མ་བྱུང་ནས་རང་གི་ཕོ་བྲང་དུ་ཕྱིན་པ་ལྟར་བྱུང་། དེ་ནས་བུད་མེད་དེ་གཉིས་དང་
འགྲོགས་ནས་ཕོ་བྲང་དེའི་བྱང་སྒོ་ལྕགས་ལས་ཐོན་ནས་བྱང་གླིང་དྲག་པོའི་གྲོང་ནས་
བྱང་གི་སྒོ་རྣམས་སུ་དོན་ནས་ཕྱིར་ཕྱིན་པས། ཆུ་བོ་ཆེན་པོ་བསམ་གྱིས་མི་ཁྱབ་གཅིག་ 
འདུག་པས། དེ་ཡང་དེ་ལ་ཟམ་པ་དགུ་དགུའི་ཚུལ་དུ། གསེར་དང་པདྨ་རཱ་ག་དང་དངུལ་ 
དང་ཟངས་ལྕགས་བྱི་རུ་ཤེལ་མུ་མེན་བཻཌཱུརྱ་དང་དགུ་བསྒྲིལ་བྱས། ཟམ་མདུད་ཡང་དགུ། ཟམ་ 
ལྷུ་དགུ་པོ་ལ་རིན་པོ་ཆེ་སྣ་རེ་ཡིས་མཁར་ཆུང་རེ་འདུག་པའི་ཕྱི་མ་དེ་ལྕགས་མཁར་དང་
ལྕགས་སྒོ། དེ་བཞིན་ནི་ཟམ་དང་མཐུན་པར་འདུག དེ་དག་ཐམས་ཅད་ལ་ཟམ་ སྲུང་ཡང་
སྲིན་པོ་སྟོབས་པོ་ཆེ་དགུ་དགུས་བསྲུངས་ནས་གང་ཡང་རྒྱུས་མེད་པར་འདུག་ཀྱང༌། ད་
ནི་སྐྱེལ་མ་གཉིས་ཡོད་པ་དང་བཅས་ནས་ཕར་ཕྱིན་པས། ཟམ་ལྷུ་བར་མ་དེའི་ཁར་སྒོ་
སྲུང་སྲིན་པོ་ཕག་མགོ་ཅན་བྱ་བ། རྩ་ཞལ་སྲིན་པོ་ཡིན་པ་ལ། གཞན་མགོ་བརྒྱད་པོ་ཕག་
གི་ཞལ་ཡིན་པ་ཞིག་འདུག་པ་དེས་མེ་ལོང་ཆེན་པོ་རྔ་ཙམ་ཞིག་ཁྱེར་ནས། མེ་ལོང་འདི་
ལ་ཧ་རྒྱོབ་ཅིག་ཟེར་བས། ངས་ཧ་བརྒྱབ་པས་ཧ་ཕོག་རྒྱུ་མི་འདུག་པས། འདི་རྨི་ལམ་
གྱི་སྐྱེས་བུ་ཡིན་འདུག་པས། ངས་དགག་མི་དགོས་འདུག་འོན་ཀྱང་ཁྱི་མགོ་ཅན་རྩར་སོང་
ཞིག་ཟེར།
དེ་ནས་ཟམ་ལྷུ་ཕར་སྣེ་དེར་ཕྱིན་པས་ཡང་སྒོ་སྲུང་ཁྱི་མགོ་དགུ་པ་ཅན་འདུག་པ་དེས་
ལག་ཏུ་ཤེལ་གྱི་མེ་ལོང་རྔ་བོ་ཆེ་ཙམ་ཞིག་ཁྱེར་ནས། འདི་ཡི་ནང་དེར་ལྟོས་ཤིག་ཟེར། 
དེར་བལྟས་པས་ངའི་གཟུགས་གསལ་པོ་འཆར་རྒྱུ་མི་འདུག་པས། ད་འདི་ཡི་ནང་དུ་གང་ 
ཟག་ཅི་ཡིན་ཡང་དེའི་བྱེད་ལས་རྣམས་གསལ་བ་ཡིན་ཀྱང༌། ཁྱེད་ནི་མ་གསལ་བས་ཚེ་ 
ལ་འདས་པ་ཆེན་པོ་ཡིན་ནམ། རྨི་ལམ་གྱི་གང་ཟག་ཡིན་ནམ། ཞེས་གསུངས་བྱུང་བས།
93

༄༅། །ཟངས་མདོག་དཔལ་རིའི་མཐོང་སྣང་སྐོར།
ངས་ད་ནི། ཚེ་དང་ལྡན་པ་རྨི་ལམ་གྱི་སྐྱེས་བུ་ཡིན་ནོ་བྱས་པས། དེ་དེ་བཞིན་ཏེ། དེ་དེ་ 
བཞིན་ནོ། །འཁོར་འདས་ཀྱི་ས་མཚམས་འདིར་ལྟོས་དང་། ལས་འབྲས་མང་པོ་གསལ་ 
འོང་ཟེར་ནས། མེ་ལོང་དེའི་ཟུར་ཞིག་ཏུ་བལྟས་ཙ། ང་རང་གི་སྔོན་གྱི་སྐྱེ་བའི་གྲངས་ལས་ 
དཀར་ནག མ་འོངས་པའི་སྐྱེ་བ་ལེན་གྲངས། ལས་དཀར་ནག ད་ལྟར་ཡང་ལས་དཀར་ 
ནག སྐྱིད་སྡུག་ལེགས་ཉེས་ཚེ་ཚད་དང་བཅས་པ་ཤིན་ཏུ་གསལ་བར་མཐོང་འདུག་པས་
ཡི་མུག་པ་ཅིག་གི་ངང་དུ་ཧད་ཙམ་སོང་ཙ། ད་ཅིའི་སྲིན་པོ་དེས་ང་དེངས་ཤིག་ཟེར་ནས་མེ་ 
ལོང་རྣམས་ཁྱེར་ནས་ཐལ། ཟམ་རྣམས་བརྒལ་མ་ཁད་ཀྱིས་ལ་རྩ་དེར། ཀེང་རུས་ཀྱི་ཕུང་ 
པོ་རི་འབུར་ཙམ་ཞིག་སྐྱ་ཟིང་ཟིང་བརྩེགས་འདུག ཀེང་རུས་དེ་ལ་སྲིན་པོ་ཀེང་རུས་འདྲ་ 
བ་གཅིག་འདུག་པ་དེས། ཚེ་ལས་འདས་པ་ཆེན་པོ་གཅིག་ཡིན་ན། ལམ་ལྔ་ལྡན་འདིར་ 
སོང་དང་མངལ་སྐྱེས་དང་བརྫུ་ས་སྐྱེས་གང་དགའི་གནས་ཡོད། ཚེ་དང་ལྡན་པའི་སྐྱེས་བུ་ 
དམ་པ་ཡིན་ན། ལམ་མཐིང་ག་གྲུ་གསུམ་པ་འདི་ལ་སོང་དང་། པདྨ་འོད་དུ་བདེ་བླག་ཏུ་ 
ཕྱིན་ནོ། །སྲིན་ཡུལ་གྱི་རིགས་ཚེ་དང་ལྡན་པ་གང་ཡིན་པ་དེ་ལམ་དམར་པོ་ལམ་ལམ་པ་ 
འདིར་སོང་དང་ལེགས་ཉེས་ཀྱི་བཀའ་བློན་རྣམས་དང་ཕྲད་པ་ཡིན་ནོ་ཟེར་ནས་འོ་དོད་
ལྷང་ལྷང་དུས་རྒྱུན་དུ་བྱེད་འདུག་པས། མི་དང་སྲིན་པོ་ཕོ་མོ་བསམ་བརྗོད་ལས་འདས་པ་
འདུག ཐམས་ཅད་ལམ་ལྔ་ལྡན་དེ་ལ་འགྲོ་མཁན་ཡང་མང་བར་གདའ། ལམ་དམར་པོ་ 
དེ་ལ་སྲིན་པོ་གྲངས་མེད་པ་ཡར་འགྲོ་མར་འགྲོ་བྱེད་འདུག ང་ནི་དེ་ཚོའི་ལྟད་མོ་ལ་ཡེངས་ 
ནས་ཧེ་ཐོམ་མེ་ལུས་ཟིན་ཙ། སྔོན་སྔ་མོ་དུས་ཀྱི་བུད་མེད་རྒན་གཞོན་གཉིས་པོ་དེར་སླེབས་ 
བྱུང་ནས་ད་མྱུར་དུ་ཤོག་ཅིག་གསུངས་བྱུང༌། ང་ནི་མ་དང་ཕྲད་པ་ལས་ལྷག་པའི་དགའ་ 
ཚོར་ཆེན་པོ་བྱུང་ནས་ལམ་མཐིང་ཀ་དེ་ལ་སོང་བས། སྣང་བ་ཐམས་ཅད་འོད་དང་འོད་ཟེར་
94

།ཟབ་གཏེར་ཆོས་ཀྱི་མཛོད་ཁང༌།
ཐིབ་ཐིབ་ས་རྡོ་སོགས་འཇིག་རྟེན་གྱི་དངོས་པོ་ནི། རྟགས་ཙམ་བརྡ་ཙམ་ཡང་མི་འདུག དེ་ 
ཡང་འོད་ཐམས་ཅད་མཐིང་ཀ་དང་མཐིང་ལ་དམར་པོ་མུ་ཁྱུད་དང་། དམར་པོ་དང༌། དམར་ 
པོ་ལ་མཐིང་ཀའི་མུ་ཁྱུད་སོགས་འདུག་གོ །
དེ་ནས་ཐེམ་སྐས་དཀར་སེར་དམར་ལྗང་སོགས་རིམ་པ་བཞི་འདུག་པའི་སྟེང་དེར་མི་
མགོ་མང་པོས་ལྕོག་བྱས་པ། དེ་ནས་རྩིག་པ་ཡང་དཀར་སེར་དམར་ལྗང་རིམ་པ་བཞི་དང་།
རྩིག་པའི་རྩ་བར་དམར་པོའི་ཐེམ་པའི་སྟེང་དེར་མཆོད་པའི་ལྷ་མོ་མང་པོ་འོད་ཟེར་སྤུངས་
པའི་ཀློང་ནས་མཆོད་པ་ཡང་བསམ་གྱིས་མི་ཁྱབ་པ་ཁྱེར་ནས་ཁང་བ་དེ་བསྐོར་བར་འདུག
སྒོ་ཡང་གཞལ་ཡས་ཁང་ཅི་ལྟ་བའི་ཚུལ་དུ་མཐིང་ཀ་ལ་དམར་པོའི་འོད་འཕྲོ་བ། སྒོ་སྲུང་
ཕྱི་མ་དེ་ཕག་གདོང་ཅན་འདུག སྒོ་དེའི་ནང་དེར་མི་མགོ་ཁྲག་འབབ་པ་མང་པོས་རྩིག་པ་
བྱས་ནས་སྒོ་ཡང་ཞིང་ལྤགས་བརྒྱང་པ་ལྟ་བུར་འདུག་པའི་སྒོ་སྲུང་ནི་ཁྲོ་བོའི་དབྱིབས་ཅན་
གཉིས་འདུག དེ་གཉིས་སྒོ་ཕན་ཚུན་དུ་འདུག་པས་མཚོན་ཆ་ཕྱར་ནས་ཨི་ཧ་ཧ། དམ་ཉམས་
ཀྱི་མགོ་བོར་རྒྱོབ་ཅིག དུམ་བུར་གཏོར་ཅིག ཚལ་བར་ཁྲོལ་ཅིག འུབས་སུ་གུམ་ཞིག
ཅེས་གསུངས་བྱུང་བས་ང་རང་ཡང་ལན་མ་བདུན་ཙམ་ལུས་ཀྱང་འཐོར་ཐལ་བསམ་པ་བྱུང༌།
དམ་ཚིག་ལན་མ་བདུན་ཉམས་པ་ཡིན་འདུག་བསམ། དེ་ནས་སྒོ་སྲུང་རྣམས་ཀྱིས་རྨི་ལམ་ 
གྱི་སྐྱེས་བུ་ག་ལ་བ་དེ་ནང་དུ་དེངས་ཤིག གཞན་རྣམས་ཕྱིར་དེངས་ཤིག ཅེས་གསུངས་ 
བྱུང་བས། ང་བུད་མེད་དེ་གཉིས་དང་བཅས་ནས་ནང་དེར་ཕྱིན་པས། འོད་ལྔ་མུ་ཁྱུད་དང་ 
བཅས་པ་འོད་ཟེར་ཡང་མཐའ་ཡས་མུ་མེད་དཔག་ཚད་གཞལ་མེད་དུ་མེད་པར་འོད་མདངས་ 
དཀྱིལ་འཁོར་རྣམ་པ་འཁྲུག་འཁྲུག་འདྲེས་པའི་གསེབ་ཏུ་དཔའ་བོ་དང་དཔའ་མོ་མཁའ་ 
འགྲོ་དམ་ཅན་སྲིན་པོ་སྡེ་བརྒྱད་རྣམས་གློག་ལྟར་འཁྱུག་པ་དང༌། སྐར་མདའ་ལྟར་འཕྲོ་བ་
95

༄༅། །ཟངས་མདོག་དཔལ་རིའི་མཐོང་སྣང་སྐོར།
དང༌། མདོར་ན་འོད་མེར་མེར། ཁྲ་ཆེམ་ཆེམ། མེ་ལོང་ནང་གི་གཟུགས་ལྟ་བུར་བཀྲ་ལམ་ 
མེར་འདུག སྐུ་མདོག་ཕྱག་མཚན་ཡང་ཡུད་ཙམ་ནས་རྣམ་འགྱུར་སྣ་ཚོགས་སྟོན་ནས་མ་ 
ངེས་པར་འཕྲོ་འདུ་ཡི་རྣམ་པ་ཅན་དུ་འདུག དེར་ལྷ་ཐམས་ཅད་ཀྱང་གཞལ་ཡས་ཁང་འོད་
ཟེར་མེ་དཔུང་གི་རྣམ་པ་དམར་འུར་འུར་འབར་འདུག་པའི་ཀློང་དུ་སྲིན་པོའི་རྒྱལ་པོ་ཐོད་
ཕྲེང་རྩལ་ཡིན་ཟེར་བའི་སྐུ་མདོག་མཐིང་ནག་ཞལ་ཁྲོ་འཛུམ། མདོར་ན་ཐུགས་སྒྲུབ་གསེར་
ཞུན་མའི་གུ་རུ་དྲག་པོ་རྩལ་ཇི་ལྟ་བ་ལྟར་འདུག་པའི་གཡས་སུ་ཡུམ་རྡོ་རྗེ་རྣལ་འབྱོར་མ་དང་།
འཁོར་དུ་ཡང་ཁྲོ་ཚོགས་བསམ་གྱིས་མི་ཁྱབ་པར་འོད་ཟེར་མེ་དཔུང་ལྟར་འབར་བའི་ཀློང་
དུ་མེ་ལོང་ལ་ཉི་མའི་དཀྱིལ་འཁོར་ཕོགས་པ་ལྟར་མཇལ། དེ་ནས་ནུབ་ཏུ་ཚོགས་ཁང་མེ་
འབར་བ་ཞེས་བྱ་བ་ཅིག་འདུག་པའི་ནང་དེར། སྲིན་པོ་མེའི་ཕྲེང་བ་ཅན་ཡིན་ཟེར་བ་བལྟ་
བར་མི་བཟོད་པ་ཞལ་གཅིག་ཕྱག་གཉིས་ཆེ་ཆུང་ཡང་རི་ཕྲན་ཙམ། ཞལ་གདངས་ཤིང་ཕྱག་
ན་མཚོན་ཆ་སྣ་ཚོགས་ཆར་ལྟར་ཕབ་ནས་སྲིན་པོ་ཕོ་མོ་རྣམས་སྦྱོར་སྒྲོལ་གྱི་ཆད་པས་ཕབ་
པ་དང་། ལྷ་སྲིན་སྡེ་བརྒྱད་རྣམས་བྲན་དུ་བཀོལ་བ་ཡིན་ཟེར། བྱང་དུ་དྲག་པོ་དུར་ཁྲོད་
འབར་བའི་ཚོགས་ཁང་ཡིན་ཟེར་ནས་དཔལ་མགོན་མ་ནིང་གི་ཚུལ་དུ་ཕྱོགས་བཅུའི་སྲིན་
པོ་དང༌། སྡེ་བརྒྱད་རྣམས་དབང་དུ་བསྡུས་ནས་སྲིན་པོ་ཆོས་ཕྱོགས་སུ་གནག་པ་རྣམས་ 
གསོད་གཅོད་མིག་འབྱིན། ཡན་ལག་གཅོད་སོགས་ལེགས་ཉེས་ཀྱི་ཁྲིམས་གཅོད་བྱེད་ཅིང་ 
སྲིད་རྒྱལ་ཆེན་པོའི་ཚུལ་དུ་འདུག ཤར་དུ་དཔའ་བོ་བདུད་འདུལ་ཆེན་པོའི་ཚོགས་ཁང་ཟེར།
རྡོ་རྗེ་དྲག་པོ་རྩལ་ཞེས་བྱ་བ་ཞལ་གསུམ་ཕྱག་དྲུག་ཞབས་གཉིས་ཡབ་ཡུམ་ཁྲིལ་སྦྱོར། འཁོར་
དུ་དབང་ཕྱུག་མ་དང་། ཕྲ་མེན་མགོ་བརྙེན་རྒྱལ་ཚོགས་ཀྱིས་བསྐོར་བ་ལ་བསྐལ་པའི་
མེ་དཔུང་འབར་བའི་ཀློང་དུ་སུ་གང་ཡང་ཉེ་བར་མི་ནུས་པར་འདུག ལྷོར་རྒྱས་པ་ལོངས་
96

༄༅། །ཟབ་གཏེར་ཆོས་ཀྱི་མཛོད་ཁང་།
སྤྱོད་ཀྱི་ཚོགས་ཁང་ཞེས་ཟེར་ནས། འཛམ་བྷ་ལ་སེར་པོ་དང་ནོར་རྒྱུན་མའི་ཚུལ་དུ་འཁོར་
མཆོད་པའི་ལྷ་མོ་ལྔ་བརྒྱ་ལྔ་སྟོང་གིས་བསྐོར་ནས་ཕྱི་ནང་གསང་གསུམ་དེ་ཁོ་ན་ཉིད་ཀྱི་ 
ཚུལ་དུ་ལྷ་ཚོགས་ཐམས་ཅད་ལ་དགྱེས་པ་བསྐང་བར་འདུག་གོ ། 
དེ་ལྟར་ཚོགས་ཁང་བཞི་པོ་ཡང་། ཤར་ཟླུམ་པོ། ལྷོར་གྲུ་བཞི། ནུབ་ཟླ་གམ། བྱང་གྲུ་ 
གསུམ་གྱི་ཚུལ་དུ་འདུག དབུས་དེར་ཐོག་རིམ་པ་གསུམ་འདུག་པའི་འོག་ཁང་དེར་གུ་ 
རུ་ཞི་མ་ཁྲོ། བར་ཁང་དེར་ཞི་བ། སྟེང་མ་གཙང་ཁང་དེར་ཚེ་དཔག་མེད་ཀྱི་ལྷ་ཚོགས་ 
རྣམས་འདུག དེ་ཡང་ང་ནི་ལྷ་དེ་དག་ཐམས་ཅད་ཀྱི་སྐུ་ཟིལ་དང༌། འོད་ཟེར་གྱི་ཀློང་དུ་ 
ཅི་བྱ་འདི་བྱ་མེད་པར་བྱུང་ཡང༌། ལས་ཀྱི་ཤུགས་དེས་བལྟ་གར་བསམ་དུ་ལམ་ལམ་ 
ཕྱིན་འདུག ད་རུང་ཞིབ་ཏུ་བལྟ་བསམ་ཞིང་དྲན་འགྱུར་དང་གཉིས་འཛིན་སྤང་བླང་། ཐེ་ 
ཚོམ་བརྟག་དཔྱད་ཀྱི་རྟོག་པ་སྤུན་ཚུབ་པོ་ཞིག་བྱུང་མ་ཁད་དེར་གཉིད་ཧར་གྱིས་སད་ 
ནས་བྱུང༌ངོ༌། །ཕྱིས་སུ་ཡང་ཟངས་མདོག་དཔལ་རིར་ལན་མ་གཉིས་ཙམ་མཇལ་ཡང་ 
འདི་དང་མི་གཅིག་པ་ཁོ་ནར་འདུག་གོ །མདོར་ན་མཐོང་སྣང་ཐམས་ཅད་དག་སྣང་ཆེ་ 
ཆུང་དང་བསམ་ཡུལ་གྱི་ཁྱད་པར་འདྲ་ཡིན་ནམ་བསམ་པའོ། །འདི་ནི་སྒྲུབ་པ་བྱེད་པའི་ 
དུས་ཡིན་པས། དཀྱིལ་འཁོར་གྱི་ཚུལ་དུ་མཇལ་བར་ཡིན་འདུག་གོ །ཞེས་པ་ཟངས་མདོག་ 
དཔལ་རིའི་མཇལ་ཚུལ་འདི་ནི། སྤྲུལ་པའི་སྐུ་རིན་པོ་ཆེ་ཀུན་བཟང་རང་གྲོལ་གྱིས་གསུངས་པའི་ངོར་མ་བཅག་ཙམ་དུ་ 
བྲིས་པ་འདི་ནི། བདག་ནི་རྨོངས་པའི་རང་མཚངས་བརྗོད་པ་ཡིན་པས། མཁྱེན་ལྡན་རྣམས་ཀྱིས་ཐུགས་མི་ཁྲེལ་བ་དང༌། 
མཁའ་འགྲོ་ཆོས་སྐྱོང་རྣམས་ཀྱིས་བར་ཆད་མི་མཛད་པ་དང༌། བླ་མ་རིན་པོ་ཆེ་ཐུགས་དགྱེས་པའི་མཎྜལ་ཆེན་པོར་འགྱུར་ 
བ་དང༌། ཁམས་གསུམ་སེམས་ཅན་རྣམས་པདྨ་འོད་དུ་སྐྱེ་བའི་གྲོལ་ལམ་དམ་པར་གྱུར་ཅིག སརྦ་མངྒ་ལཾ།
97

༄༅། །ཟངས་མདོག་དཔལ་རིའི་མཐོང་སྣང་སྐོར།
༄༅། །གཏེར་ཆེན་རཏྣ་གླིང་པའི་ཐུན་མིན་སྙན་བརྒྱུད་ 
གསང་བའི་རྒྱ་ཅན་བཞུགས་སོ། །
༄༅། །ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུཾ༔ སྟོང་གསུམ་འཇིག་རྟེན་ཁམས་འདིར་མཚུངས་ 
མེད་རྗེ། །ཕྱོགས་དུས་རྒྱལ་བ་ཀུན་གྱི་ཡབ་གཅིག་པོ། །འགྲོ་བའི་གཙུག་རྒྱན་བདག་གི་ 
གཉེན་གཅིག་པུ། །ཨོ་རྒྱན་རིན་པོ་ཆེ་ལ་གུས་ཕྱག་འཚལ། །ཁོ་བོ་བདག་འདྲ་རཏྣ་གླིང་ 
པ་ངས། །ལོ་བདུན་ལོན་ཚེ་གུ་རུའི་དག་སྣང་ཤར། །བཅུ་གསུམ་ལོ་ལ་ཨོ་རྒྱན་ལུང་བསྟན་ 
ཐོབ། །རྩ་བདུན་ལོ་ལ་གཏེར་གྱི་ཞལ་བྱང་བབས། །སུམ་ཅུའི་ལོ་ལ་ཟབ་གཏེར་ཆོས་ 
དང་མཇལ། །སོ་བདུན་སྐག་ལ་བར་ཆད་འཕྲང་ཡོད་ཅེས། །གུ་རུས་ ལུང་བསྟན་ ལོ་ 
སྒྲུབ་དམ་དུ་བྱས། །སྤྲེལ་ཟླ་ཚེས་བཅུའི་ནུབ་མོ་གཏེར་སྟོན་བདག །རྨི་ལམ་འཁྲུལ་པའི་ 
རྫུན་གཏམ་འདི་ལྟར་རོ། །དེ་ལ་བདག་རཏྣ་གླིང་པ་ལུག་གི་ལོ་ལ་མཚམས་དམ་དུ་ཡོད་ 
དུས། ནུབ་གཅིག་བུ་མོ་རུས་པའི་རྒྱན་དྲུག་དང་དར་གྱི་ཅོད་པན་ཅན་ལྔ་བྱུང་ནས། ཉི་
མ་གཙང་གི་ཕྱོགས་སུ་འགྲོ་དོན་ཆེ་བར་ཡོད། ཁྱེད་ལ་འདི་ན་འགྲོ་དོན་ཆེ་རྒྱུ་མི་འདུག་ 
པས་འབྱོན་པར་ཞུ་ཟེར་ཏེ། ཁོ་བོས་བདག་གི་ཆོས་བདག་བུ་རྣམས་ད་རུང་མ་རྫོགས། 
ལོ་ཤས་ལ་མི་འགྲོ་བྱས་པས། བུད་མེད་དེ་རྣམས་ན་རེ། འོ་ན་སྐལ་ལྡན་རིགས་ཀྱི་བུ། ། 
ད་ལོ་བར་ཆད་འཕྲང་རེ་དམ། །རང་དོན་སྒྲུབ་ལ་བརྩོན་པར་ཞུ། །རྗེས་སུ་གཞན་དོན་ 
བརྩོན་པ་བསྐྱེད། །ཆོས་བདག་བུ་རྣམས་མ་རྫོགས་པར། །གསང་སྒོ་དམ་ལ་སྤྱོད་པ་ཞིབ། ། 
ཆོས་རྣམས་གཞུང་བཞིན་ཚད་མར་སྤེལ། །མི་ངེད་ཟེར་གཏམ་དེ་ཐུགས་ལ་ཞོག །ཟེར་
98

༄༅། །ཟབ་གཏེར་ཆོས་ཀྱི་མཛོད་ཁང༌།
བ་གཅིག་རྨིས། དེ་ནས་ཞག་ཤས་ནས་བུ་མོ་དར་གྱི་སྟོད་དཀྲིས་ག་ཤལ་ཅན་ཌ་དྲིལ་
ཐོགས་པ་ཚོ་གཅིག་བྱུང་ནས། ཁྱོད་ལ་འདི་ན་འགྲོ་དོན་རྒྱ་ཆེན་མི་འདུག་པས། ཉི་མ་
ནུབ་ཀྱི་ཕྱོགས་སུ་གཤེགས། ཡང་ན་སྣའོ་ཅོག་སོར་འདོང༌། ཡང་ན་བསམ་འགྲུབ་བདེ་ 
ཆེན་དུ་འདོང༌། དེ་གཉིས་གཅིག་གི་གདུང་རྒྱུད་དུ་བྱོན་ལ་གཏེར་ཆེན་ཆོས་ཀྱི་བདག་པོ་ 
མཛོད། ཟེར་བ་གཅིག་རྨིས། དེར་བདག་གིས་ཨོ་རྒྱན་ལུང་བཞིན་བྱས་ན་རྩང་དུ་སྐྱེ་ 
བར་བཤད། འོན་ཀྱང་ད་ལོ་མ་ཤི་ན། རྔ་ཡབ་གླིང་དུ་ཚེ་འདིར་འགྲོ་བར་ལུང་ཡང་བསྟན་ 
ང་རང་འགྲོའམ་བསམ། ད་རུང་གཏེར་ཆོས་ཚོ་ལུང་བཞིན་མ་སྤེལ་བས། ལོ་གསུམ་ལ་ 
མི་འགྲོ་བྱས་པས། འོ་ན་རང་གཞན་གྱི་དོན་ལ་རྩོན་ཅིག་ཟེར་ནས་ལོག་པ་ཞིག་རྨིས་ 
སོ༑ ༑དེ་ནས་སྤྲེལ་ཟླའི་ཚེས་བཅུ་ལ་བླ་མའི་གཏོར་ཆེན་བཤམས་ནས་གསོལ་བ་བཏབ་ 
པས། ནམ་སྲོད་ལ་རོལ་མོའི་སྒྲ་དང་དར་ལྕེ་རླུང་གིས་བསྐྱོད་པའི་སྐད་དང༌། དྲི་བཟང་ 
གིས་ཆལ་ཆིལ་དུ་སོང་འདུག་པའི་ཚེ་བལྟས་པས་ལྷོ་ནུབ་ངོས་ཀྱི་ནམ་མཁའ་ན་ཕར་དར་ 
འབོལ་གྱི་སྟེང་ན་ཁྱེའུ་ལོ་བརྒྱད་པ་རུས་པའི་རྒྱན་ཅན་ཁ་ཊཱཾ་མཆན་དུ་བཅུག་པ། ཌ་ དྲིལ་
དང་གར་སྟབས་སུ་བསྒྱུར་བ་གཅིག་ལ། བུད་མེད་རུས་པའི་རྒྱན་ཅན་མང་པོས་དར་གྱི་ 
ཅོད་པན་འདོམ་དོ་ཙམ་ནམ་མཁའ་ན་ཕར་ལ་རླུང་གིས་ན་ར་ར་བསྐྱོད་པ། དེ་རྣམས་གར་
སྟབས་སྣ་ཚོགས་སུ་བསྒྱུར་ཅིང་། སྐོར་བ་བྱེད་པའི་གསེབ་ན་ཕར་ལ་ཁྱེའུ་དེ་རེས་མཐོང་
རེས་མི་མཐོང་བར་ལྷོ་ནུབ་ཀྱི་ནམ་མཁའ་ན་ཕར་ལ་སོང་བ་གཅིག་དངོས་སུ་མཐོང་སྟེ་ 
དེར་བདག་གིས། འགྲོ་མགོན་མིའི་སྐྱེས་མཆོག་ཨོ་རྒྱན་རིན་པོ་ཆེ། །ངའི་ཕ་སྐུ་དྲིན་འཁོར་ 
མེད་ཀྱི་བླ་མ་གུ་རུ་རིན་པོ་ཆེ། །བྱས་ནས་འོ་དོད་བོས་ཅོག་བརྡུངས་ཏེ་ལུས་དུབ་བརྒྱལ་ 
ཐབས་ངལ་ཆད་དུ་སོང་ནས་གཉིད་ལོག་པའི་རྨི་ལམ་ན། གུ་རུ་དངོས་སུ་བྱོན་བྱུང་བ་
99

༄༅། །ཟངས་མདོག་དཔལ་རིའི་མཐོང་སྣང་སྐོར།
ཡིན་ཏེ་བདག་ལ་ཞལ་ཏ་ཚིག་གསུམ་ཡང་མི་གནང་བ་གཞུང་ངན། ང་འདྲ་བའི་སྐལ་ 
མེད་ཡོང་བ་ཟེར་ཞིང་སྨྲེ་སྔགས་འདོན་ཅིང་འདུག་པའི་ཚེ། ནུབ་ཕྱོགས་ཀྱི་ནམ་མཁའ་ 
ན་ཚུར་ཌ་དྲིལ་གྱི་སྒྲ་དང༌། བཤུད་གླུ་བར་བེར་དུ་བྱུང་ནས་བལྟས་པའི་ཚེ། བུ་མོ་རུས་ 
པའི་རྒྱན་དང་དར་གྱི་ཅོད་པན་ཅན་ལྔ་བྱུང་ནས། སྐལ་ལྡན་རིགས་ཀྱི་རྣལ་འབྱོར་པ། 
ཁྱོད་སྨྲེ་སྔགས་དེ་ཙམ་འདོན་མི་དགོས་ཀྱི། ལྷོ་ནུབ་རྔ་ཡབ་ཀྱི་གླིང་དཔལ་རི་པདྨ་འོད་ 
ཀྱི་གཞལ་ཡས་ན། གུ་རུ་པདྨ་ཐོད་ཕྲེང་རྩ་བ་གསུམ་གྱི་སྒྲུབ་ཆེན་དབང་གི་བསྙེན་པ་ལ་ 
བཞུགས་ཡོད་པས། མིང་པོ་འབོད་དུ་ངེད་རྣམས་ཡོང་བ་ཡིན། 
རིག་པ་ཐོད་རྒལ་གྱི་ཉམས་དགའ་སྟབས་སུ་སྤོར་ལ་གཤེགས་སོ་ཟེར་བའི་དུས་སུ། 
བདག་གིས་སྔར་གུ་རུ་རིན་པོ་ཆེ་ཆོས་ཀྱི་དབང་ཕྱུག་གི་རྣལ་ལམ་དུ་བྱོན་པའི་ལོ་རྒྱུས་
ནའང༌། དཀའ་སྤྱད་མང་དུ་བྱུང་འདུག་ན་ངས་དངོས་སུ་མི་རྟོལ། ཁྱེད་རྣམས་ལ་ཐབས་ 
ཡོད་དམ་བྱས་པས། བུ་མོ་མདོག་དཀར་བ་གཅིག་གིས་ཕག་ནས་དར་དཀར་པོ་ཞེངས་ 
འདོམ་གང༌། དཀྱུས་སུ་འདོམ་གསུམ་ཙམ་ཡོད་པ་བཏོན་ནས། བུ་མོ་གཉིས་ཀྱིས་སྣེ་ 
ནས་བཟུང༌། གཉིས་ཀྱིས་མཇུག་བྱས་ཏེ་ཁྱེད་འདི་ཡི་ཁར་སྡོད་ལ། ངག་གསོལ་འདེབས་ 
ལག་པ་གར་སྟབས་རྐང་པ་སྟངས་སྟབས་དང་མ་བྲལ་བར་གྱིས་ཤིག གུ་རུའི་དྲུང་དུ་ 
མྱུར་དུ་སླེབས་ནས་འོང་གི་ཟེར་ནས། རྡོ་རྗེ་དྲིལ་བུ་ཞིག་བདག་གི་ལག་ཏུ་གཏད། ཁོང་ 
བཞིས་དར་ཡུག་གི་ཟུར་བཞི་ནས་བཏེག་སྟེ། ཁོང་རྣམས་ཀྱང་གར་སྟབས་སུ་ལིང་ལིང་ 
བྱེད་ཅིང་བླ་མའི་ཡན་ལག་བདུན་པ་བྱེད་ཅིང་གདའ། བདག་གིས་ཀྱང་ཚིག་བདུན་གསོལ་ 
འདེབས་དང༌། སྐུ་གསུམ་གསོལ་འདེབས་བྱེད་ཅིང༌། དར་ཡུག་གི་སྟེང་ན་ཕར་ལ་གཡང་ 
ས་ཕྲོད་དེ་བ་གཅིག་ལ། ནམ་མཁའི་དབྱིངས་ན་ཕར་ལ་ཕྱིན་པས་དབུས་གཙང་ཡུལ་
100

༄༅། །ཟབ་གཏེར་ཆོས་ཀྱི་མཛོད་ཁང༌།
ཕལ་ཆེར་མཐོང༌། ཇི་ལྟ་གཅིག་ལ་བལ་ཡུལ་འཕགས་པ་ཤིང་ཀུན་ཡིན་ཟེར་བའི་རི་ཆེན་ 
པོ་མཆོད་རྟེན་གྱི་རྣམ་པ་ལོགས་ལ་མཆོད་རྟེན་ཅོལ་ལེ་ཡོད་པ་གཅིག་གི་ཡུལ་འདབས་ན།
བལ་ཡུལ་ཡང་བུ། ཡེ་རང༌། ཡམ་འགལ་བྱ་བ་ཡིན་ཟེར་བའི་ཡུལ་ཆེན་པོ་དཔག་ཏུ་
མེད་པའི་དབུས་ན་གཙུག་ལག་ཁང་ཆེན་པོ་གསེར་གྱི་གན་ཛི་ར་ལྷག་གེ་བ་གསུམ་མཐོང་།
དེ་ནས་ལྷོ་ནུབ་ལ་ཁ་གཏད་ནས་ཕྱིན་པས། རི་ནག་པོ་ཁ་ལྷོར་བསྟན་པ་གཅིག་གི་ལྷོ་ནུབ་ 
ངོས་ན་ཨ་སུ་རའི་བྲག་ཕུག་ཡིན་ཟེར་བ་གཅིག་ན། སོ་ཕག་གི་མཆོད་རྟེན་སྒོ་མང་གསུམ་ 
ཡོད་པ་གཅིག་མཐོང༌། ཡང་ལྷོ་ཕྱོགས་སུ་ཁ་གཏད་ནས་ཕྱིན་པས། གྲོང་ཁྱེར་ཡུལ་གླིང་ 
བསམ་གྱིས་མི་ཁྱབ་པའི་དཀྱིལ། ཆུ་ཆེན་པོ་གཉིས་ཀྱི་དབུས་གྲོང་ཁྱེར་ཆེན་པོ་བཞིའི་ 
དཀྱིལ་ན། གཙུག་ལག་ཁང་ཆེན་པོ་བཞི་འདུག་པས། བུ་མོ་དེ་རྣམས་ན་རེ། མ་གི་རྡོ་རྗེ་ 
གདན་ཡིན་ཟེར། མཆོད་པའི་ཚིག་མང་པོ་བྱེད་ཅིང་འདུག བདག་གིས་ཀྱང་ཡན་ལག་ 
བདུན་པ་གཅིག་ཕུལ། དེ་ལ་ལྕགས་རི་རིམ་པ་བདུན་འདུག ལྷ་ཁང་གསེར་ཐོག་ཅན་ 
ལྔ་འདུག ཕྱོགས་བཞི་ན་མཆོད་རྟེན་ཆེན་པོ་བཞི་འདུག ལྷོ་ནུབ་དེ་ན་ཤཱ་རིའི་བུའི་མཆོད་ 
རྟེན་ཡིན་ཟེར་བ་དཀར་པོ་གཅིག་འདུག གཞན་རྒྱ་གར་ཡུལ་གྱི་བཀོད་པ་རྣམས་ཡི་གེ་ 
མང་པོ་དོགས་པས་འདིར་མ་བྲིས་སོ། །དེ་ནས་ནུབ་ཕྱོགས་ཀྱི་ནམ་མཁའ་ལ་ཕྱིན་པས།
ཨོ་རྒྱན་གྱི་ཡུལ་ཡིན་ཟེར་བའི་གྲོང་ཁྱེར་བསམ་གྱིས་མི་ཁྱབ་པའི་དབུས་ན། ཨོ་ཏ་ནའི་
གཙུག་ལག་ཁང་ཡིན་ཟེར་བའི་ཞིང་དང་ཐོད་པའི་རྒྱན་གྲངས་མེད་པ་ནམ་མཁའི་ཁམས་
ཁེངས་པ་འདུག དེའི་བྱང་ཕྱོགས་ན་ཀོ་ཤའི་གཙུག་ལག་ཁང་ཡིན་ཟེར་བ་གཅིག་མཐོང༌།
ལྷོ་ཕྱོགས་ན་གྷན་དྷོ་ལ་བྱ་བའི་གཙུག་ལག་ཁང་ཆེན་པོ་གཅིག་འདུག ཡུལ་དེའི་ནུབ་ 
ཕྱོགས་ན་གངས་གཅིག་འདུག་སྟེ་འདི་ཇི་སྐད་བྱ་བ་ཡིན་དྲིས་པས། ནུབ་ཕྱོགས་ཀ་ཤོ་
101

༄༅། །ཟངས་མདོག་དཔལ་རིའི་མཐོང་སྣང་སྐོར།
མ་ལའི་གངས་བྱ་བ་ཡིན་ཟེར། དེ་ནས་ཡུལ་དེ་ཟད་ནས་ཕྱིའི་རྒྱ་མཚོ་གནམ་ཐང་ལ་
བབས་པ་འདྲ་བ་དེའི་སྟེང་ན་ཕར་ལ་ཁ་ལྷོ་ཕྱོགས་སུ་བལྟས་ཏེ་ཕྱིན་པས། སྲིན་ཡུལ་གྱི་
བྱང་དུ་སླེབས་ནས། དེར་བདག་གི་བསམ་པ་ལ་ད་ནི་རྔ་ཡབ་གླིང་ཕྲན་དུ་ བརྟོལ། སྡོད་པ་ 
མིན་པར། རང་ཡུལ་དུ་སླེབས་པའི་ཁོ་ཐག་ཆོད་བསམ་སྟེ་སྣང་བ་སྐྱོ་བོ་བྱེད་འདུག་པའི་ཚེ། 
བུ་མོ་དེ་རྣམས་ན་རེ། མིང་པོ་སེམས་སྐྱོ་མི་དགོས། ཟངས་མདོག་དཔལ་རི་ལ་ལྟོས་དང་ 
ཟེར་ནས་ལྷོ་ངོས་སུ་བལྟས་པས། སྲིན་ཡུལ་ཟད་པའི་ལྷོ་ཕ་གི་ན་རི་དམར་པོ་ཕུར་རྩེ་ 
གྱེན་ལ་བསླངས་པ་འདྲ་བའི་རྩེ་ལ། ཉི་མ་ལྷག་གེར་ཤར་བ་དང་དུས་མཉམ་དུ་མཐོང་ 
ནས། དེར་ཡིད་ཀྱང་ཅུང་ཟད་སྤྲོ་བར་བྱུང་སྟེ།
ད་ཁྱེད་རྣམས་ཀྱིས་སྲིན་ཡུལ་གྱི་རྣམ་བཤད་ཇི་ལྟར་ཡིན་ཤོད་ཅིག་བྱས་པས། དེར་ 
བུ་མོ་གཅིག་ན་རེ། ད་ངེད་རང་ཚོས་ནུབ་ཕྱོགས་ཨོ་རྒྱན་བསྐོར་ནས་ཡོང་བའི་རྒྱ་མཚོའི་ 
ལྷོ་ནས་གཏད་ནས་བཅད་པ་དེས། ད་ངེད་རང་སླེབས་ས་འདི་སྲིན་ཡུལ་བྱང་གི་ཡང་ནུབ་ 
ལ་ཉེ་ལ་ཁད་ཡིན། འདིའི་ཕོ་བྲང་ཆེན་པོ་འདི་སྔོན་སྲིན་པོའི་རྒྱལ་པོ་རཀྴ་གློག་ཕྲེང་གི་ 
ཕོ་བྲང་ཡིན་ད་རུང་དེའི་རྒྱལ་རྒྱུད་ཡོད་པ་ཡིན། སྲིན་པོའི་རྒྱལ་པོ་ཆེ་ཤོས་གཅིག་ཡིན་ 
ཟེར། ནུབ་ཀྱི་བྲག་དམར་པོ་འདི་སྲིན་བྲག་ཟངས་ཡག་ཡིན་ཟེར། སྲིན་གྱི་ལྷ་བྲག་ལྷ་ཆགས་ 
ས་ཡིན་ཟེར། མཁར་གནམ་དུ་སྙེགས་པ་འདི་སྲིན་མཁར་རྩེ་དགུ་ཡིན་ཟེར། དེ་དང་ 
རྒྱལ་པོའི་ཕོ་བྲང་བར་གྱི་ཐང་ཆེན་པོ་འདི་སྲིན་ཐང་ཕྱར་ཡུལ་ཟེར། སྲིན་པོ་ཐམས་ཅད་ 
མདུན་གྲོས་ལ་འཚོགས་ས་ཡིན་ཟེར། དེ་ནས་ཤར་དུ་བལྟས་ནས་ཕྱིན་ཏེ། འོག་ལ་སྲིན་ 
གྱི་གྲོང་ཁྱེར་དམར་པོ་སྐར་མ་ཙམ་ཡོད་པའི་བར་ལ་ལམ་སྐྱ་ཏ་ལེར་འདུག བུ་མོ་གཅིག་ 
ན་རེ། ས་ལ་བབས་ནས་འགྲོ་ན་ལམ་མ་གི་ཡིན་ཟེར། དེ་ནས་གྲོང་ཁྱེར་བྱིན་པོ་ཟད་དེ།
102

༄༅། །ཟབ་གཏེར་ཆོས་ཀྱི་མཛོད་ཁང་།
ཆོལ་ལེ་ཡོད་པའི་དཀྱིལ་ན། མཚོ་མུ་ལེ་འཕྲུལ་གྱི་རྒྱ་མཚོ་སྒོར་མོ། གཡུ་ཡི་མདོག་འདྲ་ 
བ་གཅིག་གི་ཤར་དུ་སླེབས་ཏེ་ས་ལ་བབས་ཙ་ན། མཚོ་དེའི་དཀྱིལ་ན་བྲག་ཟངས་མདོག་ 
དཔལ་རི་བྱ་བ་ཕུར་པའི་དབལ་བསླངས་པའམ། བཙན་བཤོས་བསླངས་པ་ལྟ་བུའི་མདོག་
དམར་ལ་འོད་ཆགས་པ་གཅིག་ཤིན་ཏུ་མཐོ་ཞིང་དྲང་སང་ངེ་བ་གཅིག་འདུག་སྟེ། དེའི་
རྩེ་ན་འཇའ་ཚོན་སྣ་ལྔའི་གུར་ཕུབ་འདུག་ཅིང༌། མཚོ་དེའི་ཤར་ན་ཟམ་པ་གླིང་གསུམ་ 
འགྲུད་པ་ཞིག་ལ་ཕྱིན་པས། མཚོ་མཐའ་ཐམས་ཅད་ ནེགསིང། ནེལ་སེང་ཆེན་པོ་དང༌། ཤིང་ 
སྣ་ཚོགས་མེ་ཏོག་དང༌། པདྨའི་སྡོང་པོས་བསྐོར་ནས་འདུག དེ་ནས་བྲག་དེའི་རྩར་སླེབས་ 
ཙམ་ན། སྨད་དེ་ལ་བྲག་མདུང་རྩེ་གཟེངས་པ་འདྲ་བ། རྣོ་ཧྲབ་ཧྲབ་པའི་གསེབ་ལ་ཕྱིན་ 
ཏེ༑ དེའི་བྲག་སྟེང་དེར་སླེབས་ཙ་ན། དེ་ཡན་ཆད་བྲག་དམར་པོ་མེ་ལོང་གི་ངོས་ལྟར་ 
འཇམ་པ། མིག་རྒྱང་གང་ཙམ་འདུག་སྟེ། དེའི་ལོགས་ལ་ལམ་སྦྲུལ་འཁྱུག་པ་འདྲ་བ། ཤིན་ 
ཏུ་དཀའ་ལ་ཉམ་ང་བ་གཅིག་འདུག་དུས། བུ་མོ་དེ་ཀུན་སྔར་བཞིན་དར་ཡུག་ཡང་བཏང་ 
ནས་འདིར་སྡོད་ཟེར་ནས་བསྡད་དུས། སྐད་ཅིག་ལ་བྱ་བཞིན་ཡར་ཁྱེར་ཏེ་ཕྱིན་པས། 
དཀྱིལ་སྟོད་དེ་ན་བྲག་མཆོད་རྟེན་རིས་ཁྲིག་གེ་བ་ཞིག་ཐལ་ཙམ་ན། པདྨའི་སྡོང་པོ་དང་ 
མེ་ཏོག་ཁ་དོག་སྣ་ཚོགས་ཕུབ་ཙམ། མཁར་གཞོང་ཙམ་འདུག རྩེར་སླེབས་ཁ་དེ་ན་
རིགས་གསུམ་མགོན་པོའི་ལྷ་ཁང་གསུམ་འདུག དེ་ནས་བྲག་སྟེང་དུ་སླེབས་དུས། སྟེང་ 
དེ་ཟུར་གསུམ་དུ་ཡོད་པའི་ཟུར་ཞིག་ལ་ཤར་ངོས་ལ་གཏད་པས། དེར་སླེབས་ཏེ་སར་
བབས་ནས། དེར་བུ་མོ་དེས་དར་ཡུག་དེ་དྲིལ་ནས་ཨམ་ཕྲག་ཏུ་བཅུག་སོང་། ཟུར་དེ་ 
ནས་ཅུང་ཟད་ཕར་ཕྱིན་ཙམ་ནས། བྲག་སྤོས་སྒྲ་ཙམ་གཅིག་གི་སྟེང་ན། ཤེལ་གྱི་ཕ་བོང་ 
འདོམ་གང་གྲུ་བཞི་པའི་སྟེང་ན། གུ་རུའི་ཞབས་རྗེས་གསལ་ལ་འོད་དང་ལྡན་པ་གཉིས་
103

༄༅། །ཟངས་མདོག་དཔལ་རིའི་མཐོང་སྣང་སྐོར།
འདུག དེར་བུ་མོ་དེ་ཀུན་ན་རེ། ད་བྲག་གི་སྟེང་འདི་ན་ཕར་ལ་སྐོར་བ་བྱེད་དུ་འདེངས། སྲིན་ 
ཡུལ་གྱི་བཀོད་པ་ཚོ་བསྟན་གྱིས།ཁྱོད་བོད་ཡུལ་དུ་ཕྱིན་དུས་ངོ་མཚར་ཡིད་ཆེས་པའི་རྒྱུར་ 
འགྱུར་བས་ལེགས་པར་བློར་ཟུང༌།ཕོ་བྲང་ཆེན་པོའི་ཕྱི་ནང་གི་བཀོད་པ་རྣམས་ཀྱང་ཞིབ་
ཏུ་བློར་ཚུད་པར་གྱིས་ལ། དཀར་ཆག་ལ་ཐོབ་ཅིག ཁྱེད་ཀྱི་བུ་དང་ཚ་བོ། ང་ཡང་ཚ་རྒྱུད་ 
འཛིན་རྣམས་ཀྱི་དོན་དུ་འགྱུར་གྱི་ཟེར་ནས་ཕྱིན་ཀྱང་བདག་གི་བསམ་པ་ལ། ད་གནས་
འདིར་སླེབས་རྟིང་ལ། གུ་རུ་དང་ད་ལྟ་རང་མཇལ་ན་བཀོད་པའི་ལྟད་མོ་རྣམས་ད་གཟོད་
རྗེས་སུ་བལྟས་ཀྱང་ཆོག་སྙམ་དུ་འདུག་ཀྱང་ཁོང་ལ་ཉན་ནས་ཕྱིན་ཏེ། དེའི་ཚེ་ན་བྲག་གི་རྩ་ 
བ་མཚོ་མུ་ལེའི་མཐའ་སྐོར་ཚོ་ལ་བལྟས་པས། གནམ་ནས་ས་ལ་བལྟས་པ་ཙམ་དུ་ཤིན་ཏུ་
མཐོང་བར་འདུག་སྟེ།
མཚོ་དེ་ནས་བྱང་ཤར་ལ་ཆུ་ཆེན་པོ་ཞིག་འབབ་ཅིང༌། ཕ་ཚད་ནས་རྩང་པོ་གཉིས་སུ་སྔོ་ 
ནར་གྱིས་གྱེས་ནས་འགྲོ་ནས་འདུག ཡང་ཆུ་ཞིག་བྱང་ངོས་ལ་འབབས་པས། དེ་ནས། ཡང་ 
མཚོ་སྲོག་ཀ་ཆེ་ཚད་ཅིག་འདུག་སྟེ། ཟོ་མོ་སྤུ་རིའི་མཚོ་བྱ་བ་ཡིན་ཟེར། མཚོ་དེའི་ཤར་ནས་ 
གྲོང་གི་དཀྱིལ་ན་ཤིང་སྡོང་ཆེན་པོ་འཇིགས་སུ་རུང་བ་གཅིག་འདུག་སྟེ། མ་གི་སྲིན་གྱི་བླ་ 
ཤིང་ཡིན་ཡིན་ཟེར། དེ་ནས་བྲག་གི་ལྷོ་ཕྱོགས་སུ་ཕྱིན་པས། ཤར་ལྷོ་དེ་ན་ལུང་པ་ཤིན་ཏུ་རྒྱ་ 
ཆེ་བ་གཅིག་གི་དཀྱིལ་ན། ལྕགས་རི་རིམ་པ་གསུམ་དང་ཆུ་འོབས་ཀྱི་དཀྱིལ་ན། གྲོང་ཁྱེར་ 
དམར་ཧྲབ་བེ་བའི་དཀྱིལ་ན་མཁར་དམར་པོ་མཐོ་བ་གཅིག་གི་དཀྱིལ་ཐོད་སྐམ་དང་ཞིང་གི་
རྒྱལ་མཚན་མང་པོ་སྐྱ་ལྷག་གེ་བ་ཙམ་མཐོང༌། མ་གི་སྔོན་སྲིན་པོ་ལང་ཀ་མགྲིན་བཅུའི་གྲོང་ 
དང་མཁར་ཡིན་ཟེར། ལྷོ་གྲོང་པོ་དེ་ན་གྲོང་ཁྱེར་དགའ་བ་ཅན་བྱ་བ་ཞིག་འདུག དེ་ནས་
ཡང་ལྷོ་ནུབ་ངོས་དེ་ན་ཡུལ་དམར་པོ་ཞིང་ལྤགས་བརྐྱངས་པ་འདྲ་བ།ཤིན་ཏུ་ཆེ་བ་
104

༄༅། །ཟབ་གཏེར་ཆོས་ཀྱི་མཛོད་ཁང༌།
གཅིག་གི་དཀྱིལ་ན། སྐོ་ཀང་ཐང་དམར་གྱི་མཚོ་བྱ་བ་། གྲུ་གསུམ་གྱི་དཀྱིལ་ན། བྲག་ 
དམར་པོ་ཟངས་ཡག་ཕུར་པའི་དབལ་གཉིས་མཐུད་པ་འདྲ་བ། དབུས་ཀྱི་རི་བོ་མ་ལ་ཡ་ 
གནམ་ལྕགས་འབར་བ་བྱ་བ་ཡིན་ཟེར་བ་གཅིག་གི་རྩེ་ན་མཁར་དམར་རོང་ངེ་བའི་དཀྱིལ་
ན༑ མཁར་ཞིག་ཤིན་ཏུ་མཐོ་བའི་རྩེ་ལ། ཞིང་གི་རྒྱལ་མཚན་དང༌། ཐོད་མཁར་བརྩེགས་ 
པ་གཅིག་འདུག་སྟེ། སྔོན་རུ་ཏྲའི་མཁར་ཡིན་རུ་ཏྲ་བཏུལ་བའི་གནས་ཡིན་ཟེར། བདག་ 
གིས་འོ་ན་ལག་ན་རྡོ་རྗེས་ཆོས་ཆར་ཕབ་པའི་རི་ཨིནྡྲ་བྷོ་དྷིའི་ཕོ་བྲང་དེ་གང་ཡིན་བྱས་
པས། དེ་རྒྱ་གར་ཟ་ཧོར་ཡུལ་དང་ཉེ་བ་ཡིན། འདིར་རུ་ཏྲ་བཏུལ་བའི་རི་མ་ལ་ཡ་བྱ་བ་ 
ཡིན་ཟེར་རོ། །དེའི་ལྷོ་ངོས་ན་བྲག་དམར་པོ་མདུང་རྩེ་གཟེངས་པ་འདྲ་བ་དམར་ཧྲེང་བ་ 
གཅིག་འདུག ཡུལ་འདི་ཙམ་ལ་སྲིན་ཡུལ་བྱན་ལག་རི་བྱ་བ་ཡིན། སྨད་འདི་ལ་རྐོ་ཀང་ 
ཐང་དམར་ཟེར། ཤིན་ཏུ་ཡང་རྩུབ་པའི་གནས་ཡུལ་ཡིན་ཟེར། མཐའ་ཐམས་ཅད་ནགས་ 
མཚོན་ཆ་གཟེངས་པ་འདྲ་བས་བསྐོར་འདུག བྲག་མ་ལ་ཡ་དེའི་དཀྱིལ་ན་ཕར་ལ་ལམ་སྐྱ་ 
ཏ་ལེ་འདུག་སྟེ་མིས་ནི་ཐར་པ་མི་འདྲ་བ་འདུག དེ་ནས་ནུབ་ཕྱོགས་སུ་ཕྱིན་ཙམ་ན། ད་
གིན་མཐོང་བའི་སྲིན་མཁར་དང་སྲིན་འཚོགས་སའི་ཐང་ཆེན་པོ་རྣམས་ཀྱང་མཐོང༌། བྱང་
ཤར་དེ་ན་ནལ་བྱིའི་དུར་ཁྲོད་བྱ་བ་བམ་རོ་ཁ་ཕྱེ་བ་འདྲ་བ་གཅིག་ཀྱང་འདུག དེ་ནས་
བྲག་གི་སྟེང་ཕོ་བྲང་ཕྱིའི་བཀོད་པ་ནི། སྟེང་དེ་གྲུ་གསུམ་དུ་ཡོད་ཀྱང་དཀྱིལ་དེ་ན་ཕོ་བྲང་
ཡོད་པའི་མཐའ་སྐོར་ལ་ལྕགས་རི་གྲུ་བཞིས་བསྐོར་བའི་ལོགས་ཐམས་ཅད་དར་གྱི་ལེན་ 
བུའམ། བྱེ་ཕྲུག་རིས་སུ་ས་ཚོན་གྱི་ཁ་དོག་ལྔར་བྱུགས་ཏེ། དར་ལྕེ་ལྟར་ཁྲ་བ་འདུག དེའི་ 
སྟེང་ན་མཆོད་རྟེན་བརྒྱ་རྩ་བརྒྱད་དཀར་པོ་བསྒྲིགས་པ་འདུག ལྕགས་རིའི་ཕྱི་རིམ་ལ་མཚོ་ 
ཆུང་ཞིང་དོང་ཙམ་པའི་ནང་ན། པདྨའི་སྡོང་པོ་དཔག་ཏུ་མེད་པ་ལ། མེ་ཏོག་ཕོར་པ་ཙམ་
105

༄༅། །ཟངས་མདོག་དཔལ་རིའི་མཐོང་སྣང་སྐོར།
ཁ་ཏོག་སྣ་ཚོགས་སྐྱེས་པ་ལ། ཤིང་ཐོག་སྣ་ཚོགས་ཡོད་པ་དེ་རྣམས་ལ་བྱ་དང་རི་དྭགས་ 
མང་པོས་གསུང་སྙན་སྒྲོགས་པ། བུང་བ་རྣམས་བར་བིར་དུ་གླུ་ལེན་པས་མཐའ་སྐོར་དུ་ 
བསྐོར་བ་ལ། དེ་རྣམས་ཀྱི་བར་ཐམས་ཅད་ཆུ་སྣ་གང་འཚམ་གྱི་མཚོ་ཆུང་རྣམས་སྒོར་ 
མོར་སྦྲེལ་བ། དེ་རྣམས་ན་ངང་ངུར་དང་ཆུ་བྱའི་རིགས་མང་པོས་སྐད་སྙན་སྒྲོགས་པ། ནེའུ་ 
གསིང་དང་མེ་ཏོག་གིས་གང་བ། མདོར་ན་ཡིད་ཀྱི་བསམ་པ་ལྟ་བུའི་གནས་སུ་གདའོ། ། 
དེ་ནས་ལྕགས་རིའི་ནང་དུ་ཕྱིན་ཙམ་ན། ཤར་གྱི་ཕོ་བྲང་གི་སྒོ་མདུན་དེ་ན་གུ་རུའི་ཆོས་ 
ཁྲི་གཅིག་ཀྱང་འདུག དེའི་རྩར་ཕོ་བྲང་གི་ཤར་སྒོ་དེ་ནས། བུ་མོ་ལོ་བཅུ་དྲུག་ལོན་པའི་ 
ན་ཚོད་ཙམ་ལ་དཀར་དམར་མདངས་དང་ལྡན་པ། གསེར་གཡུ་མུ་ཏིག་གི་རྒྱན་གྱིས་སྤྲས་ 
པ་གཅིག་བྱུང་ནས། བདག་གི་ལག་པ་ལ་ཕྱག་གིས་བཟུང་ནས། མགོ་ལ་བྱིལ་མཛད་ 
ནས། ཨ་ཙ་མ་ངའི་བུ་སླེབས་འདུག་པ། ད་ཅི་ནས་ཕོ་བྲང་དུ་མི་ཡོང་བར་ད་ནང་དུ་ 
ཤོག་གསུངས།
དེར་བདག་གིས་ཁྱེད་མཁའ་འགྲོ་མ་གང་ལགས། ངས་ངོ་མ་ཤེས་བདག་བོད་ཡུལ་ 
ཙམ་ནས་ཡོང་བ་ཡིན། བདག་ལ་ཐུགས་རྗེས་ཟུངས་བྱས་པས། དེས་གསུངས་ནས། 
ཀྱེ་མ་འཁོར་བའི་མངལ་འདི་གྲིབ་ཆེ་བས། །ཁྱེད་ཀྱིས་ང་ངོ་མ་ཤེས་ཨང་། །གུ་རུ་ 
བོད་ཡུལ་བཞུགས་པའི་དུས། །ཁོ་མོ་མཁར་ཆེན་མཚོ་རྒྱལ་ཡིན། །སྲིན་པོའི་བུ་མོ་མཐིང་ 
འབར་འོད། །འདི་ན་བདེ་ཆེན་རྒྱལ་མོར་གྲགས། །སྲིན་རྣམས་མ་ཅིག་དུང་སྨན་ཟེར། ། 
ཁྱོད་ཉིད་སྔོན་ནས་ད་ལྟའི་བར། །དྲིན་གྱིས་བསྐྱངས་པ་ཁོ་མོ་ཡིན། །གསུངས་ནས། 
དེར་བདག་གིས་ཞབས་ལ་འཇུས་ནས། མ་སྐུ་དྲིན་ཅན་བདག་ལ་ཐུགས་རྗེས་བཟུང་དུ་ 
གསོལ་བྱས་པས། དེ་བཞིན་བྱ་ཡི་ནང་དུ་འདོང་གསུངས་ཙ་ན། ཡང་བུ་མོ་སྔར་གྱི་གཅིག་
106

༄༅། །ཟབ་གཏེར་ཆོས་ཀྱི་མཛོད་ཁང༌།
ན་རེ། སྲིན་པོའི་དབང་ཞུ་མང་པོ་སླེབས་བྱུང་ངོ་ཟེར། དེ་ནས་སྒོ་མོ་དེའི་ནང་དུ་ཕྱིན་ 
པས། ཀ་རྩ་ཕྱི་མ་ནང་དུ་འདུག་པའི་འོག་གི་ཕྱི་མའི་ཁྱམས་ཆེན་དེ་ན། དྷ་ཀི་མ་མང་པོས་ 
གར་བྱེད་པ་དང༌། ཚོགས་འཁོར་བྱེད་པ་ལ་སོགས་ཀྱིས་གང་འདུག དེ་ནས་ཡང་ནང་ 
མར་ཕྱིན་ཏེ། ཟངས་ཀྱི་སྐས་གཅིག་ལ་ཡར་འཛེགས་ཏེ། སྐ་རྩ་ནང་མ་གསེར་གྱི་ཕོ་བྲང་ 
ཅན་དུ་ཕྱིན་དུས། གཞལ་ཡས་ཁང་གསེར་གྱིས་བྱུགས་ཤིང་འོད་དུ་འབར་བ་དེའི་ནང་ 
ན༑ གུ་རུ་རིན་པོ་ཆེ་ཉིད་ཞལ་ཤར་དུ་བསྟན་ནས། ཁྲི་ཆེན་པོ་དེའི་སྟེང་དུ་སྤྲུལ་སྐུའི་ཆ་ 
ལུགས་ལ་པད་ཞུ་མཐིང་ནག་གསེར་གྱི་པ་ཏྲ་རིས་ལ་རྣ་གཤོག་གཉིས་ཞབས་ཀྱི་པུས་ 
མོར་སླེབས་པ། གསེར་གྱི་རྒྱ་གྲམ་ཉི་ཟླ་རྒོད་སྒྲོ་དར་སྣས་བརྒྱན་པ་གཅིག་གསོལ་ 
འདུག་སྟེ། དེར་མ་ཅིག་མཚོ་རྒྱལ་གྱིས། བདག་ལ་དུང་དཀར་གཅིག་དང༌། རྡོ་རྗེ་དྲིལ་ 
བུ་གཅིག་ཕྱག་རྟེན་དུ་གནང་སྟེ་དེ་རྣམས་ཕུལ། ཕྱག་མང་དུ་འཚལ་ནས། ངུ་རོ་ལྷག་པའི་ 
གདུང་ཡུས་ཀྱིས། གུ་རུ་རིན་པོ་ཆེ་ཐུགས་རྗེས་བདག་ལ་ཟུངས་ཤིག་ཞུས་པས། དེར་གུ་ 
རུའི་ཕྱག་བདག་གི་སྤྱི་བོར་བཞག་ནས། རིགས་ཀྱི་བུ་ཁྱོད་འདིར་འོང་བ་ལེགས། བདག་ 
གིས་རྗེས་སུ་བཟུང་བའི་མཐུས། །གནས་འདིར་ཕྱིན་པ་བསོད་ནམས་ཆེ། །གསང་སྒྲུབ་ 
དབང་གི་དཀྱིལ་འཁོར་འདིར། །སྒོ་གསུམ་གཡེལ་དུ་མི་རུང་བས། །སྒྲུབ་ཕྲིན་དབང་གི་ 
ལག་ལེན་རྣམས། །མི་བརྗེད་དྲན་པའི་རྩིས་ཀྱིས་ཟུངས། །ཞེས་གསུངས་ནས། ཁྱོད་ཀྱི་ 
རྟེན་འབྲེལ་བཟང༌། རྡོ་རྗེ་འདི་ཁྱོད་ཀྱི་བུ་སློབ་ཡང་སློབ་བརྒྱུད་པར་བཅས་པ་རྣམས་ཀྱིས། 
མི་འགྱུར་རྡོ་རྗེ་ལྟ་བུའི་དོན་རྟོགས་པ་དང་། དུང་འདིས་ཁྱོད་ཀྱིས་སྤྱོད་པའི་གཏེར་ཆོས་ 
འདི་རྣམས་ཀྱིས་མི་ཁྱབ་ས་དང་མི་ཐོས་ས་མེད་པ་ཞིག་ཡོང་བ་ཡིན། དྲིལ་བུ་འདིས་ 
ཐབས་ཤེས་དབྱེར་མེད་ཀྱི་དོན་གྱིས་ཁྱོད་འཁོར་བཅས་གནས་འདིར་མྱུར་དུ་འོང་བར་
107

༄༅། །ཟངས་མདོག་དཔལ་རིའི་མཐོང་སྣང་སྐོར།
འདུག་གོ་གསུངས། དེའི་ནུབ་མོ་ནས་སྟ་གོན་ལ་ཞུགས། ནམ་མཁའི་སྙིང་པོ། བཻ་རོ་ཙ་
ན༑སངས་རྒྱས་ཡེ་ཤེས། མཁར་ཆེན་བཟའ་རྣམས་ཀྱིས་རྡོ་རྗེ་རྒྱལ་ཐེབས་ལས་ཀྱི་ 
སློབ་དཔོན་ལ་སོགས་རྣམས་བྱེད་ཅིང་འདུག སྟ་གོན་རྣམས་ཐུགས་སྒྲུབ་གཞུང་ལྟར་ 
བྱེད་ཅིང་འདུག ནངས་པར་གོང་གི་སློབ་དཔོན་རྣམས་དང་། རྒྱལ་བ་མཆོག་དབྱངས་ 
ཀྱིས་ཕྱི་མཚམས་གཅོད་ཅིང་འདུག ཕྱོགས་བཞིར་ཐོ་རེ་དང་ཤིང་རིང་གི་རྩེ་ལ་རྒྱལ་ཆེན་ 
བཞི་བཙུགས། སྲིན་པོ་ཕོ་མོ་བརྒྱ་ཙམ་གྱིས་དབང་ཞུ་བ་དང༌། རིག་འཛིན་མཁའ་འགྲོ་ 
གྲངས་མང་པོ་འདུག ཐམས་ཅད་ཁྲུས་བྱས་ཕོ་བྲང་ལ་སྐོར་བ་བྱེད་ཅིང་འདུག སྐུ་གསུམ་ 
གྱི་གསོལ་འདེབས་བྱེད་ཅིང་ཕོ་བྲང་ལ་བསྐོར་ནས། སྒོའི་གདོང་ནས་ནམ་མཁའི་སྙིང་
པོ་དང་བཻ་རོ་ཙ་ནས་རྡོ་ཐུན་དང་དྲག་སྔགས་ཀྱིས་བྲབས་ནས་ནང་དུ་འཇུག་ཅིང་གདའ་
འོ༑ ༑
དེ་ནས་ཕོ་བྲང་གོང་མ་དེའི་ནུབ་ནས་ཤར་དུ་ལྟ་བའི་གུང་དེ་ན་གུ་རུའི་ཁྲི་སེང་གེ་
བརྒྱད་འདེགས་ཁྲི་རིམ་ལྔ་སྟེགས་ཀྱི་སྟེང་ནས། སྲིན་པོའི་རོ་བསྣོལ་བའི་སྟེང༌། མེ་ཏོག་ 
པདྨ་སྟོང་ལྡན་གྱི་རིམ་པ་གསུམ་དང་། དེའི་སྟེང་ན་ཟ་འོག་པདྨ་རིས་དམར་སྨུག་གི་ལྷབ་ 
ལྷུབ་ཏུ་བརྡལ་བའི་སྟེང་ན། ཨོ་རྒྱན་ཆེན་པོ་བཞུགས་འདུག་ཅིང་། རྒྱབ་ཡོལ་གྱི་རྒྱན་ 
རྣམས་གསེར་དངུལ་ཟངས་གསུམ་ལ་འབུར་མར་འདུག སྟེང་ན་གནམ་ཡོལ་པདྨ་སྟོང་ 
ལྡན་ལ་རྨ་བྱའི་ཤམ་བུ་ཅན་དུ་གདའོ། །གུ་རུའི་གཡས་ཕྱོགས་ནས་ཁྲི་རིམ་པ་ལྟར་དུ་ནམ་ 
མཁའི་སྙིང་པོ། སངས་རྒྱས་ཡེ་ཤེས། རྒྱལ་བ་མཆོག་དབྱངས། དཔལ་གྱི་ཡེ་ཤེས། དཔལ་ 
གྱི་སེང་གེ དཔལ་དབྱངས། ཨ་ཙ་ར་ས་ལེ་རྣམས་བཞུགས་འདུག གཡོན་ཕྱོགས་ནས་ 
མར་ལ། བཻ་རོ་ཙ་ན། ཛྙཱ་ན་ཀུ་མ་ར། ཨ་ཙ་ར་ཡེ་ཤེས། འདན་མ་རྩེ་མང༌། ཤཱི་ལ་མཉྫུ་
108

༄༅། །ཟབ་གཏེར་ཆོས་ཀྱི་མཛོད་ཁང་།
དང༌། རྡོ་རྗེ་བདུད་འདུལ་རྣམས་འདུག རིག་འཛིན་རྣམས་ཀྱང་པད་ཞྭ་རོང་ངེ་བཞུགས་ 
འདུག དབུས་དེ་ན་དཀྱིལ་འཁོར་གྲུ་བཞི་འདོམ་གང་བ་ཞིག་འདུག དེའི་ཟུར་གཉིས་ 
ན་ལྷ་ལྕམ་མནྡྷ་ར་བ་དང་མཚོ་རྒྱལ་གཉིས་ཞལ་གུ་རུ་ལ་ཡར་གཟིགས་ནས་བཞུགས་ 
འདུག ལྷོ་ངོས་ན་མར། བཀྲ་ཤིས་སྐྱེལ་འདྲེན། འབྲོམ་བཟའ། མཆིམས་ཟ་ཡིན་ཟེར་ 
བ་གསུམ། གཞན་ཡང་ངོ་མི་ཤེས་པའི་རིག་འཛིན་ཕོ་མོ་མང་པོ་བཞུགས་འདུག བྱང་ངོས་ 
ནས་མར་ལ། བལ་མོ་ཤཱཀྱ་དེ་བ། ཤེལ་དཀར་བཟའ་རྡོ་རྗེ་མཚོ། ཅོག་རོ་བཟའ། རུ་ 
ཡོང་བཟའ། དཔལ་གྱི་མཆོད་གནས་མ། ཤེལ་དཀར་བཟའ་མགོན་སྐྱིད། དཔལ་གྱི་ 
ངང་ཚུལ། རིན་ཆེན་བཙུན། ནུས་འབྱིན་ས་ལེ་རྣམས་བཞུགས་འདུག ཁྲི་རྣམས་མཐོ་ 
དམན་གྱི་རིམ་པ་ནི། གུ་རུའི་བཞུགས་ཁྲི་ལ། རིག་འཛིན་རྣམས་ཀྱི་པད་ཞུ་སླེབས་ཙམ་ 
འདུག རིག་འཛིན་རྣམས་ཀྱི་ཁྲི་ལ་སྲིན་པོ་ཕོ་མོ་ལ་སོགས་དབང་ཞུ་རྣམས་ཀྱི་མགོ་སླེབས་ 
ཙམ་འདུག ལྷོ་བྱང་གི་ཇོ་མོ་རྣམས་ས་ནས་ཁྲུ་གང་ཙམ་ལ་བཞུགས་གདའ། བདག་གིས་ 
སྐུ་མདུན་དེར་མ་མཚོ་རྒྱལ་དང་མཉམ་དུ་འདུག་པར་བགྱིས་སོ། །དཀྱིལ་འཁོར་གྱི་ཤར་ 
ངོས་ནས་དྷཱ་ཀི་མ་རྣམས་ཀྱིས་བསྐོར་བར་གདའོ། །ཡང་ཤར་ན་སྲིན་པོའི་དབང་ཞུ་རྒད་ 
པོ༑ ༑ལྷོ་རུ་གཞོན་སྐྱེས། ནུབ་ཏུ་བུ་མོ། བྱང་དུ་རྒན་མོ་རྣམས་ཀྱིས་གྲལ་བྱེད་ཅིང་འདུག་ 
གོ༑ ༑དཀྱིལ་འཁོར་གྱི་རྒྱན་དང་བཀོད་པ་རྣམས། སྤྱིར་སྒྲུབ་ཆེན་ལྟ་བུ་ལ· ཧཱུཾ་སྒྲུབ་དང་ 
སྨན་སྒྲུབ་གཉིས་ལྡིང་ཁྲི་སྟེང་འོག་བྱས་ཏེ་ལོགས་སུ་བྱེད་ཅིང་གདའོ། །གུ་རུ་ཉིད་ཀྱིས་ 
དབུས་གཙོས་རིག་འཛིན་ཐམས་ཅད་ཀྱིས་ཡོངས་རྫོགས་གཞུང་བསྲངས་མཛད་ཅིང་ 
གདའོ། །ནམ་མཁའི་སྙིང་པོ་དང་ཡེ་ཤེས་མཚོ་རྒྱལ་གཉིས་ཀྱིས་བླ་མ་དང་ཕུར་པ་མཛད་ 
ཅིང་གདའོ། །གཞན་ཡང་ཐུགས་རྗེ་ཆེན་པོ། མ་མོ། གཤིན་རྗེ། རྟ་མགྲིན་རྣམས་མཛད་
109

༄༅། །ཟངས་མདོག་དཔལ་རིའི་མཐོང་སྣང་སྐོར།
ཅིང་གདའོ། །གཙོ་བོར་ནི་འཛབ་ལ་ནན་ཏན་བྱེད་ཅིང་འདུག བསྙེན་སྒྲུབ་ལས་སྦྱོར་ 
གསུམ་ལ་ཞག་བདུན་གསུམ་ཉེར་གཅིག་མཛད་པའི་སྣང་བ་བྱུང༌། དབང་སྒྲུབ་བྱེད་ཀྱི་ 
ལག་ལེན་ཕྲ་མོ་ཡན་ཆད་ཟིན་ཅིང༌། སྐབས་སུ་གུ་རུས་བདག་ལ་གསུངས་པའི་ཞལ་ 
གདམས་སྙན་བརྒྱུད་འགའ་རེ་ཡོད་དེ་འདིར་མ་བྲིས་སོ། །རྗེས་སུ་བདག་ལ་མའི་དག་ 
བྱུང་བཤད་ཀྱི་དབང་ལུང་རྗེས་གནང་བཀའ་གཏད་རྫོགས་པར་མཛད་དོ། ། 
དོན་གཉིས་པ་ཕོ་བྲང་གཞལ་ཡས་ཁང་དེའི་བཀོད་པ་ནི། ནང་གི་ལོགས་ཐམས་ཅད་ 
གསེར་གྱིས་བྱུགས་ཏེ། ཉི་མ་ཤར་དུས་འོད་ཀྱིས་གང་བ་འདུག དེའི་ལོགས་ལ་བཞེངས་ 
སྐུ་དང༌། པ་ཏྲའི་ཁ་ནས་མུ་ཏིག་གི་དྲ་བ་དྲྭ་ཕྱེད་རུས་པའི་རྒྱན་ལྟ་བུས་སྤྲས་པར་འདུག
ཀ་བ་རྣམས་དུང་གསེར་གྱི་ལྷ་ལྷེམ་དུ་བཞུགས་འདུག ཀ་གདན་རྣམས་ལྕགས་ཀྱི་ཆུ་སྲིན་ 
གྱི་མདོག་ ལྟ་བུར་འདུག སུ་ རུ་པདྨ་བསྒྲིགས་པའི་དཀྱིལ་ན་རིན་པོ་ཆེ་འབར་བས་ 
མཚན་པ་གདའ། གསེར་གྱི་གདུང་མ་ལ་གཡུའི་འབྲུག་རྒྱུག་པ་འདུག ཤར་ངོས་དེ་ལ་ 
གྲངས་མེད་པར། དྷཱ་ཀི་མ་རྣམས་ཀྱིས་མཆོད་པ་འབུལ་བར་འདུག བྱང་ངོས་དེ་ལ་མཛད་ 
གསུམ་ལ་སྒོ་མོ་རྒྱབ་རལ་མ་གསུམ་བྱས་པ་དེ་རྣམས་ནས། གར་གིང་ལས་ས་གཡོས་ 
པ་རྣམས་ཡོང་བར་འདུག ཡང་དབུ་རྩེ་འོག་མ་ཀ་རྩ་ཕྱི་མའི་བཀོད་པ་ནི། ལོགས་ཀྱི་ 
ཕྱེད་ཡན་ལ་གྱང་རིས་དཔག་མེད་འདུག སྨད་ལ་ལ་ཆའི་ཞ་ལ་སྨུག་ལྷང་ངེ་བའི་ལོགས་ 
ལ་རིན་པོ་ཆེའི་པ་ཏྲ་ཤིག་གེར་འདུག སུ་རུ་རྣམས་སོ་ཕག་གི་མིག་མང་རིས་སྔོན་པོར་ 
འདུག ཀ་བ་རྣམས་ཟངས་ལ་བྱས་པར་གདའོ། །གཡུའི་གདུང་མ་ལ་ར་གན་གྱི་འབྲུག་ 
རྒྱུག་པ་འདུག དབང་བུམ་རྣམས་དངུལ་བུམ་དུ་འདུག གུ་རུའི་བཞུགས་ཁྲི་རྣམ་དག་གཡོན་ 
ཟུར་ངོས་དེ་ན། ཐུགས་དམ་ལྷ་ཁང་ཤིང་གི་དྲ་མིག་རིས་གོང་འོག་གསུམ་དང་། སྟོད་ལ་
110

༄༅། །ཟབ་གཏེར་ཆོས་ཀྱི་མཛོད་ཁང་།
མུ་ཏིག་གི་དྲ་བ་རིས་སུ་བཀོད་པ། ཕྱི་ནས་ནང་ཐམས་ཅད་བཀྲ་ལམ་མེར་གསལ་བ་གཅིག་ 
འདུག དེའི་ནང་ན་གསེར་གྱི་འཇམ་དཔལ། དུང་གི་ཐུགས་རྗེ་ཆེན་པོ། གཡུའི་ཕྱག་ན་ 
རྡོ་རྗེ། བྱེ་རུའི་རྟ་མགྲིན། ཤེལ་གྱི་མཆོད་རྟེན་སྒོ་མང་ལ་སོགས་དཔག་མེད་འདུག དེ་ 
ནས་ཕོ་བྲང་དེ་གཉིས་ཀྱི་ཡང་སྟེང་མཆོད་རྟེན་གྱི་བྲེ་ལྟ་བུའི་ནང་དེ་ན། ཡང་དབུ་རྩེ་ཆུང་ 
བ་གཅིག་གི་ནང་ན་གསེར་གྱི་མཆོད་རྟེན་སྒོ་མང་གི་བུམ་པའི་ནང་ནས། སངས་རྒྱས་ 
སྣང་བ་མཐའ་ཡས། སྤྱན་རས་གཟིགས། རྟ་མགྲིན། སྒྲོལ་མ། རྣལ་འབྱོར་མ་རྣམས་ 
ལ་བྱང་ཆུབ་སེམས་དཔའ་བརྒྱད་ཀྱིས་བསྐོར་ཞིང་བཞུགས་འདུག དེ་རྣམས་ཕོ་བྲང་ 
གོང་འོག་གསུམ་གྱི་ནང་གི་བཀོད་པ་རྣམས་དེ་ལྟར་དུ་འདུག་གོ །དེ་ནས་ཕོ་བྲང་ཕྱིའི་
བཀོད་པ་ནི། དབུ་རྩེ་འོག་མ་ཆེན་མོ་དེ་ལ་ཕྱོགས་བཞི་ནས་སྒོ་མོ་ཆེན་མོ་བཞི་སྒོ་ཁང་དང་ 
བཅས་པར་འདུག པད་རིམ་པ་གསུམ་གསུམ། ཆར་ཁེབས་གཡུ་ཐོག་དང་བཞི་བཞི། 
པད་འོག་མ་གསུམ་ལ་མུ་ཏིག་གི་དྲ་བ་དྲྭ་ཕྱེད་དང་པ་ཏྲས་སྤྲས་པ་ལ། པད་འོག་མའི་འགོ་ 
ནས་རྨ་བྱའི་ཤམ་བུ་རྣམས་ཤིན་ཏུ་འཁྲིགས་པ་ལ་རླུང་གིས་ཅུང་ཟད་སྐྱོད་ཅིང་འདུག དེ་ 
ལྟ་བུའི་སྟེང་ན་ལྕོག་བཞི་པད་འོག་མ་ཚོ་རིན་པོ་ཆེའི་དྲ་བས་སྤྲས་པའི་སྟེང་ན་ཐོད་པའི་
རྒྱལ་མཚན། དར་དཔྱངས་ཀྱིས་བརྒྱན་པ་རེ་དང༌། རྒྱལ་མཚན་རེ་གདབ། བད་ཆར་
ཁེབ་ཀྱི་སྟེང་འོག་མ་རྣམས་ནས་ཐོད་པའི་རྒྱལ་མཚན་དར་ཡུག་དཀྲིས་པ་དང༌། འཕན་རེ། 
ཕྱོགས་བཞི་ན་གཉིས་གཉིས་བརྒྱད་བཙུགས་འདུག དེ་བཞིན་དུ་ཕོ་བྲང་གོང་མ་གསེར་ 
གྱི་གཞལ་ཡས་ལ་ཡང་བད་ཆར་ཁེབ། དྲ་བ་དྲྭ་ཕྱེད། འཕན་དང་རྒྱལ་མཚན། རྨ་བྱའི་ 
ཤམ་བུ་ལ་སོགས་རྣམས་འོག་མ་དང་མཚུངས་པར་འདུག་གོ །སྟེང་མ་མཆོད་རྟེན་གྱི་ 
བྲེའི་ཚུལ་དང་མཚུངས་པ། དེའི་སྟེང་ན་ཆོས་འཁོར་གདུགས་གན་ཛི་ར། དར་དཔྱངས་
}11

༄༅། །ཟངས་མདོག་དཔལ་རིའི་མཐོང་སྣང་སྐོར།
རླུང་གིས་པུ་རུ་རུ་སྐྱོད་པ། དྲིལ་བུ་དང་གཡེར་ཁའི་སྒྲ་མགུ་འཁྲོལ་བ། མདོར་ན་ལྟ་བས་
མི་ངོམས་ཆོག་མི་ཤེས་པ། བདེ་བ་ཅན་གྱི་ཕོ་བྲང་དང་མཚུངས་པ་ཡིན་ཟེར་ཏེ། མཐོང་
བས་ཡིད་གཡོ་བ་གཅིག་ཏུ་སྣང་ངོ་། །
དེ་ནས་ཕོ་བྲང་དེའི་ཕྱི་ལྕགས་རིའི་བཀོད་པ་ནི། ཤར་ལྷོ་དེ་ན་རིག་འཛིན་རྣམས་སྐྱོ་
བསང་བྱེད་པའི་ཀུན་དགའ་ར་བ་ཆེན་པོ་མེ་ཏོག་གི་ལྡུམ་ར་དང་བཅས་པ་གཅིག་འདུག 
ལྷོ་དེ་ན། སངས་རྒྱས་འོད་སྲུང་གི་གདུང་བཞུགས་པ་ཡིན་ཟེར་བའི་མཆོད་རྟེན་ཆེན་པོ་ 
གཅིག་འདུག ལྷོ་ནུབ་དེ་ན་ཨོ་རྒྱན་རིན་པོ་ཆེའི་ཆོས་ཁྲི་ཆེན་པོ་གཅིག་གདའ། དེའི་མདུན་ 
ན་རྡོའི་གཏེར་སྟེགས་ཆེན་པོ་གཅིག་འདུག ནུབ་དེ་ན་རིགས་གསུམ་མགོན་པོའི་ལྷ་ཁང་ 
གཡུ་ཐོག་ཅན་གཅིག་འདུག ནུབ་བྱང་དེ་ན་ཁྲུས་ཀྱི་རྫི་ང་བུ་སྔོ་སྒོ་རེ་བ་གཅིག་གི་དཀྱིལ་ 
ན་པད་སྡོང་ཆེན་པོ་གཅིག་ལཤིང་ཐོག་སྣ་ཚོགས་པ་ཡུང་རྡོག་ཙམ་འདུག སྔར་བོད་ 
དུ་ཡོད་པའི་བུ་མོ་གཅིག་གིས་བདག་ལ་ཡང་ཤིང་ཐོག་གསུམ་བྱིན་ཏེ། ཟོས་པས་རོ་མཆོག་
ཆོག་མི་ཤེས་པ་ཞིག་གདའ། བྱང་དེ་ན་སྲིན་པོ་ཕོ་མོ་དབང་ཞུ་བ་ལ་འཚོགས་པའི་མགྲོན་ 
ཁང་གི་ཚུལ་དམར་པོ་ཆེན་པོ་གཅིག་འདུག བྱང་ཤར་དེ་ན་དྷཱ་ཀི་མ་རྣམས་གར་བྱེད་སའི་ 
ལྡུམ་ར་མེ་ཏོག་སྣ་ཚོགས་ཡོད་པ། དཀྱིལ་དེ་ན་མན་དྷལ་ལྟ་བུའི་གཏེར་སྟེགས་གཅིག་ 
ཀྱང་གདའོ། །ལར་ནི་ཕོ་བྲང་རྩ་བར་ཉེ་དུས་རོལ་མོ་དང་ཌ་དྲིལ་ལ་སོགས་པའི་སྒྲ་སྐད་ 
འུར་དིར་དང་སིལ་ཆོམ་ཀྱིས་ཡིད་གཡོ་བ། ཕྱི་སྐོར་ལ་ཉེ་དུས་པད་སྡོང་རྣམས་རླུང་གིས་ 
བསྐྱོད་པའི་ངད་སིལ་སིལ་དང་ཡམ་ཡོམ་ལ། བྱ་ཚོགས་དང་གསུང་སྙན་ལྡར་ལྡིར་དང༌། 
བར་བིར་ལ་སོགས་པའི་སྒྲ་སྤྲོ་ལ་ཡིད་ཆགས་ཤིང་སྐྱོ་ཤས་དང་ལྡན་པ། མདོར་ན་ཕོ་ 
བྲང་གི་ཕྱི་ནང་མཐའ་སྐོར་གང་ལ་བལྟས་ཀྱང་ངེས་འབྱུང་དང་མོས་གུས་ལྷང་ལྷང༌། སྣང་
112

༄༅། །ཟབ་གཏེར་ཆོས་ཀྱི་མཛོད་ཁང་།
བ་སྐྱོ་ཤས་སུ་བུན་བུན། ཉམས་གཏད་མེད་དུ་ཟང་ཐལ་ཐལ། གང་ལ་ཡང་རྩིས་གདབ་ 
མེད་པར་ཁྲལ་ཁྲོལ་དུ་འགྲོ་བར་འདུག་སྟེ་དོན་ལ་ཐ་མལ་གྱི་སྣང་བ་སྐད་ཅིག་ཀྱང་མི་སྐྱེ་ 
བའི་གནས་ཤིག་འདུག་གོ །དེ་ལྟར་ཕྱི་སྲིན་ཡུལ། སྒོས་ཟངས་མདོག་དཔལ་རི། ཁྱད་ 
པར་ཕོ་བྲང་པདྨ་འོད་ཀྱི་གཞལ་ཡས་ཕྱི་ནང་གི་བཀོད་པ་རྣམས་ཞིབ་ཏུ་མཐོང་ཞིང༌།བདག་
བོད་ཡུལ་དུ་སླེབས་པའི་དུས་བྱུང་ན། ཨོ་རྒྱན་རིན་པོ་ཆེ་ལ་མོས་ཤིང༌། སྒོས་སྤྲང་བན་
བདག་གི་རྗེས་སུ་འཇུག་པ་རྣམས་ཀྱིས་ཐོས་ན། ས་ཐོབ་པ་ལྟ་བུའི་དགའ་སྤྲོ་ཡོད་ངེས་
བསམས་ནས་ཐམས་ཅད་དྲན་པའི་འདུད་པ་ཞིབ་མོར་བཟུང་ཞིང་འདི་ལྟར་ཡིན་གྱིས་
རྣམ་བཤད་ནི། མ་མཚོ་རྒྱལ་དང༌། སྔར་གྱི་བུ་མོ་བཞི་པོས་ཞིབ་ཏུ་བསྟན་ཏོ། །རྗེས་སུ་
དབང་རྣམས་ཚར་ནས་གཏོར་མ་རྣམས་ཆ་གསུམ་དུ་བགོས་ཏེ། ཆ་གཅིག་གཏེར་དུ་སྦས། 
ཆ་གཅིག་སྦྱིན་སྲེག་མཛད། ཆ་གཅིག་ཕྱི་ལ་སྐྱེལ། བླ་མ་ཡི་དམ་མཁའ་འགྲོའི་གཏོར་
མ་རྣམས་དངོས་གྲུབ་ཏུ་རོལ་ནས། རྗེས་སུ་ས་ཚོན་སྨོན་ལམ་གྱི་བྱང་བུ་དང་བཅས་པ་
རྣམས་མཚོ་མུ་ལེ་ལ་སྐྱེལ་དུས་སུ་དྷཱ་ཀི་མང་པོས་རྒྱན་དྲུག་ལ་སོགས་ཆས་སུ་ཞུགས་ཏེ་ 
ཕོ་བྲང་གི་ཕྱི་ལ་དཀྱིལ་སྨད་ཙམ་གྱི་ནམ་མཁའ་ལ་གར་མཛད་ཅིང་སྐོར་བ་འཁོར་གསུམ་
བྱས་ཏེ། ཟངས་མདོག་དཔལ་རིའི་བྲག་གི་ལོགས་ན་མར་རོལ་མོ་དང་བཅས་ཏེ་འབིར་ 
ཆོམ་ལ་ཁྲ་བཞུར་བཞུར་བྱོན། མཚོ་འགྲམ་མ་གི་ན་སྲིན་པོའི་ཁྲོམ་དམར་ནག་ཏུ་འཁྲིགས་ 
པས་ལྟ་ཞིང་། མཚོ་འགྲམ་ལ་ཀིར་ གིང་། རོལ་རྩེད་སྣ་ཚོགས་མཛད། རྗེས་སུ་ཕོ་བྲང་དུ་ 
ལོག་སྟེ་སྐུ་དྲིན་གསོབ་པ། སྨོན་ལམ་ལ་སོགས་ཚར་རྗེས་སུ་ཡང༌། གུ་རུའི་དམ་ཚིག་ཁོ་ 
ན་ལ་ནན་ཏན་དུ་གསུང་ཞིང་འདུག་ལ། དགའ་སྟོན་ཡང་ཚར། དགའ་སྟོན་དུས་སུ་རིག་ 
འཛིན་རྣམས་ཀྱིས་མགུར་དང་གསོལ་འདེབས་མཛད་དུས། ལུས་ཀྱི་ལྤགས་པ་ལ་ཡམ་
113

༄༅། །ཟངས་མདོག་དཔལ་རིའི་མཐོང་སྣང་སྐོར།
ཡམ་པ་འོང་ཞིང་གདའ། ཇོ་མོ་རྣམས་ཀྱིས་མ་ཎི་རང་ལ་གཙོ་ཆེར་འཁྲབ་ཅིང་གདའོ། ། 
དེ་ནས་གུ་རུས་གསུངས་ནས། འོ་ཉོན་ཅིག་སྐལ་ལྡན་རིགས་ཀྱི་བུ། །ད་ལོ་ཁྱོད་ཀྱི་སྐག་ 
ལ་བབས། །གནས་སྐབས་བར་ཆད་སེལ་བ་དང༌། །སྙན་རྒྱུད་དབང་བཀའ་གཏད་པའི་ 
ཕྱིར། རྩ་བ་གསུམ་གྱི་དབང་བསྒྲུབ་བརྟེན། །ཐུགས་བསྒྲུབ་ཡང་སྙིང་འདུས་པ་འདི། 
པདྨ་ང་ཡི་ཐུགས་བཅུད་དེ། །བོད་ཡུལ་སྦས་པའི་གཏེར་གཅིག་ལ། །འདི་ཉིད་ཡིན་ནོ་ 
དོན་གཉིས་འབུངས། །ཁྱོད་ཀྱི་བུ་སློབ་བརྒྱུད་པར་བཅས། །རེ་བ་ཡིད་བཞིན་བདག་གིས་ 
སྐོང༌། །ཚུལ་སྤྱོད་ཞིབ་ལ་དམ་ཚིག་གཙང༌། །སེམས་བསྐྱེད་ལྡན་པས་འགྲོ་དོན་གྱིས། ། 
ཁྱོད་དང་འབྲེལ་ཚད་དོན་དང་ལྡན། །མྱུར་དུ་ཁྱེད་འཁོར་སློབ་མར་བཅས། །གནས་ 
འདིར་བདག་གི་དྲུང་དུ་འོང༌། །བོད་ཁམས་བསྟན་པ་སྤྱི་སྒོས་ལ། །ཕན་པའི་རྟེན་འབྲེལ་ 
ཐབས་ལ་འབུངས། །ཕས་ཟེར་ངག་ལ་ཉོན་ཅིག་བུ། །
ཞེས་གསུང་དུས་ཞབས་ལ་འཇུས་ཏེ། གུ་རུ་རིན་པོ་ཆེ། དེང་སང་བོད་དུ་རང་གཞན་ 
གྱི་དོན་བྱེད་པ་ལ། སངས་རྒྱས་བྱོན་ཀྱང་ཕན་ཆེར་མི་ཐོགས་པ་འདྲ་ན། མཐོ་དམན་མེད་ 
པས་བརྙས་ཤིང་མ་ཉེས་པའི་ཁ་ཡོག ཆགས་སྡང་། བཏགས་རྐུ། ལོག་ལྟ། སྐུར་འདེབས། 
དེང་སང་བོད་ན་ཡི་མུག་གིས་འཐིང་པའི་དུས་ལས་མེད། བདག་ཀྱང་གདུལ་བྱ་ལ་ཡིད་ 
སྐྱོ༑ གཅིག་པུར་ཉམས་སུ་བླང་ངམ་སྙམ་པ་ལས་མེད་ན། ད་གནས་འདི་རང་དུ་བསྡད་ 
ན་ཞུས་པས། ཡང་གུ་རུས་གསུངས་ནས། བུ་སེམས་བསྐྱེད་མ་བཏང་ཞིག ཁྱོད་སྔོན་ལང་ 
གྲོ་ལོ་ཙཱའི་དུས། སྨོན་ལམ་རྒྱ་ཆེན་བཏབ་པའི་མཐུས། དེང་སང་ཁྱེད་སྨོན་ལམ་ལ་དབང་ 
བས། ཁྱོད་དང་བཟང་ངན་འབྲེལ་གྱུར་ཐམས་ཅད་ཁྱོད་ཀྱིས་འདྲེན་པས། གང་ལ་ཡང་ 
མ་ཞུམ་པར་སེམས་བསྐྱེད་རྒྱ་ཆེར་གྱིས་ཤིག ལར་ཁྱོད་ལ་ཐོས་པས་སངས་རྒྱས་འཐོབ་
114

༄༅། །ཟབ་གཏེར་ཆོས་ཀྱི་མཛོད་ཁང༌།
པའི་རྫས་མང་དུ་ཡོད་པས་དེ་རྣམས་ཀྱང་སེར་སྣ་མེད་པར་འགྲོ་དོན་ལ་སྤྱོད་ཅིག ཨང་
མ་འོངས་པའི་དུས་བརྒྱུད་པ་ན་མར་ལ་ཡང་ཕབ་ཀྱིས་སྣ་མ་ཆད་པར་གྱིས་ཤིག དེས་གསང་ 
སྔགས་བསྟན་པའི་སྲོག་ཏུ་འགྱུར་བ་ཡིན་ནོ། །བདག་གིས་ཀྱང་ཁྱོད་ལ་བྱིན་གྱིས་རློབ་ 
ཀྱི༑ སྙན་རྒྱུད་འདི་རྣམས་ཡང་མི་བརྗེད་པར་ཟུངས་ལ་ཡི་གེར་ཐོབ་ཅིག ཁྱོད་ཀྱི་རྗེས་ 
འཇུག་རྒྱུད་འཛིན་རྣམས་ལ་སྲོག་དང་བླ་རྡོ་ལྟ་བུར་གཅེས་སོ། །སྙིང་གི་བུ་མིན་པ་ལ་སྦོས་ 
ཤིག མ་དག་པའི་སྡིག་རྐྱེན་དུ་འགྱུར་རོ་གསུངས་ཚེ། བདག་གིས་མང་དུ་སྨྲེ་སྔགས་ 
འདོན་ཅིང་ངུས་པས་ཕྱག་གིས་བདག་གི་མགོ་ལ་བྱུགས་ཏེ། བུ་ཉོན་ཅིག་འདིར་ཞག་ཉེར་ 
གཅིག་སོང་སྟེ་དག་པའི་སྣང་བ་ཡིན་ནོ། །ཁྱོད་འདིར་སླེབས་ནས་དེའི་བར་དུ་དངོས་ 
ཡིན་བསམ་སྟེ་དག་པའི་རྨི་ལམ་ཡིན་ནོ། །ད་ཁྱོད་འདིར་གཉིད་སད་ན་ཚེ་ལ་གནོད་ 
པར་ཡོད་པས། ཁྱོད་རྨི་ལམ་འབྱོངས་འདུག་པས། རྨི་ལམ་ཟུངས་ལ་ཡུལ་དུ་སོང༌། ལོ་
ཤས་རང་གཞན་གྱི་དོན་ཅི་འགྲུབ་གྱིས། ང་དང་ཡང་ཡང་མཇལ་ལ་གནས་འདིར་མྱུར་ 
དུ་འོང་བར་འདུག་གི་གསུངས་པ་དང༌། བདག་གིས་རྨི་ལམ་ཟིན་ཏེ། དེར་གུ་རུ་རིན་པོ་ 
ཆེ་ལ་ཕྱག་འཚལ་སྨོན་ལམ་འགའ་ཞིག་བཏབ། རིག་འཛིན་རྣམས་ལ་ཡང་རིམ་པར་ 
བྱིན་རླབས་ཞུས། གདམས་པ་ཐུན་རེ་ཞུས་ཏེ་འདིར་མ་བཀོད་དོ། །ལོགས་ཤིག་ཏུ་གསལ། 
ཁྱད་པར་དུ་མ་མཚོ་རྒྱལ་གྱི་མགུལ་ནས་དཔྱངས་ཏེ་སྨྲེ་སྔགས་བཏོན་གསོལ་བ་བཏབ་ 
ཅིང་། མ་དེའི་གསུང་འགའ་རེ་ཡོད་དེ་གཞན་དུ་བྲིས། ཞབས་སྤྱི་བོར་བླངས་སྐུ་དྲིན་ 
ཞུས་རྗེས་སུ། ཕོ་བྲང་ཀ་ཅ་ཕྱི་མའི་ཆར་ཁེབ་སྟེང་དུ་ཡོང་སྟེ། སྤྲུལ་བསྒྱུར་ཡང་མ་བྱས་ 
པར་ལུས་རང་གི་བྱང་ཤར་ལ་གཏད་དེ་འཕུར་བས་ཆུ་དང་ནགས་གླིང་ཡུལ་གླིང་མང་པོ་
བཅད་དེ་ཡུད་ཙམ་ལ་སླེབས་ཏེ། ནམ་མཁའ་ནས་མར་བབས་པས་གཡང་ས་ཕྱོད་དེ་གཉིད་
115

༄༅། །ཟངས་མདོག་དཔལ་རིའི་མཐོང་སྣང་སྐོར།
སད། དེ་ཙམ་ན་ནམ་ཡར་རྩེར་ལངས་འདུག་ཅིང༌། བདག་གི་ཕྱག་རྒྱ་མ་ཆོས་ཀྱི་བཟང་ 
མོ་སྒྲུབ་ཁང་གི་འོག་ན་ཡོད་པས། མོས་བརྟན་བཞུགས་ཀྱི་གསོལ་འདེབས་བྱེད་ཅིང་ 
འདུག དེ་ནས་ཞག་གསུམ་ཉམས་ཀྱི་སྣང་བར་སོང༌། རྗེས་སུ་ཡང་བདུད་མི་ལོག་ཤེས་ 
ཅན་རྣམས་ཀྱིས་ལས་བསག་པའི་རྐྱེན་དུ་འགྲོ་བས་ཡི་གེར་མ་བཏབ། མི་བརྗེད་རྩིས་སུ་
ཐུན་རེ་ཆོངས། གུ་རུའི་གསུང་སྙན་རྒྱུད་རིག་འཛིན་ཇོ་མོ་ལ་སོགས་ཀྱི་གསུང་བརྗེད་
པར་དོགས་པ་འགའ་རེ་ཤོག་དྲིལ་ལ་བྲིས་སོ།
དེ་ནས་སང་ཕོད་སྤྲེལ་ལོ་སྤྲེལ་ཟླ་བའི་སྟོད་ལ་རྔ་ཡབ་དང༌།ཕོ་བྲང་པདྨ་འོད་ཀྱི་ 
ཆ་ལུགས་རྣམས་ཤོག་བཀྲ་ལ་བཀོད་དེ། རྗེས་འཇུག་གི་དོན་དུ་བསམ་པ་ལས། ཟླ་བ་ 
རྟིང་མ་ལ་ནུབ་ལ་ཡག་ནས། བླ་མ་རས་པ་བ་བདག་གི་ཆོས་བདག་གི་བུ་ཆེན་དུ་ལུང་ 
བསྟན་པ་ཇི་བཞིན་དུ། རྟེན་འབྲེལ་འཛོམས་ཏེ་བྱོན་ནས་ཆོས་འཁོར་མ་ལུས་པའི་ལུང་ 
བཀའ་གཏད་ཚར་ནས། ཁོང་གིས་རྔ་ཡབ་དང་ཕོ་བྲང་པདྨ་འོད་ཀྱི་གཞལ་ཡས་ཀྱི་ཤོག་ 
བཀྲ་རྣམས་གཟིགས་དུས་སུ། འདི་རྣམས་ངོ་མཚར་ཤིན་ཏུ་ཆེ་སྔར་གྱི་གཏེར་སྟོན་ཇི་ཙམ་ 
བྱོན་པ་རྣམས་ཀྱིས་ཀྱང་འདི་ལྟ་བུ་བཀོད་པ་མི་འདུག འདི་རྣམས་ཀྱི་ལོ་རྒྱུས་དང༌། སྙན་
རྒྱུད་རྒྱས་པ་ཞིག་ཡོད་ངེས་པས་ཅིས་ཀྱང་ཡི་གེར་བཀོད་དགོས་པའི་ཞུ་བ་ནན་གྱི་ངོར།
རྩ་བ་གསུམ་ལ་རྗེས་སུ་གནང་བར་ཞུས་ནས། སྤྲེལ་ལོ་བྱ་ཟླའི་ཚེས་བཅུ་ལ་དུས་མཐའི་
གཏེར་སྟོན་ཨོ་རྒྱན་པདྨའི་གསུང་འཛིན། རིན་ཆེན་དཔལ་བཟང་པོས་ལྷོ་ཕྱོགས་གངས་
རིའི་ངོགས་དཔལ་ཆོས་རྫོང་གི་དབེན་གནས་སུ་སྦྱར་བ་འདིས། རྗེས་འཇུག་སྐྱེས་བུའི་ 
བློ་མུན་ཕྱེས་ཏེ་ཨོ་རྒྱན་ཆེན་པོའི་ཞབས་དྲུང་དུ། འགྲོ་ཀུན་ཕྱམ་གཅིག་སྐྱེ་བར་གྱུར་ཅིག 
ཀྱེ་ཧོ། ཁོ་བོ་བདག་འདྲ་སྤྲང་བན་རཏྣ་གླིང༌། །སྔོན་ལས་འབྲེལ་བཟང་ཟབ་གཏེར་འགའ་
116

༄༅། །ཟབ་གཏེར་ཆོས་ཀྱི་མཛོད་ཁང་།
དང་མཇལ། །ཨོ་རྒྱན་ཞེས་གྲགས་དུས་གསུམ་འགྲན་ཟླ་བྲལ། །ཕ་དེས་རྗེས་སུ་བཟུང་ 
བའི་བུ་ཡིན་ཞིང༌། །དད་ལྡན་ཐར་ལམ་ཁྲིད་ནུས་ཏེ། །སྙིགས་མའི་འགྲོ་བ་བསགས་ 
ཆུང་ལོག་ལྟ་ཅན། །སྐལ་མེད་མི་ལ་ཕན་འདོགས་དཀའ་བར་སྣང༌། །ཡ་མཚན་འདི་འདྲའི་ 
སྙན་བརྒྱུད་འགའ་བཟློག་སྟེ། །བློ་ཆུང་བྱིས་པའི་མགྲིན་པ་རལ་དོགས་ནས། །ཁོ་བོའི་ 
མགུལ་གྱི་བུམ་པར་བསྐྱིལ་བ་ཡིན། །ལས་ཅན་སྙིང་དང་འདྲ་བའི་བུ་རྣམས་ལ། །སྙིང་ 
ནོར་མིག་འབྲས་ལགས་ཀྱང་སྟེར་སྲིད་དམ། །ཕ་རྗེས་བུ་ཡིས་སྙེག་ན་གསོལ་བ་ཐོབ། ། 
དངོས་གྲུབ་ཚེ་འདིར་འདོད་ན་དམ་ཚིག་སྲུངས། །སྤྲང་པོ་བདག་ནི་རྒྱལ་པོའི་དཀོར་ 
ལས་ཕྱུག །ཡིད་བཞིན་ནོར་བུའི་སྐྱུག་པ་འདོད་པ་ཡིས། །བུ་མཆོག་ཡོད་ན་འགའ་རེ་ 
འབྱུང་བར་ངེས། །སྤྱིར་ན་ཁོ་བོ་ཁ་ཚིག་དམ་པ་དང། །མཁའ་འགྲོ་དམ་ཅན་རྣམས་ཀྱང་ 
ཀོ་ལོང་དམ། །གསང་སྔགས་དག་ཀྱང་གསང་བར་བསྔགས་པའི་ཕྱིར། །ལྟ་སྤྱོད་གཞུང་ 
བཞིན་བྱེད་པ་ཆོས་ཉིད་ལགས། །སྤྲང་པོའི་སྙིང་གཏམ་ཡིན་ནོ་རྗེས་འཇུག་རྣམས། ། 
འདི་ནི་གཅིག་རྒྱུད་ལྟ་བུའམ། །སྙིང་འདྲ་རེ་ཙམ་མིན་པ་ལ་གསང་ངོ་། །སྐྱེ་བ་མང་པོར་ 
ཚོགས་གཉིས་ལ་བརྟེན་ནས། །དུས་འདིར་བྱིན་རླབས་ལེགས་བབས་ཤིང༌། །སྣ་ཚོགས་ 
ཡོན་ཏན་དུ་མའི་གླིང་དབུས་པས། །བློ་གྲོས་དབང་པོའི་རྒྱ་མཚོ་གཏིང་ཟབ་ནས། །ལམ་ 
ཟབ་སྙིང་པོའི་རི་རབ་ལྷུན་བརྗིད་པ། །ལྷ་གནས་འདོད་པའི་ཕུན་ཚོགས་རྣམ་བཀྲ་ཞིང་། ། 
འདོད་དགུའི་ཡོན་ཏན་ཀུན་འབྱུང་དཔག་བསམ་ཤིང༌། །ལྷོ་བྲག་གྲུ་ཤུལ་ཕྱོགས་ན་སྣང་ 
བ་ཡིན། །ཐུགས་གཏེར་ཡང་ཟབ་རིན་ཆེན་རྒྱ་མཚོའི་གླིང་། །དོན་གཉིས་ལྷུན་འགྲུབ་ 
ཡིན་བཞིན་ནོར་བུའི་མཆོག །སྐལ་ལྡན་འདོད་པའི་རེ་བ་བསྐང་མཛད་པ། །བདེ་ཆེན་ 
ཐར་གླིང་བསྒྲོད་པའི་གྲུ་གཟིངས་མཆོག །རཏྣ་གླིང་གྲགས་ཉེར་བསྟན་སྐལ་བཟང་དུ། །
117

༄༅། །ཟངས་མདོག་དཔལ་རིའི་མཐོང་སྣང་སྐོར།
དེ་ཡིས་བདེ་བའི་ཁང་བཟང་བསྒྲོད་པར་བྱེད། །དཔག་ཡས་འདིར་ལྟའི་ངོ་མཚར་དཔེར་ 
གྱུར་པ། །རང་བྱུང་པདྨའི་ཐུགས་རྗེའི་འོད་ཟེར་གྱིས། །བདག་བློའི་འདབ་བརྒྱ་རབ་ཏུ་ 
ཕྱེ་བ་ལས། །སྔོན་སྦྱངས་དཀར་བའི་འབྲས་བུས་འདིར་བྱུང་གི །རྗེས་འཇུག་རྣམས་ཀྱིས་ 
ནོར་མཆོག་འདི་བླངས་ཏེ། །རྒྱ་ཆེན་འགྲོ་བའི་དོན་ལ་བརྩོན་པར་མཛོད། །ཅེས་སོ། ། 
དགེའོ། །སརྦ་མངྒ་ལཾ།
118

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །དག་སྣང་ནོར་བུའི་ཕྲེང་བ་ལས༔ པདྨ་འོད་ཀྱི་ཞིང་ཁམས་ཀྱི་རྟོགས་ 
པ་བརྗོད་པའི་སྐབས་བཞུགས་སོ༔
ན་མོ་གུ་རུ༔ ཕྱོགས་བཅུའི་སངས་རྒྱས་ཀུན་གྱི་ངོ་བོ་ཉིད༔ མདོ་སྔགས་དཀྱིལ་འཁོར་ 
ཡངས་པའི་ ཡོངསཀྱི། མངའ་བདག་མཆོག༔ ཧེ་རུ་ཀ་དཔལ་ཨོ་རྒྱན་སྤྲུལ་པའི་སྐུ༔ འབྲལ་ 
བ་མེད་པར་སྤྱི་བོའི་གཙུག་ཏུ་མཆོད༔ སྐུ་གསུམ་དབྱེར་མེད་པདྨ་འབྱུང་གནས་ཀྱི༔ ཞིང་ 
མཆོག་གཅིག་དང་ཐ་དད་དཔག་དཀའ་བའི༔ གང་ཟག་དབང་པོའི་ཡུལ་གྱི་མཐོང་ཚུལ་ 
བཞིན༔ བཤད་ལ་མཁའ་འགྲོའི་དགོངས་པའི་བཀའ་བཀྲོལ་ཞུ༔ དེ་ཡང་དག་སྣང་ནོར་ 
བུའི་ཕྲེང་བ་ལས༔ སྤྲེལ་ལོ་གླང་ཟླའི་ཚེས་བཅུ་གསུམ་གྱི་ཐོ་རངས༔ སློབ་དཔོན་གུ་རུ་ 
མཐིང་ ཀར་མཇལ༔ དེ་ཉིན་ཤོག་སེར་མཚན་དུ་ཕབ་ནུབ་དཔལ་རིའི་ཕོ་བྲང་གི་བཀོད་ 
པར་མཇལ་ཚུལ་དང༔ ཡོས་ལོ་ཟླ་བ་བརྒྱད་པའི་ཚེས་བཅུར༔ བཀྲ་ཤིས་འོད་ཟེར་སོགས་ 
ཀྱིས་ཚེས་བཅུ་བཏང་དུས༔ པད་སྡོང་ལས་བྱུང་མཚོ་སྐྱེས་འགྱུར་མེད་སྐུ༔ ཟེར་བའི་སྒྲ་ 
ལ་བརྟེན་ནས་མཆི་མ་འཆོར་སྐབས༔ ཞལ་མཐོང་ནས་ཨོ་རྒྱན་གྱི་སྐུ་ཞིག་གིས་གསུང་ 
འབྱོན་པ་ལྟ་བུར༔ ངས་ཁྱོད་ཅི་མ་ཡིན་དུ་འདིར་མི་བཞག་ཨང་གསུངས་པའི་ནུབ་མོ་ཐོ་ 
རངས་ཁར་དཔལ་རིའི་ཕོ་བྲང་མཇལ་ཚུལ་དང༔ ལུག་ཟླ་བ་གཉིས་པར་ན་དུས་བཅུ་ 
བཞིའི་ནུབ་མཇལ་ཚུལ་དང༔ ས་བྱ་ཟླ་བ་གསུམ་པའི་ཚེས་གསུམ༔ རེ་ཚ་མགོ་སོག་པོ་ 
ནང་དུ་ན་དུས༔ ཚེས་གསུམ་ཉི་དྲོས་ཚིག་བདུན་གསོལ་བ་བཏབ་པས༔ རྔ་ཡབ་དཔལ་ 
རི་ནས་གསུང་འདིར་ཚར་བ༔ གཞན་ལ་དབང་མ་བསྐུར་སོགས་གསུངས་པ༔ ཉམས་
119

༄༅། །ཟངས་མདོག་དཔལ་རིའི་མཐོང་སྣང་སྐོར།
སྣང་ཡང་དངོས་མཇལ་དང༔ རྨི་ལམ་ལན་མང་པོར་བྱུང་བ༔ དང་པོར་ས་རྒྱུས་མེད་པ་ 
འདོད་ཡོན་ནམ་དགོས་སྤྱད་ཚུལ་སྣང༔ བཞུགས་དཔལ་རིའི་སའི་ཆའི་ཕོ་བྲང་གི་བཀོད་
པར་མཇལ་བའི་ཚུལ་ལ་ཕྱོགས་གཅིག་ཏུ་བསྡེབས་ཏེ་བྲིས་པ་ལ་བླ་མ་ཡི་དམ་མཁའ་
འགྲོའི་བཀའ་རྒྱ་བཀྲོལ་བར་བྱིན་གྱིས་བརླབ་ཏུ་གསོལ༔ སྤྱིར་རང་ལོ་ཉེར་དགུ་སྦྲུལ་ལོ་
ནས༔ ཡོས་ལོ་བར་བག་ཆགས་ཀྱི་རྨི་ལམ་ཨེ་བྱུང་མ་ཚོར་བ་དང༔ ཡོས་ལོ་ཟླ་བ་བརྒྱད་ 
པའི་སྐབས་ཟླ་གཅིག་ཞག་གསུམ་ཙམ་ལ་སློབ་དཔོན་རིན་པོ་ཆེ་དང་སྐད་ཅིག་ཙམ་ཡང་ 
འདུ་འབྲལ་མེད་དམ་སེམས་དུས་ཀྱི་མཇལ་ཚུལ་ལ་གཞི་བྱའོ༔ འདི་ནས་ཕར་བགྲོད་
པའི་ཚུལ་སོགས་མ་ངེས་ཤིང༔ ཡིད་ལ་མེད་པ་རིག་པ་སྔ་ཕྱི་ཙམ་ལ་རྔ་ཡབ་ཏུ་སླེབས་ 
ཚུལ་གྱིས༔ ཟམ་བུ་གླིང་གསུམ་པའི་ཁར་སྲིན་པོའི་ཆོས་སྐྱོང་ལྟ་བུ་ཞིག་མཐོང་བསམ་ 
པ་དེ༔ དེས་ཤེས་ནས་སྨྲས་པ༔ འཁྲུལ་པ་རང་ཁར་སྲིན་པོ་ལ༔ འཁྲུལ་པ་རང་གྲོལ་ཆོས་ 
སྐྱོང་སྟེ༔ འཁྲུལ་གྲོལ་གཉིས་ཀྱི་ས་མཚམས་སུ༔ སྲིད་པ་མ་འཁྲུལ་སྐྱབས་སོངས་ཤིག༔ 
ཟེར་བ་གོ་བས་སྐྱབས་སུ་འགྲོའོ༔ དེས་བཤུགས་པ་ཆེ་བ་གཅིག་བྱས་པ་དང་མཉམ་དུ་ 
མི་འགའ་བྱུང་བ་འགའ་ཆུ་ལ་ལྷུང་བ་དང༔ དེས་སྨྲས་པ༔ སྲིད་པའི་ཆུ་བོས་ཁྱེར་བ་དང༔ 
འདོད་བག་གཡེང་བའི་ཆུས་ཁྱེར་བ༔ སྡུག་བསྔལ་རྦ་རླབས་དྲག་པོའི་ཀློང༔ ཐར་བར་ 
རེ་བ་ཨ་ཙ་མ༔ ཟེར་བ་དང་བག་ཚ་བའི་འདུ་ཤེས་ཀྱིས་ཨི་འགྲོ་མ་ཚོར་བར་ཕ་གིར་སླེབས་
པའི་ཐང་མེ་ཏོག་མོད་པའི་ཚལ་ཞིག་ཏུ་ནེ་ཚོ་སྨྲ་མཁན་འདུག་པ༔ དེས་སྨྲས་པ༔ རྩ་བཞི་ 
ཡན་ལག་དྲུག་ལྡན་མཁན་པོར་གསོལ་བ་འདེབས༔ སྲིད་སྤངས་ཞི་བའི་རྟགས་བླངས་ 
བསླབ་སྡོམ་པདྨའི་ཚལ༔ བག་ཡོད་ཚུལ་བསྲུངས་མ་ཉམས་མཐོ་རིས་བདེ་བ་དང༔ གྲངས་ 
མེད་འབྲས་བུའི་ས་བོན་དེ་ལ་དེར་སྨིན་ལྟོས༔ ཟེར་བ་ཡང་གོ་སྟེ་ཡར་སོང་བ་དང༔ རྩ་
120

༄༅། །ཟབ་གཏེར་ཆོས་ཀྱི་མཛོད་ཁང༌།
བ་བྲག་རི་མཚོན་ཆ་གཟེངས་པ་ལྟ་བུ་ལ་འགྲོ་སྐབས་ས་ཆ་སྐྱི་ཟིང་ངམ༔ སེམས་དཔའ་
བྱིའུ་སྔོན་པོ་ཞིག་ཏུ་འགྱུར་དབྱངས་ཀྱི་སྒྲ་འདི་བྱུང་ངོ༔ དད་མེད་ལོག་ལྟ་ཐེ་ཚོམ་ཅན༔ གསང་ 
སྔགས་ལམ་གྱི་འཇུག་བྱ་མིན༔ འདི་ནི་གསང་ཆེན་སྔགས་ཀྱི་ཐེག་པའི་ལམ༔ གང་ཟག་ 
མཆོག་གི་འཇུག་ངོགས་སོ༔ ཞེས་པའི་དོན་གྱི་མོས་གུས་དང་བཅས་ཏེ་སོང་བའི་གོང༔
བྲག་དམར་འཇམ་པ་རྔ་འདྲ་བ་ལ་ལམ་སྦྲུལ་འཁྱུག་པ་འདྲ་བ་ཡོད་པ་ལ་མ་ཐར་དུས༔
གྲོགས་མོས་གར་ཐབས་ཀྱི་ཌ་མ་རུའི་སྒྲ་ལ༔ ཐེག་དམན་ལམ་དུ་འཇུག་པ་མིན༔ བདག་ 
བས་གཞན་གཅེས་སྙིང་རྗེ་ཡི༔ བྱང་ཆུབ་སེམས་བསྐྱེད་རྣམ་དག་གི༔ བླ་མེད་ཐེག་པར་ 
བགྲོད་པའོ༔ ཞེས་གོ་སྟེ་དོན་ལ་འཇུག་པ་བདེ་བར་ཐར་ཐོག་ཏུ༔ བྲག་མཆོད་རྟེན་གྱི་བང་ 
རིམ་ལྟ་བུ་འདུག་པའི་གོང་དུ༔ བྲག་རི་འཁྲིག་པའི་སྟེང་དུ་ནེའུ་སེང༔ ཆུ་གཙང་བསིལ་ 
མར་འབེབས་པའི་མཐའ་སྐོར་དུ༔ མེ་ཏོག་ཕུབ་ཙམ་སྤོས་ཀྱི་རིགས་སྐྱེས་པའི༔ བྱ་རྒྱུད་ 
ལ་ཉེ་བར་གང་མཁོ་མ་ཚང་མེད་པ་དེར་རིགས་གསུམ་གྱི་ལྷ་ཁང་གི་རྩར་བཙུན་པ་ཞིག་
གིས་འདི་སྨྲས་སོ༔
གསེར་དངུལ་གཡུ་བཞིན་རིགས་གསུམ་ཕོ་བྲང་གསུམ༔ རྒྱལ་བའི་བྱ་རྒྱུད་གསུངས་ 
ཚད་དཀྱིལ་འཁོར་ཀུན༔ མ་ལུས་ལྷུན་གྱིས་གྲུབ་པའི་གཞལ་ཡས་དེར༔ མཐོང་ཚད་བྱ་ 
བའི་རྒྱུད་རྣམས་ཀུན་ལ་དབང༔ ངོ་བོ་གྲུབ་ཚུལ་དགོས་པ་ལ་སོགས་ནི༔ སློབ་དཔོན་ 
ཐུགས་རྗེ་ཤཱཀྱ་སེང་གེ་ཡི༔ ཐེག་པའི་ཆ་ལུགས་དང་མཚུངས་ཆོས་སྟོན་ཏེ༔ སྟོན་པ་ལྷའི་ 
རྗེས་འཇུག་ཀྲི་ཡའི་སྐོར༔ མངོན་སུམ་རྗེས་འཛིན་མངོན་པར་ལྷུན་གྲུབ་ནས༔ རིགས་ 
གསུམ་སྒྲོལ་མ་རྣམ་འཇོམས་སོགས་བྱ་རྒྱུད་ཐ་དག་གི་དོན་གྱི་དབང་གིས་རྗེས་སུ་འཛིན་
ཏོ༔ རང་བཞིན་ལྷུན་གྱིས་གྲུབ་པའི་ཕོ་བྲང་གསུམ་གྱི་སྟེང་གི་སྒོའི་ཐོག་གི་མདའ་ཡབ་
121

༄༅། །ཟངས་མདོག་དཔལ་རིའི་མཐོང་སྣང་སྐོར།
ལས་དྲིལ་བུ་གཡེར་ཁའི་སྟེང་བཻཌཱུརྱ༔ འོག་མུ་ཏིག་ལྟ་བུའི་མདངས་ལྡན་རླུང་གིས་བསྐྱོད་ 
པའི་སྒྲ་ནི༔ གོང་མའི་ལྟ་བ་ཆོས་ཉིད་མི་གཡོ་བའི༔ འོག་མིན་སྤྱོད་པའི་མངོན་པར་སྲངས་ 
གྲངས། སུ་ཚུད༔ རྒྱུད་སྡེ་གཉིས་པའི་རྒྱུད་དང་ཆོས་བྱུང་གི༔ དཀྱིལ་འཁོར་ལྷ་ཡིས་རྗེས་འཇུག་ 
རྗེས་འཛིན་གྱུར༔ ཅེས་བྱུང་ངོ༔ དེར་ཤེལ་གྱི་ཕ་བོང་རྔ་འདྲ་བ་ལ་གུ་རུའི་ཞབས་རྗེས་ 
གསལ་ལ་དོད་པ་འོད་འབར་བའི་སྣེར་འོད་ཟེར་གྱི་རྣམ་པའི་ཡི་གེ་ནི༔ ཤར་དུ་ཞི་བའི་ 
དངོས་པོ་ཤེལ་ལྟ་བུ༔ ལས་བཞི་ཕྲིན་ལས་བཞི་རུ་ཞབས་ཀྱིས་བཅགས༔ ཞི་དང་རྒྱས་ 
དང་དབང་དང་མངོན་སྤྱོད་ཀྱི༔ མཐོང་ཚད་ལས་བཞི་ལྷུན་གྲུབ་འོད་དུ་འབར༔ ཞེས་ 
པར་མངོན་པའོ༔ དེར་ཕོ་བྲང་པདྨ་འོད་ཀྱི་གཞལ་ཡས་ཁང་དེར་མཇལ་བ་ཙམ་གྱིས་ཡ་
མཚན་གྱི་བཀོད་པ་འདི་རྒྱུ་རྐྱེན་ཅི་ལྟ་བུ་ལས་གྲུབ་སེམས་དུས༔ ཌཱཀྐི་མས་གླུ་འདི་བླངས་ 
སོ༔ ཨ༔ ཨེ་མ་ཧོ༔ སྤྲུལ་སྐུའི་དངོས་པོ་ལོངས་སྐུའི་བཀོད་པ་ལས༔ ཆོས་སྐུའི་དགོངས་ 
པ་རྫོགས་པའི་ཞིང་ཁམས་འདིར༔ དབང་པོའི་ཡུལ་གྱིས་གྲུབ་པའི་ཡི་དམ་གྱི༔ ཞིང་ 
ཁམས་འདུས་མ་ཡེ་བྱས་པ་དད་མིན༔ ཞེས་གསུངས་པར་གྱུར་ཏོ༔ ལྕགས་རིའི་རྒྱབ་ནེའུ་ 
གསིང་དུ་མཚོ་ཆེ་བ་ནི༔ ཟླ་ཟེར་བཏུང་བས་ཚ་སེལ་དང༔ ཉི་ཟེར་བཏུང་བས་གྲང་སེལ་ 
དང༔ ཁྲུས་ཀྱིས་སྡིག་སྒྲིབ་སེལ་བ་ཡི༔ ལྷ་རྣམས་ཐུགས་རྗེ་འདུས་པའི་ཆུ་རུ་ངེས་སོ༔ མཚོ་
དེའི་དབུས་འཇའི་པདྨའི་ཐོག་ཏུ་བཅོམ་ལྡན་འདས་དེ་བཞིན་གཤེགས་པ་འོད་མི་འགྱུར་ 
བའི་མདངས་ལྡན་ཞིག་གསལ་བར་མཇལ་བའི་མོད་གསོལ་བ་བཏབ་པས༔ དེའི་ཞལ་ 
ནས༔ ངས་ནི་སྔོན་ཚེ་མངོན་དགའ་རྒྱལ་བ་ལ༔ ཞི་བ་ཉེར་བཞིའི་དམ་བཅས་འགྲོ་ལ་ 
བྱམས༔ ཞི་བ་དམ་པ་ང་བཞིན་ང་ཕྱིར་ཤོག༔ ཆོས་ཀྱི་བདུད་རྩི་འདི་འཐུངས་འགྲོ་དོན་ 
སྤྱོད༔ གསུངས་པར་གྱུར་ཏེ་དོན་གྱི་དབང་བསྐུར་བར་གྱུར་ཏོ༔ དེའི་གོང་དུ་དཔག་བསམ་
122

༄༅། །ཟབ་གཏེར་ཆོས་ཀྱི་མཛོད་ཁང་།
གྱི་ཤིང་ལོ་མ་དར་ཟབ་དང༔ འབྲས་བུ་བཟའ་བཏུང་སོགས༔ རྩ་བ་སྡོང་པོ་རུས་པ་རྐང་ 
པ་ཤུན་པ་ལོ་མ་མེ་ཏོག་འབྲས་བུ་ལ་འདུ་བ་རྣམ་བཞིའི༔ བཞི་བརྒྱ་རྩ་བཞིའི་ནད་འཚོ་
བའི་སྨན་གྱི་རིགས་ཐ་དག་མ་ཚང་བ་མེད་པའི་ཤིང་དེ་རླུང་གིས་བསྐྱོད་པའི་དེའི་སྒྲ་འདི་ 
བྱུང་ངོ༔ རྩྭ་སྡོང་ལོ་འབྲས་མེ་ཏོག་སྨིན་བཞིན་དོན་ལྡན་ཆུད་མ་ཟོས༔ རྒྱལ་བའི་ཐུགས་ 
རྗེ་འདུས་པ་ཕུན་ཚོགས་རྣམ་པ་ཡིན་ཕོད་དམ༔ འགྲོ་བ་གང་གིས་སྔོན་ལས་འཕྲལ་ནད་ 
རྟག་ཏུ་འཚོ་བ་ཁོ་བོ་བཞིན༔ འབད་པ་འདི་ལ་སྐད་ཅིག་ཡེངས་མེད་བརྩོན་འགྲུས་ཆུན་ 
གྱིས་ཆོངས༔ ཞེས་ཐོས་པས་ཤིན་ཏུ་དད་ཅིང་གསོལ་བ་འདེབས་པའི་མོད་ལ་དཔག་བསམ་ 
གྱི་རྩེའི་ནམ་མཁའ་ནས༔ དེ་བཞིན་གཤེགས་པ་ནམ་མཁའི་མདོག་ཅན་ཞིག་གིས༔ ཆོས་ 
ཀྱི་བདུད་རྩི་འདི་ཟོ་ལ༔ ངེད་ཀྱི་ཚུལ་དང་མཐུན་པར་གྱིས༔ མཁའ་མཉམ་སེམས་བསྐྱེད་ 
བློས་མ་བཏང༔ སྔོན་སྨོན་ལམ་གྱིས་འགྲོ་བ་སྐྱོབས༔ ཞེས་གསུངས་ཤིང་ཨ་རུ་ར་ལྟ་
བུའི་རྩ་བ་ལོ་འབྲས་ཅན་གྱི་བཟའ་བཏུང་གི་དབང་རྫ་ས་ལ་བརྟེན་ཏེ་དོན་གྱི་དབང་བསྐུར་ 
བར་གྱུར་ཏོ༔ དེར་ནེའུ་གསིང་མེ་ཏོག་པདྨ་དང་པདྨ་ཆེན་པོ་དང་མཚོ་དང་རྫིང་བུ་དང་
ལྡིང་ཀ་དང་འབབ་ཆུས་ཆུ་མིག་གིས་བསྐོར་བའི་དབུས་སུ༔ ཕོ་བྲང་ཕྱིའི་ཁོ་ར་ཁོར་ཡུག་ 
རིན་པོ་ཆེ་སྣ་ཚོགས་ལས་གྲུབ་པའི་དྲ་བའི་སྟེང་རིན་པོ་ཆེའི་ཕ་གུ་དང་མདའ་ཡབ་མཆོད་
རྟེན་གྱི་ཕྲེང་བས་བསྐོར་བའི་སྒོ་དྲུང་དུ༔ སྐྱེས་པ་གནོན་སྦྱིན་གྱི་གཟུགས་དར་དང་རིན་ 
པོ་ཆེས་བརྒྱན་པ༔ བཻཌཱུརྱའི་ཁྲབ་རྨོག་ཅན་ཞིག་རོལ་པའི་པི་ཝང་བསྣམས་པའི་སྒྲ་ནི༔ 
རྣལ་འབྱོར་ཆེན་པོའི་དཀྱིལ་འཁོར་དུ༔ འཇུག་པར་འདོད་པའི་སྐལ་ལྡན་གང༔ ལམ་ 
གྱི་འཇུག་སྒོ་ཚུལ་རྣམས་ཀྱི༔ ཕྲིན་ལས་ཐབས་ལ་མཁས་པར་གྱིས༔ ཞེས་པའི་སྒྲ་བྱུང་ 
ངོ༔ དེ་དང་མཉམ་དུ་གྲོགས་མོ་བཞིས་བསྐོར་བའི་ཚུལ་ལྟ་བུས་གཡས་ངོས་ཀྱི་སའི་ཆར་
123

༄༅། །ཟངས་མདོག་དཔལ་རིའི་མཐོང་སྣང་སྐོར།
ལྷགས་སོ༔ དེ་དང་མཉམ་དུ་སོང་བའི་ལམ་དུ་ཨུ་དུམ་ཝ་རའི་མེ་ཏོག་ཆེ་ཞིང་མཛེས་པ་
ཡ་མཚན་པ་ཞིག་འདུག་པ་རླུང་གིས་བསྐྱོད་པའི་སྒྲ་འདི་བྱུང་ངོ༔ ཕྱོགས་བཅུའི་བདེ་ 
གཤེགས་མཚན་དཔེའི་པདྨོ་ལས༔ མདོ་རྒྱུད་བཀའ་བསྟན་མན་ངག་སྦྲང་རྩིས་ཁྱབ༔ ཟབ་ 
བཅུད་བླང་ནུས་བུང་བ་གང་ན་ཡོད༔ སྐལ་ལྡན་སྙིང་ཐིག་བཅུད་ཀྱིས་རྒྱུད་སྨིན་མཛོདཿ༔
ཅེས་ཐོས་པས་ཌཱཀྐི་བཞིས་མེ་ཏོག་དེ་བསྐོར་ཞིང་ཕྱག་འཚལ་བ་དེ་བཞིན་བྱས་པས༔ གྲོགས་
མོ་བཞིས་གླེང་མོ་འདི་བྱ་བར་མངོན་ནོ༔ སྒྲིབ་པ་འཐིབས་པས་བླ་མའི་མཐོང་བ་སྒྲིབ༔ 
སྔོན་གྱི་བག་ཆགས་ངན་པའི་དབང་བཙན་གྱིས༔ རྒྱལ་བས་མངོན་སུམ་མདུན་དུ་བྱིན་ 
བརླབས་ཀྱང༔ མ་མཐོང་བླ་མའི་ཡོན་ཏན་མ་བལྟས་ཟེར༔ སྐྱེངས་པ་དང་སྐྲག་པའི་ 
འདུ་ཤེས་སྐབས༔ སྔོན་གྱི་པདྨའི་སྟེང་དུ་ཁྱེའུ་ཆུང༔ མཚན་དཔེ་ཡོན་ཏན་སྤྲས་པ་མཇལ་ 
བའི་མོད༔ ཐུགས་རྗེའི་འོད་ཟེར་བདག་ལ་ཕོག་སྙམ་གྱིས༔ རྣམ་པའི་ཏིང་འཛིན་རྟོགས་ 
པ་སྐྱེ་བའོ༔ ཡང་སོང་བ་དང་ངལ་བ་ལྟ་བུའི་འདུ་ཤེས་ཅུང་ཟད་དུས་མེ་ཏོག་མཛེས་པ་ 
ཞིག་གི་ཐོག་ནས༔ བུང་བ་ཞིག་གིས་བཅུད་བླངས་ཏེ་བསྐོར་བ་ལྟ་བུས་ཐོགས་མེད་དུ་ 
འགྲོ་བ་མངོན་པའི་བརྡ་འདི་ལྟར་གོའོ༔
བསྐྱེད་རིམ་གསལ་བའི་མཚན་དཔེའི་པདྨོ་ལ་བཟླས་པའི་རླུང་གི་རྩོལ་བའི་སྦྲང་རྩི༔
སྣང་སྟོང་ཏིང་འཛིན་བཅུད་ལ་མྱངས་པ་ཡིས༔ ཐོགས་མེད་མཁའ་ལ་འཕུར་པའི་དོན་
ལ་ལྟོས༔ བྱ་བར་གོ་སྟེ་དོན་དམ་ཉམས་སུ་བླངས་ནས་འགྲོ་བའི་ལམ་དུ་ཆུ་ལྷུང་ལྷུང་ 
འབབས་པའི་སྒྲ་འདི་བྱུང་ངོ༔ ང་ནི་རང་བྱུང་རྒྱུན་ཆད་མེདཿ༔ ཆོས་དབྱིངས་རྒྱ་མཚོའི་ 
ཀློང་ནས་འོང༔ ཆེད་འཛིན་མཚན་མར་མ་གོལ་ཞིང༔ རྟག་ཏུ་ཤར་ཤར་ལྷུང་ལྷུང་ལྷུང྄༔ 
ཟེར་རོ༔ གླིང་དེའི་ལྷོ་ཕྱོགས་ཆ་ལ་སླེབས་པ་དང༔ ལྗོན་ཤིང་དང་རྩ་ལོ་མ་ཐ་དག་འབྲས་
124

༄༅། །ཟབ་གཏེར་ཆོས་ཀྱི་མཛོད་ཁང༌།
བུ་ཤིན་ཏུ་རྒྱས་པའི་རིན་པོ་ཆེའི་གོང་བུ་ལྟ་བུའི་ཕོ་བྲང་གི་བཀོད་པ་ནི༔ ཚད་ཀྱིས་མི་ 
མངོན་ཞིང་ཕོ་བྲང་ཐམས་ཅད་བཻཌཱུརྱ་ལྟ་བུའི་དངོས་པོ་མ་བསྒྲིབས་པར་རིན་པོ་ཆེ་སྣ་ 
ཚོགས་ལས་གྲུབ་པར་བཻཌཱུརྱལྟ་བུའི་མདངས་འཕྲོ་བ་འདི་ལྟ་བུའི་མཐུ་ཇི་ལྟ་བུ་ལས་གྲུབ་
སེམས་དུས༔ གྲོགས་མོ་ཞིག་གིས་༔ མ་བཅོས་ལྷུན་གྲུབ་མ་བྱས་རྣམ་བཀྲ་བའི༔ གྲངས་ 
མེད་བསོད་ནམས་ཚོགས་གཉིས་མཐུས་བསྐྲུན་ནས༔ རྒྱལ་བའི་ཡོན་ཏན་མཚན་དཔེ་ 
མདངས་ཤར་བའི༔ སངས་རྒྱས་ཐུགས་རྗེས་རང་བྱུང་ལྷུན་གྲུབ་བོ༔ ཞེས་གསུངས་སོ༔ 
ཡང་སོང་བ་དང༔ ཆུ་ཕྲན་ཞིག་གི་སར་སླེབས་དུས་ཆུ་དེའི་སྒྲ་ལས༔ ང་ནི་མ་མཱ་ཀིའི་ཀློངཿ 
ཞིང་འདིར་སྟོན་པའི་ཡོན་ཏན་སྤྱི་ལ༔ མཉམ་མེད་ཡེ་ཤེས་རྒྱས་བྱེད་ཀྱིས༔ རྒྱུན་ཆད་མེད་ 
པའི་གནས་ལ་རོལ༔ ཞེས་དོན་བཞིན་སོང་བའི་ལམ་ཀར་ཨུཏ་པ་ལ་སེར་པོ་མཛེས་པ་ 
བདུད་རྩིའི་ཟིལ་པ་ཕྲོམ་མེར་འདུག་པ་དེ༔ རླུང་གིས་མ་བསྐྱོད་གཡོ་བ་ལྟ་བུའི་ཚུལ༔ སྒྲ་ 
ནི་མི་གྲག་གོ་བ་ལྟ་བུའི་ཚུལ༔ གཟུགས་ནི་མི་སྣང་དགོངས་པ་ལྟ་བུའི་ཚུལ༔ རྒྱལ་བའི་ 
ཐུགས་རྗེས་བདུད་རྩིའི་དོན་འདི་མྱོང་༔ ཞེས་བྱ་བ་ནི་རྡོ་རྗེ་མི་འགྱུར་བའི་གནས་ཏེ་ 
འདིའོ༔ སྡོང་པོ་གཅིག་ལ་ཨུཏྤལ་ཡལ་ག་བཞིན༔ ཆོས་དབྱིངས་མདངས་ལས་ཆོས་སྒོ་ 
མཐའ་ཡས་པའི༔ རང་རང་འཇུག་སྒོའི་ས་མཚམས་རིམ་པར་གསལ༔ ཁྱད་པར་མཆོག་ 
གི་བླ་མེད་གནས་ཡིན་ནོ༔ ཞེས་གོ་བ་དང་དད་པས་ཕྱག་སྐོར་བྱས་པའི་མོད་ལས༔ སེམས་ 
དཔའ་དང་སེམས་མའི་ཚུལ་གྱིས་དར་དང་རིན་པོ་ཆེས་སྤྲས་པ་ཕྱག་རྒྱ་ཆོས་འཆད་ཅན་ 
མཇལ་བ་དེས་མགྲིན་གཅིག་ཏུ ཐབས་ཤེས་དབྱངས་གསལ་ལས་བྱུང་བའི༔ ཆོས་ 
རྣམས་ཀུན་གྱི་གནད་གསལ་ཞིང་༔ ཁྱད་པར་གསང་སྔགས་ལམ་བགྲོད་ཚེ༔ ཐེ་ཚོམ་ 
མེད་པར་ཚུལ་བཞིན་སོང༔ ཡང་གསོལ་བ་བཏབ་པས་ཨུཏྤལ་ཟིལ་པ་རྩི་དང་བཅས་པ་
125

༄༅། །ཟངས་མདོག་དཔལ་རིའི་མཐོང་སྣང་སྐོར།
གནང་བའི་ཚུལ་གྱིས་རང་རྒྱུད་སྨིན་ཅིང་རང་སྣང་རང་གྲོལ་གྱིས༔ ཆོས་ཀུན་མཉམ་ཉིད་ 
ཡེ་ཤེས་མ་ཡེངས་དང༔ སྐུ་དང་ཡེ་ཤེས་རིག་མདངས་རབ་རྒྱས་ཏེ༔ ས་བོན་སྨོན་ 
ཆུ་ཡིས་རྒྱས་པར་གྱིས༔ ཞེས་དོན་གྱི་སྨིན་གྲོལ་གྱིས་མི་སྣང་བར་གྱུར་ཏོ༔ སོང་བའི་ལམ་ 
དུ་རྡོ་བ་སེར་པོ་གྲུ་བཞི་གུ་རུའི་ཞབས་རྗེས་འོད་ཟེར་འཕྲོ་བའི་སྲུང་མ་དེ་ན་རེ༔ རང་
བཞིན་གནས་སུ་ལས་བཞིའི་མཚོན་བྱ་འདི༔ མཆོག་གི་སྟོན་པས་ཕྲིན་ལས་ཞབས་ཀྱིས་ 
བཅགས༔ དུས་གསུམ་རྒྱལ་བའི་མཛད་ཕྲིན་དབྱེར་མེད་ཀྱང༔ འདི་ནི་ཡོན་ཏན་རྒྱས་ 
པའི་རང་རྟགས་སོ༔ ཞེས་པའི་ཆ་དེ་ནས་ཡར་བལྟས་པ་ཕོ་བྲང་ནམ་མཁའ་དང་མཉམ་ 
པ་འཇའ་འོད་ཀྱི་ཀློང་ནས་ཕོ་བྲང་སྒྲིབ་མེད་དབུས་སུ་རྒྱལ་བ་རྣམས་རང་བཞིན་གྱིས་
མངོན་པར་གྱུར་ཏོ༔
སྒོ་དྲུང་དེར༔ སྲུང་མ་གནོད་སྦྱིན་ཚུལ་འཆང་བ༔ བཻཌཱུརྱ་ཡི་ཁ་དོག་ལྡན༔ རལ་ 
གྲི་ཕྱར་བ་ཤྭ་བ་འཛིན་པ་པོ༔ རོལ་པའི་སྟབས་ཀྱིས་བཞེངས་པར་གོ༔ ཡང་གྲོགས་མོ་ 
བཞི་དང་ལྷན་ཅིག་ཏུ་འགྲོ་བར་གྱུར་པ་ནི༔ བླ་ཚེ་སྲོག་དབུགས་དབྱེར་མེད་མཁའ་འགྲོ་ 
བཞི༔ སངས་རྒྱས་ཐུགས་རྗེས་རྟག་ཏུ་གྲོགས་བྱ་བརཿ༔ ལུས་དང་གྲིབ་མ་ལྟ་བུར་ལྷན་ 
ཅིག་སྐྱེས༔ དབྱེར་མེད་ཐ་དད་མ་ཡིན་ལས་ཀྱི་གཡོ་བའི་ལམ་དུཿ༔ པདྨ་སེར་པོའི་སྟེང་ 
དུ་སེམས་དཔའ་གཙོ་མོའི་མདོག་འདྲ་ཕྱག་རྒྱ་ཆོས་ཆད་ཅན་མཇལ་བ་དེས༔ ངས་ནི་
ཐུབ་དབང་གོང་ནས་སེམས་བསྐྱེད་ཀྱང༔ བརྩོན་འགྲུས་དབང་གིས་སྐྱེ་བ་གཅིག་གིས་ 
ཐོགས༔ ཟབ་ལམ་ཐེག་པའི་ལམ་དུ་བརྩོན་འགྲུས་གཙོ༔ མ་ཡེངས་པ་ནི་ཐར་པའི་མཐར་ 
ཐུག་གོ༔ ཞེས་གསུངས་པ་ལ་གསོལ་བ་བཏབ་པ་ལ༔ ང་ཡི་ཐེག་པ་མཐའ་ལས་འདས༔ 
སྐལ་ལྡན་ཟབ་ཆོས་ཡོངས་རྫོགས་ལོངས༔ མཁའ་དང་མཉམ་པ་འགྲོ་བའི་ལམ༔ བརྩོན་
126

༄༅། །ཟབ་གཏེར་ཆོས་ཀྱི་མཛོད་ཁང༌།
པ་མཆོག་གི་ལྷུན་གྲུབ་ཀྱི༔ ཞེས་གསུངས་ནས་མི་སྣང་བར་གྱུར་ཏེ་དེར་སོང་པར༔ 
ནུབ་ཀྱི་མཚམས་སུ་མཁའ་འགྲོ་མ་ལུས་གཡས་སེར་པོ་གཡོན་དམར་པོ་ཞིག་འདུག་པ་ 
ཉམས་མཚར་བ་ལྟ་བུའི་ཚུལ་འདི་སེམས་དུས༔ དེས་སྨྲས་པ༔ ཆོས་དབྱིངས་མངོན་དུ་ 
ཁ་དོག་དབྱེར་མེད་ཀྱང༔ ལམ་གྱི་ཆ་རུ་ཆོས་རྣམས་རྟེན་འབྲེལ་ཆེ༔ ལྟ་བའི་གྲོགས་སུ་ 
རྒྱུ་འབྲས་བདེན་ པ་ རྩིས༔ ས་བོན་འབྲས་བུར་གྱུར་པ་ཆོས་ཉིད་ ཡིན༔ ཞིང་ ཁམས་ 
ལ་དབྱེ་བ་མེད་ཀྱང་གང་ཟག་རང་རང་གི་སྒྲུབ་པའི་འབྲས་བུ་པདྨ་དྲ་བ་ཅན་ལ་ལྟོས་ཤིག་ 
ཟེར་རོ༔ ནུབ་ཕྱོགས་ཆ་དེ་ཚལ་དང་པདྨ་ཨུཏྤལ་དང་འབྲས་བུ་དཔག་བསམ་གྱི་ཤིང་ 
དང་བདུད་རྩིའི་མཚོ་དང་མ་རྨོས་པའི་ལོ་ཏོག་སོགས་ཡོན་ཏན་ཚད་ལས་འདས་པ་ནི༔
ཕྱེ་བ་ཕྲག་བརྒྱའི་བདེ་ཆེན་འདྲེས་པ་འདྲ༔ ཉོན་མོངས་ནད་དང་སྡུག་བསྔལ་མི་སྲིད་པའི༔ 
འདོད་པའི་ཡོན་ཏན་སྣ་ཚོགས་ལྷུན་གྲུབ་ཀྱི༔ སེམས་དཔའ་སེམས་མ་ལས་གཞན་ལྟ་
ཞོག་གིས༔ ཕོ་བྲང་གི་བཀོད་པ་ནི་སངས་རྒྱས་ཀྱི་ཞིང་ཁམས་རྒྱ་མཚོ་གཅིག་ཏུ་གྱུར་པ་ 
ལྟ་བུའི་ཁ་དོག་མ་འདྲེས་པར་གསལ་བ་ཤས་ཆེར་པདྨ་རཱ་གའི་མདངས་འཕྲོ་བ་ནི༔ བདེ་
ཆེན་རྒྱལ་པོ་གར་བཞུགས་དག་པའི་ཞིངཿ མི་སྲིན་འདུལ་བའི་མཐུ་སྟོབས་པད་འབྱུང་ 
སྐུ༔ རྒྱལ་བའི་དགོངས་པ་ལྷུན་གྲུབ་ཕོ་བྲང་ལ༔ མུ་དང་གྲངས་སུ་གཞལ་བར་སུ་ཞིག་ 
ནུས༔ དེར་སོང་བའི་ཆ་དེས་མཚོ་དྭངས་ཤིང༔ གསལ་བ་རླུང་གིས་གཡོ་བའི་རླབས་ཀྱི་ 
རི་མོ་ས་ལ་གསལ་བར་གྱུར་པ་ནི༔ མ་བཅོས་གཉུག་མའི་རྒྱ་མཚོ་ངང་དྭངས་དང༔ གཡོ་ 
བྱེད་ལྦུ་ཕྲེང་སོར་རྟོགས་ཡེ་ཤེས་ཀྱི༔ གནས་ལུགས་མི་གཡོ་ཆོས་དབྱིངས་མ་ལ་ཐིམ༔ 
ཐེག་པའི་ཆུ་ཕྲན་ཐམས་ཅད་དེ་ལ་འདུས༔ ཞེས་སྣང་ངོ༔ ཡང་སོང་བའི་ལམ་དུ་རྩྭ་འབྲས་ 
ལོ་མ་མེ་ཏོག་འབྲས་བུ་དང་བཅས་པ་མཐའ་ཡས་པ་འདུག་པ་ཡ་མཚན་པའི་མོད་ལ༔
127

༄༅། །ཟངས་མདོག་དཔལ་རིའི་མཐོང་སྣང་སྐོར།
རླུང་ཤུ་རུ་རུ་འོང་བའི་སྒྲ་འདི་གྲགས་སོ༔ ཀུན་གཞི་མ་བཅོས་ཡངས་པའི་ས་གཞི་ལ༔ 
ཐེག་པའི་སྐུ་དང་ཡེ་ཤེས་རྩྭ་འབྲས་ཀུན༔ གནས་ལུགས་བྱང་སེམས་ཆུ་ཡིས་སྨིན་མོད་ 
ཀྱང༔ གཡོ་བྱེད་ཤུགས་འགྲོ་ང་ཡིས་བསྐྱེད་པ་ཡིན༔ ཞེས་བྱུང་བའི་དོན་དེ་ལ་བརྟགས་ 
ཤིང་དཔྱད་པར་གྱུར་པ་ནཿ༔ ཡང་འདི་གྲགས་སོ༔ སྨིན་པའི་ས་བོན་ངས་བསྐྱེད་ཅིང༔ བསྐྱབ་ 
པ་ལྷ་ཡང་དེ་བཞིན་ནོ༔ རྫོགས་པ་ཏིང་འཛིན་ངས་བསྐྱེད་ཅིང༔ ཟུང་འཇུག་ནུས་པ་ང་ 
ལས་ལོངས༔ ཞེས་བྱ་བར་གྲགས་སོ༔ དེར་སོང་བའི་གོང་དུ་མེ་ཏོག་པདྨ་སྔོན་པོ་ཞིག་
གི་ཐོག་ཏུ་སེམས་དཔའ་ནམ་མཁའི་མདོག་ཅན་ཕྱག་རྒྱ་རྡོ་རྗེ་དྲིལ་བུ་ཅན་ཞིག་གིས༔
གསང་སྔགས་གསང་ཆེན་འཛིན་ཕྱིན་ཆད༔ གསང་བ་བསྒྲག་དང་འཆལ་བ་མིན༔ དུས་ 
སྙིགས་འདུལ་དཀའི་མཐུ་རྩལ་དུ༔ གསང་འཛིན་ང་ལས་བཅུད་ལོངས་ཤིག༔ གསུངས་ 
པར་གྱུར་ཏོ༔ ལྕགས་རིའི་སྒོ་ལོགས་སུ་ཤེལ་གྱི་མཆོད་རྟེན་གཅིག་གི་ཕག་ནས་སྲུང་མ་ 
ཞིག་གིས༔ སོར་རྟོག་ཡེ་ཤེས་ངོ་བོ་ཉིད༔ སངས་རྒྱས་དམར་པོ་མཆོག་གི་ཞིངཿ༔ ཆོས་ཀྱི་ 
སྒོ་མོ་བཀའ་ཉན་ངས༔ དེ་རང་སེམས་དཔའ་མཐོང་བས་དགའ༔ ཞེས་བྱ་བར་གྱུར་ཏོ༔ 
རྡོ་བ་དམར་པོ་ཟླ་གམ་ལྟ་བུ་ལ་གུ་རུའི་ཞབས་རྗེས་གསལ་བ་ནི༔ འཇིག་རྟེན་མིང་པོའི་ 
བདག་ཏུ་བྱ་ཞིག་གུ༔ འོད་ཟེར་དམར་པོའི་ཐོག་ཏུ་འཕྲོ་བའི་ནུས་པའི་མདངས༔ ལྕགས་ 
ཀྱུ་ལྟ་བུའི་རིག་པར་བྱ་བ་དེ༔ ནུས་པ་བླངས་ཏེ་དེ་ལ་འདུས་སོ་སྙམ༔ དེར་སོང་བའི་ལམ་ 
དུ་པདྨ་དམར་པོའི་ཐོག་ཏུ་སེམས་དཔའ་དམར་པོ་ཕྱག་རྒྱ་དམར་པོ་ཅན་གྱིས༔ རིག་པའི་ 
རྩལ་དབང་ཐོབ་ཕྱིན་ཆད༔ རྩལ་འབྱིན་མཁའ་མཉམ་སེམས་བསྐྱེད་བཅས༔ མཁའ་ 
མཉམ་རིན་ཆེན་ཞི་བའི་སར༔ སྐྱེལ་ནས་རང་ཉིད་འཇུག་པའོ༔ ཞེས་གསུངས་པར་གྱུར་ 
ཏོ༔ དོན་གྱི་དབང་ཡང་ཐོབ་བོ༔ དེ་ནས་ཡང་ཆུ་ཕྲན་ལྷང་ལྷང་འབེབས་པ་མཚོ་ཆུ་དང་
128

༄༅། །ཟབ་གཏེར་ཆོས་ཀྱི་མཛོད་ཁང༌།
འདྲེས་ཏེ༔ སླར་འགྲོ་བའི་འགྲམ་ཞིག་ཏུ་པདྨ་དམར་པོའི་ཐོག་ཏུ་སེམས་དཔའ་དམར་ 
པོ་ཕྱག་རྒྱ་པདྨ་མཉམ་བཞག་ཅན་མཇལ་བའི་མོད༔ སྒྲ་ཞིག་ལ༔ འགྲོ་འོང་གཉིས་མེད་ 
མཉམ་པར་བསྲེས༔ ཆེད་འཛིན་དབྱེར་མེད་རོལ་པར་སྤར༔ རོལ་པའི་རྩལ་སྣང་ཆོས་ 
དབྱིངས་ཆུརཿ༔ རྟག་ཏུ་རྒྱུན་མི་ཆད་དུ་རོལ༔ ཞེས་གསོལ་བ་བཏབ་པའི་མོད་ལས༔ སེམས་ 
དཔའ་འདིས་ནམ་མཁར་མཛུབ་མོ་བཙུགས་ཏེ་ཡང་སྙིང་ཁར་བཙུགས་པའི་བརྡ་འདི་
ལྟར་དུ་འདུག་གོ༔
གཞི་འཛིན་རིག་པ་རྒྱ་མཚོའི་ཀློང་ནས་མཁར་སོང་སྟེ༔ མཚན་ཉིད་འཛིན་པའི་ཉི་
ཟླ་གཉིས་ཀྱི་རྟར་ཞོན་ནས༔ གཉིས་མེད་ཡེ་ཤེས་རྡོ་རྗེ་སེམས་དཔའ་བཙོན་དུ་འཛིན༔ 
ལྷག་གེར་མཐོང་བ་རྟོགས་པའི་ཡེ་ཤེས་རོལ་པར་ཚུད༔ ཅེས་གསུངས་པས་རིག་རྩལ་ 
གྱི་དོན་གོའོ༔ དེ་ནས་བྱང་ཕྱོགས་ཀྱི་ལོགས་སམ་ཆ་ཐམས་ཅད༔ ཨིནྡྲ་ནཱི་ལ་ལྟ་བུའི་ཞི་ 
བའི་ཆ་པདྨ་སྔོན་པོ་སོགས་ཆུ་ཡང་གྲག་པོར་འབེབས་པ༔ མཚོན་ཆ་ལ་ཐོད་པ་སྐམ་རློན་ 
གྱི་རྩིག་པ་ལྟ་བུ་དྲག་པོའི་ཕོ་བྲང་ཡང་ཡོད་པའི་ཞི་དྲག་དབྱེ་བ་མི་ཕྱེད་པ་ནི༔ རྒྱལ་བའི་
དགོངས་པ་འདུས་མ་ཡེ་བྱས་ཕྲིན་ལས་བཞི༔ དྲག་པོ་རྔམ་པའི་རིག་རྩལ་རང་མདངས་ 
ཕྱིར་འཕྲོ་བའི༔ དབང་པོའི་ཡུལ་གྱི་གདུལ་བྱའི་འདུལ་བྱེད་གོ་བའི་ཚུལ༔ སྒྲུབ་པ་པོ་ 
དེས་གྲུབ་པའི་ཞིང་ཁམས་བརྗོད་ལས་འདས༔ ཞེས་བྱ་བའི་གནས་དེར་རླུང་སི་རི་རི་ 
འོང་བའི་སྒྲ་ནི༔ གཡོ་བྱེད་དམ་ཚིག་སྒྲོལ་མའི་བྱེད་ལས་ཀྱིས༔ དལ་འབྱོར་ལུས་ལ་རྒྱལ་ 
བའི་དགོངས་པ་ཡིས༔ བསྐྱེད་ལས་རླུང་གི་ནུས་པའི་ཞིང་ཁམས་འདི༔ མཐོང་བ་དོན་ 
ལྡན་བྱ་གྲུབ་མངོན་བྱས་སོ༔ ཞེས་སོང་བ་དང་དཔག་བསམ་གྱི་ཤིང་གི་ལོ་མ་མངོན་ 
པར་བསྐྱོད་པའི་སྒྲ་ལས༔ དཀར་དམར་སྡོང་པོ་མེ་ཏོག་ལྟ་བུ་ཡི༔ བསྐྱེད་དང་རྫོགས་པ་
129

༄༅། །ཟངས་མདོག་དཔལ་རིའི་མཐོང་སྣང་སྐོར།
ཆེན་པོའི་གནད་བསྒྲུབ་ཅིང༔ སྨིན་པ་འབྲས་བུ་ལྟ་བུའི་བཅུད་བླངས་ནས༔ དཔག་བསམ་ 
ལྟ་བུ་ཀུན་གྱི་སྤྱོད་ཡུལ་གྱིས༔ ཟེར་ཆུ་ཕྲན་ཞིག་འབབས་པའི་སྒྲ་ནི༔ འབར་ཁྲོ་རྔམ་པའི་ 
ཧེ་རུ་ཀཿ༔ དྲག་སྔགས་ཆུ་བོའི་རྒྱུན་ལྟ་བུ༔ ཕྲིན་ལས་གློག་ལྟར་རྩལ་ཆེན་གྱིས༔ ཡེ་ཤེས་ 
རྔམ་པའི་བཅུད་ལ་རོལ༔ ཞེས་དང༔ རྡོ་བ་གྲུ་གསུམ་པ་ལ་གུ་རུའི་ཞབས་རྗེས་འོད་འབར་ 
བ་ནི༔ གང་དེའི་སྲུང་མ་ན་རེ༔ རྒྱལ་བའི་ནུས་པའི་ཕྲིན་ལས་ཆེར་འཁྲུག་ཅིང༔ མི་བསྲུན་ 
གདུག་པ་མ་ལུས་གཏད་པའི་རྒྱ༔ སྟོན་པའི་རྔམ་ཆེན་བྲོ་བོར་རྗེས་དེ་ཉིད༔ མཐོང་བ་ 
ཙམ་གྱིས་དྲག་པོའི་ཕྲིན་ལས་འགྲུབ༔ ཅེས་པའི་གོང་དུ་ཨིནྡྲ་ནཱི་ལ་ལས་གྲུབ་པའི་སྒོའི་ 
ལོགས་སུ་འཇིག་རྟེན་སྐྱོང་བའི་ཕྱག་བྱ་བ་ནི༔ ཕོ་བྲང་ལས་བཞིའི་བྱང་ཕྱོགས་དྲག་པོའི་ 
གནས༔ སྟོན་མཆོག་པདྨ་དྲག་པོའི་བཀའ་ཉན་པ༔ འཇིག་རྟེན་སྐྱོང་བའི་གཙོ་མོའི་བཀའ་ 
བཞིན་དུ༔རྒྱལ་ཚབ་གསང་འཛིན་ཕྱག་ཡུལ་མཆོད་གནས་སོ༔ ཞེས་བྱ་བ་ནི་གསང་ 
བ་ཡེ་ཤེས་ཀྱི་ཚུལ་ཅི་ལྟ་བ་བཞིན་ནོ༔ དེ་དང་ཉེ་བའི་ལོགས་སུ་རྡོ་བ་ཨིནྡྲའི་མདངས་ལྡན་ 
ཞིག་གི་འཁོར་ཡུག་ཏུ༔ རྣམ་མང་ཐོས་སྲས་ཀྱི་སྲས་དེས་ཕོ་ཉ་འདྲ་བ་གཅིག་གིས་བརྡ་ 
དང་རྣམ་འགྱུར་མང་དུ་བྱེད་ཅིང༔ གཡུ་མདོག་བྱ་ཞིག་ཟོ་ཟེར་བ་ལྟ་བུའི་ཚིག་གསུམ་པ་ 
དང༔ ཁོ་རང་གི་རྡོ་དེའི་ག་བྲག་མཚམས་ན་ལེན་ཅིང༔ ཁྱེར་བའི་ཚུལ་གྱིས་ནམ་མཁར་ 
ཕུར་སོང་བའི་ཤུལ་ཏུ་བལྟར་སོང་བར་རྡོ་གསེབ་ཏུ་ཤོག་དྲིལ་གཅིག་འདུག་པ་ལ་བལྟས་ 
པས༔ སྐལ་ལྡན་མཆོག་གི་དངོས་གྲུབ་ཡོང་ཟེར་བ་ཞིག་འདུག་པའི་འོག་ཏུ ཤོག་དྲིལ་ 
གཅིག༔ རྡོ་རྗེ་དྲིལ་བུ༔ དུང༔ ཤེལ་ཕྲེང༔ ལྕགས་སྡིག་གི་རི་མོ༔ ཐེའུ་རྣམས་བྱུང་བཿ༔ 
རང་མལ་མོས་གཏེར་ཚབ་དང་བཅས་པ་རྒྱ་མལ་དུ་བསུབ་སྟེ༔ ཕྱུང་བ་རྣམས་ཁྱེར་སོང་ 
བ༔ རྣལ་འབྱོར་མ་ཞིག་ཕ་ལེགས་ཚུལ་དང་མ་ལེགས་འོང་གི་བུ་འདིར་ལྷག་གོ་ཟེར་བ་
130

༄༅། །ཟབ་གཏེར་ཆོས་ཀྱི་མཛོད་ཁང་།
ཞིག་གི་ཚུལ་ལ༔ དེར་ཕོ་བྲང་ཤར་གྱི་ལོགས་སུ་ཉེ་བར་གྲོགས་མོ་བཞི་ཤར་གྱི་སྒོ་འགྲམ་ 
དུ་ལྷགས་པ་དང༔ སྒོ་ཐོག་ཏུ་ཕོ་བྲང་བཀོད་པ་བཅས་པའི་ཀློང༔ སློབ་དཔོན་པདྨ་རྒྱལ་ 
པོའི་ཚུལ་ལྟ་བུར་ཡོ་ག་རྣམ་པར་སྣང་མཛད་ལྟ་བུའི་རྣལ་འབྱོར་གྱི་རྒྱུད་ཐ་དག་གི༴ དེར་ 
གང་མཆིས་ཐ་དག༴ བྱིན་གྱིས་བརླབས་པར་མོས༔ ཡང་ཉམས་སུ་སོང་བས༔ ལོགས་ 
སུ་ཆུ་གོར་མོ་འཁྱིལ་བའི་སར༔ རྣལ་འབྱོར་མ་ཞིག་གི༴ རྣལ་འབྱོར་ལམ་གྱི་འཇུག་པ་ 
རྩལ་རྫོགས་ནས༔ ཡེ་ཤེས་བླ་མའི་ས་ལ་ད་གཤེགས་ཤིག༔ སློབ་དཔོན་མཆོག་དེ་ཡིད་ 
ལ་བྱ་བཞིན་དུ༔ མཐོང་བ་གསལ་བྱེད་བདུད་རྩི་འདི་ལ་རོལ༔ ཞེས་མྱོང་བ་ཙམ་གྱིས་ 
དག་སྣང་དང་མོས་གུས་ལྷག་པར་གསལ་ལམ་མེར་ལྟ་བུར་གྱུར་པ་ནང་དུ་སོང་བ་གུ་
རུའི་ཆོས་ཁྲིའི་སར་མཇལ་བ་ནི
འདི་ནི་བདག་གིས་ཚེ་རབས་ནས་བྱིན་གྱིས་བརླབས་པའི་སྐྱབས་དང་འདྲེན་པ་
དམ་པ་གུ་རུ་སྤྲུལ་པའི་སྐུའི་བཞུགས་ཁྲིའོ་སེམས་དུས༔ གདན་ཐོག་ནས་འོད་ཟེར་ནམ་ 
མཁར་འཕྲོ་བའི་རྩེར་བཅོམ་ལྡན་འདས་སངས་རྒྱས་དམར་པོ་མཆོག་གི་མཉམ་བཞག་
མཛད་པ་མཇལ་བའི་མོད་ལས༔ དེས་རིགས་ཀྱི་བུ་དེ་ལ་ངས་ཆོས་སྟོན་པ་ཡིན་གསུངས་ 
ནས་མི་སྣང་ངོ༔ དེ་ནས་ཕོ་བྲང་གི་སྒོར་སོང་བ་དང༔ ནང་དུ་ཌཱཀྐིའི་ཚོགས་འཁོར་སོགས་ 
ཀྱིས་ལས་བྱེད་འགའ་འདུག་པ་ཁོ་རང་ཚོས་གླེང་མོལ༔ པདྨ་གར་གྱི་དབང་ཕྱུག་གཏེར་ 
ཕུད་འབུལ་དུ་འོང་བར་སླེབས་འདུག་ཟེར་བ་དེ་གོ་བ་དང༔ སྔོན་གྱི་རྡོ་རྗེ་དྲིལ་བུ་སོགས་
ཕུལ་བ་དྲན༔ དེར་ཕན་ཚུན་ནས་ཕོ་བྲང་གི་སྒོ་ཐད་དུ་དུང་ལྟ་བུའི་རྒྱ་སྐས་ཀྱི་རིམ་པ་ 
གསུམ་པའི་ཐོག་ཏུ་སྒོ་ཞིག་འདུག་པ༔ གང་དུ་འགྲོ་སེམས་སུ༔ རྣལ་འབྱོར་མ་ ་དེས༔ 
དཔལ་ལྡན་ས་གསུམ་མཆོག་གི་སེམས་དཔའ་ནི༔ གྲུབ་པ་གང་དེ་གསང་སྔགས་སྤྱི་ཡི་
131

༄༅། །ཟངས་མདོག་དཔལ་རིའི་མཐོང་སྣང་སྐོར།
དོན༔ སྒྲོལ་ཞིག་བླ་མེད་ཕ་རྒྱུད་འཇུག་ངོགས་སུ༔ དོན་བཞིན་ཉམས་སུ་མྱོང་བ་མངོན་ 
དུ་གྱིས༔ ཞེས་བྱ་བ་གོ་བས་བགྲོད་དེ་ནང་དུ་སོང༔ དེར་བཀོད་པ་གསང་སྔགས་ཀྱི་དཀྱིལ་
འཁོར་ཇི་ལྟ་བུའི་དབུས་གུ་རུ་རིན་པོ་ཆེ་མ་མཇལ་བ༔ དཔལ་དཔའ་བོ་དང་དབང་ཆེན་
རྟ་མགྲིན་ཡབ་ཡུམ་དགྱེས་པར་རོལ་པའི་མཐའ་བསྐོར་དུ༔ ཕ་རྒྱུད་བླ་མེད་པའི་ཆར་
གཏོགས་པའི་ལྷ་ཚོགས་གྲངས་མེད་པས་བསྐོར་བ་མཇལ་བའི་མོད༔ བདག་གི་ཡིད་ལ་
དྲན་པ་གུ་རུ་སྤྲུལ་པའི་སྐུ་དེ་གང་ན་བཞུགས་སེམས་ཤིང་ཕྱག་འཚལ་ཨ་ཏི་པུ་ཧོ༔ ཞེས་
ཚིག་དེ་ཁར་སོང་བ་དང་ལྷ་ཚོགས་དེ་རྣམས་ཀྱིས་པྲ་ཏི་ཛ་ཧོ༔ གསུངས་མ་ཐག༔ ཡི་དམ་
ཡབ་ཡུམ་དེ་གུ་རུ་རིན་པོ་ཆེ་དང་མཚོ་རྒྱལ་དུ་མཇལ་བ༔ གཞན་རིག་འཛིན་དུ་གྱུར་པ་
དཀྱིལ་འཁོར་གྱི་བཀོད་པ་བཅས་མཇལ་དུས༔ མཚོ་རྒྱལ་གྱིས་རྣལ་འབྱོར་མ་ལ་བརྡ་
ཞིག་བྱེད་པ་དང་རྣལ་འབྱོར་མ་ངའི་རྩར་བྱུང་བ་དང༔ རྡོ་རྗེ་དྲིལ་བུ་དུང་ཤེལ་ཕྲེང་ལྕགས་
སྡིག་གི་ཐེའུ་དང་བཅས་པ་འབུལ་བ་ཕྱག་དགུ་ཕྲུག་གིས་བྱིན་རླབས་ཞུས་ཏེ༔ བྱིན་གྱིས་
བརླབས་པར་མཛད་ནས་མདུན་དུ་གནས་སོ༔ ཆོས་ཀྱི་ཤུགས་ཀྱིས་མིག་ནས་མཆི་མ་ 
ཕྱུང་དུས༔ གྲལ་ནས་གཅིག་གི་རྩེ་མོ་ཡིན་ནམ་སེམས་པས༔ དགའ་བའི་ནམ་མཁའ་ 
དྭངས་པ་ལ༔ ངེས་འབྱུང་དད་པའི་སྤྲིན་འཁྲིགས་ནས༔ གདུང་ཤུགས་མཆི་མའི་ཆར་ 
རྒྱུན་འབབས༔ རེ་བ་ཆེ་ཞིང་ཡུས་ཆེ་འདུག༔ ཟེར་བ་གྲག་པ་དང༔ ཡང་གཅིག་གིས༔ 
དུས་དང་གནས་སྐབས་ཚུལ་མིན་གྱིས༔ ཚུལ་མཐུན་ངལ་བར་བྱ་ཞིག་གུ༔ ཉོན་མོངས་ 
གཟེར་གྱི་ཟུག་རྔུ་ཡིས༔ མནར་བའི་ཐིག་པ་ཆ་ཡོད་མིན༔ ཞེས་གསུངས༔ གཡོན་གྱི་ 
གྲལ་གྱི་ཐོག་མའི་སེམས་དཔའི་ཚུལ་སྐུ་མདོག་སེར་པོ་ཕྱག་རྒྱ་འཁོར་ལོ་ཚུལ་འཆང་
དེས༔ སྐལ་ལྡན་གང་ནས་འོང་གསུངས་པ༴ དགོངས་པ་མཁྱེན་པར་ཤེས་པ་བདེན་
132

༄༅། །ཟབ་གཏེར་ཆོས་ཀྱི་མཛོད་ཁང་།
པའི་ཚིག་གིས༴ རི་ཁྲོད་ནས་ནམ་ལགས་སོ༔ ཞེས་པའི་སྐབས་ཡིད་ལ་ཞིང་ཁམས་འདིར་ 
རྟག་ཏུ་འདུག་པའི་སྨོན་ལམ་བཏབ་པའི་མོད་ལས༔ མཚོ་རྒྱལ་ཕུལ་པའི་དངོས་པོ་ལ་རེག་ 
སྟེ མཉེས་བྱེད་མཎྜལ་བཟང་པོ་འདི་ཕུལ་པས༔ དུས་གསུམ་བདེ་གཤེགས་དགོངས་ 
པ་རྫོགས་པ་དང༔ སྲིད་པར་མི་འཁྲུལ་ཞི་བར་མི་གནས་པར༔ ནམ་མཁའ་དང་མཉམ་ 
པའི་འགྲོ་རྣམས་སྒྲོལ་བར་ཤོག༔ གཞུག་ཚིག་གཉིས་པོ་གསལ་བ་དང༔ གསུང་ཆེ་བར་ 
དགོངས་པ་ཅན་དུ་གོའོ༔
དེའི་དུས་སུ་དཔལ་དཔའ་བོ་རྟ་མགྲིན་གྱི་དཀྱིལ་འཁོར་སོགས་མང་པོ་ལྷ་དང་བཅས་པ་ 
མངོན་པའི་སྐབས༔ མཆོག་གི་འདྲེན་པ་ཡབ་ཡུམ་གཉིས་མེད་ཀྱི་ཞལ་ནས༔ དཀྱིལ་འཁོར་ 
ལག་བླང་རྒྱུད་ཀྱི་དགོངས་པ་བཞིན༔ ཕ་རྒྱུད་མ་ལུས་སྨིན་གྲོལ་རིམ་གཉིས་ཀྱི༔ ཀློང་དུ་ 
བཅུག་པ་ཁོ་བོའི་ཐུགས་རྗེའི་མདངས༔ དོན་ལ་སྤྱོད་ཅིག་སྐལ་ལྡན་རིགས་ཀྱི་བུ༔ གསུངས་ 
པའི་ཚེ་དོན་ཡང་མ་འདྲེས་ཡོངས་རྫོགས་གསལ་བ་ཙམ༔ བུམ་པ་ལྷའི་དབང༔ རྒྱལ་ཚབ་ 
དཔྲོག་ཞུའི་དབང༔ འགྲོ་འདུལ་ཕྲེང་བའི་དབང༔ བཀའ་རྟག་ཕྱག་རྒྱའི་དབང༔ དོན་ 
གྱི་དངོས་པོ་དང་བཅས་པ་སྦྱིན་ཞིང༔ དུས་དེར་སྦྱོར་དངོས་རྗེས་གསུམ་མ་འདྲེས་ཡོངས་ 
སུ་གོ་བ་ཙམ་གྱིས་རྫོགས་རིམ་སྐབས་མི་སྣང་བར་གྱུར་ཏོ༔ ཛཿཚོམ་པའི་སྐབས༔ གྲོགས་ 
མོས༔ རྒྱལ་བའི་གསུང་གི་གདམས་པའི་དོན་རྟོགས་ཤིང༔ བཅུད་ལ་རོལ་དང་བླ་མའི་ 
ས་མཐོང་ངོ༔ ཐོག་ལམ་སེམས་ཀྱིས་བགྲོད་པའི་གཞན་གྱིས་མིན༔ ཆོས་དང་ཆོས་ཉིད་ 
འདྲེས་པར་བྱ་ཞིག་གུ༔ གསུངས་ཤིང་རྟོགས་པ་དང་ཕོ་བྲང་ཕྱི་ནང་མ་བསྒྲིབས་པའི་ 
རིན་པོ་ཆེའི་ཐེམ་སྐས་ལ་འཛེག་དགོས་པ་དེར༔ ལྷན་སྐྱེས་མས་རོལ་པའི་གླུ་འདིའི་ 
རྗེས་སུ་འབྲང་ངོ༔ མ་བརྩེགས་མཐོ་བ་ལྟ་བུའི་སྐས༔ མ་འགྲོ་བགྲོད་པ་ལྟ་བུའི་ཚུལ
133

༄༅། །ཟངས་མདོག་དཔལ་རིའི་མཐོང་སྣང་སྐོར།
རིག་པའི་རྩལ་གྱི་རིག་མདངས་ཀྱིས༔ རྡོ་རྗེ་འཛིན་པའི་སར་ཕྱིན་སྙམ༔ ཞེས་ཐོན་ནའང་ 
སློབ་དཔོན་རྡོ་རྗེ་འཆང་དང༔ ཡུམ་རྡོ་རྗེ་རྣལ་འབྱོར་མའི་འོད་ཟེར་ལ་རིག་འཛིན་སེམས་ 
དཔའ་དང་སེམས་མའི་ཚོགས༔ ཧེ་རུ་ཀ་གལ་པོའི་རྒྱུད་ཀྱི་དཀྱིལ་འཁོར་སོགས་མ་རྒྱུད་
ཀྱི་དཀྱིལ་འཁོར་དང་ལྷ་ཚོགས་གྲངས་མེད་པ་མཇལ་བའི་མོད༔ མ་ཅིག་ལ་འོད་ཟེར་ 
བྱུང་བ་དང་ཕོག་པ་ཙམ་གྱིས་མཎྜལ་འབུལ་དགོས་པ་གོ་བ་ལུས་ཀྱི་མཎྜལ་ཕུལ་ལོ༔ དེའི་ 
དུས་སུ་ཡུམ་ལས་རང་འདྲའི་སྤྲུལ་པ་རྡོ་རྗེ་རྣལ་འབྱོར་མ་ཞིག་བྱུང་བ་དང༔ སློབ་དཔོན་ 
གྱིས་གསང་ཆེན་གྱི་རྒྱུད་རུང་བར་གྱིས་ཤིག༔ གསུངས་མ་ཐག་ཏུ་ཕཊ༔ ཀྱི་སྒྲ་ཞིག་གིས་ 
གདུལ་བྱ་ཡི་གེ་ཧཱུྃ་དུ་གྱུར་ཏེ༔ རྣལ་འབྱོར་མའི་ཞལ་ནས་གསང་བར་བརྒྱུད་དེ་ཐོན་པ་ 
དང༔ ཧཱུཾ་ཡིག་རྡོ་རྗེ་འཛིན་པ་ཕྱག་ན་རྡོ་རྗེས་བྱིན་གྱིས་བརླབས་སོ༔ སློབ་དཔོན་རྡོ་རྗེ་ 
འཆང་གི་རྣམ་པའི་ཞལ་ནས༔ བདག་དང་དབྱེར་མེད་བདག་གི་བྱིན་རླབས་ཀྱིས༔ མ་ 
རྒྱུད་དཀྱིལ་འཁོར་ཀུན་གྱི་དལ་དུ་བཅུག༔ གཞན་ལ་སྟོན་ན་རླུང་སེམས་ཡེ་ཤེས་ལས༔ 
ལོགས་སུ་མ་རྒྱུད་དགོངས་པ་མ་སེམས་ཤིག༔ ཅེས་དཔལ་ཆེན་པོ་སོགས་མ་རྒྱུད་ཀྱི་ 
དཀྱིལ་འཁོར་ཐ་དག་གི་རྗེས་སུ་འཛིན་པར་གྱུར་ཏོ དེར་མ་རྒྱུད་ཀྱི་གདམས་པའི་དོན་
ལ་རྟོགས་ཤིང་དཔྱད་པར་གྱུར་ཏེ་སྣང་བ་ལྷའི་ཡེ་ཤེས་བླ་མའི་རང་ཞལ་མཇལ་བ་རང་ 
ངོར་འདའ་བའི་མོད་ལས༔ སློབ་དཔོན་ཆོས་སྐུ་ཀུན་ཏུ་བཟང་པོའི་ངོ་བོར་འཁོར་དང་ 
མདངས་ཀྱི་རྒྱལ་བ་དང་བཅས་ཡེ་ཤེས་འོད་ཀྱི་ཕོ་བྲང་དུ་སྒྱུ་འཕྲུལ་དྲ་བ་ཆེན་པོའི་ཏིང་ 
འཛིན་ལ་སྙོམས་པར་ཞུགས་སོ༔ རྒྱལ་བའི་བསོད་ནམས་ཐུགས་རྗེའི་ཞིང༔ དངོས་པོ་ 
མེད་པའི་ཞིང་ཁམས་ཤིག༔ དངོས་པོར་སྣང་བ་ལྟར་གྱུར་པ༔ བསམ་པ་ལྷུན་གྲུབ་ཞིང་ 
དུ་གྱུར༔ ཡང་ལྷན་སྐྱེས་མས་རྡོ་རྗེའི་གླུ་ནི༔ མི་འགྲོ་གནས་པའི་སར་ཕྱིན་ཞིང༔ མ་བལྟས་
134

༄༅། །ཟབ་གཏེར་ཆོས་ཀྱི་མཛོད་ཁང་།
བཞག་པའི་ལྷ་དང་མཇལ༔ ཐེག་མཆོག་ལམ་གྱི་ཐེམ་སྐས་ནི༔ རང་རྩལ་རྫོགས་པ་ལྟར་ 
འགྲོའོ༔ ཞེས་པའི་དོན་གྱིས་མདུན་དུ་འཁོད་པ་ན༔ གསང་བ་ལས་འོད་ཟེར་ཁ་དོག་སྣ་ 
ཚོགས་བྱུང་བ་དང༔ སྒྱུ་འཕྲུལ་དྲ་བ་ཆེན་པོའི་དཀྱིལ་འཁོར་གྲངས་མེད་པར་སྣང་བར་ 
བྱས་ཏེ༔ འོད་ཟེར་ཞིག་རང་འདྲའི་འཁོར་ལ་ཕོག་པའི་ཏིང་ངེ་འཛིན་གྱི་དཀྱིལ་འཁོར་
དེ་དག་གི་མདངས་ཆེར་གསལ་བར་གྱུར་ཏོ༔ རང་སེམས་ཀྱིས་མཎྜལ་ཕུལ་བའི་སྐབས༔
སློབ་དཔོན་ཀུན་ཏུ་བཟང་པོ་ཡབ་ཡུམ་གྱི་གསང་བ་ལས་འོད་ཟེར་བྱུང་བ་ཕོག་པ་ཙམ་
གྱིས་སློབ་མ་རྡོ་རྗེ་སེམས་དཔར་བྱིན་གྱིས་བརླབས་པའོ༔
ལམ་གྱི་ཆ་རུ་གསལ༔ ངོ་བོ་གཉིས་མེད་ཡེ་ཤེས་ཀྱི༔ ཀུན་བཟང་དོན་མཐོང་རང་ 
གྲོལ་བཅས༔ ཞེས་གཉིས་མེད་སྒྱུ་འཕྲུལ་ཞི་ཁྲོའི་དཀྱིལ་འཁོར་དུ་དབང་བསྐུར་རོ༔ ཡང་
ཐུགས་ཀ་ནས་ཨ་ཨ་ཨ་ཞེས་འཕྲོས་པས༔ འཁོར་གྱིས་འདི་གསུངས་པར་ངེས༔ སྐྱེ་ 
མེད་རང་མདངས་ཡེ་ཤེས་ལྔ༔ དེ་ལས་སེམས་དཔའ་སེམས་མའི་ཚོགས༔ རྒྱལ་བའི་ཡོན་ 
ཏན་རང་མདངས་ཏེ༔ དེ་བཞིན་ཡོན་ཏན་བསྒྲུབ་པར་བཅས༔ ཞེས་གསུངས་ཤིང༔ ཡང་ 
ལྟེ་བ་ནས༔ ཨ་ཨ་ཨ༔ བྱུང་མ་ཐག་འཁོར་གྱིས་ཀྱང་འདི་གསུངས་པར་ངེས་སོ༔ སྐྱེ་མེད་ 
ཆོས་སྐུའི་རང་མདངས་ལས༔ འགག་མེད་ལོངས་སྐུའི་དཀྱིལ་འཁོར་གསལ༔ ཚད་མེད་ 
སྤྲུལ་སྐུས་འགྲོ་བའི་དོན༔ རྒྱ་མ་ཆུང་བའི་སེམས་བསྐྱེད་ཅིག༔ ཅེས་པར་གོ༔ ཡང་ཐུགས་ 
ཀ་ནས་འོད་ཟེར་དམར་ལྗང་བཞི་ལ་ཧཱུྃ་ཏྲཾ་ཧྲི་ཨ་ལ་ཕྱོགས་བཞིར་རིགས་ལྔའི་ཞིང་ཁམས་ 
སྣང་བར་བྱས་ཏེ༔ ཡང་འོད་ཟེར་མཐིང་ཁ་ཞིག་བྱུང་བ་ངོ་བོའི་འཁོར་གྱིས༔ ངོ་བོའི་ 
ཞིང་མཐོང་གདན་ཐོབ་ནས༔ ལས་བཞི་ཕྲིན་ལས་ཁ་བསྒྱུར་གྱིས༔ བྱམས་དང་སྙིང་ 
རྗེས་གང་འདུལ་བ༔ སངས་རྒྱས་ཕྲིན་ལས་རྫོགས་པར་གྱིས༔ ཞེས་གོ་བ་དང༔ འདུ་འབྲལ་
135

༄༅། །ཟངས་མདོག་དཔལ་རིའི་མཐོང་སྣང་སྐོར།
མེད་པའི་གྲོགས་མོའི་མཚན་ཉིད་སེམས་པ་དེ་དེས་ཤེས་ནས་སྨྲས་པ༔ ཆོས་དབྱིངས་ཡེ་ 
ཤེས་རང་མདངས་ཏེ༔ རྡོ་རྗེ་དབྱིངས་ཕྱུག་མཁའ་དང་ཀློང༔ སེམས་དང་ནམ་མཁའི་ངོ་ 
བོ་རྣམས༔ རིས་སུ་ཅི་ཞིག་ངོ་བོར་བྱེད༔ ཅེས་གསུངས་པ་བཞིན་མཚན་ཉིད་ཀྱང་གོ༔
གྲོགས་མོ་བཞི་ཕོ་བྲང་ཤར་གྱི་གཞལ་ཡས་ཁང་ཡོན་ཏན་གྱི་མཚན་ཉིད་རྫོགས་པའི་དབུས་ 
སུ༔ སློབ་དཔོན་རྡོ་རྗེ་ཐོད་ཕྲེང་རྩལ་ཡབ་ཡུམ་གྱི་མདུན་དུ་མཇལ་བ་དང༔ དཀར་མོ་ 
དུང་གི་ཐོར་གཙུག་གིས་ཕྱག་རྒྱ་གར་གྱིས་མཆོད་དེ་གླུ་འདི་བྱུང་ངོ༔ རྡོར་སེམས་རྡོ་རྗེ་ཐོད་ 
ཕྲེང་རྩལ༔ སྤྱན་མ་རྡོ་རྗེ་མཁའ་འགྲོར་རོལ༔ ཞི་བའི་གྲོགས་ཀྱི་ཕྲིན་ལས་ངེས༔ འཇུག་པའི་ 
ཚུལ་བཞིན་གནད་ལོངས་ཤིག༔ ཅེས་བསྐུལ་བ་བཞིན་གསོལ་བ་འདེབས་པའི་མོད་ལ༔་ 
གསང་བ་གསང་ཆེན་གྱི་གནད་ཐ་དག་དང༔ ཕྲིན་ལས་བཞི་ལས་ལྷག་པར་སྔོན་ལ
འཕྲལ་རྐྱེན་གྱི་གེགས་ཐ་དག་ཞི་བའི་བུམ་པ་ལ་བརྟེན་དགོངས་པས༔ བཀའ་གཏད་
པར་བགྱིས་དོན་གྱི་རང་བྱན་ཚུད་པར་བྱས་སོ༔ ཡང་གཡོ་བ་ན༔ རིན་ཆེན་རིགས་ཀྱི་
སྟོན་མཆོག་དགྱེས་མཛད་རྣམ་པར་རོལ་པའི་དཀྱིལ་འཁོར་མཇལ་བ་ཙམ་གྱིས༔ སེར་
མོ་གསེར་གྱི་སྐེད་ཆིངས་ཅན་གྱིས་གླུ་འདིས་བསྐུལ་ལོ༔ མི་གཡོ་མཉམ་ཉིད་ཡེ་ཤེས་ལས༔
རོལ་པའི་ཐུགས་རྗེའི་མདངས་ཕྱུངས་ཤིག༔ གནས་ཡུལ་དག་པ་རབ་འབྱམས་ཀྱི༔ མཐོང་
ཚད་དོན་ལྡན་བྱིན་གྱིས་རློབས༔ ཞེས་བསྐུལ་བ་དང་སྟོན་པའི་ལྗགས་རང་ ཆོས་ཐམས་ཅད་
ཀྱི་བཀའ་བབས་པའི་བྱུང་བ་ནི་ཀུན་མ་བྱིན་ཐུགས་རྗེས་འཛིན་པའི། མཛད་གཏེར་རང་བྱུང་ལས༔ སྨིན་གྲོལ་ 
བསྐྱེད་རྫོགས་གཅིག་རྫོགས་གྲུབ༔ གཟུང་འཛིན་རེ་དོགས་རང་དག་སྟེ༔ ཚུལ་འདི་ཀློང་ 
དུ་ཆུད་པ་རང༔ ཞེས་བྱུང་བ་དང༔ རྒྱལ་བའི་ཡོན་ཏན་ལས་གང་བྱུང་བའི་དབང་བཀའ་ 
སྐད་ཅིག་དུས་གཅིག་གིས་རྫོགས་ཏེ༔ སྲོག་ཞུ་ལ་བསྟན་པ་འཛིན་སྐྱོང་སྤེལ་སོགས་རྗེས་
136

༄༅། །ཟབ་གཏེར་ཆོས་ཀྱི་མཛོད་ཁང་།
སུ་གནང་བར་སེམས་སོ༔ ཡང་བདེ་ཆེན་པདྨ་འོད་ཀྱི་ཞིང་ཁམས་ཐུགས་རྗེའི་འོད་ཟེར་ 
གྱི་དྲ་བ་ཅན་ན༔ བླ་མ་པདྨའི་རིགས་མཆོག་གི་ངོ་བོའི་དཀྱིལ་འཁོར་མཇལ་བའི་མོད་ 
ལས༔ དམར་མོ་བསེའི་ལན་ཕྲན་ཅན་གྱིས་གླུའི་མཆོད་པ་དང་བསྐུལ་བ་ནི༔ རྒྱལ་བའི་ 
ཞིང་ཁམས་དབྱེར་མེད་ཀྱངཿ༔ མེ་ཏོག་ཐོགས་པའི་བརྡ་མཚོན་ཙམ༔ རིགས་དང་ཐུགས་ 
རྗེ་དབྱེར་མེད་ཀྱངཿ༔ མོས་པའི་གདུང་བ་གསོལ་བར་གསོལ༔ ཞེས་བསྐུལ་བའི་ཚེ༔ སྟོན་ 
པའི་གསུང་ལས་རང་བྱུང་བ་ནི༔ ཀུན་མཁྱེན་དགོངས་པ་ཐུགས་རྗེའི་བཅུད༔ བུ་རམ་ 
གཟུགས་བྱད་སོ་སོ་བཞིན༔ དོན་བཅུད་སོ་སོར་མ་ཡིན་ཀྱང༔ ཕྲིན་ལས་བསྐུལ་བ་ལྟར་ 
སྣང་ངོ༔ ཞེས་ཐབས་ཤེས་ཀཱ་པ་ལ་བདུད་རྩི་རོལ་པ་རང་མདངས་ལས་བསྟན༔ རྒྱུད་སྡེ་ 
ཐ་དག་གི་གསང་བའི་དཀྱིལ་འཁོར་དུ་སྐད་ཅིག་དྲན་རྫོགས་ཀྱིས་བྱིན་གྱིས་བརླབས་ཀྱིས་ 
རང་མདངས་དབང་དུ་གྱུར་རམ་སྙམ༔ ཡང་འདི་ལྟར་དུ་ཐོས་སོ༔ 
འོ་རིགས་ཀྱི་བུ་པདྨ་རྣམ་པར་བརྩེགས་པའི་ཞིང་འདི་ཡི་སྐབས་སུ་ཞིང་འདི་བདེ་བ་ 
ཅན་ཡིན་ནོ་སེམས་ཀྱང་ངོ༔ དེ་ལྟ་བུའོ༔ རྒྱལ་བ་མེ་ཏོག་བཀོད་པར་སངས་རྒྱས་པའོ༔ 
འོ་རིགས་ཀྱི་བུ༔ གང་ངས་ལུང་བསྟན་པ་དེར་སངས་རྒྱས་པ་དེ་སངས་རྒྱས་ཐམས་ཅད་ 
ཀྱིས་ལུང་བསྟན་པར་འགྱུར་རོ༔ ཡང་བདེ་ཆེན་རང་བཞིན་ཁྲོས་པ་ཕྲིན་ལས་ཡོངས་
རྫོགས་ཀྱི་དཀྱིལ་འཁོར་ལ་བླ་མ་ཀརྨ་ཐོད་ཕྲེང་རྩལ་དགྱེས་མཛད་ཡེ་ཤེས་ཀྱི་དཀྱིལ་
འཁོར་དང་བཅས་པས་རྗེས་སུ་འཛིན་པའི་སྐབས༔ གཙོ་མོའི་བརྡ་ཁོལ་མོར་གོ་བའི་ལས་ 
ཀྱི་གླུ་ནི༔ རྒྱལ་བའི་དགོངས་པ་ཡོངས་རྫོགས་ཀྱི༔ ཕྲིན་ལས་དྲག་པོའི་མདངས་ ཕྱུངས་ 
ཤིག༔ ཞི་བས་མི་འདུལ་དྲག་པོའི་སྐུར༔ འདུལ་བའི་ཐབས་མཆོག་མ་ལུས་སྩོལ༔ ཞེས་ 
ཞུས་པས༔ རྒྱལ་བ་ཐམས་ཅད་ཀྱི་དགོངས་པ་ཡོངས་རྫོགས་དཀྱིལ་འཁོར་ཐ་དག་དང༔
137

༄༅། །ཟངས་མདོག་དཔལ་རིའི་མཐོང་སྣང་སྐོར།
ཡེ་ཤེས་རབ་འབར་སོགས་པདྨ་དྲག་པོའི་དཀྱིལ་འཁོར་མང་པོ་སྣང་བར་བྱས་ཏེ་བཀའ་ 
བསྩལ་པ༔ དགོངས་ཤིག་ཞི་དྲག་ལས་བཞིའི་མདངས༔ གསུངས་ཤིག་དུ་མ་སོ་སོར་ 
གོ༔ དེ་བཞིན་རང་རང་དབང་ཡུལ་བཞིན༔ བཀའ་རྫོགས་རང་རང་བཅུད་ལོངས་ཤིག༔ 
ཅེས་དཀྱིལ་འཁོར་མ་ལུས་པའི་སྤྲོས་མེད་ཤིན་ཏུ་སྤྲོས་མེད༔ རབ་ཏུ་སྤྲོས་མེད་ཀུན་ཏུ་ 
སྤྲོས་མེད་ཀྱི་གདམས་པ་ཡོངས་སུ་རྫོགས་པར་མཛད་དེ༔ དོན་གྱི་དབུགས་དབྱུང་བ་ཡང་
འདི་ལྟར་ཐོས་སོ༔ ད་ནི་རྡོ་རྗེ་སློ་དཔོན་གྱི་བྱ་བ་ཁམས་གསུམ་ཆོས་ཀྱི་རྒྱལ་པོའི་སྲིད་ 
ཆེན་པོར་སངས་རྒྱས་ཀྱི་གྲོང་ཁྱེར་ཅི་ལྟ་བ་བཞིན་ནོ༔ ཞེས་པ་དང༔ ཡང་སྒྲ་འདི་ལྟར་དུ་ 
གོ༔ ད་ནི་གསང་ཆེན་བླ་ན་མེད་པའི་དཀྱིལ་འཁོར་གྱི་ལྷུམས་སུ་ཞུགས་པ་ནས༔ རིག་ 
པའི་རྩལ་སད་ཅིང་བརྟན་པའི་རྒྱལ་བའི་སྲས་སུ་གྱུར་ནས༔ སྐུ་བཞི་ཡེ་ཤེས་རང་བྱུང་ 
དོན་གྱི་འབྲས་བུའི་ནོར་དང་བྱམས་སེམས་གཏེར་ལ་སྤྱོད་དེ་མཁའ་དང་མཉམ་པའི་དགའ་ 
སྟོན་གྱིས་ཤིག༔ དེར་སློབ་དཔོན་གྱིས་ལྕགས་ཀྱུའི་ཕྱག་རྒྱས་ཛཿཧཱུྃ་བཾ་ཧོཿ ཞེས་ཆོས་ 
སྐྱོང་ཐམས་ཅད་དེར་འདུས་ཏེ་གྲོགས་བྱེད་པར་དམ་བཅའ་བ་དང་སྒོའི་སྲུང་མ་གནོད་
སྦྱིན་གྱིས་དམ་ཚིག་གྲོགས་བྱ་དགོས་པའི་རྒྱུ་མཚན་ནོ༔ ཚུར་བགྲོད་པའི་འོང་ཆས་མ་ 
བྱུང་ཞིང་དབང་པོའི་ཡུལ་དྭངས་པ་ཙམ་མོ༔ འདི་བཞིན་རྣམ་དག་སྣང་བ་མང་མཐོང་ 
ཡང༔ ཡི་གེར་འཇིགས་པས་བཀོད་པ་མ་ཡིན་ནོ༔ རྒྱུད་དགོངས་ལུང་དང་མན་ངག་ཚུལ་ 
བཞིན་གྱིས༔ བསྒྲུབ་པ་དབང་བོའི་ཡུལ་གྱི་གྲུབ་ཚུལ་དུ༔ ཞིང་ཁམས་སྟོན་པའི་ཆོས་ཀྱི་ 
བདུད་རྩི་ཡིས༔ རྗེས་སུ་འཛིན་པའི་ཚུལ་རྣམས་འདི་བཞིན་ལགས༔ ཀུན་ཀྱང་མི་རིགས་ 
དབང་པོའི་ཁྱད་པར་གྱིས༔ དད་པའི་ཐེག་རིགས་གར་འཇུག་མ་ངེས་ཀྱང༔ འདི་ནི་ 
གྲངས་མེད་སྔོན་སྦྱངས་དབང་རབ་ཀྱི༔ རྣལ་འབྱོར་དགོངས་ཀློང་ཡངས་པའི་སྤྱོད་ཡུལ་ཡིན༔
138

༄༅། །ཟབ་གཏེར་ཆོས་ཀྱི་མཛོད་ཁང་།
འགྲོ་ཀུན་བློ་ཡི་བྱེ་བྲག་མཐའ་ཡས་ཤིང༔ ཐེག་པའི་ཡོན་ཏན་རྟགས་ཚད་གྲངས་མང་ལ༔ 
མི་ཕྱེད་དྲི་མས་རིག་པ་བསླད་དོགས་ཕྱིར༔ འདི་ནི་ཀུན་གྱི་ཐུན་མོང་མ་ཡིན་ནོ༔ དག་སྣང་ 
ཡིད་བཞིན་ཉི་མ་འོད་ཟེར་ལ༔ མ་དད་སྲིན་བྱས་ལྟ་བའི་སྐལ་མེད་ཕྱིར༔ དད་པའི་སྐྱེ་ 
དགུ་ཀུན་གྱི་དཔལ་གྱུར་ཏེ༔ འགྲོ་ཀུན་མ་རིག་དངས་པའི་སྒྲོན་མེར་ཤོག༔ ཅེས་རྔ་ཡབ་ 
པདྨ་འོད་ཀྱི་ཡོན་ཏན་གྱི་རྟོགས་པ་ནི་རྡོ་རྗེའི་ལྗགས་ཀྱིས་ཀྱང་བརྗོད་པར་མི་ནུས་ལ༔ རང་
གིས་མཇལ་ཚུལ་གྱི་དོན་བསྡུས་ཏེ༔ ཀློང་གསལ་སྙིང་པོས་ཁོལ་རི་གསང་སྔགས་སྒྲུབ་ 
ཁང་རྩེར་སྦྱར་བའོ༔
139

༄༅། །ཟངས་མདོག་དཔལ་རིའི་མཐོང་སྣང་སྐོར།
ཁོ་བོ་རིག་འཛིན་བདུད་འདུལ་རྡོ་རྗེའི་དག་སྣང་ཡིད་བཞིན་ནོར་བུ་ 
དབང་གི་རྒྱལ་པོ་སྐྱོ་བསང་མ་ཞེས་བྱ་བ་བཞུགས་སོ༔
གུ་རུ་པདྨ་སིདྡྷི་ཧཱུྃ་ཧྲཱི༔ ཕྱོགས་དུས་རྒྱལ་བ་ཀུན་གྱི་ཡབ་གཅིག་པོ༔ མི་མཇེད་འཇིག་རྟེན་ 
ཁམས་འདིར་མཚུངས་མེད་རྗེ༔ དུས་གསུམ་ཀུན་ཏུ་སྐུ་དྲིན་འཁོར་མེད་པ༔ དྲིན་ཆེན་ 
རིག་འཛིན་པདྨའི་ཞབས་པད་ལ༔ ཁ་ཙམ་མ་ཡིན་སྙིང་ཁུང་རུས་གཏིང་ནས༔ ཁོ་བོ་ 
བདུད་འདུལ་རྡོ་རྗེས་ཕྱག་འཚལ་སྐྱབས་སུ་མཆི༔ འཁོར་འདས་རྒྱལ་བ་མ་ལུས་ཀུན་གྱི་ 
སྲས༔ རྒྱལ་དང་རྒྱལ་སྲས་གང་དེའི་རིགས་ཀྱི་བདག༔ འགྲོ་བའི་གཙུག་རྒྱན་སྤྲང་བན་ 
གཉེན་གཅིག་པོ༔ རིག་འཛིན་ཆེན་པོ་པདྨ་གུ་རུར་ཕྱག་འཚལ་བསྟོད༔ བདག་འདྲ་སྤྲང་ 
བན་བདུད་འདུལ་རྡོ་རྗེ་བདག༔ ལོ་བདུན་ལོན་ཚེ་དག་སྣང་དཔག་མེད་ཤར༔ ལོ་བརྒྱད་ 
ཚེ་ན་པད་འབྱུང་དངོས་དང་མཇལ༔ བཅུ་གཉིས་ཚེ་ན་པད་འབྱུང་དངོས་བྱོན་བདུད་རྩི་
གནང༔ བཅུ་གསུམ་ལོན་ཚེ་མཁའ་འགྲོས་ལུང་བསྟན་རྐང་པའི་རྗེས་ངན་བཞག༔ ལར་
ཡང་པད་འབྱུང་རྩ་གསུམ་རིག་འཛིན་མཁའ་འགྲོ་ཡི༔ ཞལ་མཇལ་ལུང་བསྟན་དག་སྣང་ 
དཔག་མེད་ཤར༔ ཉེར་ལྔ་ལོན་ཚེ་ལུང་བསྟན་དངོས་སུ་བྱུང༔ ཉེར་བརྒྱད་ཚེ་ན་གཏེར་ 
གྱི་ཁ་བྱང་རྙེདཿ༔ ཉེར་དགུ་ལོན་ཚེ་ཟབ་མོའི་གཏེར་སྒོ་ཕྱེས༔ དེ་ནས་ཕོ་བྲང་གཡུ་མཚོའི་ 
སྒྲུབ་གནས་སུ༔ གུ་རུ་རཏྣ་གླིང་པ་ཡི༔ ཕུར་པ་ཡང་གསང་བླ་མེད་བསྒྲུབ་ལ་བརྩོན་པའི་ 
ཚེ༔ སྤྲེལ་ལོ་འབྲུག་ཟླའི་ཚེས་བཅུའི་ཐོ་རངས་ཁར༔ ཁོ་བོའི་རྨི་ལམ་འཁྲུལ་པ་རྫུན་ཚིག་ 
འདི་ལྟར་རོ༔ ནུབ་ཕྱོགས་ནམ་མཁའི་མཐོངས་ངོས་ནས༔ སྤོས་དྲི་ངད་ལྡན་དང་ནི་དར་
140

༄༅། །ཟབ་གཏེར་ཆོས་ཀྱི་མཛོད་ཁང༌།
གྱི་འཕུར་ལྕེ་རླུང་བསྐྱོད་སྒྲས༔ བཤུད་གླུ་འབིར་འདི་ལན་ཐོས་མཁའ་ལ་བལྟས་པའི་ཚེ༔
བུད་མེད་བཅུ་དྲུག་ན་ཚོད་དར་དང་རིན་ཆེན་རུས་པས་བརྒྱན་པ་བཞིས༔ ནམ་མཁའི་ 
མཐོངས་ནས་ཁོ་བོའི་རྩ་དེར་བྱུང་ནས་འདི་སྐད་གསུངས༔ རྔ་ཡབ་པདྨ་འོད་ཀྱི་གཞལ་ 
ཡས་སུ༔ རིག་འཛིན་ཆེན་པོ་པདྨ་ཐོད་ཕྲེང་ཉིད༔ ཡང་གསང་རྩ་གསུམ་བསྒྲུབ་ལ་བཞུགས་ 
ཡོད་པས༔ ངེད་ཅག་སྲིང་མོ་རྣམ་བཞི་བསུ་རུ་འོང་བ་ཡིན་ནོ་ཟེར༔ སྣ་ཚོགས་རྡོ་རྗེ་རྒྱ་ 
གྲམ་སྟེང༔ པདྨ་དཀར་པོའི་ཡལ་ག་ལོ་འདབ་རྒྱས་པའི་སྟེང༔ བུ་ཁྱོད་འདི་རང་འདུག་ 
ཟེར་ནས་གཡས་སུ་ཐོད་པའི་རྔ་ཆུང་བཀྲོལ༔ གཡོན་པའི་དངུལ་དཀར་དྲིལ་བུ་ལག་ཏུ་ 
གཏད་ནས་ནི༔ བུ་ཁྱོད་སྟོང་ཉིད་ཁྱབ་གདལ་ངང་ནས་རོལ་རྩེད་སྒྱུར༔ ངག་ཏུ་ཚིག་བདུན་ 
བཀྲ་ཤིས་གསོལ་འདེབས་རྒྱུན་མ་བཅད༔ གར་ཐབས་དང་ནི་སྟངས་སྟབས་སྣ་ཚོགས་ 
བསྒྱུར༔ སྐད་ཅིག་ཉིད་ལ་རྔ་ཡབ་གླིང་དུ་དེངས༔ དེ་སྐད་ཟེར་ནས་བུ་མོ་དེ་བཞི་ཡིས༔ 
སྣ་ཚོགས་རྡོ་རྗེའི་རྭ་བཞི་ནས༔ དར་དཀར་ཡུག་རེ་འཕྱངས་ནས་ཕྱོགས་བཞིར་བརྒྱངས༔
སྐད་ཅིག་ཉིད་ལ་ནམ་མཁར་བཏེག་ཅིང་ནུབ་བྱང་མཚམས་སུ་གཤེགས༔ དེ་ཚེ་བུ་མོ་ 
རྣམས་ཀྱང་གར་ཐབས་ལིང་ལིང་མཛད༔ ཁོ་བོས་ཐོད་རྒལ་ཉམས་བསྐྱངས་ནས་ངག་
ནས་ཚིག་བདུན་བརྗོད་ཅིང་རྐང་པས་གར་ཐབས་ཁྱུགས་ཁྱུག་བྱས༔ དེ་ནས་ཅུང་ཞིག་
ཚེ་ན་ཀོང་པོའི་ཡུལ་ཀུན་མངོན༔ གཙང་དབུས་ཡུལ་གླིང་ཐམས་ཅད་དང་ཁྱད་པར་དུ་ཡང་ 
དཔལ་གྱི་བསམ་ཡས་དང༔ ལྷ་ས་ཁྲ་འབྲུག་ཀུན་མངོན་པར་བྱུང༔ དེར་སྐད་ཅིག་ཡུད་ 
ཙམ་ཞིག་ལ་བྱང་ཐང་ཆེན་པོ་ཞིག་གི་སྟེང་དཀྱིལ་ན་གངས་རི་ཆེན་པོ་ནམ་མཁའི་དབྱིངས་ 
སུ་སོང་བ་ཞིག་ལ༔ རི་ཕྲན་རྣམས་ཀྱི་མཎྜལ་བཀོད་འདྲའི་ཞོལ་བ་དང༔ བྲག་ཕྲན་རྣམས་ 
ལ་དགོན་སྡེ་ཕྲན་བུ་ཡོད་པ༔ དེའི་གཡོན་རི་ལྕགས་རིས་བསྐོར་བ་ཞིག་མངོན་པར་བྱུང་
141

༄༅། །ཟངས་མདོག་དཔལ་རིའི་མཐོང་སྣང་སྐོར།
བས༔ གངས་རི་མ་གི་འདི་གང་ཡིན་སྨྲས་པས༔ བུ་མོ་དེས་གངས་རི་འདི་ཏི་སེ་ཤེལ་གྱི་ 
མཆོད་རྟེན་ཡིན་ཟེར༔ དེ་ཚེ་བདག་གིས་ཡན་ལག་བདུན་པ་དང་མཎྜལ་ཕུལ༔ ཡང་སྐད་ 
ཅིག་ཉིད་ལ་རི་བོ་ཆེན་པོ་མཆོད་རྟེན་གྱི་དབྱིབས་འདྲ་བ་ཞིག་འདུག༔ དེའི་འདབ་ན་ 
མཆོད་རྟེན་མང་ཁྲོལ་ལེར་འདུག༔ དེའི་འདབ་ན་ཡུལ་ཆེན་པོ་ཞིག་གི་དབུས་སུ༔ གཙུག་ 
ལག་ཁང་ཆེན་པོ་གསུམ་གྱི་གསེར་གྱོ་སེར་ལྷང་ངེར་ཡོད་པ་འདུག༔ རི་བྲག་ཐམས་ཅད་ 
མཆོད་རྟེན་དུ་ཡོད་པའི་ཡུལ་གྲུ་འདི་གང་ཡིན་སྨྲས་པས༔ མཆོད་རྟེན་གྱི་རྣམ་པ་ཅན་གྱི་
གཙུག་ལག་ཁང་འདི་བལ་ཡུལ་འཕགས་པ་ཤིང་ཀུན་ཡིན༔ ཡུལ་གྲུ་འདི་བལ་ཡུལ་ཡང་
འགལ་ཟེར་བ་ཡིན་ཟེར༔
ཡང་འགལ་གྱི་བྱང་ཤར་དེ་ན་ཐང་ཆེན་པོ་ཞིག་གི་དཀྱིལ་དུ་མཆོད་རྟེན་ཆེན་པོ་ 
པད་སྤུངས་ཅན་རྒྱ་ཆེ་ཞིང་དབུས་ཆུང་ངུ་ཞིག་རྩྭ་སྐྱེས་པ་ཞིག་འདུག༔ དེའི་ལྟག་མགོ་བཞི་ 
རུ་ཁང་རྒུམ་ཐིས་བཞི་འདུག༔ དེའི་གོང་དེ་ན་ཁང་ཆུང་ཞིག་འདུག༔ མ་གིའི་མཆོད་རྟེན་ 
འདི་གང་ཡིན་སྨྲས་པས༔ བུ་མཆོད་རྟེན་འདི་བྱ་རུང་ཁ་ཤོར་ཡིན་ཟེར༔ ཡང་ཁོ་བོས་ཡན་ 
ལག་བདུན་པས་མཆོད༔ ཡང་ལྷོ་ནུབ་ཀྱི་ངོས་ལ་ཕྱིན་པའི་ཚེ༔ རི་བོ་ནག་པོ་བསམ་གྱིས་ 
མི་ཁྱབ་པ་ཞིག་གི་ངོས་ལ༔ བྲག་ཕུག་ཆེན་པོ་ཞིག་འདུག་དེའི་སྒོ་རྩ་ན་མཆོད་རྟེན་གྱི་
རྣམ་པ་ཅན་ལ་གཙུག་ལག་ཁང་ལྟ་བུ་སྒོ་མང་པོ་ཡོད་པ་མངོན་པར་བྱུང༔ རི་བོ་ནག་པོ་ 
བྲག་ཕུག་དང་མཆོད་རྟེན་ཐམས་ཅད་ནག་པོ་འགའ་ཡོད་པ་མ་གི་དེ་གང་ཡིན་སྨྲས་པས༔ 
འདི་རྒྱ་བལ་གྱི་ས་མཚམས་ཡིན༔ ཨ་སུ་རའི་བྲག་ཕུག་ཟེར༔ མི་མ་ཡིན་གྱི་གནས་ཡིན༔ 
འདིར་གུ་རུ་རིན་པོ་ཆེའི་སྒྲུབ་གནས་ཁྱད་འཕགས་གཅིག་ཡིན་ཟེར༔ དེར་ལྷོའི་ཕྱོགས་ 
སུ་དེངས་པས༔ གཅོང་རོང་མེད་པའི་རི་སྙོམས་པ་གཅིག་ཏུ༔ ཡུལ་ཆེན་པོ་བསམ་གྱིས་
142

༄༅། །ཟབ་གཏེར་ཆོས་ཀྱི་མཛོད་ཁང་།
མི་ཁྱབ་པ་གཅིག་གི་དཀྱིལ་དུ༔ ཆུ་བོ་ཆེན་པོ་བསམ་གྱིས་མི་ཁྱབ་པ་གཉིས་ཀྱི་བར་ན་ཐང་ 
ཆེན་པོ་ཞིག་འདུག༔ དེ་རུ་གྲོང་ཁྱེར་ཆེན་པོ་ཞིག་འདུག༔ དེའི་དབུས་སུ་གཙུག་ལག་ 
ཁང་ཆེན་པོ་བསམ་གྱིས་མི་ཁྱབ་པ་ཞིག་འདུག༔ ལར་གཙུག་ལག་ཁང་ལྔ་ཙམ་ཡོད་པའི་ 
ཤུལ་འདུག༔ ད་ལྟ་གསེར་འཕྲུ་ཅན་གསུམ་ལས་མི་འདུག༔ དེའི་ཕྱོགས་བཞི་ན་མཆོད་ 
རྟེན་ཆེན་པོ་བཞི་ཡོད་པའི་ཤུལ་འདུག༔ ད་ལྟ་མཆོད་རྟེན་གཅིག་ལས་མི་འདུག༔ དེའི་ 
ལྷོ་ནུབ་ཀྱི་ངོས་ལ་མཆོད་རྟེན་གཅིག་ཧྲལ་ཧྲུལ་ཙམ་འདུག༔ ཕོ་བྲང་དེ་ལ་ལྕགས་རི་ 
བདུན་རིམ་ཡོད་པའི་ཤུལ་འདུག༔ ད་ལྟ་ཧྲལ་ཧྲུལ་ཞིག་ལས་མི་འདུག༔ མ་གི་གཙུག་ 
ལག་ཁང་ཡོད་པའི་གྲོང་ཁྱེར་འདི་གང་ཡིན་སྨྲས་པས༔ མ་གི་གནས་ཀྱི་ལྟེ་བ་རྒྱ་གར་རྡོ་ 
རྗེ་གདན་ཡིན༔ ད་ལྟ་ཕྱི་པ་ལྷགས་ནས་ཉམས་པ་ཡིན༔ མཆོད་རྟེན་རྣམ་དག་ཆུས་འཇིག་ 
པ་ཡིན༔ དེ་མིན་མུ་སྟེགས་པ་ལྷགས་ནས་འཇོམས་པ་ཡིན༔ ལྷོ་ནུབ་ཀྱི་མཆོད་རྟེན་ཧྲལ་ 
ཧྲུལ་འདི༔ འཕགས་པ་ཤཱ་རིའི་བུའི་མཆོད་རྟེན་ཡིན་ཟེར༔ དེ་ཚེ་ཁོ་བོས་མཎྜལ་ཕུལ་ 
ཞིང་སྨོན་ལམ་ཡང་ཡང་བཏབ༔ བུ་མོ་རྣམས་ཀྱང་དེ་བཞིན་བརྗོད་ཚིག་སྨྲ་འདུག༔ ཡང་ 
བུ་མོ་རྣམས་ཀྱིས་སྨྲས་པ༔ རྡོ་རྗེ་གདན་ཡང་ད་ལྟ་ཕྱི་པས་བཅོམ་ནས་ཉམ་ཤིན་ཏུ་དམའ་ 
ཟེར༔ ཁོ་བོས་སྨྲས་པ༔ ད་དར་བའི་དུས་ཡོང་ངམ་སྨྲས་པས༔ ད་འདི་རུ་ཤྲཱིསེང་རྣམ་ 
སྤྲུལ་གཅིག་གིས་བསྟན་པ་གསོ་ནས་རེ་ཞིག་དར་བར་འོང་ཟེར་རོ༔ དེའི་ཤར་ལྷོའི་ངོས་ 
ན་གྲོང་ཁྱེར་ཆེན་པོ་བསམ་གྱིས་མི་ཁྱབ་པ་ཞིག་འདུག༔ མ་གི་གྲོང་ཁྱེར་འདི་གང་ཡིན་ 
སྨྲས་པས༔ འདི་ནཱ་ལེནྡྲ་ཡིན་ཟེར༔ དེར་ཁོ་བོས་མཎྜལ་ཕུལ་བདེན་ཚིག་བརྗོད༔ གཞན་ 
ཡང་རྒྱ་གར་གྱི་གླིང་གསལ་བར་ཡོད་ཀྱང་དགོས་མེད་སྙམ་ནས་འདིར་མ་བཀོད༔ དེ་ 
ནས་རྡོ་རྗེ་གདན་གྱི་ནུབ་ངོས་མཁའ་ལ་དེངས་པས༔ རྒྱ་མཚོ་ཆེན་པོ་གཅིག་གིས་བར་
143

༄༅། །ཟངས་མདོག་དཔལ་རིའི་མཐོང་སྣང་སྐོར།
ཆོད་པའི་ཕ་རོལ་ཏུ་ཕྱིན་པའི་ཚེ༔ དེ་ནས་གྲོང་ཁྱེར་ཆེན་པོ་བསམ་གྱིས་མི་ཁྱབ་པའི་དབུས་ 
དེར༔ གཙུག་ལག་ཁང་ཆེན་པོའི་སྟེང་དེར་མི་མགོས་གསེར་ཏོག་གི་ཚུལ་དུ་བྱས་པ་དངཿ༔
ཞིང་ལྤགས་ཀྱི་རྒྱལ་མཚན་དཔག་ཏུ་མེད་པ་ཕྱར་བ༔ རྒྱལ་མཚན་དེ་མི་མགོ་སྐམ་པོས་ 
ཏོག་བྱས་པ་ཡ་མཚན་པ་ཞིག་འདུག༔ དེའི་ཕྱོགས་མཚམས་རྣམས་སུ་ཡངཿ༔ མཆོད་ 
རྟེན་ཆེན་པོ་རེ་འདུག༔ མ་གི་གང་ཡིན་སྨྲས་པས༔ འདི་ཨུ་ཙ་ལའི་གཙུག་ལག་ཁང་ཡིན་
ཟེར༔
འོ་ན་དཔལ་མགོན་ཕྱག་བཞི་སོགས་ཆོས་སྐྱོང་གི་ཚོགས་རྣམས་ད་ལྟ་འདིར་བཞུགས་ 
སམ་སྨྲས་པས༔ ཡེ་ཤེས་མགོན་པོ་ལ་གཤེགས་བཞུགས་མི་མངའ༔ དེ་སྐད་བཞུགས་ 
ཟེར༔ དེའི་བྱང་ངོས་སུ་གྲོང་ཁྱེར་ཆེན་པོ་ཞིག་གི་དབུས་ན་གཙུག་ལག་ཁང་ཆེན་པོ་ཞིག་ 
ན༔ ཁང་བརྩེགས་ལྔ་ལྡན་དུ་ཡོད་པ༔ གློ་འབུར་དང་སྒོ་མོ་ཐམས་ཅད་གཡུ་འོད་དུ་འབར་ 
བ༔ སྟེང་ན་གསེར་གྱི་གན་ཛི་དང༔ རིན་པོ་ཆེ་ཏོག་གིས་བརྒྱན་པ༔ གཞན་ཡང་རྒྱལ་ 
མཚན་དང་བ་དན་སོགས༔ སྐྱེད་མོའི་ཚལ་གནས་ཡིད་དཔྱོད་དང་མཐུན་པ་ཞིག་འདུག༔
དེའི་ཕྱོགས་མཚམས་རྣམས་སུ་མཆོད་རྟེན་སྒོ་མང་པོ་ཡོད་པ་ལྔ་ཙམ་འདུག༔ མ་གི་འདི་ 
གང་ཡིན་སྨྲས་པས༔ འདི་ཐོར་ཅོག་དགུ་ལྡན་ཡིན་ཟེར༔ དེ་ཚེ་ཁོ་བོས་ཨོ་རྒྱན་རྒྱལ་ 
པོའི་ཕོ་བྲང་ཡིན་པར་འདུག་སྙམ་ནས༔ བླ་མ་སྐུ་གསུམ་གསོལ་འདེབས་དང་མཎྜལ་ 
གྱིས་མཆོདཿ༔ ཡིད་ལ་སྐྱོ་བ་ཆེན་པོ་ཞིག་སྐྱེ་བ་བྱུང༔ དེ་ཚེ་ཁོ་བོས་ཀྱང་ཡུལ་དེ་རུ་སྐྱེ་བ་ 
བླངས་པ་ཡངཿ རྨི་ལམ་གྱི་སྐབས་ཙམ་ཡད་ཡུད་དྲན༔ དེའི་ལྷོ་ངོས་ན་མཚོ་ཆེན་པོ་ 
དབྱིབས་ཟླུམ་པོ་ཡིན་པ་ལ༔ དཀྱུས་ཅུང་ཞིག་སྒང་གཤོང་ལྟ་བུ་ཞིག་གི་འགྲམ་ཐམས་ 
ཅད་མེ་ཏོག་ཁ་དོག་སྣ་ཚོགས་པ་ཡོད་པ༔ མེ་ཏོག་གང་ཆེ་ཚོ་སྦ་ཕུབ་ཙམ་དང༔ ཆུང་བ་
144

༄༅། །ཟབ་གཏེར་ཆོས་ཀྱི་མཛོད་ཁང་།
རྣམས་ཀྱང་འཁར་རྔ་ཙམ་གྱིས་ཁེངས་ཤིང་ཡིད་འཕྲོག་པ་ཞིག་འདུག༔ མེ་ཏོག་གི་འོད་ 
རྒྱ་མཚོར་འཕྲོས་པས༔ རྒྱ་མཚོའི་འོད་ནམ་མཁར་སོང་བས༔ ནམ་མཁའི་མཐོང་ཐམས་ 
ཅད་འཇའ་གུར་གྱི་དྲ་བ་དང༔ དྲྭ་ཕྱེད་ཀྱི་ཚུལ་དུ་འོད་འཕྲོ་བར་འདུག༔ མ་གིའི་མཚོ་ཆེན་ 
པོ་མེ་ཏོག་གིས་བརྒྱན་པ་འདི་གང་ཡིན་སྨྲས་པས༔ འདི་དྷ་ན་ཀོ་ཤའི་མཚོ་ཡིན་འོ་མ་ 
ཅན་ཡང་ཟེར༔ སྔོན་ཨོ་རྒྱན་རིན་པོ་ཆེ་སྐུ་འཁྲུངས་པའི་མཚོ་དེ་འདི་ཡིན་ཟེར༔ དེ་ཚེ་ཁོ་ 
བོས་མཎྜལ་ཕུལ་ཞིང་སྨོན་ལམ་བཏབ༔ དེའི་ལྷོ་ཕྱོགས་ངོས་ན་གྲོང་ཁྱེར་ཆེན་པོ་གཅིག་ 
གི་དབུས་ནཿ༔ གཙུག་ལག་ཁང་ཆེན་པོ་བང་རིམ་གསུམ་ལྡན་སྒོ་མང་པོ་ཡོད་པ་ཞིག་ 
འདུག༔ དེའི་སྟེང་ཐམས་ཅད་གསེར་གྱི་གན་ཛིས་བརྒྱན་པ་ཞིག་འདུག༔ དེའི་མདུན་ 
ཟུར་དེ་ན་མཆོད་རྟེན་ཆེན་པོ་གཅིག་གི་རྒྱབ་ཕྱོགས་སུ༔ ཤིང་ངོ་མི་ཤེས་པ་སྡོང་པོ་བསམ་ 
གྱིས་མི་ཁྱབ་པ་ཞིག་འདུག༔ མ་གིའི་གྲོང་ཁྱེར་འདི་གང་ཡིན་སྨྲས་པས༔ འདི་གྷན་དྷོ་ལ་ 
བྱ་བ་ཡིན་ཟེར༔ དེའི་བྱང་ངོས་དེ་ན་གངས་རི་ཆེན་པོ་ཞིག་འདུག༔ མ་གིའི་གངས་རི་ 
འདི་གང་ཡིན་སྨྲས་པས༔ འདི་ཀ་ཤོ་ཀའི་གངས་བྱ་བ་ཡིན་ཟེར༔ དེའི་གཡོན་ཟུར་དེ་ན་ 
ཡུལ་གྲུ་ཆེན་པོའི་དབུས་ན་གཙུག་ལག་ཁང་ཆེན་པོ་ཞིག་འདུག༔ ཡུལ་གྲུ་དེ་གང་ཡིན་ 
སྨྲས་པས༔ ཀ་ན་རུ་བྱ་བ་ཡིན་ཟེར༔ འདི་རྣམས་ཐམས་ཅད་ཨོ་རྒྱན་གྱི་ཡུལ་ཡིན་ཟེརཿ༔ 
དེ་ནས་ལྷོ་ཕྱོགས་ཀྱི་མཁའ་ལ་ཕར་བཞུད༔ རྒྱ་མཚོ་ཆེན་པོ་བསམ་གྱིས་མི་ཁྱབ་པ་གནམ་ 
ཐང་ལ་ལྷུང་བ་ལྟ་བུར༔ གར་བལྟས་ཐམས་ཅད་རྒྱ་མཚོས་ཁེངས་པ་ཞིག་འདུག༔ དེ་བརྒལ་ 
ནས་ཕ་རོལ་ཏུ་ཕྱིན་ཙ་ན༔ ད་ནི་ཡུལ་ཅི་བྱ་བ་གཅིག་ཡིན་ནམ་སྙམ་ནས་ཡིད་སྐྱོ་བ་སྐྱེས་ 
ཚེ༔ བུད་མེད་དེ་རྣམས་ཀྱིས་བུ་ཁྱོད་དེ་ཙམ་སྐྱོ་བ་སྐྱེ་མི་འཚལ༔ ད་ཕ་རྒན་པདྨའི་དྲུང་དུ་ 
ཕྱིན་པ་ལ་ཉེ༔ འདི་སྲིན་ཡུལ་ཟངས་ཐང་དམར་པོའི་བྱང་ཕྱོགས་ཡིན་ཟེར༔ དེར་གར་
145

༄༅། །ཟངས་མདོག་དཔལ་རིའི་མཐོང་སྣང་སྐོར།
བལྟས་ཐམས་ཅད་དུ་རི་བོ་ཐམས་ཅད་གུར་ཀུམ་གྱི་མདོག་ལྟ་བུར་འདུག༔ རི་སུལ་མང་ 
ཞིང་གཅོང་རོང་ཟབ་པ་ཆུ་བོ་ཐམས་ཅད་ཀྱང་རྦ་ཀློང་དུ་འཁྲུགས་པ༔ བར་སྐབས་རི་ 
རེ་འགའ་ནག་ལ་རྔམས་པ༔ ཤིང་ཐམས་ཅད་རང་ཡུལ་གྱི་ཤིང་དང་མི་འདྲ་བ༔ རྩུབ་ལ་ 
རྔམས་ཟིང་ངེར་ཡོད་པ༔ དེ་རྣམས་ཀྱི་གསེབ་ལ་ལ་ན་དུད་པ་ཐུལ་ལེར་ཡོད་པ༔ གྲོང་ 
ཁྱེར་དམར་ཟང་ངེ་བ་དཔག་ཏུ་མེད་པ་འདུག༔ མ་ཀིའི་གྲོང་ཁྱེར་དམར་པོ་འདི་རྣམས་ 
གང་ཡིན་སྨྲས་པས༔ འདི་ཚོ་ཐམས་ཅད་སྲིན་གྱི་གྲོང་ཁྱེར་ཡིན་ཟེར༔ དེའི་ལྷོ་ངོས་དེ་ན་ 
བྲག་དམར་རྣམས་ཀྱི་ནང་དེ་ན༔ བྲག་བཙན་བཤོས་བསླངས་པ་འདྲ་བ་ཞིག་གི་རྩེར་ཉི་ 
ཟེར་ལྷང་ངེ་ཤར་བ་དང་དུས་མཉམ་པ་བྱུང༔ དེ་ཚེ་བུ་མོ་རྣམས་ཀྱིས་རྟེན་འབྲེལ་བཟང༔ 
ཕ་གི་འདི་ཟངས་མདོག་དཔལ་རི་ཡིན་ཟེར༔ ཁོ་བོས་དགའ་བྲོད་ཆེན་པོའི་ངང་ནས་བླ་ 
མ་སྐུ་གསུམ་གསོལ་འདེབས་འདོན་ཞིང་སྨོན་ལམ་རྒྱ་ཆེར་བཏབ༔ དེ་ནས་ཤར་གྱི་གྲོང་ 
ཁྱེར་དེ་རྣམས་ཀྱི་དཀྱིལ་ན་གཡུ་མཚོ་ཆེན་པོ་བསམ་གྱིས་མི་ཁྱབ་པ་ཞིག་གི་ཤར་ངོས་ 
མཁའ་ལ་ཕྱིན་པའི་ཚེ༔ གཡུ་མཚོ་དེའི་དཀྱིལ་ན་བྲག་དམར་པོ་ཕུར་པའི་དབལ་སོ་ལྟ་ 
བུ༔ ཟུར་གསུམ་པ་རྩེ་མོ་ནམ་མཁའི་དབྱིངས་སུ་སླེབས་པ༔ བྲག་དེའི་རྩེ་མོ་ན་འཇའ་ 
ཚོན་སྣ་ལྔའི་གུར་ཕུབ་པ་ལྟ་བུར་འདུག༔
བྲག་དམར་ཆེ་བ་དེའི་མཐའ་འདབས་ལ༔ བྲག་དམར་ཐར་སོ་བསླངས་པ་འདྲ་བ་
མང་པོ་འདུག༔ བྲག་དམར་མཐོ་བ་དེའི་ངོས་ནི་རྔ་ལས་ཀྱང་འཇམ་པ་ལྟ་བུ་ཞིག་འདུག༔ 
དེའི་ངོས་ལ་སྐུལ་འཁྱུག་པ་ལྟ་བུ་གཅིག་འདུག། མཚོ་དེའི་ཕྱོགས་བཞི་རུ་ཟམ་པ་བཞི་
འདུག༔ གཡུ་མཚོ་དེའི་མཐའ་ཐམས་ཅད་མེ་ཏོག་སྣ་ཚོགས་ཀྱི་དྲ་བས་འབྲེལ་ནས་ཤིན་ 
ཏུ་ཡིད་སྤྲོ་བ་འདུག༔ ཁོ་བོས་མ་གིའི་བྲག་དམར་གྱི་རྩེ་ལ་འཇའ་གུར་ཕུབ་པ༔ རྩ་བ་
146

༄༅། །ཟབ་གཏེར་ཆོས་ཀྱི་མཛོད་ཁང་།
གཡུ་མཚོ་ཆེན་པོ་ཡོད་པ་འདི་གང་ཡིན་སྨྲས་པས༔ འདི་ཟངས་མདོག་དཔལ་རི་ཡིནཿ༔ 
རྩ་བའི་མཚོ་འདི་མུ་ལེ་མཐིང་གི་མཚོ་ཞེས་བྱ་བ་ཡིན༔ བྲག་དམར་གྱི་ངོས་རྔ་འདྲ་བ་འཇམ་ 
པའི་ལོགས་ལ༔ སྦྲུལ་ནག་འཁྱུག་པ་ལྟ་བུ་འདི་ལམ་ཡིན༔ རང་རེ་ཐང་ལ་བབས་ནས་ 
འདིར་འགྲོ་དགོས་ཟེར༔ དེ་ནས་བྲག་དམར་ལམ་སྦྲུལ་འཁྱུགས་པ་འདྲ་བ་དེའི་གོང་དུ་ 
བྲག་དམར་མཆོད་རྟེན་གྱི་དབྱིབས་ལྟ་བུར་འདུག༔ དེའི་གོང་དུ་མེ་ཏོག་གི་ཚལ་གཅིག་ 
ཀྱང་འདུག༔ གོང་དུ་ལྷ་ཁང་གསུམ་འདུག་པ་འདི་གང་ཡིན་སྨྲས་པས༔ སྤྲུལ་སྐུ་རིགས་ 
གསུམ་མགོན་པོའི་ལྷ་ཁང་ཡིན་ཟེར༔ དེར་ཁོ་བོས་ཡན་ལག་བདུན་པ་དང་མཎྜལ་གྱི་ 
མཆོད་པས་སྨོན་ལམ་རྒྱ་ཆེར་བཏབ༔ དེ་གོང་དུ་ཕྱིན་ཚེ་དར་གྱི་འདོ་ལེ་པད་སྡོང་རྣམས་ 
ལས་བབས་ནས༔ ཁོ་བོ་ཡར་བྲག་ཕྲན་གཅིག་གི་སྟེང་དུ་ཕྱིན་ཙ༔ ཕ་བོང་དཀར་པོ་རྔ་
འདྲ་བ་ཞིག་གི་སྟེང་དུཿ༔ ཞབས་རྗེས་གསལ་བ་གཉིས་རྩེ་ཕྱིར་བསྟན་པ་འདུག༔ འདི་ 
གང་ཡིན་སྨྲས་པས༔ འདི་གུ་རུ་རིན་པོ་ཆེའི་ཞབས་རྗེས་ཡིན་ཟེར༔ གོང་བཞིན་ཁོ་བོས་ 
སྨོན་ལམ་བཏབ༔ དེ་ནས་བྲག་དེའི་སྟེང་ན་ཟུར་གསུམ་དུ་འདུག༔ དེ་ནས་ཕྱིན་ཙ་མཚོ་ 
ཆེན་པོ་ཞིག་འདུག༔ དེར་དཔག་བསམ་གྱི་ཤིང་ཆེན་གཅིག་ཀྱང་འདུག༔ དེ་ལྟ་བུའི་མཚོ་ 
ཆེན་པོ་ཆུང་ངུ་རྣམས་ཀྱིས་ལྕགས་རིའི་མཐའ་ཐམས་ཅད་གོར་མོར་འདུག༔ དེར་ཤིང་
འབྲས་བུ་ཅན་གྱི་རིགས་སྣ་ཚོགས་དང༔ མེ་ཏོག་པདྨའི་རིགས་བྱེད་ཁ་དོག་སྣ་ཚོགས་ 
དཔག་ཏུ་མེད་པ་རྣམས་དང༔ ཆུ་དེར་ཡང་ངང་ངུར་ལ་སོགས་པའི་ཆུ་གནས་ཀྱི་རིགས་ 
སེམས་ཅན་དཔག་ཏུ་མེད་པ་འདུག༔ ནེ་ཙོ་མི་སྐད་འདོན་ཤེས་པ་ལ་སོགས་བྱ་རིགས་
སྣ་ཚོགས་ཀྱིས་ཡིད་འོང་སྙན་པའི་བྱ་སྐད་སྣ་ཚོགས་བཏོན་ཞིང་འདུག༔ དེའི་ནང་དུ་ 
ལྕགས་རི་གྲུ་བཞི་ཤིན་ཏུ་རྒྱ་ཆེ་ཞིང་དཔག་ཚད་རྒྱང་གྲགས་ཡོད་པ༔ དེ་ཡང་མཚོན་ཆ་
147

༄༅། །ཟངས་མདོག་དཔལ་རིའི་མཐོང་སྣང་སྐོར།
སྣ་ཚོགས་ཀྱི་དྲ་བ་དྲྭ་ཕྱེད་སོགས་རི་མོ་སྣ་ཚོགས་ཀྱིས་བརྒྱན་པ་ཞིག་འདུག༔ དེ་སྟེང་དར་ 
སྣ་ཚོགས་ཀྱི་དར་ཆེན་པོ་རྣམས་དང་རྒྱལ་མཚན་ལ་སོགས་པས་སྣང་བ་གཡེང་ནུས་པ་ 
དཔག་ཏུ་མེད་པ་འདུགཿ༔ ལྕགས་རིའི་ཁ་ཐམས་ཅད་མཆོད་རྟེན་དཀར་པོ་མང་པོ་ངང་ 
ཧྲུག་གེར་འདུག༔ དེ་ནས་ཤར་གྱི་སྒོ་དྲུང་དུ་ཕྱིན་པའི་ཚེ༔ བུད་མེད་སྐུ་མདོག་དམར་ 
ཧོང་ངེ་བ་དར་དཀར་གྱི་ཨང་རག་གསོལ་བ༔ ལག་ན་གསེར་གྱི་ཕྲེང་བ་ཐོགས་པ་གཅིག་
བྱུང་ནས༔ མིག་འབུར་ཚུགས་སུ་ལྟ་སྟངས་བྱེད་པའི་ཚེ་དེར་ན་བུན་འཁྲིགས་པ་ལྟ་བུའི་ 
མུན་པ་ནག་ཐིབས་སེ་བྱུང༔ དེར་བུད་མེད་སྔ་མ་དེ་རྣམས་ཀྱིས་ལྷོ་ཕྱོགས་ཀྱི་སྒོ་དྲུང་དུ་ 
ཁྲིད༔ དེ་རུ་ཕ་བོང་སེར་པོ་གྲུ་བཞི་ཞིག་གི་སྟེང་ན་ཕྱག་རྗེས་གསལ་བ་གཉིས་འདུག༔
ཡང་བུད་མེད་དེ་བྱུང་ཚེ་སྔར་ལྟར་དུ་མུན་པ་འཐིབས་སེ་བྱུང༔ ཡང་བུ་མོ་དེ་རྣམས་ཀྱིས་
ནུབ་ཀྱི་སྒོ་དྲུང་དུ་ཁྲིད༔
དེ་ནས་ཕ་བོང་དམར་པོ་ཟླ་གམ་འདྲ་བ་འདོམ་སྐོར་ཙམ་གཅིག་ལ་ཕྱག་རྗེས་གསལ་ 
བ་གཉིས་འདུག༔ ཡང་བུད་མེད་སྔར་བཞིན་བྱུང་ལུགས་སུ་མུན་པ་འཐིབས༔ དེ་ནས་ 
བྱང་གི་སྒོ་དྲུང་དུ་ཕྱིན་པའི་ཚེ༔ རྡོ་སྨུག་པོ་ཟུར་གསུམ་ལོགས་རེ་ལ་འདོམ་གང་གི་བང་ 
ཙམ་ཞིག་གི་སྟེང་དེར༔ གུ་རུ་རིན་པོ་ཆེའི་ཞབས་རྗེས་གསལ་བ་གཉིས་དང༔ ཁ་ཊཱཾ་རྩེ་ 
གསུམ་གྱི་རྗེས་རྣམས་གསལ་བར་འདུག༔ ཡང་སྔར་བཞིན་བུད་མེད་དམར་མོ་དེ་བྱུང་ 
འདུག་ཚུགས་མུན་པ་འཁྲིགས༔ ཡང་སྔར་བཞིན་ཤར་གྱི་སྒོ་དྲུང་དུ་ཕྱིན་ཚེ༔ བུད་མེད་ 
དམར་མོ་དེ་དེ་ལུགས་སུ་བྱུང༔ ཁོ་བོས་བུད་མེད་དམར་མོ་དེ་ལ་སྨྲས་པ༔ དྷཱ་ཀི་མ་ཁྱོད་ 
སུ་ཞིག་ཡིནཿ༔ བདག་གར་འགྲོར་མུན་པ་འཐིབས་པ་ཅི་ཡིན་སྨྲས་པས༔ དེ་ཚེ་བུད་མེད་ 
མ་དེ་རྡོ་རྗེ་ཕག་མོ་འོད་སྐུའི་རྣམ་པ་ཅན་དུ་མངོན་སུམ་དུ་ཞལ་བསྟན་ནས་འདི་སྐད་གསུངས༔
148

༄༅། །ཟབ་གཏེར་ཆོས་ཀྱི་མཛོད་ཁང་།
ཁོ་མོ་རཏྣ་གླིང་པ་ཀོང་ཡུལ་བྱོན་སྐབས་སུ༔ ཁྱོད་དེའི་ལུང་འཛིན་པ་ཨ་ནན་ཏ་ཀེ་ལྷ་ 
ཀྵར་འདུག༔ དེ་དུས་ཁོ་མོ་ཉམ་ཐག་པ་རྣམས་འདུལ་དོན་དུཿ༔ དམན་པའི་ལུས་སུ་སྤྲུལ་ 
ནས༔ ཀོང་པོ་ཅན་བྱ་བར་བུད་མེད་སྐྱེ་བོ་ཀུན་གྱི་ཡིད་དུ་མི་འོང་བ༔ གྱ་ཞིང་སྐྱུག་བྲོ་བ་ 
ཞིག་ཡོད་ཙ༔ རཏྣའི་སྒར་དུ་བཞུགས་དུས་ཁོ་མོ་བྱིན་རླབས་ཞུ་བར་འོང་ཙ༔ ཁྱོད་ཀྱིས་ 
དབྱུག་པ་ཐོགས་ནས་འོང་དུ་མ་སྟེར༔ དེར་ཁོ་མོར་བྱིན་རླབས་མ་ཐོབ༔ དེའི་རྣམ་སྨིན་ 
ཏེ་ད་ལྟ་མུན་པ་འཐིབས་པ་དེ་ཡིན་གསུངས༔ བདག་ལ་རྩེ་གཅིག་གི་ས་མཆོག་ཐོབ་ 
པའི་དབང་ཟབ་མོ་ཐུགས་རྗེས་འཛིན་པར་ཞུ༔ སྔོན་བག་ཆགས་ཀྱིས་བསྒྲིབས་ནས༔
བདག་ཤེས་རིག་དང་མ་ལྡན་པ་མཐོལ་ལོ་བདག་གིས་བཤགས་ན༔ ཚངས་པ་མཆོག་
གི་དངོས་གྲུབ་སྩལ་ཏུ་གསོལ༔ དེ་སྐད་ཞུས༔ བདག་ལུས་ཡི་གེ་ཧཱུྃ་དུ་གྱུར་ནས་རྡོ་རྗེ་
ཕག་མོའི་ཞལ་དུ་རྔུབས་ནས་གསང་བའི་པད་མོར་བཏོན༔ དེ་ཚེ་བདག་ཀྱང་འོད་ཀྱི་ 
ཕུང་པོར་གྱུར་སྙམ་དུ་བྱུང༔ དེ་ནས་རྡོ་རྗེ་ཕག་མོས་འདི་སྐད་གསུངས༔ བུ་ཁྱོད་སྐལ་བ་ 
ཤིན་ཏུ་བཟང་གསུངས་ནས་ཕོ་བྲང་ནང་དུ་དེངས༔ དེ་ནས་ལྕགས་རིའི་ཤར་ཀྱི་སྒོ་དྲུང་ 
དུ་ཁོ་བོ་ཕྱིན་པའི་ཚེ༔ ཌཱཀྐི་མ་བཅུ་དྲུག་ལོན་པའི་ན་ཚོད་ཅན་སྐུ་མདོག་དཀར་དམར་ 
མདངས་དང་ལྡན་པ༔ དར་ཟབ་སྣ་ཚོགས་ཀྱི་ན་བཟའ་གསོལ་ཞིང་རིན་པོ་ཆེ་དུ་མས་ 
བརྒྱན་པ༔ སྐུ་བྱད་ལྟ་བས་ཆོག་མི་ཤེས་པ་གཅིག་ཁོ་བོའི་རྩ་དེར་བྱུང་ནས༔ ཕྱག་གཡོན་ 
པས་བདག་གི་སྐེ་ལ་འཁྱུད་ཅིང༔ གཡས་པས་བདག་གི་མགོ་ལ་ཆག་ཆག་བྱེད་ཅིང་ 
འདི་སྐད་གསུངས༔ ངའི་བུ་མཆོག་འདིར་ཕྱིན་ནས་འདུག་གིས༔ ད་ཅི་ནས་ཕོ་བྲང་ 
ནང་དུ་མི་འོང་བར་འདིར་ཡེངས་ཤིང་འདུག་གསུངས༔ ད་ཕོ་བྲང་ནང་དུ་འདོང་གསུངས་ 
ནས་ཕྱག་གཡས་པའི་ཕྲག་པ་ལ་བཀལ༔ དེ་ཚེ་ཁོ་བོས་འདི་སྐད་ཞུས༔ ཁྱོད་དྷཱ་ཀྐི་ཡེ་
149

༄༅། །ཟངས་མདོག་དཔལ་རིའི་མཐོང་སྣང་སྐོར།
ཤེས་མཚོ་རྒྱལ་མ་ཡིན་ནམ༔ སྤྲང་བན་གྱིས་ངོ་མ་ཤེས་ལགས༔ ཁོ་བོ་མདོ་ཁམས་
ཕྱོགས་ནས་འོང་བ་ཡིན་ལགས༔མཁོས་མེད་བདག་ལ་ཐུགས་རྗེས་གཟུང་དུ་གསོལ༔
ཞེས་ཞུས་པས༔ ཀྱེ་མ་མངལ་ལས་སྐྱེས་པས་དྲི་མ་རེ་ཆེ་འདུག༔ གུ་རུ་རིན་པོ་ཆེ་བོད་ 
ཡུལ་དུ་བཞུགས་པའི་དུས་ཁོ་མོ་མཚོ་རྒྱལ་ཡིན་མོད༔ ཁྱོད་ཉིད་འབྲོག་པན་ལོཙྪ་ཡིན༔ 
གསང་མཚན་པདྨ་གར་གྱི་དབང་ཕྱུག་རྩལ་དུ་གྲགས༔ ང་ཉིད་གནས་འདིར་བདེ་ཆེན་ 
རྒྱ་མཚོ་ཟེརཿ༔ སྲིན་པོ་རྣམས་ཀྱིས་བདག་ལ་སྲིན་རྒྱལ་བུ་མོ་མཐིང་འོད་མ་ཟེར༔ མ་ 
གཅིག་དུང་སྨན་འོད་ཟེར་ཅན་ཡང་ཟེར༔ བདུད་འདུལ་གར་དབང་མོ་ཡང་ཟེར༔ ལས་ 
དབང་དྲག་མོ་རྩལ་ཡང་ཟེར༔ ཁྱོད་དང་བདག་གཉིས་སྐྱེ་ཀུན་བྲལ་མ་མྱོང༔ སྐྱེ་ཀུན་ཁྱོད་ 
ལ་དྲིན་ཆེ་ཤོས་ཁོ་མོ་རང་ཡིན་གསུངས༔
དེར་ཁོ་བོས་ཞབས་ལ་སྤྱི་བོས་གཏུགས་ཤིང་སྨོན་ལམ་རྒྱ་ཆེར་བཏབ་ཚེའང་ཁྱོད་
ཀྱི་སྐྱེ་བ་འདི་འདས་མ་བུ་གནས་འདིར་འདུ་འབྲལ་མེད༔ ཕོ་བྲང་ནང་དུ་དེངས་གསུངས༔ 
དེ་ནས་ཕོ་བྲང་ནང་དུ་ཕྱིན་ཚེ༔ མཆོད་པའི་ཁང་བརྩེགས་མང་པོ་འདུག༔ ཁང་བརྩེགས་ 
དེ་རྣམས་ཀྱི་ནང་དུ་མཁའ་འགྲོ་མ་རྣམས་ཀྱིས་ལ་ལས་གསང་སྔགས་ཀྱི་འཛབ་དབྱངས་ 
འདྲེན་འདུག༔ ལ་ལས་ཚོགས་ཀྱི་འཁོར་ལོ་བསྐོར་ཞིང་འདུག༔ ལ་ལས་གར་ཐབས་སྣ་ 
ཚོགས་འཁྱུག་ཅིང་འདུག༔ དེའི་ཁྱམས་ཤིག་ཏུ་རིན་པོ་ཆེ་དུང་གི་སྐས་ཤིག་འདུག༔ དེ་ 
ནས་དུང་གི་སྐས་དེ་བརྒལ་ནས་ཕྱིན་པའི་ཚེ༔ རིན་པོ་ཆེ་གསེར་ལས་གྲུབ་པའི་ཕོ་བྲང་ 
ཆེན་པོ་ཞིག་ཏུ་ཕྱིན༔ དེར་མཆོད་ཁང་ནང་མའི་ནང་དུ་ཕྱིན་པའི་ཚེ༔ མཆོད་ཁང་དེ་ཡང་ 
གསེར་ལས་གྲུབ་པ་ཡངས་ཤིང་རྒྱ་ཆེ་བ་རིན་པོ་ཆེ་སྣ་ཚོགས་པའི་ཕྲ་ཐིག་གིས་བརྒྱན་པཿ༔ 
དེའི་ནང་དུ་རིན་པོ་ཆེ་སྣ་ལྔ་ལས་གྲུབ་པའི་ཁྲི་ཆེན་པོ་ཞིག་གི་སྟེང་དེར་ལྷོད་འབོལ་དགུ་
150

༄༅། །ཟབ་གཏེར་ཆོས་ཀྱི་མཛོད་ཁང༌།
བརྩེགས་ཀྱི་སྟེང་དུ༔ རིག་འཛིན་ཆེན་པོ་པདྨ་འབྱུང་གནས་དེ་ཉིད༔ སྐུ་མདོག་དཀར་ 
དམར་གཟི་བརྗིད་མདངས་དང་ལྡན་པ༔ མཉམ་ཉིད་དཀྱིལ་ཀྲུང་དུ་བཞུགས་ནས༔ སྐུ་ 
ལ་བེར་སྨུག་སྦྲག་མར་ལྷུབ་ཅིང༔ དབུ་ལ་སྒོམ་ཞྭ་པད་སྤུངས་མ་གསོལ་ཞིང༔ ཕྱག་གཡས་ 
པས་གསེར་གྱི་རྡོ་རྗེ་ཐུགས་ཀར་འཛིན་ཅིང༔གཡོན་པས་འཆི་མེད་ཚེའི་བུམ་པ་དང་
བྷན་དྷ་བསྣམས་པ༔ འཛུམ་བག་དང་ལྡན་པའི་ངང་ནས་ཞལ་ཤར་དུ་བསྟན་ནས་ལྷང་
ངེར་བཞུགས་པ་འདུག༔དེ་ཚེ་ཁོ་བོས་བདག་ལུས་འདི་མི་འདོར་བར་གནས་འདིར་
སླེབ་པའི་སྨོས་མེད༔ གསེར་ཐུམ་འདྲ་ཕྲན་བུ་ཡོད་པ་འདིར་མ་ཁྱེར༔ ད་ཕྱག་རྟེན་ཡང་ 
མེད་སྙམ་པའི་ཚེ༔ དེ་ནས་ཌཱཀྐི་མཚོ་རྒྱལ་གྱིས་དངུལ་དཀར་གྱི་མེ་ལོང་ལ་རིན་པོ་ཆེ་སྣ་ 
ཚོགས་ཀྱི་ཕྲ་ཐིག་གིས་བརྒྱན་པ་གཅིག༔ དུང་དཀར་པོ་ལ་རྒྱལ་མཚན་དང་དར་སྣ་ལྔས་ 
བརྒྱན་པ་གཅིག་དང༔ རྡོར་དྲིལ་གཅིག་དང༔ དེ་རྣམས་ཁོ་བོའི་ལག་ཏུ་གཏད་ནས༔ བུ་ 
འདིས་གུ་རུ་ལ་ཕྱག་རྟེན་མཛོད་གསུངས༔ དེ་རྣམས་གུ་རུའི་ཁྲི་འཕང་དུ་བཞག་ནས་ཕྱག་ 
དགུ་ཕྲུགས་སུ་ཕུལ༔ འདིར་ཁོ་བོའི་གདུང་དབྱངས་ཀྱིས་ཞུ་བ་ཕུལ་བ་ཡོད་ཀྱང་འདིར་ 
མ་བཀོད༔ དེར་གུ་རུ་ལ་བྱིན་རླབས་ཞུས་པས༔ ཕྱག་གཉིས་སྤྲང་བན་གྱི་སྤྱི་བོར་བཞག་ 
ནས་འདི་སྐད་གསུངས༔ བུ་ཁྱོད་འདིར་འོང་བ་ཤིན་ཏུ་ལེགས༔ ཁྱོད་སྐྱེ་ཀུན་བདག་གི་ 
ཐུགས་རྗེས་རྗེས་སུ་བཟུང་བས༔ གནས་འདིར་ཡང་ཡང་སླེབས་པ་ཡིན༔ ཐུན་མོང་མ་ 
ཡིན་པའི་གནས་འདིར་སླེབས་པ་ཤིན་ཏུ་སྐལ་བ་ཆེ༔ ཡང་གསང་བླ་མེད་དབང་གི་དཀྱིལ་ 
འཁོར་འདིར༔ སྒོ་གསུམ་གཡེང་དུ་མི་རུང་ཙིཏྟར་བརྡ་ཐིམ༔ ཨེ་མ་བུ་ཁྱོད་ལེགས་སོ་ 
རྟེན་འབྲེལ་ཤིན་ཏུ་བཟང༔ མེ་ལོང་འདི་ནི་ཉོན་མོངས་པའི་དྲི་མ་དང་བྲལ་ཞིང་ཆོས་སྐུ་ 
སྐྱེ་བ་མེད་པའི་དོན་རྟོགས་པའི་བརྡ་ཡིན༔ ཟུར་འདིར་རིན་པོ་ཆེའི་ཕྲ་ཐིག་གིས་བཀོད་
151

༄༅། །ཟངས་མདོག་དཔལ་རིའི་མཐོང་སྣང་སྐོར།
པ་འདི་ཁྱོད་ཀྱི་རྒྱུད་འཛིན་བུ་སློབ་དང་བཅས་པ་ཐམས་ཅད༔ རིན་པོ་ཆེ་སྣ་བདུན་དང་ 
འདྲ་བར་དགོས་འདོད་ཐམས་ཅད་འགྲུབ་པའི་བརྡ༔ དུང་དཀར་འདི་ནི་ཁྱོད་ཀྱིས་ཟབ་ 
མོ་གཏེར་ཆོས་ཀྱིས་འགྲོ་དོན་ཕྱོགས་མཐར་ཁྱབ་པའི་བརྡ༔ རྒྱལ་མཚན་འདི་ནི་གསང་ 
སྔགས་ཀྱི་བསྟན་པ་མི་ནུབ་ཅིང་བསྟན་པའི་རྒྱལ་མཚན་འཛུག་པའི་བརྡ༔ དར་གྱི་ཅོད་ 
པན་འདི་ནི༔ གང་ལ་གང་འདུལ་ཐབས་སྣ་ཚོགས་ཀྱིས་འགྲོ་བ་སེམས་ཅན་ཐམས་ཅད་
ཀྱི་དོན་འབད་མེད་ལྷུན་འགྲུབ་ཏུ་འབྱུང་བའི་བརྡ༔ རྡོ་རྗེ་འདི་ནི་ཁྱོད་ཀྱི་བུ་སློབ་དང་ཉིང་ 
སློབ་ཡང་སློབ་སོགས༔ ཁྱོད་ཀྱི་བརྒྱུད་པ་འཛིན་པ་ཐམས་ཅད་མི་འགྱུར་བ་རྡོ་རྗེའི་དོན་ 
རྟོགས་པའི་བརྡའོ༔ དྲིལ་བུ་འདི་ནི་ཐབས་ཤེས་དབྱེར་མེད་ཀྱི་ཆོས་སྟོན་ནས༔ ཁྱོད་ཀྱི་ 
རྒྱུད་འཛིན་བུ་སློབ་མ་ལུས་འཁོར་དང་བཅས་པ༔ གནས་འདིར་མྱུར་དུ་སླེབ་པའི་བརྡ་ 
ཡིན་ནོ་གསུངས་ནས་མདུན་དེར་བསྡད༔ དེར་ཚོགས་ཀྱི་འཁོར་ལོ་ཆེན་པོ་བསྐོར་ནས༔ 
འདོད་ཡོན་གྱི་ལོངས་སྤྱོད་ཀྱང་བརྗོད་ཀྱིས་མི་ལང་བར་འདུག༔
དེ་ཚེ་གུ་རུའི་ཞལ་ནས༔ ད་ལྟ་བོད་ཡུལ་དུ་མཁའ་འགྲོའི་གསང་མཛོད་དང༔ དམ་ 
ཆོས་རྫོགས་པ་ཆེན་པོའི་བསྟན་པ་ཇི་ཙམ་དར༔ དེར་ཁོ་བོས་རྟེན་འབྲེལ་ཡིན་སྙམ་ནས༔
དམ་ཆོས་རྫོགས་པ་ཆེན་པོའི་བསྟན་པ་ནི་ཉི་མ་ཤར་བ་དང་འདྲ་ལགས་ཞུས༔ གཞན་
ཡང་བོད་ཁམས་སུ་ཆོས་དང་གང་ཟག་འདི་ཤིན་ཏུ་མི་ཕྱེད་པར་དཀའ་བར་འདུག་གིས༔
རྗེ་བློ་བཟང་གྲགས་པ་ལ་སོགས་པའི་གང་ཟག་མང་རབ་མིང་བརྗོད་ཅིང༔ འདི་རྣམས་
ཚད་ལྡན་ཇི་འདྲ་ཡིན་ལགས་མངའ་རིས་རིག་འཛིན་ལ་སོགས་པའི་གཏེར་སྟོན་རེ་ཞིག་གི་
མིང་བརྗོད་ནས༔ འདི་རྣམས་གཏེར་སྟོན་ཚད་ལྡན་ཡིན་ནམ་མིན་ལགས་ཞུས་པས༔ འདི་ 
རྣམས་ཡིན་མིན་གསུང་གླེང་ཞིབ་མོར་བྱུང་ཡང་ཡི་གེས་འཇིགས་ཀྱིས་དོགས་ནས་འདིར་
152

༄༄༅། །ཟབ་གཏེར་ཆོས་ཀྱི་མཛོད་ཁང༌།
མ་བཀོད༔ དེང་སང་གི་བནྡེ་དང་སྔགས་པའི་མིང་འདོགས་ཤིང༔ ལྟོ་གོས་ཀྱི་འཇིགས་ 
པ་སྐྱོབ་ཆེད་དུ༔ ཚིག་རྐང་ཕྲ་མོ་ཅུང་ཞིག་ཙམ་ཤེས་པ་རེ་ཞིག་གིས་གསང་སྔགས་ཀྱི་ 
རྒྱུད་དོན་སྤུའི་ཉག་མ་ཙམ་མི་ཤེས༔ བདག་འཛིན་གྱི་གྲུབ་མཐའ་མགོ་འཛིན་པའི་ཆེ་ 
འཛིན་བྱེད་ཅིང་མཁའ་བཙུན་དུ་བདག་ནས༔ བདུད་སྤྲུལ་རྣམས་ཀྱི་ཕྱོགས་སུ་ཁ་འཛིན་
ནས༔ རིག་འཛིན་ཆེན་པོ་ཞིག་པོ་གླིང་པ་ལ་ཡང་ཁ་བཏང་མཁན་འགའ་རེ་ཡང་འདུག༔
འདི་རྣམས་ཀྱི་རྣམ་དབྱེ་རིག་འཛིན་པདྨས་ཁོ་བོ་ལ་གསུངས་ཡོད༔ ཐོས་ཆུང་བླུན་རྨོངས་ 
རྣམས་ཀྱིས་སྒྲོ་སྐུར་མི་འཚལ༔ ཁོ་བོས་ཤེས་ཡོད༔ བན་རྨོངས་ཀྱིས་མཁས་བཙུན་དང་ 
གང་ཟག་སུན་འབྱིན་མི་འོང༔ ཝས་སེང་སྐད་སྒྲོགས་པས༔ སྡེར་ཆགས་ཐམས་ཅད་ 
ཟིལ་གྱིས་མི་གནོན༔ སྦྲང་གཤོག་གིས་ཉི་ཟེར་སྒྲིབ་མི་ནུས༔ བླུན་རྨོངས་དུད་འགྲོ་མི་ 
གཟུགས་རྣམས་རང་རྒྱུད་མ་སྲེགས༔ རང་སར་བཞུགས་ན་འདི་ཕྱི་གཉིས་ལ་དགེ༔ སྔོན་ 
རྫོགས་པའི་སངས་རྒྱས་རྣམས་ཀྱིས་ཀྱང་ཆོས་འཁོར་བསྐོར་བའི་དུས་ནས་ཡང་ལྟ་བ་
ལོག་པའི་སློབ་མ་མང་རབ་བྱུང་བ་ཡིན་འདུག༔ དེ་བཞིན་དེང་སང་ཁོ་པོ་ལ་ཡང་སྣོད་དུ་ 
རུང་མ་རུང་མང་ཞིང༔ བླུན་རྨོངས་དམ་ལོག་སློབ་མ་འགའ་ཞིག་གིས་ཞིག་པོ་གླིང་པ 
འདི་ཉིད་བདག་པོ་དགའ་ན་ལུང་བསྟན་ཡག༔ བདག་པོ་མ་དགའ་ལུང་བསྟན་དགོག་ 
ཟེར་བ་འགའ་ཞིག་ཀྱང་འདུག་སྟེ༔ དེ་ལྟ་བུ་མ་ཡིན༔ དཔེར་ན་ས་ལེ་སྦྲམ་ནི་གསེར་མིན་ 
ན༔ བཏུལ་བས་གསེར་དུ་མི་འགྱུར༔ ཆོས་བདག་ཚད་ལྡན་འོང་ཡང་འདི་མིན་སྨྲས་ན་ 
ཨོ་རྒྱན་གྱི་དགོངས་པ་དང༔ དུས་གསུམ་རྒྱལ་བའི་བཀའ་ལ་ཚོད་ཡོད་དང་དགོངས་ 
སྙམ་བྱེད་པའི་རྟོག་གེ་པ་འགའ་ཞིག་འདུག་སྟེ༔ དེ་ལྟར་མ་ཡིན་པ་ཆོས་བདག་ནོར་མེད་ 
མཁའ་འགྲོའི་ལུང་བསྟན་མ་གཏོགས་པར༔ ལུང་བསྟན་ཡག་དགོག་ཁོ་བོས་བཅོས་པ་
153

༄༅། །ཟངས་མདོག་དཔལ་རིའི་མཐོང་སྣང་སྐོར།
ན༔ ཆོས་བདག་མཁའ་འགྲོས་བདག་གི་སྲོག་རྩ་ཆོད༔ དེ་བས་དམ་ལོག་སློབ་མ་འདི་ 
རྣམས་དང༔ ཚེ་རབས་གཏན་དུ་འབྲེལ་བ་མི་འོང་བར༔ ཁོ་བོས་པད་འབྱུང་མདུན་དུ་ 
སྨོན་ལམ་གདབ༔ རྫོགས་སངས་རྒྱས་པའི་ཞལ་ནས་ཀྱང༔ བྱ་རོག་འུག་པ་མཐུན་གྱུར་ 
ན༔ དེ་ཚེ་རིང་བསྲེལ་འབྱུང་བར་འགྱུར༔ དེ་སྐད་གསུངས་བཞིན་དམ་ལོག་སློབ་མ་དང༔ 
སྐྱེ་ཀུན་འབྲེལ་བ་མེད་པར་སྨོན༔ དེ་སྐད་ཁོ་བོར་གཞན་ཡང་གསང་ཚིག་མང་ཡོད་ཀྱངཿ༔ 
ཡི་གེས་འཇིགས་ཀྱིས་དོགས་ནས་འདིར་མ་བཀོདཿ༔
དེ་ནས་དེའི་གཡས་ཕྱོགས་སུ་རིན་ཆེན་པདྨ་རཱ་ག་ལས་གྲུབ་པའི་གཙང་ཁང་རྒྱ་ 
ཆེ་བ་འོད་འབར་བ་ཞིག་གི་ཕུག་ཏུ༔ རིན་པོ་ཆེ་སྣ་ཚོགས་ལས་གྲུབ་པའི་ཁྲི་སྟེང་དུ༔ སྲིན་ 
པོ་ཕོ་མོ་རལ་བ་ཁམ་ནག་ཏུ་ཡོད་པ་བཞི་བསྣོལ་བའི་སྟེང་དུ༔ དར་སྣ་ཚོགས་ཀྱི་འབོལ་ 
དགུ་བརྩེགས་ཀྱི་ཁར༔ པདྨ་དཀར་པོ་འདབ་མ་སྟོང་ལྡན་དུ་ཡོད་པའི་སྟེང་དུ༔ གུ་རུ་ 
པདྨ་སྐུ་མདོག་དཀར་དམར་སྔ་མ་ལྟར་དུ་ཟ་འོག་གི་བེར་དམར་སྨུག་སྦྲག་མ་དང༔ ཆོས་ 
གོས་དམར་པོ་གསེར་གྱི་ཧ་རིས་གསོལ་ནས་བཞུགས་པ༔ དབུ་ལ་པད་ཞྭ་མཐོང་གྲོལ་ 
མནབས་ནས༔ རྒྱབ་ཡོལ་གསེར་གྱི་པ་ཏྲ་དང༔ འོད་ལྔའི་ཀློང་དུ་བཞུགས་ནས༔ གསང་ 
སྒྲུབ་ཀྱི་སྟ་གོན་གྱི་ཆས་ལ་བཞུགས༔ དེའི་གཡོན་ཕྱོགས་སུ་ནམ་མཁའི་སྙིང་པོ་དང༔ སྐ་ 
བ་དཔལ་བརྩེགས་དང་༔ སངས་རྒྱས་ཡེ་ཤེས༔ བདེ་ཆེན་རྒྱ་མཚོ་རྣམས་ཀྱི་རྡོ་རྗེ་རྒྱལ་ 
པོ་དང་རྒྱལ་ཐབས་དང༔ ལས་ཀྱི་སློབ་དཔོན་རྣམས་སུ་མངའ་གསོལ་ནས༔ སྟ་གོན་གྱི་ 
ཆས་རྣམས་ཐམས་ཅད་གཞུང་བཞིན་དུ་མཛད༔ དེའི་མཐར་རྒྱལ་བ་མཆོག་དབྱངས་དངཿ༔ 
སངས་རྒྱས་ཡེ་ཤེས་རྣམས་ཀྱིས་མཚམས་གཅོད་མཛད་ནས༔ ཐོ་བྱང་དང་རྒྱན་བཀོད་ 
ཐམས་ཅད་སྒྲུབ་ཆེན་རང་གི་གཞུང་བཞིན་མཛད༔ དེ་ནས་སྲིན་ཚོགས་རྣམས་ལ་རྒྱལ་
154

༄༅། །ཟབ་གཏེར་ཆོས་ཀྱི་མཛོད་ཁང༌།
བ་མཆོག་དབྱངས་དང༔སངས་རྒྱས་ཡེ་ཤེས་རྣམས་ཀྱིས་ཐུན་གྱིས་བྲབས་ཤིང་བགེགས་
བསྐྲད་མཛད༔ དེ་ནས་གསོལ་བ་འདེབས་ཤིང་ཐམས་ཅད་ཕོ་བྲང་ནང་དུ་བཞུགས་ནས༔
གུ་རུ་རིན་པོ་ཆེའི་གཡས་ཕྱོགས་ནས་རིམ་པ་བཞིན་དུ༔ གྲུབ་ཆེན་ནམ་མཁའི་སྙིང་པོ་དང༔ 
རྒྱལ་བ་མཆོག་དབྱངས་དང༔ སྐ་བ་དཔལ་བརྩེགས་དང༔ ལྡན་མ་རྩེ་མང་དང་༔ དགེ་ 
སློང་དཔལ་གྱི་ཡེ་ཤེས་དང༔ དེ་མཆན་དུ་གོས་འབོལ་ཞིག་འདུག༔ གདན་འདི་ལ་སུ་མི་ 
བཞུགས༔ དེ་གར་བཞུད་པ་ཡིན་སྨྲས་པས༔ མཚོ་རྒྱལ་གྱིས་འདི་ཁྱོད་རང་གི་གདན་ས་ 
ཡིན་མོད༔ ཉོན་མོངས་མངལ་འདི་སྒྲིབ་རེ་ཆེ་གསུངས༔ ཨ་ཙ་ར་ཡེ་ཤེས་དབྱངས་དང༔ 
དེ་རུ་འབོལ་གཅིག་ན་སྡོད་མི་མི་སྣང༔ འདི་ན་བཞུགས་མི་གང་དུ་བཞུད་པ་ཡིན་ཞུས་
པས༔ བདེ་ཆེན་རྒྱ་མཚོས་འདི་ཤུད་པུ་དཔལ་སེང་བཞུགས་གདན་ཡིན༔ ད་ལྟ་མདོ་ 
ཁམས་སུ་ཡོད་གསུངས༔ དེ་མཆན་དུ་ཨ་ཙ་ར་ས་ལེ་དང༔ རྒྱལ་སྲས་མུ་ཁྲི་བཙན་པོ་ 
དང༔ སྣ་ནམ་རྡོ་རྗེ་བདུད་འཇོམས་དང༔ འཁོན་ཀླུའི་དབང་པོ་དང༔ དྲན་པ་ནམ་མཁའ་ 
སོགས་རིག་འཛིན་ཐམས་ཅད་པད་ཞྭ་དམར་པོ་ཁོ་ན་བཞེས་ནས་འདུག༔ ཡང་གུ་རུ་ 
རིན་པོ་ཆེའི་གཡོན་ཕྱོགས་སུ་གནུབས་སངས་རྒྱས་ཡེ་ཤེས་དང༔ དེ་ནས་འབོལ་གདན་
གཅིག་སྟོང་བར་འདུག༔ འདི་ན་བཞུགས་མི་མི་སྣང་གང་ན་བཞུད་པ་ཡིན་ཞུས་པས༔ 
ཡང་མཚོ་རྒྱལ་གྱིས་འདི་སྐད་གསུངས༔ འདི་བཻ་རོ་ཙ་ནའི་བཞུགས་གདན་ཡིན༔ ད་ལྟ་ 
བོད་དུ་ཡོད་མོད་གསུངས༔ དེ་ནས་ཁྲི་སྲོང་ལྡེའུ་བཙན་དང༔ ཀླུའི་རྒྱལ་མཚན་དང༔ སོག་ 
པོ་ལྷ་དཔལ་དང༔ དཔལ་གྱི་རྡོ་རྗེ་དང༔ ལང་གྲོ་དཀོན་མཆོག་དང༔ འབྲོག་མི་དཔལ་ 
གྱི་དབང་ཕྱུག་དང༔ འོ་བྲན་དབང་ཕྱུག་དང༔ གཡུ་སྒྲ་སྙིང་པོ་དང༔ རྨ་རིན་ཆེན་མཆོག་ 
དང༔ ཛྙཱ་ན་ཀུ་མཱ་དང༔ མུ་ཏིག་བཙན་པོ་དང༔ རྒྱལ་སྲས་གླིང་དང༔ དེ་ནས་འབོལ་གདན་
155

༄༅། །ཟངས་མདོག་དཔལ་རིའི་མཐོང་སྣང་སྐོར།
གཅིག་ལ་བཞུགས་མི་མི་འདུག༔ འདི་ན་བཞུགས་མི་གང་ན་ཡོད་ཞུས་པས༔ འདི་ལྷ་ 
སྲས་དམ་འཛིན་གྱི་གདན་ས་ཡིན༔ ད་ལྟ་རྐོང་ཡུལ་དུ་ཡོད་ཟེར༔ དེ་མཆན་དུ་རྡོ་རྗེ་སྤྲེལ་ 
ཆུང་དང༔ པདྨ་མཆོག་གྲུབ་དང༔ ལང་གྲོ་དཀོན་མཆོག་འོད་དང༔ ཡང་འབོལ་གདན་ 
གཅིག་ལ་འདུག་མི་མི་འདུག༔ འདི་ན་བཞུགས་མི་གང་ཞུས་ཙ༔ མཚོ་རྒྱལ་གྱིས་བུ་འདི་ 
ན་ཉང་ཏིང་འཛིན་བཟང་པོའི་བཞུགས་གདན་ཡིན༔ ད་ལྟ་བོད་ཡུལ་དུ་ཡོད་གསུངས༔ 
གཞན་ཡང་རིག་འཛིན་གྲུབ་ཐོབ་རྒྱ་མཚོ་མདོར་ན༔ རིག་འཛིན་པདྨ་འབྱུང་གནས་ལ་ 
དད་གུས་ཅན་གྱི༔ ལས་ཅན་ཐམས་ཅད་གནས་དེ་ན་དག་པའི་ལུས་སུ་འདུག༔ རིག་ 
འཛིན་ཐམས་ཅད་པད་ཞྭ་དམར་པོ་རེ་གསོལ་ནས་འདུག༔ དེ་རྣམས་ཀྱི་ཞྭ་རྩེ་གུ་རུ་རིན་ 
པོ་ཆེའི་ཁྲི་འཕོང་འོག་མ་ལ་མངོན་ཙམ་རེ་མཛད་ནས་ཐམས་ཅད་ཁྲིགས་སེ་འདུག༔ གུ་ 
རུའི་བཞུགས་ཁྲི་གོས་འབོལ་སུམ་བརྩེགས་ཀྱི་སྟེང་ན༔
མནྡ་ར་བ་ན་ཚོད་དར་ལ་བབ་པ་ལོངས་སྐུའི་ཆ་བྱད་ཅན་དུ་འདུག༔ ཁྲིའི་གཡོན་དུ་ 
ཡེ་ཤེས་ཌཱཀྐི་མཚོ་རྒྱལ་མ་བཞུགས་འདུག༔ མ་མཚོ་རྒྱལ་གྱི་མཆན་དེར་བདག་འདུག་ 
བཅོལ༔ དེ་རྣམས་ཀྱི་དབུས་སུ་དཀྱིལ་འཁོར་སྒྲུབ་གཞུང་དང་མཐུན་པ༔ འོད་དཔུང་གི་ 
ཀློང་དུ་འདུག༔ དཀྱིལ་འཁོར་གྱི་ལྷོ་ངོས་ནས་རིམ་བཞིན་དུ༔ བུད་མེད་མང་པོ་འདུག༔ 
དཀྱིལ་འཁོར་གྱི་བྱང་ནས་རིམ་བཞིན༔ བུད་མེད་ངོ་མི་ཤེས་པ་གཉིས་ཙམ་འདུག༔ ཁོ་ 
བོས་ངོ་ཤེས་པ༔ ཤེལ་དཀར་མ༔ མགོན་སྐྱིད༔ དཔལ་འབྱིན་མ་ལ་སོགས་ངོ་ཤེས་རེ་ 
ཞིག་འདུག༔ ངོ་མི་ཤེས་པ་ནི་མང་དུ་འདུག༔ གཞན་ཡང་སྲིན་པོ་ཕོ་མོ་རེ་འགའ་ཤར་དུ་ 
འགོད༔ ལྷོ་ན་སྲིན་གྱི་ཁྱེའུ་མང་པོ་ཚོགས་འདུག༔ ནུབ་དེ་ན་སྲིན་གྱི་བུ་མོ་མང་པོས་བྲོ་ 
འཁྲབ་ཅིང་འདུག༔ གུ་རུ་རིན་པོ་ཆེ་དང་ནམ་མཁའི་སྙིང་པོ་མཚོ་རྒྱལ་མནྡ་ར་རྣམས་ཀྱིས༔
156

༄༅། །ཟབ་གཏེར་ཆོས་ཀྱི་མཛོད་ཁང་།
བཀའ་བརྒྱད་རིག་འཛིན་འདུས་པའི་གཞུང་བསྲིང༔ ཚེ་གཡང་ཕུར་གསུམ་གསུངས་སོ༔ 
ཛྙཱ་ན་ཀུ་མཱ་ལ་སོགས་རིག་འཛིན་རེ་འགས་རྡོ་རྗེ་ཁྲོ་ལོད་གསུངས༔ སངས་རྒྱས་ཡེ་ཤེས་
ཀྱིས་འཇམ་དཔལ་གསུངས༔ རྒྱལ་བ་མཆོག་དབྱངས་ཀྱིས་རྟ་མགྲིན་གསུང་ཞིང་འདུག༔
མངའ་བདག་རྒྱལ་པོ་དང་གཞན་གྱིས་དགོངས་པ་ཡོངས་འདུས་ཞི་དྲག་རྣམས་གསུང་ཞིང་ 
འདུག༔ དེ་བཞིན་དུ་རིག་འཛིན་རྣམས་ཀྱིས་སྒྲུབ་པ་ཕྲན་བུ་རེ་ཡན་ཆད་མཛད་ཅིང་འདུག༔
རེས་སྨན་འཛབ་ཀྱང་མང་རབ་གསུང་ཞིང་འདུག༔ ཌཱཀྐིའི་རིགས་ལ་ལས་འཛབ་འདྲེན་ 
ཅིང་དཀྱིལ་འཁོར་བསྐོར༔ གཞན་ཡང་རིག་འཛིན་གྲུབ་ཐོབ་རྒྱ་མཚོ་བསམ་གྱིས་མི་ 
ཁྱབ་པ་འདུག༔ མཁའ་འགྲོ་རྒྱ་མཚོ་དཔག་ཏུ་མེད་པ༔ དཔེར་ན་སྤྲིན་གྱི་ཕུང་པོ་ལྟ་བུར་ 
འདུག༔ རིག་འཛིན་ཐམས་ཅད་ལ་གོས་འབོལ་སུམ་བརྩེགས་སུ་འདུགཿག༔ སྲིན་གྱི་ཆོས་ 
ཞུ་མི་རྣམས་ཀྱི་མགོ༔ རིག་འཛིན་རྣམས་ཀྱི་གོས་འབོལ་བར་མ་དེ་ལ་སླེབས་ཙམ་འདུག༔ 
ཞག་ཉེར་གཅིག་ལ་བསྙེན་སྒྲུབ་མཛད་ཅིང་འདུག༔ དེ་ནས་ཞག་བདུན་གྱི་བར་དུ་བླ་མེད་ 
སྒྲུབ་ཆེན་གྱི་དབང་ལུང༔ བཀའ་གཏད་ཡོངས་རྫོགས་མཛད༔ གུ་རུ་རིན་པོ་ཆེས་ཐུན་ 
སྐབས་སུ༔ རྫོགས་པ་ཆེན་པོའི་སྙན་བརྒྱུད་ཡང་ཟབ་རེ་གནང༔ དེ་ནས་ཞག་ཉེར་བརྒྱད་ 
ནས་དབང་དང་སྒྲུབ་ཆེན་ཐམས་ཅད་ཚར་རྗེས་སུ༔ དངོས་གྲུབ་ལེན་ཆོག་སོགས་ཚར་ 
ནས༔ སྒྲུབ་གཏོར་ཐམས་ཅད་ཆ་གསུམ་དུ་མཛད་ནས༔ ཆ་གཅིག་པདྨ་འོད་ཀྱི་ནུབ་ 
ཕྱོགས་ཀྱི་སྐྱེད་ཚལ་དུ་སྦས༔ ཆ་གཅིག་སྦྱིན་སྲེག་མཛད༔ ཆ་གཅིག་དེར་འདུས་ཐམས་ 
ཅད་ཀྱིས་དངོས་གྲུབ་ཀྱི་རྫ་ས་སུ་རོལ༔ དེ་ནས་རྡུལ་ཚོན་རྣམས་རིག་འཛིན་རྣམས་ཀྱིས་ 
མུ་ལེ་མཐིང་མཚོ་ལ་གར་ཐབས་སྣ་ཚོགས་མཛད་ནས་སྐྱེལ༔ ཡར་ལོག་ནས་ཡང་དགའ་ 
སྟོན་དཔག་ཏུ་མེད་པར་མཛད༔ དེ་ནས་རིག་འཛིན་ཐམས་ཅད་ཀྱིས་སྨོན་ལམ་རྒྱ་ཆེར་
157

༄༄༅། །ཟངས་མདོག་དཔལ་རིའི་མཐོང་སྣང་སྒོར།
བཏབ་ཅིང༔ ཡང་གུ་རུ་རིན་པོ་ཆེས་དེ་རྗེས་སྲིན་པོ་ཐམས་ཅད་ལ་དམ་ཚིག་རིམ་པ་ 
རྣམས་ནན་ཏན་དུ་གསུངས༔ བདག་ལ་ཡང་མན་ངག་གི་བཀའ་གཏད་དང་ཞལ་གདམས་ 
རྣམས་ནན་དུ་མཛད་སྨོན་ལམ་ཡང་ནན་དུ་མཛད་འདུག༔ ཡང་གུ་རུ་རིན་པོ་ཆེས་བདག་ 
ལ་འདི་སྐད་གསུངས༔ ཡང་གསང་བླ་ན་མེད་པ་ཡི༔ རྩ་གསུམ་དཀྱིལ་འཁོར་ཞལ་ཕྱེས་ 
ནས༔ སྒྲུབ་ཆེན་དབང་དང་བསྐྱེད་རྫོགས་མ་ལུས་ཀུན༔ དེང་འདིར་བུ་ལ་གཏད་པ་ཡིན༔ 
དམ་ཆོས་འདི་རྣམས་མ་ལུས་ཀུན༔ པད་འབྱུང་བདག་གི་སྙིང་ཁྲག་མིན་རེ་ཀན༔ བོད་ 
ཁམས་ས་འོག་ཀུན་གྱི་གཏེར་སྙིང་ཡིན༔ སྤེལ་མཁས་གྱིས་ལ་གསང་སྤྱོད་དམ༔ ཁྱོད་ཀྱི་ 
བུ་སློབ་རྒྱུད་འཛིན་ཐམས་ཅད་ཀུན༔ མཆོག་ཐུན་དངོས་གྲུབ་ཆར་ལྟར་འབེབས༔ དཔེར་ 
ན་ཡིད་བཞིན་ནོར་བུ་རྙེད་དང་མཚུངས༔ ཁྱོད་ཀྱི་བུ་སློབ་རྒྱུད་འཛིན་མ་ལུས་ཀུནཿ༔ གནས་ 
འདིར་མྱུར་དུ་སླེབ་པའི་རྟེན་འབྲེལ་ཡོད༔ བུ་ཁྱོད་དང་འབྲེལ་ཚད་དོན་ལྡན་ཡིནཿ༔ 
འབྲེལ་རྒྱུད་འཛིན་མ་ལུས་ཀུན༔ པདྨ་བདག་དྲུང་མྱུར་དུ་སླེབ༔ ཨེ་མ་སྐལ་བ་བཟང་ངོ་ 
བུ༔ ད་ལྟ་བོད་ཡུལ་ཀུན་ཏུ་བདུད་ཀྱི་སྤྲུལ་པས་ཁྱབ༔ སྐྱེ་འགྲོ་བདེ་ལ་མི་སྟེར་དུས་འདི་ 
ལ༔ འདུལ་སྐལ་ཁྱོད་ཡིན་བོད་ཁམས་སྤྱིར་དགོངས་ལ༔ ཕན་པའི་རྟེན་འབྲེལ་མ་འཆུགས་ 
སྨོན་ལམ་རྒྱ་ཆེར་ཡང་ཡང་ཐོབ༔ འོན་ཀྱང་བོད་ཁམས་མུན་གླིང་ཡིན་པས་ཉན་མཁན་ 
དཀོན༔ སྔོན་ཆད་ཆོས་རྒྱལ་གྱིས་ཀྱང་རྟེན་འབྲེལ་མང་པོ་འཆུགས༔ ཕས་ཟེར་བུས་ཉོན་ 
ལ་གསང་སྤྱོད་དམ་མོ་གསུངས༔ དེ་ཚེ་ཁོ་བོས་འདི་སྐད་ཞུས༔
ཀྱེ་མ་གུ་རུ་རིན་པོ་ཆེ་ལགས༔ བདག་ད་ནི་གནས་འདིར་སླེབས་ནས༔ གུ་རུ་རིན་ 
པོ་ཆེའི་དྲུང་དུ་སྡོད་རྒྱུ་ཡིན་ལགས༔ བདག་ནི་བོད་ཡུལ་དུ་མི་འགྲོ་ལགས༔ ཐུགས་རྗེས་ 
འཛིན་པར་ཞུ༔ སྤྲང་བན་བདག་མི་དགོས༔ དེང་སང་གི་སྐབས་ལ༔ གུ་རུ་རིན་པོ་ཆེ་
158

༄༅། །ཟབ་གཏེར་ཆོས་ཀྱི་མཛོད་ཁང་།
ཁྱོད་ཉིད་དངོས་སུ་བྱོན་ཡང༔ བོད་ཁམས་ཀྱིས་བདེན་པར་མི་འཛིན༔ ཕན་སེམས་མཁན་ 
ལ་ཉན་མཁན་མེད༔ བདག་དེང་སང་བོད་ཁམས་གདུལ་བྱ་ཡི་རེ་མུག༔ ནགས་ཁྲོད་རི་ 
སུལ་དག་ཏུ་བདག་ཉིད་གཅིག་པུར་ཉམས་ལེན་སྤྲོ༔ བདག་ད་ནི་གནས་འདི་རུ༔ གུ་རུ་ 
རིན་པོ་ཆེའི་དྲུང་དུ་འདུག་པ་ཞིག་རང་ཐུགས་རྗེས་འཛིན་པར་ཞུ་ལགས༔ཞེས་ཞུས་པས༔
ཡང་གུ་རུ་རིན་པོ་ཆེས་འདི་སྐད་གསུངས༔ བུ་སེམས་བསྐྱེད་སྨོན་ལམ་རྒྱ་མ་ཆུང༔ སྐྱེ་ 
འགྲོའི་དོན་དུ་ཕན་སེམས་རྒྱ་ཆེར་བསྐྱེད་ལ་ལུས་སྲོག་འབུངས༔ ཁྱོད་ཀྱི་ཟབ་མོའི་གཏེར་
ཁ་ལ༔ བསྒོམ་མི་དགོས་པར་ཚེ་གཅིག་སངས་རྒྱས་འགྲུབ་པའི་རྫས་གཏེར་དཔག་མེད་ 
ཡོད༔ རྫས་གཏེར་དེ་རྣམས་སེར་སྣས་མ་བཅིངས་པར༔ སྐྱེ་འགྲོའི་དོན་དུ་བློ་སྐྱེད་འགྲོ་ 
དོན་རྒྱ་ཆེར་གྱིས༔ འཁོར་གྲོགས་སྦྱིན་བདག་རྣམས་ལ་ངོས་དགའ་མ་འཛིན་ཕྱོགས་ 
མཐར་འགྲོ་དོན་སྐྱོངས༔ ཚེ་གཅིག་སངས་རྒྱས་འགྲུབ་པའི་རྫས་གཏེར་འདི༔ ཕྱི་རབས་ 
རྒྱུད་འཛིན་རྣམས་ལ་ཕབས་རྒྱུན་ལུས་པར་གྱིས༔ གསང་སྔགས་བསྟན་པའི་སྲོག་འཛུགས་ 
ཡིན་ནོ་བུ༔ ད་ལན་འགྲོ་བའི་དོན་དུ་བཞུད༔ བུ་ཁྱོད་བདག་དང་སྐད་ཅིག་འདུ་འབྲལ་ 
མེད༔ ད་ལན་སྐྱེ་འགྲོའི་དོན་དུ་བཞུད༔ དེ་ནས་ཁྱོད་འབྲེལ་རྒྱུད་འཛིན་འབངས་འཁོར་ 
བཅས་པ་ཀུན༔ གནས་འདིར་མྱུར་དུ་ངེས་པར་སླེབ༔ བུ་ཁྱོད་སྔོན་ཆད་འབྲོག་བན་དུས་ 
ཀྱི་སྐྱེ་བ་དྲན་ནམ་གསུངས༔ ཁྱོད་སྔོན་ནས་འབྲོག་བན་དུས་ནས་སྨོན་ལམ་རྒྱ་ཆེར་བཏབ་ 
པའི་མཐུས༔ དེང་སང་སྨོན་ལམ་དབང་སྟོབས་ཀྱིས༔ ཁྱོད་དང་སྐྱོན་ཡོན་འབྲེལ་ཐོབ་ཀུན༔ 
གནས་འདིར་འདྲེན་པར་ཐེ་ཚོམ་མེད༔ བུ་ཁྱོད་གང་འདུལ་འཕྲིན་ལས་སྣ་ཚོགས་ཀྱིས༔ 
སེམས་བསྐྱེད་རྒྱ་ཆེར་འགྲོ་བའི་དོན་རང་གྱིས༔ ཐེག་ཆེན་རྣལ་འབྱོར་བྱང་ཆུབ་སེམས་ 
བསྐྱེད་ཡིན༔ ཁྱད་པར་སྙན་བརྒྱུད་གདམས་ངག་འདི༔ དྲན་པས་ཙིར་ཟུང་སྐལ་ལྡན་བུ་
159

༄༅། །ཟངས་མདོག་དཔལ་རིའི་མཐོང་སྣང་སྐོར།
མཆོག་རྣམས་ཀྱིས་གཅིག་བརྒྱུད་གྱིས༔ སྣོད་ལྡན་བྱུང་ན་དུང་ཕྱུར་བྱུང་ཡང་སྤྲོད༔ རྗེས་ 
འཇུག་སྙིང་གི་བུ་མཆོག་མ་གཏོགས་པར༔ མང་དུ་མ་སྤེལ་ཙིཏྟར་བརྡ་ཐིམ༔ ས་མ་ཡ༔ 
གསུངས་ཚེ་ཁོ་བོས་འདི་སྐད་སྨྲས༔ ཀྱེ་མ་ཀྱི་ཧུད་གུ་རུ་རིན་པོ་ཆེ༔ བདག་བོད་དུ་མི་བཏང་ 
བར༔ གུ་རུའི་ཞབས་དྲུང་དུ་གནས་འདིར་རང་འདུག་པ་ཞིག་སྐུ་དྲིན་སྐྱོངས་ལགས༔ ཞུས་ 
ཤིང་མཆི་མ་རྒྱ་མཚོ་ལྟ་བུར་ལྷུག་ཀྱངཿ༔ སྡོད་དུ་མ་སྟེར་ནས༔ གུ་རུ་རིན་པོ་ཆེའི་ཕྱག་གཡས་ 
པས་བདག་གི་མགོར་བྱུགས་ཤིང༔ འདི་སྐད་གསུངས༔
ཨེ་མ་སྐལ་ལྡན་རིགས་ཀྱི་བུ་མཆོག་ཁྱོད༔ ད་ལན་བོད་ཡུལ་འདུལ་བའི་དུས་སྐལ་ 
ཁྱོད་དུས་བབ༔ ཕ་བུ་སྐད་ཅིག་འབྲལ་མི་འགྱུར༔ བུ་ཁྱོད་གནས་འདིར་ཡང་ཡང་ཕྱིན་ 
ཞིང་འགྲོ་བའི་དོན་དུ་ཡང་ཡང་བཞུད་པ་ཡིན༔ བུ་ཁྱོད་སྐྱེ་ཀུན་སྐྱེ་བ་གར་བླངས་ཀྱངཿ 
བདག་དང་སྐད་ཅིག་འཁྲལ་མེད་ཡང་ཡང་ཞལ་མཇལ་ནས༔ ཡང་ཡང་ལུང་བསྟན་ཡང་ 
ཡང་བར་ཆད་ང་ཡིས་སེལ་བ་ཡིན༔ དེ་ལ་སོགས་ཏེ་རྡོ་རྗེ་ཧཱུཾ་ཀ་ར་ནས༔ འབྲོག་བན་དང་ 
ཆོས་བློན་ཀྲྀཥྞ་འཛིན་ནས་བཟུང༔ ད་ལྟའི་བར་དག་ཏུ་སྐྱེ་བ་ཀུན་ཏུ་རང་གཉིས་འབྲལ་ 
མ་མྱོང༔ བུ་ཁྱོད་སྐྱེ་ཀུན་བར་ཆད་ངས་སེལ་བ་ཡིན༔ ད་ནི་བོད་ཡུལ་སེམས་ཅན་དོན་དུ་ 
བཞུད༔ བུ་ཁྱོད་གནས་འདིར་ཞག་གྲངས་ཉེར་བརྒྱད་སོང༔ འདི་རུ་སླེབས་ནས་ད་བར་དུ༔ 
ཁྱོད་ལུས་དངོས་པོར་སླེབས་སྙམ་སྟེ༔ དངོས་ཉིད་མ་ཡིན་རྨི་ལམ་ཡིན༔ རྨི་ལམ་གནས་ 
འདིར་སད་ན་ཚེ་ལ་བར་ཆད་འོང༔ རྨི་ལམ་ཟུང་ལ་ཕོ་བྲང་འདིར༔ སྟེང་འོག་ཕྱི་ནང་བཀོད་ 
པ་ཀུན༔ མ་ཡེངས་དྲན་པས་ཙིར་ཟུང་ཡི་གེའི་རིས་ཐོབ་དང༔ བོད་ཡུལ་ཕྱིན་ནས་མ་ 
འོངས་ཚུན༔ ཁྱོད་ཀྱི་བུ་སློབ་རྒྱུད་འཛིན་ཀུན༔ གཞན་ཡང་སྐལ་ལྡན་དད་མོས་ཐོབ་ཚད་ 
ཀུན༔ གནས་འདིར་མྱུར་དུ་སླེབ་པའི་རྟེན་འབྲེལ་ཡོད་གསུངས༔ དེ་ནས་ཁོ་བོའི་མིག་
160

༄༅། །ཟབ་གཏེར་ཆོས་ཀྱི་མཛོད་ཁང་།
ནས་མཆི་མ་འབབ་ཆུ་ལྟ་བུར་ཕྱུང་ཞིང༔ གུ་རུ་རིན་པོ་ཆེའི་ཞབས་སྤྱི་བོར་བླངས་ནས་ 
སྨོན་ལམ་རྒྱ་ཆེན་པོ་བཏབ༔ ཕ་གཅིག་གུ་རུ་རིན་པོ་ཆེ་བདག་སྐད་ཅིག་འབྲལ་བ་མེད་ 
པར་ཐུགས་རྗེས་བཟུང་དུ་གསོལ༔བདག་གནས་འདི་རུ་ཕྱིན་ཙ་ཡང་བོད་ཡུལ་དུ་བཞུད་ 
དགོས་པ་འདུག༔ བདག་ཚོགས་མ་བསགས་པ་ཞིག་མ་རེད་ཨང་བྱས་པས༔ འོ་བུ་ང་ 
དང་ཡང་ཡང་མཇལ་ཞིང་ལུང་བསྟན༔ ད་ནི་ཡིད་སྐྱོ་སྨྲེ་སྔགས་མ་འདོན་ལ༔ རྨི་ལམ་ཟུངས་ 
ལ་བོད་ཡུལ་བཞུད༔ འདི་ཉིད་བསྡད་པས་བར་ཆད་འོང༔ གཞན་ཡང་བདག་ལ་སྐྱེ་ཀུན་ 
ཏཱཿ༔ གུ་རུ་རིན་པོ་ཆེའི་ཐུགས་རྗེས་བཟུང་ནས་བར་ཆད་སེལ་བའི་གསུང་གླེང་རྣམས་ 
ཡོད་ཀྱང་འདིར་མ་བྲིས༔ དེ་ནས་རྨི་ལམ་བཟུང་ཞིང་ཡོད་ཙ༔ དུས་འདིར་སྤྲང་བན་སྐྱོ་ 
བ་ཆེན་པོ་སྐྱེས་ཤིང༔ སྣང་བ་བན་བུན་དུ་ཉམས་རྟོགས་བཟང་པོ་གཏད་མེད་དུ་ཟང་ཐ་ 
ལེ་ཅི་ཡང་རྩིས་གདབ་ཕྲ་མོ་ཙམ་ཡང་མེད་པར༔ ཁྲ་ལེ་ཁྲོ་ལོ་འགྲོ་བར་འདུག༔ དོན་ཡང་ 
དག་ཏུ་བརྗོད་ན༔ ཐ་མལ་པའི་ཤེས་པ་ཡང་དག་པ་འདི༔ ཐོད་རྒལ་གྱི་ཉམས་དང་འོད་ 
གསལ་མ་བུ་འདྲེས་ནས༔ བློས་བྱས་ཀྱི་འཛིན་པ་དང་བྲལ་ནས༔ དབྱིངས་རིག་དབྱེར་ 
མེད་ཁྱབ་གདལ་ཆེན་པོ་དེའི་ངང་ལ༔ ཐུན་མཚམས་ལས་འདས་པ་ཞིག་འདུག༔ དེ་ནས་ 
ཕོ་བྲང་གི་བར་ཁྱམས་ནས༔ གསེར་གྱི་སྐས་གཅིག་ལ༔ མ་ཅིག་བདེ་ཆེན་རྒྱ་མཚོ་དང༔ 
སྔར་གྱི་བུ་མོ་བཞི་པོས་དེའི་སྟེང་ཁང་དུ་ཁྲིད༔ དེའི་ཕུག་གི་གཙང་ཁང་རིན་པོ་ཆེ་པདྨ་རཱ་ 
ག་ལས་གྲུབ་པ་ཞིག་འདུག༔ དེར་གུ་རུ་རིན་པོ་ཆེའི་བཞུགས་ཁྲི་གསེར་ལས་གྲུབ་པཿ༔ 
ཁྲི་འཕང་གསུམ་དུ་འདུག༔ ཁྲི་དེ་ལ་རིན་པོ་ཆེ་སྣ་ཚོགས་ཀྱི་ཕྲས་བརྒྱན་པ་ཞིག་འདུག༔ 
དེའི་སྟེང་དེར་ཟ་འོག་གི་འབོལ་དགུ་བརྩེགས་འདུག༔ རྒྱབ་ཡོལ་གསེར་གྱི་པ་ཏྲ་ལ་རིན་ 
པོ་ཆེ་སྣ་ཚོགས་ཀྱིས་བརྒྱན་པ་གཅིག་འདུག༔ སྟེང་དེ་ན་བླ་རེ་དང་དར་གྱི་ལྡ་ལྡི་དང༔
161

༄༅། །ཟངས་མདོག་དཔལ་རིའི་མཐོང་སྣང་སྐོར།
རིན་པོ་ཆེའི་དྲ་བ་དང་དྲྭ་ཕྱེད་ལ་སོགས་པའི་རྒྱན་གྱིས་སྤྲས་པ་འདུག༔ ཕོ་བྲང་དེ་ན་ 
རིན་པོ་ཆེ་མུ་ཏིག་ལས་གྲུབ་པའི་ཆོས་སྐུ་ཀུན་བཟང་གི་སྐུ་བསམ་ལས་འདས་པ་གཅིག་
འདུག༔ གཞན་ཡང་གསང་སྔགས་བླ་མེད་ཀྱི་བཀོད་པ་དཔག་ཏུ་མེད་པར་འདུག༔ ཕོ་ 
བྲང་དེ་ནི་ཨ་ཏི་བླ་མེད་ཀྱི་ཆོས་གསུང་ས་ཡིན་པར་འདུག༔ དེའི་སྟེང་དེ་ན་རིན་པོ་ཆེའི་ཁ་
བད་ལྔ་ལྡན་དུ་འདུག༔ རིན་པོ་ཆེ་མཐིང་འོད་དང་ལྡན་པའི་སྟེང་དུ་རིན་པོ་ཆེ་ལས་གྲུབ་ 
པའི་པད་འདབ་བརྒྱད་ཀྱི་སྟེང་དེར༔ བོད་ཀྱི་གསེར་འཕྲུ་དང་ཅུང་མི་འདྲ་བ་བང་རིམ་ 
མང་པོ་ཡོད་པ་ཞིག་འདུག༔ དེའི་རྩེ་ལ་དར་ཟབ་ཀྱི་གདུགས་རིན་པོ་ཆེའི་ཏོག་གིས་བརྒྱན་ 
པ་ཞིག་འདུག༔ དེའི་བར་ངོས་དེ་ན་སྒོ་སྤྲོད་བྱས་ནས་རིན་པོ་ཆེ་ཤེལ་ལས་གྲུབ་པའི་ཁང་ 
བརྩེགས་ཤིག་འདུག༔ དེའི་ཁ་བད་རིན་པོ་ཆེ་སྣ་ལྔའི་དྲ་བ་དང་དྲྭ་ཕྱེད་ཀྱིས་བརྒྱན་ནས་
སྣང་ངོ༔
དེའི་སྟེང་དུ་གསེར་ཏོག་དང་དར་ཅོག་གི་ཏོག་ཐོད་སྐམ་གྱིས་བརྒྱན་པ་གཉིས་གསེར་
འཕྲུ་དེའི་གཡས་གཡོན་དུ་འདུག༔ དེ་བཞིན་ཤར་དུ་ཤེལ་ལས་གྲུབ་པའི་གློ་འབུར་དང༔ 
ལྷོ་རུ་བཻཌཱུརྱ་ལས་གྲུབ་པའི་མཆོད་ཁང༔ ནུབ་དུ་པདྨ་རཱ་ག་ལས་གྲུབ་པའི་ཁང་བརྩེགས་ 
དང༔ བྱང་དུ་ཨིནྡྲ་ནཱི་ལ་ལས་གྲུབ་པའི་གཙུག་ལག་ཁང་དང༔ དེ་རྣམས་ཀྱི་ཁ་བད་དང་ 
གསེར་འཕྲུ་ཐམས་ཅད་ཤར་གྱི་ཁང་བརྩེགས་དང་འདྲ་བར་འདུག༔ གསེར་ཏོག་ཐམས་ 
ཅད་དབུས་ཀྱི་ཁ་བད་དང་མཉམ་པར་འདུག༔ གསེར་ཏོག་གི་གཡས་གཡོན་དུ་དར་ཟབ་ 
ཀྱི་རྒྱལ་མཚན་ལ་ཐོད་སྐམ་གྱིས་བརྒྱན་པ་རེ་འདུག༔ སྔར་གྱི་གསེར་ཁང་དེ་ལའང་ཁ་ 
བད་རིན་པོ་ཆེ་སྣ་ལྔས་བརྒྱན་པ༔ དེ་ལ་རིན་པོ་ཆེའི་དྲ་བ་དྲྭ་ཕྱེད་ཀྱིས་བརྒྱན་པའོ༔ དྲིལ་ 
བུ་གཡེལ་ཁ་དུ་མས་སྤྲས་པ་ཞིག་འདུག༔ དེའི་གཡས་གཡོན་དུ་རིན་པོ་ཆེ་པདྨ་རཱ་ག་
162

༄༅། །ཟབ་གཏེར་ཆོས་ཀྱི་མཛོད་ཁང༌།
ལས་གྲུབ་པའི་ཁང་བརྩེགས་རེ་ལ་རཏྣ་ལྔའི་ཁ་བད་ཀྱིས་བརྒྱན་པ༔ དེའི་སྟེང་དེར་རིན་
པོ་ཆེའི་ཏོག༔ དར་ཟབ་ཀྱི་རྒྱལ་མཚན་ཐོད་སྐམ་གྱིས་བརྒྱན་པ་དང༔ དར་པོ་ཆེ་ལ་ཏོག་
གིས་བརྒྱན་པ་དང༔ དར་ཟབ་སྣ་ཚོགས་ཀྱི་ཅོད་པན་རླུང་གིས་གཡེང་བ་རྣམས་ལ་ཡང་ 
ཏོག་གིས་བརྒྱན་པ་འདུག༔དེ་རྣམས་ཀྱི་རྒྱབ་ཕྱོགས་སུ་གཙང་ཁང་བང་རིམ་གསུམ་ཀ་
ལ་གཡུ་འོད་དང༔ རིན་པོ་ཆེའི་ཏོག་གིས་སྤྲས་ཤིང་རྒྱལ་མཚན་དང་ཅོད་པན་དང༔ དར་
པོ་ཆེ་རྣམས་གོང་དུ་བཤད་པ་ལྟར་དུ་འདུག༔དེའི་འོག་ཁང་དེ་ལ་ཡང་པདྨ་རཱ་ག་ལས་
གྲུབ་པ་རྒྱ་ཆེ་ཞིང་སྒོ་ཤར་དུ་བསྟན་པ༔ ཁ་ཏོག་རིན་པོ་ཆེ་སྣ་ལྔ་ལས་གྲུབ་པ༔ མུ་ཏིག་ 
ལ་སོགས་པ་རིན་པོ་ཆེ་གཞན་རྣམས་ཀྱི་དྲ་བ་དང༔ དྲྭ་ཕྱེད་དང༔ དྲིལ་བུ་གཡེར་ཁ་དངཿ 
དར་གྱི་ལྡ་ལྡི་དང༔ ཅོད་པན་གྱིས་བརྒྱན་པ༔ ཁ་བད་ཀྱི་འོག་ཐམས་ཅད་རྨ་བྱའི་མདོངས་ 
ཀྱི་ཤམ་བུ་བྱས་པ༔ སྒོ་ལོགས་ཀྱི་ཀ་གདན་ཐམས་ཅད་ཁྲོ་ཆུ་ལས་གྲུབ་པའི་ཆུ་སྲིན་གྱིས་ 
བརྒྱན་ཅིང༔ གསེར་གྱི་པ་ཏྲ་དང་རིན་པོ་ཆེ་སྣ་ཚོགས་ཀྱི་མིག་མང་རིས་སུ་བརྒྱན་པ་ཞིག་ 
འདུག༔ དེའི་ནང་དུ་ཁྱམས་ཆེན་པོ་བཞི་ལ་སྒོ་སྲུང་བཞི་འདུག༔ དབུས་ཀྱི་གཙང་ཁང་དེ་ 
ནི་སྒྲུབ་ཆེན་བཀའ་བརྒྱད་ཀྱི་བཀོད་པ་དང༔ གཞན་ཡང་གསང་སྔགས་ཀྱི་ལྷ་ཚོགས་ 
རྣམས་ཁྲ་ཆེམ་མེར་འཇའ་ཚོན་ལྟར་དུ་མངོན༔ དེའི་མདུན་གཡས་དེ་ན་ཐུགས་རྗེ་ཆེན་
པོ་དང་པདྨ་དབང་ཆེན་གྱི་བཀོད་པ་རྣམས་སྣང་ངོ༔ དེའི་སྒོ་ལོགས་གཡས་དེ་ན་རྡོ་རྗེ་
ཕུར་པའི་ལྷ་ཚོགས་རྣམས་ནམ་མཁའ་ལ་འཇའ་ཤར་བ་ལྟར་དུ་སྣང༔ དེའི་ཁྱམས་གཡོན་
གྱི་སྒོ་དྲུང་དུ་དཔལ་འཁོར་ལོ་བདེ་མཆོག་གི་བཀོད་པ་རྣམས་འདུག༔ དེ་མཆན་གྱི་གཙང་ 
ཁང་རྣམས་སུ་དཔལ་དགྱེས་པ་རྡོ་རྗེའི་ལྷ་ཚོགས་རྣམས་སྣང༔ གཞན་ཡང་གཙང་ཁང་ 
དེ་རྣམས་ཀྱི་ནང་དང་ཁྱམས་རྣམས་སུ༔ ལ་ལ་ན་མ་དང་མཁའ་འགྲོ་རྣམས་ཀྱིས་ཚོགས་
163

༄༅། །ཟངས་མདོག་དཔལ་རིའི་མཐོང་སྣང་སྐོར།
འཁོར་བསྐོར༔ ལ་ལ་ན་གར་དང་འཛབ་གྱེར་བའི་རིགས་རྣམས་འདུག༔ གཞལ་ཡས་དེ་ 
རྣམས་ཐམས་ཅད་ཀྱང་ཐ་མལ་པའི་སྤྱོད་ཡུལ་མ་ཡིན༔ ཕྱི་ནས་བལྟས་ན་ནང་གསལ་བ༔ 
ནང་ནས་བལྟས་ན་ཕྱི་ཐམས་ཅད་མངོན་པ༔ དཔེར་ན་སྣང་ལ་རང་བཞིན་མ་གྲུབ་པ༔ འཇའ་ 
ཚོན་ལྟ་བུར་ཟང་ཐལ་ལེར་འདུག༔ འདོད་དགུའི་ལོངས་སྤྱོད་ཐམས་ཅད་ཀྱང༔ ཐ་མལ་ 
རྨོངས་པའི་སྤྱོད་ཡུལ་མ་ཡིན་པར༔ འདོད་དགུ་ཐམས་ཅད་ཡིད་ལ་དྲན་པ་ཙམ་གྱིས་འབད་ 
མེད་ལྷུན་གྲུབ་ཏུ་འབྱུང་བར་འདུག༔ གནས་དེར་རིག་འཛིན་བྱང་སེམས་གྲུབ་ཐོབ་དང༔ 
དཔའ་བོ་མཁའ་འགྲོ་མིན་པ་གཞན་མི་གནས༔ དེ་ནས་གཞལ་ཡས་ཁང་ཆེན་པོའི་ཤར་ 
སྒོའི་བར་ཁྱམས་དེ་ན༔ ཆོས་ཁྲི་ཆེན་པོའང་རིམ་པ་ལྔ་ལྡན་དུ་ཡོད་པ་འོད་དུ་འབར་བ་ 
ཞིག་འདུག༔ འདི་གང་ཡིན་སྨྲས་པསཿ༔
ཨ་མ་མཚོ་རྒྱལ་གྱིས་བུ་འདི་གུ་རུ་རིན་པོ་ཆེའི་སྲིན་པོ་ཟིལ་གནོན་ལ་བཞུགས་
ནས་ཆོས་གསུང་སའི་ཆོས་ཁྲི་ཡིན་གསུངས༔ དེ་ནས་ཕར་ཕྱིན་ཙ་ལྕོག་ཐང་ཆེན་པོ་གོ་
རེ་ཐམས་ཅད་རིན་པོ་ཆེའི་དྲ་བ་དང་དྲྭ་ཕྱེད་ཀྱིས་བརྒྱན་པའི་སྐྱེད་ཚལ་གྱི་ཀུན་དགའ་ར་
བ་ཞིག་འདུག༔ འདི་ང་ཡིན་སྨྲས་པས༔ བུ་འདི་རྣམས་རང་ཅག་རིག་འཛིན་མཁའ་འགྲོ་ 
རྣམས་ཀྱིས་སྐྱོ་བསང་མཛད་ས་ཡིན་གསུངས༔ དེ་ནས་ཡང་སྐྱེད་ཚལ་ཞིག་ཏུ་མ་དང་མཁའ་ 
འགྲོ་རྣམས་ཀྱིས་ཚོགས་མཛད་ཅིང་སྣང༔ དེ་རུ་ཡང་གཟུགས་ནི་སྲིན་པོ་ཡིན་པ་ལ་འོད་ 
ལུས་ཅན་བསམ་གྱིས་ཁྱབ་པ་རྣམས་གར་ཐབས་བསྒྱུར་ཞིང་འདུག༔ སྲིན་གཟུགས་འོད་ 
ལུས་ཅན་འདི་རྣམས་སུ་ཡིན་སྨྲས་པས༔ བུ་འདི་རྣམས་རིག་པ་འཛིན་པའི་གཏེར་སྟོན་ 
རྣམས་ཀྱིས༔ གཏེར་སྒོ་འབྱེད་པའི་ཚེ༔ འབྲེལ་བ་ཐོབ་པས་ཕྱིར་མི་ལྡོག་པ་རྣམ་པ་གསུམ་ 
ཡོད༔ འདི་རྣམས་ཚེ་གཅིག་སངས་རྒྱས་འགྲུབ་པའི་རྫས་མཆོག་དམ་རྫས་ཁར་ཕྱིན་པ་
164

༄༅། །ཟབ་གཏེར་ཆོས་ཀྱི་མཛོད་ཁང་།
རྣམས་ཡིན༔ ལུས་སྲིན་གཟུགས་སུ་ཡོད་པ་འདི་ནི༔ ཚོགས་བསགས་དང་སྒྲིབ་སྦྱོང་ 
མ་དགོས་ནས་བཙན་ཐབས་སུ་སངས་རྒྱས་པས་སྲིན་གཟུགས་སུ་ཡོད་པ་དེ་ཡིན༔ དགོངས་
པ་ནི་ཆོས་ཀྱི་སྐུ་དང་མཉམ༔ དེའང་རེ་ཞིག་སྒྲིབ་སྦྱོང་གི་ཚུལ་བསྟན་ནས་ངང་དུ་འདུག་ 
དགོས་གསུངས༔ དེའི་གོང་དེ་ན་ཤེལ་ལས་གྲུབ་པའི་མཆོད་རྟེན་རིན་པོ་ཆེ་སྣ་ཚོགས་ 
ཀྱི་ཕྲས་བརྒྱན་པ་འོད་དུ་འབར་བ་རིན་པོ་ཆེའི་ཏོག་གིས་བརྒྱན་པ་ཞིག་འདུག༔ འདི་གང་ 
ཡིན་སྨྲས་པས༔ བུ་འདི་སངས་རྒྱས་འོད་སྲུང་གི་འཕེལ་གདུང་བཞུགས་པའི་མཆོད་རྟེན་ 
ཡིན་གསུངས༔ ཁོ་བོས་སྤྱི་བོ་གཏུགས་ནས་མཎྜལ་ཕུལ་ཞིང་སྨོན་ལམ་བཏབ༔ དེའི་གོང་ 
དུ་ཕྱིན་ཚེ་སྒྲོམ་བུ་འདྲ་བ་གཅིག་གི་ནང་དུ་མཚན་བརྒྱད་དང༔ ཚེ་དཔག་མེད་བཀོད་པ་ 
ཞིག་འདུག༔ དེ་རུ་ཐུགས་དམ་གཏོར་མ་འོད་ཕུང་དང་ལྡན་པ་འགའ་རེ་འདུག༔ དེ་ནས་ 
ཡར་ཕྱིན་ཙ༔ རང་རེ་མི་གཟུགས་ལྟ་བུའི་འོད་ལུས་ཅན་དཔག་མེད་འདུག༔ འདི་རྣམས་ 
གང་ཡིན་སྨྲས་པས༔ བུ་འདི་རྣམས་གཏེར་སྒོ་འབྱེད་ནས་བུ་སློབ་ཀྱི་དྲུང་ནས་དབང་ལུང་ 
ཐོབ་པ་རྣམས་ཡིན་གསུངས༔ དེ་འང་བག་སྒྲིབ་ཅུང་ཞིག་ཡོད་པའི་བརྡ་ཡིན༔ ལུས་མི་ 
རུ་ཡོད་ཀྱང་ཆོས་སྐུའི་དགོངས་པ་ལ་ལོངས་སྤྱོད་པ་ཡིན༔ འདི་རྣམས་ལ་སྐྱེ་འཆི་དང་འཕོ་ 
འགྱུར་མི་མངའ་གསུངས༔ དེའི་གོང་ན་ལྷ་ཁང་ཞིག་འདུག༔ འདི་གང་ཡིན་ཞུས་པས༔ 
བུ་འདི་རུ་པདྨ་སམ་བྷ་ཝས་སྲིན་པོ་རྣམས་འདུལ་བའི་ཆོས་གསུང་ས་ཡིན་གསུངས༔ དེ་ 
ནས་ཕར་ཕྱིན་ཙ་ཆོས་ཁྲི་ཆེན་པོ་གཅིག་འདུག༔ འདི་གང་ལགས་ཞུས་པས༔ བུ་འདི་གུ་ 
རུ་རིན་པོ་ཆེས་རྒྱུད་སྡེའི་ཆོས་གསུང་ས་ཡིན༔ དེ་ནས་ནུབ་ངོས་ཙ་ན་ལྷ་ཁང་ཞིག་འདུག་ 
འདི་གང་ལགས་ཞུས་པས༔ བུ་འདི་རིགས་གསུམ་མགོན་པོའི་ལྷ་ཁང་ཡིན་གསུངསཿ༔ 
དེ་ནས་ཕར་ཕྱིན་ཙ་ཕྱི་མཆོད་རྟེན་གྱི་རྣམ་པ་ཅན་གྱི་སྒོ་མང་པོས་འོད་དུ་འབར་བ་གཅིག་
165

༄༅། །ཟངས་མདོག་དཔལ་རིའི་མཐོང་སྣང་སྐོར།
འདུག༔ འདི་གང་ལགས་ཞུས་པས༔ བུ་འདི་ནུབ་ཕྱོགས་བདེ་བ་ཅན་གྱི་བཀོད་པ་ཡོད་ 
གསུངས༔ དེ་རྣམས་ཞིབ་ཏུ་མཇལ༔ དེ་རུ་མེ་ཏོག་གི་ཚལ་ཆེན་པོ་གཅིག་འདུག༔ དེ་ནས་ 
ཕར་ཕྱིན་ཙ་ལྷ་ཁང་སྒོ་མང་དུ་ཡོད་པ་ཏོག་དང་ལྡན་པ་གཅིག་འདུག༔ འདི་གང་ལགས་ 
ཞུས་པས༔ བུ་འདི་རུ་བདེ་མཆོག་དང་ཀྱཻ་རྡོ་རྗེ་ལ་སོགས་པའི་བླ་མེད་རྒྱུད་ཀྱི་བཀོད་པ 
རྣམས་ཡོད་གསུངས༔ མཇལ་བའི་ཚེ་ན་དེ་ལུགས་སུ་འདུག༔ དེ་ནས་ཕར་ནུབ་བྱང་གི་ 
ངོས་དེ་ན༔ མཚོ་ཆུང་ཟླུམ་པོ་སྦུ་ཆུང་ཙམ་ཡོད་པ་གཅིག་འདུག༔ འདི་གང་ལགས་ཞུས་ 
པས༔ བུ་འདི་ཡང་ཁྲུས་ཀྱི་རྫིང་བུ་ཡིན་གསུངས༔ ཁོ་བོས་ཁྲུས་བྱས་སྙམ་བྱུང༔ དེ་ནས་ 
མར་ལ་ཕྱིན་ཙ༔ དེ་རུ་རིན་པོ་ཆེ་ལས་གྲུབ་པའི་དུད་འགྲོ་འོད་ལུས་སུ་ཡོད་པ་དཔག་ཏུ་ 
མེད་པས༔ དགའ་བྲོད་དང་རྩེད་ཉམས་ཅན་མང་པོ་འདུག༔ འདི་རྣམས་གང་ལགས་ཞུས་ 
པས༔ བུ་འདི་རྣམས་སྤྲུལ་པའི་གཏེར་སྟོན་རྣམས་ཀྱིས་གནས་གཏེར་གྱི་སྒོ་འབྱེད་པ་དང༔
གསང་སྔགས་ཟབ་མོའི་དཀྱིལ་འཁོར་ཞལ་ཕྱེས་པའི་ཚེ༔ ཚོགས་ཤ་བྱས་པའི་སེམས་ 
ཅན་རྣམས་ཡིན༔ སྒྲིབ་སྦྱོང་མ་དགོས་ནས་བཙན་ཐབས་སུ་སངས་རྒྱས་པ་ཡིན༔ ལུས་ 
དུད་འགྲོར་ཡོད་ཀྱང་དགོངས་པ་ཆོས་ཀྱི་སྐུ་དང་མཉམ་པ་ཡིན་གསུངས༔ ལུས་ཚོགས་ 
འཁོར་དུ་སོང་བས་གནས་འདིར་སངས་རྒྱས་ཀྱང༔ ལུས་དུད་འགྲོར་ཡོད་པ་འདི་ནི་རྣམ་ 
སྨིན་བག་ཆགས་ཕྲ་མོ་ཡོད་པའི་བརྡའོ༔
རིག་པ་འཛིན་པའི་གཏེར་སྟོན་རྣམས་ཀྱིས་གནས་གཏེར་གྱི་སྒོ་འབྱེད་པའི་ཚེ༔ ཕྱིར་
མི་ལྡོག་པ་རྣམ་པ་གསུམ་ཡིན་མོད་གསུངས༔ དེ་ནས་མར་ཕྱིན་ཙ་གཙུག་ལག་ཁང་ཆེན་ 
པོ་ཁ་ཆོད་རིན་པོ་ཆེ་རྣམས་ཀྱིས་བརྒྱན་ཅིང༔ གསེར་ཏོག་གཡུ་འོད་དང་ལྡན་པ་གཅིག་
འདུག༔ འདི་གང་ལགས་ཞུས་པས༔ བུ་འདི་ལེན་རེ་ལ་རིག་འཛིན་རྣམས་དང་སྲིན་པོ་
166

༄༅། །ཟབ་གཏེར་ཆོས་ཀྱི་མཛོད་ཁང་།
ཕོ་མོའི་ཚོགས་རྣམས་ལ་དབང་དང་ཆོས་གསུང་ས་ཡིན་གསུངས༔ དེ་ནས་བྱང་དེ་ན་ 
རིན་པོ་ཆེའི་སྒོ་གཅིག་ཡོད་པའི་སྐྱེད་ཚལ་གཅིག་འདུག༔ འདི་གང་ལགས་ཞུས་པས༔
བུ་འདི་མ་དང་མཁའ་འགྲོ་རྣམས་ཀྱིས་གར་འཁྱུག་ས་ཡིན་གསུངས༔ དེའི་ཚལ་ངོས་ལ་
མཆོད་རྟེན་ཆེན་པོ་བསམ་གྱིས་མི་ཁྱབ་པ་ཞིག་འདུག༔ དེ་གང་ལགས་ཞུས་པས༔ བུ་འདི་
སྲིན་པོ་ཟིལ་གནོན་གྱི་མཆོད་རྟེན་ཡིན་གསུངས༔ དེ་ནས་སྔར་གྱི་སྒོ་དྲུང་གི་ཆོས་ཁྲི་དེ་
རུ་གུ་རུ་རིན་པོ་ཆེའི་འཁོར་རིག་འཛིན་ཕོ་མོའི་ཚོགས་ཐམས་ཅད་འཚོགས་ནས་བཞུགས༔
ཆོས་འཁོར་རྒྱ་ཆེན་པོ་བསྐོར་ཞིང་སྣང་ངོ༔ ཡང་ཁོ་བོས་གུ་རུ་རིན་པོ་ཆེའི་ཞབས་སྤྱི་བོར་
བླངས་ཤིང་སྨྲེ་སྔགས་ཀྱིས་ཞུ་བ་འགའ་ཡང་བྱས༔ སྨོན་ལམ་རྒྱ་ཆེན་པོ་ཡང་བཏབ་པསཿ༔
དེ་ཚེ་གུ་རུ་རིན་པོ་ཆེས་སྔོན་ནས་བཞེས་པའི་དབུ་ཞྭ་པདྨ་མཐོང་གྲོལ་དེ་སྤྲང་བན་གྱི་སྤྱི་
བོར་བཞག་ནས་འདི་སྐད་གསུངས༔ བུ་ཁྱོད་ཁམས་གསུམ་ཆོས་ཀྱི་རྒྱལ་པོ་ལྟ་བུར༔
བསྐལ་དུས་ཀྱི་སེམས་ཅན་དཔག་ཏུ་མེད་པ་ལ༔ ཆོས་ཀྱི་འཁོར་ལོ་རྒྱ་ཆེན་པོ་བསྐོར་ནས༔
མཐོང་ཐོས་དྲན་རེག་གི་སེམས་ཅན་ཐམས་ཅད་རིག་པ་འཛིན་པའི་ས་ལ་བཀོད་ནས༔
ཁྱོད་ཀྱི་བུ་སློབ་འབྲེལ་བ་སུ་ཐོབ་ཀུན༔ གནས་འདིར་མྱུར་དུ་སླེབ་པའི་རྟེན་འབྲེལ་ཡོད་
གསུངས་ནས་མངའ་གསོལ་མཛད༔ དེ་ཚེ་ཁོ་བོ་ལ་ཞལ་ཆེམས་མང་དུ་ཡོད་ཀྱང་འདིར་
མ་བྲིས་སོ༔ དེ་ནས་ནམ་སྙིང་དང་སངས་རྒྱས་ཡེ་ཤེས་ལ་སོགས་པའི་རིག་འཛིན་རྣམས་ཀྱི་
ཞལ་ཆེམས་སོ་སོར་ཡོད་ཀྱང་འདིར་མ་བྲིས༔ མནྡ་ར་བ་ལ་སོགས་པའི་མཁའ་འགྲོ་རྣམས་ 
ཀྱིས་ཞལ་ཆེམས་མང་དུ་ཡོད་ཀྱང་འདིར་མ་བྲིས་སོ༔ དེ་ནས་མ་ཅིག་ཡེ་ཤེས་མཚོ་རྒྱལ་ 
དང་སྔར་གྱི་བུད་མེད་བཞི་པོས་བསྐྱལ་ནས༔ སྒོ་དེའི་ཕྱོགས་དྲུང་དེ་ན་ཕྱིན་ཚེ༔ སྔར་ 
བཞིན་སྲིན་གྱི་གྲོང་ཁྱེར་རྣམས་མངོན་པར་བྱུང༔ དེ་ནས་ལྕགས་རི་དེའི་ཕྱི་སྒོར་འོང་ནས་
167

༄༅། །ཟངས་མདོག་དཔལ་རིའི་མཐོང་སྣང་སྐོར།
སྔར་བཞིན་བྲག་གི་ཁ་ནས་ཤར་དུ་བལྟས་པའི་ཚེ༔ སྔོན་གྱི་མུ་ལེ་མཐིང་མཚོ་དེ་ནི་གནམ་ 
ཐང་ལ་ལྷུང་བ་དང་འདྲ་འདུག༔ དེའི་ཤར་ངོས་འཕྲུལ་ཟོམ་ཆེན་པོ་ལྷུ་དྲུག་པ་ཞིག་སྣང་ 
ངོ༔ དེ་ན་གཙང་པོ་ཆེན་པོ་ཞིག་བྱང་ནས་འབེབས་ཤིང་འདུག༔ བྱང་ཤར་གྱི་ཕྱོགས་སུ་ 
གཙང་པོ་མི་ཆེ་བ་གཅིག་འབབ་ཅིང་འདུག༔ ཆུ་དེ་གཉིས་ཀྱི་བར་དུ༔ སྤྱིན་པོ་ཐང་ཟེར་ 
བ་ཟངས་མདོག་དཔལ་རིའི་ཤར་ཕྱོགས་སུ༔ མཁར་སྨད་སྦོམ་ཞིང་རྩེ་ཕྲ་རུ་སོང་བའི་གྲོང་ 
ཁྱེར་དམར་ཧྲང་ངེ་བ་དཔག་ཏུ་མེད་རྣམས་ཀྱི་དབུས་དེ་ན༔ མཁར་ཁ་བད་གསུམ་དང་ 
ལྡན་པ་གཅིག་གི་སྟེང་ན་ཞིང་ལྤགས་ཀྱི་རྒྱལ་མཚན་ལ༔ ཐོད་སྐམ་གྱི་ཏོག་གིས་བརྒྱན་ 
པ་གསུམ་འདུག༔ གྲོང་ཁྱེར་མ་གི་དེ་གང་ལགས༔ གྲངས་གང་ཙམ་ཡོད༔ འདི་རུ་གུ་རུ་ 
རིན་པོ་ཆེའི་སྤྲུལ་པ་གང་ཅི་བྱ་ཡོད༔ ཆོས་ཀྱི་བྱ་བ་ཅི་དར་ལགས་སམ༔ དེ་རྣམས་ཞིབ་ཏུ་ 
གསུང་བར་ཞུ་ལགས་ཞུས་པས༔ བུ་མ་གི་འདི་སྲིན་པོ་ཛཱ་ཏིའི་གྲོང་ཁྱེར་ཡིན༔ འདིར་ 
འབུམ་ཚོ་ཉེར་བརྒྱད་ཡོད༔ འདིར་གུ་རུའི་སྤྲུལ་པ་རྡོ་རྗེ་འདུས་རྩལ་བྱ་བས༔ དམ་ཆོས་ 
དཔལ་འཁོར་ལོ་བདེ་མཆོག་གི་ཆོས་རྣམས་སྟོན་པ་ཡིན༔ འདི་རྣམས་ཀྱི་བཟའ་བཏུང་
ནི་ཛཱ་ཏི་ཁོ་ན་ཡིན༔ གྲོང་ཁྱེར་གྱི་ཤིང་ཆེན་པོ་དེ་ནི་སྲིན་གྱི་བླ་ཤིང་ཡིནཿ༔ 
གྲོང་ཁྱེར་གྱི་ཤར་གྱི་སྐྱེད་ཚལ་དུ་གཙུག་ལག་ཁང་འདུག་པ་འདི་ཞི་བ་ཆོས་ཀྱི་ཚོགས་ 
ཁང་ཟེར༔ འདི་རྣམས་རྫུ་འཕྲུལ་ནི་ནམ་མཁའ་ལ་ཐོགས་མེད་འགྲོ་ནུས་པ་ཡོད་གསུངས༔ 
ཤར་སྨད་དེ་ན་ཤིང་ཆེན་པོ་ཞིག་འདུག༔ དེ་དང་ཉེ་བ་ན་གྲོང་ཁྱེར་དམར་ཧྲང་ངེ་བ་ཤིན་ 
ཏུ་ཆེ་བ་ཞིག་འདུག༔ གྲོང་ཁྱེར་གྱི་བྱང་ངོས་དེ་ན་མུ་ལེ་ནས་འབབས་པའི་ཆུ་བོ་ཆེན་པོ་ 
ཞིག་འདུག༔ གྲོང་ཁྱེར་དང་ཆུ་འགྲམ་གྱི་བར་ལག་དེ་ན༔ བྲག་དམར་ནག་ཆེ་བ་གཅིག་ 
གི་རྩ་དེར་ཤིང་གསུམ་འདུག༔ དེའི་གོང་དེར་ལྷ་ཁང་ཞིག་འདུག༔ གྲོང་ཁྱེར་འདི་གང་
168

༄༅། །ཟབ་གཏེར་ཆོས་ཀྱི་མཛོད་ཁང་།
པས༔ བུ་འདི་སྲིན་ཡུལ་འཐིབས་པ་ཅན་བྱ་བ་ཡིན༔ གྲོང་ཁྱེར་འདི་ལ་བྱེ་ ལགས་ཞུས་པ༴ 
བ་གསུམ་ཡོད༔ སྲིན་པོ་ཀུན་ཏུ་རྒྱུ་བྱེད་ཅེས་བྱ་བའི་རིགས་ཡིན༔ རྫུ་འཕྲུལ་ནི་ཤ་ཁྲག་ 
གི་རིགས་བྱེད་རྒྱང་གྲགས་སུ་ཡོད་པ་ཤེས་ནས༔ རྫུ་འཕྲུལ་གྱིས་དེངས་ནས་ཤ་ཁྲག་ལྷོས་ 
པ་ཡོད༔ ལོངས་སྤྱོད་ནི་ཤ་ཆེན་ཁོ་ནར་བྱེད༔ གཙུག་ལག་ཁང་གསེར་ཏོག་དང་གཡུ་ 
འོད་ཀྱིས་བརྒྱན་པ་འདི་ནཿ༔ གུ་རུ་རིན་པོ་ཆེའི་སྤྲུལ་པ་པདྨ་སེངྒེ་བྱ་བས་ཆོས་སྟོན༔ འཇམ་ 
དཔལ་གྱི་ཆོས་འཁོར་མཐའ་དག་དར་གསུངས༔ དེ་ནས་ཕར་ཕྱིན་པས༔ ལུང་པ་ཤིན་ 
ཏུ་ཆེ་བའི་རི་སུལ་མང་པོ་དང༔ ཤིང་ནག་ཟིང་ངེར་ཡོད་པའི་དབུས་དེ་ན༔ ཐང་དམར་ 
ནག་ལྷང་ངེ་བ་ཞིག་གི་དཀྱིལ་ནཿ༔ མཚོ་གྲུ་བཞི་ཐལ་བའི་དཀྱིལ་དེ་ན༔ ལྕགས་རི་དམར་ 
ཧྲང་ངེ་བ་ཞིག་འདུག༔ དེའི་ནང་དེ་ན་གྲོང་ཁྱེར་ཆེན་པོ་གཅིག་གི་དཀྱིལ་དུ༔ མཁར་དམར་
པོ་ཞིག་གི་སྟེང་དུ་མི་མགོའི་གསེར་འཕྲུ་གྲུ་བཞི་པ་གཅིག་གི་གཡས་གཡོན་དུ༔ ཞིང་ལྤགས་ 
ཀྱི་རྒྱལ་མཚན་མང་པོ་ཡོད་པ་ཞིག་མངོན་པ་བྱུང༔ མ་གི་འདི་གང་ཡིན་ལགས་ཞུས་པས༔ 
འདི་སྲིན་པོ་ལང་ཀ་མགྲིན་བཅུ་བྱ་བའི་གྲོང་ཁྱེར་ཡིན༔ འདི་ལ་འབུམ་ཚོ་བདུན་ཡོད༔
ལོངས་སྤྱོད་ནི་ཤ་ཆེན་ཁོ་ན་ཡིན༔ རྫུ་འཕྲུལ་ནི་ནམ་མཁའ་ལ་འཕུར༔ འདི་གུ་རུ་རིན་ 
པོ་ཆེའི་སྤྲུལ་པ་རྡོ་རྗེ་དཔའ་བོ་རབ་གཏུམ་ཞེས་བྱ་བས༔ རྡོ་རྗེ་དྲག་རྩལ་དང་ཀྱེེ་རྡོར་གྱི་
ཆོས་རྣམས་སྟོན༔ དེའི་གོང་དུ་ལུང་པ་ཞིག་གི་ནང་དུ་གྲོང་ཁྱེར་དམར་ཟིང་ངེ་བ་ཞིག་འདུག༔ 
གྲོང་ཁྱེར་འདི་གང་ལགས་ཞུས་པས༔ བུ་གྲོང་ཁྱེར་འདི་པ་ཏྲ་ལ་བྱ་བ་ཡིན༔ བྱེ་བ་གཅིག་ 
ཙམ་ཡོད༔ ལོངས་སྤྱོད་ནི་རི་དྭགས་ཀྱི་ཤ་ལའོ༔ རྫུ་འཕྲུལ་ནི་རི་བྲག་ལ་ཐོགས་པ་མེད༔ 
འདིར་གུ་རུའི་སྤྲུལ་པ་པདྨའི་རྒྱལ་པོ་ཞེས་བྱ་བས་ཐུགས་རྗེ་ཆེན་པོའི་ཆོས་སྐོར་འགའ་རེ་
སྟོན༔ དེའི་གོང་དུ་ལུང་པ་དམར་ཧྲང་ངེ་བ་གཅིག་འདུག༔ དེའི་གཡས་ཕྱོགས་དེ་ན་བྲག་
169

༄༅། །ཟངས་མདོག་དཔལ་རིའི་མཐོང་སྣང་སྒོར།
དམར་མེ་མཆེད་པ་ལྟ་བུ་གཅིག་གི་སྟེང༔ ཤིང་སྡོང་པོ་བསམ་གྱིས་མི་ཁྱབ་པ་གསུམ་ 
འདུག༔ཤིང་སྐམ་གྱི་སྡོང་པོ་ཆེ་བ་གཅིག་ཀྱང་འདུག༔ ལུང་མགོ་དེ་ན་ཤིང་ཆེན་པོ་གསུམ་
འདུག༔ གཡོན་ཕྱོགས་དེ་ན་བྲག་སྔོ་ནག་གཅིག་གི་ངོས་ཤིང་སྐམ་གྱི་སྡོང་པོ་གཅིག་འདུག༔
དེའི་སྟེང་དུ་ཤིང་སྡོང་ཤིན་ཏུ་ཆེ་བ་གཉིས་འདུག༔ ལུང་པ་དེའི་དབྱིབས་ནི་ཞིང་ལྤགས་ 
བརྒྱངས་པ་ལྟ་བུ་ཞིག་འདུག༔ དེའི་ནང་དུ་མཚོ་ཆེན་པོ་དམར་ནག་འཁྱིལ་ལེ་བ་གཅིག་ 
འདུག༔ མཚོ་དེའི་ནང་དུ་བྲག་དམར་པོ་ཐོག་མདེའུ་སུམ་བརྩེགས་སུ་བསླངས་པ་ལྟ་བུ་ 
གཅིག་ཡོད༔ དེའི་རྩེ་དེ་ན་གྲོང་ཁྱེར་དམར་ཟང་ངེ་བ་བསམ་གྱིས་མི་ཁྱབ་པ་གཅིག་གི་
དཀྱིལ་དེ་ན་མཁར་གཞན་ལས་མཐོ་བའི་རྩེར་མི་མགོའི་ཏོག་དང༔ ཞིང་ལྤགས་རློན་པའི་ 
རྒྱལ་མཚན་དམར་ལྷབ་ལྷབ་བྱེད་པ་གཅིག་འདུག༔ བྲག་དེའི་ངོས་རྔ་འདྲ་བ་གཅིག་འདུག་ 
ཀྱང་ལམ་ནི་མི་འདུག༔ མ་གིའི་ལུང་པ་ཤིན་ཏུ་འཇིགས་པ་བྲག་གི་རྩེ་ན་གྲོང་ཁྱེར་ཡོད་ 
པ་འདི་གང་ལགས་ཞུས་པས༔ བུ་གྲོང་ཁྱེར་མ་གི་དེ་ནི་རི་བོ་མ་ལ་ཡ་ཡང་ཟེར༔ རི་བོ་ 
གནམ་ལྕགས་འབར་བ་ཡང་ཟེར༔ སྔོན་རུ་ཏྲ་བཏུལ་བའི་གནས་ཡིན༔ འདིར་གྲོང་ཁྱེར་ 
འབུམ་ཚོ་གཅིག་ཡོད༔ རྫུ་འཕྲུལ་ནི་ནམ་མཁའ་ལ་འཕུར༔ ལོངས་སྤྱོད་ནི་ཤ་ཁྲག་ལ་ 
བྱེད༔ འདིར་གུ་རུའི་སྤྲུལ་པ་པདྨ་གར་དབང་བྱ་བས་ཚེ་དཔག་མེད་པའི་ཆོས་སྟོན༔ རི་ 
དམར་པོ་མེ་ལྕེ་མཆེད་འདྲའི་ནང་ཞོལ་དེ་ན་གྲོང་ཁྱེར་དམར་པོ་བསམ་གྱིས་མི་ཁྱབ་པ་
གཅིག་འདུག༔
གྲོང་ཁྱེར་གྱི་རྒྱུད་དེ་རུ་ཆུ་རྣག་གི་མདོག་འདྲ་བ་ཆལ་ཆིལ་འགའ་རེ་འདུག༔ གྲོང་ 
ཁྱེར་འདི་ཅི་བྱ་བ་ཡིན་ཞུས་པས༔ གྲོང་ཁྱེར་འདི་ཀཻ་རི་བརྩེགས་མའི་གླིང་ཟེར༔ འདི་ལ་ 
བྱེ་བ་དྲུག་ཡོད༔ ལུང་རང་ལ་སྲིན་ཡུལ་བྱ་ལག་ལྗོངས་ཟེར༔ སྲིན་འདི་རྣམས་ཀྱི་རྫུ་འཕྲུལ་
170

༄༅། །ཟབ་གཏེར་ཆོས་ཀྱི་མཛོད་ཁང༌།
ནི་མི་རེས་ལག་པ་བརྒྱ་བཏོད་ནས་མཚོན་ཆའི་ཆར་ཕབ་ནུས་པ་ཡོད༔ ལོངས་སྤྱོད་ནི་
རི་དྭགས་ཁོ་ནའི་ཤ་ཁྲག་ལ་བྱེད༔ འདིར་གུ་རུའི་རྣམ་འཕྲུལ་བློ་ལྡན་སྨྲ་སེང་བྱ་བས་མ་
གཤིན་ཐ་དག་སྟོན༔ གཡོན་ཕྱོགས་བྲག་སྔོ་ནག་གི་སྟེང་དེ་ན་གཙུག་ལག་ཁང་ཆེན་པོ་ 
གཅིག་འདུག༔ དེར་ལྕགས་རི་དང་མཆོད་རྟེན་གྱིས་བསྐོར་ནས་འདུག༔ གཙུག་ལག་ཁང་ 
རང་ལ་རིན་པོ་ཆེའི་ཁ་བད་དང༔ གསེར་ཏོག་གིས་བརྒྱན་པ་གཅིག་འདུག༔ ལྕགས་རིའི་ 
ནང་དེར་ཆོས་ཁྲི་ཆེན་པོ་གཅིག་འདུག༔ གཙུག་ལག་ཁང་འདི་གང་ལགས་ཞུས་པས༔ 
བུ་འདི་རྒྱས་པའི་དབང་ཁང་ཡིན༔ ཆོས་ཁྲི་འདི་ནི་གུ་རུ་པདྨ་སམ་བྷ་ཝས་སྲིན་ཚོགས་
ཐེག་དམན་ལ་ཞུགས་པར་འདོད་པ་རྣམས་ལ་འདུལ་བའི་ཆོས་སྟོན་པ་ཡིན་གསུངས༔ ཡང་
ཁོ་བོས་མཎྜལ་ཕུལ་ནས༔ འོ་ན་རི་བོ་མ་ལ་ཡ་འདི་རྒྱལ་པོ་ཨིནྡྲ་བྷུ་ཏི་ལ་གླེགས་བམ་གྱི་ 
ཆར་བབ་ས་དེ་འདི་ཡིན་ནམ་ཞུས་པས༔ དེ་འདི་མིན་ཆ་གཅིག་ཏུ་ཨོ་རྒྱན་གྱི་ཡུལ་རང་ཡིན་ 
པར་བཤད་འདུག༔ ཟ་ཧོར་གྱི་ཡུལ་དང་ཉེ་བའི་མ་ལ་ཡ་བྱ་བ་ཡིན་པར་བཤད་འདུག༔
དེ་དང་ཆ་མཐུན་པ་ཡིན་གསུངས༔ དེ་ནས་ལྷོ་ནུབ་ཀྱི་ཕྱོགས་ནས་འོང་གིས༔ ནུབ་སྟོད་
དེ་ན་བྲག་དམར་པོ་མཚོན་ཆ་གཟེངས་པ་དང་འདྲ་བ་ཤིན་ཏུ་ཡ་ང་བ་གཅིག་འདུག་གི
དེའི་གོང་དེ་རུ་གྲོང་ཁྱེར་དམར་པོ་བསམ་གྱིས་མི་ཁྱབ་པ་གཅིག་གི་དབུས་དེ་ན༔ མཁར་
དམར་པོ་བསམ་གྱིས་མི་ཁྱབ་པ་ཞིག་གི་རྩེ་ལ་ཞིང་ལྤགས་ཀྱི་རྒྱལ་མཚན་མི་མགོའི་ཏོག་
གིས་བརྒྱན་པ་ཞིག་འདུག༔ བྲག་དམར་གྱི་གདོང་སྣ་དེ་ན༔ མཁར་དམར་པོ་ཟུར་མང་ 
པོ་ཡོད་པ་ཞིག་འདུག༔ དེའི་རྒྱུད་དེ་ན་ཤིང་ཆེན་པོ་ཞིག་གི་རྩ་དེར་ཁྲག་མཚོ་སྒོ་ངའི་དབྱིབས་ 
འདྲ་བ་ཞིག་འདུག༔ མ་གིའི་བྲག་དམར་འདི་གང་ཡིན༔ དེའི་གོང་གི་གྲོང་ཁྱེར་ཆེན་པོ་ 
འདི་ཅི་བྱ་བ་ཡིན༔ མཁར་ཟུར་མང་པོ་ཡོད་པ་འདི་གང་ཡིན༔ ཤིང་སྦོམ་པོ་འདི་ལ་ཅི་
171

༄༅། །ཟངས་མདོག་དཔལ་རིའི་མཐོང་སྣང་སྐོར།
ཟེར༔ མཚོ་དམར་པོ་འདི་ཅི་ལྟ་བུ་ལགས་ཞུས་པས༔ བུ་བྲག་དམར་འདི་སྲིན་གྱི་བླ་ 
བྲག་ཟང་ཡག་དམར་པོ་ཟེར༔ གྲོང་ཁྱེར་འདི་ལ་རབ་འཁྲུག་གླིང་ཟེར༔ ཤ་མཁར་ཐང་ཡང་ 
ཟེར་བ་ཡིན༔ གྲོང་ཁྱེར་འདིར་བྱེ་བ་གཅིག་དང་འབུམ་ཚོ་དགུ་ཡོདཿ༔ འདི་རྣམས་རྫུ་འཕྲུལ་ 
ནི་ནད་དང་དུག་གིས་མི་ཚུགས་པ་ཡོད༔ ལོངས་སྤྱོད་ནི་ས་བདག་དང་ཀླུ་གཉན་གྱི་ཤ་ 
ཁྲག་ཁོ་ནར་བྱེད༔ འདིར་གུ་རུ་རིན་པོ་ཆེའི་སྤྲུལ་པ་པདྨ་གར་གྱི་ཁྱུང་ཞོན་བྱ་བས་རྡོ་རྗེ་ 
ཕུར་པའི་ཆོས་ཐ་དག་སྟོན༔ མཁར་དམར་པོ་ཟུར་མང་པོ་འདི་སྲིན་མཁར་རྩེ་དགུ་བྱ་བ་ 
ཡིན༔ འདི་རུ་སྲིན་གྱི་རྒྱལ་ཕྲན་གཅིག་ཡོད༔ ཤིང་དེ་སྲིན་གྱི་བླ་ཤིང་ལྷ་བྲག་ལྗོན་པ་ཟེར༔ 
མཚོ་འདི་སྲིན་གྱི་བླ་མཚོ་ཁྲག་མདོག་མ་ཟེར༔
དེ་ནས་བྱང་ངོས་དེ་ན་ཐང་ཆེན་པོ་སྐྱ་ལྷང་ངེ་བ་གཅིག་འདུག༔ ཐང་དེའི་མགོ་དེ་ན་ 
གཙུག་ལག་ཁང་ཆེན་པོ་རིན་པོ་ཆེའི་ཁ་བད་ཀྱི་སྟེང་དུ་གཡུ་འོད་དང༔ གསེར་ཏོག་གིས་
བརྒྱན་པ་གཅིག་འདུག༔ དེའི་མདུན་དེར་མེ་ཏོག་ལ་སོགས་སྐྱེད་ཚལ་གཅིག་ཀྱང་འདུག༔ 
དེའི་གཡས་དེར་ཆོས་ཁྲི་ཆེན་པོ་གཅིག་ཀྱང་འདུག༔ མ་གིའི་ཐང་ཆེན་པོའི་མགོར་གཙུག་ 
ལག་ཁང་དང་ཆོས་ཁྲི་ཡོད་པ་འདི་གང་ལགས་ཞུས་པས༔ བུ་མ་གིའི་ཐང་ཆེན་པོའི་དཀྱིལ་ 
དེ་ན་ཕ་ཝང་ཆེན་པོ་འདུག་པ་འདི་ན༔ སྲིན་པོ་ཐམས་ཅད་ཀྱིས་འདུན་གྲོས་ཚོགས་ས་ཡིན༔ 
ཐང་དེ་ལ་སྲིན་ཐང་སྐྱ་མོ་ཟེར༔ གཙུག་ལག་ཁང་འདི་དབང་ཁང་འོད་འབར་མ་བྱ་བ་ 
ཡིན༔ ཆོས་ཁྲི་འདི་གུ་རུའི་སྤྲུལ་པ་པདྨ་རྒྱལ་པོ་སྣང་བྱེད་ཅེས་བྱ་བས༔ དབང་ཆེན་གྱི་ 
ཆོས་གསུངས་ཏེ་སྲིན་པོ་ཐམས་ཅད་དམ་ལ་བཏགས་ས་ཡིན་གསུངས༔ སྔོན་ནུབ་ཕྱོགས་ 
ཨོ་རྒྱན་ནས་ཚུར་འོང་སྐབས་སུ་སྲིན་ཡུལ་འགའ་རེ་མཐོང་འདུག་པ་དེ༔ ད་ལན་སྲིན་ 
ཡུལ་བྱང་གི་ནུབ་ཕྱོགས་སུ་ཡིན་པར་འདུག༔ དེ་ནས་ལུང་པ་དམར་ནག་ཏུ་ཡོད་པ་ཐང་
172

༄༅། །ཟབ་གཏེར་ཆོས་ཀྱི་མཛོད་ཁང་།
ཅལ་ཅིལ་དང༔ ཤིང་གི་སྡོང་པོ་འགའ་རེ་ཡོད་པ་ཞིག་འདུག༔ ཆུ་བོ་ཆེན་པོ་བྱང་ངོས་སུ་ 
འབབ་པའི་གོང་དུ༔ གྲོང་ཁྱེར་དམར་ཧྲང་ངེ་བ་བསམ་གྱིས་མི་ཁྱབ་པའི་དབུས་སུ་མཁར་
གཞན་ལས་རྒྱ་ཆེ་བ་ཁ་བད་སུམ་བརྩེགས་སུ་ཡོད་པ༔ སྟེང་ན་གློ་སྐར་མང་པོ་ཡོད་པ་སྒོ་ 
ཤར་ངོས་སུ་བསྟན་པ་ཞིག་འདུག༔ སྒོ་འགྲམ་དེ་ན་ཤིང་ཆེན་པོ་ཡལ་ག་དང་ལོ་འདབ་ 
རྒྱས་པ་ཞིག་འདུག༔ གྲོང་ཁྱེར་དེའི་ལྕགས་རིའི་སྒོ་བྱང་གི་ངོས་སུ་ཡོད་པ་ཞིག་འདུག༔ 
སྒོ་རྩ་དེ་རུ་བྲག་དམར་འཇམ་འབུར་བཞི་རུ་ཡོད་པ༔ དེའི་གོང་དུ་ཤིང་ཆེན་པོ་གཉིས་ཀྱི་
རྩ་ན་ཡར་ལམ་གྱ་གྱུ་ཡོད་པ་ཞིག་འདུག༔ གོང་གི་ཆུ་བོ་དེ་ཡང་རི་དེའི་གོང་དེ་ནས་མར་
འབེབས་ཤིང་འདུག༔
མ་གིའི་གྲོང་ཁྱེར་ཆེན་པོ་དེ་གང་ལགས་ཞུས་པས༔ རྔ་ཡབ་གླིང་ནུབ་སྨད་ཡིན༔ བུ་
ཡུལ་འདི་ལ་ཁྲག་མཚོ་མེ་འབར་ཡང་ཟེར༔ ཁྲག་མཚོ་ཁོལ་མ་ཡང་ཟེར༔ གྲོང་ཁྱེར་འདི་
ལ་བྱེ་བ་གཉིས་དང་འབུམ་ཚོ་བདུན་ཡོད༔ འདིར་སྲིན་རྒྱལ་རཀྴ་གློག་ཕྲེང་གི་རྒྱུད་ལ༔
སྲིན་རྒྱལ་ཁྲག་རལ་ཅན་བྱ་བ་ཡིན༔ དེའི་རྒྱུད་ལ་སྲིན་པོ་དམར་པོ་འཛུམ་མེད་བྱ་བ་བྱུང༔
སྲིན་རྒྱལ་རཀྴ་སྟོབས་ལྡན་བྱ་བའི་ཕོ་བྲང་ཡིན༔ ཁོ་མོ་སྐྱེ་བའི་གྲོང་ཁྱེར་འདི་ཡིན༔ བདག་
ལ་རཀྴ་སྟོབས་ལྡན་གྱི་བུ་མོ་མཐིང་འོད་མ་ཟེར༔ འདིའི་རྒྱལ་རྒྱུད་ད་རུང་ཡང་ཡོད༔ སྲིན་
ཚོགས་འདི་རྣམས་ཀྱི་རྫུ་འཕྲུལ་ནི་ཆུ་ལ་མི་འཇིགས་པ་ཡོད༔ ལོངས་སྤྱོད་ནི་ཆུ་གནས་
སེམས་ཅན་གྱི་ཤ་ཁྲག་དང༔ མེ་ཏོག་སྣ་ཚོགས་ལ་བྱེད༔ གུ་རུ་རིན་པོ་ཆེ་གནས་འདིར་ 
མ་ཕེབས་ཀྱི་བར་སྐབས་སུ༔ ཟས་ལ་ཤ་ཁྲག་སྣ་ཚོགས་དང༔ ལས་སུ་གསོད་གཅོད་ཁོ་ 
ན་ཡིན་འདུག༔ མེ་ཏོག་ལ་སོགས་པ་ཁ་ཟས་ཀྱི་རིགས་མི་མཐུན༔ གསོད་གཅོད་ལ་ 
སོགས་རང་དབང་མེད༔ དེང་སང་འདིར་གུ་རུའི་སྤྲུལ་པ་གཏུམ་དྲག་མེ་འབར་ཡང་ཟེར༔
173

༄༅། །ཟངས་མདོག་དཔལ་རིའི་མཐོང་སྣང་སྐོར།
པདྨ་སྣང་བྱེད་བྱ་བས་འཕགས་མཆོག་ཐུགས་རྗེ་ཆེན་པོའི་ཆོས་འཁོར་ཐ་དག་དར་བར་ 
མཛད་གསུངས༔ ཡང་བྱང་ངོས་ན་ལུང་པ་དམར་པོ་ནགས་ཚལ་ཆེན་པོ་ཡོད་པ་ཆུ་བོ་ཐམས་ 
ཅད་རྦ་ཀློང་དུ་འཁྲུག་པ་ཞིག་འདུག༔ གྲོང་ཁྱེར་དམར་ཟིང་ངེ་བ་བསམ་གྱིས་མི་ཁྱབ་པ་ 
ཞིག་འདུག༔ དེ་ཡང་ཐང་ཆེན་པོ་དབྱིབས་ཟུར་གསུམ་ཡོད་པ་ཞིག་གི་དཀྱིལ་དེ་ན་གཙུག་
ལག་ཁང་ཆེན་པོ་ཞིག་ལ་ཞིང་ལྤགས་ཀྱི་གཡབ་མོ་དང་༔ ཐོད་པའི་ཏོག་གིས་བརྒྱན་པ་ 
ཞིག་འདུག༔ དེ་རུ་ཆོས་ཁྲི་ཆེན་པོའང་འདུག༔ གྲོང་ཁྱེར་འདི་གང་ལགས་ཞུས་པས༔ 
ལུང་པ་འདི་རེ་སྐོང་ནོར་བུའི་གླིང་ཟེར༔ ཕོ་བྲང་འདི་ལ་ཤ་མཁར་མ་ཟེར༔ གྲོང་ཁྱེར་ 
འདི་ལ་བྱེ་བ་གཉིས་ཡོད༔ རྫུ་འཕྲུལ་ནི་རྒྱ་མཚོ་ལ་བྱ་བཞིན་ལྡིང༔ སྔར་ནི་ལོངས་སྤྱོད་ཤ་ 
ཁྲག་ལ་བྱེདཿ༔ དེང་སང་ཡང་ལོངས་སྤྱོད་ནོར་བུ་རིན་པོ་ཆེ་ལ་གསོལ་བ་གདབ་ཅིང་དེས་ 
འདོད་རྒུར་བྱེད༔ འདིར་གུ་རུའི་སྤྲུལ་པ་རྡོ་རྗེ་ཆོས་ཞེས་བྱ་བས༔ རྒྱུད་སྡེ་རྣམས་དང༔ བསྟན་ 
པ་སྲུང་བའི་དྲག་སྔགས་ཀྱི་ཆོས་རྣམས་དར་བར་བྱེད༔ གཙུག་ལག་ཁང་འདི་དྲག་པོ་སྦྱོར་ 
སྒྲོལ་གྱི་གཙུག་ལག་ཁང་བྱ་བ་ཡིན༔ ཆོས་ཁྲི་འདིའི་སྟེང་དུཿ༔ གུ་རུ་རིན་པོ་ཆེ་དྲག་པོ་གཟི་ 
བརྗིད་མེ་འབར་བྱ་བར་སྤྲུལ་ནས༔ གསང་སྔགས་མ་རྒྱུད་དང་དྲག་པོའི་ཆོས་སྐོར་ཐ་ 
དག་སྟོན་པ་ཡིན་ནོ༔ ཕྱོགས་དབུས་ཀྱི་སྲིན་ཚོགས་ཐམས་ཅད་མངའ་འོག་ཏུ་བསྡུས་ནས༔ 
དྲག་པོའི་ཆོས་གསུངས་ཤིང་དྲག་པོའི་ལས་ཀྱིས་ཚར་བཅད་ས་ཡིན་གསུངས༔ བྱང་སྨད་ 
དེ་ནའང་ཤིང་དང་བྲག་འོད་ལྷང་ངེར་ཡོད་པའི་རྩ་བ་ན་ཆུ་རྦ་ཀློང་འཁྲུགས་པའི་གོང་དེ་
རུ་གྲོང་ཁྱེར་ཆེན་པོ་ཞིག་འདུག༔ དེའི་དབུས་སུ་མཁར་གཞན་ལས་མཐོ་བ་ཞིག་གི་སྟེང་ 
དུཿ༔ ཐོད་པའི་གསེར་འཕྲུ་དང་ཞིང་གི་རྒྱལ་མཚན་གཉིས་ཡོད་པར་འདུག༔ གྲོང་ཁྱེར་ 
མ་གི་འདི་གང་ལགས་ཞུས་པས༔ བུ་མ་གི་འདི་སྲིན་ཡུལ་ཤམ་བུ་རི་བྱ་བ་ཡིན༔ འབུམ་
174

༄༅། །ཟབ་གཏེར་ཆོས་ཀྱི་མཛོད་ཁང་།
ཚོ་གསུམ་ཡོད༔ འདི་རྣམས་ལ་རྫུ་འཕྲུལ་ནི་མེ་དང་ཆུས་མི་འཇིགས་པ་ཡོད༔ ལོངས་སྤྱོད་
ནི་འབྲུ་སྣ་ཚོགས་ལ་བྱེད༔ འདིར་གུ་རུའི་སྤྲུལ་པ་པདྨ་ཟིལ་གནོན་བྱ་བས་མ་མོའི་ཆོས་ 
སྐོར་རྣམས་སྟོན་པ་ཡིན་གསུངས༔དེ་ནས་བྱང་ཤར་དེ་ན་གྲོང་ཁྱེར་དམར་ཟིང་ངེ་བ་
ཞིག་གི་དབུས་ན་མཁར་ཁ་བད་གསུམ་དང་ལྡན་པ་ཞིག་འདུག༔ དེའི་སྟེང་དུ་ཞིང་གི་རྒྱལ་
མཚན་དང༔ མི་མགོའི་ཏོག་གིས་བརྒྱན་པ་རྣམས་དང་མི་ལག་གི་རྩེ་གསུམ་ལ་སྐྲའི་བ་ 
དན་བྱས་པ་ཞིག་འདུག༔ གྲོང་ཁྱེར་དེའི་རྩ་དེར་བྲག་དམར་ནག་ལམ་མེ་བ་ཞིག་གི་ རྒྱུད་དེར་ 
མཚོ་དམར་ནག་ལྷང་ངེར་སྦུ་གསུམ་ཡོད་པ་ཞིག་འདུག༔ མ་གིའི་གྲོང་ཁྱེར་འདི་གང་ལགས་ 
ཞུས་པས༔ བུ་གྲོང་ཁྱེར་མ་གི་འདིར་རབ་འཇིགས་གླིང་ཟེར་བ་ཡིན༔ གྲོང་ཁྱེར་འདི་ལ་ 
བྱེ་བ་གསུམ་ཡོད༔ ལོངས་སྤྱོད་ནི་ཤ་ཁྲག་གི་རིགས་དང་འབྲུའི་རིགས་ལ་བྱེད༔ རྫུ་འཕྲུལ་ 
ནི་རང་གི་ལུས་དུམ་བུར་འཐོར་ཞིང་འགྲོ༔ འདིར་གུ་རུའི་སྤྲུལ་པ་སེངྒེ་སྒྲ་སྒྲོག་རྔམ་བརྗིད་
འབར་བ་ཞེས་བྱ་བས་ཞིང་སྐྱོང་ལ་སོགས་པའི་དྲག་སྔགས་ཀྱི་ཆོས་སྐོར་དཔག་ཏུ་མེད་
པ་གསུངས༔
དེ་ནས་ཤར་ཕྱོགས་ཀྱི་ཚོགས་ཁང་དེ་ན་ཆོས་ཁྲི་ཆེན་པོ་བསམ་གྱིས་མི་ཁྱབ་པ་ཞིག་
འདུག༔ དེ་ན་གུ་རུ་བཅུ་དྲུག་ལོན་པའི་ན་ཚོད་དུ་སྤྲུལ་ནས༔ སྡེ་སྣོད་གསུམ་དང་གསང་ 
སྔགས་བླ་མེད་ཀྱི་ཆོས་འཁོར་དཔག་ཏུ་མེད་པ་སྟོན་པ་ཡིན་གསུངས༔ མཚོ་མུ་ལེའི་ཤར་ 
ཕྱོགས་དེ་ན་ཐང་ཆེན་པོ་ཞིག་འདུག༔ ལྷོ་ཕྱོགས་སུ་ཙནྡན་གྱི་ནགས་ཚལ་ཆེན་པོ་ཞིག་ 
དང་ནགས་གསེབ་དེ་རུ་ཁང་བརྩེགས་ཤིན་ཏུ་དང་བ་སྤྲོ་བ་ཞིག་འདུག༔ དེར་གུ་རུ་པདྨ་ 
སྐྱོ་བསང་ལ་ཕེབས་པ་ཡིན་གསུངས་འདུག༔ ནུབ་ཕྱོགས་དེ་ན་མེ་ཏོག་དང་ཆུ་གླིང་ལ་ 
སོགས་ཤིན་ཏུ་ཉམས་དགའ་བའི་སྐྱེད་མོས་ཚལ་གནས་ཤིག་འདུག༔ བྱང་ངོས་དེ་ན་
175

༄༅། །ཟངས་མདོག་དཔལ་རིའི་མཐོང་སྣང་སྐོར།
བྲག་འཇའ་འོད་ལས་གྲུབ་པའི་མཆོད་རྟེན་གྱི་དབྱིབས་ཅན་དཔག་ཏུ་མེད་པ་འདུག༔ ཞིང་
ཁམས་ཟངས་མདོག་དཔལ་གྱི་རི་བོ་ནི༔ འཇའ་འོད་ཀྱི་ཀློང་ནས་རེས་མངོན་རེས་མི་མངོན་ 
ཞིང་འོད་ཁྱིམ་ཆེན་པོར་འདུག༔ སྲིན་གྱི་གྲོང་ཁྱེར་མ་ཡིན་པར༔ ཕོ་བྲང་གཞན་རྣམས་ 
ནི་ཕྱི་ནས་བལྟས་ན་ནང་གསལ་བ༔ ནང་ནས་བལྟས་ན་ཕྱི་གསལ་བ༔ ཕྱི་ནང་སྒྲིབ་མེད་ 
ཟང་ཐལ་དུ་སྣང་ངོ༔ དེ་ནས་མ་ཅིག་ཡེ་ཤེས་མཚོ་རྒྱལ་གྱིས་ཞལ་ཏ་དཔག་ཏུ་མེད་པ་གསུངས༔
དེར་ཁོ་བོའི་མ་གཅིག་མཚོ་རྒྱལ་གྱི་ཞབས་སྤྱི་བོར་བླངས་ཤིང་༔ སྨོན་ལམ་རྒྱ་ཆེན་པོར་ 
བཏབ༔ སྔར་བུད་མེད་བཞི་པོས་ཡང་ཞལ་ཆེམས་རེ་གནང༔ བུད་མེད་བཞི་པོ་རིགས་ 
བཞིའི་མཁའ་འགྲོ་མ་ཡིན་པར་འདུག༔ ཡང་མ་གཅིག་མཚོ་རྒྱལ་གྱིས་འདི་སྐད་གསུངས༔
བུ་སྲིན་ཡུལ་གྱི་བཀོད་པ་འདི་རྣམས་མ་བརྗེད་པར་ཡིད་ལ་ཟུངས་དང་ཁྱོད་བོད་ཡུལ་དུ་
ཕྱིན་ཙ་ན་ངོ་མཚར་ཆེན་པོ་ཐོབ༔ ཁྱོད་ཀྱི་བུ་སློབ་རྒྱུད་འཛིན་རྣམས་ཀྱི་དོན་དུ་ཡི་གེར་ 
ཐོབ༔ བཀོད་པ་འདི་རྣམས་མཐོང་ཐོས་དྲན་རེག་སྐལ་ལྡན་ཀུན༔ ཚེ་གཅིག་ཉིད་དུ་རྔ་ 
ཡབ་གླིང་དུ་ཕྱིན་པའི་རྟེན་འབྲེལ་ཡོདཿ བུ་ཁྱོད་ད་ནི་རྨི་ལམ་སྤྲུལ་བསྒྱུར་གྱིས་ལ་བོད་ 
ཡུལ་དེངས༔ རང་ཅག་མ་བུ་སྐད་ཅིག་འབྲལ་མི་འགྱུར༔ དུས་རྣམས་རྟག་ཏུ་ཚེས་བཅུ་ 
མ་ཆགས་ལ༔ ཚོགས་འཁོར་བསྐོར་ཞིང་གསོལ་བ་རྒྱུན་དུ་ཐོབ༔ གསང་སྔགས་སྤྱོད་པ་ 
རླབས་ཆེན་ཀུན་ཏུ་སྐྱོངས༔ འཇིག་རྟེན་མི་དང་མཛད་སྤྱོད་མ་བསྟུན་སྣང་བ་ཐད་ཀར་ 
ཆོདཿ༔ སྦྱིན་བདག་འཁོར་གྲོགས་རྣམས་ལ་ངོ་སྲུང་མ་བྱེད་ལ༔ ལྟ་བ་གཅིག་ཆོད་བློ་འདས་ 
ངང་ལ་ཞོག་གསུངས༔ གཞན་ཡང་མ་ཡི་ཞལ་ཆེམས་དང༔ སྔོན་བུ་མོ་བཞིའི་ཞལ་ཆེམས་ 
རྣམས་མང་དུ་ཡོད་ཀྱང་འདིར་མ་བཀོད༔ དེ་ནས་ཁོ་བོས་རྨི་ལམ་སྤྲུལ་བསྒྱུར་བྱས་ནས༔ 
སྒྱུ་ལུས་གྲོ་ལོད་ཀྱི་སྐུར་མྱུར་འོང་སྐལ་ལྡན་ཀུན༔ རྡོ་རྗེས་ཚིག་ལ་བཟོ་བཅོས་བྱེད་པ་དང༔
176

༄༅། །ཟབ་གཏེར་ཆོས་ཀྱི་མཛོད་ཁང༌།
ལག་ལེན་གྱེར་དང་རྔ་ཚིག་ཕྲན་བུ་ཀུན༔ གཞུང་ལུགས་དོར་ནས་རང་འདོད་སྒྲུབ་པ་
རྣམས༔ གུ་རུ་པདྨ་སུན་འབྱིན་མི་འགྲོའམ༔གཞུང་ལུགས་ཚུལ་བཞིན་གྱིས་དང་དངོས་
གྲུབ་འབྱུང་ངེས་སྐལ་ལྡན་ཀུན༔ མི་ཤེས་མ་རིག་གུས་སྤྱོད་མ་གཏོགས་པར༔ གཞུང་ 
ལུགས་ཚུལ་མི་མཐུན་རང་འདོད་སྤྱོད་པ་ཀུན༔ པདྨ་འབྱུང་གནས་བདུད་འདུལ་རྡོ་རྗེ་ཡིས༔ 
བསྟན་པའི་རྗེས་སུ་མི་ཞུགས་ཁོ་བོའི་སྨོན་ལམ་ཡིན༔ ད་ལྟར་བཞུགས་དང་སླད་ནས་ 
འབྱོན་རྣམས་ཀུན༔ ཚིག་དེ་སྐད་ཙིཏྟར་བརྡ་ཐིམ་ས་མ་ཡ༔ ཧྲཱིཿ༔
177

༄༅། །ཟངས་མདོག་དཔལ་རིའི་མཐོང་སྣང་སྐོར།
༄༅། །གསང་བའི་རྣམ་ཐར་ལས་གཏེར་ཆེན་དཔའ་བོ་ནུས་ལྡན་རྡོ་རྗེ་དཔལ་རི་ 
པདྨ་འོད་དུ་བྱོན་ཚུལ་ཁོལ་བྱུང་དུ་བཀོད་པ་བཞུགས་སོ། །
༄༅། །ན་མོ་གུ་རུ་བྷྱ། གསང་སྔགས་ཤུགས་འབྱུང་གླིང་དུ་དུས་སྙིགས་གཏེར་མིང་ནུས་ 
ལྡན་རྡོ་རྗེས་བྱང་གཏེར་བླ་མ་རིག་འཛིན་གདུང་སྒྲུབ་ཀྱི་སྒྲུབ་པ་དཔོན་སློབ་སུམ་ཅུ་ཙམ་ 
གྱིས། ཧོར་ཟླ་བཅུ་གཅིག་པའི་ཚེས་བརྒྱད་ལ་དབུ་བཙུགས་ནས་ཟླ་བ་གཅིག་ལ་ཚོམ་ 
བུ་ཚོགས་བསྒྲུབ་སྐབས། ཞག་བཅོ་ལྔའི་ཉིན་ཉི་ཤར་དུས། ཚིག་བདུན་གསོལ་འདེབས། 
བསམ་ལྷུན། སིདྡྷི་ཚར་བདུན་རྣམས་ཀྱི་སྒོ་དར་ཞིག་བསྒྲུབ་ཁང་སྒོར་བཙུགས་ཡོད་པ་རླུང་ 
གིས་བསྐྱོད་སྐབས། གསོལ་འདེབས་བསམ་ལྷུན་སིདྡྷི་རྣམས་སྒྲ་སི་ལི་ལི་གྲག་པ་ལ་ངོ་ 
མཚར་ཏེ། སྒོ་དར་ལ་ཕན་ཡོན་འདི་ལྟར་ཡོད་དམ་སྙམ། དེའི་ཉེ་ལོགས་ལ་རིག་བྱེད་ 
མའི་སྙིང་པོ་དང་། ཡི་གེ་བརྒྱ་པའི་རླུང་འཁོར་འཁོར་བ་ལ་ཡང་། དེ་བཞིན་སྔགས་སྒྲ་ 
སི་ལི་ལི་གྲག་པ་ཐོས་ཚེ། རྒྱལ་བའི་ཐུགས་རྗེས་གང་ལ་གང་འདུལ་གྱི་ཐབས་དུ་མའི་སྒོས། 
འགྲོ་བའི་དོན་བྱེད་པ་འདི་དག་རྟགས་མཚན་མངོན་དུ་གྱུར་པ་ཡ་མཚན་ཁྱད་པར་གསང་
སྔགས་རྨད་བྱུང་དཀྱིལ་འཁོར་གྱི་ཞལ་ཕྱེས། དགེ་འདུན་འདུས་སྡེ་རྣམས་ཀྱིས་ཁྱེར་སོ་
གསུམ་དང་ལྡན་པའི་གཏེར་ཆོས་བྱིན་རླབས་ཚན་ཁ་ཅན་འདིའི་བསྙེན་སྒྲུབ་ཡན་ལག་
བཞིས་སྒོ་ནས་འདི་ལྟར་བསྒྲུབས་ན་ལྷག་པའི་ལྷའི་ཞལ་མཐོང་ཞིང་རིག་འཛིན་རྣམ་པ་
བཞིའི་འབྲས་བུ་ཐོབ་པ་ལ་ལྟ་ཅི་སྨོས། བཀའ་སྲུང་ཡེ་ཤེས་ཀྱི་མགོན་པོ་དང་ལྷ་མོ་སོགས་
ལུས་དང་འགྲོགས་པ་དེས་དངོས་གྲུབ་རྣམ་གཉིས་རྩོལ་མེད་དུ་སྟེར་བ་ལ་ཐེ་མི་ཚོམ་པའི་
178

༄༅། །ཟབ་གཏེར་ཆོས་ཀྱི་མཛོད་ཁང༌།
ངེས་ཤེས་བཅོས་མེད་དུ་སྐྱེས་བཞིན། ལས་བྱང་མགོ་བཟུང་བ་དང༌། རང་ལུས་འདར་ 
ཡེད་སྨྲ་ཟེང་སེམས་འདི་བྱ་འདི་བྱེད་མེད་པ་ལུས་ཀྱང་གུ་ཡངས་སུ་གྱུར། འབྱུང་འགྱུར་ 
སྣ་ཚོགས་ཡིད་ཡུལ་དུ་བཀྲ་ལམ་ལམ་བྱུང་། འདི་སྣང་ཐམས་ཅད་རྨི་ལམ་སྒྱུ་མ་ལྟ་བུར་ 
གྱུར། སྒྲུབ་གྲོགས་རྣམས་ཀྱང་ལུས་གཟེངས། སེམས་གཡོས། ཉམས་ཁྱད་པར་ཅན་ 
རྒྱུད་ལ་སྐྱེས་པ་ཀུན་གྱིས་སྨྲས། དེའི་སྲོད་ཐུན་སྐབས་རང་མགོ་ཡུ་འཁོར་ཁམས་འཁྲུག་ 
པ་ཙམ་བྱུང་བའི་བསྒྲུབ་ཁང་ནང་ནས་མལ་སར་ཕྱིན་ཚེ། ཚོགས་ཀྱི་དངོས་གྲུབ་དྲངས་
པ་ལ་སྤོས་མ་ཉམས་པ་གཅིག་མར་མེ་སྐོང་ཆུང་གང་སྤར་ནས་མཆོད་གཡོག་པས་ཁྱེར་
འོང་ཞིང་མདུན་དེར་བཞག་པས། ང་ཡི་གཟིམ་ཁང་སྒོ་ཕར་རྒྱོབ་ལ་སང་ཉི་མ་མ་ཤར་
བར་བརྡ་མ་བྱས་པར་སྒོ་མ་ཕྱེ་ཞེས་བཀའ་བསྒོས། བདག་བསྐྱེད་སྔགས་བཟླས་བཞིན་
ཉམས་རྨི་ལམ་འོད་གསལ་ངང་དུ་བརྒྱལ་བའི་དུས། ནམ་མཁའ་གཡའ་དག་པ་ལ་ཉི་
ཟླ་སྐར་གསུམ་མཉམ་ཤར་གྱི་འོད་འབར་བ་དང༌། གླིང་བུའི་སྒྲ་སྙན་ལ་རིང་བ་དྲི་ཞིམ་
སྤོས་ངད་ཀྱི་དུད་པ་འཐུལ་བ། འདུས་བྱས་སྣང་བ་ཐམས་ཅད་འགགས་ཤིང་། རང་རིག་
ཀ་དག་ལྷུན་འབྱམས་བྱ་རྩོལ་དང་བྲལ་བའི་ངང་། ལྷོ་ནུབ་མཚམས་ནས་འཇའ་འོད་སྣ་
ལྔ་ཐིག་ལེ་ཐིག་ཕྲན་གྱིས་བརྒྱན་པ་རང་གི་མདུན་དུ་ཟུག་པའི་སྟེང་། མཁའ་འགྲོ་དཀར་
མོ་རྨ་བྱའི་ཐུལ་པ་དང་རུས་རྒྱན་གསོལ་བ་བཅུ་དྲུག་ལོན་པའི་ན་ཚོད་ཅན་མཛེས་ཤིང་
ཡིད་དུ་འོང་བ་ཕྱག་གཡས་ཌ་མ་རུ་དང་གཡོན་བུམ་པ་བསྣམས་པ། བྱ་རྒོད་ཤིན་ཏུ་བོངས་
ཆེ་བ་གཙུག་རྡོ་རྗེ་སེར་པོའི་ཏོག་གཤོག་སྒྲོ་རྨ་བྱའི་ཐིག་ལེ་ཡོད་པ་དར་ཐག་གིས་ཁྲིད་
ཅིང༌རང་མདུན་སླེབས་པ་དང༌། ཀྱེ་ཧོ་མིང་པོ་ཚུར་ཉོན་དང༔ ལས་ཉོན་སྒྲིབ་པ་སྦྱང་
བའི་ཕྱིར༔ རྡོར་སེམས་བསྒོམས་ལ་ཡིག་བརྒྱ་འུར༔ བདུད་རྩིའི་ཆུ་འདིས་ལུས་ཀུན་བཀྲུས༔
179

༄༅། །ཟངས་མདོག་དཔལ་རིའི་མཐོང་སྣང་སྐོར།
མ་ཡེངས་རིག་པའི་བཙན་ས་ཟུངས༔ ཚེ་རབས་ནས་བསགས་སྡིག་ལྟུང་ཀུན༔ སྟོབས་ 
བཞིས་བཤགས་ལ་སོར་ཆུད་ནས༔ ཚངས་པ་མཆོག་གི་དངོས་གྲུབ་སྩོལ༔ བུ་ཁྱོད་ལ་ 
འུར་ཡར་ལོངས་ལ༔ རྔ་ཡབ་པདྨ་འོད་ཀྱི་ཞིངཿ༔ ཨུ་རྒྱན་རྒྱལ་པོ་ཡུམ་སྲས་འཁོར༔ ཟབ་ 
གསང་བསྒྲུབ་ཅིང་དབང་བསྐུར་ཉེ༔ མིང་པོ་བསུ་བར་འདིར་འོང་གིས༔ ཐེ་ཚོམ་མ་བྱེད་ 
ཞོན་པ་འདིར༔ སྟངས་སྟབས་གར་གྱིས་འགྲོ་བ་ལགས༔ ཞེས་གསུངས་ཤིང་རྡོ་རྗེ་གཡས་ 
དང་ཕུར་པ་གཡོན་དུ་གཏད་ཅིང་བྱ་རྒོད་ལ་ཞོན་པའི་འུར་སྒྲ་དང་བཅས། ནམ་མཁའི་ 
མཐོངས་སུ་ཐོན་ཚེ་ཕྱོགས་བཞི་ནས་མཁའ་འགྲོ་དཀར་སེར་དམར་ལྗང་བཞི། བྱ་འཕུར་ 
བ་བཞིན་རང་གི་ཕྱོགས་བཞིར་གར་སྟབས་ཀྱིས་བསྐོར་འདུག་པ་དང་བཅས་ཏ་ལ་ལ་ 
སོང་བའི་ མར་བལྟས་ཙ་ན་ཡུལ་གྲུ་ཕལ་ཆེར་མཐོང་བ་དང་། 
སྐྱེ་བ་སྔ་མའི་ལུས་བླངས་པའི་ཁང་ཁྱིམ་སོགས་སྔོན་གནས་རྗེས་དྲན་མང་པོ་ཤར་ 
འདུག ཚ་ བ་ཁོག སྟག་ ཚངས་ བསམས་འགྲུབ། ཚ་བ་སྒྲོ་བྲག མོན་ཡུལ་སྐུ་རྗེས། ལྷ་པཱ་ 
ལ་ང་འདྲ་སོགས། སྤུ་བོ་ཀོང་པོ་དྭགས་པོ་སོགས་སྔར་ཐོན་གྱི་གནས་ཐམས་ཅད་མཐོང་ 
བ་ངོ་ཤེས་པ་མང་པོ་ཡོད། དེ་ནས་ཡུལ་ན་བུན་འཐིབས་ཤིང་གཅོང་རོང་ཟབ་མོ་ནག་ 
ལ་གཏིང་ཟབ་ལ་རྩི་ཤིང་ནགས་ཚལ་གྱི་ལྗོངས་འཐུག་པའི་ཡུལ་གྲོང་ཁྱེར་མང་པོ་ཡོད་པ། 
སྤ་དང་སྟུག་མའི་ཁྲོད།སྟག་གཟིག་དོམ་དྲེད་སོགས་ཤ་ཟ་མང་པོས་གང་བའི་ཡུལ། 
གངས་རི། རྫ་རི། གཡའ་རི། སྤང་རི། ནགས་རི་རྫོངས་འཐུག་པའི་ཡུལ་འདི་དག་གང་ 
ལགས་དྲིས་པས། ཁོལ་མོ་དེས་ཡུལ་གྲུ་འདི་རྣམས་ཀླ་ཀློ་དང་མཐའ་འཁོབ་སྟག་གཟིག་ 
ཡུལ་དང༌། རྒྱ༌དང༌། ཧོར༌དང༌། སོག་པོ་དང༌། ལྗོངས་ཆེན་དང༌། ལི་རྩེ་དང༌། མི༌ནུབ་ 
སོགས་ཡུལ་ཆེན་ཡུལ་ཆུང། རོང་ཆེན་རོང་ཆུང་གྲངས་ལས་འདས་པ་ཡིན་གསུངས། ཡང་
180

༄༅། །ཟབ་གཏེར་ཆོས་ཀྱི་མཛོད་ཁང་།
རི་བོ་དཔག་བསམ་ཤིང་དང་ནོར་བུ་འདྲ་བ་དང༌། མཚོན་ཆ་དང༌། གཏོར་མ་འདྲ་བ་ 
སོགས་བསམ་གྱིས་མི་ཁྱབ་པའི་ལྷ་ཁང་ཕོ་བྲང་མཆོད་རྟེན། མཚོ་དང་ཆུ་མིག་ངོ་མཚར་
བ༑ ཤིང་རིགས་མི་འདྲ་བ་དུ་མ། དགོན་པ་དང་རི་ཁྲོད་བྲག་ཕུག་སོགས་བློ་ལས་འདས་ 
པ་མཐོང་བས་འདི་དག་གང་ཡིན་དྲིས་མ་ཐག མཁའ་འགྲོ་རྨ་བྱའི་ཐུལ་ཅན་གྱིས་གཡས་ 
དྷ་རུའི་ངོས་མེ་ལོང་ཤིན་ཏུ་རྒྱ་ཆེ་བར་གྱུར་ཏེ་འོངས། དེ་དཔེར་ན་ཁང་པའི་ནང་ཉི་ཐིག་ 
ཁྱིམ་དུ་ཤར་བ་བཞིན། གནས་དང་ཡུལ་སོགས་ངོ་སྤྲད་པའི་སར་ཉི་མ་ཤར་བ་བཞིན་ 
ཕོག་པས་འདི་སྐད་གསུངས། བུ་ས་སྨད་ཀྱི་མཚོ་འཁོར་ཡུག་གིས་བསྐོར་བ་འདི་མཐའི་ 
རྒྱ་མཚོ། དེ་ལས་སྒྲོལ་བའི་གངས་དཀར་འོད། རི་བོ་དྲིལ་འཛིན་རྔ་ཡབ་དང་རྔ་ཡབ་ 
གཞན། ཀང་གླིང་གསེར་གླིང༌། ཀུ་ཤ་གསེར་གླིང༌། སིང་གའི་གླིང་སོགས་གླིང་ཕྲན་ 
གླིང་ཆུང་རྣམས་དང་། ཧ་ཤིང་རི་བོ་རི་ཁ་དོག་ལྔ་ལྡན་མེ་ཏོག་དྲི་ངད་ལྡན་པ་ཕྱོགས་མདོག་ 
ཏུ་སྐྱེས་ཡོད་པ་འདི་རི་བོ་རྩེ་ལྔ། མ་ཧཱ་ཙི་ན། ཙིརྟ་ཤྭ་ནའི་གདོང༌། ཁལ་ཁ་བ་སྦལ་དྲུང་ 
སོགས་མཐའ་འཁོབ་ཡུལ། ཡུལ་བྱང་ཁོག་འདྲལ་བ་འདྲ་བ་འདི། རི་མཚམས་འོག་མ་ 
ལུགས། ཡུལ་གཡུ་འབྲུག་འཁྱིལ་འདྲ་འདི། ལྷོ་འགོག་པ་ལུང༌། ཡུལ་སྦྲུལ་རྒྱུག་པ་འདྲ་ 
བ་འདི་དཔའ་ལུང་འཁོན། ཡུལ་དགའ་འཁྱིལ་དུ་ཡོད་པ་འདི་མཁན་པ་ལུང༌། ཡུལ་སྲིན་ 
མོའི་རལ་བ་གཟེངས་འདྲ་འདི་སྤར་གྱི་དགའ་བ་ལུང་། ཡུལ་རྩིབས་ལོགས་གནམ་དུ་ 
གཟེངས་འདྲ་འདི་སྐྱིད་ཀྱི་ར་བ་ལུང༌། བྲག་ཆུ་སྲིན་ཁ་གདངས་འདྲ་འདི་སྐྱེ་ཚལ་ར་བ་ 
རྫོང༌། རི་དུང་དཀར་གཡས་འཁྱིལ་འདྲ་བ་འདི་རི་བོ་བྱ་རྐང་། ཡུལ་འཁོར་ལོའི་རྩིབས་ 
འདྲ་བ་འདི་འཇང་རི་སྨུག་པོ། ཡུལ་གཅོང་རོང་ཟབ་མོ་གཉིས་གཤིབས་ནས་ཡོད་པ་ 
འདི་པདྨ་འབུམ་རྫོང༌། ཕག་ཞལ་ཡོང་རྫོང༌། འོད་ཕུག་རྫོང༌། རྦད་ཆགས་ཤིང༌། མོན་
181

༄༅། །ཟངས་མདོག་དཔལ་རིའི་མཐོང་སྣང་སྐོར།
ཁ་སྣ་བཞི། དང་མོ་སྟེང་། བསྒོམ་པ་ཕུག་རིང༌། གད་པ་སྐྱ་བོ། རླུང་སྒྲོམ་འབར། བྷ་ག་ 
བྱང༌། དཀར་པོ་ཟང༌། དྭགས་པོ་དྷར་ཏུ། ཀོང་བཙུན་སྦྲུམ། པདྨ་བཀོད། ལྷ་རུ་རིན་ 
ཆེན་རྩེ། ཁམས་ཀྱི་ཙཱ་རི་ཙ་འདྲ། ཏི་སྒྲོམ། རྒྱ་ལ་གནམ་རྫོང༌། མཁར་ཆུ་ར་བ་ཕུག རྡོ་ 
རྗེ་བྲག་དམར་རྫོ་ང་། འུག་པ་ལུང་། སྟག་རྒོད་འབར་བ། བྲག་དམར་རྩི་ཤིང་རྒྱས་པ་འདི་ 
རྣམས། བྲག་དམར་སྤྲིན་རྫོང༌། སྤང་རི་མཐོ་བ་འདི་རྣམས་རྔམས་ཤིང་རི་བོ། གངས་རི་ 
མང་པོ་འདི་རྣམས། རྨ་ཕྱུག་མོ་གངས་རྩེ། འོད་དེ་ཀོང་རྒྱལ་གངས། བཙན་ལ་རོག་གངས། 
ལྷོ་བཙན་ཤོག་འུར་གངས། མཁའ་རི་གངས་དཀར། ལ་ཕྱི་གངས་དཀར། གངས་དཀར་ 
ར་བ། གཉན་ཆེན་འབར་རྩལ་གངས། གངས་བཟང་འཕན་ཕྱུག འཇང་ཀླུ་རི་ལྷ་བཙན། 
ཀྱ་ལ་གཞོག་སྟེང་གངས་བཙན། ཤམ་འབོ་དང་པོ་གངས་སོགས་དང༌། མཚོ་ཁྲི་གཤོག་ 
མཚོ། མངར་མཚོ། ཚ་རག་མཚོ། གནམ་རྒྱལ་ཕྱུག་མོའི་མཚོ། ཙ་གུ་མཚོ་སྔོན། མཚོ་ 
ནག ཏི་དམར་མཚོ། གཡུ་མཚོ། གྲུ་གསུམ་མཚོ། དུག་མཚོ། ཡར་འབྲོག་མཚོ། བསྒྲགས་ 
མཚོ་སོགས་མཐའ་ཡས། ལྷ་ཁང་ནི། ཁམས་ཀློང་ཐང༌། ཚར་ཤེས་རབ་ལྷ་ཁང་། སྤ་གྲོ་ 
སྐྱེར་ཆུ། མཁོན་ཐང་ལྷ་ཁང་། ཀ་ཚལ་གཙང་། པྲ་ཏུན་རྩེ། སྐྱེན་དོན་རྩེ། རྒྱ་རོང་རྩེ། བུམ་ 
ཐང་དགེ་གནས། ག་ཆུང༌། གསེར་གླིང༌། བྱང་ན་ར། དབུ་རུ་ཞྭ། སུ་ཆུ་ལྷ་ཁང༌། བྱམས་ 
སྤྲེའུ་དགེ་རྒྱས་གླིང༌། འུག་པ་དགའ་བའི་ལྷ་ཁང་སོགས་བསྒྲུབ་གནས་དཔག་མེད་དང༌། 
བྲག་རི་སྤང་རི་གནས་འདི་རྣམས་མོན་ཁ་སེངྒེ། སྤ་གྲོ་སྟག་ཚང༌། ཀང་ཀ་ཐོད་ཀ སྐུ་ལྷ་ 
དཀར། མཁོན་ཐང་རྔ་མོ་སྐེ། གཡུ་ཕུག་རྩེ་རྒྱལ། བསྒྲུབ་གནས་བསམ་གྱིས་མི་ཁྱབ་པ། 
ཟངས་རི་ཟླ་འོད་ཕུག ཡར་ལུང་ཤེལ་བྲག ལྷོ་བྲག་མཁར་ཆུ། སྒྲགས་ཡོངས་རྫོང༌། 
མཆིམས་ཕུ། ཤིང་གི་ཟམ་བུ་ལུང༌། ཁམས་ཕུག་རྫོང༌། ཕུག་པོ་ཆེ། རྩི་བྲག ཉན་ཡོད།
182

༄༅། །ཟབ་གཏེར་ཆོས་ཀྱི་མཛོད་ཁང་།
བྲག་དམར་ཟངས་ཡག ལྷ་མོ་མཁར། གཙང་ཐང་གཡུ། གནམ་ལྕགས་ལྗོངས་སོགས་ 
ལྷ་ལྡན་ར་ས་འཕྲུལ་སྣང་གི་གཙུག་ལག་ཁང་ལྷ་ཁང་བརྒྱ་དང་རྩ་བརྒྱད། དཔལ་བསམ་
ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་། དབུ་རྩེ་རིམ་གསུམ། གླིང་བཞི་ 
གླིང་ཕྲན་བརྒྱད། ཡཀྴ་སྟེང་འོག ཇོ་མོ་གླིང་གསུམ། དཀོར་མཛོད་གླིང༌། བྲག་དམར་ 
མཆན། ཀ་ཆུང༌། ག༌པ༌གོང༌། སྐར་ཆུང༌། རྒྱ་མཁར་རྩི། ཨ་རྡོ་རི། ཧེ་པོ་རི། མཆིམས་ 
ཕུ༑ གཡའ་མ་ལུང༌། ཁྲ་འབྲུག་སྤྲུལ་པའི་ལྷ་ཁང༌། གཡེར་བ་ཕུག འོམ་བུ་སྟག་ཚང༌། 
ལྷ་འབུམ་སྟག་རྭ་ས་གོང་། རྡོ་རྗེ་བྲག འོ་ཡུག་ཤིང་། དགའ་བྱེད་མཆོད་རྟེན། ཟང་ཟང་ 
ལྷ་བྲག རུ་ལག་རྒྱང་སོགས་གནས་འདི་རྣམས་རྒྱལ་བ་ཀུན་གྱི་བྱིན་གྱིས་བརླབས་པ་ 
དང་། ཨུ་རྒྱན་པདྨའི་གཏེར་གནས་སོགས་ཁྱད་པར་ཅན་འདི་དག་བུ་ལས་དང་ལྡན་ 
མཐོང་བས། ཚེ་འདིའི་ནད་གདོན་རྐྱེན་བགེགས་ཞི་ཞིང་། མཐར་ཐུག་རིག་འཛིན་རྒྱལ་ 
བའི་གདུལ་བྱར་འཁོར་གྱི་ཐོག་མར་འགྱུར་ཞེས་གསུངས་སོ། ། 
སྒྲུབ་སྡེ་དཔལ་ཆེན་ཆུ་བོ་རི་སོགས་བརྗོད་ལས་འདས། མདོ་སྔགས་གསར་རྙིང་ 
གི་དགོན་པ་དཔག་ཏུ་མེད། ཡང་ལི་ཡུལ། རི་བོ་གྷནྡྷར། ལྕང་ར་སྨུག་པོ། ལི་ཡི་ཡུལ། 
རི་རྔམ་བརྗིད་ལྡན་པ་འདི་ཁྲི་སྟན་ཧལ་པ་སྟེ་ནཻ་པལ། གླིང་རི་ལུང་བསྟན། ཁ་ཆེའི་ཡུལ། 
རི་བོ་གྷནྡྷ། མནྡྷ་ར། འཛམ་གླིང་ཆེ་ཆུང་། རི་རབ་འབིགས་བྱེད། མ་དྲོས་མཚོ་རྒྱས་ 
སོགས་ཡིན་པར་ངོ་སྤྲད། དེ་ནས་ཕྱིན་པའི་ཡུལ་བྱང་ཐང་མཎྜལ་ལྟ་བུ་གངས་རི་གནམ་དུ་ 
གཟེངས་པ་འདི། སྐྱ་བོ་གངས། མཚོ་གཏིང་ཟབ་པ་ཁ་གདངས་མཚོ། ཁ་ལེའི་ལ་ཁར། 
མཁར་ནག་ལ། ཞིང་གྲོ་དགྲ་ལྷ། བུམ་སྤྲུན་ལྷ་ཁང༌། རྡོ་ལ་ཕུར་ཟུག ཀ་ཀར་རྡོ་རྗེའི་ 
མཆོད་རྟེན། སྟག་མོའི་ལུས་སྦྱིན། ཕུལ་ལ་ཧ་རི། ཤིང་གངས་རི། གངས་རི་རྡོ་རྗེ་བསླངས་
183

༄༅། །ཟངས་མདོག་དཔལ་རིའི་མཐོང་སྣང་སྐོར།
འདྲ་འདི་རྟ་སྒོ་གངས། མཚོ་གཡུ་མདོག་ཏུ་འདུག་པ་འདི་མ་ཕམ་གཡུ་མཚོ། མ་དྲོས་ 
མཚོ། ཆུ་ཀླུང་རྣམ་པ་བཞི། རི་གཅོང་རོང་ཟབ་མོ་མུན་པ་འཐིབས་ཤིང་རི་བོ་དང་། ཐང་ 
ཆེན་པོ་སོགས་ལ་མེ་དཔུང་འབར་ཞིང་ལ་ལ་རྣག་ཁྲག་གི་མཚོ། ལ་ལ་མེ་མ་མུར་གྱི་འོབས། 
རྩི་ཤིང་རྣམས་མཚོན་ཆའི་འཁོར་ལོ། ལས་སུ་གསོད་གཅོད་བརྡུང་བཙོག་བཤའ་གཏུབ་ 
བྱེད་པ། ངག་མྱ་ངན་གྱི་ཆོ་ངེ་འདེབས་པ། སྒྲ་རུ་སོད་སོད་རྒྱོབ་རྒྱོབ་ཀྱིས་གང་བ། ས་གཞི་ 
རི་བོ་གངས་རིས་བསྐོར་བའི་ཡུལ་ན། མི་ཕོ་མོ་མང་པོས་ཨ་ཆུའི་སྒྲས་སྐྱི་གཡའ་ཡ་ང་བ་ 
འདི་དག་གཤིན་རྗེའི་ཁྲིམས་ར་དང༌། རིགས་དྲུག་གི་གནས། ལྷ་ཐུགས་རྗེ་དང་ལྡན་པའི་ 
ནོར་བུ་དབང་རྒྱལ། གུ་རུ་ཐུབ་དྲུག བཅོམ་ལྡན་འདས་ཐུབ་དྲུག སྤོར་བྱེད་བརྒྱད་སོགས་ 
ཀྱིས་ངན་སོང་འཁོར་བའི་གདུལ་བྱར་བྱེད་པ་ཡིན་གསུངས། བྲག་དཀར་གངས་རི་ཤིན་
ཏུ་མཐོ་བ་འདི་གངས་ཏི་སེ། ལྷ་ཁང་མཆོད་རྟེན་གྱི་དབྱིབས་འདི་ཀ་འཕགས་པ་ཤིང་ཀུན། 
ལྷ་རྩེ་ལྔ་པ་འདི་འདམ་རྒྱལ་ལྷ་ཁང༌། མཆོད་རྟེན་འདི་བྱ་རུང་ཁ་ཤོར། ཉི་མ་ཁུད་ཀྱི་མཚོ།
བྲག་རི་སྨུག་ནག་བྲག་ཁུང་སྒོ་མེད་ཐེམ་སྐས་བཅོ་བརྒྱད་ཡོད་པ། ཨ་སུ་རའི་བྲག་ཕུག
བྲག་དམར་ཕུག་པ་འཁོར་ལོའི་དབྱིབས་ཡོད་འདྲ་འདི་ཡང་ལེ་ཤོད་ཡིན། དེ་ནས་བསྒྲོད་
པའི་ཕོ་བྲང་གཅིག་ལ་མཆོད་རྟེན་མང་པོའི་བསྐོར་བ་འདི་ཀ ཨེ་ཝཾ་མཁར། ཡང་སྤང་
ཆེན་འདི་རྒྱ་གར་འཕགས་ཡུལ་གྲོང་ཁྱེར་ཆེན་པོའི་དབུས། གཙུག་ལག་ཁང་མཆོད་རྟེན་
མང་པོ་ལྕགས་རིས་བསྐོར་བ་འདི་ཉིད་རྡོ་རྗེ་གདན། རི་བོ་མཐོ་བ་ལྷ་ཤིང་མེ་ཏོག་གྱིས་
བརྒྱན་ཅིང་མཆོད་རྟེན་གཙུག་ལག་ཁང་སོགས་འདི་ག སྤོས་ངད་དང་ལྡན། བྱ་རྒོད་ 
སྤུངས་རི། གྲོང་ཁྱེར་ཆེན་པོ་གཙུག་ལག་ཁང་འདི་ག་ནཱ་ལེནྡྲ། དཔག་བསམ་ཤིང་ཆེན་ 
མཐར། མཆོད་རྟེན་དང་རྡོ་རིང་གིས་བསྐོར་བ་འདི་ག་བྱང་ཆུབ་ཤིང་། མ་ག་དྷ། ཛེ་ཏའི་
184

༄༅། །ཟབ་གཏེར་ཆོས་ཀྱི་མཛོད་ཁང་།
ཚལ། ཝཱ་ར་ཎཱ་སཱི། ཤམ་བྷ་ལ། ཤམ་པ་ཤེས། ཨེ་ནན་ཏ། ཨེ་ཏན་ཏ། རི་འབིགས་བྱེད། 
བྷཾ་ག་ལ། ཟ་ཧུར་ཁབ། བྲག་ཕུག་ཆོས་འབྱུང་བསྣོལ་མ་འདྲ་བ་འདི། པོ་ཏི་ཨ་བྷུ། ཨརྱ་ 
བྷ་དྲ་ཕུག གྲོང་ཁྱེར་ཆེན་པོ་འདི་རྣམས། ཡངས་པ་ཅན། རྒྱལ་པོའི་ཁབ། མཉམ་ཡོད། 
མཆོད་རྟེན་ཆེན་པོ་ལ་ཆུང་ངུས་བསྐོར་བ་འདི་མྱ་ངན་མེད་མཆོད་རྟེན་གྲོང་ཁྱེར་དབུས་ཀྱི་
འདི་ཤཱ་རི་བུའི་མཆོད་ཡོན་པདྨ་སྤུངས། གཙུག་ལག་ཁང་འདི་གྷནྡྷོ་ལ། ཆུ་བོ་མདུན་ 
དུ་བབ་ཅིང་བྲག་ཕུག་རྡོ་རྗེ་ར་གདེངས་འདྲ་བ་འཇག་ཁྱིམ་མང་པོ་ཡོད་པ་འདི་ནཻརཉྫན། 
གྲོང་ཁྱེར་དང་མཆོད་རྟེན་དང་གཙུག་ལག་ཁང་ཤིང་ཚལ་རྣམ་པ་དུ་མས་གང་བ་འདི་དག་
ནི༑ སེར་སྐྱའི་གྲོང་ཁྱེར། ལུམ་བིའི་ནགས་ཚལ། རྣམ་དག་དྲུང་། ན་གྷ་དྷ་ར། ཀྭ་ཡ་ཏ། 
ཨ་ཤྭ་ན། ཧ་ཧ་རྒོད། བསིལ་བའི་ཚལ། གླིང་བར་དང་འཕགས་ཡུལ་གྱི་ཙ་རུ་ཙ་འདྲ་ 
སོགས་རགས་བསྡུས་ཙམ་ཡིན།
ཡང་ཆུ་བོ་ཆེན་པོ་ཐུར་དུ་རྒྱུག་པ་འདི་ཨོ་རྒྱན་ཡུལ། རི་བོ་འདི་དཔལ་གྱི་རི། མཆོད་ 
རྟེན་འདི་འབྲས་སྤུང་ས་ལ་གྷནྟེ། གྲོང་ཁྱེར་དབུས་ཁང་བཟང་རིམ་དགུ་པ་ཐོར་ཅོག་ 
དགུ་ལྡན། མཆོད་རྟེན་འདི་གཟི་བཀྲ་འོད་གསལ་མཆོད་རྟེན། མཚོ་རིགས་མི་གཅིག་པ་ 
རིའི་མང་པོ་རྒྱུག་པ་འདི། དྷ་ན་ཀོ་ཤ་འོ་མའི་མཚོ། དེ་ནས་ཆུ་བོ་ཆེན་པོ་བརྒལ་བ་ལ། 
རྩེ་གངས་དང་སེངྒེ། སྐེད་པ་བྲག་རྩ་བ་རྩི་ཤིང་ནགས་ཚལ་སྟག་གཟིག་དོམ་དྲེད་སྦྲུལ་ 
སོགས་ཀྱིས་བསྐོར་བ་འདི་ག་མ་ལ་ཡ། ས་རྡོ་རི་བྲག་རྣམས་དམར་ཟིང་ངེ་ འདུག་པ་ 
ཁྲག་རྣག་གི་ཆུ་འབེབས་པ་མི་རོ་རྟ་རོའི་ས་གཞི། ཕཊ་ཕེམ་གྱི་སྒྲས་གང་བ་གྲོང་ཁྱེར་
དབུས་ཐོད་པ་སྐམ་རློན་གྱི་ཐོད་མཁར་སུམ་བརྩེགས་ལ་མཆོད་རྟེན་དུ་མས་བསྐོར་བ་ 
འདི་དག སྲིན་ཡུལ་ལངྐ་པུ་རུ་ཐོད་མཁར་འདི་ཨུ་ཙ་ལ། མཆོད་རྟེན་འདི་དག་གུ་ཎ་ཝ་
185

༄༅། །ཟངས་མདོག་དཔལ་རིའི་མཐོང་སྣང་སྐོར།
ར་དང༌། བུདྡྷ་ཤྭ་ར་ཎ། ཆུ་བོ་ཆེན་པོ་བརྒལ་བའི་ཕ་རོལ་ན། ས་རྡོ་རི་བྲག་ཀུན་དམར་ 
ཟིང་ངེ་བ་རྩི་ཤིང་ནགས་ཚལ་ཀུན་ཚེར་མའི་རྣམ་པ་ཆུ་བོ་དང་འབབ་ཆུ་ཐམས་ཅད་ཁྲག་
དང་རྣག་གི་རང་བཞིན། སྟག་གཟིག་དོམ་དྲེད་སྦྲུལ་སྤྲ་དང་སྤྲེའུ་ཝ་སྤྱང་ཁྱི་སོགས་གཅན་ 
གཟན་སྣ་ཚོགས་ཀྱིས་གང་བའི་གྲོང་ཁྱེར་དམར་ལྷམ་ལྷམ་དུ་འདུག་པ་རུ་ཙེའི་སྐད་
མེད་དུ་གྲག་པ་འདི་གང་ལགས་ཞུས། བུ་འདི་སྲིན་ཡུལ་ཀོ་ཁ་ཐང་དམར་ཡིན། ཁྱོད་
འདིར་སྡོད་ལ་ལྟད་མོ་ལྟོས་ཟེར་ཞིང་ངེད་རྣམས་སར་བབ་མ་ཐག བཤུག་སྒྲ་དང་བཅས་
བྱ་རྒོད་རྡོ་རྗེའི་ཏོག་ཅན་དང་མཁའ་འགྲོ་འུར་དིར་གྱིས་མཚོ་མཐའ་ཡས་པའི་དཀྱིལ་རི་
དམར་པོ་ལ་རེག་པའི་རྩེར་འཕུར་ཞིང༌། རང་ཤུལ་དུ་ལུས་ནས། ཡ་ང་བ་བག་ཚ་ཞིང་ 
སྙིང་མི་དགའ་བཞིན། ནགས་གསེབ་ཅིག་ཏུ་ཕྱིན་ཚེ་གཅན་གཟན་སྣ་ཚོགས་པའི་ངར་
སྐད་ཀྱི་སྒྲས་དབང་པོ་བརྒྱལ་བ་གཡས་བསྐོར་གཡོན་བསྐོར་གྱིས་རུབ་ཅིང་འཛིན་ལ་ཐུག་ 
པས་འོ་དོད་འདི་ལྟར་བོས། བོད་ཡུལ་མཚོ་རྒྱལ་ལབ་ཀྱི་སྒྲོན༔ གནས་འདིར་སྲིན་པོའི་ 
རྒྱལ་པོ་ཆེ༔ རཀྴ་མཐུ་སྟོབས་སྲས་མོ་དང་སྔོ་བསང་མཐིང་འོད་མར་ཡང་བཏགས༔ ལས་ 
ངན་བདག་རང་ཡུལ་མ་བཞག་པར༔ ལྷ་འམ་དང་འདྲེ་ཡིན་གོ་མི་འབྱེད༔ རྔ་ཡབ་ཞིང་ 
པད་འབྱུང་མདུན་འགྲོ་ཟེར༔ མིང་སྲིང་གི་ཚུལ་གྱིས་བདག་འདིར་ཁྲིད༔ ཕ་པད་འབྱུང་ 
མཇལ་བ་མ་རིག་པར༔ ཟས་ཟ་བྱེད་གཅན་གཟན་འདིས་གསོད་ངེས༔ རྗེ་ཨུ་རྒྱན་པདྨ་ 
འབྱུང་གནས་མཁྱེན་མཁྱེན༔ ཞེས་བོས་པས་གཅན་གཟན་རྣམས་ཕྱིར་ཅུང་ཟད་སོང་ 
ཞིང་། ས་ལ་སྣོམ་བཞིན་འདུག དེར་ནགས་གསེབ་ཅིག་ན་མེ་ཏོག་སྔོན་པོའི་ར་བས་ 
བསྐོར་བའི་དབུས། ཤིང་སྡོང་ཞིག་གི་སྟེང་བུད་མེད་སྔོ་བསང་བ་གཅིག་གིས། སྒྲོལ་མ་ 
ཉེར་གཅིག་བསྟོད་པ་ཞལ་འདོན་བྱེད་པ་ཞིག་དང་འཕྲད། ཁྱེད་སུ་ཡིན་དྲིས་པས།
186

༄༅། །ཟབ་གཏེར་ཆོས་ཀྱི་མཛོད་ཁང༌།
སྲིན་མོའི་བུ་མོ་སྔོ་བསང་མ་ཡིན། ཁྱེད་འདིར་མ་འདུག་གཅན་གཟན་དང་སྲིན་པོ་ཕོ་ 
མོས་ཟ་བར་བྱེད་ཟེར། རང་ཤིན་ཏུ་སྐྲག་སྟེ་ཁྱེད་ཀྱིས་བདག་ལ་སྐྱབས་མེད་པ་ལ་སྐྱབས་ 
ཁྱེད་མཁྱེན། མགོན་མེད་པ་ལ་མགོན་ཁྱེད་མཁྱེན། རང་ལུས་སྲོག་དང་མི་འབྲལ་ཐར་ 
ཐབས་ཅི་དགོས་ཀྱེ་ཧུད་ཞུས། བུ་ཁྱོད་ལར་གནས་འདིར་གང་ནས་ཐོན་གསུངས། ང་ 
བུད་མེད་ཅིག་གིས་ཕ་པདྨའི་དྲུང༌། ཟབ་གསང་སྐོར་གསུམ་དབང་ལུང་ཞུ་རུ་འགྲོ་ཟེར་
ནས། བྱ་རྒོད་ཅིག་ལ་ཞོན་ནས་འོང་བ་དང་། གནས་འདིར་ས་ལ་ཕབ་ཅིང་ལྟད་མོ་ལྟོས་ 
ཟེར། ང་རང་བྱ་རྒོད་ལས་སར་བབས་མ་ཐག གཉིས་ཀ་ནམ་མཁར་འཕུར་སོང་ང་རང་ 
འདིར་ལུས་པ་ཡིན་ཞུས། མོ་ན་རེ། ད་ཁྱོད་རང་ཨོ་རྒྱན་པདྨ་ལ་མི་ཕྱེད་དད་པས་གསོལ་ 
བ་ཐོབ་དང༌། ཁྱེད་སྲིན་གྱི་ཀོ་ཁ་ཕོ་བྲང་དུ་ངས་ཁྲིད་ཟེར་ལག་མགོར་བཟུང་སྟེ་སོང་ང 
ན༑ རེ་འབྱམས་གསུམ་འཁྱིལ་པའི་སྟེང་ནས་འགྲོ་དགོས་པས། ངའི་རྡོག་པས་མ་བཟོད་ 
པར་འགྲོ་མི་ནུས་ཞུས་ཚེ། འདི་གསུམ་ཁྱོད་ཀྱིས་ཤེས་སམ་གསུངས། མ་ཤེས་པར་གང་ 
ལགས་ཞུས་པས། ཁྱོད་ཀྱིས་ཡུལ་ག་ལ་བ་དེར་གསང་སྔགས་ཁྱད་ཆོས་ཞི་ཁྲོ་དགོངས་
པ་རང་གྲོལ་དང་བཀའ་ཕུར་དབང་ཆེན་གནང་ཞིང་དབང་གསུམ་པའི་སྐབས། བུད་མེད་ 
གསུམ་ཆགས་སྡང་རྨོངས་པས་ལན་རེ་འབྱམས་ཀྱི་ལུས་བླངས། 
གསང་སྔགས་ཟབ་མོའི་མཐུས་པདྨ་འོད་ཀྱི་ཞིང་མཐོང་བའོ་གསུངས། ཡང་སོང་ 
ཞིང་། བྲ་གཉིས་རག་ཐག་འདྲ་བས་བསྒྲིལ་འདུག འདི་ཅི་ཉེས་དྲིས་པས། བུ་ཁྱོད་ཀྱིས་ 
ཡུལ་ག་ལ་བ་དེར་ཁྲོ་ལོད་ཀྱི་ཚོགས་འཁོར་བསྐོར་ཚེ། གྲྭ་པ་གཉིས་ཀྱིས་ཚོགས་རྫས་
ཤིང་ཐོག་སྣ་ཚོགས་དཀར་གསུམ་མངར་གསུམ་རྣམས་ལ་འདོད་སྲེད་ཀྱིས་ཁ་ཚར་ཤོར་
བས་ལན། བྲ་ཡི་ལུས་བླངས། གསང་སྔགས་ཟབ་མོའི་མཐུས་པདྨ་འོད་མཇལ་བ་ཡིན།
187

༄༅། །ཟངས་མདོག་དཔལ་རིའི་མཐོང་སྣང་སྐོར།
ཡང་སོང་བས་འོབས་དོང་གཏིང་ཤིན་ཏུ་ཟབ་པའི་ནང་ཕོ་མོ་མང་པོ་འཚོགས་པའི་སྟེང༌། 
ཟངས་རྒྱ་ཆེ་བ་ཞིག་གིས་བཀབ་འདུག་པ་འདི་ཅི་ཉེས་དྲིས་པས། ཡུལ་ག་ལ་བ་དེར་
དགོངས་པ་རང་གྲོལ་དབང་གནང་སྐབས། དབང་གི་བརྡ་དོན་བཀྲོལ་ཏེ། རྒྱལ་བ་འདི་
དག་གི་མཚན་ཐོས་སམ། དཀྱིལ་འཁོར་མཐོང་བ་ཙམ་གྱིས་མ་བསྒོམས་ཀྱང་སངས་ 
རྒྱས་པར་གསུངས་པ་ལ། དེ་ཙམ་མི་བདེན་ནམ་དཀྱིལ་འཁོར་མཐོང་ཚད་སངས་རྒྱས་ན། 
དབང་ཞུ་མི་དགོས་དཀྱིལ་འཁོར་ལ་བལྟས་པས་ཆོག་གི་བསམ་ཞིང་ཡིད་མ་ཆེས་པས་
ལན། གསང་སྔགས་ཟབ་མོ་དང་ཐུགས་བསྐྱེད་རྣམ་དག་གི་མཐུས་པདྨ་འོད་ཀྱི་ཞིང་མཐོང་ 
བ་ཡིན་གསུངས། དེ་ནས་གྲོང་ཁྱེར་རྣམས་ཀྱི་ཕོ་མོ་ཐམ་ཅད་མདོག་དམར་ནག་མཆེ་བ་ 
གཙིགས་ཤིང་ཁྲོ་གཟུགས་རལ་པ་དང་སྨ་ར་དམར་པོ་གདོང་ཉག་ལ་མིག་ཕོར་ཟབ་པ་
རྐང་ལག་རྣམས་སྤར་སྡེར་རྣོ་བ། ལུས་གཅེར་བུ་མི་ལྤགས་ཀྱི་གཡང་གཞི་གྱོན་པ་དཔག་ 
མེད་འཚོགས་འདུག གྲོང་དེའི་དབུས་ཐོད་མཁར་ལ་མི་མགོ་སྐམ་རློན་རྙིད་པ་དགུའི་ 
ཏོག་དང་མི་ལྤགས་ཀྱི་རྒྱལ་མཚན་མང་པོ། རྒྱུ་མའི་དྲ་བ་ལ་རྐང་ལག་གི་རྔ་ཡབ་ཡོད་པ་ 
འདི་གང་ལགས་དྲིས་པར། འདི་ལངྐ་པུ་རུའི་ཕོ་བྲང་ཡིན་དེར་འགྲོ་གསུངས། དེར་རྟ་བབ་ 
རིམ་པ་བཅོ་བརྒྱད་ཡོད་པའི་བར་ཁང་ན། མི་མགོའི་ཁྲི་ལ་མི་ལྤགས་བཏིང་པའི་སྟེང་དུ། 
ཤིན་ཏུ་མི་སྲུན་པ་སྲིན་པོའི་ཚུལ་གྱི་མི་མགོའི་ཕྲེང་བ་ཅན། གཡས་སྤུ་གྲི་གཡོན་འཁོར་ 
ལོ་དང་མདུང་དམར་མཆན་དུ་བཅུག་པ། དར་དམར་པོའི་ལྭ་ཐོད་སྟེང་པད་འབྱུང་སྐུ་
གཟུགས་མཐོ་གང་ཙམ་གྱི་ཏོག་ཡོད་པར་མཇལ་དེ་གང་ལགས་ཞུས་པས། སྲིན་པོའི་ 
རྒྱལ་པོ་རཀྴ་ཐོད་པའི་ཕྲེང་བ་ཅན་ལགས་གསུངས། དེའི་ཕྱི་རོལ་རང་ངོ་ཤེས་པའི་ཕོ་
མོ་དུ་མ་དང༌། མི་ངོ་མི་ཤེས་པ་མང་པོས་མཆེ་བ་ཅུང་ཟད་རེ་ཡོད་པ་འདི་དག་སྲིན་པོ་ཕོ་
188

༄༅། །ཟབ་གཏེར་ཆོས་ཀྱི་མཛོད་ཁང༌།
མོ་མི་འདྲ་བར་འདུག་པ་ཅི་ཉེས་དྲིས་པས། འདི་རྣམས་ཁྱེད་ཀྱིས་འབྲེལ་ཐོགས་ཕལ་ 
ཆེར་ཨུ་རྒྱན་པདྨའི་གདུལ་བྱར་གྱུར་པ་ཡིན་གསུངས། དེ་ནས་ཕྱིན་པས་ས་གཞི་ཁོད་
སྙོམས་པ་ཐང་ཡངས་ཤིང་ཟླུམ་པ་མེ་ཏོག་པདྨའི་ལྗོངས་དང་སྨན་སྣ་ཚོགས་ཀྱི་དྲི་ངད་ 
འཐུལ་ཞིང༌། དཔག་བསམ་ཤིང་ཡལ་ག་ལོ་འདབ་ལྡན་པ་དུ་མས་བསྐོར་བ། རིན་པོ་ 
ཆེའི་ས་གཞིར་གསེར་གྱི་ཕྱེ་མ་བརྡལ་བ། བདུད་རྩིའི་ཆུ་མིག་རྙོག་བྲལ་རྒྱུན་དུ་འབེབས་
པ༑ ལྷོ་འབྲོང་དང་བྱང་འབྲོང་སོགས་རི་དྭགས་ཡུངས་དྭགས་དུད་འགྲོ་ཆུ་གནས་བུང་བ་ 
སོགས་དང༌། བྱ་རིགས་སྣ་ཚོགས་པ་འཕུར་ལྡིང་རྩེད་འཇོལ་དགའ་སྤྲོ་སྟངས་སྟབས་ཀྱིས་
བསྐོར་བ་འདི་དག་གང་ལྟར་ལགས་དྲིས་པས། སེམས་ཅན་ཕལ་ཆེར་གསང་སྔགས་ 
ཀྱི་དཀྱིལ་འཁོར་དུ་ཤ་ཁྲག་གི་ཚོགས་འཁོར་ཕུལ་བའི་མཐུས། ཨུ་རྒྱན་རྒྱལ་པོའི་ཞིང་
དེར་གདུལ་བྱར་གྱུར་པ། བྱ་རིགས་ཕལ་ཆེར་ཚོགས་ལྷག་ལྟོ་རུ་སོང་བས་གསང་སྔགས་
བླ་ན་མེད་པའི་དམ་རྫས་གཉན་པོའི་མཐུས་ཞིང་འདིར་སྐྱེས་པ་ཡིན་ཟེར། ཁྱི་དང་ཝ་སྤྱང་ 
ཕལ་ཆེར་གསང་སྔགས་བསྒྲུབས་པའི་ཚེ་མཉམ་འགྲོགས་དང༌། ཚོགས་རྗས་བདུད་རྩི་ 
དམ་རྗས་སུ་མ་ཤེས་ཤིང་ཧབ་ཐོབ་བྱས་པས་ལན་གསུངས།
ཡང་ལུས་རྒུར་ཞིང་དབང་པོ་མི་ཚང་བ་ཉམ་ཐག་པ་གོས་ངན་ཅན་དུ་མ་འདུག་པ་ 
འདི་རྣམས་ཅིས་ཉེས་དྲིས་པས། ཚོགས་རྫས་རྣམས་སེར་སྣ་འཇུར་གེགས་བྱས་པས་འདི་ 
ལྟར་ཡིན་གསུངས། འོ་ན་འདི་ལྟར་རིགས་མ་ངེས་པ་འདི་རྣམས་ཚེ་འཕོས་ནས་གང་དུ་ 
ལུས་བླང་ཞུས། བུ་ད་དུང་འདི་རྣམས་སྲིན་ཡུལ་འདིར་ལུས་རྟེན་ཆ་ཤས་ལེན་དགོས་ 
པའང་ཡོད། ཚེ་འཕོས་ནས་ཨུ་རྒྱན་པདྨའི་དྲུང་དུ་འགྲོ་བ་ཡང་མང་། སྲིན་ཡུལ་འདིར་ 
སྐྱེ་བ་གང་དག་བླངས་ཀྱངཨུ་རྒྱན་པདྨས་སྲིན་པོ་དང་དུད་འགྲོ་བྱ་རིགས་སོགས་ཀྱི་སྐུར་
189

༄༅། །ཟངས་མདོག་དཔལ་རིའི་མཐོང་སྣང་སྐོར།
སྤྲུལ་ནས་ཆོས་གསུངས་པས། མཐར་པདྨ་འོད་ཀྱི་ཞིང་དུ་ཨུ་རྒྱན་པདྨའི་འཁོར་གྱི་ཐོག་
མར་གྱུར་ཅིང་རིག་འཛིན་རྣམ་བཞིའི་གོ་འཕང་འགྲུབ་པ་ཨུ་རྒྱན་པདྨའི་ཐ་ཚིག་གོ །དེ་ 
ནས་ཕར་བསྒྲོད་པས་གསེར་གྱི་ཕྱེ་མ་དང་བྱུ་རུའི་དྲ་བ་སོགས་ཡོངས་སུ་བསྐོར་བའི་དབུས།
མཚོ་ཆེན་པོ་དབུས་མཐའ་གཏིང་བྲལ་ཟླུམ་པོར་འཁྱིལ་བ་གཏིང་ན་ཁང་བཟང་དཔག་
ཏུ་མེད་པའི་མཚམས། ས་གཞི་རྣམས་རིན་པོ་ཆེ་སྣ་ཚོགས་གཅལ་དུ་བཀྲམ་པའི་གནས་
སུ་ཀླུ་རིགས་ཕོ་མོ་དཀར་ལ་ཤིན་ཏུ་མཛེས་པ་ཕྱག་ན་ནོར་བུའི་རིགས་སྣ་ཚོགས་ཐོགས་
ཏེ་པདྨ་འོད་ཀྱི་ཞིང་ལ་མཆོད་པ་འདི་གང་ལགས་དྲིས། མཚོ་འདི་མུ་ལེ་འཕྲུལ་ཐང་གི་
མཚོ་འདིའི་དབུས་གྲོང་ཁྱེར་ཀླུ་ཆེན་བརྒྱད་ཀྱི་ཕོ་བྲང་ཡིན། མཆོད་པ་ཕུལ་པ་འདི་དག་
ཀླུའི་ཡིད་བཞིན་ནོར་བུའི་རིགས་མཐའ་ཡས་པ་དང༌། མཆོད་རྫས་ཀྱིས་ཕ་པདྨ་ལ་གསང་
སྔགས་ཀྱི་དབང་ཡོན་དུ་འབུལ་བ་ཡིན་ཟེར། མཚོ་འདིའི་ཉེ་ལོགས་བྲག་ཁང་པ་ཚུགས་
གཉིས་ཙམ་དཀྱིལ་ནས་ཆུ་མིག་དམར་ནག་དྲག་འབེབས་བྱེད་འདུག་པ་འདི་བཏུང་བ་ 
གྱིས་གསུངས་བཞིན། སྙིགས་མ་ལྔ་དྲུག་ཙམ་འཐུངས་པའི་དྲི་ངན་པ་རོ་ཁ་བས་དེ་མ་ 
ཐག རང་གི་ཁུང་ནས་རྣག་ཁྲག་གི་རྣམ་པ་སྦྱོང་ཞིང་བསྐྱུགས་ནས་དབང་པོ་བརྒྱལ་ལ་ 
ཐུག་ལུས་ནད་ཐམས་ཅད་ཕྱིར་ཐོན། མོ་ན་རེ། མུ་ལེ་མཚོ་ལ་ལུས་ཁྲུས་ཟེར་བས་ལུས་ 
བཀྲུས། ཡང་སྔར་གྱི་བསྐྱུག་ཆུར་འཐུངས་གསུངས་པ་ལ། འཐུང་མི་བཏུབ་ཞུས་ པས། 
ཁོ་མོ་ཁྲོས་ཏེ་ཤིན་ཏུ་རྔམས་པ་མཆེ་བ་གཙིགས་ཤིང་ཕྱག་སྤར་མོ་རུ་གྱུར། རང་གི་བསམ་ 
པ་ལ་ང་ཡི་གྲོགས་མོ་སྲིན་མོའི་རིགས་ཡིན་པས། ང་རང་སྲོག་འཕྲོག་གམ་བསམ་མ་ཐག་ 
ཁར་མྱིད་ཅིང་ལྟོ་བར་སོང༌། རང་ལུས་ན་ཚ་ཟུག་ངུ་མེད་པར་བདེ་ཅི་ལེ་འདུག རེ་ཞིག་ 
གི་ཚེ་ཕྱིར་བྱུང་བས་སྣང་སྲིད་ཐམས་ཅད་ས་ལེར་མཐོང་བའི་བལྟས་ཙ་ན། མཚོའི་དཀྱིལ་
190

༄༅། །ཟབ་གཏེར་ཆོས་ཀྱི་མཛོད་ཁང༌།
བྲག་རི་གཏོར་མ་འདྲ་བ་རྩེ་ནམ་མཁའི་མཐོང་ལ་སླེབས་པ། རི་སྐེད་བྲག་དམར་ཤིན་ཏུ་ 
སྦོམ་ཞིང་ལྷུན་ཆགས་པ་བརྗིད་ལྡན་གཟི་འོད་འབར་བ་བྲག་གི་རྩ་བ་མཚོ་ནང་ནུབ་པ་ 
དེའི་དྲུང་དུ་ཐོན་བྱུང་། ཡང་སྔར་གྱི་མཁའ་འགྲོ་མ་དེ་ཡང་དེར་བཞུགས་པས་ལ་འུར་
གཤེགས་ཟེར་བཞིན། དཔལ་རིའི་ཞིང་གི་བྲག་དེ་ལ་གཡས་བསྐོར་བྱས་སོང་བས། མདུན་
གཡས་ངོས་བྲག་རི་བུམ་པ་འདྲ་བའི་ངོས་འཇམ་ཞིང་ཡོད་པ། བཀྲ་ཤིས་རྟགས་བརྒྱད་
རང་བྱུང་རྣམས་ཀྱིས་བསྐོར་བའི་དབུས། ཕྱག་ཞབས་གཉིས་ཀྱི་རྗེས་བཀྲ་ལམ་པ་ཡོད་ 
པ་འདིའི་ཕྱག་མཐིལ་ནས་ཆུ་མིག་རྡོལ་བ་འདི་གང་ལགས་ཞུས་པས། འདི་ཨུ་རྒྱན་པདྨའི་
ཕྱག་ཞབས་ཀྱི་རྗེས་ཡིན། ཆུ་མིག་འབེབས་པ་ཡེ་ཤེས་ཀྱི་བདུད་རྩིའི་ཆུ་རྒྱུན་བབས་ 
པས་ལྕགས་རིའི་ནང་དུ་མཚོ་འཁྱིལ་བ་སྐྱེད་མོས་ཚལ། ཞིང་འདིར་སྐྱེས་པ་དག་པདྨའི་ 
སྦུབས་ལས་འཁྲུངས་པ་ཡིན་གསུངས། ལྷོ་ནས་བལྟས་པས་གྲོང་ཁྱེར་འདི་དག་སྲིན་ཡུལ་ 
རྔམས་བརྗིད་ཡིན། གྲོང་རྡལ་འདི་ཀཱ་དྷུ་ར། ཡང་གྲོང་ཁྱེར་འདི་རྔམས་ལ་འཐུག གྲོང་ 
རྡལ་འདི་ཧ་ལ་ཁྱམས། འདི་དག་ན་ཨུ་རྒྱན་པདྨ། ཀྱེ་པ་རྡོ་རྗེ། མ་ཧཱ་མ་ཡ། གསང་བ་ 
འདུས་པ། དུས་ཀྱི་འཁོར་ལོ། རྡོ་རྗེ་འཇིགས་བྱེད་རྣམས་ཀྱི་སྐུར་བཞེངས་ཏེ་ཆོས་གསུང༌། 
ནུབ་ཕྱོགས་ནས་བལྟས་པས་གྲོང་ཁྱེར་འདི་དག སྣ་འབྲག་ཚལ། ཉེ་བ་གཏུམ། རམ་མྱེ་ 
གར། ཨོ་སུ་ལ། ར་ག་ཧཾ། འདི་དག་ལརྣམ་པར་སྣང་མཛད། མི་གཡོ་བ། གུར་གྱི་མགོན་ 
པོ༑ ཞལ་བཞི། མ་ནིང་ནག་པོ། རིག་བྱེད་རྣམས་ཀྱི་སྐུར་བཞེངས་ནས་ཆོས་གསུང༌། 
བྱང་ཕྱོགས་ནས་བལྟས་པས་གྲོང་ཁྱེར་འདི་དག་རོ་ཧན། བྱ་ཙ་ལ་ཀ་ར། ཀ་ཀྲོ་ལ། ཨ་ 
ནུ་བྷུ། རོ་ཋཱ། མ་དྷཱ་ཐ་རྣམས་ལ་ཕྱག་རྡོར་གོས་སྔོན། མགོན་པོ་ཕྱག་དྲུག ཕྱག་བཞི་ 
ཚོགས་བདག སྨེ་བ་བརྩེགས། རྨྱ་ཅན་ཧེ་ལེ་འབར་མ་སོགས་ཀྱི་སྐུར་བཞེངས་ནས་
191

༄༅། །ཟངས་མདོག་དཔལ་རིའི་མཐོང་སྣང་སྐོར།
ཆོས་གསུང༌། བུ་འདི་རྣམས་ཀྱི་ཕྱི་ལའང་སྲིན་ཡུལ་དཔག་མེད་ལ་ཨུ་རྒྱན་གྱི་ཚུལ་སྟོན་ 
མཐའ་ཡས། གནས་རྔ་ཡབ་པདྨ་འོད་དུ་འགྲོ། བུ་ཁྱེད་ཤེས་ཀྱིས་གསོལ་བ་ཕུར་ཚུགས་ 
ཐོབ་གསུངས་ནས། བདག་གིས་བསམ་ལྷུན་འུར་ཞིང༌། ཁོ་མོའི་རྗེས་སུ་འབྲངས་ནས་ 
འཛེགས་པས། མདུན་ངོས་ལྟར་གྱི་ཕྱག་རྗེས་བདུད་རྩི་འབེབས་པའི་མདུན་དུ་སླེབས་ 
པ་དང༌། མོ་ན་རེ་བདུད་རྩིའི་ཆུ་དེ་བླུད་ཅིང་འདི་གསུངས། བུ་སྡིག་སྒྲིབ་བག་ཆགས་དག་ 
པ་དང་༔ སྡུག་བསྔལ་གསུམ་གྱི་སེམས་མ་གཡེངས༔ ནད་གདོན་ལྟས་མཚན་ངན་པ་ཟློག༔ 
དུས་གསུམ་རྒྱལ་བ་སྲས་བཅས་ཀྱི༔ དབང་དང་བྱིན་རླབས་ཐོབ་པ་ཡིན་གསུངས། ཆུ་ 
དེ་ལན་བདུན་འཐུངས་པའི་རྗེས། ཆུའི་གཏིང་ལ་བརྙབས་པས་ཕྱེ་མ་སྤར་གང་བླངས་ 
པ་ལ་བལྟས་པས། གསེར་ཕྱེ་མུ་ཏིག་ཐ་ན་རྡོག་པོ་བཅུ་གཅིག་འདུག་པས། རང་གིས་ 
བླ་མར་མཇལ་བའི་སྐབས་ཡོད་ཙ་ན་ཕྱག་རྟེན་བྱེད་སྙམ་ནས་ཚགས་བཅས་ཏེ་སོང་སྐབས། 
རི་བོ་དེའི་ངོས་ས་འཁྱོག་མཚམས་རེ་ལ་ལྷ་ཁང་མཆོད་རྟེན་རྣམ་པ་ལྷ་ཁང་རེ་ལ་དཔལ་ 
ལྡན་ལྷ་མོ། གཟའ། རྡོར་ལེགས། དུར་ཁྲོད་བདག་པོ་ཡབ་ཡུམ། ལྷ་མོ་ཕག་གདོང་མ། 
སེང་གདོང་དམར་མཐིང་གཉིས། གནོད་སྦྱིན་ཛཾ་བྷ་ལ། རྣམ་སྲས། ལྷ་ཆེན་དབང་ཕྱུག 
ཏིརྟ་ཀ ཨུ་མ་དྷེ་ཝ་སོགས་ཀྱི་ལྷ་ཁང་ཡོད་པ་དེ་དག་བརྒལ་ཏེ་སོང་བས། རྡོ་ཕ་འོང་སྔོ་ 
སང་ངེ་པ་ལོགས་རེ་ལ་དཔངས་འདོམ་གང་ཙམ། སྟེང་རྒྱ་ཆེ་བ། འོད་འདོམ་གསུམ་ཙམ་ 
མེ་ལོང་ངོས་ལྟར་འཇམ་པ་ལ། ཞབས་རྗེས་དཀར་པོ་དོད་པ་གཉིས། ཕྱག་རྗེས་དཀར་ 
པོ་གཅིག མདུན་དུ་ཞབས་རྗེས་ཆུང་བ་བཞི། ཕྱག་རྗེས་ཆེ་བ་གཅིག་རྣམས་རྡོ་རང་མདོག་ 
ལ་བཙུར་བ་འདི་རྣམས་གང་ལགས་ཞུས་པས། བུ། རྗེས་དཀར་པོ་འདི་ཨུ་རྒྱན་པདྨ། 
རྗེས་ཆུང་ངུ་ཟུང་གཅིག་འདི་མཚོ་རྒྱལ། ཟུང་གཅིག་དངས་སྨན་ཡིད་བཞིན་གྲུབ། ཕྱག་
192

༄༅། །ཟབ་གཏེར་ཆོས་ཀྱི་མཛོད་ཁང༌།
རྗེས་ཆེ་བ་ནོར་བུ་དགྲ་འདུལ་རྣམས་ཀྱི་ཞབས་ཕྱག་རྗེས་ཡིན་གསུངས། དེ་ལ་སྨོན་ལམ་
བཏབ་སྟེ་གཡས་སྐོར་དུ་བསྒྲོད་ཅིང་བྲག་སྐྱིབས་ཤིག་གི་སྟེང་དུ་ཕྱིན་ཙ་ན། ལྕགས་རི་
འཁྱུད་མོ་དཔངས་མཐོ་བའི་སྟེང་མཆོད་རྟེན་དཀར་པོ་གྲངས་མེད་པ། ཕྱོགས་བཞིར་སྒོ་
ཆེན་ཡོད་པ་སྒོ་ཁང་སྟེང་མཆོད་རྟེན་ཤར་དཀར། ལྷོ་སེར། ནུབ་དམར། བྱང་ལྗང་ཁུ།
དར་སྣ་ཚོགས་དང་རིན་ཆེན་དུ་མས་དྲ་བ་དྲྭ་ཕྱེད་རྔ་ཡབ་ཀྱིས་བརྒྱན་པ། མཆོད་རྟེན་རེ་
རེ་བཞིན་རྒྱལ་མཚན་དང་།
འཕན་གདུགས་དྲིལ་གཡེར་སྤྲས་པ། དེའི་ནང་མཚོ་གཡུ་ཡི་མདོག་ཤིན་ཏུ་དྭངས་
པ་ལ་དཔག་བསམ་ཤིང་ཡལ་ག་ལོ་འབྲས་དང་ལྡན་པ་མེ་ཏོག་པདྨའི་རིགས་ཁ་དོག་མ་
ངེས་པ་སྣ་ཚོགས་ཀྱིས་བསྐོར་བ། ངང་ངུར་ལ་སོགས་བྱ་རིགས་དཔག་ཏུ་མེད་པས་འཕུར་ 
ལྡིང་རྩེད་འཇོར་གྱིས་བརྡ་གླུ་ལེན་པ། མེ་ཏོག་དང་ཤིང་རྣམས་ལ་སྨན་སྤོས་ཀྱི་དྲི་ངད་ 
འཐུལ་བས་ཡོངས་སུ་བསྐོར་བ། ཕོ་བྲང་སྒོ་ཁྱམས་ཡངས་ཤིང་རྒྱ་ཆེ་བ་མེ་ཏོག་པདྨའི་
ལྗོངས་དང་ནེའུ་གསིང་སོགས་སྨན་སྤོས་དྲི་ངད་ཅན་གྱི་ཚལ་དབང་པོ་སངས་ ཤིང་ཤིན་ 
ཏུ་ཡིད་སྤྲོ་བ། དེའི་ནང་མི་མགོ་སྐམ་རློན་གྱི་གཞལ་ཡས་ཁང་ཕྱོགས་བཞི་མཚམས་བརྒྱད་ 
དུ་ཡོད་པའི། ཤར་གྱི་ཅོག་ལ་དཔལ་མགོན་བསྟན་སྲུང་ཡོངས་སོགས། ཤར་ལྷོར་ཁྲོས་ 
མ་ལྷ་ལྔ་ལ་དཔའ་བོ་མཁའ་འགྲོས་བསྐོར་བ། ལྷོ་རུ་སྔགས་སྲུང་ཨེ་ཀ་ཛ་ཊིའི་ལྷ་ཚོགས། 
ལྷོ་ནུབ་སེང་ཧ་དམར་མོའི་ལྷ་ཚོགས། ནུབ་ཏུ་མ་གཅིག་ཡུམ་སྲས་ལྷ་ཚོགས། ནུབ་བྱང་ 
སྒྲོལ་མ་ཉེར་གཅིག བྱང་ཤར་གདུགས་དཀར་མོ། དབུས་སུ་ཐོད་སྐམ་དང་རིན་པོ་ཆེའི་ 
གཞལ་ཡས་ཁང་གི་ནང་མཁའ་འགྲོ་དགོངས་འདུས་ཀྱི་དཀྱིལ་འཁོར་ཡོངས་རྫོགས། 
དེ་དག་གི་ཕྱི་ཁྱམས་ལ་ནོར་བུ་དགྲ་འདུལ་སོགས་དཔའ་ཐུལ་དྭངས་སྨན་རྣམས་དང༌།
193

༄༅། །ཟངས་མདོག་དཔལ་རིའི་མཐོང་སྣང་སྐོར།
དེའི་ཕྱི་ཁྱམས་དཔའ་བོ་མཁའ་འགྲོ་དམ་ཅན་ཆོས་སྐྱོང་ནོར་ལྷ་གཏེར་སྲུང་རྣམས་ཀྱིས་
བསྐོར་བ། དེ་དག་ལ་ཕྱག་འཚལ་ཞིང་མཎྜལ་ཕུལ། དཀྱིལ་འཁོར་དེ་རྣམས་འཇའ་འོད་ 
ཀྱི་རྣམ་པར་རང་རང་གི་སྔགས་སྒྲ་ལྡིར་ཞིང་མཆོད་ལྷ་རྣམས་ཀྱིས་མཆོད་རྫས་ཐོགས་ཏེ་
རོལ་མོ་སྣ་ཚོགས་དཀྲོལ་བ། དབུས་ཤར་སྒོའི་སྒོ་ལོགས་དེར་མི་མགོ་སྐམ་རློན་གྱི་ཐེག་
པ་བཅོ་བརྒྱད་ལ་འཛེགས་པའི་སྟེང་དུ།ཤིན་ཏུ་རྔམས་པ་དྲག་པོའི་ཕོ་བྲང་མཚན་ཉིད་ 
དང་ལྡན་པ་དབུས་དང་ཕྱོགས་མཚམས་དགུ་ལ། ཤར་དུ་ཡང་དག་ལྷ་ཚོགས། མདུན་ 
གཡས་ཧཱུཾ་ཀ་ར། གཡོན་ནམ་མཁའི་སྙིང་པོ། ལྷོ་རུ་གཤིན་རྗེའི་གཤེད་ཀྱི་དཀྱིལ་འཁོར། 
མདུན་གཡས་འཇམ་དཔལ་བཤེས་གཉེན། གཡོན་སངས་རྒྱས་ཡེ་ཤེས། ནུབ་ཏུ་རྟ་མགྲིན་ 
ལྷ་ཚོགས། མདུན་གཡས་ན་ནཱ་ག་ཛཱ་ན། གཡོན་རྒྱལ་བ་མཆོག་དབྱངས། བྱང་དུ་ཕུར་ 
པའི་དཀྱིལ་འཁོར། མདུན་གཡས་པྲ་བྷ་ཧསྟི། གཡོན་ཡེ་ཤེས་མཚོ་རྒྱལ། ཤར་ལྷོ་མ་མོ་ 
རྦོད་གཏོང་ལྷ་ཚོགས། མདུན་གཡས་དྷཱ་ན་སཾ་སྐྲྀ། གཡོན་འབྲོག་མི་དཔལ་སེང་། ལྷོ་ 
ནུབ་བླ་མ་རིག་འཛིན་ལྷ་ཚོགས། མདུན་གཡས་པདྨ་སཾ་བྷ་ཝ། གཡོན་རྡོ་རྗེ་གྲོ་ལོད། 
ནུབ་བྱང་འཇིག་རྟེན་མཆོད་བསྟོད་ལྷ་ཚོགས། མདུན་གཡས་གུ་ཧྱ་ཙནྜ། གཡོན་དཔལ་ 
གྱི་སེང་གེ བྱང་ཤར་དམོད་པ་དྲག་སྔགས་དཀྱིལ་འཁོར། མདུན་གཡས་ཤིནྟ་གརྦྷ། གཡོན་ 
བཻ་རོ་ཙ་ན། དབུས་སུ་ཆེ་མཆོག་ཡོན་ཏན་གྱི་ལྷ་ཚོགས། མདུན་གཡས་བི་མ་མི་ཏྲ། མདུན་ 
དུ་ཁྲི་སྲོང་ལྡེའུ་བཙན། མདུན་གཡོན་ཛྙཱ་ན་ཀུ་མཱ་ར། དེ་དག་གི་སྤྱི་བོར་བྱ་ཁྱུང་རང་ 
མདོག ཕྱིའི་ཁྱམས་ལ་བཀའ་སྡོད་དམ་ཅན་ཡེ་ཤེས་ལྔའི་རང་བཞིན་རང་འོད་བཞུགས་ 
ཤིང་། དེ་རྣམས་ཀྱིས་རང་སྔགས་ལྡིར་ཞིང་མཆོད་ལྷ་རྣམས་ཀྱིས་མཆོད་ཅིང་བཞུགས་ 
པ་ལ། རང་གིས་ཕྱག་འཚལ་མཎྜལ་ཕུལ། ཕོ་བྲང་ཕྱི་ནང་ཐམས་ཅད་སྣང་སྟོང་སྒྱུ་མ་ལྟ་
194

༄༅། །ཟབ་གཏེར་ཆོས་ཀྱི་མཛོད་ཁང༌།
བུ་འཇའ་དང་འོད་ཀྱི་རྣམ་པའོ། །ཡང་པད་མ་རཱ་གའི་ཐེམ་སྐས་ལ་བསྒྲོད་པའི་སྟེང༌། ངོ་
མཚར་ཞིང་ཡིད་འཕྲོག་པའི་ཤེལ་སྨུག་པོའི་མདོག་ལྟར་ཕྱི་ནང་ཐ་ལེར་གསལ་བ། ཕོ་བྲང་
ཕྱི་ནང་ཕྱོགས་བཞི་མཚམས་བརྒྱད་ཉིད་ཚང་བའི། ཤར་དུ་སངས་རྒྱས་སྨན་བླའི་ཞིང་ 
ཁམས། ལྷོ་རུ་ཞི་ཁྲོ་ལྟ་བ་ཡེ་ཤེས་ཀློང་ཡངས་ཀྱི་ལྷ་ཚོགས། ནུབ་ཏུ་རྟ་མགྲིན་དྲེགས་པ་ 
དབང་སྡུད་ཀྱི་ལྷ་ཚོགས། བྱང་དུ་ཕྱག་རྡོར་རྡོ་རྗེའི་རྒྱ་ཅན་གྱི་དཀྱིལ་འཁོར། ཤར་ལྷོ་ཚེ་ 
ཡུམ་གསང་བའི་ལྷ་ཚོགས། ལྷོ་ནུབ་འཇམ་དབྱངས་རིགས་ལྔའི་དཀྱིལ་འཁོར། ནུབ་ 
བྱང་དཀོན་མཆོག་གསུམ་སྒྲུབ་ལྷ་ཚོགས། བྱང་ཤར་གུ་རུ་དྲག་པོ་མཚམས་བརྒྱད་ཀྱི་ 
དཀྱིལ་འཁོར། དེ་དག་གིས་གསང་སྔགས་རང་སྒྲ་སྒྲོག་ཅིང་མཆོད་ལྷ་རྣམས་ཀྱིས་མཆོད་ 
ཅིང་བཞུགས་པ་ལ། རང་གིས་ཕྱག་འཚལ་མཎྜལ་ཕུལ། སླར་རང་གི་གྲོགས་མོ་དེས་ 
དབུས་ཀྱི་ནང་དུ་ཁྲིད་ཚེ། རིན་པོ་ཆེ་ལས་གྲུབ་པའི་གཞལ་ཡས་ཁང༌། ཀ་བ་དང་ཀ་ཞུ་ 
སྒོའི་ཡ་ཐེམ་མ་ཐེམ་རྣམས་དང་། སྟེང་གི་དྲལ་ཕྱམ་ཐམས་ཅད་གསེར་དངུལ་གྱིས་དཀྲིས་ 
ཤིང༌། རིན་པོ་ཆེ་སྣ་ཚོགས་པའི་ཕྲ་བཏབ་པ་རང་འོད་འབར་བ། གཡུ་བྱུར་མུ་ཏིག་གི་དྲ་ 
བ་དྲྭ་ཕྱེད་ལ་དྲིལ་བུ་གཡེར་ཁས་ཆོས་སྒྲ་སྒྲོག་པ།
འཕན་གདུགས་བླ་རེ་དར་དཔྱངས་ཡོལ་བ་སོགས་ལྷུན་ཆགས་པའི་དབུས་རིན་
པོ་ཆེའི་ཁྲིའི་ཁར་སྟག་གི་ལྤགས་པའི་སྟེང༌། རིག་འཛིན་པདྨ་དྲག་པོ་རྩལ་སྐུ་མདོག་སྨུག་ 
ནག་ཐོད་སྐམ་ལྔས་དབུ་བརྒྱན་པ་ལ། རིན་པོ་ཆེའི་རྩེ་ཕྲན་ཅན་ཕོད་ཁ་ཟ་བེར་ཤམ་ 
ཐབས་ཆོས་གོས་གསོལ་བ། རིན་པོ་ཆེ་དང་རུས་པའི་རྒྱན་གྱིས་དཀྲིས་ཤིང༌། མི་མགོ་ 
རློན་པའི་དོ་ཤལ་གསོལ་བ། ཕྱག་གཉིས་རྡོ་རྗེ་ཕུར་པ་གདེངས་རྔམས་མཛད་པ། ཞབས་ 
ལ་སག་ཏིའི་ལྷམ་ཆེན་མནབས་ཤིང་འཇའ་དང་འོད་ཀྱི་ནང་དུ་ཞལ་ཞི་མ་ཁྲོའི་རྣམ་པར་
195

༄༅། །ཟངས་མདོག་དཔལ་རིའི་མཐོང་སྣང་སྐོར།
བཞུགས་པ་དང་མཇལ་མ་ཐག ཀྱེ༔ བུ་ཁྱོད་སུ་ཡིན་གར་འགྲོ་གང་ནས་འོངས༔ དག་ 
པའི་གནས་འདིར་ཁྱོད་རང་མ་འདུག་དེངས༔ མི་འགྲོ་འདུག་ན་ལུས་སེམས་བརླག་པར་ 
འགྱུར༔ ཞེས་གསུངས་པས་བསྔངས་ཤིང་བརྒྱལ་འདུག་སྐབས། སྔར་གྱི་དྷཱ་ཀྐི་མ་དེས། 
བུ་ཁྱོད་མ་སྐྲགས་མིང་པོ་ལགས༔ ཕ་ངོ་བུ་ཡིས་མ་ཤེས་མཚར༔ རྗེ་བཙུན་བླ་མའི་ཞལ་ 
མཐོང་ཚེ༔ དབང་ཡོན་ཕུལ་ཞིང་གསོལ་བ་ཐོབ༔ ཅེས་གསུངས་པ་དང༌། རང་གིས་འདི་ 
སྐད་ཞུས། ཀྱཻ་འགྲོ་མགོན་བླ་མ་ཧེ་རུ་ཀཿ༔ བདག་གི་ཚེ་རབས་གཉེན་གྱི་ལྷ༔ སྐྱིད་སྡུག་ 
ལེགས་ཉེས་ཁྱེད་ཀྱིས་ཤེས༔ བསྙེན་དང་སྒྲུབ་པས་ཚེ་འདིར་འབད༔ མཆོག་ཐུན་དངོས་ 
གྲུབ་ཐོབ་འདོད་ཀྱང་༔ ཁྱེད་ཞལ་མཇལ་བ་ད་རེས་ཙམ༔ དབང་དང་བྱིན་རླབས་དངོས་ 
གྲུབ་ཞུ༔ ཞེས་གསོལ་བ་བཏབ་ཅིང་མཎྜལ་ཕུལ། ལྷག་པའི་ལྷ་འདི་ཉིད་ནི་རྡོ་རྗེ་གྲོ་ལོད་ 
ཞལ་གཟིགས་པ་ལས་གཞན་མ་ཡིན། དབང་རྟེན་རྣམས་ཨུ་རྒྱན་པདྨ་དང་མཇལ་དུས་ 
འབུལ་སྙམ་པའི་སྐབས་འདི་སྐད་གསུངས། ཀྱཻ༔ རྙེད་དཀའ་དལ་འབྱོར་མི་ལུས་ཐོབ་ 
དུས་འདིར༔ མྱུར་ལམ་རྨད་བྱུང་ཆོས་ལ་མ་འབད་ན༔ འཆི་བ་མི་རྟག་ནམ་མཁའི་གློག་ 
བཞིན་མྱུར༔ འཁོར་བ་གང་དང་གར་སྐྱེས་སྡུག་བསྔལ་གནས༔ ལམ་ངན་དེ་ལས་ཟློག་ 
ཕྱིར་དགེ་བ་སྒྲུབ༔ འཇིགས་རུང་གཤིན་རྗེས་ངན་འགྲོར་ཁྲིད་པའི་དུས༔ སྐྱབས་གནས་ 
མཆོག་གསུམ་མ་གཏོགས་སུས་སྐྱོབ་ནུས༔ རྒྱལ་བའི་བཀའ་བཞིན་མ་བསྒྲུབས་འཁོར་ 
བར་གཡེངས༔ བྱ་བ་རྩིང་བཞིན་རྒྱུ་འབྲས་འཚུབ་མ་སྤྱོདཿ༔ དུག་ལྔའི་དབང་གིས་དམྱལ་ 
བའི་རྒྱུ་བསགས་ནས༔ ཤ་ཁྲག་ཟས་སྤྱོད་འདོད་སྲེད་ཆགས་པའི་ནོར༔ ཟང་ཟིང་ལོངས་ 
སྤྱོད་མངའ་ཐང་འབྱོར་རྒྱས་ཕྱིར༔ མཛའ་གཉེན་དབང་སོང་ལེ་ལོ་རྣམ་གཡེང་ངང་༔ ཟབ་ 
གསང་སྙིང་པོ་བསྒྲུབ་ལ་མི་བརྩོན་ནམ༔ མཆོག་ཐུན་དངོས་གྲུབ་འཐོབ་འདོད་ཁྱེད་རང་
196

༄༅། །ཟབ་གཏེར་ཆོས་ཀྱི་མཛོད་ཁང་།
བླུན༔ བླ་མ་ཡི་དམ་ངོ་བོ་དབྱེར་མེད་པར༔ མ་རྟོགས་དབང་གིས་ལོགས་སུ་རེ་འདོད་ 
ཀྱིས༔ དབང་དང་བྱིན་རླབས་ཐོབ་འདོད་ཁྱོད་རང་བླུན༔ སེམས་ཅན་ཕ་མར་མ་ཤེས་ 
གཞན་ལ་གནོད༔ སྣང་སྟོང་རིགས་གསུམ་འུབས་སུ་མ་ཆུབ་པར༔ དག་པའི་ཞིང་དུ་ཕྱིན་ 
འདོད་ཁྱོད་རང་བླུནཿ༔ ཨཱཿ༔ཧཱུྃ་ཕཊཿ༔ ཅེས་གསུངས་ཤིང་གནམ་ས་བར་སྣང་གང་བའི་སྐུ་ 
རུ་གྱུར་ཅིང་ཡལ། ཡང་སྐད་ཅིག་གིས་གཞོན་ནུ་དཀར་སྨུག་རུས་པའི་རྒྱན་དང་དར་གྱིས་ 
བརྒྱན་པ། དབུ་སྐྲ་སིལ་བུ་ཐུར་དུ་དཔྱངས་ཤིང་ལྷག་མ་གྱེན་དུ་བཅིངས་པའི་རྩེ་མོར་རྡོ་ 
རྗེའི་ཏོག་གིས་བརྒྱན་པ། ཕྱག་གཡས་ཐོད་རྔ་དང་གཡོན་རཀྴའི་ཕྲེང་བ་བགྲང་བཞིན་ཁྲི་ 
ཁར་རྒྱལ་པོ་རོལ་པའི་སྟབས་ཀྱིས་བཞུགས་པ་དཔའ་བོ་མཁའ་འགྲོ་དུ་མ་དང་བཅས་
མགྲིན་གཅིག་ཏུ་འདི་སྐད་གསུངས།
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ འཕགས་ཡུལ་ལྷོ་ནུབ་རྔ་ཡབ་གླིང་ཕྲན་ཡུལ༔ 
ཤིན་ཏུ་འཇིགས་རུང་ཟ་བྱེད་སྲིན་པོའི་གྲོང་༔ རི་བྲག་དམར་ནག་མཚོན་ཆ་གཟེངས་ 
འདྲས་བསྐོར༔ སྲིན་ཡུལ་སོ་གཉིས་གྲོང་ཁྱེར་བརྗོད་ལས་འདས༔ དེའི་ས་གཞི་ཁོད་ 
སྙོམས་ཡངས་ཤིང་ཟླུམ༔ མེ་ཏོག་པདྨའི་ལྗོངས་དང་སྨན་སྣ་ཚོགས༔ དྲི་ངད་འཐུལ་ཞིང་ 
དྲི་ཡི་དབང་པོ་སིམ༔ དཔག་བསམ་ཤིང་ཆེན་ཡལ་ག་ལོ་འབྲས་ལྡན༔ རིན་ཆེན་ས་གཞི་ 
བདུད་རྩིའི་ཆུ་མིག་འབེབས༔ བྱ་རིགས་སྣ་ཚོགས་ཆོས་ཀྱི་བརྡ་གླུ་ལེན༔ རི་དྭགས་དུད་ 
འགྲོ་ཆུ་གནས་བུང་བ་སོགས༔ འཕུར་ལྡིང་རྩེད་འཇོ་དགའ་སྤྲོ་སྟངས་སྟབས་བསྐོར༔ པདྨ་ 
འོད་ཀྱི་ཞིང་དུ་སྐྱེ་བར་ཤོག༔ དེ་དག་དབུས་སུ་ཡན་ལག་བརྒྱད་ལྡན་གྱི༔ རྒྱ་མཚོ་ཆེན་ 
པོ་ཟླུམ་འཁྱིལ་གཏིང་མཐའ་བྲལ༔ ནང་ན་རིན་ཆེན་སྣ་ཚོགས་གཅལ་དུ་བཀྲམ༔ ཀླུ་ 
རིགས་དཔག་མེད་མཆོད་རྫས་ཐོགས་ཏེ་མཆོད༔ པདྨ་འོད་ཀྱི་ཞིང་དུ་སྐྱེ་བར་ཤོག༔ དེའི་
197

༄༅། །ཟངས་མདོག་དཔལ་རིའི་མཐོང་སྣང་སྐོར།
དབུས་གནས་མཆོག་ཟངས་མདོག་དཔལ་གྱི་རི༔ ཙིཏྟའི་དབྱིབས་ཅན་རྩ་བ་མཚོར་ནུབ་ 
ཅིང་༔
ལྷག་མ་ལྷུན་ཆགས་གཟི་བརྗིད་འོད་ཟེར་འབར༔ མ་མོ་མཁའ་འགྲོ་ཐམས་ཅད་ 
འདུ་བའི་གླིང་༔ པདྨ་འོད་ཀྱི་ཞིང་དུ་སྐྱེ་བར་ཤོག༔ རི་རབ་དེ་ཡི་རྩེ་མོར་འོད་ལྔའི་ཀློང་༔ 
ཤེལ་དང་བཻ་ཌཱུར་ཡ་དང་རཱ་ག་དང་༔ ཨིནྡྲ་ནཱི་ལ་ལ་སོགས་རིན་ཆེན་གྱི༔ རྩིག་པ་ལྔ་ལྡན་ 
གྲུ་བཞི་སྒོ་བཞི་པ༔ ཚད་དང་མཚན་ཉིད་ཡོངས་རྫོགས་གཞལ་ཡས་ཁང་༔ པདྨ་འོད་ཀྱི་ 
ཞིང་དུ་སྐྱེ་བར་ཤོག༔ ཁང་བརྩེགས་ལྔ་པ་སྒོ་ཁང་རྟ་བབ་ལྡན༔ རཏྣའི་རིགས་ཀྱི་ཕ་གུ་ 
དྲ་བ་དང་༔ དྲྭ་ཕྱེད་མདའ་ཡབ་པུ་ཤུད་ནོར་བུའི་ཏོག༔ འཕན་གདུགས་རྒྱལ་མཚན་དར་ 
དཔྱངས་དྲིལ་གཡེར་དཀྲིས༔ པདྨ་འོད་ཀྱི་ཞིང་དུ་སྐྱེ་བར་ཤོག༔ འདོད་སྣམ་རྣམས་ལ་ 
མཆོད་པའི་ལྷ་མོ་ཡིས༔ མཆོད་རྫས་དུ་མ་ཐོགས་ཏེ་མཆོད་པར་བྱེད༔ ཕྱི་ནང་སྒྲིབ་མེད་ 
ཡེ་ཤེས་ཟང་ཐལ་ཀློང་༔ མཐའ་དབུས་མ་འདྲེས་ཟང་ཐལ་འཆར༔ པདྨ་འོད་ཀྱི་ཞིང་དུ་ 
སྐྱེ་བར་ཤོག༔ ཡེ་ཤེས་རང་འོད་ཕོ་བྲང་དེ་ཡི་མཐར༔ རིན་ཆེན་དུ་མ་ལས་གྲུབ་ལྕགས་ 
རིས་བསྐོར༔ སྟེང་ན་སྐུ་གདུང་བྱེ་བ་འཕན་གདུགས་དང་༔ དར་ཆེན་སྟག་གི་རྒྱལ་མཚན་ 
དྲ་བས་སྤྲས༔ དྲིལ་གཡེཪ་རླུང་བསྐྱོད་ཆོས་སྒྲས་སྟོང་གསུམ་ཁྱབ༔ པདྨ་འོད་ཀྱི་ཞིང་དུ་ 
སྐྱེ་བར་ཤོག༔ གསང་མཆོག་བླ་མེད་ཕོ་བྲང་དེ་ཡི་དབུས༔ རིན་ཆེན་ཟུར་བརྒྱད་ཉི་ཟླ་ 
པདྨའི་སྟེང་༔ བདེ་གཤེགས་ཀུན་འདུས་རྗེ་བཙུན་སྤྲུལ་པའི་སྐུ༔ མཚོ་སྐྱེས་རྡོ་རྗེ་རྣམ་ 
འགྱུར་མ་ངེས་བཞུགས༔ པདྨ་འོད་ཀྱི་ཞིང་དུ་སྐྱེ་བར་ཤོག༔ གཡས་གཡོན་ཡེ་ཤེས་མཁའ་ 
འགྲོ་རྣམ་གཉིས་དང་༔ རྒྱ་བོད་རིག་འཛིན་དཔག་ཏུ་མེད་པ་ཡིས༔ བླ་མེད་རྡོ་རྗེ་སྙིང་ 
པོའི་ཆོས་འཁོར་བསྐོར༔ རྔ་ཆེན་གླིང་བུ་ལ་སོགས་རོལ་མོ་དཀྲོལ༔ པདྨ་འོད་ཀྱི་ཞིང་དུ་ 
་བར་ཤོག༔ གཙང་ཁང་རྣམས་ལ་རིག་འཛིན་ལྷ་ཡི་ཚོགས༔ སོ་སོར་མ་འདྲེས་འགྲོ་
198

༄༅། །ཟབ་གཏེར་ཆོས་ཀྱི་མཛོད་ཁང་།
བའི་སྣང་བརྙན་དུ༔ མོས་ངོར་ཅིར་ཡང་འཆར་བ་སྤྲུལ་པའི་སྐུ༔ གང་ལ་གང་འདུལ་ 
གདུལ་བྱའི་རེ་བ་སྐོང་༔ པདྨ་འོད་ཀྱི་ཞིང་དུ་སྐྱེ་བར་ཤོག༔ ཕྱོགས་བཅུའི་སངས་རྒྱས་བྱང་ 
སེམས་ཉན་རང་དང་༔ དགུ་ལྡན་བླ་མ་ཡི་དམ་རྒྱུད་བཞི་དྲུག༔ དཔའ་བོ་མཁའ་འགྲོ་ཆོས་ 
སྲུང་གཏེར་གྱི་བདག༔ དཔའ་བརྟུལ་དྭངས་སྨན་ལ་སོགས་སྤྲིན་ལྟར་གཏིབས༔ པདྨ་ 
འོད་ཀྱི་ཞིང་དུ་སྐྱེ་བར་ཤོག༔ གནས་དེའི་ཕྱོགས་མཚམས་རིག་འཛིན་རྒྱ་མཚོ་དང་༔ དཔའ་ 
བོ་མཁའ་འགྲོ་གྲངས་མེད་འཁོར་བཅས་ཀྱི༔ བཟའ་བཏུང་དཔག་མེད་ཟག་མེད་བདུད་ 
རྩིར་བསྒྱུར༔ ཚོགས་ཀྱི་འཁོར་ལོས་བར་མེད་མཆོད་པ་འབུལ༔ པདྨ་འོད་ཀྱི་ཞིང་དུ་ 
སྐྱེ་བར་ཤོག༔ ཡེ་ཤེས་དྷཱཀྐི་དཀར་སེར་དམར་ལྗང་མདངས༔ རབ་མཛེས་ཡིད་འོང་མང་ 
པོས་བྲོ་གར་གླུ༔ འཕན་གདུགས་རྒྱལ་མཚན་རོལ་མོ་སྣ་ཚོགས་སོགས༔ འཇིག་རྟེན་ 
འདིར་སྣང་མཆོད་རྫས་ཐོགས་ཏེ་མཆོད༔ པདྨ་འོད་ཀྱི་ཞིང་དུ་སྐྱེ་བར་ཤོག༔ ཞིང་དེའི་ 
མདུན་ངོས་བྲག་རི་བུམ་པའི་དབྱིབས༔ མགུལ་ལ་པདྨའི་ཕྱག་རྗེས་ཕྱག་མཐིལ་ནས༔ 
ཡེ་ཤེས་བདུད་རྩིའི་ཆུ་རྒྱུན་སྐྱེད་ཚལ་འབེབས༔ མཐའ་སྐོར་ལྕགས་རིས་ཡོངས་བསྐོར་ 
མཚོ་དེའི་དཀྱིལ༔ པདྨའི་སྦུབས་ནས་ལས་ལྡན་དུ་མ་འཁྲུངས༔ པདྨ་འོད་ཀྱི་ཞིང་དུ་སྐྱེ་ 
、བར་ཤོག༔ གནས་ཀྱི་ཕྱོགས་མཚམས་སྲིན་ཡུལ་གླིང་རྣམས་སུ༔ པད་འབྱུང་སྤྲུལ་པ་ 
གྲངས་མེད་ཆོས་འཁོར་སྐོར༔ གང་ལ་གང་འདུལ་ཐབས་ཀྱིས་འགྲོ་དོན་མཛད༔ སྤྱོད་ 
པ་རྨད་བྱུང་རིག་འཛིན་རྒྱལ་བའི་ཞིང་༔ པདྨ་འོད་ཀྱི་ཞིང་དུ་སྐྱེ་བར་ཤོག༔ ཞིང་མཆོག་ 
རྣམ་དག་དེ་ཡི་ཕྱོགས་མཚམས་སུ༔ ནམ་མཁའ་ས་གཞི་བར་སྣང་ཡོངས་གང་བའི༔ ཡེ་ 
ཤེས་ལྔ་ལྡན་འཇའ་འོད་ཐིག་ལེའི་ཀློང་༔ པད་འབྱུང་གྲངས་མེད་ཉི་རྡུལ་ཇི་བཞིན་འཁྲིགསཿ 
པདྨ་འོད་ཀྱི་ཞིང་དུ་སྐྱེ་བར་ཤོག༔ ཞིང་དེའི་ཡོན་ཏན་བསམ་འདས་བརྗོད་མི་ལོང་༔ མཐོང་
199

༄༅། །ཟངས་མདོག་དཔལ་རིའི་མཐོང་སྣང་སྐོར།
བས་ཡིད་འཕྲོག་དྲན་པས་སྡུག་བསྔལ་སེལ༔ ཐོས་པས་སེམས་སློང་བདེ་ཆེན་རྒྱལ་བའི་ 
ཞིང་༔ མི་བཟོད་གདུང་ཤུགས་དྲག་པོས་གསོལ་བ་འདེབས༔ པདྨ་འོད་ཀྱི་ཞིང་དུ་སྐྱེ་ 
བར་ཤོག༔ ཕྱི་ལྟར་བརྡ་དོན་རྟགས་རྫོགས་རྔ་ཡབ་གླིང་༔ ནང་ལྟར་རང་ལུས་རྩ་ཁམས་ 
མཁའ་འགྲོའི་གྲོང་༔ གསང་བ་ཡེ་ཤེས་རང་སྣང་དཔལ་གྱི་ཞིང་༔ དད་དམ་མོས་གུས་ 
དྲག་པོས་གསོལ་བ་འདེབས༔ པདྨ་འོད་ཀྱི་ཞིང་དུ་སྐྱེ་བར་ཤོག༔ བདག་སོགས་ཚེ་འདིའི་ 
སྣང་བ་འགགས་མ་ཐག༔ འཆི་བ་འོད་གསལ་རང་ངོ་འཕྲོད་པ་དང་༔ བར་དོའི་འཇིགས་ 
སྐྲག་སྡུག་བསྔལ་མི་འབྱུང་ཞིང་༔ རིག་འཛིན་དཔའ་བོ་མཁའ་འགྲོའི་བསུ་མ་བཅས༔ 
པདྨ་འོད་ཀྱི་ཞིང་དུ་སྐྱེ་བར་ཤོག༔ ཏཏྱ་ཐཱ་པཉྩཱ་ཏྲི་ཡ་ཨ་ཝ་བྷོ་དྷཱ་ན་སྭཱ་ཧཱ༔ 
ཞེས་གསུངས་པ་དང༌། ཚིག་རྣམས་རང་གི་ཡིད་ལ་ངེས་ཤིང་དད་གུས་གདུང་ཤུགས་
དྲག་པོས་རང་གི་སྐད་གདངས་མཐོན་པོས་སྨོན་ལམ་ཚར་གཅིག་བཏོན་པ་དང༌། སྔར་ 
གྱི་གཞོན་ནུ་དེ་ཉིད་མ་ཧཱ་གུ་རུ་པདྨ་འབྱུང་གནས་ཀྱི་སྐུ་དཀར་ལ་དམར་བའི་མདངས་
ཅན་གཞོན་ནུའི་ལང་ཚོ་དར་ལ་བབས་པ། གཟི་བརྗིད་བལྟ་བས་ཆོག་མི་ཤེས་པ། འཛུམ་ 
བག་གིས་བཞུགས་པ། སྐུ་ལ་ལོད་ཁ་དང་བེར་སྨུག་ནག་ཆོས་གོས་གསོལ་བའི་སྟེང་བེར་ 
ཕྱམ་མནབས་པ། དབུ་ལ་པདྨའི་མཉེན་ཞུ་ལ་དར་སྣ་ལྔའི་ཅོད་པཎ་འཕུར་ཞིང༌། རྒོད་ 
སྒྲོ་མེ་ལོང་གིས་བརྒྱན་པ། ཕྱག་གཉིས་རྡོ་རྗེ་དང་ཚེ་བུམ་བསྣམས་པ། འཇའ་འོད་ལྔ་ 
ལྡན་གྱི་ཀློང་དུ་རིག་འཛིན་དང་མཁའ་འགྲོ་དཔག་མེད་ཀྱིས་བསྐོར་བ་དང་བཅས་བཞུགས་ 
པ་ལ། གསེར་ཕྱེ་དང་མུ་ཏིག་རྣམས་ཕུལ་ཞིང་འདི་སྐད་ཞུས། ན་མོ་གུ་རུ་བྷྱ༔ མ་ཧཱ་གུ་ 
རུ་སརྦ་སིདྡྷི་ཧཱུྃ༔ ཨེ་མ་ཧོ༔ དུས་གསུམ་རྒྱལ་བ་ཀུན་འདུས་སྤྲུལ་པའི་སྐུ༔ འགྲོ་བ་ཡོངས་ 
ཀྱི་སྐྱབས་མགོན་པདྨ་འབྱུང་༔ སྐྱེ་འཆི་མི་མངའ་རྡོ་རྗེ་ཐོད་ཕྲེང་རྩལ༔ གསོལ་བ་འདེབས་
200

༄༅། །ཟབ་གཏེར་ཆོས་ཀྱི་མཛོད་ཁང༌།
སོ་ཨུ་རྒྱན་རིན་པོ་ཆེ༔ བྱིན་གྱིས་རློབས་ཤིག་གུ་རུ་ཐུགས་རྗེ་ཅན༔ བདག་ལ་དབང་བསྐུར་
བསམ་པ་མྱུར་འགྲུབ་མཛོད༔ཕྱི་ནང་གསང་བའི་མཎྜལ་མཆོད་ཚོགས་ཕུལ༔ སྐྱེ་བ་ཚེ་ 
རབས་ཀུན་ཏུ་མི་དགེའི་ལས༔ བགྱིས་དང་བགྱིད་འགྱུར་སྡིག་ལྟུང་བཤགས༔ དེང་བཟུང་ 
རྣམ་མཁྱེན་བྱང་ཆུབ་མ་ཐོབ་བརཿ༔ སྐྱབས་གནས་ཁྱེད་ཀྱིས་རྗེས་སུ་བཟུང་བར་ཤོག༔ 
ཅེས་གསོལ་བ་དང་། རྗེ་རིན་པོ་ཆེ་དེས། བུ་རྩོལ་སེམས་མ་ཆུང་རིག་པ་གཟེངས་བསྟོད་ 
ལ༔ ཞིང་ཁམས་རྣམ་དག་རྔ་ཡབ་པདྨོ་འོད༔ གནས་འདིར་སླེབས་པ་ལས་དང་སྐལ་བར་ 
ལྡན༔ ཟབ་གསང་སྙིང་པོ་རྙེད་པའི་ལུང་ཟིན་མཆོག༔ ད་དུང་འབད་རྩོལ་མཁའ་འགྲོའི་ 
བཀའ་བཞིན་སྒྲུབས༔ རེ་དོགས་འཁུ་འཕྲིགས་སེམས་གཉིས་བློ་སྤངས་ཤིང་༔ སྒོ་གསུམ་ 
མ་ཡེངས་བླ་མ་ཟབ་མོའི་དོན་ལ་ལྟོས༔ ཞེས་གསུངས་པ་དང༌། སྔར་གྱི་མཁའ་འགྲོ་དང་ 
མཉམ་དུ་ཕོ་བྲང་ཚུགས་བཞི་པའི་ནང་བཅུ་གཅིག་ཞལ་དང༌། དུས་གསུམ་སངས་རྒྱས། 
ཚེ་ལྷ་རྣམ་གསུམ་གྱི་ལྷ་ཁང་དང་། གཙང་ཁང་ཐོག་མར་ཀུན་བཟང་ཡབ་ཡུམ། རྡོ་རྗེ་ 
འཆང༌། རིགས་ལྔ། རིགས་གསུམ་མགོན་པོ། དགའ་རབ་རྡོ་རྗེ་སོགས་བཞུགས། དེ་ 
རྣམས་ལས་བྱིན་རླབས་ཐོབ་ཅིང་ལུང་བསྟན། སླར་ཕྱིར་ལོག་ཅིང་གཙང་ཁང་གསུམ་པ་
ལ་ཐོན་ཚེ། རྗེ་བཙུན་པདྨ་འབྱུང་གནས་ལ་ཕྱག་འཚལ་མཎྜལ་ཡང་ནས་ཡང་དུ་ཕུལ་ 
སྐབས། རྗེ་ཉིད་ཀྱིས། ཨ་ཧོ༔ ངས་བོད་ཡུལ་དེར་མདོ་སྔགས་ཀྱི་བསྟན་པའི་སྒྲོན་མེ་ 
སྦར༔ བཤད་གྲྭ་སྒོམ་གྲྭ་མཐའ་ཡས་པ་དེ་དག་དར་རྒྱས་སུ་ཡིན་ནམ་གསུངས༔ ལར་ 
རིན་པོ་ཆེ། བོད་ཡུལ་མུན་གླིང་དེར་མདོ་སྔགས་ཆོས་ཀྱི་ཐང་མ་བརྡལ༔ བཤད་གྲྭ་སྒོམ་ 
གྲྭ་སོགས་ཤིན་ཏུ་ཡང་རྒྱས༔ ཁྱད་པར་གསང་སྔགས་བླ་ན་མེད་པའི་བསྟན་པ་འདི་ཉི་ 
མ་ཤར་བ་ལྟར་མཐའ་དབུས་མེད་པར་ཁྱབ་འདུག་ལགས༔ ཞེས་གསོལ་བ་དང་། དེང་
201

།ཟངས་མདོག་དཔལ་རིའི་མཐོང་སྣང་སྐོར།
སང་སྐབས་ཀྱི་སྐྱེས་བུ་རབ་འབྲིང་གཏེར་སྟོན་རྣམས་ལ་དོགས་གཅོད་མང་དུ་ཞུས་པ་ 
བརྡ་ཐིམ། དེ་ནས་བསྒྲུབ་པའི་དབུ་འཛུགས་སྐབས། རྡུལ་ཚོན་བཅས་གཞི་སྟ་གོན་རྒྱན་ 
བཀོད་རྣམས་གྲུབ་ཅིང༌། གདན་ལ་འཁོད་ཚུལ་ནི། ཁྲིའི་གཡས་སུ་མནྡྷ་ར་བ། གཡོན་ 
དུ་ཡེ་ཤེས་མཚོ་རྒྱལ། མདུན་དུ་རྒྱལ་པོ་ཛ། གཡས་སུ་ཨིནྡྲ་བྷོ་དྷི། རྒྱབ་ཏུ་ཤྲཱིསེདྷ། གཡོན་ 
དུ་བི་མ་ལ་མི་ཏྲ། དེའི་ཕྱིར་མདུན་དྲུང་དུ་ཆོས་རྒྱལ་ཆེན་པོ། དེའི་གཡས་གཡོན་དུ་མུ་ཁྲི་ 
བཙད་པོ་དང༌། མུ་ཏིག་བཙད་པོ། མི་ནུབ་བཙད་པོ་རྣམས་ཀྱིས་མཎྜལ་ཕུལ། མཁན་ 
ཆེན་ཞི་བ་འཚོ་རྒྱལ་ཚབ་དང༌། ཤེལ་དཀར་རྡོ་རྗེ་སྒྲོན་སོགས་ལས་བཞིའི་གཟུང་མ་སྡེ་ 
ལྔ༑ སྒོའི་གཡས་གནུབས་སངས་རྒྱས་ཡེ་ཤེས་བགེགས་བསྐྲད། སྒོ་གཡོན་མ་ཅིག་ 
ལབ་སྒྲོན་གྱིས་ཕྱི་ནང་བརྡ་སྦྱར་བའི་མདུན་ཕྲན་བུ། མཁའ་འགྲོ་བྷ་ར་སེང་རྡོ་རྗེ་བྱན་པོ་ 
བྱེད། དཔལ་ལྡན་ལྷ་མོ་ལེགས་ཉེས་བྱ་རོགས་འབྱེད་པ། དཔལ་གྱི་རྡོ་རྗེ་ལས་བྱེད་པ། 
བཻ་རོ་ཙ་ན་རྡོ་རྗེ་སྤྱན་མ། དཔལ་གྱི་སེངྒེ་རྒྱལ་སྲས་དམ་འཛིན་སོགས་ཀིང་ཀཱར་མངའ་ 
གསོལ།
གཡས་གྲལ་གྱི་མགོར་ནམ་མཁའི་སྙིང་པོ། རྒྱལ་བ་མཆོག་དབྱངས། རྨ་རིན་ཆེན་ 
འབྱུང་གནས། དཀོན་མཆོག་འབྱུང་གནས། ཨ་ཙར་ཡེ་ཤེས་དབྱངས། ཛྙཱ་ན་ཀུ་མ་ར། 
ལྡན་མ་རྩེ་མང༌། རྒྱལ་བ་བྱང་ཆུབ། ཏིང་འཛིན་བཟང་པོ། དཀའ་བ་དཔལ་བརྩེགས། 
སྣ་ནམ་ཡེ་ཤེས། གཡུ་སྒྲ་སྙིང་པོ། ཤུད་བུ་དཔལ་སེང་། རྒྱལ་བའི་བློ་གྲོས། དྲན་པ་ནམ་ 
མཁའ། ཀླུའི་དབང་པོ། ཀླུའི་རྒྱལ་མཚན་རྣམས་བྱུང་ཚུལ་གྱིས་བཞུགས་པ་གཡོན་གྲལ་ 
ལ༑ འབྲོག་མི་དཔལ་གྱི་ཡེ་ཤེས། དཔལ་གྱི་སེང་གེ རྡོ་རྗེ་བདུད་འཇོམས། སོག་པོ་ལྷ་ 
དཔལདཔལ་གྱི་འབྱུང་གནས། དཔལ་གྱི་དབང་ཕྱུག ཁྱེའུ་ཆུང་ལོ་ཙཱ། འོ་བྲན་དབང་
202

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱུག ཤ་མི་གོ་ཆ་སོགས་སྔགས་ཆས་གོས་དཀར་ལྕང་ལོ་ཅན་དང༌། དེ་རྒྱབ་གཡས་གྲལ་ 
དཔའ་བོ། གཡོན་གྲལ་དཔའ་མོ། གཞན་ཡང་རྒྱ་བལ་བོད་ཁམས་ཀྱི་བླ་མ་དཔག་མེད་ 
དངོས་མཇལ་མྱངས་པ་འང་མང༌། མཁའ་འགྲོ་གྲོགས་འཇིག་རྟེན་མཁའ་འགྲོ་གྲངས་
མེད་པ་ལ་ངོ་ཤེས་དུ་མ་དང་བཅས་རྡོ་རྗེའི་གླུ་བླངས་ཤིང་བྲོ་གར་འཁྲབས། བཟའ་
བཏུང་ལོངས་སྤྱོད་དཔག་ཏུ་མེད་པའི་ཚོགས་ཀྱི་འཁོར་ལོ་རྒྱ་ཆེན་བཤམས། དར་རྒྱལ་
མཚན་འཕན་གདུགས་ཀྱིས་བར་སྣང་གང༌། རོལ་མོ་སྣ་ཚོགས་པའི་སྒྲ་སྒྲོགས། སྤོས་
དང་དྲི་ཞིམ་སྣ་ཚོགས་ཀྱི་ངད་འཐུལ་ཞིང་འཛབ་དབྱངས་དིར་དིར་སྒྲོགས་པ། བླ་མ་བཀའ་
བརྒྱད་ཀྱི་སྒྲུབ་དཔོན་གུ་རུ་ཐོད་ཕྲེང་རྩལ་དབུ་སྐྲ་སིལ་བུ་སྐུ་རྒྱབ་ཏུ་འཁྱིལ་ཞིང་ཐོད་སྐམ་
དབུ་རྒྱན་ཐོད་རློན་དོ་ཤལ་རུས་པའི་རྒྱན་གྱིས་བརྒྱན་པ་ལ། རིག་འཛིན་བཀའ་བབས་
བརྒྱད་ཀྱིས་གཙོ་བྱས་དཔའ་བོ་མཁའ་འགྲོ་མང་པོ་བཅད་རྒྱར་བཞུགས་པ། ཡང་རིག་
འཛིན་སྐུ་མདོག་དཀར་པོ་རྡོར་དྲིལ་ཅན་འཇའ་འོད་ཀྱི་ཀློང་དུ་བཞུགས་པ་ལ། འཁོར་
རིག་འཛིན་མཁའ་འགྲོ་དུ་མས་ཞི་ཁྲོ་ལྟ་བ་ཡེ་ཤེས་ཀློང་ཡངས་བསྒྲུབ་པ། མ་ཧཱ་གུ་རུ་རྗེ་
འབངས་རྣམས་ཀྱིས་མཁའ་འགྲོ་དགོངས་པ་འདུས་པ་བསྒྲུབ་པ། ཡན་ལག་ཆོས་རྣམས་
སོ་སོའི་རིགས་དང་མཐུན་པའི་བླ་མ་རིག་འཛིན་རྣམས་ཀྱིས་བསྒྲུབ་ཅིང་། བསྙེན་བསྒྲུབ་
ཡན་ལག་བཞིའི་བདུན་སྒྲུབ་ཀྱི་སྐབས། ཉུ་ལེ་བསྐྲད་པའི་འཆམ་རྡུང་འུར་ཆེམ་ནས། 
༡༢༣༤༥༦༧ བྱས། ༡༡༢ བྱས།༡ ༡༢ བྱས། ༡ ༡༢ བྱས། ༡ ༡༢ བྱས། ༡༡༢༣༤ 
༥༦༧༨༩ བྱས། ༡༢༣ ༡ བྱས། ༡ ༡བྱས། ༡ ༡ བྱས། ༡ ༡བྱས། ༡ ཞི་བ། ༡༢༣༤ 
༥༦༧༨༩༡༠༡༡༡༢༡༣༡༤༡༥ དྲག་ པོ། ༡༢༣༤༥༦༧༨༩༡༠༡༡༡༢༡༣༡༤༡༥ ༡༢
ཧཱུཾ༔ ཤར་ཕྱོགས་དཀར་མོ་དུང་གི་གཞལ་ཡས་ནས༔ ཞེས་སོགས་གོ་སྐབས་འབྱེད་ནས་
203

༄༅། །ཟངས་མདོག་དཔལ་རིའི་མཐོང་སྣང་སྐོར།
གོང་འདྲ་འཆམ་རྒྱག བུ་ཡུག་ཐོག་འབེབས། ཚིག་གསུམ་ཆོད་ནས་མཐར་སོད་རྒྱོབ་ 
འཆམ། ཐུན་མཚམས་རྣམས་ལ་ལུང་དང་མན་ངག་གདམས་པ་སྣ་རེ་དང་ཉམས་ཁྲིད་ 
གནང་། རྗེས་སུ་བསྙེན་བསྒྲུབ་མཐར་ཕྱིན་ཅིང་སྒྲུབ་ཐབས་ཕྲན་བུ་དབང་དང་བྱིན་རླབས་ 
དངོས་གྲུབ་རིམ་བཞིན་གནང་རྗེས། སྦྱིན་སྲེག་ཕུལ། གཏེར་སྦེད་ཕྱེས། རྒྱལ་ཐབས་སྤྱི་ 
བླུགས་དབང་ལུང་ཡོངས་རྫོགས་གནང་རྗེས། རྡུལ་ཚོན་རྣམས་གསེར་ཕྲེང་དཀར་འཆམ་ 
དང་བཅས་མཚོ་ནང་དུ་བསྐྱལ་སྐབས། གདུགས་སོ་སོར་ལྔ་བཅུའི་ཐོག་འཇའ་འོད་ཟླུམ་ 
པོ་རེ། གདུགས་དམར་པོ་ལྔ་བཅུ་ང་ལྔའི་ཏོག་ལ་འཇའ་འོད་སྣ་ལྔ་ཤར་མར་ཟུག་པ། 
གསེར་ཕྲེང་ལྕགས་རིའི་ནང་དུ་གུ་རུ་མཚན་བརྒྱད། ཁྲོ་བོ་ཁྲོ་མོ་ཉི་ཤུ། བཀའ་བརྒྱད་ 
དཔལ་དགུ། ཀིང་དཀར་པོ་བརྒྱད། ནག་པོ་བརྒྱད། དུར་ཁྲོད་བདག་པོ་བརྒྱད། མཁའ་ 
འགྲོ་རུས་རྒྱན་དང་དབུ་རྒྱན། གཙུག་ཏོར་ནོར་བུ། མཆོད་རྟེན་ཉི་ཟླ་རིགས་ལྔའི་ཕྱག་ 
མཚན། འཁོར་ ལོ། རྡོ་ རྗེ། རིན་ ཆེན། པདྨ། རྒྱ་ གྲམ། གདུགས། དཔལ་ བེལུ། དུང་ 
དཀར། རལ་གྲི། བྱུ་རུའི་རྒྱལ་མོ་ལག་གཡས། དཔག་བསམ་ཤིང༌། གསེར་གྱི་སྙེ་མ་ 
རྣམས་ཀྱིས་བརྒྱན་པ་བཅུ་དྲུག་གིས་མཆོད་རྫས་ཐོགས་ཤིང་བྲོ་གར་བྱེད་པ། གཞན་བླ་ 
མ་རིག་འཛིན་རྣམས་ཀྱི་གཡས་ཕྱོགས་སུ་སྐྱེས་པ་དཔག་མེད་ཞུབ་ཆེན་ཅན། གཡོན་དུ་ 
བུད་མེད་དཔག་མེད་དར་དང་རིན་ཆེན་དང་རུས་པའི་རྒྱན་ཅན་རྣམས་ཀྱིས་གླིང་བུ། 
འཕྲེད་གླིང་། རྦ་གླིང་། སྙུག་གླིང་། རྒོད་གླིང་། པི་ཝཾ་སོགས་ཀྱི་སྒྲ་དང་མཉམ་དུ་གླུ་དབྱངས་ 
ལེན། ཡང་གཡས་སུ་དཔའ་བོ་ལྔ་བརྒྱས་ཐོད་རྔ་དཀྲོལ་ཞིང་ལ་ལས་བཤུག་གླུ། ལ་ལས་ 
ཧཱུཾ་གླུ་ལེན་པ། གཡོན་དུ་དཔའ་མོ་ལྔ་བརྒྱས་དྲིལ་བུ་དཀྲོལ་ཞིང་ལ་ལས་མཁའ་འགྲོའི་ 
ལ་ལས་འཛབ་དབྱངས་ལྡིར་ཞིང་ཆོས་སྐྱོང་དམ་ཅན་ནོར་ལྷའི་ཚོགས་སྤྲིན་ལྟར་
བརྡ་གླུ། 
204

༄༅། །ཟབ་གཏེར་ཆོས་ཀྱི་མཛོད་ཁང་།
གཏིབས་པ། དེ་རྣམས་མཐོང་བ་ཙམ་གྱིས་ཡིད་སེམས་འཕྲོག་ཅིང་བཟོད་དུ་མེད་པའོ། ། 
དེའི་སྐབས་སུ་ལྕགས་རིའི་སྒོ་དྲུང་དུ་ཕྲན་བུ་བདག་ཕྱིན་ནས་ཕྱག་མང་དུ་འཚལ། མིག་
ནས་མཆི་མ་འཁྲུག་བཞིན་སྐད་གདངས་ཀྱིས་གསོལ་པ། 
ཀྱེ་རྗེ་བཙུན་བླ་མའི་དཀྱིལ་འཁོར་འདིར༔རང་ལུས་ཕུང་ཁམས་མ་དོར་བཞིན༔
གནས་འདིར་ཕྱིན་པ་ངོ་མཚར་ཆེ༔ ད་རེས་ལས་དང་སྐལ་བར་ལྡན༔ རྩ་གསུམ་དཀྱིལ་ 
འཁོར་གསོལ་བ་འདེབས༔ ལུས་ངག་ཡིད་ཀྱིས་ཕྱག་འཚལ་ལོ༔ སྡིག་པ་མི་དགེ་མཐོལ་ 
ཞིང་བཤག༔ བཟོད་གསོལ་ཚངས་པའི་དངོས་གྲུབ་སྩོལ༔ སྐྱེ་ཞིང་སྐྱེ་བ་ཐམས་ཅད་དུ༔ 
དཔལ་ལྡན་བླ་མའི་ཞིང་ཁམས་འདིར༔ མི་འབྲལ་རྟག་ཏུ་འགྲོག་པར་ཤོག༔ བདག་དང་ 
བདག་འདྲའི་སེམས་ཅན་ཀུན༔ གནས་ངན་འཁོར་བ་ལས་གྲོལ་ཏེ༔ ཟབ་གསང་སྙིང་ 
པོ་ལྷུར་བླང་ཞིང་༔ བསླབ་གསུམ་ཡང་དག་རིམ་གཉིས་ཀྱི༔ ལྟ་སྒོམ་སྤྱོད་པ་རྨད་བྱུང་ 
ཞིང་༔ བདག་གཞན་དོན་གཉིས་འགྲུབ་པར་ཤོག༔ མཉེས་པ་གསུམ་གྱིས་ལེགས་པར་ 
བསྙེན༔ གདམས་ངག་བདུད་རྩིས་སྨིན་པར་ཤོག༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ 
ཞེས་བགྲངས། སྲིན་པོ་ཕོ་མོ་རྒས་གཞོན་ཕོ་མོ་བསམ་གྱིས་མི་ཁྱབ་ལྕགས་རིའི་ཁྱམས་
ལ་བསྐོར་བ་ཐམས་ཅད་ལ་ཚོགས་སྐལ་དང་དམ་རྫས་བླུད་ཅིང༌། ཀྱེ་ཁྲོ་གཏུམ་ཞེ་སྡང་ 
རྔམ་སེམས་ཅན༔ གཞན་ལ་རྒོལ་ཞིང་སྲོག་ལ་རྔམ༔ ཤ་ཁྲག་དྲོན་མོ་གློ་སྙིང་ཟ༔ ན་རཀ་ 
དམྱལ་བའི་རྒྱུ་གསོག་ཅིང་༔ འདི་ཕྱི་གཉིས་འཕུང་མི་དགེ་སྤྱོདཿ༔ ད་ནི་ཐར་པ་དོན་གཉེར་ 
གྱིས༔ དགེ་བའི་ལམ་མཆོག་འདི་ལ་འབོད༔ ཡེ་ཤེས་བདུད་རྩིའི་ཆུ་འདི་འཐུངས༔ བྱང་ 
ཆུབ་སེམས་ཀྱིས་རྒྱུད་བརླན་ནས༔ དཀྱིལ་འཁོར་གཅིག་ཏུ་འགྲུབ་པར་ཤོག༔ གསུངས། 
ནྲྀ༔ ས་མ་ཡཱ༔ ཞེས་གསུངས་ཤིང་འཇའ་འོད་ཀྱི་ཀློང་ནས་གར་སྟབས་བསྒྱུར་ཞིང་རིག་
205

༄༅། །ཟངས་མདོག་དཔལ་རིའི་མཐོང་སྣང་སྐོར།
འཛིན་རྣམས་ཀྱིས་ འདི་བཞིན། ཆོས་གོས་རྣམ་གསུམ་དང་དབུ་ལ་པདྨའི་མཉེན་ཞུ་རེ་གསོལ་ 
ཞིང་མཚོ་འགྲམ་དུ་རྡུལ་ཚོན་མཚོ་ལ་བཏབ་པའི་ཚེ། ཀླུ་ཆེན་བརྒྱད་སོགས་ཀླུ་རིགས་
མཐའ་ཡས་པའི་གནས་སུ་རིན་པོ་ཆེའི་དཀོར་ནོར་ལོངས་སྤྱོད་བརྗོད་ལས་འདས་པས་
བཀང༌། རྡུལ་ཚོན་ལུས་ལ་རེག་པས་ནད་གདོན་ཞི་ཞིང་ཚེ་བསོད་དཔལ་འབྱོར་རྒྱས་པ་ 
སོགས་ཡོན་ཏན་བློ་ལས་འདས། ཕྱིར་བསྒྲུབ་ཁང་དུ་ཕེབས་ཤིང་ཨུ་རྒྱན་པདྨའི་མདུན་ 
དུ་རང་ཁྲིད་དེ་སླེབས་པ་དང༌། ཟབ་གསང་ཕྱི་ནང་གསང་བའི་དབང་ལུང་། ཡན་ལག་ 
གི་ཆོས་ཚན་ཪིན་པོ་ཆེའི་ཕྲ་མཛོད༔ དག་སྣང་སྙན་བརྒྱུད་སྐོར་མ་ལུས་པ་ཡོངས་རྫོགས་ 
སོགས་ཐོབ་པ་ཡིན༔ ད་ཁྱོད་ཀྱིས་སྤྲོ་བ་གྱིས་ལ་འགྲོ་བའི་དོན་གྱིས་ཤིག་གསུངས༔ བདག་ 
གིས་མི་ཕྱེད་པའི་དད་པས་གསོལ་བ་བཏབ་པ། ལེགས་སོ་འགྲོ་མགོན་ཨུ་རྒྱན་རྗེ༔ ཐུགས་ 
རྗེས་ཟུངས་ཤིག་པདྨ་འབྱུང་༔ བྱིན་རླབས་དབང་བསྐུར་དངོས་གྲུབ་ཐོབ༔ ཁྱེད་ཀྱི་བཀའ་ 
དྲིན་བསམ་མི་ཁྱབ༔ བདག་ལུས་སྐྱེ་མཆེད་མཎྜལ་ཕུལ༔ གདུང་ཤུགས་དྲག་པོས་འོ་དོད་ 
འབོད༔ གསོལ་བ་སྙིང་གི་དཀྱིལ་ནས་འདེབས༔ འདི་ཕྱི་བར་དོའི་སྐྱིད་སྡུག་གང་༔ སྐྱབས་ 
གནས་གཞན་ནས་མ་མཆིས་པས༔ ལམ་སྣ་དྲོངས་ལ་བྱིན་གྱིས་རློབས༔ ཨོཾ་ཨཱཿཧཱུྃ་བཛྲ་ 
གུ་རུ་པདྨ་སིདྡྷི་ཧཱུྃ༔ ཞེས་ཞུས་ཤིང་གསོལ། ཨོ་རྒྱན་ཉིད་ཀྱིས་ཟབ་གསང་སྒྲུབ་སྐོར་མ་ 
ལུས་པའི་བཀའ་གཏད་ཡོངས་རྫོགས་མཛད་ཅིང༌། བུ། ཁྱོད་ཀྱི་མིང་ལ་ནུས་ལྡན་འགྲོ་ 
ཕན་གླིང་པར་བཏགས་ཤིང༌། མགོ་ལ་འདབ་ལྡན་རིགས་ལྔ་གསོལ། ཕྱག་ཏུ་རྡོ་རྗེ་ཕུར་ 
པ་མེ་ཏོག་སྣ་ལྔ་གཏད་ཅིང༌། ཟངས་བྱང་ལ་གསེར་བྲིས་ཀྱི་གསང་བའི་མཚན་ནི་རྡོ་རྗེ་ 
གྲོ་ལོད་རྩལ༔ ཞེས་པ་རྣམས་གནང་ཞིང་༔ ཀྱེ་ཉོན་དང་ལས་ལྡན་བུ་ཁྱོད་ཉོན༔ ཟབ་ 
གསང་བླ་ན་མེད་པའི་སྐོར༔ ཕྱི་ནང་གསང་བ་ཡན་ལག་ཆོས༔ སྙན་བརྒྱུད་དག་སྣང་
206

༄༅། །ཟབ་གཏེར་ཆོས་ཀྱི་མཛོད་ཁང་།
འདི་དག་རྣམས༔ ཨོ་རྒྱན་ང་ཡི་གདམས་པའི་བཅུད༔ ཟབ་པ་བས་ཀྱང་ཆེར་ཟབ་པ༔ 
མ་མོ་མཁའ་འགྲོའི་སྙིང་ཁྲག་འདི༔ ཀུན་གྱི་ཐུན་མོང་མ་ཡིན་པའི༔ སྐལ་བར་ལྡན་པ་ 
ཁྱོད་ལ་གཏད༔ ཟབ་གཏེར་ཀུན་གྱི་ཡང་བཅུད་ཡིན༔ མན་ངག་ཀུན་གྱི་གནད་ཏིག་ཡིནཿ 
འདི་དང་འཕྲད་པ་ཤིན་ཏུ་དཀའ༔ ཕྲད་ཚེ་མཆོག་ཐུན་དངོས་གྲུབ་ཐོབཿ༔ ཁྱེད་ཀྱིས་དབང་ 
རྟེན་གསེར་ཕུལ་བ༔ ཟབ་ཆོས་འཛམ་བུའི་ཆུ་གསེར་བཞིན༔ རྙེད་པར་དཀའ་ཞིང་སུས་ 
རྙེད་ན༔ མི་བསླུ་གསེར་གྱི་སྙིང་པོ་ཡིན༔ མུ་ཏིག་བསྟར་ལ་བརྒྱུས་པ་འདི༔ བརྒྱུད་པ་མ་ 
ཆད་ཙམ་ཞིག་འབྱུང་༔ ཆོས་འདིར་འཕྲད་ཚེ་རྒྱུད་འཛིན་ཀུན༔ ཞིང་འདིར་སྐྱེ་བར་ཐེ་ 
ཚོམ་མེད༔ ད་དུང་ཁྱོད་རང་འདིར་ཐོན་པ༔ རྨི་ལམ་འོད་གསལ་ངང་གིས་ཡིན༔ ད་ནི་ 
རང་ཡུལ་བདེ་བར་བྱོན༔ ང་དང་འབྲལ་མེད་བྱིན་རླབས་ཡོདཿ༔
ཅེས་གསུངས་པ་དང་། རང་གིས་ཞུས་པ། ཨེ་མ་གུ་རུ་རིན་པོ་ཆེ༔ གསོལ་བ་འདེབས་ 
སོ་ཐུགས་རྗེས་ཟུངས༔ བདག་ནི་སྔོན་སྦྱངས་ལས་འཕྲོ་ལྡན༔ ཁྱོད་ཞལ་མཐོང་ཞིང་ 
གནས་འདིར་ཐོན༔ ཟབ་གསང་དབང་དང་དངོས་གྲུབ་གནང་༔ ཉིད་ཀྱི་བཀའ་དྲིན་འཁོར་ 
ཐབས་བྲལ༔ ང་རང་ཁྱེད་ཀྱི་ཞིང་འདི་ནས༔ མི་འགྲོ་འདུག་པའི་གནང་བ་སྩོལ༔ དེ་སྔ་ 
ད་བར་རང་ཡུལ་བསྡད༔ ཆོས་བསྒྲུབ་སྙམ་ཡང་གཞན་དབང་གྱུར༔ ལེ་ལོའི་ངང་གིས་ 
མི་ཚེ་ཟད༔ ཆགས་སྡང་རྨོངས་པས་འཁོར་བར་གཡེངས༔ མི་དགེ་སྡིག་པའི་ལས་ཀུན་ 
བསགས༔ དུས་འདིར་ཞིང་ཁམས་རྣམ་དག་དྲུང་༔ སྐད་ཅིག་ཙམ་ལ་འབྲལ་མེད་པ༔ རྟག་ 
ཏུ་འགྲོག་པའི་སྨོན་ལམ་ཞུ༔ ཞེས་གསོལ་བས་འདི་སྐད་གསུངས། བུ་ཁྱོད་མྱུར་བར་བོད་ 
ཡུལ་བྱོན༔ ཁྱོད་ཀྱི་གཏེར་ཆོས་ཟབ་མོ་འདི༔ རིམ་པར་སྤེལ་ལ་འགྲོ་དོན་གྱིས༔ ད་རེས་ 
གནས་འདིར་འདུག་ལོང་མིན༔ རྨི་ལམ་སད་ན་བར་ཆད་འགྱུར༔ མ་ཡེངས་ལ་འུར་
207

༄༅། །ཟངས་མདོག་དཔལ་རིའི་མཐོང་སྣང་སྐོར།
གཤེགས་པར་གྱིས༔ གསུངས་ཤིང་། ཡང་བདག་གིས། ཀྱེ་མ་ཀྱེ་ཧུད་འགྲོ་བའི་མགོན༔ 
བདག་གི་གཏེར་ཆོས་རྣམ་པ་ཀུན༔ ཟབ་གསང་ཡིན་པ་བློ་ཐག་ཆོད༔ ཞིང་འདིའི་ཕོ་བྲང་ 
སྟེང་འོག་གི༔ ལྷ་ཚོགས་མ་ལུས་ཁྱོད་ཀྱིས་བཞེངས༔ བསྒྲུབ་པ་མཛད་པས་ཐེ་ཚོམ་བྲལཿ 
ཉམས་ལེན་གཅིག་ཏུ་དྲིལ་ལ་འབད༔ དེང་སང་དུས་ཀྱི་ཐ་མ་འདིར༔ བདག་འདྲས་འགྲོ་ 
དོན་མི་འོང་ངེས༔ དམུ་རྒོད་སེམས་ཅན་ལོག་ལྟ་ཆེ༔ བདེན་པར་སྨྲ་ཡང་རྫུན་དུ་ རྗོདཿ༔ 
ཟབ་གཏེར་ཤོག་སེར་འདྲེས་དཔེ་ཟེར༔ ས་རྡོ་རི་བྲག་མཚོ་གཏེར་སོགས༔ མི་བདེན་ 
མིག་སྒྲིབ་མན་ངག་ཟེར༔ དབང་བསྐུར་ལུང་འཆད་མན་ངག་སོགས༔ ཇི་ལྟར་ཐོབ་པའི་ 
བུ་རྣམས་ཀུན༔ ཡིད་གཉིས་ཐེ་ཚོམ་དམ་ཚིག་འགལ༔ དགེ་བསྒྲུབ་བསྟན་ཀྱང་སྡིག་ལས་ 
བྱེད༔ སྐྱབས་གནས་ཀུན་ཀྱང་ཐུགས་རྗེ་རྡུགས༔ གསོལ་བ་བཏབ་ཀྱང་བྱིན་རླབས་ཆུང་༔ 
ཐུགས་དམ་བསྐུལ་ཀྱང་ནུས་པ་མེད༔ ཕྲིན་ལས་བཅོལ་ཀྱང་ལས་མི་འགྲུབ༔ ལྷ་སྲུང་ 
གང་ཡང་བདུད་དུ་བབ༔ ནད་གདོན་བགེགས་རིགས་གློག་བཞིན་འཁྱུག༔ སད་སེར་ 
བཙའ་ཐན་མུ་གེ་འབྱུང་༔ དམག་འཁྲུག་གཡུལ་འགྱེད་རླུང་ལྟར་འཚུབ༔ དུས་ངན་དེ་ 
འདྲ་འབྱུང་བས་ན༔ རང་ཉིད་མ་གཏོགས་རྒྱལ་ཀུན་གྱི༔ བྱིན་རླབས་མཐུ་སྟོབས་འོ་རེ་ 
བརྒྱལ༔ ཀྱེ་མ་ཀྱེ་ཧུད་བླ་མ་རྗེ༔ བདག་ནི་འདིར་འདུག་གནང་བ་སྩོལ༔ ཞུས་པས། ཡང་ 
ཕྱག་རང་གི་མགོར་བཞག་སྟེ་འདི་སྐད་གསུངས། ཀྱེ་མ་ལས་ལྡན་ངག་ལ་ཉོན༔ འགྲོ་ 
བའི་དོན་ལ་སེམས་སྐྱེད་ཅིག༔ བོད་ཡུལ་བདེ་སྡུག་དུ་མ་འབྱུང་༔ ང་སྤྲུལ་ལས་ལྡན་དཔག་ 
མེད་ཀྱིས༔ འགྲོ་བའི་དོན་བྱེད་རྒྱུན་མི་འཆད༔ མི་ནག་སེར་སྐྱ་མཆོག་དམན་འགའ༔ 
བདུད་ཀྱི་སྤྲུལ་པས་གཞན་སེམས་བསྒྱུར༔ དག་དང་མ་དག་ཆོ་རོལ་སྨྲ༔ སྐྱེ་བོ་ལ་ལས་ 
ཟོག་པོར་མཐོང་༔ ཕལ་ཆེར་ཐ་མལ་རང་རྒྱུད་མཐོང་༔ ཕལ་ཆེར་གདོན་གྱིས་བསླུ་སེམས་
208

༄༅། །ཟབ་གཏེར་ཆོས་ཀྱི་མཛོད་ཁང༌།
སྨྲ༔ ཕལ་ཆེར་མཉམ་འགྲོགས་མི་ཡི་གཟུགས༔ ལ་ལས་རྒྱལ་བའི་སྲས་པོར་མཐོང་༔ 
དེ་དག་གང་ལ་ཕྲག་མ་དོགས༔ བཟང་འབྲེལ་ངན་འབྲེལ་ཐོབ་པ་གང་༔ ང་ཡི་གདུལ་ 
བྱར་གྱུར་པ་ཡིན༔ འདི་ཕྱི་ཀུན་ལ་ཐུགས་རྗེས་འཛིན༔ བདག་དང་འབྲལ་མེད་བྱིན་གྱིས་ 
རློབས༔ ཞེས་གསུངས། བདག་གི་གདོང་མཆི་མ་འཁྲུགས་བཞིན། ཀྱེ་མ་ཀྱེ་ཧུད་ཨུ་རྒྱན་ 
རིན་པོ་ཆེ༔ བདག་ནི་སྐྱིད་སྡུག་གང་གིས་མནར་བའི་ཚེ༔ གསོལ་བ་འདེབས་སོ་བརྩེ་ 
བའི་ཐུགས་རྗེས་གཟིགས༔ ཕྱི་ནང་གསང་བའི་བར་ཆད་དབྱིངས་སུ་སོལ༔ བསམ་པ་ 
མྱུར་འགྲུབ་མཆོག་ཐུན་དངོས་གྲུབ་སྩོལ༔
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཞེས་བརྗོད་ཅིང༌། མཁའ་འགྲོ་དམར་མོ་པདྨ་ 
དང་དྲིལ་བུ་འཛིན་པ་ཞིག་གིས་འདི་སྐད་གསུངས། ཨ་ཧོཿ བུ་ཁྱོད་ཨུ་རྒྱན་པདྨའི་བཀའ༔ 
ཚུལ་བཞིན་གྱིས་ལ་བསྒྲུབ་ཚུགས་ཟུངས༔ ཆོས་གེགས་བར་ཆད་དབང་མ་བཏང་༔ ང་ 
མ་ཅིག་ཇོ་མོ་རྣལ་འབྱོར་ཡིན༔ ཞེས་གསུངས། ཡང་བུད་མེད་དཀར་དམར་མདངས་ 
ཅན་མེ་ལོང་ཐོགས་པ་ཞིག་གིས་འདི་སྐད་གསུངས། ང་བལ་མོ་ཤཱཀྱ་དྷེ་ཝ་ཡིན༔ གཅིག་ 
ཤེས་ཀུན་གྲོལ་ཡེ་ཤེས་དབྱིངས༔ སྐད་ཅིག་སྣང་སྟོང་འཛིན་མེད་བྲལ༔ བརྗོད་མེད་རིག་ 
པ་ཟང་ཐལ་ཆེ༔ ཨཻ༔ ཡང་མཁའ་འགྲོ་དཀར་དམར་རྡོར་དྲིལ་འཛིན་པས། ཀྱེ་ཧོཿ ང་ནི་ 
མཁར་བཟའ་མཚོ་རྒྱལ་ཡིན༔ བུ་ཁྱོད་བླ་མའི་བཀའ་བཞིན་སྒྲུབས༔ རིམ་གཉིས་གནད་ 
དོན་རྟག་ཏུ་བརྩོནཿ༔ གསང་སྔགས་ལམ་མཆོག་འདིར་ཕྲད་བཞིན༔ རང་སེམས་གསལ་ 
སྟོང་དངོས་འཛིན་གང་༔ མཐའ་བྲལ་བློ་འདས་རང་རིག་མདངས༔ འབད་རྩོལ་མེད་པ་ 
ཟང་ཐལ་གནས༔ རིག་རྩལ་རྒྱ་ཆད་ཕྱོགས་མ་ལྷུང་༔ སྟོང་ཞིང་གསལ་ལ་འགག་པ་མེདཿ༔ 
སྒོམ་བྲལ་ཡེངས་མེད་འཛིན་མེད་བསྒོམཿ ཨ་ཧོ་བོད་ཡུལ་མུན་པའི་གླིང་༔ ཆོས་དང་
209

༄༅། །ཟངས་མདོག་དཔལ་རིའི་མཐོང་སྣང་སྐོར།
ལྡན་པ་ཀུན་ལ་སྨད༔ མི་དགེ་སྡིག་ལས་ཅན་ལ་བསྟོད༔ ཆོས་དང་ཆོས་མིན་ཤན་འབྱེད་ 
དཀའ༔ བླང་དོར་མི་ནོར་སྙིང་གི་བུ༔ སྔོན་ཚེ་རྣམ་རྒྱལ་མགོན་པོའི་དུས༔ ཡང་སྲས་ 
སངས་རྒྱས་དཔལ་བཟང་ལ༔ རྟགས་མཚན་ཚད་དུ་མ་ཕྱིན་ལན༔ ཀུན་དགའ་འབུམ་ 
པའི་རྟེན་འབྲེལ་ལོག༔ དེ་དག་སྐུ་ཚེར་བར་ཆད་མང་༔ སྒྲོལ་མ་ཉེར་གཅིག་གསོལ་བ་ 
ཐོབ༔ ཚེ་སྒྲུབ་གང་ཟབ་ཉམས་སུ་ལོངས༔ པདྨའི་བཀའ་དང་མཁའ་འགྲོའི་ལུང་༔ ཚུལ་ 
བཞིན་མ་ནོར་གདམས་ངག་ཆོངས༔ སྐད་ཅིག་མིང་སྲིང་མི་འབྲལ་བར༔ ཞིང་འདིར་ 
འཚོགས་པའི་རྟེན་འབྲེལ་ཡོད༔ ཞེས་གསུངས་ཤིང་བྱ་རྒོད་དང་མཁའ་འགྲོ་རྣམས་མྱུར་ 
བར་བྱོན་ཅིང༌། བྱ་རྒོད་ལ་ཞོན་གྲབས་བྱེད་ཅིང༌། སྔར་བཞིན་ནམ་མཁའ་ལ་འཕུར་ཏེ་ 
རང་ཡུལ་དུ་འོང་བས། རྒྱ་བོད་སོགས་ཀྱི་གནས་རྣམས་ལ་མཇལ་གྱིན་འོང་བའི་ལམ་ 
ཁར། རྫ་རི་ཁྲལ་ཁྲོལ་དང་འཇའ་འོད་གློག་ལྟར་འཁྱུག་པ་མཐོང་ཙ་ན། བུ་ཁྱོད་འདི་ཤེས་ 
སམ་གསུངས། མི་ཤེས་ལགས་ཞུས་པས། རང་ཡུལ་ཉེ་བ་ཡིན། གནོད་སྦྱིན་རྫོངས་ལྔ་ 
ཁྱོད་ཀྱི་གཏེར་གནས་ཡིན་པའི་རྟགས་ཕ་གིའི་རི་དཀར་པོ་མཐིང་ཀ་སུམ་ཚུགས་ཡོད་པ་
འདི་རྩི་ཐོག་རྒྱལ་བའི་དབེན་གནས། མདོ་སྨད་ཆོས་འབྱུང་བསྣོལ་འདྲ་བ་ཕཊ་ཕེམ་གྱི་ 
སྒྲས་གང་བ་འདི། བཱགནས་གསམ་གཏན་གླིང་། བྲག་རི་དམར་ནག་རྟ་སྐད་འཚེར་ 
ཞིང་ཕག་སྐད་ངུར་སྒྲས་གང་བ་འདི་གཙོས་རི་བདེ་མཆོག་ཡབ་ཡུམ། ཐོད་སྐམ་གྱིས་ 
བརྒྱན་པའི་བྲག་རི་འདི། རྫིག་ར་བྱ་མཁར། རི་བོ་སྨུག་ནག་འདུག་པ་འདི་ཡུལ་མ་ཧཱ་ 
ཆེན་པོ་རྣམས་ནས་མཁའ་འགྲོ་མང་པོ་རོལ་མོ་སྣ་ཚོགས་དཀྲོལ་ཅིང༌། འཇའ་འོད་ཀྱི་ 
ནང་ནས་གར་བྱེད་པ་འདི་དག་རང་ཅག་མིང་སྲིང་བསུ་བ་ཡིན་གསུངས་བཞིན། ཕོ་བྲང་ 
གཞལ་ཡས་ཁང་སྒོ་གྲུ་བཞི་རྟ་བབས་དང་ལྡན་ཞིང་དཔའ་བོ་མཁའ་འགྲོ་དམ་ཅན་སྤྲིན་
210

༄༅། །ཟབ་གཏེར་ཆོས་ཀྱི་མཛོད་ཁང་།
ལྟར་གཏིབས་པ་དེ་གང་ལགས་ཞུས་པས། བུ་ཁྱོད་ཀྱི་རང་དགོན་ཕོ་བྲང་ཡིན། གཞལ་
ཡས་ཁང་རྣམ་པ་དང་དཔའ་བོ་མཁའ་འགྲོ་གིང་པ་འདི་དག་སྒྲུབ་གྲོགས་རྣམས་ཀྱིས་ཆོ་
ག་གྱེར་བའི་ནུས་མཐུ་ལགས། ཞེས་གསུངས་ཤིང་ས་དེར་བབས་མ་ཐག་སླར་རང་མལ་
དུ་ཕྱིན་ཚེ། མཁའ་འགྲོ་མ་རྣམས་ཀྱིས་མགྲིན་གཅིག་ཏུ་འདི་སྐད་དོ། །བུ་ཁྱོད་དམ་ལྡན་ 
མ་གཏོགས་པའི༔ དམ་མེད་རྣམས་ལ་གསང་རྒྱས་ཐོབ༔ དམ་སེལ་མི་གཙང་གྲིབ་ལ་ 
འཛེམས༔ ང་འགྲོ་རྔ་ཡབ་གླིང་དུ་འགྲོ༔ སྐབས་དེར་བསུ་བ་ལུང་བསྟན་འབྱུང་༔ ཁྱོད་ 
ཀྱི་སྐྱེ་བ་ཕྱི་མ་ལ༔ གར་དབང་རྡོ་རྗེ་ཞེས་བྱ་དང་༔ ལེགས་གྲུབ་རྡོ་རྗེ་བདེ་རྡོར་སོགས༔ 
ཀུན་གྱི་གྲོགས་ཀྱང་ངེད་རྣམས་འོང་༔ ལྟ་བ་ཕྱོགས་དང་རིས་མེད་སྐྱོངས༔ ཡེངས་མེད་ 
བསྒྲུབ་ལ་བརྩོན་པ་གནད༔ སྤྱོད་པ་མ་བཅོས་ཤུགས་འབྱུང་གིས༔ སྦྱོར་དང་སྒྲོལ་བས་ 
འགྲོ་རྣམས་སྐྱོངས༔ བསྒོམ་པ་ཡེངས་མེད་འཛིན་མེད་སྒོམས༔ སྟོང་ཉིད་སྙིང་རྗེ་དབྱེར་ 
མེད་འཆར༔ མ་བསྒྲུབས་བཞག་ན་གྲུབ་པ་ཐོབ༔ ཅེས་གསུངས་ཤིང་། ནམ་མཁའ་ལ་ 
འུར་གྱིས་གཤེགས་པ་དང༌། མནལ་ཧལ་གྱིས་སད་ཅིང་སྣང་བ་གཏད་མེད་བློ་འདས་ཀྱི་ 
ཉམས་བཟོད་དུ་མེད་པ་འཆར། སྐུ་སྔུན་གྱི་སྤོས་དང༌། མར་མེ་ཡང་ཕྱེད་ཙམ་ལས་མ་ 
ཐོན་བཞིན་འབར་འདུག སྒོ་བརྡར་བྱས་པས་མཆོད་གཡོག་ཐོན། བསྒྲུབ་གྲོགས་རྣམས་ 
ཕྱི་ཐུན་མགོར་ཐོན་འདུག ཞག་ཆ་ཤས་སུ་རང་ཆང་གིས་མྱོས་པ་ལྟར་སྣང་བ་ཟང་ཟིང་
ཉམས་བན་བུན་དུ་སོང༌། བདག་འདྲ་ནུས་ལྡན་རྡོ་རྗེ་འགྲོ་ཕན་གླིང་༔ རྨི་ལམ་དག་སྣང་ 
དུ་ཤར་བ་དག༔ མཁའ་འགྲོའི་ལུང་གི་མ་བརྗེད་མི་ཐོབ༔ ཅེས་གསུངས་པའི་བཀའ་ 
བཞིན་འཁོར་ལོ་གདོང་དུ་སྤེལ༔
211

༄༅། །ཟངས་མདོག་དཔལ་རིའི་མཐོང་སྣང་སྐོར།
༄༅། །རིག་འཛིན་ཆོས་རྒྱལ་གླིང་པའི་དག་སྣང་འཇའ་སྐུ་ལྷུན་གྲུབ་མ་ཞེས་པ་ 
ལས་ཞལ་བཤུས་པའི་དཔལ་རིའི་མཐོང་སྣང་སྐོར།
ཨོཾ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ དཔལ་སངས་རྒྱས་ཐམས་ཅད་འདུས་པའི་ངོ་བོ་ཡི་ 
དམ་རྩ་བ་གསུམ་གྱི་ལྷ་ཚོགས༔ དབྱེར་མེད་གཅིག་ཏུ་འདུས་པའི་ངོ་བོ༔ ཨུ་རྒྱན་གུ་རུ་ 
པདྨ་འབྱུང་གནས་ཀྱི་ཞབས༔ བདག་གི་སྤྱི་བོར་ལེན་ཅིང་༔ ཁ་ཞེ་མེད་པར་གསོལ་བ་ 
སྙིང་གི་དཀྱིལ་ནས་འདེབས༔ ཁོ་བོ་རིག་འཛིན་ཆོས་རྒྱལ་གླིང་པའི་འཁྲུལ་སྣང་༔ ཉམས་ 
རྟོགས་ཐམས་ཅད་སེམས་ཀྱི་མ་ཐུབ་ཁ་རུ་ཤོར་བ་ཡི་གེར་མདོར་བསྡུས་ཙམ་དུ་བཤད༔
ཨེ་མཿ༔ ཨུ་རྒྱན་པདྨའི་སྤྲུལ་པ་བརྡ་ཙམ་ཡིན༔ བཻ་རོ་ཙ་ན་ཉིད་དང་དབྱེར་མེད་པ༔ དཔལ་ 
གྱི་དབང་ཕྱུག་སྐྱེ་བ་དུ་མའི་མཐར༔ ཁོ་བོ་ཆོས་རྒྱལ་གླིང་པ་ལྷུན་གྱིས་གྲུབ༔ ལོ་རྒྱུས་ 
དྲིས་པའི་མི་ལ་བཤད་ན་སྐྱོ༔ སྲས་རྒྱུད་སློབ་རྒྱུད་སྦྱིན་བདག་དད་གུས་ཅན༔ མོས་གུས་ 
བ་དན་དཀར་པོ་སྙན་ནི་གསོནཿ༔ མགུལ་གྱི་བུམ་པ་ཟབ་མོ་ཀློང་ནས་བསྐྱིལ༔ ཚིག་འདི་ 
དག་སྙིང་གི་དཀྱིལ་དུ་འཆང་ན་ཡང་༔ ཁོ་བོ་སྔགས་འཆང་བདག་ནི་མི་བརྗེད་ན༔ ཨུ་རྒྱན་ 
པདྨའི་ས་ལ་འཁོད་ཆད་ཡིན༔ བློ་གྲོས་མིང་ཅན་མྱ་ངན་འདས་འོག་ཏུ༔ སྐྱེ་བ་གཉིས་བླངས་ 
བལ་པོའི་ཡུལ་དུ་སྐྱེས༔ ད་ལྟར་བལ་པོའི་གཟུགས་སུ་དེ་ཡི་དོན༔ སྨོན་ལམ་དབང་ 
གིས་ས་ཕྱོགས་འདི་རུ་སྐྱེས༔ ལྕགས་ཁམས་གླང་སྟག་ལོ་པ་ཧཱུཾ་སྨེ་ཅན༔ པད་འབྱུང་མ་ 
དང་མཁའ་འགྲོ་འདུ་འབྲལ་མེད༔ བླ་མ་ལ་གུས་ཤེས་རབ་དད་པ་ཆེ༔ འགྲོ་ལ་སེམས་ 
བསྐྱེད་ཆེ་ཞིང་བློ་ཁ་ཡང་༔ སུ་མ་ཡིན་གྱི་ཆོས་ཀྱིས་བློ་མི་གང་༔ བརྟུལ་ཞུགས་སྤྱོད་པ་
212

༄༅། །ཟབ་གཏེར་ཆོས་ཀྱི་མཛོད་ཁང་།
ངེས་མེད་ཁྲོ་བོ་ལོད༔ གསང་མཚན་ཁོ་བོ་ཆོས་རྒྱལ་གླིང་པ་ཞེས༔ ཁྱད་པར་བཻ་རོས་ 
སྦས་པའི་གཏེར་ཁ་བདུན༔ པདྨའི་ཐུགས་ཀྱི་ཡིད་བཞིན་ནོར་བུ་དེ༔ མ་བཞག་བཏོན་ 
པའི་རྟགས་སུ་གདན་དྲངས་ན༔ ལས་ཅན་སྐྱེས་བུ་འགའ་ཞིག་དོན་དང་ལྡན༔ སྣོད་ལྡན་
ཡོད་ན་གདམས་ངག་སྣ་རེ་ལོངས༔ དཔོན་སློབ་ཇི་ཙམ་འགྲོགས་པར་མ་ངེས་ཏེ༔ ནོར་
བུ་ལག་ན་ཡོད་དུས་གསོལ་བ་ཐོབ༔ གྲུབ་རྟགས་ལོ་ཟླ་མི་འགྱང་ངེས་པར་ཐོན༔ ཁོ་བོ་
སྔགས་འཆང་ཆོས་རྒྱལ་གླིང་པ་ངས༔ ལོ་བདུན་ལོན་ཚེ་རྡོ་ལ་རྗེས་ངན་བཞག༔ མངོན་
ཤེས་ཕྱི་ནང་མེད་པར་ངེས་ཤེས་ཆེ༔ བླ་མ་ཡི་དམ་དཔའ་བོ་དཔའ་མོར་མཇལ༔ ལོ་བཅུ་
ལོན་ཚེ་པདྨ་འོད་དུ་ཕེབས༔ ཨུ་རྒྱན་པདྨ་ལྟ་བས་ཆོག་མི་ཤེས༔ དཔའ་བོ་དཔའ་མོའི་ 
འཁོར་གྱིས་བསྐོར་བར་མཇལ༔ ཕོ་བྲང་མང་པོཪ་མཇལ་ཀྱང་ངོ་མ་ཤེས༔ ལོ་ཆུང་སྟོབས་
ཀྱིས་དྲིན་ལན་མ་ཤེས་པ༔ ཉི་ཤུ་ལོན་ཚེ་རྗེས་ངན་གསལ་པོར་བཞག༔ དེ་ནས་བཟུང་
སྟེ་ཉམས་དང་རྨི་ལམ་ལ༔ མ་སྲིང་མཁའ་འགྲོ་གཏེར་བདག་འདུ་འབྲལ་མེད༔ དེ་དག་
སྐབས་སུ་བསམ་བློ་མང་དུ་བྱས༔ སེམས་ལ་མ་ཤར་བ་ནི་གཅིག་ཀྱང་མེད༔ གཞན་ཡང་ 
བདེན་འཛིན་མེད་པ་ལོ་ཆུང་ཚིག༔ བསམ་པ་འགའ་ཞིག་འཁྲུལ་པའི་སྣང་བ་ལ༔ བུ་
མོ་སྔོན་མོ་གཅིག་གིས་ལུང་བསྟན་ནི༔ བསྒྲུབ་ལ་རྩོན་ཅིག་ད་ལྟར་ཤོག་ཅིག་གསུངས༔ 
སྣང་བ་ཟེངས་ཟེངས་བསྐྱེད་ནས་གཤེགས་པའི་ཚེ༔ རྟག་པར་ངེས་འབྱུང་རྡོ་ལ་ཞབས་ 
རྗེས་བཞག༔ བུ་མོ་དེ་ནས་མི་སྣང་ཡལ་དུ་སོང་༔ ཁོ་བོ་བློ་ནི་མ་བདེ་མཆི་མ་ཤོར༔ སྔར་ 
སོང་སྐྱེ་བ་མང་པོའི་དྲན་རྒྱུ་འདུག༔ དེ་ནས་བལ་ཡུལ་ཨུ་རྒྱན་བསྒྲུབ་གནས་བསྙེགས༔ 
བླ་མ་པདྨའི་མདུན་དུ་ཆོས་ཞུས་ཛཿ༔ རིག་པ་རང་གྲོལ་གདམས་པ་ནད་ཀྱིས་ཟིན༔ སེམས་ 
ལ་རྟོགས་པ་མ་ཤར་གཅིག་ཀྱང་མེད༔ བླ་མ་མ་མཇལ་པ་ནི་ཏིལ་ཙམ་མེད༔ ལུང་བསྟན་
213

༄༅། །ཟངས་མདོག་དཔལ་རིའི་མཐོང་སྣང་སྐོར།
མ་གསུངས་པ་ནི་སྤུ་ཙམ་མེད༔ གཞན་ལ་ཟེར་ཀྱང་བདེན་ནི་འཛིན་མཁན་མེད༔ མ་ 
དང་མཁའ་འགྲོས་སྣང་བ་བྲིད་ཀྱང་བདེ༔ དེ་ཚེ་ང་སྡུག་བསམ་པས་གུ་རུ་མཁྱེན༔ ཞེས་ 
པ༔ དེ་ལྟ་བུ་ཞིག་ཞག་གཅིག་གི་རྨི་ལམ་ལ༔ བུད་མེད་ལྔ་འོང་ནས་བདག་ལ་ལ་འུར་ 
འགྲོ་གསུངས་ཟེར༔ ཁྱེད་རྣམས་ངོས་ཤེས་མེད་སུ་ཡིན་སྨྲས་ཛ༔ ལན་དུ་འདི་སྐད་ཅེསཿ 
འོན་ཀྱང་ངེད་རྣམས་མི་ཤེས་ན༔ རིགས་བཟང་མཁའ་འགྲོ་སྤུན་ལྔ་ཡིན༔ ལ་འུར་པདྨ་ 
འོད་དུ་གཤེགས༔ མི་ཁོམ་མགྱོགས་པར་སྤྲུལ་བསྒྱུར་ཟེར༔ རིགས་བཟང་ལྷ་ཡི་བུ་ 
མཆོག་ཉིད༔ ཧ་རི་ནི་སའི་སྒྲ་སྒྲོགས་ཤིང་༔ ལད་མོ་དེ་ལྟར་གྱིས་ཤིག་བུ༔ ཞེས་གསུངས་ 
ནས༔ དར་དཀར་གཅིག་གི་དཀྱིལ་དུ་བཞག་ནས༔ ཕྱོགས་བཞིར་བཟུང་ནུབ་ 
ཕྱོགས་སུ་གཤེགས་ཛ༔ སྐད་ཅིག་ངང་དུ་དབུས་གཙང་སོགས༔ བལ་པོ༔ རྒྱ་གར་དང་༔ 
ཨུ་རྒྱན་ཡུལ་དྷ་ན་ཀོ་ཤ་སོགས༔ མཐའ་ཡི་ལྕགས་རི༔ རྒྱ་མཚོ་ཆེན་པོ་དང་༔ སྲིན་ཡུལ་ 
སྤན་པོ་ཐང་༔ ཛཱ་ཏིའི་གྲོང་ཁྱེར་སོགས་མཐོང་ཛ༔ མཁའ་འགྲོ་ལྔ་ལ་ཕ་གི་རི་བོ་དམར་ 
ཟང་ཟིང་འདི་གང་ཡིན་ཞུས་ཛ༔ དེར་ཟངས་མདོག་དཔལ་གྱི་རི་བོ༔ ཕྱིས་མཇལ་ཀྱང་ 
ད་རུང་འགྲོ་སྐབས་མིན༔ སྲིན་པོ་ཛ་ཏིའི་གྲོང་ཁྱེར་དུ་འགྲོ་གསུངས༔ ཕེབས་ཛ༔ ཡུལ་ 
ཚོ་བསམ་གྱིས་མི་ཁྱབ༔ ལྕགས་མཁར་མང་པོའི་དབུས་ན༔ གུར་ཆེ་བ་གཅིག་ལ་གུར་ 
ཕྲན་མང་པོས་བསྐོར་ནས༔ དྲི་བཟང་དང་༔ རོལ་མོ་ལ་སོགས་འུར་གྱི་སྣང་བ་བྱུང་ཛཿ༔ 
འདི་རྣམས་གང་ཡིན་ཞུས༔ པད་འབྱུང་རྡོ་རྗེ་འདུས་པའི་དཔོན་སློབ་ཡིན༔ གདུལ་བྱའི་ 
ཞིང་དུ་སྲིན་པོ་རྣམས་ལ་ཆོས་བཤད་ས་རེད༔ དེ་རུ་མཇལ་འགྲོ་གསུངས་ནས་གུར་ཆེན་ 
ནང་དུ་ཕེབས་ཛ༔ པད་འབྱུང་དེ་ཉིད་རིན་པོ་ཆེའི་ཁྲི་ལ་འཁོད་ཅིང་༔ རིག་འཛིན་དཔའ་ 
བོ་རྒྱ་མཚོ༔ དཔའ་མོ་རྒྱ་མཚོའི་འཁོར་གྱིས་བསྐོར་ནས་སྲིན་པོའི་འཚོགས་པ་ལ་ཆོས་
214

༄༅། །ཟབ་གཏེར་ཆོས་ཀྱི་མཛོད་ཁང༌།
གསུང་ཞིང་སྣང་༔ རང་རྣམས་ཀྱིས་ཕྱག་དང་གསོལ་བ་བཏབ་མདུན་འདུག་ཛ༔ འོ་ན་ 
ན་རེ༔ ཁྱེད་རྣམས་བོད་ཡུལ་བཞུགས་པའི་འདི་རུ་མཇལ་བར་ངོ་མཚར་ཆེ་གསུངས༔ 
ལགས་ཞུས༔ སྐྲག་ཅིང་བཟླ་རྒྱུ་མ་འོང་༔ མཁའ་འགྲོ་རྣམས་ཀྱིས་བརྡ་སྐད་མང་པོས་ཞུས་ 
ལེན་བྱས་པའི་མཐར༔ རང་གིས་གསོལ་བ་བཏབ་ཅིང་ཁྲི་ལ་སྤྱི་བོས་གཏུགས་ཏེ༔ དབང་ 
དང་སྨོན་ལམ་ལུང་བསྟན་གནང་༔ བུ་མཁའ་འགྲོ་རྣམས་ཀྱིས་ཡུལ་དུ་བསྐྱལ་བར༔ རྨི་ 
ལམ་སྤྲུལ་བསྒྱུར་གྱི་ངང་དུ་གནས་མལ་ཐོན་པའི་སྣང་བ་གཅིག་བྱུང་བའོ༔ ཡང་ཞག་ 
གཅིག་གི་འཁྲུལ་སྣང་ལ༔ བུད་མེད་གོས་སྔོན་མནབས་པ་གཅིག༔ སྨུག་པོ་དཔྲལ་བ་ 
ན་སྤྱན་དོད་པ་གཅིག༔ སེང་གེའི་མགོ་ཅན་རུས་པའི་རྒྱན་ཆས་ཅན་གཅིག༔ གསུམ་འོང་ 
ཛ༔ དེ་རྣམས་ཀྱི་རྩར་ན་དཔའ་བོ་དཔའ་མོ་མང་པོ་འཚོགས་ཅིང་༔ ཁྱེད་རྣམས་སུ་ཡིན་ 
གང་དུ་འགྲོ་བ་ཡིན་ཞུས་པས་འདི་གསུངས༔
ཨེ་མ༔ བུ་ཁྱོད་བསྙགས་པས་འདི་རུ་འོང་༔ ངེད་རྣམས་ཁྱེད་ཀྱིས་མ་ཤེས་སུ་ཡིན་ 
བསམ༔ བུ་མོ་ང་ཡང་བདེ་ཆེན་མཚོ་རྒྱལ་མ༔ སྨུག་པོ་འདི་ཡང་བཀའ་ཡི་སྲུང་མ་ཙ༔ 
སེང་ཧ་དམར་མོ་ཚེ་རབས་ཁྱེད་ཀྱི་གྲོགས༔ དཔའ་བོ་དཔའ་མོ་འདི་ཡང་འཁོར་དུ་འོང་༔ 
རིགས་བཟང་ལྷ་ཡི་སྲས་པོ་ཚུར་གསོན་ལ༔ ཕ་ཡི་ནོར་སྐལ་བུ་ཡིས་བླང་རེ་རན༔ དབེན་ 
པའི་གནས་སུ་སྒྲུབ་ལ་བརྩོན་པར་གྱིས༔ ཟབ་མོ་བྲག་ལ་རིན་ཆེན་གཏེར་ཁ་ཡོད༔ མ་
བཞག་བཏོན་པའི་རྟག་ཏུ་གཏེར་ལ་སྤྱོདཿ༔ སྔོན་ཁྱོད་བཻ་རོའི་རྣམ་སྤྲུལ་ངེས་པ་ཅན༔ ང་ཡི་
ཉེ་བར་དཔལ་གྱི་དབང་ཕྱུག་ཡིན༔ དེ་ནས་སྐྱེ་བ་མང་དུ་བླངས་པའི་མཐར༔ ད་ལྟ་
གསང་མཚན་ཆོས་རྒྱལ་གླིང་པར་གྲགས༔ གལ་ཆེན་ཡལ་བར་མ་དོར་གལ་ཆུང་སྤོངསཿ 
ངེད་རྣམས་ཉིད་ཀྱི་གྲོགས་ལ་མི་ཆུང་ཨཾ༔ ལྷ་འདྲེ་དབང་དུ་མ་ཞུགས་རིག་རྒྱར་གྲོལ༔ མང་
215

༄༅། །ཟངས་མདོག་དཔལ་རིའི་མཐོང་སྣང་སྐོར།
དུ་ཞུས་ལེན་བྱས་ཛ་བསྟན་དྲན༔ སེདྷ་ཌཱཀྐི་ཚིག་དབང་ཐོབ་སྙམ་བྱུང་༔ གསོལ་བ་བཏབ་ 
ཅིང་གཏེར་སྒྲུབ་བྱེད་པར་ཆས༔ མཁའ་འགྲོ་རྣམས་ནི་སྐད་ཅིག་མེད་དུ་སོང་༔ བསམ་ 
བློ་བཏང་ཞིང་སྐྱོ་དྲན་མཆི་མ་ཤོར༔ སྐལ་ལྡན་མ་གཏོགས་འདི་རྣམས་མི་སྲིད་བསམ༔ 
སུ་ལ་བཟླ་ཡང་མ་ཕོད་ཡིད་ལ་འཆང་༔ ལུང་བསྟན་ངེས་པ་ཅན་དུ་རྡུལ་ཤུགས་མང་༔ 
ཐུང་ཐུང་བུ་མོ་གཅིག་གི་འབོད་སྐད་ཐོས༔ གཏེར་ལོངས་གཏེར་ལོངས་ཉིད་ཀྱིས་མཁྱེན་ 
ནོ་ཟེར༔ འོ་ན་དེ་ལྟར་ཉམས་དང་རྨི་ལམ་ལ༔ ལུང་བསྟན་པད་མ་འོད་དུ་ལན་མང་ 
མཇལ་བར༔ གུ་རུ་དང་དཔའ་བོ་དཔའ་མོ༔ དབྱེར་མ་མཆིས་པར་སྣང་བ་བསམ་གྱིས་ 
མི་ཁྱབ་པ་འོང་༔ སྡུག་བསྔལ་ནི་མཐའ་ཡི་མུ་མེད་འཆར༔ རིག་འཛིན་པདྨ་མཁྱེན༔ རྫུན་ 
མེད་པའི་གང་དྲན་མདོར་བསྡུས་ཙམ་དུ་བཤད༔ ཨེ་མ༔ ཡང་ཡང་བསམས་ཀྱང་སྐྱོ་བ་ 
དྲན་རྒྱུ་ཡོད༔ སྔར་སོང་སྐྱེ་བ་མང་པོ་དྲན་དུས་འཇིགས༔ སྐྱིད་སྡུག་ཐུན་མོང་མི་ལ་རེས་ 
མོས་རེདཿ༔ པད་འབྱུང་མངོན་སུམ་མཇལ་ཀྱང་ལས་དབང་འདིར༔ ཟད་པར་མི་འདུག་ 
ཟོ་ཆུའི་འཁྱུད་མོ་བཞིན༔ འགྲོ་དོན་བབས་ཀྱང་སྐྱིད་སྡུག་འདི་འདྲ་འཆར༔ བློ་ཡང་ཇི་ 
ལྟར་བསམ་ན་མཆི་མ་ཤོར༔ འགྲོ་ལ་སེམས་བསྐྱེད་ཆུང་བ་མ་ཡིན་ཏེ༔ བསམ་པ་ཆུང་ 
ཆུང་བཟུང་བའི་དུས་གཅིག་བྱུང་༔ ཞེས་སོ༔ ཡང་ཚེས་བཅུ་གཅིག་གི་ནུབ་ཏུ་འཁྲུལ་སྣང་༔ 
མ་ཡེ་ཤེས་ཀྱི་མཁའ་འགྲོ༔ འཁོར་དཔའ་མོ་ཚོགས་ཀྱིས་བསྐོར་ནས༔ ལུང་བསྟན་འདི་ 
གསུངས༔ ཀྱེ་འོ་རིགས་ཀྱི་བུ༔ སྡུག་དེ་ལྟར་དྲན་རྒྱུ་མ་མང་བར༔ རྟོགས་པ་སེམས་ལ་ 
མ་ཤར་བར་གང་ལ་འཆར༔ གཏེར་གྱི་དྲན་པ་ཟིན་པར་བྱིན་གྱིས་བརླབས་ཤིང་༔ ཟབ་ 
མོ་བྲག་ལ་གཏེར་འབྱུང་ཡོད་པར་དེ་ཉིད་གཏད་གསུངས་ནས༔ གསོལ་བ་བཏབ༔ བྱིན་ 
རླབས་རྒྱ་ཆེན་ཐོབ་པའི་སྣང་བ་བྱུང་ངོ་༔ དེ་ནས་བལ་ཡུལ་སོང་ཛ༔ བུ་མོ་གཅིག་ལམ་
216

༄༅། །ཟབ་གཏེར་ཆོས་ཀྱི་མཛོད་ཁང་།
ཁར་འདུག་ཛ༔ དྲི་བཟང་འཁྱུགས་པའི་སྣང་བ་བྱུང་༔ བལྟས་པའི་ལམ་དུ་ཤོག་གུ་དམར་ 
སེར་དུ་ཡོད་པའི་བརྡ་ཡིག་ཕྲེང་གསུམ༔ བོད་ཡིག་ཕྲེང་གཅིག་འདུག༔ བླངས་ཤིང་བཏོན་ 
ཏེ་བརྡ་ཡིག་ཤེས་མི་འདུག༔ བོད་ཡིག་གཏེར་གྱི་ཁ་བྱང་དུ་ཡོད༔ བསམ་པ་དགའ་སྐྱིད་ 
ཛ༔ བུ་མོ་ནི་མི་སྣང་ཡི་གེ་འདི་ནི་གཞན་གྱིས་སྟོར་བ་ཨེ་ཡིན༔ བཞག་པའི་དོན་ས་སྟོང་ 
ལ་མེད༔ ཡི་གེ་ནམ་མཁའ་ནས་བབས་པའི༔ ལྷ་འདྲེའི་ཆོ་འཕྲུལ་མི་སྲིད་བསམ་བློ་བཏང་ 
ཛ༔ མཁའ་འགྲོའི་ལུང་བསྟན་ངེས་པར་བསམ་ཞིང་༔ ཤོག་སེར་ཡལ་དུ་སོང་༔ སྟོན་རྒྱུ་ 
མེད་པར་སུ་མ་ཡིན་ལ་བཟླ་མ་ནུས་པའོ༔
དེ་ནས་སྦས་ཡུལ་བསྒྲུབ་པ་ཟབ་མོ་ལ་བརྩོན་པའི་ལུང་བསྟན་ཅིང་༔ ཆོ་འཕྲུལ་འགའ་ 
ཙམ་བྱུང་༔ བསུ་མ་མཁའ་འགྲོ་མང་པོ་བྱོན་པའི་སྣང་བ་ཡང་ཤར༔ ཚེ་སྒྲུབ་ལ་བརྩོན་ 
ཞིང་ཞག་གཅིག་གི་འཁྲུལ་སྣང་འདི་ལྟར་བྱུང་༔ སྲིན་གྱི་བུ་མོ༔ ཡེ་ཤེས་མཚོ་རྒྱལ་མ་སྐུ་ 
མདོག་དཀར་ལ་ཅུང་ཟད་དམར་བ་དུང་ལ་ཕོ་ཚོས་བྱུགས་པ་ལྟ་བུ༔ རིན་པོ་ཆེས་བརྒྱན་ 
པ༔ དར་སྣ་ལྔ་ཡི་ན་བཟའ་གསོལ་བ༔ ཞལ་འཛུམ་ཞིང་བཅུ་དྲུག་ལོན་པའི་ན་ཚོད༔ ཟླ་ 
བའི་འོད་ལ་ཉི་མ་སྟོང་གི་གཟི་བརྗིད་ལྟ་བས་ཆོག་ཤེས་མེད་པ༔ ཡིད་འོང་བདེ་བ་བཞི་ 
དང་ལྡན་པར་མཇལ་བ་ཙམ་གྱིས་ས་ཐོབ་པའི་མཁའ་འགྲོ་མ་དེ་ཡིས༔ ཁོ་བོའི་ལམ་སྣ་ 
ཁྲིད་ཅིང་སྐད་ཅིག་རྒྱ་བོད་བགྲོད་པ་མཐའ་ཡི་ཕ་རོལ་ཏུ་སོང་ཛ༔ རིན་པོ་ཆེའི་ཡུལ་ས་ 
རྡོའི་མིང་ཡང་མེད་པར༔ སྨན་དང་མེ་ཏོག་རྩི་ཤིང་གི་མིང་ཡང་མེད་པར༔ བདུད་རྩིའི་ 
མཚོ༔ ཆུ་ཡི་མིང་ཡང་མེད་པ༔ དེ་ལྟར་ཡུལ་གཅིག་ལ་ཕེབས་ཛ༔ གཞལ་ཡས་ཁང་ 
བསམ་གྱིས་མི་ཁྱབ༔ བརྗོད་ཀྱིས་མི་ནུས་པ༔ ཤར་དུ་བཻཌཱུརྱ་ལས་གྲུབ་པ༔ ལྷོར་རིན་ 
པོ་ཆེ་གསེར་ལས་གྲུབ་པ༔ ནུབ་ཏུ་པདྨ་རཱ་ག་ལས་གྲུབ་པ༔ བྱང་དུ་ཨིནྡྲ་ནཱི་ལས་གྲུབ་པཿ
217

༄༅། །ཟངས་མདོག་དཔལ་རིའི་མཐོང་སྣང་སྐོར།
ཕྱི་ནང་མེད་པར་གསལ་ཞིང་༔རི་དྭགས་བསམ་གཏན་ཆོས་འཁོར་གསེར་ཏོག་དང་༔ 
རིན་པོ་ཆེ་གསེར་གྱི་ནམ་མཁའ་གདུགས་དང་རྒྱལ་མཚན༔ བ་དན་ལ་སོགས་བརྒྱན་དུ་ 
མ་འབར་བ༔ རྡོ་རྗེ་རྒྱ་གྲམ་གྱི་སྒོ་གདན་ལྟ་བས་བཟོད་མི་ནུས་པ༔ ཉི་མ་འབུམ་གྱི་གཟི་ 
བརྗིད་དང་ལྡན་པར༔ འཇའ་ཚོན་གྱི་དབུས་ན་ཡོད་པ༔ དཔའ་བོ་དཔའ་མོ་རྣམས་ཀྱིས་ 
རོལ་མོ་སྣ་ཚོགས་སྒྲོགས་པ༔ ལྷ་རྫས་ལ་རིགས་མི་འདྲ་བར་བགྲང་མི་ནུས་ཤིང་༔ དྲི་ 
བཟང་དང་ཀུན་མཆོད་སྤྲིན་གཏིབས་པར་མཐོང་ཛ༔ རང་གཉིས་རྣམ་པར་རྒྱལ་བའི་སྒོ་
བགྲོད་སོང་ཛ༔ ནང་ཐམས་ཅད་རིན་པོ་ཆེ་ཡི་ལྷ་ཁང་བསམ་གྱིས་མི་ཁྱབ་པར་སྣངཿ༔ 
དཔའ་བོ་དཔའ་མོ་འཇིག་རྟེན་གྱི་མི་མིང་ཡང་མེད་པ༔ བགྲང་གིས་མི་ནུས་ཤིང༔ གསེར་ 
གྱི་སྐས་ཐེམ་གཅིག་ལ་སོང་ཛ༔ གཞལ་ཡས་ཁང་ལྟ་བས་ཆོག་ཤེས་མེད་པ་གཅིག་གི་ 
ནང་དུ་ཕེབས་ཛ༔ རིན་པོ་ཆེ་སྣ་ཚོགས་ལས་གྲུབ་པའི་ཁྲི་སྟེང་དུ་མེ་ཏོག་པདྨ་སྟོང་ལྡན་ 
བདལ་བའི་དབུས་སུ༔ འཆི་མེད་མགོན་པོ་ཚེ་དཔག་མེད་ཡབ་ཡུམ་ལོངས་སྤྱོད་རྫོགས་ 
པའི་ཆ་ལུགས་ཅན༔ གཡས་མདའ་དར༔ གཡོན་བུམ་པ་བསྣམས་པ༔ ཡུམ་སྐུ་ལ་འཁྲིལ་ 
བ༔ ཞབས་རྡོ་རྗེའི་སྐྱིལ་ཀྲུང་དུ་བཞུགས་པ༔ འཁོར་དུ་རིགས་ལྔ་ཡབ་ཡུམ༔ ཚེ་ཡི་ལྷ་ 
མོ་བཞི༔ མགྱོགས་མ་བཞི༔ སྒོ་སྲུང་དང་བཅས་པར་མཇལ༔ ཕྱག་འཚལ་ཞིང་གསོལ་ 
བ་འདེབས་པའི་ཚེ་དབང་ཐོབ་པའི་སྣང་བ་བྱུང༔ དེ་དག་ལ་སྐྱོ་བ་སྐྱེས་ནས་མ་ཅིག་མ་ 
ལ༔ ཡུལ་དང་ལྷ་འདི་རྣམས་གང་ཡིན་ཞུས་ཏེ༔ སྤྱིར་ཀུན་གྱིས་སྨོན་ལམ་འདེབས་ས་ 
བདེ་བ་ཅན་གྱི་ཡུལ་ཡིན༔ ལྷ་འདི་རྣམས་སྣང་བ་མཐའ་ཡས་སམ་འཆི་མེད་ཚེ་ཡི་ལྷ་ 
ཚོགས༔ ཁྱོད་ཀྱི་ཚེ་རབས་ཀྱི་ལྷ་ཡིན༔ བུམ་ཐང་གཏེར་སྟོན་པདྨ་གླིང་པའི་ཆོས་བདག་ 
གར་གང་བྱ་བ་སྒྲུབ་པ་མཐར་ཕྱིན་ནས་ད་ལྟ་བསྒྲུབས་པའི་རྟགས་ཡིན་ནོ༔ གསོལ་བ་
218

༄༅། །ཟབ་གཏེར་ཆོས་ཀྱི་མཛོད་ཁང༌།
ཐོབ་ཅིག་གསུངས༔ ལྷ་རྣམས་པད་འབྱུང་དབྱེར་མེད་དུ་འདྲེས་པའི་སྣང་བ་དང་ལྡན་ 
ཕྱིར༔ མཚོ་རྒྱལ་མ་ལ་ཞུས་པ༔ ལྷ་རྣམས་ལ་བསྒྲེས་རྒུད་དང་གཤེགས་བཞུད་མི་མངའ་ 
བར༔ འཇིག་རྟེན་དུ་བསྒྲུབ་ན་གང་ལྷག་ཞུས་ཛྭ༔ འོ་ན་ན་རེ་གསོན་ཅིག༔ ཚེ་ཡི་ལྷ་ལ་ 
བསྒྲེས་རྒུད་གཤེགས་བཞུད་མི་མངའ་ཡང་༔ འཇིག་རྟེན་དུ་བསྒྲུབ་ཀྱང་འབྱོན་པར་ལས་ 
བཞིར་གང་གི་དངོས་གྲུབ་སྟེར་རོ༔ ཐེ་ཚོམ་ཇི་ཞིག་བྱ་གསུངས༔ འོ་སྐོལ་ཕྱི་རུ་འོང་ཛཿ༔ 
རིན་པོ་ཆེ་ལྕགས་རིའི་གྲོང་ཁྱེར་དུཿ༔ གཞན་ཡང་ལྷ་དང་ལྷ་མོ་སྲོག་ཆགས་ཀྱི་རིགས༔ 
འོད་ཀྱི་ལུས་ལ་རྒྱན་འཕེལ་འགྲིབ་མེད་པ༔ ཚེ་ཡི་སྔགས་སྒྲ་སྒྲོགས་ཤིང་ཏིང་ངེ་འཛིན་ 
ལ་སྙོམས་པར་བཞུགས་ནས་ཡོད་དོ༔ དེ་རྣམས་གང་ཡིན་ཞུས་ཛཿ༔
གཞན་ཡང་ཕྱོགས་བཅུ་ན་བཞུགས་པའི་ལྷ་དང་༔ རྒྱ་གར་པ༔ བལ་པོ༔ བོད་ཡུལ༔ 
རྒྱ་ནག་པ༔ འཛམ་གླིང་གི་སྐལ་ལྡན་ལས་ཅན༔ འཇིག་རྟེན་མི་ཡི་མིང་དུ་མེད་པ༔ སྲོག་ 
ཆགས་གཞན་གྱི་མིང་དུ་མེད་པ༔ བདེ་བ་ཅན་དུ་སྐྱེ་ནས་འོད་ཀྱི་ལུས་ལ་རིག་པ་སངས་ 
རྒྱས་ཡིན་པའི་སྐྱོ་བ་སྐྱེས་ཤིག་གསུངས༔ འདི་རྣམས་མ་གཡེལ༔ བུ་སློབ་དང་སྦྱིན་བདག་ 
ཕོ་མོ་རྣམས་ལ་སྨྲོས་ཤིག༔ ཆོས་བསྒྲུབ་པ་རྣམས་ལ་དེ་ཡི་རང་བཞིན༔ ཁྱད་པར་པདྨའི་ 
ཆོས་ཐམས་ཅད་ཉམས་སུ་བླངས་ན༔ ཕྱིར་མི་ལྡོག་པའི་ས་དང་༔ སྨོན་ལམ་རྣམ་པར་ 
དག་པ་ཡིན༔ ད་ནས་རྨི་ལམ་སྤྲུལ་བསྒྱུར་རན་འགྲོ་གསུངས་ཛ༔ རང་བདེ་ཆེན་གྱི་ས་ 
ཐོབ་པས༔ འདིར་མི་འདུག་ཅི་ཞིག་བྱེད༔ བོད་ཡུལ་མུན་པའི་ཡུལ་དུ་ཞེན་པ་མི་འདུག༔ 
འགྲོ་ཕན་གྱི་ཕྲིན་ལས་ང་ལྟ་བུས་ག་ལ་ནུས༔ མང་དུ་བསྒྲུབ་ཀྱང་འདི་འདྲ་ག་ལ་སྐྱེ༔ དེ་ 
ལྟར་ཞུས་ཛ༔ ཕྱག་ཁོ་བོའི་སྤྱི་བོར་བཞག་ནས༔ ཨེ་མ༔ བློ་ཆུང་མ་མཛད་ལྷ་ཡི་བུ༔ 
ཐེག་པའི་ཡང་བཅུད་ཟབ་པའི་གཏེར༔ སྔོན་སོང་པདྨའི་སྨོན་ལམ་སྟོབས༔ ཁོ་མོ་ཉིད་
219

༄༅། །ཟངས་མདོག་དཔལ་རིའི་མཐོང་སྣང་སྐོར།
ཀྱི་གདུང་སེམས་བཟུང་༔ བུ་ཁྱོད་སྨོན་ལམ་ཅི་ཞིག་བྱ༔ མངལ་གྱི་དྲི་མ་སྒྲིབ་རེ་མིནཿ༔ 
ད་ལྟ་ཕྱིར་འོང་རྨི་ལམ་ཟུངས༔ ཚེ་ལ་བར་ཆད་མི་མངའ་ཞིང་༔ འགྲོ་བའི་དོན་དུ་གཏེར་ 
ལ་སྤྱོད༔ རེ་ཞིག་སྐབས་སུ་ཐོན་པར་ངེས༔ དེ་ལྟ་བུ་གསུངས་ནས༔ བདག་གིས་གསོལ་ 
འདེབས་དང་༔ སྨོན་ལམ་བཟླ་ཞིང་མཆི་མ་འགའ་བཏང་༔ རྣམ་གཉིས་ཕྱིར་འོང་བའི་ 
སྣང་བ་འདུག་ཛཿཛ༔ ད་རྨི་ལམ་ཟུངས་ལ་དེངས་ཤིག་གསུངས་ནས༔ ལུང་བསྟན་འགའ་ 
གནང་བར་སད་པའི་སྣང་བ་བྱུང་ཛ༔ ནམ་ལངས་རེད་པས་སྐྱོ་བ་དྲག་པོ་གཅིག་དང་ 
ངེས་པར་དགའ་བའི་སྣང་བ་གཅིག་བྱུང་ངོ་༔ དེ་ལྟར་བདེ་ཆེན་གྱི་ཞིང་ཁམས་མདོར་ 
བསྡུས་ཙམ་མ་གཏོགས་བཀོད་མ་ནུས༔ ཚིག་གི་བརྡ་སྦྱོར་མི་ཤེས༔ འབྲི་བསམ་སྟེ་འཚེར་ 
བའོ༔ ཞེས་སོ། ། ༈ མཚམས་འདིར་དག་ཞིང་དང་མི་ཡུལ་གྱི་ས་སྤྱོད་སོགས་སུ་བྱོན་ཚུལ་ཁ་ཤས་མ་བཀོད། 
༈ ཡང་པདྨ་འོད་དུ་ཕེབས་པའི་འཁྲུལ་སྣང་ནི༔ ཁོ་བོ་ཡུལ་ཡངས་པ་གཅིག་ན་འདུག་ 
བྱུང་ཛ༔ བུ་མོ་རིགས་མི་འདྲ་བ་རུས་པའི་རྒྱན་དྲུག༔ དར་དཔྱངས་བཀླུབས་པ་ལྔ་འོང་ 
ནས༔ ཁོ་བོ་བདག་ལ་འགྲོ་ཟེར༔ རྡོ་རྗེ་ལེགས་པ་ཡང་ཕེབས༔ བུ་མོ་རྣམས་གང་དུ་ 
གཤེགས་བཞུད་ཡིན་ཞུས་པའི་ལན་འདི་སྐད་ཟེར༔ ངེད་རྣམས་པདྨ་འོད་ནས་འོང༔ རིག་ 
འཛིན་བུ་མཆོག་སྐལ་བ་ཅན༔ ངེད་རྣམས་ཉིད་ཀྱིས་མ་ཤེས་ན༔ ཡེ་ཤེས་མཁའ་འགྲོ་ 
སྡེ་ལྔ་ཡིན༔ སྐད་ཅིག་ཡུད་ཙམ་འགྲོ་འོང་སྐདཿ༔ སློབ་དཔོན་པདྨ་མཇལ་ཪེ་སྐྱིད༔ ལས་ 
ཅན་མ་གཏོགས་ཐོན་པ་མེད༔ བསུ་མ་ཡིན་པས་བྱོན་ཅིག་ཟེར༔ ཞེས་གསུངས་ཤིང་བསམ་ 
པ་ལ༔ འབྱུང་བཞི་ཆ་མི་སྙོམས་པའི་ན་ཙ་ཡོད༔ བདེན་ལ་ཡང་མ་བཟུང༔ སོང་ཡང་ 
སྲས་རྒྱུད་གྲྭ་འཁོར་རྣམས་མགོ་མི་ཐོན་བསམ༔ དགྲ་གཉེན་གྱི་ཟུར་ཟའི་དོགས་ཡོད༔ 
ཅི་ཚུག་བྱེད་བསམ་པར་འདི་ཞུས༔ ཁྱེད་ཡེ་ཤེས་མཁའ་འགྲོ་བདེན་ཛ་ན༔ ང་ནི་འགྲོ་བ་
220

༄༅། །ཟབ་གཏེར་ཆོས་ཀྱི་མཛོད་ཁང་།
ལུས་མི་ལྕོགས་བསམ༔ སྔར་ཡང་མཁའ་འགྲོ་ཐུགས་རྗེའི་ནུས་མཐུ་ཡིས༔ པདྨ་འོད་དུ་ 
ལན་མང་མཇལ་བ་མྱངས༔ དེང་སང་སྐབས་སུ་ཐོན་རྒྱུ་ཅུང་མ་རེད༔ བརྡ་ཡིག་ལུང་བསྟན་ 
ཡོད་པར་བདག་ལ་གསུངས༔ མཁའ་འགྲོའི་ཐུགས་ཁྲེལ་མེད་ལགས་ཞུས་ཛ༔ ཧ་དིར་ 
དིར་བཞེད་པ་སྒྲོགས༔ འབྱུང་བཞི་ལུས་བསྐྱུར་ན་བ་བདེན༔ རིག་པ་ན་བ་རྫུན་དུ་གདའ༔ 
སེམས་ཉིད་ཁྱབ་པའི་རྨི་ལམ་ཟུངས༔ གྲོགས་པོ་ངེད་རྣམས་མི་བཟུང་སུ་ལ་བཙལ༔ ས་ 
རྒྱུས་བཟང་པོ་ཡོད་དོ་གསུངས༔ དེང་སྐལ་བྱོན་ཅིག་བར་ཆད་སེལ༔ མཆོག་གི་དངོས་ 
གྲུབ་ཟབ་མོ་ཡོད༔ ལུས་སྲོག་གཤེགས་བཞུད་མི་མངའ་བ༔ ཡུལ་དུ་ངེས་པར་སྐྱེལ་མ་ 
མཛད༔ བདེན་ན་འགྲོ་བར་བསམ་པ་ལ༔ རྡོ་རྗེ་ལེགས་པས་བྱོན་ཅིག་གསུངས༔ ཉིད་ 
ཀྱིས་གྲོགས་པོ་མཛད་དགོས་ཏེ༔ ང་ནི་མི་ཁོམ་གྲོགས་པོ་བཟང༔ སྟག་ཤམ་པ་ལ་གཏེར་ 
སྤྲད་དགོས༔ མཁའ་འགྲོ་རྣམས་གྲོས་བྱེད་ཅིང༔ པདྨ་མཁའ་འགྲོ༔ སྐུ་མདོག་དཀར་ 
དམར་དུ་ཡོད་པ་གཅིག་གིས་དར་དཔྱངས་བཀླུབས་པའི་ནང་དུ་བཀླུབས་ཤིང་འདུག་ཛ༔
ཕྱོགས་བཞིར་སོ་སོར་བསྣམས་ཤིང་༔ ཧ་རི་ནི་སའི་འཛབ་དབྱངས་དིར་དིར་གསུང་བར༔ 
ཌ་དྲིལ་བྱས༔ སངས་རྒྱས་མཁའ་འགྲོས་ལམ་སྣ་ཤུགས་ཀྱིས་དྲངས་ཤིང་༔ ནམ་མཁའི་ 
དབྱིངས་དང༔ རི་རབ་ཀྱི་རྩེར་ལན་རེ་དམའ་འམ་རི་གཞོལ་དུ་སོང་ཛ༔ འཛམ་གླིང་འདི་ 
ན་རི་ལུང་ཤིགས་ཤིག་བྱེད་ཅིང་༔ ཡུལ་ཚོ་ཐར་ཐོར་མཐོང༔ ཡུལ་ལུང་གཅིག་ཏུ་བལྟས་ 
ཛ༔ འཇའ་ཚོན་དང༔ དཔའ་བོ་དཔའ་མོ་རྣམས་ཚོགས་པར༔ གང་ཡིན་ཞུས་ཛ༔ ནུབ་ 
པདྨ་བཀོད་ཆེན་ཡིན་གསུངས༔ ཛ་རི༔ བལ་པོ༔ རྒྱ་གར་གྱི་ཡུལ༔ ཨུ་རྒྱན་གྱི་ཡུལ༔ དྷ་ 
ན་ཀོ་ཤ་ལ་སོགས་མཐོང་ཞིང་བགྲོད་པའི་ཚེ༔ མཁའ་འགྲོ་རྣམས་ཀྱིས་ཧཱུཾ་ཧཱུཾ་ཕེམ་ཕེམ༔ 
ཤུད་པའི་སྣ་གླུ་ལེན་ཅིང༔ འདི་གསུངས་པར༔ ཨེ་མཿ༔ ལས་ཅན་སློབ་དཔོན་མཇལ་བ་
221

༄༅། །ཟངས་མདོག་དཔལ་རིའི་མཐོང་སྣང་སྐོར།
ཡེ་དགའ་ན༔ བདེན་གསུམ་དམ་པོར་ཚིག་ལ་ཅི་ཙམ་མཁས༔ རིགས་དང་གང་དུ་སྐྱེས 
པའི་དར་རྒུད་དང་༔ དྲི་ཕྱིར་ཡིན་པས་ཤོད་ཅིག་གསུངས༔ འདི་ལྟར་ཞུས༔ ལགས༔ ཁོ་ 
བོས་ཚིག་གི་བརྡ་སྦྱོར་མི་ཤེས་སམ༔ ཁྱེད་ཀུན་མཁའ་འགྲོ་ཐུགས་ཁྲེལ་མི་གནང་ན༔ 
འོ་སྐོལ་དྲི་ལེན་གཅིག་ནི་ལོ་འཚལ་སྟེ༔ འཇིག་རྟེན་འདུན་པའི་བླ་མ་མཇལ་ཡོད་ཀྱངཿ༔ 
འོད་སྐུ་ལྷུན་གྲུབ་སློབ་དཔོན་མཇལ་དུ་དགའ༔ ཡང་ཡང་བསམ་ཀྱང་མཇལ་བར་དཀོན༔ 
ཁྱེད་མཁའ་འགྲོའི་བཀའ་དྲིན་ཡིན་པ་མོད༔ ཁོ་བོ་ལས་ཅན་སྨོན་ལམ་རྣམ་པར་དག༔ 
བདེན་གསུམ་དམ་པའི་ཆོས་འཁོར་གཉན་པོ་དེར༔ ཐེག་པ་རིམ་པ་དགུ་ལ་རྫོགས་པ་
ཡིན༔ ཉམས་མྱོང་མ་སྐྱེས་ཇི་ཞིག་བྱ༔ འགྲོ་སྐབས་ལབ་རྒྱུད་མི་འདུག་སྐྲག་པ་ཙམ༔ རང་ 
ལུས་སྒྱུ་མའི་ལྷ་སྐུ་ཤུལ་དུ་ལུས༔ གནས་ལུགས་མ་བཅོས་རིག་པ་འདི་ཀ་རུང༔ བཟླ་རྒྱུ་ 
ཡོད་པ་མཁའ་འགྲོའི་བཀའ་དྲིན་རེད༔ ད་ནས་ཐུགས་རྗེས་མ་ཆུང་བྱིན་གྱིས་རློབས༔ དད་ 
ཅིང་གདུང་བས་གད་མོ་དིར་དིར་གསུངས༔
ཨེ་མཿ༔ སྐལ་ལྡན་བུ་མཆོག་ན་རེ་གསོན༔ ཉིད་ཀྱི་ཚིག་ལ་མ་འདུས་གང་ཡང་མེད༔ 
ཕ་རྒྱུད་བསྐྱེད་རིམ་གཙོར་ཆེན་དམ་པའི་ཆོས༔ མ་རྒྱུད་སྟོང་ཉིད་ཡིན་པའི་ལྟ་བ་ལ༔ ཅི་ 
ཤར་ཀུན་བཟང་སྤྲིན་གྱི་མཆོད་པ་བསྡུས༔ ཐེག་པ་རིམ་དགུའི་ས་ལམ་རིམ་པ་ཡི༔ ཡེངས་ 
མེད་ལྟ་བ་འདི་ནི་བདེན་པའི་བཀའ༔ ཆོས་འཁོར་བསྐོར་ཀྱང་འབྲས་བུ་སེམས་ལ་འདུས༔ 
བདེན་གསུམ་སྨིན་པའི་པདྨ་མཇལ་བས་སྐྱིད༔ ལྟ་བ་ངོ་སྤྲོད་གསུངས་ཤིང་གྲོལ༔ དེ་
ནས་མཐའ་ཡི་ཟངས་རི་ལྕགས་རི་སོ་བསྒྲིགས་པ་ལྟ་བུ་ཡོད་པའི་དབུས་ན་འཇའ་ཚོན་ 
དང༔ དཔའ་བོ་དཔའ་མོ་མང་པོས་མཆོད་པའི་རྒྱུན་མི་ཆད་པ༔ སྒྲུབ་ཁང་ཉམས་དགའ་ 
བ་འཁྲིགས༔ རང་བྱུང་གི་རྟེན༔ ཞབས་རྗེས་ཕྱག་རྗེས་རྣམས་གྲུབ་ཡོད་པར༔ གང་ཡིན་
222

༄༅། །ཟབ་གཏེར་ཆོས་ཀྱི་མཛོད་ཁང༌།
ཞུས་ཛཿ༔ འདི་ནི་སློབ་དཔོན་བོད་ལ་བྱོན་པའི་སྐབས༔ སྐྱོ་སང་ངལ་གསོ་མཛད་པའི་གནས་ 
ཡིན་གསུངས༔ གསོལ་བ་བཏབ༔ ངལ་བསོས་ཛ༔ ཕ་གི་ལ་བལྟས་ཏེ༔ ཡུལ་གླིང་མི་ 
འདྲ་བ་དམར་ཞིང་ཡུལ་གྱི་རི་རབ་ཆེན་པོ་གཅིག་འཁོར་ཡོད་པ༔ རི་བོ་དེ་གཏོར་མ་འབར་
འདྲ༔ ཕོ་ཚོས་བྱུགས་པ་ལྟ་བུ་དམར་ཞིང་འཇའ་ཚོན་གྱི་གོས་གསོལ་བ་ལྟ་བུ་གཅིག་ 
མཐོང་ཛཿ༔ གང་ཡིན་ཞུས་ཏེ༔ ལར་རྟེན་འབྲེལ་བཟང༔ དཔལ་གྱི་རི་བོ་ལ་སྤྲིན་མི་འདུག༔ 
མངོན་པ་ཡིན༔ དྲི་ལེན་མང་དུ་ལབ་ཅིང་བྱ་རིགས་མི་འདྲ་བ་ལ་མཚར༔ རྩེད་མོ་དང་ 
ལྟད་མོ་འགའ་བྱས་ཛ༔ མཁའ་འགྲོ་རྣམས་ཐུགས་མཉེས་ཤིང༔ བཞེད་པ་དིར་དིར་གསུངས༔ 
མི་ཁོམ་འགྲོ་གསུངས༔ གདུང་བའི་དབྱངས་ཀྱིས་གསོལ་བ་ཆེ་རུ་བཏབ་པ་འདིར༔ ཨེ་ 
མ༔ སྤྲོས་བྲལ་བདེ་ཆེན་གཉིས་མེད་འོད་ཀྱི་ཞིང་༔ པདྨ་འོད་འབར་ཕོ་བྲང་ཉམས་རེ་ 
དགའ༔ སྤྲུལ་པའི་རིག་འཛིན་གུ་རུ་བཞུགས་རེ་ཆེ༔ རིག་འཛིན་དཔའ་བོ་དཔའ་མོ་དང་ 
རེ་སྤྲོ༔ སྐལ་ལྡན་སྐྱེས་བུ་མཇལ་བ་ཡིད་རེ་མཚར༔ གསོལ་བ་འདེབས་སོ་གུ་རུ་རིན་པོ་ 
ཆེ༔ ལམ་སྣ་དྲོངས་ཤིག་ཨུ་རྒྱན་པདྨ་འབྱུང༔ ཕྲིན་ལས་འགྲོ་བའི་གདུལ་བྱ་གཡག་ 
པར་ཤོག༔ ཨོཾ་ཨཱཿ་ཧཱུྃ༔བཛྲ་གུ་རུ་པདྨ་སིདྡྷི་ཧཱུཾ༔ ཞེས་ལྷང་ལྷང་འཛབ་དབྱངས་བཟླ་ཞིངཿ༔ 
སྲིན་གྱི་སྤན་པོ་ཐང༔ ཛཱ་ཏིའི་གྲོང་ཁྱེར་བགྲོད་ནས་སོང་ཞིང༔ ལྕགས་མཁར་དང་མི་ 
རིགས་མི་འདྲ་བ་ལོངས་སྤྱོད་ནས༔ ཛཱ་ཏི་དང་རྩི་ཏོག་མར་ལ་བྱེད་པ་རྫུ་འཕྲུལ་ཆེ་བར༔ 
ལ་ལས་ནི་གུ་རུ་སིདྡྷི་བཟླ་ཞིང་ཡོད་དོ༔ གང་ཡིན་ཞུས་ཛ༔ ཤར་ལྷོའི་སྲིན་པོ་ཛཱ་ཏི་པྲ་ཀེ་ 
བྱ་བར་ཡུལ་བཅུ་གཉིས་ཡོད༔ ལོངས་སྤྱོད་ནི་མེ་ཏོག་དང་ཤ་ཁྲག་ས་བདག་ཀླུ་གཉན་ 
ལ་བྱེད༔ རྫུ་འཕྲུལ་ཆེ་ཞིང་བསམ་གྱིས་མི་ཁྱབ༔ སྲིན་གྱི་ཕོ་མོ་ཡོད༔ ཕ་གི་མཁར་སྲིན་ 
གྱི་ཐོད་མཁར་སྐྱ་བོ༔ སྲིན་རྒྱལ་ཕོ་མོའི་ཕོ་བྲང་ཡིན༔ སྲིན་གྱི་འཚོགས་པ་འདུས་པ་ནི༔
223

༄༅། །ཟངས་མདོག་དཔལ་རིའི་མཐོང་སྣང་སྐོར།
ལྕགས་རི་ལ་སོགས་ཉམས་ཤིང་གསོ་བ་རེ༔ སྲིན་རྒྱལ་ཡབ་ཡུམ་གཉིས་ཀྱི་རྣམ་པར་ 
ཤེས་པ་ཆོས་ཀྱི་དབྱིངས་སུ་སྤར་ཞིང༔ པད་འབྱུང་ཡབ་ཡུམ་གྱི་བྱིན་གྱིས་བརླབས༔ སྲིན་ 
པོ་རྣམས་དམ་ལ་འདུས་པའི་སྐབས་སོང་ཞིང་༔ སྲིན་པོ་འཁོར་ཚོགས་རྣམས་ཀྱིས༔ རྒྱལ་ 
པོ་ཡབ་ཡུམ་ལ་བསྒྲེས་རྒུད་གཤེགས་བཞུད་མི་མངའ་བ༔ སྐུ་འདྲ་ལ་དགོངས་པ་མི་འདྲ་ 
ཞིངཿ༔ སྲིན་ལ་དུས་ངན་ཤར་བ་འདྲ་ཟེར༔ འདུལ་དཀའ་ཞིང༔ པདྨས་སྤྲུལ་པ་འགྱེད་ 
ཅིང་ཆོས་ལ་འཛུད་པའོ༔ སྲིན་པོ་ཆུང་བ་རྣམས་ཀྱིས་འདི་སྐད་ཟེར་བ༔ ཡུལ་གང་གི་ཡིན་ 
མ་ཤེས་སམ༔ མི་རིགས་མི་འདྲ་བ༔ གཟུགས་ཆག་འདི་ཀ་ངེད་སྲིན་པོ་རྣམས་ཀྱིས་ཟ་ 
བ་མི་འོང་ཅི་ཡིན་ཟེར་ནས་སྡུག་བསྔལ་བའོ༔ དེ་པདྨ་དཔོན་སློབ༔ དཔའ་བོ་དཔའ་མོ་ 
ལས་ཅན༔ འོད་སྐུ་རྣམས་ལ་ཟེར་བ་ཡིན༔
ཞེས་གསུངས༔ དེ་ནས་ཐོད་མཁར་སྐྱ་བོ༔ ལྕགས་རིའི་རྒྱ་སྒོ་རུ་སོང་ཛ༔ མི་གཅིག་ 
གིས་མཁར་འགོ་བུད་ནས༔ བོད་མི་འདིར་གར་འགྲོ་ཟེར་ཞིང༔ མཁའ་འགྲོ་རྣམས་དང་ 
དྲི་ལེན་བྱེད་དོ༔ པདྨའི་རྣམ་སྤྲུལ་གཅིག་ཡིན་ཟེར་བར༔ ཀུན་འུར་ཞིང་ལྟད་མོ་བྱེད་དོ༔ 
མགར་བ་རྣམས་ཀྱིས་ལྕགས་རི་ནི་ཞིག་གསོ་བྱེད་པ་འདྲ༔ དེ་ནི་གང་ཡིན་ཞུས་ཛཿ༔ སྲིན་ 
གྱི་བླ་མ་བཀྲ་ཤིས་རྒྱ་མཚོ་སོགས༔ མདོར་ན་ཆོས་ལ་ཞུགས་པ་མང་དུ་ཡོད་གསུངས༔ 
ཡང་མཚོ་ཆེན་གཅིག་གིས་རི་འཁོར་ཞིང་ཟམ་ཞིག་ཡོད་པ༔ མེ་ཏོག་གི་སྐྱེད་མོས་ཚལ༔ 
སྲིན་ཐང་སྐྱ་བོ་དང༔ ཡུལ་མི་འདྲ་བ༔ ཤིང་རིགས་མི་འདྲ་བ་ཡོད་པར༔ གང་ཡིན་ཞུས་ 
ཛ༔ མཚོ་ནི་མུ་ལེ་འཕྲུལ་མཚོ་ཟེར༔ ཐང་འདི་ལ་མེ་ཏོག་གི་སྐྱེད་མོས་ཚལ༔ པདྨའི་ 
དཔོན་སློབ་སྐྱོ་བསང་གི་ཐང་ཞེས༔ ཡ་གི་བྲག་ངོས་ན་ལམ་འདི་ལ་འགྲོ་དགོས་གསུངས་ 
ཛ༔ དེ་གང་ཡིན་ཞུས་ཏེ༔ ཀླུ་རྒྱལ་འཇོག་པོ་གནས་པའི་ཁང་བཟང་སྟེ་ཀླུ་ཡི་རིག་འཛིན་
224

༄༅། །ཟབ་གཏེར་ཆོས་ཀྱི་མཛོད་ཁང༌།
རྣམས་ཡོད༔ རི་རྒྱལ་རྩ་བ་ཀླུ་ཡི་གནས་སུ་ཟུག་པར༔ བརྗོད་དུ་མེད་པར་འགྲོ་གསུངས༔ 
གཡས་སུ་སོང་ཛ༔ བྲག་ཤོད་མེ་ཏོག་གི་ཚལ་སྨན་སྣ་དྲི་བཟང་ངམ༔ ལྗོན་ཤིང་གི་ཡལ་ 
ག༔ བྱ་རིགས་མི་འདྲ་བ༔ ལྟ་བས་ཆོག་ཤེས་མེད་པ༔ འོད་ཀྱི་ལུས་ལ་ཆོས་སྒྲ་སྒྲོག་པཿ 
བྱ་ཕྲན་བསམ་གྱིས་མི་ཁྱབ་པ་ཡོད་པ༔ མཚར་ཞིང་སྐྱོ་བ་སྐྱེས༔ གང་ཡིན་ཞུས་ཛ༔ ལས་ 
དག་པའི་བྱའམ༔ སྔར་རྒྱལ་པོ་པདྨ་རྣམས་ཀྱིས་ཆོས་འཁོར་བསྐོར་ཚེ་བྱིན་གྱིས་བརླབས་ཤིང༔ 
རྒྱལ་སྲས་རྣམས་ཀྱི་རྩེ་བྱ༔ མདོར་ན་སངས་རྒྱས་རྣམས་ཀྱི་ཆོས་སྒྲ་ཞལ་མཇལ་བའི་བྱ་
རིགས་ཡིན༔ གཟུགས་དང་སྒྲ་ཡི་མཆོད་པས་ཚོགས་བསགས་པ༔ ལུས་བྱ་ལ་རིག་པ་ 
ཆོས་སྐུ་ཡིན༔ སྐྱོ་བ་སྐྱེ་ནས་རྩེ་མོ་ཤོར་ཛཿ༔ མཁའ་འགྲོ་རྣམས་ཀྱིས་བཞེད་ཅིང་གད་མོ་ 
སྒྲོག་གོ༔ ཡར་ཡར་སོང་དུས་ཛ༔ རི་རྐེད་དུ་རིན་པོ་ཆེ་ཡི་ངོས་ལ༔ རྩི་ཤིང་གི་ཚལ༔ མེ་ 
ཏོག་གི་གླིང༔ བདུད་རྩིའི་རྫིང་ཀ་ཡོད་པའི་ཀླུང་དུ༔ རི་དྭགས་གཡུང་དྭགས་སྲོག་ཆགས་ 
གྲངས་མང་ལ་རིགས་མི་འདྲ་བ་ཆོས་ཀྱི་སྒྲ་སྒྲོག་པཿའདི་རྣམས་ནི་ཅི་ཡིན་ཞུས་ཛཿ
གཞན་ཡང་སངས་རྒྱས་དང་པདྨས་བྱིན་གྱིས་བརླབས་པའི་བྱོལ་སོང་ལས་དག་དང༔
གཏེར་སྟོན་རྣམས་ཀྱིས་གཏེར་ཐོན་པའི་སྐབས་སུ༔ ཚོགས་འཁོར་ལ་གང་སོང་གི་ 
སེམས་ཅན་ཡིན༔ དེ་རྣམས་ཀྱི་ནང་ནས་བྱོལ་སོང་གཅིག་འདུག་ཛ༔ བོད་ཀྱི་མི་གང་གི་ 
ཡིན་ཟེར༔ བོད་པ་རྒྱལ་བ་ཀཿཐོག་གི་ཕྱོགས་རོལ་ནས་ཡིན་བཟླས་ཛ༔ བདུད་འདུལ་ 
རྡོ་རྗེ་ཤེས་ཨི་འདུག་ཟེར༔ ཞལ་མ་མཇལ་ཀྱང་ཐོས་པ་ཡོད་བཟླས་ཛ༔ མཆི་མ་ཕྱུང་ 
ཞིང་གང་ཡིན་དྲིས་ཏེ༔ སྔར་བདུད་འདུལ་གྱི་གསོལ་འོས་དྲོང་བ་ཅན༔ སྲོག་ལས་ངན་ 
གཅིག་གིས་འཕྲོག་པའི་ཐར་མེད་རེད༔ ཅི་ཚུག་བྱེད་པའི་སྐད་སྒྲོག་གོ༔ རང་སྐྱོ་བ་སྐྱེས་ 
ཤིང་སེམས་བསྐྱེད་ཡོད་པ་མཚར་རེ་ཞུས་ཛ༔ དེ་རྣམས་ལུས་མ་བོར་བ༔ འོད་ཀྱི་ལུས་
225

༄༅། །ཟངས་མདོག་དཔལ་རིའི་མཐོང་སྣང་སྐོར།
ལ་རིག་པ་ཆོས་སྐུ་ཡིན་གསུངས༔ ཡང་ཕར་སོང་ཛ༔ བྲག་ངོས་གཅིག་ལ་གུ་རུའི་ཡིན་ 
གསུངས་པའི་ཞབས་རྗེས་ཕྱག་རྗེས་གཉིས་མཇལ༔ རྣལ་འབྱོར་པ་གཅིག་དེར་ཏིང་ངེ་ 
འཛིན་ལ་ཡོད་པ་ཉིད་ཀྱིས་ཅི་ལ་ལྟ་ཞུས་ཛ༔ ལུས་རྒྱལ་བའི་དཀྱིལ་འཁོར་ལ་ལྟ་གསུངས༔ 
འདི་ཞུས༔ ཨེ་མཿ༔ ལུས་མེད་འོད་སྐུ་ཡིན་པའི་རྣལ་འབྱོར་པ༔ རིགས་དང་སྐྱེ་བ་གང་ 
དུ་བླངས་པ་ཡིན༔ སེམས་ཉིད་མ་བཅོས་རྒྱལ་བའི་དཀྱིལ་འཁོར་འདི༔ བསྒོམ་པ་ཐུན་ 
དུ་མི་བྱ་རྐྱེན་ཐུབ་དགོས༔ ཡེངས་མེད་རིག་པ་ཏིང་འཛིན་ལྷང་ངེར་ཞོག༔ གནས་ལུགས་ 
ཆོས་སྐུ་གསོལ་བ་རྒྱུན་དུ་ཐོབ༔
ཅེས་ཞུས་ཛཿ༔ ལྷོ་རྐོང་པོ་ཡིན་ཟེར་ཞིང་ལེན་མ་འབྱོར༔ སྐྱོ་བ་ཡོད་ཅིང་འོད་སྐུ་རེ༔ སྔོན་ 
བག་ཆགས་གཅིག་གིས་ཡར་འགྲོ་རྒྱུ་རེད་དེ༔ ལམ་ནོར་བ་འདྲ༔ ཡང་སོང་ཛ༔ མེ་ཏོག་ 
གི་གླིང་ཡོད་པ༔ གཅིག་བཟུང་ཞིང༔ སློབ་དཔོན་ལ་མཇལ་རྟེན་མེད་བསམས་ཤིང་རྟེན་ 
དུ་ཁྱེར་ཛཿ༔ མཁའ་འགྲོ་རྣམས་ཀྱི་འདི་གསུངས༔ འོ་ན་མི་ཡི་དྲི་མ་འདོད་པ་ཅན༔ པདྨ་ 
འོད་ཀྱི་རི་བོ་འདིར༔ ས་རྡོའི་མིང་ཡང་མི་འདུག་པ༔ ལོངས་སྤྱོད་རྒྱན་གྱི་མེ་ཏོག་འདི༔ 
རྩི་ཏོག་མིང་ཡང་མི་འདུག་པ༔ ལྷ་དང་ལྷ་མོ་རེ་རེ་གནས༔ བྱང་ཆུབ་སེམས་ཀྱི་མེ་ཏོག་ 
འདི༔ ཆོས་སྐུའི་ངང་དུ་མཇལ་རྟེན་ཡིན༔ ཞེས་གསུངས༔ ལན་ཞུས་པ༔ ཨེ་མ༔ མཁའ་ 
འགྲོ་རྣམས་ཀུན་ཚུར་གསོན་ལ༔ ང་རྣལ་འབྱོར་རྟེན་འབྲེལ་ཡིན་པའི་ཚུལ༔ ལོངས་སྤྱོད་ 
རྒྱན་གྱི་མེ་ཏོག་འདི༔ ལྷ་ཡང་ལྷག་པའི་ལྷ་རྫས་མཆོག༔ གང་ལ་བོར་ཀྱང་རིགས་ཀྱི་ 
ལྷ༔ སེར་སྣ་མེད་པའི་བློ་ཡི་གདིང༔ ང་བློ་ཆུང་མགུ་སླ་རང་གི་སེམས༔ ལག་སྟོང་མིན་ 
པའི་རྟེན་འབྲེལ་གནད༔ གསེར་དངུལ་ཡོད་ཀྱང་ཤུལ་དུ་ལུས༔ གཟུགས་སྐུ་ཡོད་ཀྱང་ 
ཤུལ་དུ་ལུས༔ ལོངས་སྤྱོད་ཡོད་ཀྱང་ཤུལ་དུ་ལུས༔ གུ་རུའི་གང་མཉེས་བྱས་ནས་འགྲུབ༔
226

༄༅། །ཟབ་གཏེར་ཆོས་ཀྱི་མཛོད་ཁང༌།
ལུས་མེད་རིག་པ་རང་གྲོལ་ལ༔ ཅི་ཤར་རྟོག་པ་མཆོད་པའི་ཚོགས༔ གུ་རུ་ཉིད་ལ་ཚེ་ 
རབས་ཕུལ༔ ད་རུང་མཇལ་བའི་རྟེན་དུ་བཀོདཿ༔ ཟད་མེད་ངང་དུ་བཞེས་སུ་གསོལ༔ བྱིན་ 
རླབས་སེམས་ལ༌ད༌ལེར་ཕོབ༔ དབང་སྐུར་ཐོབ་ཅིག་ཨེ་མ་ཧོ༔ ཞེས་ཞུས་ཛ༔ རྟེན་འབྲེལ་ 
བཟང་ངོ་དད་པ་ཆེ་འདུག་གསུངས༔ ཡང་སོང་ཛ༔ རི་སྐེད་དུ་ཕེབས་ཤིང་མཁའ་འགྲོ་ 
དང་ཤུགས་འགྲོའི་གནས༔ མེ་ཏོག་གི་སྐྱེད་མོས་ཚལ༔ ཉམས་དགའ་ཞིང་རེ་འདོད་སྐོང་ 
བ༔ འབྱུང་བཞིས་ཆོས་ཉིད་རང་སྒྲ་སྒྲོག་པ༔ དྲི་བཟང་དང་འཇའ་ཚོན༔ དཔའ་བོ་དཔའ་ 
མོས་གར་བྱེད་པ་མཐོང་ངོ་༔ སྐད་ཅིག་ཙམ་ལ་ནུབ་ཕྱོགས་སུ་བལྟས་ཛ༔ རི་དཀར་པོ་ 
ཐུགས་རྗེ་ཆེན་པོའི་གནས་རེད་བསམ་ཞིང༔ མཁའ་འགྲོ་རྣམས་ཀྱིས་རང་སྣང་ལས་ 
གྲུབ་པ་ཡིན་གསུངས་ཤིང༔ བྲག་ཤོད་གཅིག་ཏུ་ཤེལ་མང་པོ་མཐོང་ཛ༔ གཅིག་ལོངས་ 
ཟེར་བས་བླངས་ཛ༔ ཤེལ་གྲུ་གང་དུ་ཡོད་པ་ཟུར་བརྒྱད་ལ་རྩ་བ་རྡོ་རྗེ་འམ༔ འཇའ་ 
ཚོན་གྱིས་འཇིག་རྟེན་གྱི་ཁམས་གང་བ་ཞིག་བསམ༔ མཁའ་འགྲོ་རྣམས་ཀྱིས་འདི་གསུངས༔ 
ཨེ་མ༔ རིག་པ་རང་གྲོལ་ལྷ་ཡི་སྲས༔ གྲུབ་པ་ཐོབ་པའི་ལྟ་བ་མཐོ༔ རིག་པ་མ་བཅོས་ 
ས་ལེར་སྣང༔ ཤེལ་དཀར་རིན་ཆེན་ཟུར་བརྒྱད་ཤར༔ ཡེ་ཤེས་ལྔ་ཡི་འཇའ་ཚོན་བརྐྱངས༔ 
འགྱུར་མེད་རྡོ་རྗེ་ཟུང་དུ་འཇུག༔ ཀུན་འདུས་དོན་དམ་ཉག་གཅིག་རེདཿ༔ ས་ལམ་བགྲོད་ 
ཅིག་རིགས་ཀྱི་བུ༔ འབྲེལ་ཚད་དོན་དང་ལྡན་ནུས་སམ༔ ངེད་མཁའ་འགྲོ་གསང་བའི་ 
ཡོན་དུ་འབུལ༔ བདེ་བཞི་དབང་གི་ཚུལ་དུ་ཞུས༔ ཞེས་གསུངས་སོ༔ དེ་ལྟ་བུས་སོང་ཛཿ༔ 
གུ་རུའི་གྲུབ་རྗེས་ཀྱང་མང་དུ་མཇལ༔ གཞལ་ཡས་ཁང་གི་རྩར་ཕེབས་ཛ༔ དཔའ་བོ་ 
དཔའ་མོ་འཛམ་གླིང་གི་འོད་སྐུ་གྲུབ་པ་བསམ་གྱིས་མི་ཁྱབ་པ་སྣང༔ ཕྱོགས་བཞི་རིན་ 
པོ་ཆེ་ལས་གྲུབ་པའི་རྡོ་ཞི་རྒྱས་དབང་དྲག་གི་དབྱིབས་སུ་ཡོད་པ༔ ཕྱི་ཡི་ལྕགས་རི་ལ་
227

༄༅། །ཟངས་མདོག་དཔལ་རིའི་མཐོང་སྣང་སྐོར།
རྒྱན་དུ་ཤར་བ༔ མཆོད་རྟེན་སྣ་ལྔ་ཤིགས་ཤིག་འབར་བ༔ ཆོས་ཀྱི་དྲིལ་བུའི་རང་སྒྲ་སི་ 
ལི་ལི་སྒྲོག་པའོ༔ ཕོ་བྲང་རྒྱ་ཆེ་ཞིང་དཔག་ཚད་རྒྱང་གྲགས་ཡོད་པ༔ གསེར་གྱི་ནམ་ 
མཁའ་ལ་ཉི་མ་འབུམ་གྱི་གཟི་བརྗིད་འབར་བ༔ གདུགས་ཏོག་དང༔ ཉི་ཟླ་ནོར་བུ་རྒྱལ་
མཚན་བ་དན་དར་དཔྱངས་དང་རྔ་ཐུག་ལ་སོགས་རྒྱན་ཤེས་མི་ཤེས་མང་དུ་ཡོད་པ 
མདོར་ན་ཆོས་འཁོར་དང་དྲིལ་རྒྱན་རི་དྭགས་ཀྱིས་བརྒྱན་པ༔ གྲུ་བཞི་སྒོ་བཞི་རིམ་པ་ 
གསུམ་དུ་འདུག་པ༔ རྒྱན་རྟ་བབ་ཕ་གུའི་དྲ་བ་དྲྭ་ཕྱེད་བརྩིགས་པ༔ ཤར་དུ་བཻཌཱུརྱ་ལས་ 
གྲུབ་པ༔ ལྷོར་རིན་པོ་ཆེ་གསེར་ལས་གྲུབ་པ༔ ནུབ་ཏུ་པདྨ་རཱ་ག་ལས་གྲུབ་པ༔ བྱང་དུ་ 
ཨིནྡྲ་ནཱི་ལ་ལས་གྲུབ་པ༔ སྒོ་གདན་རྡོ་རྗེ་རྒྱ་གྲམ་འགྱིང་ཀྱེ་པ༔ དེ་ལྟ་བུའི་ཤར་གྱི་རྣམ་ 
པར་རྒྱལ་བའི་ཕྱི་སྒོ་རུ་སོང་ཛ༔ རྒྱལ་པོ་ཆེན་པོ་སྐུ་མདོག་དཀར་ལ་པི་ཝཾ་བསྣམས་པ༔ 
རྒྱན་དུ་མ་ཡོད་པ༔ ཕྱོགས་བཞིར་དེ་ལྟ་བུ་ཡིན་གསུངསཿ༔
མཁའ་འགྲོ་རྣམས་ན་རེ༔ བོད་མི་གང་དུ་འགྲོ་གསུངས་པར༔ དྲིས་ལེན་མང་དུ་ 
བྱས་ནས་ཕེབས་ཏེ༔ གྲུ་ཆད་ལ་སོགས་རིན་པོ་ཆེའི་རིགས་མི་འདྲ་བའི་ཕོ་བྲང་མཚམས་ 
མཚམས་སུ་སྣང༔ རྒྱ་གར༔ བལ་པོ༔ བོད་ཡུལ་བ༔ རྒྱ་ནག་གི་མི་འོད་སྐུར་གྲུབ་པ་དཔག་ 
མེད་ཀྱིས་ཆོས་སྒྲ་སྒྲོག་གོ༔ དྲི་བཟང་དང་མཆོད་པ་དུ་མ་ཡོད་དོ༔ དཔའ་བོ་དཔའ་མོས་ 
རོལ་མོ་དི་རི་རི་བྱེད་ཅིང༔ ཤེལ་ལས་གྲུབ་པའི་ཕོ་བྲང་དུ་རིན་པོ་ཆེའི་ཁྲི་ལ་དར་འབོལ་ 
ལྔ་བརྩེགས་སུ་ཡོད་པ༔ འདི་གང་ཡིན་ཞུས་ཛཿ སློབ་དཔོན་གྱི་སྲིན་པོ་ཟིལ་གནོན་གྱི་ 
ཁྲི་དང༔ མཆོད་བཤམས་ཡིན་གསུངས༔ ནང་སྒོ་བགྲོད་ནས་ཁྲོ་བོ་རྣམ་པར་རྒྱལ་བ་ 
ཡིན་གསུངས་ནས༔ བོད་མི་གང་དུ་ཁྲིད་པ་ཡིན་གསུངས་ནས༔ མཁའ་འགྲོ་རྣམས་དང་ 
དྲིས་ལེན་མང་པོ་བྱེད་ཅིང་བཏང༔ ཁྱམས་ཐམས་ཅད་ཕོ་བྲང་སོ་སོར་ཡོད་པ༔ རིག་འཛིན་
228

༄༅། །ཟབ་གཏེར་ཆོས་ཀྱི་མཛོད་ཁང༌།
དཔའ་བོ་དཔའ་མོ༔ ཆོས་སྐྱོང་དཔལ་མགོན་ལ་སོགས་ཀྱིས་ཆོས་ཀྱི་རང་སྒྲོག་པ༔ ཀུན་ 
བཟང་སྤྲིན་གྱི་མཆོད་པ༔ གར་དང་རོལ་མོ་དྲི་བཟང་མཆོད་རྫས་དུ་མ་སྤྲོས་སོ༔ གསོལ་ 
བཏབ་དང༔ ཕྱག་འཚལ་ལ་སོགས་བྱས་ཤིང༔ གང་ཡིན་ཞུས་ཛ༔ རིག་འཛིན་མཁའ་འགྲོ་ 
ཆོས་སྐྱོང་རྣམས་སྐུ་ལ་བསྒྲེས་རྒུད་དང་གཤེགས་བཞུད་མི་མངའ་བ་འོད་སྐུ་རུ་གནས་ 
གསུངས༔ འཇིག་རྟེན་དུ་བསྒྲུབ་ཅིང་གཤེགས་བཞུད་དངོས་གྲུབ་ཨི་སྟེར་ཞུས་ཛ༔ འབོད་ 
པ་ཙམ་གྱིས་བྱོན་ཅིང་ལས་བཞིའི་དངོས་གྲུབ་སྟེར་ནུས་སམ་གསུངས༔ ཡང་རྣམ་པར་ 
རྒྱལ་བའི་སྒོ་བགྲོད་ནས་ཕེབས་ཛ༔ ཁྲོ་བོ་བདུད་རྩི་འཁྱིལ་པ་ཡིན་གསུངས་ནས༔ མཁའ་ 
འགྲོ་རྣམས་ན་རེ༔ དྲི་ལེན་མི་འདུག༔ བོད་མི་གང་དུ་འགྲོ་རྒྱུ་ཡིན་གསུངས་པས༔ བཻ་ 
རོའི་རྣམ་སྤྲུལ་དཔལ་གྱི་དབང་ཕྱུག་ཟེར༔ མཇལ་དུ་འགྲོ་བ་ཡིན་གསུངས་ནས༔ དེངས་ 
ཤིག་ཟེར་བར་སོང་ཛ༔ རིག་འཛིན་རྒྱན་ཆ་ཅན་གཉིས་ཀྱིས་དུང་དཀར་ཆེ་བ་གཉིས་ 
འུར་འུར་སྒྲོག་གོ༔ འཚོགས་པ་དཔའ་བོ་དཔའ་མོ༔ རིག་འཛིན་གྲངས་མེད་ཕོ་བྲང་ཆེན་ 
པོ་གཅིག་ཏུ་འདུས་སོ༔ རང་སྐྲག་ཙམ་གང་ཡིན་ཞུས་ཛ༔ རིག་འཛིན་རྣམས་ཀྱིས་ཚོགས་ 
ཀྱི་འཁོར་ལོ་བསྐོར་ནུས་སམ་གསུངས༔ དེ་རྣམས་གང་ཡིན་ཞུས་ཛ༔ ལ་ལ་ནི་རྒྱ་གར་ 
པ༔ ལ་ལ་ནི་རྒྱ་ནག་པ༔ ལ་ལ་ནི་བོད་ཡུལ་པ༔ ལ་ལ་ནི་བལ་པོ༔ འཛམ་གླིང་གི་ལས་ 
ཅན་རྣམས་དང༔ ཨུ་རྒྱན་གྱི་ཡུལ༔ རྒྱལ་པོའི་ཁབ་དང༔ མདོར་ན་སྲིན་ཚོགས་འོད་སྐུ་ 
རྣམས་ཡིན་གསུངས༔ དེ་རྣམས་ཀྱི་ནང་དུ་ཕེབས་ཛ༔ ངོ་ཤེས་མི་འདུག་པ༔ རང་མཁའ་ 
འགྲོ་རྣམས་ཀྱིས་བསྐྱུར་ན་ཅི་ཞིག་བྱ་བསམ་པའི་སློབ་དཔོན་གང་ན་ཡོད་བསམ་ཞིང་སྐྱོ་ 
བ་སྐྱེས༔ རིན་པོ་ཆེ་སྣ་ལྔ་ལས་གྲུབ་པའི་ཕོ་བྲང་གཅིག་ལ༔ དཔའ་བོ་དཔའ་མོའི་ཚོགས་ 
དང་རིག་འཛིན་མང་པོས་གར་དང་མཆོད་པ༔ དྲི་བཟང་དང་ལྷ་རྫས་རིགས་མི་འདྲ་བ་
229

༄༅། །ཟངས་མདོག་དཔལ་རིའི་མཐོང་སྣང་སྐོར།
འཇའ་ཚོན་གྱིས་བསྐོར་ཞིང་འཛབ་དབྱངས་སྒྲོག་གོ༔ སྒོ་རུ་ཕེབས་ཛཿ ཕྱག་འཚལ་དང་ 
གསོལ་བ་རང་རྣམས་ཀྱིས་བཏབ་སྟེ༔ བུད་མེད་རིན་པོ་ཆེས་བརྒྱན་པཿཔ༔ ལོངས་སྤྱོད་རྫོགས་ 
པའི་ཆ་ལུགས་ཅན༔ ཡེ་ཤེས་མཚོ་རྒྱལ་མ་དང་འཕྲད་ཅིང༔ ཕེབས་ཞུས་དང་ཞུས་ལེན་ 
ཌཱཀྐི་རྣམས་ལ་བྱེད་དོ༔ རང་མི་འོང་བའི་ཤག་འདེབས་པ་ཡང་ཞུས་སོ༔ ཁོ་བོ་ངོ་ཚ་བ་ 
ཙམ་ཡོད་པར་ཤར༔ མཚོ་རྒྱལ་མ་ཡིས་ཕྱག་ཁོ་བོའི་སྤྱི་བོར་བཞག་ཅིང༔ བཻ་རོའི་རྣམ་ 
སྤྲུལ་ཡིན་ནམ༔ དཔལ་གྱི་དབང་པོ་མིང་སྲིང་མཇལ་བས་ཡིད་རེ་དགའ་གསུངས་ནས༔ 
མཚོ་རྒྱལ་མ་ཡིས་ཁྲིད་ཅིང་རང་རྣམས་སོང་ཛ༔ དཔའ་བོ་དཔའ་མོ་རྣམས་ཀྱི་ཤངས་ན་ 
བཟའ་ཡིས་བཀབ་ཅིང༔ རང་ལ་དྲི་མ་མ་འདྲེས་ཙམ་ཡོད་པ༔ རང་གི་བསམ་པ་ལ་བག་ 
ཆགས་ཡིན་བསམ༔
མཚོ་རྒྱལ་མས་དགོངས་ནས་ཁྱེད༔ མི་ཡི་ཟས་དྲི་མ་འདྲེས་ཙམ་གསུངས་ཤིང་ཕེབས་ 
ཛ༔ གཞལ་ཡས་ཁང་དེ་ཉིད་བལྟ་མི་ནུས་པ༔ རྨ་བྱའི་གདུགས་ཕུབ་པ༔ རྒྱལ་བའི་དཀྱིལ་ 
འཁོར་བཤམས་ཤིང་གཞི་རིན་པོ་ཆེ་མུ་མེན་ལས་བྱས་པའི་དབུས་སུ༔ རིན་པོ་ཆེའི་ཁྲི་ 
ལ་ཞིང་ལྤགས་ཀྱིས་བཀབ་པ་དར་འབོལ་དགུ་ལྡན་དུ་པདྨ་སྟོང་གྱེས་པའི་སྟེང་དུ༔ རིག་ 
འཛིན་ཆེན་པོ་མ་ཧཱ་གུ་རུ་ཡིད་བཞིན་གྱི་ནོར་བུ་རིན་པོ་ཆེ་པདྨ་འབྱུང་གནས་དེ་ཉིད་སྐུ་ 
མདོག་དཀར་ལ་དམར་བ་རིན་པོ་ཆེ་དུང་ལ་ཕོ་ཚོས་བྱུགས་པ་ལྟ་བུ༔ སྐུ་ལ་ཆོས་གོས་ 
དང་ཤམ་ཐབས་ཟ་བེར་གསོལ་བ༔ རིན་པོ་ཆེའི་སྙན་རྒྱན་དང༔ དབུ་ལ་པདྨའི་མཐོང་ 
གྲོལ་མནབས་པ༔ ཕྱག་གཡས་གསེར་གྱི་རྡོ་རྗེ༔ གཡོན་པས་ཕྲེང་བ་འདྲེན་ཅིང་ཁ་ཊཱ་ 
ག་ལ་བརྟེན་པ༔ ཞབས་གཉིས་རྒྱལ་པོ་རོལ་སྟབས་སུ་བཞུགས་པ༔ ལྟ་བས་ཆོག་ཤེས་ 
མེད་པ༔ ཉི་མ་སྟོང་གི་གཟི་བརྗིད་འབར་བ༔ འཇའ་ཚོན་གྱི་འོད་ལྔ་འཐིབས༔ རྒྱབ་ཡོལ་
230

༄༅། །ཟབ་གཏེར་ཆོས་ཀྱི་མཛོད་ཁང༌།
ལ་སོགས་རིན་པོ་ཆེའི་པ་ཏྲ་རྒྱན་དུ་མ་སོ་སོར་ནས་ཡོད་པ༔ གཡས་གྲལ་གཡོན་གྲལ་ 
དཔག་ཏུ་མེད་པའི་མདུན་དུ་ཕྱག་འཚལ་ཟེར་ནས༔ གསོལ་བཏབ་ཕྱག་ཐབས་འབུལ༔ 
མཚོ་རྒྱལ་མ་རིན་པོ་ཆེའི་མཎྜལ་བཀོད་ཅིང་རང་གི་མེ་ཏོག་བཞག༔ སྐྲག་ཅིང་འདུག་ཛཿ༔
མཁའ་འགྲོ་རྣམས་ཀྱིས་སྐྲག་མི་འཚལ་འམ་ཟེར༔ སྐུ་བསྟོད་གསོལ་བ་གྱིས་ཤིག་གསུངས༔ 
ཁོ་བོའི་བསམ་པ་ལ་རང་ལས་ཅན་ཨཾ་བསམ་པའི་གསོལ་འདེབས་དང༔ ཕྱག་འཚལ་ 
བྱས་ཤིང་འདི་སྐད་གསོལ༔ ཧྲཱིཿ༔ སྐུ་ནི་མི་འགྱུར་ཀུན་བཟང་སྣང་མཐའ་དངོས༔ གསུང་ 
ནི་མི་འགག་རང་བྱུང་ཆོས་སྒྲ་སྒྲོགས༔ ཐུགས་ནི་མི་འཁྲུལ་སྨྲ་བསམ་བརྗོད་ལས་འདས༔ 
སྐུ་གསུམ་མི་འགྱུར་གུ་རུར་ཕྱག་འཚལ་བསྟོད༔ སྐལ་བ་ཅན་ལ་བྱིན་རླབས་འོད་དཔུང་ 
འཐིབས༔ སྒལ་མེད་འགྲོ་ལ་ཐུགས་རྗེས་བཟུང་དུ་གསོལ༔ གུ་རུ་ཉིད་དང་འདུ་འབྲལ་ 
མེད་པར་ཤོག༔ ཅེས་ཞུས༔ མཚོ་རྒྱལ་གྱི་རྩར་འདུག་ཅིང༔ སློབ་དཔོན་འཁོར་ཚོགས་ 
ཁམས་བཟང་ལགས་ཞུས་པས༔ སློབ་དཔོན་གྱིས་འདིར་ཕེབས་པ་ལས་ཅན་མཆོག་གི་ 
གནས་ཡིན་མ་གཏོགས༔ ཐུན་མོང་དུ་སུ་ཡང་ཕེབས་པར་དཀོན་པས་ན་རེ༔ ཁྱོད་བོད་ 
ཡུལ་བདེ་སྐབས་གང་འདྲ་གསུངས༔ རང་གིས་རྟེན་འབྲེལ་དགོས་བསམ་པའི༔ བོད་ 
ཀྱི་སྐྱིད་སྡུག་གུ་རུ་ཉིད་ཀྱིས་དགོངས་པ་ལྟར་བདེ་ཞུས་ཛ༔ ཞལ་འཛུམ་ཙམ་མཛད་ནས་ 
འདི་གསུངས༔ ཀྱེ་མ་སྐལ་ལྡན་ང་ཡི་སྲས༔ བོད་ལ་བདེ་བ་མེད་དམ་མམ༔ ཤཱཀྱའི་བསྟན་ 
པ་དམའ་མཐའ་རུ༔ སུམ་ཅུ་ཁ་རལ་སླེབས་པ་ཡིན༔ དུས་ལ་དར་ནུབ་མང་དུ་འོང༔ ས་ 
བཅུད་ཉམ་ཞིང་མུག་མཚོན་དར༔ རྒྱལ་རྒྱུད་འཁྲུགས་ཤིང་ཕ་སྤུན་རྩོད༔ སྐར་ཕྲན་འཇིག་ 
ཅིང་མི་དགེ་འབྱུང༔ ཆོས་སྟོབས་ཉམ་ཞིང་ཆོས་ལོག་བྱེད༔ འགྲོ་བ་རྫུན་གྱིས་གང་བའི་ 
དུས༔ པདྨའི་ཐུགས་རྗེས་ལོས་ཡོད་ཅིང༔ དད་གུས་ཅན་ལ་སྒོ་ཉལ་འགྲིམས༔ མ་དག་
231

༄༅། །ཟངས་མདོག་དཔལ་རིའི་མཐོང་སྣང་སྐོར།
སེམས་ཅན་སྙིང་རེ་རྗེ༔ སྐལ་ལྡན་ཉིད་རྣམས་འགྲོ་དོན་བཀོད༔ དེ་ཡི་ཐུགས་རྗེས་མ་ 
ལགས་ན༔ བོད་ལ་བདེ་བ་མི་འོང་ངམ༔ ཞེས་གསུངས༔ རང་གི་སྐྱིད་སྡུག་དྲན་པས་ 
མཆི་མ་ཤོར༔ ལགས་ཞུས་པས༔ མྱ་ངན་མི་འཚལ་གསུངས་ནས༔ མཚོ་རྒྱལ་མ་བུམ་ 
པ་ཤོམས་ཤིག༔ རྡོ་དྲིལ་ཁྱེར་ཤོག་གསུངས་ནས༔ ཁོ་བོ་བདག་ལ་དབང་བསྐུར་མཛད་ 
ཅིང་བདུད་རྩི་གནང༔ སྨོན་ལམ་བཏབ་ཅིང་མང་དུ་མཛད༔ པདྨའི་ཟབ་གཏེར་ཐོན་ཅིང་ 
བཀའ་རྒྱ་གྱིས་ཤིག༔
སྐལ་ལྡན་འོངས་ཚེ་སྤེལ་རྒྱ་རིམ་ལ་སྦྲུལ་མཇུག་ལྟར་ཐུན་མོང་གི་ལས་ཚོགས་འགྲིག་
པར་གྱིས༔ ཟབ་མོའི་མཁའ་འགྲོ་སྙིང་ནོར་རྣམས༔ རྡོ་རྗེའི་ཚིག་བསླད་མེད་པར་གསུངས་ 
ཤིང༔ རང་ཉམས་སུ་མ་བླངས་སུ་ལ་མི་སྤེལ་བ་དང༔ གཏེར་ལ་ལུང་བསྟན་འོང་ཚེ༔ 
གཏེར་མ་ཐོན་ན་ཡལ་ཉེན་ཡོད་པའི་དོགས་ཟོན་དགོས་པ་དང༔ གལ་ཆུང་སྤང་ལ་གལ་ 
ཆེན་མ་དོར་ཞིང་འགྲོ་འདུལ་མ་ཆུང་གསུངས༔ དེ་ཡི་ཚེ་མཁའ་འགྲོ་རྣམས་ཀྱིས་བརྡ་སྐད་ 
དུ་ཞུས་ལེན་མང་པོ་འོང་ཛ༔ གོ་མ་མཇལ་ཡང་འདི་གསུངས༔ ན་རེ༔ ཉིད་ཀྱི་རིག་མ་ 
གང་འཕྲད་ཅིང༔ རྟེན་འབྲེལ་ཅི་ཙམ་འགྲིགས་དང་སྐལ་ལྡན་འཕྲད༔ བུ་སློབ་ཆོས་རྒྱུད་ 
འཛིན་པ་གང་ཙམ་ལྷག༔ ཡི་གེ་པ་ནི་ཇི་ཙམ་སུ་ཞེས་བྱ༔ དད་གུས་ཅན་གྱི་སྦྱིན་བདག་ 
མང་ནུས་སམ༔ ཡུལ་དཔོན་ལྷ་སྡེ་དར་ཚན་ཇི་ལྟར་ཡོད༔ གསུངས་པ་ནི༔ ཁོ་བོས་འདི་ 
སྐད་ཞུས༔ ཚེ་འདི་དང་ཕྱི་མ་བར་དོ་གསུམ་གྱི་སྐྱབས་གནས་རིན་པོ་ཆེའི་དྲུང་དུ་ཞུས་ 
པ་འདི་ལྟ་བུ༔ ཁོ་བོའི་གྲོགས་ཀྱི་རིག་མ་ནི༔ ཉིད་ཀྱི་མཁྱེན་ལྟར་མཐུན་སྣང་འགྲིགས་ 
ལགས༔ ཆོས་སྡེ་དང་རྒྱལ་རིགས་མང་བཞིན་ཡོད༔ འགྲོ་བ་སེམས་ཅན་ཐམས་ཅད་ལ་ 
བདེ་སྡུག་དང་དགྲ་གཉེན་གྱི་རྟོག་པ་ཆེ་ལགས༔ ཆོས་བདག་སློབ་རྒྱུད་སོགས་ཉིད་ཀྱི་
232

༄༅། །ཟབ་གཏེར་ཆོས་ཀྱི་མཛོད་ཁང༌།
ཐུགས་རྗེ་ལ་བརྟེན་ཕྱིར་འགའ་ཙམ་འགྲིགས་ལགས༔ ཡིག་འབྲི་རྣམས་ནི་ལྷོ་པ་དང་ 
རང་ཕྱོགས་ཀྱི་སློབ་རྒྱུད་ཡོད་ལགས༔ ཁོ་བོ་བདག་གི་ཕ་ཁུ་མ་ལ་སོགས་པ༔ སྦྱིན་བདག་ 
ཕོ་མོ་འགའ་ཙམ་ཡོད་པ༔ གཞན་འོག་རྟ་བཀལ་མཛོ༔ ཁ་ལག་འབྲེལ་ཚད་མང་དུ་ཡོད་ 
པ༔ གུ་རུ་ཉིད་ཀྱི་ཐུགས་རྗེས་མ་ཆུང་ཞུས༔ ན་རེ༔ ལར་ཉིད་གཏེར་སྟོན་རྣམས་ཀྱི་ཐུགས་ 
རྗེས་མི་ཆུང་བ་ལ༔ གུ་རུ་ཉིད་ཀྱི་ཐུགས་རྗེས་མི་ཆུང་ཞིང༔ འབྲེལ་ཚད་ཀྱི་སེམས་ཅན་ 
རྣམས་ཡིན་པས༔ པདྨ་འོད་དུ་གུ་རུའི་ཞབས་དྲུང་དུ་སྐྱེ་བར་ཐེ་ཚོམ་མེད༔ མ་བརྗེད་ 
པར་ཡི་གེར་ཐོབ་ལ་སྟོན་ཅིག༔ བཤད་པར་གྱིས་གསུངས་ནས༔ ཁོ་བོ་བདག་ལ་བླ་མ་ 
སྒྲུབ་པ་ཀུན་དྷར་མའི་དབང་ལུང་མཛད་ཅིང༔ རྟེན་འབྲེལ་ལུང་བསྟན་དང་མཐུན་བཞིན་ 
འགྲིགས་གསུངས་ནས༔ ཉམས་དང་རྨི་ལམ་ལ་བཀའ་གྲོས་མི་ཆད་གསུངས༔ ཤོག་ 
དྲིལ་གཅིག་གནང་ཞིང་ཞལ་ཏ་མང་དུ་བྱིན༔ མཚོ་རྒྱལ་བུ་གནས་ཁྲིད་སྟ་གོན་མཛོད་ 
ཅིག༔ མཁའ་འགྲོ་རྣམས་ཀྱིས་བོད་ཡུལ་དུ་སྐྱོལ་ཅིག༔ བུ་ལམ་སྐབས་བདེ་བར་གྱིས་ 
ཤིག༔ བོད་ཡུལ་འགྲོ་བ་གདུལ་ཞིང་ལ་གཟིགས་པའི་ཆོས་འཁོར་མ་ཆུང༔ བསྒྲུབ་ལ་ 
བརྩོན་ཅིང་དམ་རྫས་ཀྱིས་འགྲོ་དོན་མ་ཆུང་གསུངས༔ ཁོ་བོས་བསམ་པ་ལ་བོད་དུ་མི་ 
འགྲོ༔ ལ་ལས་མི་འོས་པའི་ཚིག་འགའ་བྱེད་པའི་སྐྱིད་སྡུག་དྲན་པའི༔ གུ་རུ་ལགས་ང་ 
ནི་ཉིད་ཀྱི་སྐྱབས་འོག་ཏུ་ཐོན་ཙམ་ཕྱིར་ལ་མི་འགྲོ་ཞུས་ཛ༔ འདི་གསུངས༔ ཨེ་མ༔ གསང་ 
མཚན་ཆོས་རྒྱལ་གླིང་པ་ཞེས་སུ་གྲགས༔ བོད་ལ་མི་འགྲོ་ཐབས་ནི་ཅུང་ཙམ་མེད༔ ལུས་ 
སྲོག་འཇིག་རྟེན་སྣང་བ་མ་ནུབ་པས་རྨི་ལམ་འདི་རུ་གྲོལ་ན་ཚེ་ལ་བར་ཆད་ཡོད༔ དག་ 
པའི་སྣང་བ་ཡིན་པར་མཇལ་བ་མོད༔ འཁྲུལ་པ་སྤྲུལ་བསྒྱུར་རན་ཅིག་སྐྱོ་བ་ཅན༔ པདྨའི་ 
བཀའ་ལ་མ་འདའ་ཕྱིར་དེངས་བཞུདཿ༔ འདི་ནི་ཐུན་མོང་གནས་མཆོག་མ་ཡིན་ནམ༔
233

༄༅། །ཟངས་མདོག་དཔལ་རིའི་མཐོང་སྣང་སྐོར།
སྔོན་གྱི་ལས་འཕྲོ་མེད་ན་ཐོན་པར་དཀའ༔ ད་རུང་མཇལ་ལ་ཡང་ཡང་མཇལ༔ ཉིད་ཀྱི་ 
སྐྱེ་བ་ཕྱི་རོལ་ཏུ༔ སྟག་ཚང་རོང་སྐྱེས་དགོས་པའམ༔ རྫས་གཏེར་འཇའ་སྐུ་ལྷུན་གྲུབ་དེ་ 
ཕྱིན་ནས༔ པདྨ་འོད་དུ་ཐོན་པར་ཐེ་ཚོམ་མེདཿ༔ 
ཅེས་གསུངས་ཤིང་ཡར་ཞུས་མ་འཚལ་ཞིང༔ པདྨའི་ཁྲི་ལ་ཁོ་བོའི་སྤྱི་བོས་གཏུགས་ཤིང༔
ལགས་ཁོ་བོ་ཆོས་རྒྱལ་གླིང་པར་ཁ་ལག་འབྲེལ་ཚད་ཀྱི་འགྲོ་བ་ཕོ་མོ་རྣམས་ལ༔ གུ་རུ་ 
ཡིད་བཞིན་ནོར་བུ་ཐོས་བསམ་སྒོམ་པའི་མཆོག་ཏུ་གྱུར་པ་ཉིད་ཀྱིས་ཐུགས་རྗེས་མི་ཆུང་
ཞིང༔ ལམ་སྣ་དྲོངས་ལ་བར་ཆད་སེལ་བའི་དངོས་གྲུབ་མ་ཆུང་ལགས་ཞུས་ནས༔ གཡས་ 
གྲལ་དུ་ནམ་མཁའི་སྙིང་པོ༔ མཆོག་གི་དབང་པོ༔ སྐ་བ་དཔལ་བརྩེགས་དང༔ ལྡན་མ་ 
རྩེ་མང་༔ དཔལ་གྱི་ཡེ་ཤེས་རྣམས་ལ་བྱིན་རླབས་ཞུས་ཤིང༔ གདན་གཅིག་སྟོང་པར་ 
འདུག༔ འདི་སུ་ཡིན་ཞུས་པར༔ མཚོ་རྒྱལ་མས་འབྲོག་བན་གྱི་ཡིན་གསུངས༔ ཨ་ཙ་ 
ར་ཡེ་ཤེས་དང༔ གདན་གཅིག་སྟོང་པར་འདུག་ཛ༔ དཔལ་སེང་ཡིན༔ ཡང་གྲལ་དུ་ཨ་ 
ཙ་ར་འོད་དུང༔ མུ་ཁྲི་བཙན་པོ༔ ཀླུ་ཡི་རྒྱལ་མཚན༔ སྣ་ནམ་པ༔ དྲན་པ་སྡེ་རྣམས་ལས་ 
བྱིན་རླབས་ཞུས་ཤིང༔ གཡོན་གྲལ་དུ་སངས་རྒྱས་ཡེ་ཤེས༔ གདན་གཅིག་སྟོང་ཛ༔ བཻ་ 
རོ་ཉིད་དང་སྤྲུལ་པ་ཆ་བརྒྱད་དུ་ཡོད་གསུངས༔ ཆོས་རྒྱལ༔ གནུབས་པན༔ རྒྱལ་མཚན༔ 
སོག་པོ་དཔལ༔ དཔལ་གྱི་རྡོ་རྗེ༔ ལང་གྲོ་དཀོན་མཆོག༔ འབྲོག་མི་དཔལ༔ གཡུ་སྒྲ༔ 
རྨ་རིན་ཆེན༔ ཛྙཱ་ན་ཀུ་མཱ་ར༔ མུ་ཏིག་བཙད་པོ༔ རྡོ་རྗེ་སྤྲེའུ་པདྨ་མཆོག་གྲུབ༔ དཀོན་ 
མཆོག་བཟང་པོ༔ གདན་གཅིག་སྟོང་ཛ༔ མྱང་བན་ཡིན་ཟེར༔ གདན་གཅིག་སྟོང་ཛ༔ 
རྒྱལ་བ་བློ་གྲོས་ཡིན་གསུངས༔ ཆོས་ཡེ་ཤེས༔ ཁྲམ་མི་ལ་སོགས་གདན་གཅིག་སྟོང་ཛ༔ 
རང་གི་ཡིན་ནམ༔ ཁྱེའུ་ཆུང་ལོ་དང༔ དེ་རྣམས་ལ་བྱིན་རླབས་ཞུས་ཤིང་ཕྱག་དང་གསོལ་
234

༄༅། །ཟབ་གཏེར་ཆོས་ཀྱི་མཛོད་ཁང༌།
བ་བཏབ༔ གཞན་ཡང་རིག་འཛིན་མང་དུ་ཁྲི་ལ་འཁོད་པ་གདན་ཡང་མང་བཞིན་སྟོང་ 
པར་འདུག་ཛ༔ བྱིན་རླབས་ཞུས་ཤིང་འདི་རྣམས་གང་དུ་བཞུད་པ་ཡིན་ཞུས་ཛ༔ མཚོ་ 
རྒྱལ་མས་འདི་གསུངས༔ པདྨའི་རྣམ་སྤྲུལ་ཕྱོགས་བཅུར་བསྐྲད་པ་ཡིན༔ འདི་རྣམས་ནི་ 
ལ་ལ་རྒྱ་གར་ན་ཡོད༔ ལ་ལ་ནི་བལ་པོ༔ ལ་ལ་བོད་དུ་བཞུགས་པ་ཡིན་གསུངས་ནས༔ 
སློབ་དཔོན་འཁོར་བཅས་སྐུ་གསུང་ཐུགས་བདེ་བར་བཞུགས༔ ཞུས་ཤིང༔ བོད་ཀྱི་བླ་ 
མ་རྣམས་ཀྱི་མཚན་ཉིད་ཞུས་ཤིང༔ གསལ་པོར་གསུངས་པར་ངེས་ཏེ་མ་བྲིས༔ བདེ་
ཆེན་མཚོ་རྒྱལ་མས་སྟེང་ཁང་ཁྲིད་ནས་ཕེབས་ཛཿ ཕོ་བྲང་རྒྱན་དུ་མ་ཡོད་པའི་ནང་དུ༔
དུས་གསུམ་སངས་རྒྱས་དང༔ བྱང་ཆུབ་སེམས་དཔའ་དཔག་ཏུ་མེད་པ༔ དཔའ་བོ་དཔའ་
མོ་རྣམས་ཀྱི་མཆོད་པ་རྒྱུན་མི་ཆད་པར་འདུག༔ ཕྱག་འཚལ་ཞིང་གསོལ་བ་བཏབ༔ གང་ 
ཡིན་ཞུས་པར༔ བདེ་ཆེན་གྱི་ཞིང་དང་གཉིས་སུ་མེད་པ༔ དུས་གསུམ་སངས་རྒྱས་ཀྱི་ 
ཚོགས་དང་བཅས་པ་ཡིན་གསུངས༔ རྒྱལ་བའི་དཀྱིལ་འཁོར་གྱི་བཀོད་པ་དང་མཆོད་ 
ཁང་དཔག་ཏུ་མེད་པར་མཇལ༔ ཡང་མར་ལ་གཡས་ཕྱོགས་སུ་རིན་པོ་ཆེའི་སྐས་ཐེམ་ལ་ 
ཕེབ་ཅིང་ཕོ་བྲང་མཆོད་ཁང་མང་པོ་ཡོད་པ༔ རིག་འཛིན་དཔག་མེད་བཞུགས་ཤིང༔ གསོལ་ 
བ་བཏབ༔ གང་ཡིན་ཞུས་ཛ༔ རྒྱ་གར་གྱི་གྲུབ་མཆོག་རྣམས་ཡིན་གསུང༔ ཡང་གསེར་ 
གྱི་སྐས་ཐེམ་གཅིག་ལ་ཕེབས་ཤིང༔ ཕོ་བྲང་པདྨ་རཱ་ག་ལས་གྲུབ་པའི་གཞལ་ཡས་ཁང་ 
དུཿ༔ གུ་རུའི་ཐུགས་ཀྱི་ཌཱཀྐི་ལྷ་ལྕམ་ལ་སོགས་མཁའ་འགྲོ་མ་མང་དུ་བཞུགས་པ་ལ་ཕྱག་ 
འཚལ་ཞིང་གསོལ་བ་བཏབ་བོ༔ ཡང་མཆོད་ཁང་རིན་པོ་ཆེ་སྣ་སྔ་ལས་གྲུབ་པ་གཅིག་ 
མཇལ༔ གང་ཡིན་ཞུས་ཛ༔ གུ་རུ་རིན་པོ་ཆེའི་ན་བཟའི་སྒྲུབ་ཁང་ཡིན་གསུངས༔ དེ་ལྟ་ 
བུའི་མཆོད་ཁང་དཔག་ཏུ་མེད་པ་ལྷ་རྫས་ཀྱི་མཆོད་ཁང་༔ རོལ་མོའི་མཆོད་ཁང༔ རྒྱན་
235

༄༅། །ཟངས་མདོག་དཔལ་རིའི་མཐོང་སྣང་སྐོར།
དུ་མ་སྣ་ཚོགས་ཀྱི་མཆོད་ཁང༔ སྐུ་ལྷ་ཡི་མཆོད་ཁང༔ གསུང་པོ་ཏིའི་མཆོད་ཁང༔ ཐུགས་ 
རྟེན་གྱི་མཆོད་ཁང༔ རིང་བསྲེལ་དང་དམ་རྫས་ལ་སོགས་པའི་མཆོད་ཁང༔ ལོངས་སྤྱོད་ 
རྒྱན་གྱི་འཁོར་ལོའི་མཆོད་ཁང༔ གཞན་ཡང་སྲིན་གྱི་མི་འོད་སྐུར་གྲུབ་པ་རྣམས་ཀྱིས་ 
ཆོས་ཉིད་རང་སྒྲ་སྒྲོག་ཅིང་དཔག་མེད་ཡོད་པ༔ གཞན་ཡང་རིག་འཛིན་དང༔ དཔའ་བོ་ 
དཔའ་མོ་སོ་སོའི་ཕོ་བྲང་བལྟ་མི་ནུས་པ་ཕྱོགས་མཚམས་ཐམས་ཅད་ན༔ རིག་འཛིན་
བསམ་གྱིས་མི་ཁྱབ་པ་བརྗོད་ཀྱིས་མི་ནུས་པ་ཡོད་དོ༔ རང་གི་བསམ་པ་ལ་འགྲོ་བ་ཀུན་ 
སངས་རྒྱས་ཀྱི་ས་ཐོབ་ནས༔ འདིར་ཀུན་སླེབས་ཤིང་ཤུལ་དུ་མེད་པ་རེད་བསམ་པའི་ 
སྣང་བ་འཆར་རྒྱུ་བྱུང༔ དེ་ནས་སྲིན་པོའི་ཡུལ་རྣམས་ལ་བལྟས་ཛ༔ བསམ་གྱིས་མི་ཁྱབ་ 
པ་ཡོད་ཅིང༔ གང་ཡིན་ཞུས་ཛ༔
སྲིན་གྱི་ཡུལ་གླིང་བཅུ་གཉིས་བྱ་བ་ཡིན༔ དེ་རྣམས་རེ་རེ་བཞིན་ཏུ་ཐོད་ཕྲེང་རྩལ་ 
ལ་སོགསཿས༔ གུ་རུ་མཚན་བརྒྱད་དུ་སྤྲུལ་ནས༔ འགྲོ་དོན་བྱེད་པ་ཡིན་གསུངས༔ ཡང་ 
བལྟས་ཛ༔ རི་བོ་ཡ་མཚན་ཅན་གཅིག་འདུག༔ དེ་གང་ཡིན་ཞུས་ཛ༔ མ་ལ་ཡ་དང་མེ་ 
རི་འབར་བ༔ རྒྱ་མཚོ་མ་གི་ཁྲག་མཚོ་ཁོལ་མ་ཡིན་གསུངས༔ ད་འགྲོ་དེངས་ཤིག་གསུངས་ 
ནས༔ མཁའ་འགྲོ་རྣམས་སྔོན་ལྟར་འོང་ཞིང་འགྲོ་ཟེར༔ ཁོ་བོས་མ་ཅིག་ལ་ཕྱག་འཚལ་ 
གསོལ་བ་བཏབ་ཅིང༔ སྐུ་ལ་སྤྱི་བོས་གཏུགས་ནས་ཚེ་རབས་ཐོག་མ་མེད་པར་ཐུགས་ 
རྗེས་ཟུངས་ཤིག་ཞུས་ཛ༔ ཉམས་དང་རྨི་ལམ་ལ་ལུས་དང་གྲིབ་མ་བཞིན་དུ་འདུ་འབྲལ་
མེད་གསུངས་ཤིང་བསྐྱལ་ནས་རྣམ་པར་རྒྱལ་བའི་སྒོ་ཐམས་ཅད་བསྒྲོད་ཅིང༔ ཁྲོ་བོ་
བདུད་རྩི་དང༔ རྣམ་རྒྱལ༔ རྒྱལ་པོ་ཆེན་པོ་རྣམས་དང་གྲོས་ཡོད་ཅིང་གསོལ་བ་བཏབ་ 
པས༔ མཁའ་འགྲོ་སྡེ་ལྔས་སྐད་ཅིག་ཡུད་ཙམ་ལ་བསྐྱལ་ཞིང༔ སྲིན་པོའི་ཤར་ལྷོ་མཚམས་
236

༄༅། །ཟབ་གཏེར་ཆོས་ཀྱི་མཛོད་ཁང་།
སུ་འོང་བར་སྲིན་ཡུལ་དང་ཨུ་རྒྱན་གྱི་ཡུལ༔ རྒྱ་གར་པ༔ བལ་པོ་ལ་སོགས་བསྒྲོད་ཅིང༔ 
བོད་དུ་ཐོན་པར་རང་ཡུལ་དུ་བདེ་བར་ཕེབས་པའི་སྣང་བ་བྱུང་ཞིང༔ མཁའ་འགྲོ་རྣམས་ 
ཀྱིས་ལུང་བསྟན་དང༔ ཤོག་དྲིལ་གཅིག་གཏད་ཅིང་བདེ་བར་འདུག་གསུངས་ནས༔ ཞག་ 
བརྒྱད་ཀྱི་སྣང་བ་བྱུང་ཞིང་འཁྲུལ་པའི་སྣང་བའོ༔ དེ་ལྟ་བུ་བོད་གངས་ཆེན་གྱི་བསྒྲུབ་ 
གནས་སྨོན་ལམ་གར་ཡོད་པ་ནི༔ མཇལ་བ་མང་དུ་ཡོད་ཀྱང་བཀོད་མ་ནུས༔ ད་རུང་ 
མ་ཤི་བར་དུ་དག་པའི་སྣང་བ་འོང་སྟེ༔ འདི་ཙམ་གྱིས་ཆོག་མོད༔ ཡི་གེ་འདི་ལྟ་བུ་ལ་ 
ལྟོས་ཤིང༔ སེམས་དང་རིག་པའི་ཞུས་ལེན་གདམས་པ༔ འགྱུར་མེད་ཀྱི་ཚིག་བརྡ་སྦྱོར་ 
མ་ཤེས་ཀྱང༔ ཐུགས་ཁྲེལ་མེད་པར་གཏེར་རྒྱུད་འཛིན་པའི་དད་གུས་ཅན་རྣམས་ཀྱིས་ཉི་ 
མ་བཏང་བའི་ཡི་གེ་འདི་ལྟ་བུ༔ ཚིགས་བཅད་ཤེས་ལ་མ་ནོར་ཞིང༔ མགུར་གྱིས་ལ་ 
བཞེངས་ཤིག་ཅེས་ལ༔ ཨོཾ་ཨཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ ཨེ་མ༔ སྤྲོ་གླུ་བ་དན་དཀར་ 
པོ་གཡོ་བ་ལ༔ སིལ་སིལ་སྙན་པའི་སྒྲ་ལ་ལྟད་མོ་ལྟོས༔ སེམས་རིག་མ་བུ་དྲི་བཤད་ 
འདི་ཉིད་ལ༔ ཡ་མཚན་ཆེ་བའི་ལྷག་ལྷག་གད་མོ་ཆེ༔ དུས་ད་རེས་མི་འདྲི་ནམ་རེ་དྲི༔ 
མགྱོགས་པའི་རིག་པ་ཅིར་མཐོང་ཧ་རེ་པོ༔ ཁྱོད་གཉིས་སྐད་ཅིག་མི་འདུག་གང་དུ་སོང༔ 
གསུང་ཚིག་སྙན་པོ་ཡོད་ཀྱང་མི་བཤད་དམ༔ སེམས་ཉིད་དྲི་མ་མ་གོས་ཐབས་ཀྱིས་ 
གསོན༔ ཁོ་བོ་རིག་པའི་ངག་ལ་སྙན་བསམ་ན༔ མདང་སུམ་ནམ་གྱི་ཐོ་རངས་ཚུན་ཆད་ 
ལ༔ རིག་པ་ཆོས་ཉིད་བདེན་པའི་ལམ་ལ་སོང༔ ཞེས་བློ་བདེ་བ་མཁའ་འགྲོ་ལྔ་ཡིས་ 
ཁྲིད༔ དཔལ་རི་པདྨ་འོད་དུ་མ་ཤི་ཐོནཿ༔ ལུས་ཁམས་ཤ་གཟུགས་ལྷ་སྐུ་མ་ཁྱེར་བདེ༔ 
འགྲང་ལྟོགས་སྐོམ་གྱི་གྲོ་བཅས་མ་དགོས་སམ༔ ཕ་བཀའ་དྲིན་ཆེ་བའི་བླ་མར་མཇལ༔ 
ཐུགས་བརྩེ་དེ་འདྲ་ཆེ་བར་མ་ངེས་ཏེ༔ ཐུགས་བཏགས་མ་མཛད་པ་ཡང་གཅིག་ཀྱང་མེད༔
237

༄༅། །ཟངས་མདོག་དཔལ་རིའི་མཐོང་སྣང་སྐོར།
མ་ནུས་ཟོབ་རྒན་སྔགས་འཆང་ཞེ་བློ་བདེ༔ འཇིག་རྟེན་སྔགས་པ་ང་འདྲ་ལོས་ཡོད་དེ༔ 
ཀུན་ལ་ཐུགས་རྗེ་ཡོད་པ་མ་ངེས་ཤིང༔ ཉམ་ཆུང་བདག་ལ་ཐུགས་རྗེ་མི་ཆུང་འདྲ༔ དབང་ 
ལུང་ཟབ་མོ་གདམས་པ་ལུང་བསྟན་གནང༔ ཞུས་ལན་མ་བྱུང་བ་ཡང་གཅིག་ཀྱང་མེད༔
རྒྱང་ཐག་རིང་པོར་སོང་བའི་སྙན་པ་སྒྲོག༔ མ་དང་མཁའ་འགྲོ་རིག་འཛིན་མང་པོ་ཡིས༔ 
སྔོན་ཚེ་ངོ་ཤེས་ཟླ་ཞལ་མ་འདྲིས་ཀྱང༔ བྱིན་རླབས་ཐུགས་རྗེས་མ་འཚལ་གཅིག་ཀྱང་ 
མེད༔ འདི་ལྟར་གང་དག་ཞིབ་ཆ་མ་འཚལ་མེད༔ ཕོ་བྲང་ཆེན་པོ་སྣང་བ་འཁྱམ་པའི་ 
གནས༔ ས་རྒྱུས་མི་ཤེས་ལམ་ནོར་མ་དགོས་སམ༔ གྲོགས་བཟང་ཡེ་ཤེས་མཁའ་འགྲོ་ 
མཚོ་རྒྱལ་རྙེད༔ གནས་སྟོན་ལྷ་དང་བླ་མ་རིག་འཛིན་མཇལ༔ མིང་སྲིང་སྨོས་ཤིང་བཀའ་ 
དྲིན་འཁོར་མེད་དམ༔ སྲིང་ཅིག་ཡང་ཡང་མཇལ་བའི་སྨོན་ལམ་བཞག༔ འདུན་པའི་ 
གདུང་སེམས་མཁའ་འགྲོ་སྡེ་ལྔ་ཡིས༔ རྣམ་སྣང་སྤྲུལ་པ་སུ་ཡིན་མི་ཤེས་ཏེ༔ རྡོ་རྗེ་ཐེག་ 
གཤོག་བཻ་རོ་ཙ་ན་ཉིད༔ ཁྱེད་ཉིད་ཡིན་ཟེར་ལམ་སྐབས་སྐྱེལ་མ་མཛད༔ སྔགས་པ་ 
མ་ཤི་རོ་དང་འཕྲད་རྒྱུ་བྱུང༔ ལུས་སེམས་སོ་སོར་མ་བྲལ་ཡ་མཚན་ཅན༔ དེ་འདྲ་བསམ་ 
ན་གཅིག་པུར་གད་མོ་འཚལ༔ ས་ཐག་རིང་པོ་མ་རེད་སྐལ་ལྡན་ཚོ༔ ཁོ་བོ་ཞག་མང་མ་ 
འགོར་ཞག་བརྒྱད་ལོན༔ མི་ངན་ཁ་ནས་གཏམ་ངན་མ་ཡིན་ཏེ༔ རྒྱ་གར་རྡོ་རྗེ་གདན་དེ་ 
འཇིག་པ་འདྲ༔ དེ་ཕྱོགས་ཡུལ་ཚོ་མང་པོ་འཇིག་ཟེར་ཐོས༔ མ་ག་དྷ་རུ་རྒྱལ་བློན་ཁྲིམས་ 
ལ་འགལ༔ བོད་ལ་དར་རྒུད་མང་འོང་ངེས་པར་གསུངས༔ དེ་འདྲ་བསམ་ན་ཁོ་བོ་བློ་མ་ 
བདེ༔ དེ་མིན་རྒྱ་བོད་བླ་མ་བཀའ་དྲིན་ལ༔ བདེ་བ་མ་གཏོགས་བཟླ་རྒྱུས་ཅུང་ཙམ་མེད༔ 
འཇིག་རྟེན་རྟག་པ་སུ་ཞིག་ངས་མ་མཐོང༔ འཁྲུལ་པའི་སྣང་བ་བརྡ་ཙམ་མདོར་བསྡུས་སམ༔ 
གནས་དེ་འདྲ་ཐོན་ཀྱང་ངེས་པར་སུ་ཞིག་འཚལ༔ མ་དགའ་ཙམ་ཞིག་བདག་ལ་བཟླ་མི་
238

༄༅། །ཟབ་གཏེར་ཆོས་ཀྱི་མཛོད་ཁང༌།
བདེ༔ ས་རྒྱུས་མི་ཤེས་པ་རྣམས་གཅིག་ཀྱང་མེད༔ དེ་འདྲ་བསམ་ན་གུ་རུར་གསོལ་བ་ 
ཐོབ༔ འཇིག་རྟེན་འདུ་འཛི་དྲི་མས་མ་གཡོགས་ན༔ པད་འབྱུང་ཚེས་བཅུ་ཀུན་ལ་འབྱོན་
རྒྱུ་རེ༔ སྐལ་ལྡན་ཡོད་ན་དེ་དུས་ཀུན་གྱིས་མཇོལ༔ ང་ལ་དད་ཅིང་མོས་པས་ཅི་ཞིག་བྱ༔ 
ཡང་ཡང་མཇལ་ཀྱང་སྔགས་པ་རྒད་པོ་རེད༔ དེ་བས་གཅིག་པུར་པདྨའི་ཟབ་ཆོས་སྣ་རེ་ 
གྱིས༔ སངས་མི་རྒྱས་རང་དབང་མེད་པ་རུ༔ པདྨའི་ཐུགས་རྗེའི་ལྕགས་ཀྱུས་འཛིན་པར་
ངེས༔
ཀུན་བཟང་འཇའ་སྐུ་ཐོབ་པ་ཐེ་ཚོམ་མེད༔ ཅེས་པ་མཚམས་སྦྱོར་གྱི་དབྱེ་ཚིག་དད་ 
གུས་ཅན་ལ་མདོར་བསྡུས་ཙམ་གྱི་ཡི་གེར་བཀོད༔ དྲན་ཚིག་དང་ཞལ་ཏ་ཁ་འཆོལ་བུར་
ལྟར༔ ཞེས་པ༔
ཨེ་མ༔ ཕ་བླ་མ་དྲན་ཅིང་ལྷོ་ནུབ་བལྟས༔ སྔོན་སྨོན་ལམ་བཟང་པོ་ཡོད་པའི་གནདཿ 
ཡང་ཡང་བསམས་ཤིང་ཡིད་ལ་འཆར༔ གནས་དེ་རུ་མ་འདུག་ཁོ་བོ་ང༔ བསམ་པ་ནོར་ 
བཞིན་སྙིང་རེ་ན༔ སྤྲང་པོ་བདག་ལ་མ་ཉན་ཅི་ཞིག་ཡོད༔ མུན་པའི་གླིང་དུ་སླེབས་པ་ 
སྡུག༔ ཡུན་དུ་འགྲོགས་ན་ལྷ་ཡང་དགྲ་རུ་མཐོང༔ ཡོན་ཏན་མི་འཚོལ་སྐྱོན་དུ་འཛིན༔ 
བློ་རྨོངས་རོ་ལ་ཆགས་པར་འོང༔ པད་འབྱུང་ཡབ་ཡུམ་གཉིས་མེད་ཀྱི༔ ཐུགས་རྗེ་ཡོད་ 
པའི་ཡི་གེར་ལྟོས༔ ཁོ་བོ་ཟོབ་རྫུན་མ་ཡིན་ནམ༔ མ་ཐོན་པ་ལ་འདི་འདྲ་ལབ་རྒྱུ་མེདཿ༔ 
མཐོ་འདོད་ཆེ་བ་མ་ཡིན་ཡང༔ དྲི་བའི་མི་ལ་ཡི་གེར་བཏབ༔ དད་པ་ཅན་གྱིས་ལྟད་མོ་ 
མཛོད༔ ལྷན་ཅིག་འགྲོགས་ཀྱང་སྔགས་པ་ང༔ བལྟ་ཞིང་ཤ་གཟུགས་སྒྱུ་མའི་ལུས༔ འཆི་ 
བའི་ཚེ་ན་སྐྱོ་བ་སྐྱེས༔ སྲས་རྒྱུད་སློབ་རྒྱུད་སྦྱིན་བདག་རྣམས༔ བསམ་ཆུང་མ་འཛིན་ང་ 
ལ་ཉོན༔ ལུས་ཀྱིས་གནས་རི་མ་མཇལ་ཀྱང༔ རིག་པས་གནས་མཆོག་དེ་རྣམས་མཇལ༔ 
ལུས་ཀྱི་བླ་མ་མ་བརྟེན་ཀྱང༔ རིག་པའི་བླ་མ་དེ་རྣམས་མཇལ༔ ཡི་དམ་མཁའ་འགྲོ་ཆོས་
239

༄༅། །ཟངས་མདོག་དཔལ་རིའི་མཐོང་སྣང་སྐོར།
སྐྱོང་རྣམས༔ ལུས་དང་གྲིབ་མ་བཞིན་དུ་ཡོད༔ དཀོར་སྒྲིབ་ཆེ་བ་མ་གཏོགས་པ༔ ཕྱི་ནང་ 
མི་འདུག་སྐྱེ་རྒྱུད་ཤེས༔ སྦྱིན་བདག་འབྲེལ་བ་གང་ཡོད་རྣམས༔ གཏེར་སྟོན་མིན་ཟེར་ 
ཐོས་ན་ཡངཿ༔ མི་སྡུག་དད་ལོག་མི་འཚལ་ཡང༔ ཆུད་ཟོས་མི་འགྲོ་བསླུ་བ་མེད༔ ཁོ་བོ་ 
ཆོས་རྒྱལ་གླིང་པ་ང་༔ འབར་ཤ་སྐུར་བཏབ་བྱས་ཀྱང་བདེ༔ ཟབ་མོའི་གཏེར་ཁ་བདུན་ 
ལ་དབང༔ སྐལ་ལྡན་ཡོད་ན་སྣ་རེ་ལོངས༔ པདྨ་འོད་དུ་ཁྲིད་ནུས་སམ༔ དམ་རྫ་ས་མྱོང་ 
གྲོལ་མང་པོ་དབང༔ སྐལ་ལྡན་ཡོད་ན་སྣ་རེ་མྱོང་༔ འོད་སྐུ་གྲུབ་པ་ཐོབ་ནུས་སམ༔ 
རིགས་བཟང་ཡོད་ན་ང་དང་འགྲོགས༔ གང་མཉེས་ཚོགས་རྫོགས་སྣ་རེ་གྱིས༔ པདྨའི་ 
ཐུགས་རྗེས་འཛིན་ནུས་སམ༔ ཁོ་བོ་གང་འཕྲད་སྨོན་ལམ་སྟོབས༔ མི་འོས་ཚིག་ངན་ 
བྱེད་དོན་མེད༔ བདག་ལ་འབྲེལ་ཚད་ཕོ་མོ་རྣམས༔ མི་བརྗེད་པདྨའི་སྙན་དུ་འབུལ༔ 
ཐུགས་རྗེ་ཡོད་པའི་དྲིན་ལེན་ཡིན༔ ངོ་དགའ་བྱེད་པ་མ་ཡིན་ཀྱང༔ བདེན་པར་བསམ་ 
ན་སྐྱོ་བ་སྐྱེས༔ མི་བདེན་བསམས་ན་ལྟ་མི་དགོས༔ ནོར་དང་བཙན་ལ་རེ་མ་མྱོང༔ རྣལ་ 
འབྱོར་དམ་ཚིག་མ་ཉམས་ན༔ འཚོ་བ་སྣང་སྲིད་ལྷ་འདྲེས་སྦྱར༔ ཁོ་བོ་སྔགས་འཆང་ 
གར་སོང་བདེ༔ མ་དང་མཁའ་འགྲོས་ལམ་སྣ་འདྲེན༔ དམ་པའི་ཆོས་ལ་སྐྱོ་བ་ཆེ༔ འགྲོ་ 
དྲུག་ཕ་མ་ཡིན་པར་བསྔོ༔ འཇིག་རྟེན་མི་དང་མི་མཐུན་མེད༔ ཡོན་མཆོད་བཀྲ་ཤིས་བདེ་ 
ལེགས་ཤིངཿང༔ ཨུ་རྒྱན་པདྨའི་བཀའ་དྲིན་ཡིན༔ རྣམ་སྣང་སྤྲུལ་པ་ཐེག་གཤོགས་རྩལ༔ 
བཻ་རོ་ཙ་ན་གཉིས་མེད་དེ༔ དཔལ་གྱི་དབང་ཕྱུག་ཁོ་བོ་ང༔ རྒྱལ་རིགས་ཀུན་གྱི་བླ་མ་ 
མཛད༔ མ་ནུས་ཀུན་གྱི་གཙོ་བོ་སྟེ༔ ཆོས་གྲྭ་ཆོས་སྡེ་གྲོགས་པོ་སྐད༔ ཁོ་བོ་ཀུན་མཐུན་ 
ཞེ་བློ་བདེ༔ ང་དང་མ་འཕྲད་རྗེས་སྐྱོ་དྲན༔ སྨོན་ལམ་དབང་གིས་འཕྲད་པར་ངེས༔ བློ་ 
བདེ་བ་གུ་རུའི་བཀའ་དྲིན་ནམ༔ ལུས་བདེ་བ་སྔོན་གྱི་སྨོན་ལམ་སྟོབས༔ ནད་དང་དུག་
240

༄༅། །ཟབ་གཏེར་ཆོས་ཀྱི་མཛོད་ཁང༌།
གིས་མི་ཚུགས་ཤིང༔ འཆི་རྒྱུ་མེད་པ་ཞེ་བློ་བདེ༔ ཕོ་ལོ་ཉི་ཤུ་ཡན་ཆད་དང༔ སུམ་ཅུ་སོ་ 
དྲུག་མན་ཆད་པར༔ འཁྲུལ་སྣང་ཐམས་ཅད་མདོར་བསྡུས་ཙམ༔ འདི་བཀླག་ཆོག་ཤེས་ 
མི་འདུག་གམཿ༔ ཁོ་བོ་ཡང་ཡང་དྲན་པའི་ཚེ༔ མཇལ་བ་ཆོག་ཤེས་མི་འདུག་བསམ༔ ཁོ་ 
བོའི་ཟབ་མོ་གཏེར་ལ་ལྟོས༔ དོན་གོ་བ་ཡོད་ན་ཆོས་ལ་ཉུལ༔ ཁོ་བོའི་བདེན་གསུམ་དྲིལ་ 
བའི་བཀའ༔ རྡོ་རྗེའི་ཚིག་ལ་སླད་དུ་མེད༔ ཁོ་བོའི་བཀའ་བཙན་ངེས་པའི་མཆོག༔ ལོ་ 
ཟླར་མི་འགྱང་རྟགས་ནུས་ཐོན༔
ཁོ་བོའི་བྱིན་རླབས་མ་ཡལ་བ༔ ཐུགས་རྗེ་ཡོད་པའི་པདྨའི་སར༔ ཁོ་བོ་བདེན་པར་ 
ཁྲིད་ནུས་སམཿ༔ དཀོན་པའི་བླ་མ་མཇལ་རེ་བདེ༔ ཁོ་བོ་པད་འབྱུང་ངེས་པར་སྟོན༔ གནས་ 
དེ་འདྲ་ཉམས་རེ་དགའ་བ་འམ༔ ཁོ་བོས་དབེན་ལ་བཀོད་པར་འཚལ༔ འཇའ་སྐུ་ཐོབ་ 
པ་སྐྱེ་བར་དཀའ༔ ཁོ་བོའི་གདམས་པ་སྣ་རེ་ལོངས༔ འཇིག་རྟེན་ཆོག་ཤེས་མ་འདུག་ནཿ 
ཁོ་བོས་འཁོར་བར་འཁྱམ་པར་བསམ༔ མི་རྟག་འཆི་བ་མ་དྲན་ན༔ ཁོ་བོས་སྐད་ཅིག་འཆི་ 
བར་བསམ༔ འགྲོ་དྲུག་ཕ་མར་མ་ཤེས་ན༔ ཁོ་བོས་སེམས་བསྐྱེད་ཆུང་རེ་བསམ༔ འཁོར་ 
བར་ཞེན་པ་མ་ལོག་ན༔ ཁོ་བོས་སྡུག་བསྔལ་ས་བོན་བསམ༔ ཐར་པའི་ལམ་ལ་མ་བསྙེགས་ 
ན༔ ཁོ་བོས་ཐར་པ་མེད་དོ་བསམ༔ ལས་དེ་འདྲ་བསམ་ན་སེམས་ལ་ལྟོས༔ ཁོ་བོས་ 
སེམས་ཉིད་སྟོན་པར་བསམ༔ མ་དག་འཁོར་བ་ས་དགུ་ཡོད༔ ཁོ་བོས་དག་པའི་སེམས་ 
ས
དེ་སྟོན༔ ཉན་ཐོས་རང་རྒྱལ་བྱང་ཆུབ་སེམས༔ ཁོ་བོས་བདེན་གསུམ་ལམ་ལ་ཁྲིད༔ ཀྲི་ཡ་ 
ཡོ་ག་ཨུ་པ་ཡ༔ ཁོ་བོས་རང་བྱུང་ཆོས་སྒྲ་སྒྲོགས༔ མ་ཧཱ་ཨ་ནུ་ཨ་ཏི་གསུམ༔ ཁོ་བོས་ཀུན་ 
བཟང་འཇའ་སྐུ་གདམས༔ དོན་དེ་འདྲ་འཇུག་ན་འགྱོད་རེ་མེད༔ ཁོ་བོའི་བསླུ་བ་མི་འདུག་ 
བསམ༔ རྩ་གསུམ་བསྒྲུབ་ལ་འབད་ནུས་ན༔ ཁོ་བོས་དངོས་གྲུབ་ཡོད་དོ་བསམ༔ ལྟ་བ་
241

༄༅། །ཟངས་མདོག་དཔལ་རིའི་མཐོང་སྣང་སྐོར།
ཅི་ནུས་བསྒོམ་པར་གྱིས༔ ཁོ་བོས་སྐལ་ལྡན་ཡིན་པར་གོ༔ ངག་གི་སྙིང་པོ་མཐར་ཕྱིན་ན༔ 
ཁོ་བོས་ལས་ཅན་རེད་ནུས་བསམ༔ ལུས་ཀྱི་ལྷ་སྐུ་གནས་ཀུན་ཉུལ༔ ཁོ་བོས་སྡིག་སྒྲིབ་ 
དག་པར་རྟོགས༔ དབྱངས་དང་རྔ་ཚིག་གྱེར་ལ་མཁས༔ ཁོ་བོས་བསྟན་འཛིན་ངེས་པར་ 
བསམ༔ ཡར་མཆོད་མར་སྦྱིན་གང་ནུས་རྣམས༔ ཁོ་བོས་ཚོགས་རྫོགས་ཐོབ་པར་བསམ༔ 
ལས་དེ་འདྲ་བསམ་ན་ཡི་གེར་ལྟོས༔ ཁོ་བོར་དེ་བས་གདམ་རྒྱུ་མེད༔ འབར་ཤ་སྐུར་ 
བཏབ་བསམ་བཟང་པོ༔ གཏེར་སྟོན་མིན་ཟེར་ཞེ་བློ་བདེ༔ ཟུར་ཟ་ཆགས་སྡང་བསམ་ 
བཟང་པོར༔ ཟོབ་རྒན་ཟེར་ཡང་ཞེ་བློ་བདེ༔ ཁྲམ་པ་རྫུན་ཟེར་བསམ་བཟང་པོར༔ རྫུན་ 
རྒན་ཟེར་ཡང་ཞེ་བློ་བདེ༔ བདེ་བ་གསུམ་དང་མ་ལྡན་ན༔ སྡུག་བསྔལ་བསམ་གྱིས་མི་ 
ཁྱབ་ཅིང༔ ཚིག་ངན་སེམས་ཀྱི་བློ་དབྱིངས་དགོས༔ མདོ་སྨད་བལ་ཡུལ་ལྕགས་ལུང་དུཿ༔ 
པདྨའི་འགྲོ་འདྲེན་ཡོད་པ་དེ༔ ཁོ་བོ་ཆོས་རྒྱལ་གླིང་པ་ཟེར༔ མ་འཕྲད་དད་པ་རྒྱང་ནས་ 
ཆེ༔ སྐྱོ་བ་སྐྱེས་པའི་དུས་གཅིག་འོང༔ སེམས་འཁྲུལ་ཁ་འཆོལ་བཀོད་པ་འདི༔ ཨུ་རྒྱན་ 
བདེ་ཆེན་རི་ཁྲོད་དུ༔ སྙན་པའི་བ་དན་དཀར་པོ་ལ༔ སིལ་སིལ་ཆོས་སྒྲ་སྒྲོག་པའི་དུས༔ 
བསྒྲུབ་ལ་སྙིང་རུས་བརྩོན་པའི་ཚེ༔ སྐྱོ་བ་རྗེས་འཇུག་བློ་ཡི་ཀར༔ སློབ་མ་མང་པོས་སྐྱོ་ 
བ་དྲིས༔ པདྨ་དོན་འགྲུབ་བསྐུལ་བའི་ངོར༔ བྲིས་ཤིང་བསྟན་པའི་རྒྱན་དུ་ཤོག༔ སྤྱིར་ 
འགྲོ་བ་སེམས་ཅན་མ་ལུས་རྣམས༔ ཕ་མ་ཁ་ལག་འབྲེལ་ཚད་ཀུན༔ བསྔོ་དགོས་གང་ 
ཡོད་དོན་དུ་བསྔོ༔ ནག་པོ་བདུད་རིགས་ཀུན་ཞི་ནས༔ པདྨའི་འགྲོ་དོན་ཁྱབ་པར་ཤོགཿ 
ཡུལ་ཕྱོགས་ཀུན་ཏུ་བདེ་ལེགས་ཤིང༔ ཀུན་བཟང་འཇའ་སྐུ་ཐོབ་པའི་བཀྲ་ཤིས་ཤོག༔ 
ཅེས་པ་འདི་ལ་ལན་གཅིག་ཀློག་ཅིང་སྐྱོ་བ་དྲན་ན༔ གནས་དེ་རྣམས་མཇལ་བ་དང་ཁྱད་ 
མེད་ཅིང༔ ཁོ་བོ་ཆོས་རྒྱལ་གླིང་པའི་བཀའ༔ མི་མགོ་གཡོགས་པའི་ཟོབ་རྫུན་རྣམས་ཀྱིས་
242

༄༅། །ཟབ་གཏེར་ཆོས་ཀྱི་མཛོད་ཁང༌།
བཅོས་པ་བསླད་དུ་གནས་གྱུར་ཅིག༔ བདུད་མགོན་མ་ནིང་སྡེ་ལྔས་སྲོག་རྩ་རྦད་ཀྱིས་ 
ཆོད༔ ཅེས་པ༔ མཾ་མངྒལཾ༔ ས་མ་ཡ་བརྡ་ཐིམ༔ ཙིཏྟ་ཛྙཱནའོ༔ དགེའོ།། །།
243

༄༅། །ཟངས་མདོག་དཔལ་རིའི་མཐོང་སྣང་སྐོར།
༄༅། །ཟངས་མདོག་དཔལ་རིའི་མཐོང་སྣང་བཞུགས།
༄༅། །ན་མོ་གུ་རུ་ཡེ། སྙིགས་མའི་གཏེར་མིང་པདྨ་ཚེ་དབང་བདག་རང་ལོ་ཉི་ཤུའི་དུས་ 
བསྐལ་པ་མེ་ཁྱིའི་ལོའི་ཧོར་ཟླ་བདུན་པའི་ཚེས་བཅུའི་ཉིན་ཚོགས་མཆོད་ཕུལ་བའི་ནུབ་ 
མཁའ་འགྲོ་དཀར་སེར་དམར་ལྗང་མཐིང་ག་ལྔ་སླེབས་ནས་འདི་སྐད་ཟེར། ཀྱེ་ཧོ། 
དཔའ་བོ་ཆེན་པོ་དགོངས། །ངེད་ཅག་རིགས་ལྔའི་མཁའ་འགྲོ་ཡིན། །ལྷོ་ནུབ་རྔ་ཡབ་ 
དཔལ་རི་ནས། །རྒྱལ་དབང་ཨོ་རྒྱན་ཆེན་པོ་ཡིས། །མངགས་པའི་ཕོ་ཉ་ངེད་ཅག་སྟེ། ། 
དཔའ་བོ་ཆེན་པོ་བྱོན་པར་འཚལ། །ཞེས་ཟེར་ཚེ་བདག་གིས་སྨྲས་པ། ཨེ་མ་ལས་དང་ 
སྐལ་བར་ལྡན། །ཨོ་རྒྱན་དྲུང་དུ་བསྒྲོད་པ་ལ། །དགའ་སྤྲོ་ཅིས་ཕྱིར་མི་མཆིས་སོ། །ཁྱོད་ 
རྣམས་བྱོན་པ་བཀའ་དྲིན་ཆེ། །ཞེས་མཁའ་འགྲོ་དེ་རྣམས་དང་མཉམ་དུ་སྐད་ཅིག་གིས་
འཕུར་སོང་བར་ཐང་ཆེན་པོ་ཞིག་ཏུ་སླེབས་ཚེ་བདག་གིས་ཕར་བལྟས་པར། རྒྱང་རིང་ 
པོ་ན་གྲོང་ཁྱེར་མང་པོ་དང་རི་ཆེན་པོ་འཇའ་སྤྲིན་གྱི་གསེབ་ནས་མཐོང་ཚེ་བདག་གིས་ 
སྨྲས་པ། ཀྱེ་ཧོ། མཁའ་འགྲོ་སྡེ་ལྔ་གསོན། ཕ་གིའི་གྲོང་ཁྱེར་མང་པོ་དང༌། རི༌འདི༌ཅི་ 
ཡིན་དྲིས་པའི་ལམ་དུ་ཌཱ་ཀི་རྣམས་ཀྱིས་འདི་སྐད་གསུངས། ཨེ་མ། སྐལ་ལྡན་བུ་ཁྱོད་ 
ལགས། །ཕ་གིའི་གྲོང་ཁྱེར་རི་འདི་ཉིད། །སྲིན་པོའི་གྲོང་དང་རྔ་ཡབ་གླིང༌། །ཟངས་ 
མདོག་དཔལ་རིའི་ཕོ་བྲང་ཡིན། །དཔའ་བོ་ཆེན་པོ་དེ་རུ་འགྲོ། །ཞེས་ཟེར་བཞིན་ཕར་ 
སོང་ཚེ་མཚོ་ཆེན་པོ་དྭངས་ལ་རྙོག་པ་མེད་པ་ཡན་ལག་བརྒྱད་དང་ལྡན་པ་མཐོང་ན་
སྐོམ་པའི་གདུང་བ་སེལ་ནུས་པ་དེའི་དབུས་སུ། རི་ཆེན་པོ་བརྗིད་ཅིང་ལྷུན་ཆགས་པ་བལྟ་
244

༄༅། །ཟབ་གཏེར་ཆོས་ཀྱི་མཛོད་ཁང༌།
ན་སྡུག་པ་ཙིཏྟའི་དབྱིབས་ལྟ་བུའི་མཐར་བསྐོར་དུ་སྲིན་པོའི་གྲོང་ཁྱེར་སུམ་སྟོང་ཙམ་ཡོད་ 
པ༑ མཁར་ཐམས་ཅད་ཐོད་སྐམ་གྱིས་བརྩིགས་པ་ལ་མི་མགོ་སྐམ་རློན་གྱི་ཏོག་དང་མི་
ལྤགས་གྱི་གཡང་གཞིའི་རྒྱལ་མཚན་བཙུགས་པ། སྲིན་པོ་སྲིན་མོ་རྣམས་འཇིགས་ཤིང་ 
བལྟ་མི་བཟོད་པ་ཡ་ང་བའི་གནས་ཡིན་ནོ། །དེ་ནས་མཚོ་དེ་ལ་ལྕགས་ཀྱི་ཟམ་ཐོག་
ནས་མཁའ་འགྲོ་མ་དང་བཅས་སོང་བའི་སྔར་གྱི་རི་དང་གྲོང་ཁྱེར་ས་གཞི་ཐམས་ཅད་ 
དམར་བ། རི་རྒྱལ་དེའི་རྩེ་མོ་གཞལ་ཡས་ཁང་ཕྱོགས་བཞི་རྣམས་ཤེལ་དང་བཻཌཱུརྱ་དང་ 
པདྨ་རཱ་ག་དང་ཨིནྡྲ་ནཱི་ལས་བྱས་པ། གྲུ་བཞི་སྒོ་བཞི་པ་རྟ་བབས་ཆོས་འཁོར་གདུགས་ 
ཏོག་གིས་སྤྲས་པ། བརྩེགས་བཞི་པ་འོག་ཁང་ནི་ཐོད་སྐམ་གྱི་རྩིག་པ་ལ་མི་མགོ་སྐམ་ 
རློན་གྱིས་ཁ་པད་བྱས་པ། ཕྱོགས་བཞིར་རི་བྲན་བརྒྱད་ཀྱིས་བསྐོར་བ་མཚམས་རྣམས་ 
སུ་གུར་ཀུམ་གྱི་སྤང་ལྗོངས་ལ་ཙནྡན་དང་ཨ་ཀ་རུ་སོགས་ནགས་ཤུག་གི་ཡལ་ག་ལོ་འདབ་ 
རྒྱས་པ་ལ་རིན་པོ་ཆེ་སྣ་ཚོགས་ཀྱི་དྲྭ་ཕྱེད་འཕྱང་འཕྲུལ་གྱིས་བརྒྱན་པ་དེའི་སྟེང་དུ་རྨ་བྱ་
དང་། ནེ་ཙོ། ཀ་ལ་པངྐ་། ཁྲུང་ཁྲུང་། རི་སྐེགས། འཇོལ་མོ་ལ་སོགས་པས་རྩེ་འཇོ་དང་ 
བཛྲ་གུ་རུའི་སྒྲ་དབྱངས་སྒྲོགས་པ། དཔག་བསམ་གྱི་ཤིང་དང་ཁྲུས་ཀྱི་རྫིང་བུ་ལ་མེ་ཏོག་ 
མནྡྷ་ར་བ་དང༌། པདྨ་དང༌། ཨུཏྤལ་དང༌། ཆུ་སྐྱེས་གེ་སར་སོགས་པ་མེ་ཏོག་སྣ་ཚོགས་ 
ཀྱིས་བརྒྱན་པ་ལ་མགྲིན་སྙན་བུང་བའི་ཚོགས་ཀྱིས་རྩི་བཅུད་ལ་རོལ་པ་ལ་སོགས་པ་ 
ཡོན་ཏན་དུ་མས་བརྒྱན་པའོ། །
དེའི་སྟེང་གི་ནམ་མཁར་འཇའ་སྤྲིན་གསེབ་ན་ལྷ་ཡི་བུ་དང་བུ་མོ་མང་པོའི་སྙན་པའི་ 
གླུ་དབྱངས་ལེན་བཞིན་མེ་ཏོག་གི་ཆར་ཕབ་ཅིང་ཁྲུས་བྱེད་པ་གཞལ་ཡས་ཁང་དེའི་འདོད་
རྣམ་ལ་མཆོད་པའི་ལྷ་མོ་རྣམས་ཀྱིས་ཕྱི་ནང་གསང་བའི་མཆོད་ཚོགས་དཔག་མེད་ཐོགས་
245

༄༅། །ཟངས་མདོག་དཔལ་རིའི་མཐོང་སྣང་སྐོར།
ནས་མཆོད་པའོ། །དེ་ལྟ་བུའི་དྲུང་དུ་སླེབས་ཚེ་གཞལ་ཡས་ཁང་གི་ཤར་ཕྱོགས་སུ་སོང་
བར་སྔོན་གྱི་མཁའ་འགྲོ་མ་ལྔ་པོ་ནི་འཇའ་བཞིན་ཡལ་ནས་ཐལ། དེ་ནས་བདག་ཕར་ 
སོང་བའི་ཤར་སྒོའི་ཐད་དུ་བུད་མེད་མཛེས་མ་ཞིག་ཡོད་པའི་དེ་ལ་ཞུས་པ། ཀྱེ་ཧོ། ལྷ་ 
མོ་གཟུགས་མཛེས་གསོན། །ཁྱེད་ནི་སུ་ཡིན་གང་དུ་འགྲོ། །ཞེས་ཞུས་མཁའ་གྲོས་འདི་ 
སྐད་གསུངས། ཨེ་མ་ཁྱེད་ནི་གང་དུ་འགྲོ། །ང་ནི་རྡོ་རྗེ་མཁའ་འགྲོ་ཡིན། བདུད་འདུལ་ 
དབང་ཕྱུག་གླིང་པ་ཡི། །ཡང་སྤྲུལ་དེ་ནི་ཨེ་ཡིན་ནམ། །ཞེས་གསུངས་བདག་གིས་འདི་ 
ལྟར་སྨྲས། །ང་ནི་ལས་རབ་རྡོ་རྗེ་ཡི། །སྤྲུལ་པ་ཡིན་ནོ་མཁའ་འགྲོ་ལགས། །ཞེས་ཞུས་ 
པས་མཁའ་འགྲོའི་ཞལ་འཛུམ་པའི་ངང་ནས་འདི་སྐད་གསུངས།ཨེ་མ། ལས་དང་
སྐལ་བར་ལྡན། །འོ་ཅག་འདི་རུ་འཕྲད་པར་བཟང་། །ཞིང་འདི་རྔ་ཡབ་དཔལ་རི་ཡིན། ། 
ད་ནི་ཨོ་རྒྱན་དྲུང་དུ་འགྲོ། །ཞེས་གསུངས་བཞིན་དེ་དང་མཉམ་དུ་སོང་བར་ཤར་སྒོའི་
ནང་དུ་རྒྱལ་པོ་ཆེན་པོ་ཡུལ་འཁོར་སྲུང་བཞུགས་ཡོད་པའི་དེ་ལ་འདི་སྐད་ཞུས། ཀྱེ། རྒྱལ་ 
པོ་ཆེན་པོ་ཡུལ་འཁོར་སྲུང༌། །དྲི་ཟ་འབུམ་དང་བཅས་པ་དགོངས། །བདག་ནི་ཨོ་རྒྱན་ 
པདྨའི་དྲུང༌། །མཇལ་དུ་བསྒྲོད་པའི་སྒོ་ཕྱེས་ཚལ། །ཞེས་ལན་གསུམ་ཞུས་པས་སྒོ་ཤག་ 
གིས་ཕྱེས། དེ་ནས་བདག་དང་མཁའ་འགྲོ་ནང་དུ་སོང་བའི་ཐོད་མཁར་འཇིགས་སུ་རུང་ 
པ་དེའི་ནང་དུ་བམ་རོའི་གདན་ལ་སྲིན་རྒྱལ་རཀྴ་ཐོད་ཕྲེང་རྩལ་དབུ་དགུ་ཕྱག་བཅོ་བརྒྱད་
ན་གདུག་པའི་མཚོན་ཆ་སྣ་ཚོགས་བསྣམས་པ། སྐུ་ལ་གླང་ཆེན་གྱི་སྟོད་གཡོགས་ཞིང་ 
ཆེན་གཡང་གཞི་སྟག་ལྤགས་ཀྱི་ཤམ་ཐབས། ཐོད་སྐམ་གྱི་དབུ་རྒྱན། ཐོད་རློན་གྱི་དོ་ 
ཤལ་བྱས་པ། སྦྲུལ་ཆུན་མེ་དཔུང་སོགས་དུར་ཁྲོད་ཀྱི་ཆས་དགུ་རྫོགས་པ། སྐུ་མདོག་ 
སྨུག་ལ་ནག་པ་ཞིག་བཞུགས་པའི་འཁོར་དུ་སྲིན་པོ་སྲིན་མོ་གྲངས་མེད་པས་བསྐོར་བ་
246

༄༅། །ཟབ་གཏེར་ཆོས་ཀྱི་མཛོད་ཁང༌།
མཐོང་ཚེ། བདག་གིས་དད་གུས་དྲག་པོའི་ངང་ནས་འདི་སྐད་ཞུས། ཀྱེ་མ། འགྲོ་བའི་ 
མགོན་པོ་དགོངས། །སྲིན་རྒྱལ་རཀྴ་ཐོད་ཕྲེང་རྩལ། །སྐུ་མདོག་སྨུག་ནག་འཇིགས་པའི་ 
སྐུ༑ ༑མ་རུང་འདུལ་བའི་དཔའ་བོ་ཆེ། །གསོལ་བ་འདེབས་སོ་ཐུགས་རྗེས་ཟུངས། །བདག་ 
ལ་དབང་དང་དངོས་གྲུབ་སྩོལ། །ཞེས་ཞུས་པས་ཁོང་གི་ཞལ་ནས། ཁྱོད་སྔོན་ལས་རབ་ 
རྡོ་རྗེའི་སྐྱེ་བ་བཞེས་དུས་ང་ཡི་དྲུང་དུ་བྱོན་ད་དུང་ཁྱོད་ཕེབས་པ་ཡང་རྟེན་འབྲེལ་ལེགས་
གསུངས།
བདག་གིས་ཞུས་པ་བདག་མི་སྲུན་མགོ་ལོག་གི་ཡུལ་དུ་སྐྱེས་པའི་སྙིགས་མའི་དུས་ན་ 
སྐྱེ་བོ་ཕོ་མོ་ལོག་ལྟ་ཆེ་བའི་དབང་གིས་འགྲོ་དོན་འབྱུང་དཀའ། དེའི་ཕྱིར་ཁྱེད་ཀྱི་གསོལ་ 
འདེབས་ཤིག་གནང་བའི་བཀའ་དྲིན་མ་ཆུང་ཞུས་པ་ལ། ཁོང་གི་ཞལ་ནས། ངས་ཁྱོད་ 
ལ་གསོལ་འདེབས་ཤིག་གནང༌། དེ་ཁྱེད་ཀྱིས་རྔ་གླིང་རོལ་མོ་བཅས་གསུང་ན་བཟང་ངོ་ 
གསུངས། ཨེ་མ་ཧོ༔ གནས་ལྷོ་ནུབ་སྲིན་པོའི་གྲོང་ཁྱེར་ན༔ ཞིང་འཇིགས་རུང་བཀོད་ 
པ་རྫོགས་པའི་དབུས༔ མགོན་ཨོ་རྒྱན་རཀྴ་ཐོད་ཕྲེང་རྩལ༔ སྐུ་སྨུག་ནག་ཁྲོས་པ་སྲིན་ 
པོའི་གཟུགས༔ དབུ་དགུ་པ་ཕྱག་ནི་བཅོ་བརྒྱད་ཀྱིས༔ གདུག་ཅན་རྣམས་འདུལ་བའི་ 
མཚོན་ཆ་ཐོགས༔ དུར་ཁྲོད་ཀྱི་ཆས་བརྒྱད་སྐུ་ལ་གསོལ༔ སྐུ་རབ་ཁྲོས་སྲིན་པོ་ཁྲོས་ 
འདྲའི་གཟུགས༔ གསུང་འགག་མེད་དྲག་སྔགས་ཐོག་སེར་འབེབས༔ ཐུགས་མི་གཡོ་འགྲོ་ 
ཀུན་ཆོས་ཀྱིས་སྐྱོང་༔ འཁོར་ཟ་བྱེད་སྲིན་པོའི་ཚོགས་ཀྱིས་བསྐོར༔ ཁྱེད་སྙིང་ནས་དྲན་ 
ནོ་ཐུགས་རྗེས་ཟུངས༔ བདག་གསོལ་བ་འདེབས་སོ་བྱིན་གྱིས་རློབས༔ དུས་ད་ལྟའི་ཚེ་ 
ལུས་འདི་ཉིད་ལ༔ གདོན་བར་ཆད་བགེགས་ཀྱི་འཚེ་བ་ཟློག༔ རྐྱེན་ངན་པའི་དབང་དུ་ 
མ་བཏང་བར༔ ལས་དཀར་པོ་ཆོས་སྦྱིན་འགྲུབ་པ་དང༔ ས་ལམ་གྱི་བར་ཆད་ཐམས་
247

༄༅། །ཟངས་མདོག་དཔལ་རིའི་མཐོང་སྣང་སྐོར།
ཅད་སོལ༔ སྙིགས་དུས་ཀྱི་ནད་རིམས་ཞི་བ་དང་༔ མཐའ་དམག་དང་མཚོན་འཁྲུགས་ 
དབྱིངས་སུ་སོལ༔ དུས་ངན་གྱི་རྒུད་པ་ཀུན་ཞི་ནས༔ ལོ་ལེགས་དང་འབྲུ་འཕེལ་གནག་ 
ཕྱུགས་རྒྱས༔ དུས་བསྐལ་པ་བཟང་པོ་རྫོགས་ལྡན་བཞིན༔ མ་འགྲོ་ཀུན་བདེ་སྐྱིད་དཔལ་ 
སྤྱོད་ཤོག༔ ཨོཾ་ཨཱཿཧཱུྃབཛྲ་གུ་རུ་རཀྴ་ཐོད་ཕྲེང་རྩལ༔ བཛྲ་ས་མ་ཡཱཿ ཛ་ཛ་སིདྡྷི་ཕ་ལ་ཧཱུྃ་ 
ཨཱ༔ ཧྲཱིཿམ༌ཧ༌རི༌ནི༌ས༔ བཛྲ་ས་མ་ཡཱ༔ ཧྲིང་ཧྲིང༔ ཛ་ཛཿ༔ ཞེས་འདི་ལ་བརྩོན་ན་སྙིགས་ 
དུས་ཀྱི་རྒུད་པ་ཞི་བར་ཐེ་ཚོམ་མེད་པར་གསུངས། དེ་ནས་བདག་སྔགས་གྱི་མཁའ་འགྲོ་
མ་དང་མཉམ་དུ་ཁང་སྟེང་བསྒྲོད་པའི་གཞལ་ཡས་ཁང་དེའི་དབུས་སུ་པདྨ་དང་ཉི་ཟླ་ 
བརྩེགས་པའི་ཁྲི་ལ། རྗེ་བཙུན་མ་ཧཱ་གུ་རུ་སྐུ་མདོག་དཀར་ལ་དམར་བའི་མདངས་ཆགས་ 
པ་ཞལ་གཅིག་ཕྱག་གཉིས། གཡས་རྡོ་རྗེ་གཞན་སྣང་ཟིལ་གནོན་གྱི་ཕྱག་རྒྱས་བསོར་ 
ཏེ་འཛིན་པ། གཡོན་པས་བདེ་སྟོང་གི་སྣོད་མཆོག་ཀཱ་པ་ལ་བདུད་རྩིས་བཀང་བ་ཚེ་བུམ་ 
དང་བཅས་ཏེ་བསྣམས་པ། སྐུ་ལ་འདུང་མ་དང་ཕོད་ཀ་ཆོས་གོས་ཟ་འོག་བེར་ཆེན་བརྗིད་
ཆགས་པ་གསོལ་བ་དབུ་ལ་པད་ཞྭ་རྒོད་འཕྲུ་དར་སྣ་ལྔས་བརྒྱན་པ་གསོལ་བ། གྲུ་གཡོན་ 
ན་གསང་ཡུམ་སྦས་པའི་ཚུལ་གྱིས་ཁ་ཊཱཾ་ཀར་བརྟེན་པ་ཞབས་གཉིས་རྒྱལ་པོ་རོལ་སྟབས་ 
ཀྱིས་བཞུགས་པ། གཡས་གཡོན་མཁའ་འགྲོ་མནྡྷ་ར་བ་དང༌། ཡེ་ཤེས་མཚོ་རྒྱལ་གཉིས་ 
བཞེངས་སྟབས་སུ་བཞུགས་པ་ལ་འཁོར་དུ་རིག་འཛིན་བརྒྱད་དང་རྗེ་འབངས་ཉེར་ལྔ་
གྲུབ་ཆེན་བརྒྱད་ཅུ་ལ་སོགས་པ། དཔའ་བོ་མཁའ་འགྲོ་ཆོས་སྐྱོང་སྲུང་མ་རྣམས་ཁྲོམ་
འཚོགས་བཞིན་དུ་གནས་པ་དེའི་མདུན་དུ་བདག་གིས་ཕྱག་མཚལ་ཏེ་ཞུས་པ། ཀྱེ་ཧོ། 
རིག་འཛིན་ཆེན་པོ་དགོངས། །བདག་ནི་ལས་དང་སྐལ་བར་ལྡན། །གསང་སྔགས་ལྟ་ 
སྤྱོད་སྤྱོད་ལ་སྤྲོད། །རྡོ་རྗེ་སློབ་དཔོན་ཁྱེད་ལ་དད། །བརྩེ་བའི་ཐུགས་རྗེའི་ལྕགས་ཀྱུས་
248

༄༅། །ཟབ་གཏེར་ཆོས་ཀྱི་མཛོད་ཁང་།
ཟུངས། །བདག་རྒྱུད་གྲོལ་བར་བྱིན་གྱིས་རློབས། །ཞུས་པས་རྗེ་དེའི་ཞལ་ནི་འཛུམ་བག་
བཅས།
ཨེ་མ། ལས་དང་སྐལ་བར་ལྡན། །ཚུར་ཤོག་ཚུར་ཤོག་ད་ཚུར་ཤོག །ཁྱོད་ལ་དབང་ 
ཆོག་དམ་པ་སྩལ། །དམ་ཚིག་མ་ཉམས་སྲུང་བར་གྱིས། །ཞེས་བཀའ་བསྩལ། དེ་ནས་ 
བདག་མདུན་དུ་ཙོག་པོར་འདུག་ཚེ་མཁའ་འགྲོ་དཀར་མོའི་ཕྱག་ན་ཁྲུས་བུམ་ཞིག་ཐོགས་
ནས་བདག་ལ་ཁྲུས་བྱེད་བཞིན་འདི་སྐད་གསུངས། སྐྱེས་བུ་འདི་ལ་ཉམས་གྲིབ་དང་དམ་ 
གྲིབ་སོགས་ཀྱིས་གོས་འདུག་པའི་དེ་བཀྲུ་དགོས་གསུངས་ཏེ། ཁྲུས་བྱས་ལུས་ཤེལ་བཞིན་ 
དག་པ་དང་མཉམ་དུ་མཁའ་འགྲོ་དམར་མོ་ཞིག་འོང་ནས་ད་དབང་གསུང་ན་ཆོག་ཟེར་ 
ཚེ༑ ཡང་མཁའ་འགྲོ་ཞིག་གིས་སློབ་དཔོན་དྲུང་དུ་འཁོད་གསུངས་པས་དེར་བདག་རྗེ་ 
དེའི་དྲུང་དུ་འདུག་པའི་ཚེ་སློབ་དཔོན་གྱིས་བདག་ལ་རྒྱལ་ཐབས་སྤྱི་བླུགས་ཀྱི་དབང་ 
ཡོངས་རྫོགས་གསུངས་ནས། རིག་མེ་དོར་བའི་སྐབས་སུ་མེ་ཏོག་ནུབ་ཕྱོགས་སུ་བབས་ 
པས། གསང་མཚན་ལ་པདྨ་གར་དབང་རྩལ་ཞེས་བཏགས་ཏེ་པདྨ་གསུང་གི་བཀའ་བབ་ 
ཡིན་པར་ལུང་བསྟན། ནུབ་ཀྱི་དབང་ཕྱུག་མ་བདུན་གྱིས་བཀའ་ཡི་གཉེར་བྱང་གཏད།
གཏེར་སྲུང་རྣམས་དང་ཐ་ཚིག་བོར་ཏེ་ཕྲིན་ལས་སྒྲུབ་པར་ཁས་བླངས་སོ། །དེ་ནས་ཤེལ་ 
དབང་ཀྱི་སྐབས་སུ་ངོ་སྤྲོད་འདི་ལྟར་གསུངས། ཨཿ༔ སྐྱེ་བ་མེད་དོ་འགྲོ་འོང་བྲལ༔ འགག་ 
པ་མེད་དོ་ས་ལེ་བ༔ སྟོང་གསལ་རིག་པའི་རང་གདངས་ཆེ༔ ལྷུན་གྲུབ་སྣང་བཞིའི་ཡེ་ 
ཤེས་དང་༔ སྒྲོན་དྲུག་ཐིག་ལེ་འོད་གསལ་མངོན༔ ཆོས་སྐུའི་རང་ཞལ་སོ་མར་བལྟ༔ མ་ 
སྐྱེས་མ་འགགས་རིག་པའི་རང་གདངས་ཆེ༔ ལྷུན་གྲུབ་མཚན་མ་བྲལ༔ སྤང་བླང་རེ་ 
དོགས་རྒྱ་ལས་གྲོལ༔ འཁོར་འདས་ཆོས་ཀུན་དགོངས་ཀློང་གཅིག༔ ཐོད་རྒལ་སྣང་བཞིའི་
249

༄༅། །ཟངས་མདོག་དཔལ་རིའི་མཐོང་སྣང་སྐོར།
རྩལ་རྫོགས་ནས༔ གདིང་ཐོབ་བཙན་ས་ཟིན་པ་དང་༔ མ་རིག་སྒོང་རྒྱ་ལས་གྲོལ་ནས༔ 
གཞོན་ནུ་བུམ་པའི་སྐུ་རུ་གྲོལ༔ འདི་ནི་ང་ཡི་དགོངས་པ་ཡིན༔ བུ་ཁྱོད་དེ་ལྟར་གནད་ 
ཟུངས༔ ཞེས་གསུངས་སོ། །དེ་རྗེས་མཐའ་རྟེན་སྐབས་སུ་མཁའ་འགྲོ་མ་བལྟ་བའི་ཆོག་ 
མི་ཤེས་པ་ཞིག་གིས་ང་སྔར་ཁྱེད་ཀྱི་ཐབས་གྲོགས་པུནྜ་རི་ཀ་ཡིན་ཁྱེད་ཀྱིས་ཤེས་སམ་
གསུངས། དེ་ནས་ཡི་གེ་པོ་ཏི་བཞི་བཅུ་ཙམ་བསྟན་ཏེ་འདི་ཁྱོད་ཀྱི་ཆོས་སྐལ་ཡིན་གསུངས་ 
ནས་དར་དཀར་པོ་དཀྱུས་རིང་བ་ཞིག་ཡི་གེ་ངོས་ལ་བཏང་སྟེ་འདིའི་སྣེར་ཁྱེད་ཀྱིས་འཇུས་ 
ཤིག་གསུངས། དེ་ནས་རྡོ་རྗེ་སློབ་དཔོན་གྱི་ཆས་ཆ་ཚང་གཏད་བཞིན་སློབ་དཔོན་གྱིས་ 
འདི་སྐད་གསུངས། ཀྱེ་ཧོཿ༔ སྐལ་ལྡན་རིགས་ཀྱི་བུ་ཁྱོད་ལ༔ དེ་རང་པདྨ་ང་ཉིད་ཀྱིས༔ 
གླེགས་བམ་བ་དན་ཆོས་གོས་ཞྭ༔ ཁྲི་དང་དར་འབོལ་རྔ་གླིང་དུང༔ རོལ་མོ་གདུགས་ 
དང་རྒྱལ་མཚན་དང་༔ ཐབས་ཤེས་རྡོ་རྗེ་དྲིལ་བུ་རྣམས༔ སྐལ་ལྡན་རིགས་ཀྱི་བུ་ལ་གཏད༔ 
རྡོ་རྗེ་སློབ་དཔོན་མངའ་གསོལ་ལོ༔ དེ་རང་ཕན་ཆོད་བུ་ཁྱོད་ཀྱིས༔ འགྲོ་བའི་དོན་ལ་ 
བརྩོན་པ་དང༔ གདུལ་བྱའི་སེམས་ཅན་འདྲེན་པར་མཛོད༔ བཀྲ་ཤིས་བདེ་ལེགས་འགྲུབ་ 
པ་དང༔ འདོད་དགུའི་དཔལ་ལ་སྤྱོད་པར་ཤོག༔ སརྦ་མངྒ་ལཾ་སིདྡྷི་ཕཱ་ལ་ཧཱུྃ༔ ཞེས་གསུངས་ 
ཤིང་དགའ་སྟོན་ལ་རོལ། དེ་ནས་སྔར་གྱི་མཁའ་འགྲོ་དེ་དང་མཉམ་དུ་ཁང་སྟེང་སོང་ 
བའི་ཚེ། གཞལ་ཡས་ཁང་དེའི་དབུས་སུ་པདྨ་ཉི་ཟླ་འབར་བའི་སྟེང་དུ་འཕགས་པ་སྤྱན་ 
རས་གཟིགས་དབང་ཕྱུག་སྐུ་མདོག་དཀར་པོ་ཞལ་གཅིག་ཕྱག་གཞི་པ། དང་པོས་ཐལ་ 
སྦྱར་དང་གཡས་གཡོན་གྱི་ཕྲེང་བ་དང་པདྨ་བསྣམས་པ་ལོངས་སྤྱོད་རྫོགས་པའི་ཆ་ལུགས་
ཅན་ཞབས་རྡོ་རྗེ་དཀྱིལ་ཀྲུང་གིས་བཞུགས་པ། འཁོར་དུ་ཉེ་སྲས་དང་བྱང་ཆུབ་སེམས་
དཔའ་གྲངས་མེད་པས་བསྐོར་བ་མཐོང་བར་བདག་གིས་དད་མོས་རྩེ་གཅིག་པའི་ངང་
250

༄༅། །ཟབ་གཏེར་ཆོས་ཀྱི་མཛོད་ཁང༌།
ནས་ཞུས་པ། ཀྱེ་མ། སྙིང་རྗེའི་མངའ་བདག་གསོན། །བདག་གིས་རྩེ་གཅིག་གསོལ་ 
འདེབས་ན། །ཐུགས་རྗེ་གཟིགས་ནས་བྱིན་གྱིས་རློབས། །མཆོག་མཐུན་དངོས་གྲུབ་ 
སྩོལ་བར་ཞུ། །ཞེས་ཞུས་རྗེ་དེས་ཞལ་འཛུམ་པ་བཅས། ཨེ་མ་ངོ་མཚར་རྨད་དུ་བྱུང༌། ། 
ལང་གྲོའི་སྤྲུལ་པ་ཡིན་པར་འདུག །གདུལ་བྱའི་འགྲོ་བ་འདྲེན་པར་ངེས། །ཨ་ལ་ལ་སྟེ་ 
ཨེ་མ་ཧོ། དེ་ནས་བདག་གིས་ཞུས་པ། ཁྱོད་ཀྱི་གསོལ་འདེབས་ཤིག་གནང་དགོས་ཞུས་ 
པས། རྗེ་དེའི་ཞལ་ནས།
ཨེ་མ་ཧོཿ ཤར་ཕྱོགས་རི་བོ་ཏ་ལའི་ཞིང་ཁམས་ན༔ འཕགས་མཆོག་སྤྱན་རས་གཟིགས་ 
ལ་གསོལ་བ་འདེབས༔ བདག་སོགས་འགྲོ་བ་སེམས་ཅན་ཐམས་ཅད་ཀུན༔ རི་བོ་ཏ་ 
ལའི་ཞིང་དུ་སྐྱེ་བར་ཤོག༔ ཨོྃ་མ་ཎི་པདྨེ་ཧཱུྃ༔ འདི་ཉིད་འགྲོ་ཀུན་ལ་སྤེལ་ན་ལེགས་གསུངས་ 
སོ༑ ༑དེ་ནས་མཁའ་འགྲོ་དང་མཉམ་དུ་ཁང་སྟེང་དུ་སོང་ཚེ་པདྨ་སྟོང་ལྡན་ཟླ་བའི་གདན་ 
གྱི་སྟེང་དུ་རྒྱལ་བ་འོད་དཔག་མེད་སྐུ་མདོག་དམར་པོ་པདྨ་རཱ་གའི་ལྷུན་པོ་ལ་ཉི་གཞོན་ 
འབུམ་གྱིས་འཁྱུད་པ་ལྟ་བུ། ཞལ་གཅིག་ཕྱག་གཉིས་མཉམ་བཞག་གི་སྟེང་ན་ལྷུང་བཟེད་ 
བསྣམས་ཤིང༌། སྐུ་ལ་ཆོས་གོས་རྣམས་གསུམ་གསོལ་བ་ཞབས་རྡོ་རྗེ་དཀྱིལ་ཀྲུང་དུ་ 
བཞུགས་པ། གཡས་གཡོན་སེམས་དཔའ་རྣམ་གཉིས་བཞེངས་སྟབས་སུ་བཞུགས་པ་ 
འཁོར་དུ་དགེ་སློང་དགྲ་བཅོམ་དཔག་མེད་ཀྱིས་བསྐོར་བ་མཐོང་ཚེ་བདག་གིས་ཞུས་པ།
ཀྱེ་མ། བཅོམ་ལྡན་རྒྱལ་བ་འོད་དཔག་མེད། །སངས་རྒྱས་སྲས་བཅས་བདག་ལ་དགོངས། ། 
བདག་སོགས་འགྲོ་ཀུན་སེམས་ཅན་རྣམས། །ཞིང་འདིར་སྐྱེ་ཐབས་སྨོན་ལམ་ཞུ། །ཞེས་ 
ཞུས་པས། རྗེ་དེའི་ཞལ་ནས། ཨེ་མ་ཧོ༔ འདི་ནས་ཉི་མ་ནུབ་ཀྱི་ཕྱོགས་རོལ་ནཿ༔ ཞིང་ 
ཁམས་རྣམ་དག་ནུབ་ཕྱོགས་བདེ་བ་ཅན༔ ཞིང་དེའི་ཡོན་ཏན་བཀོད་པ་རྫོགས་པའི་དབུསཿ
251

༄༅། །ཟངས་མདོག་དཔལ་རིའི་མཐོང་སྣང་སྐོར།
བཅོམ་ལྡན་མགོན་པོ་རྒྱལ་བ་འོད་དཔག་མེད༔ འཁོར་དུ་ཉེ་སྲས་དགེ་སློང་དགྲ་བཅོམ་ 
བསྐོརཿ༔ བདག་ཅག་རྩེ་གཅིག་དད་པས་གསོལ་བ་འདེབས༔ ཕྱག་མཚལ་མཆོད་འབུལ་ 
སྡིག་པ་མ་ལུས་བཤགས༔ དགེ་ལ་ཡི་རངས་ཆོས་འཁོར་བསྐོར་བར་བསྐུལ༔ མྱ་ངན་ 
མི་འདའ་དགེ་བ་བྱང་ཆུབ་བསྔོ༔ འདི་ནས་འཕོས་ཚེ་ནུབ་ཕྱོགས་བདེ་བ་ཅནཿ མེ་ཏོག་ 
པདྨའི་སྦུབས་སུ་བརྫུས་སྐྱེས་ཏེ སངས་རྒྱས་ཞལ་མཇལ་ས་བཅུའི་ཡོན་ཏན་རྫོགསཿ 
སྤྲུལ་པས་གཞན་དོན་ཕྱོགས་བཅུར་བྱེད་པར་ཤོག༔ ཅེས་སྨོན་ལམ་འདི་ལ་ཉིན་མཚན་ 
དུས་དྲུག་ཏུ་བརྩོན་ན་ཞིང་འདིར་སྐྱེ་བར་ངེས་གསུངས་སོ། །དེ་ནས་བདག་རིམ་བཞིན་
མར་ཕེབས་ནས་སླར་གུ་རུའི་དྲུང་དུ་སོང་བར། མཁའ་འགྲོ་རྣམས་ཀྱིས་གཏེར་ཆོས་ཀྱི་
རྔ་དང་གླིང་བུ་འདོན་རྟ་དབྱངས་སོགས་མང་དུ་བསླབས། དེ་ནས་རང་ཡུལ་དུ་སླེབ་པར་
ཆས་པའི་ཚེ་གུ་རུའི་ཞལ་ནས། ད་ཁྱོད་རང་ཡུལ་སོང་ནས་འགྲོ་བའི་དོན་གྱིས་དང༌། 
ཐབས་གྲོགས་ཆོས་བདག་རྣམས་རྟེན་འབྲེལ་མ་འཛོལ་ན། སྐུ་ཚེ་དང་མཛད་ཕྲིན་རྒྱས་ 
པར་སྣང༌། ནམ་ཞིག་ང་ཡིས་ཁྱོད་བསུ་བར་མངག་འོང་གསུངས། དེ་ནས་བདག་མྱ་ངན་ 
གྱིས་གདུང་བཞིན་ལྷ་ཚོགས་ཐམས་ཅད་ལ་འདི་ལྟར་བསྟོད་པ། ཨེ་མ་ཧོཿ དུས་གསུམ་ 
སངས་རྒྱས་ཀུན་རྫོགས་སྐུ༔ སྣང་མཐའ་སྤྱན་གཟིགས་པདྨ་འབྱུང༔ སྲིན་རྒྱལ་རཀྴ་ཐོད་ 
ཕྲེང་རྩལཿ༔ རིག་འཛིན་དཔའ་བོ་མཁའ་འགྲོའི་ཚོགས༔ རང་རང་རྣམ་འགྱུར་ཆ་ལུགས་ 
སྟོནཿ༔ སྐུ་ནི་མི་གཡོ་རི་རྒྱལ་བཞིནཿ གསུང་ནི་ཚངས་དབྱངས་དྲུག་ཅུའི་སྒྲ༔ ཐུགས་ནི་ 
མི་གཡོ་ཆོས་ཉིད་ངང༔ སྨྲ་བསམ་བརྗོད་བྲལ་རྒྱལ་བའི་ཐུགས༔ ཐུགས་རྗེས་སྤྲུལ་བསྒྱུར་ 
སྣ་ཚོགས་བྱེདཿ མཐའ་ཡས་འགྲོ་བའི་རེ་འདོད་སྐོང༔ ཡིད་བཞིན་ནོར་བུ་ལྟ་བུའི་སྐུ 
དྲན་པས་དངོས་གྲུབ་སྩོལ་མཛད་པ༔ བཀའ་དྲིན་ཅན་རྣམས་ཐམས་ཅད་ལ གཉིས་
252

༄༅། །ཟབ་གཏེར་ཆོས་ཀྱི་མཛོད་ཁང་།
མེད་གུས་པས་ཕྱག་འཚལ་བསྟོད༔ ཁྱེད་རྣམས་དང་ནི་ཚེ་རབས་སུ༔ འབྲལ་མེད་ཐུགས་ 
རྗེས་སྐྱོང་བར་ཤོག༔ སྐྱེ་བའི་ཕྲེང་བ་ཐམས་ཅད་དུཿ༔ བསམ་པ་ངན་པ་མི་འཆང་ཞིངཿ 
བྱང་ཆུབ་སེམས་ལ་གཞོལ་བ་དང༔ བདུད་ཀྱི་ལས་རྣམས་སྤང་བར་ཤོགཿ བདག་ནི་ 
གར་སྐྱེས་ས་ཕྱོགས་སུ༔ བཀྲ་ཤིས་བདེ་ལེགས་འགྲུབ་པར་ཤོག༔ ཅེས་བསྟོད་པས་ལྷ་ 
ཚོགས་ཐམས་ཅད་ཀྱིས་མགྲིན་གཅིག་ཏུ་བདག་ལ་བཀྲ་ཤིས་འདི་ལྟར་བརྗོད།
ཨོཾ་སྭ་སྟི་སིདྡྷི་ཏྲཾ༔ བཀྲ་ཤིས་དཔལ་མངའ་དཀོན་མཆོག་རྣམ་གསུམ་དང༔ རྩ་ 
གསུམ་དམ་ཅན་སྲུང་མའི་མཐུ་སྟོབས་དང༔ དྲང་སྲོང་བདེན་པར་སྨྲ་བའི་བདེན་ཚིག་
གིས༔ ཁྱེད་ལ་དེང་འདིར་བདེ་ལེགས་འབྱུང་གྱུར་ཅིག༔ ལོ་བརྒྱ་འཚོ་ཞིང་སྟོན་བརྒྱ་མཐོང་ 
བ་དང༔ དམ་ཆོས་འཕེལ་ཞིང་བསོད་ནམས་རྒྱས་པ་དང༔ བར་ཆད་སེལ་ཞིང་ཅི་བསམ་ 
འགྲུབ་པར་ཤོག༔ ནད་གདོན་བགེགས་སོགས་བར་ཆད་ཞི་བ་དང༔ ཚེ་དང་བསོད་ 
ནམས་དཔལ་འབྱོར་རབ་ཏུ་རྒྱས༔ ཁམས་གསུམ་སྲིད་གསུམ་དབང་དུ་འདུ་བ་དང༔ དགྲ་ 
བགེགས་དམ་སྲི་རྡུལ་དུ་བརླག་པ་སོགསཿ ལས་བཞི་ལྷུན་གྱིས་གྲུབ་པའི་བཀྲ་ཤིས་ 
ཤོག༔ མདོར་ན་ས་ཕྱོགས་གང་དུ་ཁྱོད་ཅག་གནས༔ བཀྲ་ཤིས་བདེ་ལེགས་ཕུན་སུམ་ 
ཚོགས་པ་དང༔ ནད་མུག་འཁྲུག་རྩོད་བསྐལ་ངན་ཞི་བར་ཤོག༔ ཨོཾ་ཛ་ཡ་ཛ་ཡ་བྷི་ཛ་ཡཱཿ 
ཞེས་གསུངས་མེ་ཏོག་འཐོར། དེ་ནས་བདག་གཞལ་ཡས་ཁང་གི་སྒོ་ཕྱིར་སླེབས་པ་ལ་
སྔར་གྱི་མཁའ་འགྲོ་ལྔ་པོ་ཐོན་ཏེ་སྐྱེ་བོ་ཁྱོད་ཀྱིས་པདྨ་འབྱུང་གནས་ཨེ་མཇལ་གསུང་ཚེ།
པད་འབྱུང་དང་མཇལ་དབང་ཡང་ཐོབ་ཞུས་པས། འོ་བཟང་པོ་འོང་ད་འགྲོ་གསུངས་ཚེ་
བདག་གིས་འགྲོའོ་ཞེས་སྨྲས་ཚེ་སྔར་གྱི་མཁའ་འགྲོ་ལྔ་ཡིས་ཁྲིད་ནས་ཕྱིར་ལོག་པའི་
ཉམས་ཤར་ཚེ་མནལ་སད་དོ། །དེའི་ནངས་མོ་ཡིད་ལ་འཆར་ཀྱང་དོན་མེད་སྙམ་ནས་
253

༄༅། །ཟངས་མདོག་དཔལ་རིའི་མཐོང་སྣང་སྐོར།
བསྐྱུར་ཡོད་པའི་ཚེ་རང་དྲིན་གྱིས་བསྐྱངས་པའི་ཨ་མ་གསལ་སྒྲོན་གྱིས་ཡང་ཡང་ནན་
གྱིས་བསྐུལ་བའི་སྐབས་སུ། ཞལ་ངོ་ལྡོག་མ་སྤོབས་ནས་པན་ནག་སང་གི་ལྡོམ་རྒན་ 
སྨྱོན་པ་པདྨ་ཚེ་དབང་གིས་མགྱོགས་པར་བྲིས་པ་དགེའོ། །ཧ་ཧ་སུ་མ་འཐད་ཀྱང་སྨྱོན་
པའི་རང་གཤིས་ཡིན། །སྐྱེ་སྔོན་བསོད་ནམས་བསགས་པའི་འབྲས་བུ་ཡིས། །སྐྱེ་བ་བཅུ་ 
བདུན་ནས་བཟུང་ད་ལྟའི་བར། །ཟབ་གཏེར་མཛོད་འཛིན་པདྨའི་ཕ་ཕོག་གཏད། །སྨིན་ 
གྲོལ་མཆོག་གི་རྒྱལ་ས་ལ་འཇུག་ཅིང༌། །པདྨས་བྱིན་བརླབས་དབང་བསྐུར་དབུགས་ 
དབྱུང་ཞིང༌། །མ་ཚོགས་མཁའ་འགྲོས་བུ་བཞིན་འབྲལ་མེད་བསྐྱངས། །ཆོས་སྐྱོང་སྲུང་ 
མས་འདོད་དོན་ཡིད་བཞིན་བསྒྲུབས། །ཡི་དམ་ལྷ་ཡིས་དངོས་གྲུབ་འབད་མེད་སྩལ། ། 
སྨྱོན་པས་སྐྱིད་ཉལ་མི་བྱེད་ཁ་མེད་རེད། །ཀུན་གྱིས་ལོག་ལྟ་སྐུར་འདེབས་བྱས་ན་བཟང་། ། 
སྔོན་ཡང་ལོག་ལྟ་འབར་གཤེ་ཆར་ལྟར་ཕབ། །ད་ཡང་འབར་གཤེ་སྐུར་འདེབས་ཅི་ཐུབ་ 
གྱིས། །རྐྱེན་ངན་གྲོགས་སུ་འཆར་རོ་ཨེ་མ་ཧོ། །སྐུར་འདེབས་བྱས་པས་ང་རང་ག་ལ་ 
འཇིགས། །ཀུན་གྱིས་ད་དུང་ལོག་ལྟ་ཅི་ཐུབ་ཀྱིས། །ང་ལ་སྤྲོ་སྤྲོ་ཡིན་ནོ་ཨ་ལ་ལ། ། 
ཧ་ཧ། ཧེ་ཧེ། ཧོ་ཧོ།
254

༄༅། །ཟབ་གཏེར་ཆོས་ཀྱི་མཛོད་ཁང་།
འཛམ་གླིང་སེང་ཆེན་རྒྱལ་པོའི་རྣམ་ཐར་དམྱལ་གླིང་རྫོགས་པ་ཆེན་པོ་
མཐོང་བ་རང་གྲོལ་ངན་སོང་ཆོས་ཀྱི་སྐུལ་གླུ་ལས།
རྒྱལ་མཆོག་རྔ་ཡབ་གླིང་དུ་བྱོན། །སློབ་དཔོན་པདྨའི་སྤྱན་སྔ་ནས། །ཟབ་ལམ་ 
རྫོགས་པ་ཆེན་པོ་གསན། །དེ་ནས་གླིང་དཀར་ཡུལ་དུ་ཕེབས། །འཛམ་གླིང་ས་ཡི་ལྟེ་བ། 
སྒང་པ་བོད་ཀྱི་ཡུལ་ལྗོངས། གླིང་དཀར་ནོར་བུའི་ས་ཆ་དེར། ཕྲིན་ལས་ཐོགས་རྡུགས་ 
མེད་པའི་སྐྱེས་མཆོག་དམ་པ་གེ་སར་ནོར་བུ་དགྲ་འདུལ་ལ་རྒྱལ་བའི་བཀའ་བཞིན་པཎ་ 
གྲུབ་བརྒྱད་ཅུ་དང༌། ཡེ་ཤེས་དང་འཇིག་རྟེན་གྱི་མཁའ་འགྲོ་མ་དུ་མ་འཚོགས་ནས་ 
སངས་རྒྱས་བསྟན་པ་མཐའ་ནས་སྐྱོང༌། སྐྱེ་འགྲོ་མཐའ་དག་བདེ་སྐྱིད་ཀྱི་དཔལ་ལ་ 
ལོངས་སུ་སྤྱོད་དུ་འཇུག་ཅིང༌། སྙན་པའི་གྲགས་པ་དཀར་པོས་འཛིན་མའི་ཐ་གྲུ་ཡོངས་ 
ལ་ཁྱབ་བཞིན་པ་དང་འབྲེལ། སྔར་འདས་པ་རྣམས་དང༌། སེམས་ཅན་ཐམས་ཅད་སྐུ་ 
གསུམ་ལྷུན་གྱིས་གྲུབ་པའི་ས་བོན་དུ་ཐོབ་པའི་རྗེས་ཀྱི་རིམ་པ་ཡོངས་སུ་རྫོགས་པར་ 
མཛད་ནས་ཁྲ་མོ་གླིང་དང༌། འཛམ་གླིང་གི་ཐ་གྲུ་གཞན་དག་ཏུ་མི་བརྒྱ་སྟོང་ཁྲི་འབུམ་ 
མང་པོར་ཁྲོམ་དུ་འཛོམས་པ་ལ། རྒྱུད་སྡེ་ཐེག་པ་རིམ་དགུའི་ཆོས་ཀྱི་འཁོར་ལོ་བསྐོར་ 
ཞིང༌། སྒྲུབ་ཁང་སེང་འབྲུག་སྟག་རྩེ་ན་ཟབ་མོ་རྫོགས་པ་ཆེན་པོ་བསྒོམ་བཞིན་བཞུགས་ 
པའི་སྐབས། ནམ་མཁའ་འོད་གསལ་གྱི་ཕོ་བྲང༌། འཇའ་ཚོན་སྣ་ལྔའི་གུར་ཁང་ནས། 
མ་ནེ་ནེ་གནམ་སྨན་རྒྱལ་མོ་དེས། གཡུ་འབྲུག་སྔོན་མོ་ཞབས་ལ་ཆིབས། སེང་གེ་སྲབ་
255

༄༅། །ཟངས་མདོག་དཔལ་རིའི་མཐོང་སྣང་སྐོར།
མེད་རོལ་ཏུ་ཁྲིད། དེ་ལ་ནོར་བུ་ཆ་བདུན་བཀལ། ཕྱག་གཡས་པས་ཤེལ་དཀར་ཕྲེང་བ་ 
འཛིན། གཡོན་པས་ཐེག་ཆེན་པོ་ཏི་བསྣམས། སྐུ་གསུམ་ཡོངས་སུ་རྫོགས་པའི་ཆས་སུ་ 
བྱོན། འཁོར་དུ་མཁའ་འགྲོའི་ཚོགས་ཀྱིས་བསྐོར། ལས་ཀྱི་མཁའ་འགྲོ་མ་ལྔ་ཡིས་སྣ་ 
དྲངས་ནས། སྐུ་རྗེ་སེང་ཆེན་རྒྱལ་པོའི་སྙན་ལམ་དུ། མ་འོངས་ལུང་བསྟན་གྱི་མགུར་ 
འདི་གསུངས་སོ། །
ཨོཾ་མ་ཎི་པདྨེ་ཧཱུཾ་ཧྲཱི། །གླུ་ཐ་ལ་ཐ་ལ་ཐ་ལ་རེད། །ཨ་ལ་གླུ་ཡི་ལེན་ལུགས་རེད། ། 
ཐ་ལ་ངག་གི་བཀུག་ལུགས་རེད། །རྗེ་ཆོས་སྐུ་ལོངས་སྐུ་སྤྲུལ་སྐུ་གསུམ། །སྐུ་གསུམ་ 
དག་པའི་ཞིང་ནས་གཟིགས། །ཕྱོགས་བཞི་དབུས་ཀྱི་མཁའ་འགྲོ་དང༌། །མ་གྲུབ་པའི་ 
རྒྱལ་མོས་གླུ་སྣ་དྲོངས། །ས་འདི་ས་ངོ་མ་ཤེས་ན། །སྐུ་གསུམ་དབྱེར་མེད་དག་པའི་ཞིང་། ། 
བུ་སེང་ཆེན་བཞུགས་སའི་ཕོ་བྲང་རེད། །མཁར་མི་འགྱུར་སེང་འབྲུག་སྟག་རྩེ་རེད། །ང་ 
དང་ང་ངོ་མ་ཤེས་ན། །རྗེ་རྒྱལ་བ་ཀུན་གྱི་ཡུམ་གཅིག་ལ། །མ་ནེ་ནེ་གནམ་སྨན་དཀར་ 
མོ་ཡིན། །གླུ་འདིའི་གླུ་ངོ་མ་ཤེས་ན། །མ་ནེ་ནེའི་ལུང་བསྟན་བརྒྱུད་ལམ་ལ༑ ༑དབྱངས་ 
སྙན་པོ་ཚངས་པའི་འགྱུར་གླུ་རེད། །ད་མ་གཟིམས་ཨེ་གོ་སེང་ཆེན་རྗེ། །ཡར་གསོན་ 
དང་ཞུ་རྒྱུ་འདི་འདྲ་ཡོད། །དུས་སྔོན་མའི་ལུང་དང་འདྲ་ལེ་མིན། །ད་ལྟ་དུས་ཀྱི་བབ་སོ་ 
ལ༑ ༑བདུད་ནག་པོ་མིང་མེད་རྩ་བརླགས་བཏང༌། །ཆོས་མདོ་སྔགས་བསྟན་པའི་རྒྱལ་ 
མཚན་བཙུགས། །ལྷོ་འཛམ་གླིང་ཆོས་ཀྱི་ཉི་མ་ཤར། །བོད་དབུ་ནག་ཐེག་ཆེན་ཆོས་ 
འཁོར་བསྐོར། །སྡེ་མི་སེར་སྐྱིད་ཀྱི་ཉི་མ་ཤར། །ད་ཞིང་ཁམས་བགྲོད་པའི་དུས་ལ་ 
བབ། །ཁྱེད་ས་བཅུ་ཐོབ་པའི་སངས་རྒྱས་ཡིན། །ལྷོ་ནུབ་མི་མངོན་སྤྲུལ་པའི་ཞིང༌། །རྔ་ 
ཡབ་དཔལ་གྱི་རི་བོ་ལ། །བུ་སེང་ཆེན་ལན་གཅིག་འབྱོན་དགོས་ཡོད། །སྤྲུལ་སྐུའི་དུས་
256

༄༅། །ཟབ་གཏེར་ཆོས་ཀྱི་མཛོད་ཁང་།
ཆེན་ཚེས་བཅུའི་ཉིན། །ཕ་རིག་འཛིན་བླ་མའི་ཚོགས་འཁོར་ཕུལ། །བསང་མཆོད་དུད་ 
པས་ནམ་མཁའ་ཁྱབ། །གསེར་སྐྱེམས་ཟག་མེད་བདུད་རྩིར་བསྐྱིལ། །མཆོད་ཡོན་ཞབས་ 
བསིལ་མཚོ་ལྟར་འཁྱིལ། །གདུགས་དང་རྒྱལ་མཚན་བར་སྣང་གང་། །དངོས་འབྱོར་ 
ཡིད་སྤྲུལ་མཆོད་སྤྲིན་བཤམས། །འཇའ་ཁ་དོག་སྣ་ལྔའི་རྩེ་མོ་ནས། །མ་གཅིག་རྡོ་རྗེ་ 
ཕག་མོ་ལ། །རིགས་ལྔའི་ཌཱ་ཀྐིའི་འཁོར་གྱིས་བསྐོར། །མཆོད་པའི་ལྷ་མོ་དཔག་མེད་ 
བཅས། །གནས་སེང་འབྲུག་སྟག་རྩེའི་ཕོ་བྲང་ནས། །ངོ་མཚར་ལྟད་མོ་འབྱོན་རྒྱུ་ཡིན། ། 
སྤྱན་འདྲེན་ཕྱག་འཚལ་མཆོད་བསྟོད་སོགས། །ཐུགས་མ་ཡེངས་ཚོགས་འཁོར་གྲངས་ 
མེད་ཕུལ། །ཌཱ་ཀྐིའི་གསུང་སྙན་ཐུགས་ལ་ཞོག །ཁྱེད་ཡབ་ཡུམ་ཞུ་ལན་མང་དུ་འབྱུང་། ། 
དེ་མཐར་ལས་ཀྱི་མཁའ་འགྲོ་བཞིས། །དར་དཀར་པོ་འོད་ཅན་བཞི་ལྟེབ་སྟེང༌། །བུ་ 
སེང་ཆེན་སྤྲུལ་པའི་ཞིང་དུ་ཁྱེར། །སློབ་དཔོན་པདྨ་འབྱུང་གནསཉིད། །སྲིན་པོའི་ཁ་ 
གནོན་མཛདཔའི་ཕྱིར། །སྲིན་རྒྱལ་ཐོད་ཕྲེང་སྐུ་རུ་བཞེངས། །འཁོར་དུ་དཔའ་བོ་དཔའ་ 
མོ་དང༌། །ཡེ་ཤེས་པ་དང་འཇིག་རྟེན་པའི། །མངགས་པ་པོ་ཉ་བྱེ་བས་བསྐོར། །མཆོད་ 
བསྟོད་ཚངས་པའི་དབྱངས་ལྟར་སྙན། །བུ་གེ་སར་བསུ་བ་བྱེད་ནས་འོང༌། །ཁྱེད་སྐུ་ལ་ 
ལས་སྒྲིབ་སྲབ་འཐུག་དེ། །ཞིང་དེ་རུ་བྱོན་ཉིན་གསལ་ནས་འོང༌། །གོ་བའི་བུ་ལ་བརྡ་ 
ཡིས་ཆོག གནའ་མི་བོད་ཀྱི་གཏམ་དཔེ་ལ། །རྟོགས་ལྡན་རྒས་པོའི་གདམས་ངག་ 
ལ༑ ༑ཉམས་དང་རྟོགས་པ་ཅི་ཡོད་དེ། །ལུས་འབྱུང་བཞིའི་གཡར་པོ་བཏང་ཉིན་ཤེས། ། 
བན་ཆོས་བྱེད་སེམས་ཅན་འདྲེན་སྟོན་ལ། །མཐུ་དང་རྫུ་འཕྲུལ་ཅི་ཡོད་དེ། །ཤི་དམྱལ་ 
བའི་རྒྱ་ཟངས་འགྲིམས་ཉིན་ཤེས། །ལྷ་གོང་མས་བསྐོས་པའི་རྒྱལ་མཆོག་རྗེ། །ཁྱེད་ས་ 
བཅུའི་རྟོགས་པ་ཐོབ་ལུགས་དེ། །གནས་ཟངས་མདོག་དཔལ་རིར་བྱོན་ཉིན་ཤེས། །
257

༄༅། །ཟངས་མདོག་དཔལ་རིའི་མཐོང་སྣང་སྐོར།
རྒྱལ་པོ་དམག་གི་སོ་ནམ་དེ། །འགྲོ་བའི་དོན་ལ་ཡིན་མིན་ཐད། །ལས་རྒྱུ་འབྲས་དཀར་ 
ནག་ཞིབ་ཉིན་ཤེས། །གཏམ་དེ་བའི་བདེན་གཅིག་ག་ན་ཡོད། །ཚིག་འཁྲུལ་མཆིས་ན་ 
བཟོད་པར་གསོལ། །ལྷ་པད་འབྱུང་རཀྵ་ཐོད་ཕྲེང་རྩལ། ཁྲ་ལམ་མེར་དངོས་སུ་མཇལ་ 
བའི་དུས། །ལྷོ་འཛམ་གླིང་བཞག་པ་མི་ཞན་པའི། །ཆོས་ཟབ་མོའི་སྙིང་ཁུ་ལོན་པར་ 
གྱིས། །སྐུ་མཇལ་འཕྲད་ཡོངས་སུ་ཐོན་པའི་མཐར། །ཤར་གླིང་དཀར་ཡུལ་ལ་ཐུགས་ 
རྗེས་གཟིགས། །ཆོས་ཟབ་གསལ་རྫོགས་ཆེན་འཁོར་ལོ་བསྐོར། །བོད་ཀྱི་གནས་ཆེན་ 
ཉེར་ལྔ་ལ། །མཚམས་སྒྲུབ་པ་ཅི་དགོས་བཀའ་བཞིན་མཛད། །གླིང་དཀར་པོའི་དཔའ་ 
ཐུལ་མོ་སྨན་རྣམས། །རྗེ་ཁྱེད་དང་ཡབ་ཡུམ་མཁའ་འགྲོ་བཅས། །སྐུ་མི་རྟག་ནམ་ 
གཤེགས་ཤེས་ལེ་མིན། །ཁྱེད་རྒྱལ་མཆོག་མི་ཡི་ཉི་མ་འདི། །འགྲོ་དྲུག་སེམས་ཅན་ 
འདྲེན་པའི་ཕྱིར། །འོད་གསལ་དག་པའི་ཞིང་ཁམས་དང༌། །མཐོ་རིས་གསུམ་དང་ངན་ 
སོང་གསུམ། །ཁྱད་པར་དམྱལ་ཁམས་བཅོ་བརྒྱད་ལ༑ ༑སྐུ་འོ་བརྒྱལ་མི་འཛེམ་ཕེབས་ 
པར་འོས། །དྲིན་ཐུགས་རྗེས་མཐའ་མར་བསྐྱབ་དགོས་ཡོད། །དོ་གལ་ཆེ་དུས་ལུང་ 
བསྟན་ཡོད། །གོ་ན་རྒྱལ་མཆོག་ཐུགས་ལ་ཞོག །མ་གོ་ད་རུང་གླུ་ཞུས་ཡོད། །ཅེས་ 
གསུངས་ཚར་བ་དང་མཉམ་དུ་འཇའ་ཡལ་བ་ལྟར་མི་སྣང་བར་གྱུར་ཏོ། །༼མཚམས་འདི་ནས་ 
དཔའ་ཐུལ་དྭངས་སྨན་རྣམས་ཀྱིགླུ་དུམ་ཡོད། ༽དེནས༴
རྒྱལ་མཆོག་རིན་པོ་ཆེ་དེ་ཉིད་ཀྱི་སྐུའི་གཟི་མདངས་འོད་ཟེར་ཕྱོགས་བཅུར་
འཕྲོས་ཤིང་གླིང་པ་རྣམས་ལ་འདི་ལྟར་གསུངས་སོ། །སྒོམ་ཁང་སེང་འབྲུག་སྟག་རྩེ་ལ། ། 
གླིང་བླ་མ་རྣམ་གསུམ་གཙོར་མཛད་པའི། །བསང་དང་གསོལ་ཁ་མཆོད་འབུལ་སོགས། ། 
སྔར་བཞིན་ནམ་ཡང་ཆག་མེད་གྱིས། །ང་རྔ་ཡབ་སྤྲུལ་པའི་ཞིང་ཁམས་ནས། །ཚེས་བཅོ་
258

༄༅། །ཟབ་གཏེར་ཆོས་ཀྱི་མཛོད་ཁང་།
ལྔའི་ཉིན་མོ་གླིང་ལ་བྱོན། །གཞི་བྱེས་གོ་རུ་འཛོམ་པའི་དུས། །ཆོས་ཟབ་མོའི་བསྟན་པ་ 
གླིང་ལ་བཙུགས། །རིགས་དྲུག་འཁོར་བའི་འགྲོ་དོན་དེ། །རིམ་བཞིན་ང་ཡི་ཐུགས་ལ་ 
ཡོད། །ཅེས་གསུངས་ནས་ལྷོ་ནུབ་ཕྱོགས་ལ་འོད་ཀྱི་ལེར་བྱོན་པར་གདའ་འོ། །དེ་ནས་ 
གླིང་པ་ཐམས་ཅད་ཀྱིས་ནམ་མཁའ་ལ་མིག་གིས་དོམ་ར་བྱས་ནས་བལྟས། ཕྱག་གྲངས་ 
མེད་ཕུལ། གསོལ་བ་ཡང་ཡང་བཏབ་ནས་ཡིད་འཕྱ་ལྷང་ལྷང་ངང་རྒྱལ་པོའི་བཀའ་ 
བཞིན་སྒོམ་ཁང་ནང་སྒྲུབ་པ་བྱས་ནས་འཇམ་དལ་དལ་ངང་ལ་བཞུགས་སོ། །དེ་ནས་ 
རྒྱལ་མཆོག་ཡབ་ཡུམ་བཅས་ནུབ་ཕྱོགས་རྒྱ་གར་ཐད་ནས་བྱོན་ཚེ། རྒྱ་གར་བལ་ཡུལ་
ཕྱོགས་ཀྱི་ས་ཆ་ཡུལ་གླིང་ཐམས་ཅད་འདི་དང་འདི་བཞིན་གྱི་གནས་ཚུལ་རྣམས་མཁའ་
འགྲོ་མ་རྣམས་ཀྱིས་རྒྱལ་མཆོག་ལ་གསུངས་སོ། །
དེ་ནས་ཨོ་རྒྱན་གླིང་གི་ལྷོ་ནུབ་ཕྱོགས་ལ་རྒྱ་མཚོའི་སྟེང་ནས་བྱོན། དེ་ནས་ 
སྲིན་ཡུལ་གྱི་ཤར་ཕྱོགས་ལངྐ་པུ་རིའི་གྲོང་ཁྱེར་མཇལ་དུ་ཕེབས་སོ། །སྲིན་པོའི་གླིང་ 
དེའི་དབྱིབས་ནི་སོག་ཁ་ལྟ་བུར་ཡུ་བ་ཕྲ་བ་རི་རབ་ཀྱི་ཕྱོགས་ལ་ཁ་བལྟས་པས་ཕྱོགས་
ཐམས་ཅད་ལཀྵའི་མདོག་ལྟ་བུ་དམར་སྨུག་ཡོད་པ། རི་ཐམས་ཅད་མཚོན་ཆ་གཟེངས་ 
པ་ལྟ་བུ། གཅོང་རོང་ཟབ་ཅིང་གཡང་ས་ཤིན་ཏུ་ཆེ་བ། ཤིང་ཐམས་ཅད་ཚེར་མས་ 
གཏམས་པ། རྡོ་ཐམས་ཅད་དུག་དང་ལྡན་པ། ཆུ་ཐམས་ཅད་རྦ་རླབས་འཁྲུགས་པ། ས་ 
གཞི་ལ་ནུབ་མོ་མེ་འབར་ཞིང་ཉིན་མོ་རླུང་འཚུབ་པ། དེའི་གསེབ་ཏུ་སྲིན་པོ་ཁ་འཐོར་
དཔག་མེད་ཡོད་པ། སྤྱིར་གླིང་ཆེན་བདུན་དང་གླིང་བར་མཐའ་འཁོབ་ཀྱི་གླིང་བཞི་ཡོད་ 
པ༑ གྲོང་ཁྱེར་དེ་ལ་རཀྴ་གསོད་བྱེད་རིགས་ལ། སློབ་དཔོན་གྱིས་དཔལ་གསང་བ་ 
འདུས་པའི་ཆོས་འཁོར་བསྐོར་བ་རྣམས་ཡོད་པ། བྱང་ན་མུ་ལེ་འཕྲུལ་མཚོ་ཞེས་པ་ཆུ་
259

༄༅། །ཟངས་མདོག་དཔལ་རིའི་མཐོང་སྣང་སྐོར།
གནས་རིགས་མི་འདྲ་བ་ཡོད་པ། མཚོ་ཆེན་པོ་དེའི་ནང་ནས་ཆུ་ཆེན་བཞི་ཕྱོགས་བཞིར་ 
འབབ་པ། མཚོ་དེའི་དབུས་ན་ཟངས་མདོག་དཔལ་གྱི་རི་བོ་མདོག་དམར་བ་དབྱིབས་ 
ཟུར་གསུམ་བཙན་བཤོས་རྩེ་མོ་བྲེགས་པ་ལྟ་བུ་ལ་ཡར་རྒྱང་གྲགས་གཅིག་འཕགས་པ། 
འཁོར་རྒྱང་གྲགས་དྲུག་ཡོད་པ། རྩེ་མོ་ན་གྲོང་ཁྱེར་ཆེན་པོ་ཡོད་པ། ཟུར་ན་གསེར་རི་ 
དང་རོལ་མཚོ་བདུན་བདུན་ཡོད་པ། དེའི་དབུས་ན་ཕོ་བྲང་མཐོ་བ་ཟླུམ་པོ་རྒྱ་ཆེ་བ་ 
ལོགས་བཞི་ཡོད་པ། ལོགས་རེར་རྒྱང་གྲགས་རེས་འཁོར་བ། ཕྱོགས་བཞིར་རྟ་བབས་ 
བཞི་དང་སྒོ་ཆེན་གསུམ་ཡོད་པ། སྒོ་ཕྲན་རེ་རེ་དང་བཞི་ལྡན་ཡོད་པ། དེ་ལ་འཁོར་ལོ། 
གདུགས། རྒྱལ་མཚན། བ་དན། དར་པོ་ཆེ། རྔ་ཡབ། གསེར་གྱི་དྲིལ་བུ། གཡེར་ཁ། 
ཅང་ཏེའུ། རིན་ཆེན་ནོར་བུ། འཕན། ཕྱེ་མ་ཕུར་མ་སོགས་ཀྱིས་བརྒྱན་པ། ལྕགས་རིའི་ 
ནང་དུ། ཤར་དུ་ཁྲུས་ཀྱི་རྫིང་བུ། ལྷོར་བླ་བྲེ་ཆེན་པོ། ནུབ་ཏུ་མེ་ཏོག་ལྡུམ་ར། བྱང་ན་ 
མཆོད་རྟེན་གླིང་།
མཚམས་སུ་དཔག་བསམ་གྱི་ཤིང་དང་མེ་ཏོག་སྣ་ཚོགས་སྐྱེས་པ། དེའི་དབུས་ 
ན་ཕོ་བྲང་རྒྱུ་རིན་ཆེན་རྡོ་རིགས་ལྔ་ལས་བྱས་པའི་ཁང་བཟང་ལྟ་ན་སྡུག་པ། ཐོག་གསུམ་ 
དང་རྩེ་ལ་གསེར་འཕྲུ་ལྔས་སྤྲས་པ། འཇའ་ཡི་དྲ་བ། ལོགས་བཞི་ཆུ་ཤེལ། བཻཌཱུརྻ། 
པདྨ་རཱ་ག །ཨིནྡྲ་ནི་ལ་རྣམས་རང་འོད་འཕྲོ་བ། ནང་ན་ཀ་བ་བཞི་བརྒྱའི་ཁྱོན་དང་རྒྱན་ 
དུ་མས་བརྒྱན་པ། ཕྱོགས་བཞིར་མཛོད་བརྒྱ་དང་དྲུག་ཅུ་ཡོད་པ། དེ་རྣམས་དྲྭ་མིག་དང་ 
སྐར་ཁུང་གིས་བརྒྱན་པ། བར་གྱི་ལྕགས་རི་གཉིས་འཁོར་ཡུག་དང་ལྡན་པ་ཡོད་ལ། 
ཕྱིའི་ལྕགས་རི་ལ་རྒྱ་སྒོ་སུམ་ཅུ་རྩ་གཉིས་ཡོད་པ། རྒྱ་སྲང་ཐམས་ཅད་མིག་མངས་རིས་ 
སུ་བྲིས་ཤིང༌། རྒྱ་སྒོ་ཐམས་ཅད་ཁ་སྤྲོད་དུ་ཡོད་པ། ལྕགས་རི་རིམ་པ་བདུན་ལ་རྟ་
260

༄༅། །ཟབ་གཏེར་ཆོས་ཀྱི་མཛོད་ཁང༌།
བབས་བཅུ་གཉིས་དང་ལྡན་པ། སྟེང་ན་སྲིན་ཐོད་ཕོ་བྲང་དགུ་བརྩེགས་ཡོད་པ། ཕོ་བྲང་
དེའི་ཁྱམས་བར་མར་ཞི་རྒྱས་དབང་དྲག་གི་ཚོགས་ཁང་བཞི་ཡོད་པ།དེའི་ནང་དུ་ཆུ་བོ་
ཡན་ལག་བརྒྱད་ལྡན་བབ་པ། ལྷོ་ན་ཙན་དན་ནགས་རི་ལ་མེ་ཏོག་དང་འབྲས་བུ་སྣ་ 
ཚོགས་གཡུར་དུ་ཟ་བ། ནུབ་ན་སྐྱེད་མོས་ཚལ་ཡིད་དུ་འོང་བ། བྱང་ན་རིན་པོ་ཆེ་སྣ་ 
ཚོགས་ཀྱི་བྲག་རི་ལ་མཆོད་རྟེན་རང་བྱོན་ཡོད་པ། ཕྱིའི་ཕྱོགས་བཞིར་པདྨ་སྣ་ཚོགས་ 
ཀྱིས་གང་བར་ཡོད་པ། སྲིན་ཡུལ་གྱི་ཤར་སྟོད་ན་རྔ་ཡབ་ཛ་ཏིའི་ནགས་གྲོང་ཁྱེར་འབུམ་ 
ཚོ་ཉི་ཤུ་རྩ་གཅིག་ཡོད་ཅིང༌། ལོངས་སྤྱོད་ཛ་ཏིའི་འབྲས་བུ་དང་གཅན་གཟན་གྱི་ཤ་ལ་
བྱེད་པ།
དེ་ན་གུ་རུའི་སྤྲུལ་པ་དྷེ་ཝ་རཱ་ཛས་རྒྱལ་པོ་བྱེད་ནས་སྒྱུ་འཕྲུལ་ཞི་ཁྲོའི་ཆོས་ 
འཁོར་བསྐོར་བ། རྔ་ཡབ་ཤར་སྨད་ན་ན་བུན་འཐིབས་པའི་གླིང་ཞེས་གྲོང་ཁྱེར་བྱེ་བ་ 
གསུམ་ཡོད་པ། དྲི་ཟའི་རིགས་ལ་ལོངས་སྤྱོད་ཤ་དང་ཚིལ་ལ་བྱེད་ཅིང༌། དེ་ན་གུ་རུའི་ 
སྤྲུལ་པ་སྨྲ་བའི་སེང་གེས་རྒྱལ་པོ་བྱེད་ནས་འཇམ་དཔལ་གྱི་ཆོས་དར་བ། རྔ་ཡབ་ཀྱི་ལྷོ་ 
ཕྱོགས་ན་ཟང་ཐལ་ཀི་རི་བརྩེགས་པ་ཞེས་གྲོང་ཁྱེར་བྱེ་བ་དྲུག་སྟེ། གྲུལ་བུམ་གྱི་རིགས་
ལ་ལོངས་སྤྱོད་ཤ་སྣ་ཚོགས་ལ་བྱེད་པ། དེ་ན་གུ་རུའི་སྤྲུལ་པ་ཐོད་ཕྲེང་རྩལ་གྱིས་རྒྱལ་པོ་
མཛད་ཅིང་ཆེ་མཆོག་དང་མཁའ་འགྲོའི་ཆོས་དར་བ། རྔ་ཡབ་གླིང་གི་ནུབ་སྟོད་ན་ཤ་ 
མཁར་ཅན་ཞེས་གྲོང་ཁྱེར་འབུམ་ཚོ་ཉི་ཤུ་རྩ་དགུ་པོ། ཀླུ་གཉན་གྱི་རིགས་ལ་གཞན་གྱི་ 
བུ་དང་བུ་མོ་རྐུ་འཕྲོག་བྱེད་ནས་ཟ་བ། དེ་ན་གུ་རུའི་སྤྲུལ་པ་ཁྱུང་རྒོད་མེ་འབར་ ཞེས་ 
པས་རྒྱལ་པོ་མཛད་ཅིང་། ཕྱག་རྡོར་གྱི་ཆོས་དར་བ། རྔ་ཡབ་ཀྱི་ནུབ་སྨད་ཁྲག་མཚོ་ཁོལ་ 
མ་ཞེས་པར་གྲོང་ཁྱེར་བྱེ་བ་ཕྲག་གཉིས་དང་སྟོང་ཕྲག་བདུན་ཏེ། ལོངས་སྤྱོད་ནི་མེ་ཏོག་
261

༄༅། །ཟངས་མདོག་དཔལ་རིའི་མཐོང་སྣང་སྐོར།
དང་ཆུ་གནས་ཀྱི་ཤ་ཁྲག་ལ་བྱེད་པ། དེ་ན་གུ་རུའི་སྤྲུལ་པ་གཏུམ་མོ་མེ་དབལ་གྱིས་རྒྱལ་ 
པོ་མཛད་ནས་ཐུགས་རྗེ་ཆེན་པོའི་ཆོས་འཁོར་བསྐོར་བ། རྔ་ཡབ་ཀྱི་བྱང་ཕྱོགས་ན་རེ་ 
སྐོང་ནོར་བུའི་གླིང་ཞེས་གྲོང་ཁྱེར་བྱེ་བ་གཅིག་དང་ཁྲི་ཕྲག་གསུམ་ཡོད་པ། ལོངས་སྤྱོད་
ནོར་བུའི་རིགས་ལ་བྱེད་པ། དེ་ན་གུ་རུའི་སྤྲུལ་པ་ལག་ན་རྡོ་རྗེས་རྒྱལ་པོ་མཛད་ནས་
བསྟན་སྲུང་ཕྲིན་ལས་ཀྱི་ཆོས་དར་བར་བྱེད་པ། ཤར་ལྷོ་འབར་བའི་གླིང་ན་གུ་རུའི་སྤྲུལ་
པ་ཟིལ་གནོན་མེ་འབར་གྱིས་རྒྱལ་པོ་མཛད་ནས་མ་མོའི་ཆོས་འཁོར་བསྐོར་བ། ལྷོ་ནུབ་
མཚམས་ན་རཀྴ་འཁྲུགས་པའི་གླིང་ཞེས་གྲོང་ཁྱེར་འབུམ་ཚོ་དྲུག་པར་གུ་རུའི་སྤྲུལ་པ་
རཀྴ་ཐོད་ཕྲེང་ཞེས་བྱ་བས་རྒྱལ་པོ་མཛད་ཅིང་དུས་འཁོར་དར་བ། ནུབ་བྱང་རླུང་ནག་
འཚུབས་མའི་གླིང་ན་གྲོང་ཁྱེར་འབུམ་ཚོ་གསུམ་ཡོད་པ། དེ་ན་གུ་རུའི་སྤྲུལ་པ་སེང་གེ་སྒྲ་
སྒྲོག་ཅེས་པས་རྒྱལ་པོ་མཛད་ནས་འཇིག་རྟེན་མཆོད་བསྟོད་ཀྱི་ཆོས་དར་བ། བྱང་ཤར་
དུ་མུན་འཁྲིགས་གླིང་ཞེས་གྲོང་ཁྱེར་འབུམ་ཚོ་ཉི་ཤུ་རྩ་དྲུག་ཡོད་པ༑ དེ་ན་གུ་རུའི་སྤྲུལ་ 
པ་གཙུག་ན་མེ་འབར་ཞེས་བྱ་བས་རྒྱལ་པོ་མཛད་ཅིང་དམོད་པ་དྲག་སྔགས་ཀྱི་ཆོས་དར་
བ༑ ཡང་དབུས་ཤ་ཁྲག་ཟ་བྱེད་གླིང་ཞེས་གྲོང་ཁྱེར་དགུ་ཁྲིའི་སྲིན་ཚོགས་ལ་གུ་རུ་པདྨ་ 
འབྱུང་གནས་ཉིད་ཀྱིས་རྫུ་འཕྲུལ་སྣ་ཚོགས་པས་བཀའ་བརྒྱད་དང་དགོངས་འདུས་ 
སོགས་ཀྱི་ཆོས་དར་བར་ཡོད་དོ། །
ཡང་ཕྱོགས་བཞིའི་ཚོགས་ཁང་བཞི་ལ་ཤར་ཕྱོགས་ཞི་བ་ལ་སློབ་དཔོན་པནྜི་ 
ཏའི་ཆས་བྱས་ནས་སྡེ་སྣོད་གསུམ་རྒྱུད་སྡེ་བཞི་སོགས་གསང་སྔགས་བླ་མེད་ཀྱི་ཆོས་
དར་བ། ལྷོ་ཕྱོགས་རྒྱས་པ་ལ་པད་འབྱུང་ཚེ་དཔག་མེད་ཀྱི་ཆོས་དར་བ། ནུབ་ཕྱོགས་ 
དབང་ལ་པད་འབྱུང་རྟ་མགྲིན་གྱི་ཆ་ལུགས་མཛད་ནས་ཡང་གསང་མ་རྒྱུད་ཀྱི་ཆོས་དར་
262

༄༅། །ཟབ་གཏེར་ཆོས་ཀྱི་མཛོད་ཁང༌།
བ༑ བྱང་ན་དྲག་པོ་ལ་པད་འབྱུང་དྲག་པོ་མེ་ཕྲེང་གི་ཆ་ལུགས་སུ་སྤྲུལ་ནས་སྲིན་པོ་ 
འདུལ་ཕྱིར་ཕོ་མོ་རྣམས་ལ་དྲག་པོ་མངོན་སྤྱོད་ཀྱི་ལས་བྱེད་དོ། །དེ་ནས་དབུས་པདྨ་འོད་ 
ཀྱི་གཞལ་ཡས་ཁང་ཐོག་རིམ་པ་གསུམ་ལྡན་གྱི་འོག་ཁང་ན། རིན་པོ་ཆེ་དང་སྲིན་པོ་ 
འགྱེལ་བའི་ཁྲི་སྟེང་དུ་གུ་རུ་པདྨ་འབྱུང་གནས་སྤྲིན་གསེབ་ཏུ་བཞུགས་ཏེ་སྐུ་མདོག་ 
དམར་ནག་འཇིགས་པའི་ཆས་ཅན་ཞལ་གཅིག་ཕྱག་གཉིས་ཐོད་ཕྲེང་འདྲེན་པ། སྐུ་ཚད་
སྲིན་གཟུགས་ཉིས་འགྱུར་ལས་ཆེ་བ། བེར་དམར་སྨུག་དང་གཡང་གཞིའི་ཐུལ་པ་ 
གསོལ་བ། དབུ་ལ་དར་སྤྲུལ་ཆུན་པོས་བརྒྱན་པ། སྐུ་ལ་མེ་འབར་བ། སེང་གླང་གཡང་ 
གཞི་གསོལ་པ། ཡུམ་མཚོ་རྒྱལ་སྲིན་པོའི་བུ་མོ་མཐིང་འོད་འབར་མ་དང༌། སྒྲོལ་ཡུམ་ 
མན་དྷ་ར་བ་གཉིས་གཡས་གཡོན་ལ་བཞུགས་པ། ནང་འཁོར་རིག་འཛིན་ཕོ་མོ་འབུམ་
ཕྲག་ལྔ་དང༌། ཕྱི་འཁོར་ལྷ་སྲིན་སྡེ་བརྒྱད་ཕོ་མོ་བསམ་གྱིས་མི་ཁྱབ་པས་བསྐོར་བ། 
བར་ཁང་དུ་གུ་རུ་མཚན་བརྒྱད་སྤྲུལ་ཏེ་མཆོད་གནས་ཚུལ་དུ་བཞུགས་པའི་འཁོར་དུ།
རིག་འཛིན་དང་མཁའ་འགྲོ་གིང་ཤུགས་གྲུབ་ཐོབ་ཕོ་མོ་གྲངས་མེད་ཀྱིས་བསྐོར་བ།
སྟེང་ཐོག་འོད་གསལ་ཁང་ལ་ཐོད་ཕྲེང་རྩལ་སྡེ་ལྔ་དང་ཐུགས་རྗེ་ཆེན་པོ་སོགས་རྩ་བའི་
བླ་མའི་ཚུལ་དུ་བཞུགས་པ། དེ་དག་སོ་སོར་འཁོར་འབུམ་ཚོ་ལྔ་རེས་བསྐོར་ཏེ་སྲིན་པོའི་ 
སྐྱབས་ཡུལ་དུ་བཞུགས་སོ། །དེ་རྣམས་ཀྱང་ཕྱོགས་བཅུ་དང་འཛམ་གླིང་བོད་ལ་འཁོར་
བ་མ་སྟོང་གི་བར་དུ་སེམས་ཅན་གྱི་འགྲོ་དོན་མཛད་པའི་སྤྲུལ་པ་བྱེ་བ་གྲངས་མེད་ 
འགྱེད་པའི་འོད་ཟེར་སྤྲོ་བའོ། །
དེ་བཞིན་དུ་མཚོ་རྒྱལ་གྱི་སྤྲུལ་པ་ཡང་གྲངས་མེད་ཅིང་ལྷག་པར་བོད་ལ་མཁའ་
འགྲོ་མ་དེ་རྒྱུན་མི་འཆད་པར་འགྱེད་དོ། །དེ་དང་དེ་འདྲ་བའི་གླིང་པ་བརྗོད་ཀྱིས་མི་
263

༄༅། །ཟངས་མདོག་དཔལ་རིའི་མཐོང་སྣང་སྐོར།
ལོངས་པ་རྣམས་སུ་རྒྱལ་མཆོག་རིན་པོ་ཆེ་ཉི་ཟེར་ལ་ཕེབས་ནས་གླིང་པ་རེ་རེའི་ནང་ན་ 
གུ་རུའི་སྤྲུལ་པ་རེ་བཞུགས་པའི་དྲུང་དུ་བྱོན་ནས་ཟབ་ཆོས་ཀྱི་རྒྱུད་རེ་རེ་གསན། དེ་ནས་
དབུས་པདྨ་འོད་ཀྱི་གཞལ་ཡས་ཁང་དུ་བྱོན་པས་ཤེལ་སྒོ་ཉི་ཟླས་བརྒྱན་པའི་གཡས་སུ་
རིན་ཆེན་ཁྲི་སྟེང་དར་འབོལ་མེ་ཏོག་གིས་བརྒྱན་པ་ཞིག་འདུག་པ་ལ། རྡོ་རྗེ་རྣལ་འབྱོར་
མས་འདི་ན་སེང་ཆེན་རིན་པོ་ཆེ་དར་ཅིག་བཞུགས་དང༌། ང་སློབ་དཔོན་པདྨའི་དྲུང་དུ་
ཕྱིན་ནས་སེང་ཆེན་སྲིན་ཡུལ་དུ་བྱོན་ཡོད་ཚུལ་ཞུ་འགྲོར་གསུངས། དེ་ནས་སེང་ཆེན་
རིན་པོ་ཆེ་དེར་བཞུགས་པས་སྲིན་པོ་ཕོ་མོ་སོགས་སྒོ་དེར་ཡར་འགྲོ་མར་འགྲོ་བྱེད་
མཁན་མང་དུ་འདུག་པས། རྒྱལ་མཆོག་གིས་ཤ་གསོལ་བའི་ལུས་ལས་གཤིན་དྲི་བྲོ་
བས་དེ་ཐམས་ཅད་ཀྱིས་ལག་པས་སྣ་བཀབ། མིག་ཟུར་བལྟས་ཙམ་མ་གཏོགས་མི་བྱེད་ 
པ་ཅི་ཡིན་དགོངས་ཙ་ན། ཇ་ཡུན་ཙམ་གྱིས་མཁའ་འགྲོ་མ་སྐུ་མདོག་ཆས་དང་བཅས་ 
དཀར་པོ་ཤེལ་བུམ་ལྟ་བུ་ཕྱག་གཡས་ཁྲུས་བུམ་དང་གཡོན་མེ་ལོང་བསྣམས་པ་ཞིག་
བྱུང་ནས། རྒྱལ་མཆོག་རིན་པོ་ཆེ་བྱོན་པ་ལེགས་གསུངས་ཤིང་ཁྲོ་རྒྱལ་སྨེ་བ་བརྩེགས་ 
པའི་སྙིང་པོ་ཡང་ཡང་བཟླས་ནས་མགུར་འདི་གསུངས་སོ། །
ཨ་ཡེ། སྟེང་འོད་གསལ་ཉི་ཟླའི་ཟེར་ཁང་ན། །བླ་མ་ཐུགས་རྗེ་ཆེན་པོ་ 
བཞུགས། །ཐོད་ཕྲེང་ལྡེ་ལྔའི་འཁོར་གྱིས་བསྐོར། །བུ་རྒྱལ་མཆོག་སྡིག་སྒྲིབ་དག་པར་ 
ཤོག །བར་གསལ་སྟོང་འོད་ཀྱི་ར་བ་ན། །ཡི་དམ་གུ་རུ་མཚན་བརྒྱད་བཞུགས། །རིག་ 
འཛིན་གྲུབ་ཐོབ་མཁའ་འགྲོས་བསྐོར། །གཡུལ་འགྱེད་སྡིག་སྒྲིབ་དག་པར་ཤོག །འོག་ 
པདྨ་འོད་ཀྱི་གཞལ་ཡས་ན། །སྲིན་རྒྱལ་སངས་རྒྱས་ཀུན་འདུས་བཞུགས། །རིག་འཛིན་ 
མཁའ་འགྲོ་མང་པོས་བསྐོར། །བུ་སྟོང་ཉིད་འོད་གསལ་མཐོང་བར་ཤོག །ཕྱོགས་བཅུའི་
264

༄༅། །ཟབ་གཏེར་ཆོས་ཀྱི་མཛོད་ཁང་།
གླིང་གི་གྲོང་ཁྱེར་ན། །གུ་རུའི་སྤྲུལ་པ་གྲངས་མེད་བཞུགས། །ཐབས་མཁས་ཐུགས་ 
རྗེས་འགྲོ་བ་འདུལ། །ཉོན་མོངས་དུག་ལྔ་སྦྱོང་དུ་གསོལ། །ཐུགས་ཆོས་སྐུའི་མགོན་པོ་ 
ཚེ་དཔག་མེད། །བུ་འཆི་མེད་རང་དབང་ཐོབ་པར་ཤོག །གསུང་ལོངས་སྐུ་ཐུགས་རྗེ་ 
ཆེན་པོ་མཁྱེན། །བུས་འགྲོ་དྲུག་ཐར་ལམ་འགོད་པར་ཤོག །སྤྲུལ་སྐུ་པདྨ་འབྱུང་གནས་ 
མཁྱེན། །སྐུ་འཇའ་ལུས་འོད་ཆེན་འགྲུབ་པར་ཤོག །ཡོན་ཏན་སྤྲུལ་པའི་ཁྱུང་ཆེན་ 
མཁྱེན། །བར་ཆད་གཡུལ་ལས་རྒྱལ་བར་ཤོག །ཕྲིན་ལས་མཁའ་འགྲོ་སྡེ་ལྔ་མཁྱེན། ། 
དངོས་གྲུབ་ཐོགས་མེད་འབྱུང་བར་ཤོག །ཡང་སྤྲུལ་ཕོ་ཉ་གྲངས་མེད་མཁྱེན། །ཅི་ 
བསམ་སྡོང་གྲོགས་མཛད་པར་ཤོག །ཆུ་ཤེལ་བུམ་པའི་དཀྱིལ་འཁོར་ནས། །རྒྱལ་བའི་ 
ཐུགས་རྗེའི་ཆུ་རྒྱུན་འབེབས། །བུ་རྒྱལ་མཆོག་ལུས་ངག་ཡིད་གསུམ་གྱི༑ ༑ཉོན་མོངས་ 
སྒྲིབ་པ་སྦྱོང་དུ་གསོལ། །ཆུ་ཡི་ལྷ་མོ་དག་བྱེད་མས། །ཕྱི་ཡི་དྲི་མ་དག་པར་ཤོག །རླུང་གི་ 
ལྷ་མོ་སྦྱོང་བྱེད་མས། །ནང་གི་དྲི་མ་དག་པར་ཤོག །མེ་ཡི་ལྷ་མོ་སྐེམས་བྱེད་མས། ། 
གསང་བའི་དྲི་མ་དག་པར་ཤོག །ས་ཡི་ལྷ་མོ་འཇོམས་བྱེད་མས། །དུག་ལྔ་རྩད་ནས་ 
འཇོམས་པར་ཤོག །ཤ་ཟོས་མངལ་གྲིབ་འདམ་རྫབ་གྲིབ། །ཡེ་ཤེས་ཆུ་ཡིས་དག་པར་ 
ཤོག །བདུད་བཞི་དུག་ལྔ་མ་རིག་སྒྲིབ། །བཀྲུ་བར་མཛད་བཞིན་དག་པར་ཤོག །ཟད་ 
མེད་ནམ་མཁའི་མཆོད་སྤྲིན་འབུལ། །ཁྲུས་ལེགས་མཛད་ལ་བསྟོད་ཅིང་འདུད། །སྨོན་ 
བཞིན་ལྷ་མཆོག་འགྲུབ་པར་ཤོག །
ཅེས་གསུངས་ནས་བདུད་རྩིའི་རྒྱུན་མེ་ལོང་ངོས་གཟུགས་ལ་ནར་གྱིས་བཤལ་
བས། རྒྱལ་མཆོག་རིན་པོ་ཆེའི་བ་སྤུའི་སྒོ་དང་བུ་ག་འོག་སྒོ་ཐམས་ཅད་ནས་གཡུལ་ 
འགྱེད་པའི་སྡིག་སྒྲིབ་སྦལ་སྦྲུལ་སྡོམ་སྡིག་ཉ་ལྕོང་སོགས་དང༌། འཁོར་བའི་མངལ་གྱི་
265

༄༅། །ཟངས་མདོག་དཔལ་རིའི་མཐོང་སྣང་སྐོར།
སྒྲིབ་པ་དུད་ཁུ་སོལ་ཁུའི་རྣམ་པ་དང༌། ཤ་ཆང་སྤྱོད་པའི་སྡིག་སྒྲིབ་ཁྲག་རྣག་མང་པོ་ 
དང་། ཤ་གོས་གྱོན་པའི་སྡིག་སྒྲིབ་འབུ་སྲིན་ཀ་ར་སོགས་མང་པོ་དང་། གོ་དགུ་གྱོན་པའི་ 
སྡིག་སྒྲིབ་ལྕགས་ཕྱེ་ཟངས་ཕྱེའི་རྣམ་པ་དང༌། འོག་རྟ་ཞོན་པའི་སྡིག་སྒྲིབ་རྔུལ་ཆུ་ངར་ 
སྣབས་སོགས་དང༌། གཞན་ཡང་ཕྱི་ནང་གི་སྡིག་སྒྲིབ་མ་ལུས་པ་ཐམས་ཅད་ནག་བུན་ 
བུན་དུ་སོང་ནས་སྐུ་ལུས་སྔར་དང་མི་འདྲ་བར་བཀྲག་མདངས་འོད་ཟེར་ལམ་ལམ་བྱུང་
ངོ་༑ ༑ཡང་མཁའ་འགྲོ་མ་དམར་མོ་ཞིག་གིས་རིན་པོ་ཆེ་སྣ་ལྔའི་སྤོས་ཕོར་ལ་ཡེ་ཤེས་ཀྱི་
མེ་རི་དམར་ལྷབ་ལྷབ་འབར་བ་ལ་བགེགས་བསྐྲད་ཀྱི་བདུགས་རྫས་བཏབ་ནས། རྒྱལ་ 
མཆོག་གི་སྐུ་ལུས་ལ་དུ་བས་ཁྱབ་པར་བྱས་ནས་དུས་མིན་བར་དུ་གཅོད་པ་ཐམས་ཅད་
དཔག་ཚད་རྒྱང་གྲགས་སུ་མི་གནས་པར་བྱས་སོ། །དེ་ནས་མཁའ་འགྲོ་མ་བཞིས་ཕུན་
སུམ་ཚོགས་པའི་བཟའ་བཏུང་སྣ་ཚོགས་ཁྱེར་ནས་རྒྱལ་མཆོག་རིན་པོ་ཆེ་ལ་མཆོད་སྤྲིན་
དཔག་མེད་ཕུལ་ལོ། །
དེ་ནས་ཕོ་བྲང་དེའི་ནང་ནས་རིག་འཛིན་ཕོ་མོ་གྲངས་མེད་ཀྱིས་གདུགས། རྒྱལ་ 
མཚན། རྔ་བོ་ཆེ། གཎྚི། དུང་དང༌། གླིང་བུའི་རིགས་བྱེད། རོལ་མོ་སྣ་ཚོགས་བཅས་ 
ཀྱིས་བསུ་བ་ཚད་མེད་བྱུང་བ་དེའི་སྣ་ལ་མཁའ་འགྲོ་མ་བཞིས། བུ་རྒྱལ་མཆོག་ལ་ཡར་
ཕེབས་པར་ཞུ་གསུངས་ཤིང་། དར་སྣ་ཚོགས་ཀྱི་ན་བཟའ་སྐུ་ལུས་ལ་གསོལ་བྱུང་བ་དང་ 
ཆབས་ཅིག རྒྱལ་མཆོག་ཉིད་ཀྱིས་སློབ་དཔོན་ལ་གསོལ་བ་ཡང་ཡང་བཏབ་ནས་བྱོན་ 
པར་གདའ་འོ། །དེ་ནས་སྐད་ཅིག་དེ་ཉིད་ལ་གཞལ་ཡས་ཁང་བརྗོད་ལས་འདས་པ་ཞིག་ 
གི་ནང་དབུས་སུ་རིན་ཆེན་སྣ་ཚོགས་ཀྱི་ཁྲི་སེང་གེ་རྨ་བྱ་ཤང་ཤང་རྟ་མཆོག་གླང་ཆེན་ 
གྱིས་བརྒྱན་པའི་ཐོག་ཏུ། སྲིན་པོ་གན་རྐྱལ་དུ་བསྒྱེལ་བའི་སྟེང་ན། གུ་རུ་པདྨ་འབྱུང་
266

༄༅། །ཟབ་གཏེར་ཆོས་ཀྱི་མཛོད་ཁང༌།
གནས་སྐུ་གཟི་མདངས་ཕུན་སུམ་ཚོགས་པར་བཞུགས་པའི་འཁོར་རིག་འཛིན་གྲུབ་ཐོབ་ 
རྒྱ་མཚོ། རྒྱ་གར་པཎ་ཆེན་བརྒྱད་ཅུ། སྤྲུལ་པའི་གུ་རུ་མཚན་བརྒྱད། རྗེ་འབངས་ཉི་ཤུ་རྩ་ 
ལྔ༑ ཌཱ་ཀི་བྱེ་བ་ས་ཡ། བོད་ཀྱི་སྐལ་ལྡན་ལས་ཅན་དང་། སྲིན་པོའི་ཚོགས་བཅས་གྲངས་ 
ལས་འདས་པས་བསྐོར་ནས་བཞུགས་པའི་གྲལ་དུ་ཕྱིན་པ་ན། གུ་རུའི་གནས་གསུམ་ 
ལས་འོད་ཟེར་དཀར་དམར་མཐིང་གསུམ་འཕྲོས་ཏེ་རྒྱལ་མཆོག་གི་སྐུ་ལུས་ལ་ཕོག་པས་
སྐུ་གཟི་མདངས་གསལ་ལེ་སོང་། དར་འབོལ་བརྩེགས་པའི་ཁྲི་སྟོང་པ་གཅིག་འདུག་པ་ 
མཁའ་འགྲོ་མས་འདིར་བཞུགས་གསུངས། དེ་ནས་རྒྱལ་མཆོག་ཉིད་ཀྱིས་ལུས་གྲངས་ 
མེད་སྤྲུལ་ནས་ཕྱག་འཚལ་བར་མཛད་དོ། །སློབ་དཔོན་ཆེན་པོའི་ཞལ་ནས། ཨེ་མ་ཧོ། 
རྒྱལ་བས་བསྔགས་པའི་རིག་འཛིན་ཕོ་ཉ་བ། །རྨ་ཁོག་ཡུལ་བྱོན་དཔའ་བོ་ཧེ་རུ་ཀ ། 
བདུད་དཔུང་ཀུན་འཇོམས་སངས་རྒྱས་བསྟན་པ་སྐྱོང༌། །གླིང་མཆོག་འདི་རུ་བྱོན་པ་ 
ཤིན་ཏུ་ལེགས། །སྲིན་པོའི་གླིང་འདི་བར་ཆད་ཤིན་ཏུ་ཆེ། །སྐུ་ལ་གཡོ་འགུལ་མེད་པ་ངོ་ 
མཚར་ཆེ། །འཁོར་བའི་སྐྱོན་གྱིས་མ་གོས་སྤྲུལ་པའི་སྐུ། །ཡབ་གཅིག་རྒྱལ་པོ་བྱོན་པ་ 
ཤིན་ཏུ་ལེགས། །ཨ་ལ་ལ་གསུངས་ཤིང་སྤྱན་ནམ་མཁར་གཟིགས་ནས་བཞུགས་སོ། ། 
རྒྱལ་མཆོག་པན་གྲུབ་རྗེ་འབངས་སོགས་ལ་སྲིད་ཞི་གཉིས་ཀྱི་གསུང་གླེང་མང་
དུ་མཛད། དེའི་མཐར་ལས་ཀྱི་མཁའ་འགྲོ་མ་བཞིས་མཎྜལ་དང༌། དངོས་བཤམས་ཡིད་ 
སྤྲུལ་ཟད་མེད་ཀྱི་མཆོད་སྤྲིན་ཕུལ། སློབ་དཔོན་རིན་པོ་ཆེས་ཆོས་འཆད་ཀྱི་ཕྱག་རྒྱ་དང་ 
སྐུ་ལས་འོད་ཟེར་ཕྲོམ་ཕྲོམ་མཛད་ནས། ཆོས་ཐེག་པ་རིམ་དགུ་དང་མདོར་ན་མདོ་ 
སྔགས་ཀྱི་ཆོས་བུམ་པ་གང་བྱོས་ལྟ་བུར་གནང་ཞིང་། ཁྱད་པར་དུ་རྫོགས་པ་ཆེན་པོ་ཡང་
གསང་སྙིང་གི་ཐིག་ལེ་གསལ་རྫོགས་རྒྱས་གསུམ་གྱི་སྒོ་ནས་ལེགས་པར་གསུངས་པས།
267

༄༅། །ཟངས་མདོག་དཔལ་རིའི་མཐོང་སྣང་སྐོར།
དེ་མ་ཐག་ཏུ་རྒྱལ་མཆོག་གི་ཐུགས་ལ་འཁོར་འདས་དག་མཉམ་ཆེན་པོ་མངོན་སུམ་དུ་
མཁྱེན་པའི་རྟོགས་པ་ཚད་མེད་འཕེལ་ལོ། །དེའི་ངང་ནས་རྒྱལ་མཆོག་རིན་པོ་ཆེས་ལུས་
གྲངས་མེད་སྤྲུལ་ནས་ཕྱག་དང་ཡིད་སྤྲུལ་གྱི་མཆོད་པ་དཔག་མེད་ཕུལ་ནས་གསོལ་བ་ 
ཕུར་ཚུགས་བཏབ་པའི་གླུ་འདི་ཞུས་སོ། །
ཨཱོྃ་མ་ཎི་པདྨེ་ཧཱུྃ་ཧྲཱིཿ གླུ་ཐ་ལ་ཐ་ལ་ཐ་ལ་རེད། །ཨ་ལ་གླུ་ཡི་ལེན་ལུགས་རེད། ། 
ཐ་ལ་ངག་གི་བཀུག་ལུགས་རེད། །རྗེ་རྒྱལ་བ་རྒྱ་མཚོའི་ཞབས་ལ་འདུད། །ཚོགས་ཟག་ 
མེད་དབྱིངས་ནས་མགུར་སྣ་དྲོངས། །ས་འདི་ས་ངོ་མ་ཤེས་ན། །རཀྴ་སྲིན་པོའི་གྲོང་ཁྱེར་ 
ལ༑ ༑ཕྱི་ལ་ཟངས་མདོག་དཔལ་རིའི་ཞིང༌། །ནང་ན་རྔ་ཡབ་དཔལ་གྱི་གླིང༌། །ས་ལ་ 
གྲུབ་པའི་ཞིང་ཁམས་རེད། །ང་དང་ངོ་མ་ཤེས་ན། །གོང་མ་ལྷ་ནས་བསྐོས་ལེ་ཡིན། ། 
བསྐོས་མི་ཨོ་རྒྱན་པདྨ་ཡིན། །བསྒྲུབ་མི་གྲུབ་པའི་རྒྱལ་མོ་ཡིན། །བདག་རྒྱལ་མཆོག་ 
ནོར་བུ་དགྲ་འདུལ་ཟེར། །གླུ་འདིའི་གླུ་ངོ་མ་ཤེས་ན། །རྒྱལ་མཆོག་ཚེ་གླུ་འགྱུར་མེད་ 
ཡིན། །ང་རྨ་ཁམས་གླིང་ལ་དོན་དང་ཚུན། །གནམ་ལོ་འདི་ལ་མ་ཐུག་བར། །འཛམ་ 
གླིང་བོད་ཀྱི་ས་ཆ་ལ། །ཆོས་མདོ་སྔགས་བསྟན་པ་ཡལ་དང་གཅིག །ཡུལ་ཕྱོགས་མེད་ 
བདུད་རིགས་མང་དང་གཉིས། །ལྷ་གོང་མའི་ལུང་བསྟན་མང་དང་གསུམ། །བུ་གེ་སར་ 
དམག་མགོ་རྒོད་དང་བཞི། །འཛམ་གླིང་ས་མཐའ་འགྲིམ་དང་ལྔ། །ལས་དེ་བྱས་རིང་ལ་ 
མི་ཚེ་ཟད། །བུ་ཚེ་གཅིག་བསྒྲུབ་པའི་འགྲོ་དོན་དེ། །བདུད་འདྲེ་སྲིན་དམ་ལ་བཏགས་ 
དང་གཅིག །བདུད་སྡེ་ཆོས་ལ་བསྒྱུར་དངགཉིས། །མདོ་སྔགས་བསྟན་ཆུས་བསྒྲུབ་དང་ 
གསུམ། །ལྷ་གོང་མས་ཅི་གསུངས་དང་བླངས་བཞི། །མ་རིགས་དྲུག་འཁོར་བའི་འགྲོ་ 
དོན་ལྔ། །ཚེ་གཅིག་གི་སོ་ནམ་དེ་ཙམ་རེད། །དེ་ནས་སློབ་དཔོན་རིན་པོ་ཆེ། །ང་གླིང་
268

༄༅། །ཟབ་གཏེར་ཆོས་ཀྱི་མཛོད་ཁང་།
དཀར་ཉོན་མོངས་འདམ་རྫབ་ལ། །མ་མཁའ་འགྲོ་ཉིད་ཀྱིས་བསུ་མ་མངག །རྗེ་ཉིད་ཀྱི་ 
བཀའ་དྲིན་བརྗོད་མཐའ་ཡས། །མུན་པའི་གླིང་ནས་ཞིང་ཁམས་ཕྱིན། །ངོ་མཚར་མོ་ 
ཞིང་མཆོག་ཉམས་རེ་དགའ། །མ་འགྲོ་དྲུག་སྐྱོབ་པའི་ལྷ་གཅིག་རྗེ། །ངས་ད་རེས་ 
མཇལ་བ་ངོ་མཚར་ཆེ། །དུས་གསུམ་སྡིག་སྒྲིབ་དག་པར་ཤོག །དེ་ནས་སློབ་དཔོན་རིན་ 
པོ་ཆེ། །འཛམ་གླིང་རྒྱལ་ཁམས་སྟོད་སྨད་ལ། །དུས་བཟང་ངན་འཕོ་འཆུག་ཅི་འདྲ་ 
འོང༌། །ང་སེང་ཆེན་ལས་ཀྱི་བཞག་དོན་དེ། །ལྷ་གོང་མའི་ལུང་བསྟན་ཅི་འདྲ་ཡོད། ། 
འཛམ་གླིང་བསྟན་པའི་དམ་ཆོས་དེ། །ཡུན་རིང་ཐུང་ཅི་ཙམ་གནས་རྒྱུ་ཡིན། །སྒོས་ཁྲ་མོ་ 
གླིང་གི་བསྟན་ཆུས་དེ། །འགྲོ་དོན་ནམ་ཙམ་རྫོགས་རན་ཡིན། །པྲེ་ཏ་བོད་ཀྱི་ས་ཆ་ 
ལ༑ ༑ཉིད་ཀྱི་སྤྲུལ་པ་ཇི་ཙམ་འབྱུང༌། །སྙིགས་མ་ལྔ་ལ་ཐུག་པའི་དུས། །དུས་ཀྱི་འགྱུར་ 
ལྡོག་ཅི་འདྲ་འོང༌། །གླིང་དཀར་ཡུལ་གྱི་ས་ཆ་ལ། །ཆོས་ཅི་འདྲ་འཆད་ན་འགྲོ་དོན་ 
འབྱུང༌། །ལྔ་བརྒྱ་རྩོད་དུས་ཐ་མ་ལ། །ལྷ་ཅི་འདྲ་བསྒྲུབ་ན་བྱིན་རླབས་མྱུར། །བོད་དབུ་ 
ནག་སྐྱོབ་པའི་ལྷ་གཅིག་ལགས། །ཕ་ཐུགས་རྗེས་གཟིགས་ཤིག་རིན་པོ་ཆེ། །བུ་བྱིན་ 
གྱིས་རློབས་ཤིག་སྤྲུལ་པའི་སྐུ། །ཚེ་འདི་དང་ཕྱི་མ་བར་དོ་གསུམ། །ཡེ་ཤེས་སྤྱན་གྱིས་ 
གཟིགས་སུ་གསོལ། །ལུས་སྐད་ཅིག་ཙམ་ཡང་མི་འབྲལ་བར། །མགོ་སྤྱི་བོའི་རྒྱན་ལ་ 
བཞུགས་པར་ཞུ། །མ་རིགས་དྲུག་འཁོར་བའི་རྒྱ་མཚོ་དེ། །གནས་དག་པའི་ཞིང་ལ་དྲང་ 
དུ་གསོལ། །མ་རིག་དུག་ལྔའི་ཕུང་པོ་དེ། །རྫོགས་ཆེན་རང་ཞལ་མཇལ་བར་ཤོག །ཚེ་ 
འདི་དང་ཕྱི་མ་བར་དོ་གསུམ། །སྒྲིབ་མེད་ཐུགས་ཀྱིས་མཁྱེན་དུ་གསོལ། །ཀ་དག་ཆོས་ 
སྐུའི་དགོངས་པ་དེ། །མ་པང་བུ་འཇུག་གྲོལ་བར་ཤོག །སྟེང་ལྷ་ཡི་ཡུལ་ལ་བགྲོད་པའི་ 
དུས། །ལྷ་དབང་བརྒྱ་བྱིན་ཐུགས་རྗེའི་བདག །འཕོ་ལྟུང་རང་སར་གྲོལ་བར་ཤོག །ལྷ་
269

༄༅། །ཟངས་མདོག་དཔལ་རིའི་མཐོང་སྣང་སྐོར།
མིན་འཐབ་རྩོད་མཐོང་བའི་དུས། །ཐག་བཟང་ཐུགས་དང་དབྱེར་མེད་པའི། །འཐབ་ 
རྩོད་རང་ཞི་འགྱུར་བར་ཤོག །འཛམ་གླིང་མི་ཡི་འཁྲུལ་སྣང་འདི། །ཤཱཀ་ཐུབ་ཆོས་སྐུའི་ 
འོད་ཟེར་བདག །འཕྲུལ་སྣང་ཏིང་འཛིན་ལྡན་པར་ཤོག །གླེན་ལྐུག་བྱོལ་སོང་མྱོང་བའི་ 
དུས། །སེང་གེ་རབ་བརྟན་ཐུགས་རྗེའི་བདག །གཏི་མུག་འོད་གསལ་དག་པར་ཤོག ། 
བཀྲེས་སྐོམ་ཡི་དྭགས་སྡུག་བསྔལ་དུས། ཁ་འབར་སྒྲོམ་བུ་ཐུགས་རྗེའི་བདག །སེར་སྣ་ 
ཆོས་དབྱིངས་དག་པར་ཤོག །མནར་མེད་དམྱལ་ཁམས་སྡུག་བསྔལ་དེ། །ཆོས་རྒྱལ་ 
ཐུགས་རྗེའི་འོད་ཟེར་བདག །དམྱལ་ཟངས་སྟེང་འོག་བསྒྱུར་དུ་གསོལ། །མ་དྲིན་ཆེན་ 
འཁོར་བའི་སེམས་ཅན་རྣམས། །གཞི་གདོད་མའི་མགོན་པོ་ཐོབ་པར་ཤོག །ཕ་དྲིན་ 
ཆེན་བླ་མའི་ཐུགས་རྗེ་ཡིས། །མ་ཁམས་གསུམ་འཁོར་བ་སྟོང་པར་ཤོག །ཕ་ཀུན་བཟང་ 
བླ་མའི་དགོངས་པ་བཞིན། །ལས་སྨོན་ལམ་ཅི་བཏབ་འགྲུབ་པར་ཤོག །ཅེས་ཞུས་སོ། ། 
དེ་ནས་སློབ་དཔོན་རིན་པོ་ཆེ་སྐུ་ཏིང་འཛིན་གྱིས་གསལ་སྟོང་ངང་དུ་སྐུ་ནམ་
མཁའ་ ལ་ འཕགས་ནས་འོད་ ལམ་ ལམ་ཁྲ་འཁྱུག་ འཁྱུག་བྱས་ནས་བཞུགས། ནམ་ 
མཁའ་ལ་འོད་ཟེར་མི་འདྲ་བ་ཁ་དོག་སྣ་ཚོགས་ཤར་བའི་འོད་ཟེར་དཀར་པོ་ལས་ཤར་ 
རྡོ་རྗེ་སེམས་དཔའི་སྤྲུལ་པ་འཁོར་ཐམས་ཅད་རྡུལ་བཞིན་འཚུབས་ནས་བྱོན། འོད་ཟེར་ 
སེར་པོ་ལས་ལྷོ་རིན་ཆེན་འབྱུང་ལྡན་སྤྲུལ་པ་འཁོར་བུ་ཡུག་བཞིན་འཚུབས་ནས་བྱོན། 
འོད་ཟེར་དམར་པོ་ལས་ནུབ་སྣང་བ་མཐའ་ཡས་སྤྲུལ་པ་འཁོར་ལྷོ་སྤྲིན་བཞིན་འཐིབས་ 
ནས་བྱོན། འོད་ཟེར་ལྗང་གུ་ལས་བྱང་དོན་ཡོད་གྲུབ་པའི་སྤྲུལ་པ་འཁོཪ་ སྦྲང་ཆར་ 
བཞིན་འབབ་ནས་བྱོན། འོད་ཟེར་མཐིང་ག་ལས་དབུས་རྣམ་སྣང་སྤྲུལ་པ་འཁོར་དཔག་ 
མེད་བྱོན། དེ་བཞིན་འོད་ཟེར་སྣ་ཚོགས་ལ་ཞིང་ཁམས་གྲངས་མེད་ཀྱི་སངས་རྒྱས་བྱེ་བ་
270

༄༅། །ཟབ་གཏེར་ཆོས་ཀྱི་མཛོད་ཁང་།
ས་ཡ་རྒྱལ་བ་རབ་འབྱམས་རྒྱ་མཚོ། ནམ་མཁའ་ལ་ཏིལ་གྱི་གོང་བུ་ཁ་ཕྱེས་པ་བཞིན་ 
བསམ་པ་བརྗོད་ཀྱིས་མི་ལོངས་པ་བྱོན་ནས། མེ་ཏོག་གི་ཆར་དབབ། འཇའ་ཚོན་གྱི་ 
གུར་ཕུབ། དྲི་བཟང་གི་ངད་པ་འཐུལ། བདེན་ཚིག་གི་གླུ་དབྱངས་ཀྱུ་རུ་རུ་སྒྲོགས། རོལ་ 
མོ་སྣ་ཚོགས་ཀྱི་སྒྲ་བསྒྲགས། སངས་རྒྱས་ལ་ལས་ནམ་མཁའི་སྤྲིན་གསེབ་ནས་གར་ 
དང་རྩེད་མོའི་རྣམ་པ་བྱེད། ལ་ལས་ཆོས་ཀྱི་བགྲོ་གླེང་མཛད། ལ་ལ་ཉི་ཟེར་ལས་བྱོན།
ལ་ལ་ཞིང་ཁམས་ཕྱོགས་མེད་དུ་བྱོན་ནས་སྐུ་མངོན་པར་མཛད་པའི་མོད་ལ། མཆོད་
པའི་ལྷ་མོ་མང་པོས་ཕྱི་ནང་གསང་བའི་མཆོད་སྤྲིན་ས་གཞི་བར་སྣང༌གང༌བ༌དང༌།
མཎྜལ་དབུས་རི་རབ་ཆེན་པོ་བེེ་ཌཱུརྱའི་མདོག་ལ་སྟོང་གསུམ་གྱི་ཚོམས་བུ་རྒྱན་ཚོགས་
བརྗོད་ལས་འདས་པ་བཀོད་ལེགས་འབུལ་བ་བཅས་མཐོང༌། དེའི་ཚེ་སློབ་དཔོན་ཆེན་ 
པོའི་སྐུ་ཡི་འོད་ཟེར་ཕྱོགས་བཅུར་འཕྲོ་ཞིང་སྐུ་གར་སྟབས་འགྱིང་བའི་ངང་དུ་མགུར་
འདི་གསུངས་སོ། །
ཨ་ཧོ་ཡེ། །ཀ་དག་ཆོས་སྐུའི་རང་རྩལ་ལས། །མ་འགགས་བདེ་བ་ཆེན་པོ་ཤར། ། 
ཐབས་ཤེས་མཁའ་དབྱིངས་དཀྱིལ་འཁོར་ནས། །ཟུང་འཇུག་དགོངས་པའི་ལུང་བྱང་ 
གནང༌། །རྒྱལ་བ་ཀུན་དངོས་འདུས་པའི་སྐུ། །དུས་གསུམ་སྒྲིབ་མེད་འདི་ལྟར་གསུངས། ། 
མཐའ་མེད་འཁོར་བའི་རྒྱ་མཚོ་ལ། །ཀུན་བཟང་གདོད་མའི་ཉི་མ་ཤར། །ཐམས་ཅད་ 
ཕྱམ་གཅིག་མ་ཐོབ་པར། །རྒྱལ་བའི་ཐུགས་རྗེས་བཏང་མི་སྲིད། །དེ་ནས་འཛམ་གླིང་མི་ 
དབང་རྗེ། །འཁོར་བ་མཐའ་ཅན་ཉོན་མོངས་རྒྱུ། །བསྐལ་བཟང་སྟོང་དངརྩ་གཉིས་ 
དེ༑ ༑རིམ་བཞིན་བྱོན་ནས་ཐ་མའི་བར། །འཁོར་བའི་ཉོན་མོངས་ཟད་མཐའ་མེད། །ད་ 
ལྟ་ཤཱཀྱའི་བསྟན་པ་འདིར། །རྫོགས་ཆེན་མཁའ་ལ་ཉི་མ་ཤར། །ཕྱག་ཆེན་མེ་ཏོག་ཆར་
271

༄༅། །ཟངས་མདོག་དཔལ་རིའི་མཐོང་སྣང་སྐོར།
བ་འབབ། །དབུ་མ་བར་སྣང་འཇའ་ཚོན་ཤར། །རྒྱུད་ཐེག་པ་རིམ་དགུའི་སྦྲང་ཆར་ 
འབབ། །ཞི་བྱེད་འཕོ་ཆེན་འཇའ་ལུས་འགྲུབ། །མདོ་སྔགས་བསྟན་ པ་ རླབས་ ཆེན་ 
རྒྱས། །ཤཱཀྱའི་བསྟན་པ་གནས་པའི་ཚེ། །དལ་འབྱོར་མི་ལུས་ཐོབ་པར་དཀའ། །ཐོབ་ 
ནས་དམ་པའི་ཆོས་བསྒྲུབས་ན། །ཚེ་གཅིག་འཇའ་ལུས་འགྲུབ་པར་ངེས། །སྙིང་ཐིག་ 
ཕྱག་རྫོགས་ཐེག་དགུའི་རྩེར། །སྔར་སངས་རྒྱས་བྱོན་ཀྱང་དར་རབས་མེད། །ཕྱིས་ 
འབྱུང་སངས་རྒྱས་མང་འབྱོན་ཡང༌། །ཆོས་རྫོགས་ཆེན་དར་བ་ངས་མ་གསུངས། །མདོ་ 
སྔགས་བསྟན་པའི་ཆོས་འཁོར་འདི། །བྱིན་རླབས་ཆེ་སྟེ་དར་ཡུན་ཐུང༌། །ཕྱིས་འབྱུང་ 
སངས་རྒྱས་བསྟན་པ་དེ། །བསྐལ་ཆེན་ཡུན་རིང་གནས་སྲིད་ཀྱང༌། །ས་རིམ་པའི་ལམ་ 
ལ་མ་བགྲོད་པར། །ཚེ་གཅིག་ཐར་ལམ་ཕྱིན་རེ་སྐན། །ད་ལྟ་མདོ་སྔགས་སྙིགས་མའི་ 
དུས། །མདོ་ལུགས་བསྟན་པའི་ཕ་ཆོས་ཟབ། །སྔགས་ལུགས་རྫོགས་ཆེན་བྱིན་རླབས་ 
མྱུར། །ཆོས་འདི་ཉིད་སུ་ཡིས་བསྒྲུབ་གྱུར་ན། །རིགས་དང་ཕོ་མོ་བཟང་ངན་མེད། ། 
ཕྱོགས་རིས་ས་ལམ་མཐོ་དམན་མེད། །ཕྱག་རྫོགས་ཆོས་ཀྱི་ཉི་མ་འདི། །མ་རིག་མུན་པ་ 
ཀུན་ལས་རྒྱལ། །གསལ་སྒྲིབ་ཡོད་པ་ངས་མ་གསུས། །དེ་ནས་རྒྱལ་མཆོག་གླིང་གི་ 
༑འཛམ་གླིང་རྒྱལ་ཁམས་སྟོད་སྨད་ལ། །ངས་སྤྲུལ་པ་བྱེ་བ་གྲངས་མེད་འགྱེད། ། 
གནས་ཆེན་ཉི་ཤུ་རྩ་ལྔ་དང༌། །གནས་ཕྲན་བརྩི་བརྩི་གྲངས་མེད་ལ། །རྒྱལ་བའི་ཐུགས་ 
རྗེའི་ཞབས་ཀྱིས་བཅགས། །ས་འོག༌ཐམས་ཅད་གཏེར་གྱིས་བཀང༌། །བོད་ཀྱི་ཆོས་ 
འཁོར་རྣམ་གསུམ་དང༌། །ཕྱོགས་མཐར་གཙུག་ལག་གྲངས་མང་ལ། །མདོ་སྡེ་སྔགས་སྡེ་ 
རྒྱུད་སྡེ་གསུམ། །སྡེ་གསུམ་ཆོས་ཀྱི་འཁོར་ལ་བསྐོར། །ནག་ཕྱོགས་ལྷ་སྲིན་སྡེ་བརྒྱད་ 
ཀུན། །སངས་རྒྱས་བསྟན་པའི་གཉེར་དུ་བསྐོས། །བོན་ནག་མུ་སྟེགས་ཕྱི་པའི་ཆོས། །
272

༄༅། །ཟབ་གཏེར་ཆོས་ཀྱི་མཛོད་ཁང་།
ཐམས་ཅད་ཕྱི་གླིང་མཐའ་ལ་སྤྱུགས། །ནང་པ་སངས་རྒྱས་བསྟན་པ་འདི། །མི་ནུབ་རྒྱལ་ 
མཚན་བོད་ལ་བཙུགས། །བསྟན་སྲུང་དམ་ཅན་རྒྱ་མཚོ་རྣམས། །ཕྲིན་ལས་སྡོང་གྲོགས་ 
ཁས་བླངས་བྱས། །དུས་ངན་མར་གྱི་ཁུག་ཆེན་ལ། །འཛམ་གླིང་ཡུལ་གྲུ་བདུད་ཀྱིས་ 
གང༌། །ནག་ཕྱོགས་འདྲེ་སྲིན་ཟ་ཁ་དར། །སངས་རྒྱས་བསྟན་པ་ཉམས་ལ་ཉེ། ཁྱོད་ལྷ་ 
བུ་དོན་གྲུབ་བོད་དུ་བཏང༌། །བདུད་འདྲེ་སྲིན་ཐམས་ཅད་དམ་ལ་བཏགས། །མདོ་ 
སྔགས་སངས་རྒྱས་བསྟན་པ་སྐྱོང༌། །མངགས་པའི་བུ་ཡི་དོན་ཆེན་འགྲུབ། །ད་ལྷ་བུ་ 
རྒྱལ་མཆོག་ལས་དོན་དེ། །ཐོགས་མེད་རིགས་ལྔའི་ཞིང་ཁམས་ཉུལ། །དེ་ནས་ཁྲ་མོ་ 
གླིང་ལ་བྱོན། །ཁྲ་མོ་གླིང་དང་རྒྱལ་ཁམས་སྤྱི། །ཐེག་ཆེན་ཆོས་འཁོར་ལོ་གསུམ་ 
བསྐོར། །དེ་ནས་གནས་ཆེན་ཉེར་ལྔ་དང༌། །གནས་ཕྲན་ཕྱོགས་མེད་ལྷ་ཁང་ལ། ། 
མཚམས་དང་སྒྲུབ་པ་བཅད་རྒྱ་མཛོད། །གླིང་གི་རྒན་རབས་དཔའ་ཐུལ་རྣམས། །མི་ 
རྟག་འབྱུང་གཞི་གུམ་པའི་དུས། །རིགས་དྲུག་འཁོར་བའི་འགྲོ་དོན་དང་། །དམྱལ་ 
ཁམས་བདེ་ལ་བཀོད་ཕྱིར་བྱོན། །མ་གྲུབ་པའི་ལུང་བསྟན་ནམ་བྱུང་ཡང༌། །བུ་འཛམ་ 
གླིང་དྲིན་མཐའ་སྐྱོང་བར་མཛོད། །བུས་གདུལ་བྱ་ཐ་མར་བབ་པའི་དུས། །སྐུ་གསུང་ 
ཐུགས་ཀྱི་ངོ་བོ་དེ། །རིགས་གསུམ་སྤྲུལ་པའི་དཀྱིལ་འཁོར་བསྡུ། །ཡོན་ཏན་ཕྲིན་ལས་ 
རོལ་པ་དེ། །པད་འབྱུང་ཡབ་ཡུམ་ཐུགས་ཀར་བསྡུ། །པད་འབྱུང་རྗེ་འབངས་སྐ་ལྡན་ 
གྱིས། །སྤྲུལ་པ་བོད་ལ་རྒྱུན་ཆད་མེད། །མར་གྱི་ཁུག་ཆེན་རེ་རེ་ལ། །རྗེ་འབངས་སྤྲུལ་ 
པས་གཏེར་རེ་བཏོན། །གསང་སྔགས་བསྟན་པ་རིམ་བཞིན་གསོ། །གཏེར་ཆེན་གཏེར་ 
ཆུང་གྲངས་མེད་འབྱུང༌། །དུས་ངན་དམུ་རྒོད་དར་བའི་ཚེ། །རྡོ་རྗེ་སློབ་དཔོན་ཁྱད་དུ་ 
གསོད། །ལོག་པར་བལྟ་ཞིང་བསྒྲུབ་པ་གཡེལ། །དགེ་འདུན་སྡེ་འཁྲུགས་དམག་ལས་
273

༄༅། །ཟངས་མདོག་དཔལ་རིའི་མཐོང་སྣང་སྐོར།
བྱེད། །སྔགས་པས་མཐུ་གཏད་དམ་ཚིག་ཉམས། །བླ་མ་སུན་འབྱིན་བཤས་ར་འགྲིམ། ། 
ཟོབ་ཆོས་ཁེ་ཚོང་སྡིག་མགོ་བསྐོར། །སྐྱེ་བོས་མནའ་ཟོས་དུག་སྦྱོར་བཤམས། །ཁྲིམས་ 
ཉམས་དགེ་འདུན་ནང་དམེ་བྱེད། །ཕ་བུ་བར་ལ་རྐུ་འཕྲོག་བརྩོན། །ཚ་ཞང་འཁྲུགས་ 
ཤིང་ནལ་བུ་གསོད། །སྔར་འགྱུར་རྗེས་མེད་གསར་འགྱུར་བརྩོན། །དགེ་སྡིག་མི་བརྩི་ 
དཀོར་ནག་ཟ། །སྤྲུལ་སྐུ་ཡིན་ཟེར་གཏེར་ལོག་མང༌། །བསླུ་ཆོས་སེམས་ཅན་མགོ་བོ་ 
བསྐོར། །ཡེ་ཤེས་ལྷ་རྣམས་དབྱིངས་སུ་གཤེགས། །ནག་ཕྱོགས་འདྲེ་ སྲིན་མཆོད་ན་ 
མགོན། །དེ་འདྲའི་དུས་ཀྱི་སྐབས་སོ་ན། །ངའི་སྤྲུལ་པ་རེ་ཡིས་སྐབས་རེ་སྐྱོང༌། །དེ་ནས་ 
རིམ་བཞིན་འགྲིབ་པར་འགྱུར། །དེ་དུས་ང་ཡི་སྤྲུལ་པ་རེ། །འབྱོན་པ་ཡོད་ཀྱང་འགྲོ་དོན་ 
ཆུང༌། །ང་ལ་མོས་གུས་སུས་བྱེད་ན། །གནས་ཆེན་ཉི་ཤུ་རྩ་ལྔ་དང༌། །ཁྱད་པར་སྦས་ 
ཡུལ་པདྨ་འོད། །སྒོ་འབྱེད་མཇལ་སའི་གནས་ཆེན་ཡོད། །དམ་ལྡན་ཕུར་སྒྲུབ་སུས་བྱེད་ 
ན༑ ༑སྐབས་སྐབས་དེ་ཡིས་བདེ་བ་ཐོབ། །དམ་ལྡན་བསྒྲུབ་པས་བཟློག་ཀྱང་སྲིད། ། 
གྲོགས་བཟང་མཆོད་གནས་བྱེད་མཁན་ཉུང༌། །དེ་རྗེས་བྱང་སྟོད་ལྕང་གླིང་ནས། ། 
རིགས་གསུམ་སྤྲུལ་པའི་ཉི་མ་ཤར། །མུན་པའི་གླིང་ལ་མེ་ཏོག་འཁྲུངས། །ལས་མཐའ་ 
བསྟན་པ་སྟོན་པས་བསྡུ། །དེ་ཕན་འཁོར་བའི་མཚན་ཉིད་དེ། །སུས་ཀྱང་བརྗོད་མཐའ་ 
ཡོད་རེ་སྐན། །ལྔ་བརྒྱ་རྩོད་པའི་ཐ་མ་ལ། །སྐྱོབ་པའི་ལྷ་སྐལ་གུ་རུ་ཉིད། །བྱིན་རླབས་རྣོ་ 
མྱུར་ཤིན་ཏུ་ཆེ། །སྔར་བས་དགུ་འགྱུར་ཐུགས་རྗེ་མྱུར། །ཚིག་བདུན་གསོལ་འདེབས་ 
སུས་བརྗོད་ན། །ཤུགས་འབྱུང་སྤྱི་བོའི་རྒྱན་ལ་བྱོན། །སྙིང་ནས་མོས་གུས་སུས་བྱེད་ 
ན༑ ༑ཐུགས་རྗེའི་འོད་ཟེར་དེ་ལ་ཕོག །གདུང་བ་དྲག་པོས་སུས་འབོད་ན། །མནར་མེད་ 
སྡུག་བསྔལ་ང་ཡིས་སེལ། །རིགས་དྲུག་འདྲེན་པའི་བླ་མ་དེ། །འཕགས་མཆོག་ཐུགས་
274

༄༅། །ཟབ་གཏེར་ཆོས་ཀྱི་མཛོད་ཁང༌།
རྗེ་ཆེན་པོ་ཡིན། །ཡིག་དྲུག་སྟོང་ཙམ་བཟླས་གྱུར་ན། །རིགས་དྲུག་སྒོ་མོ་ཆོད་པར་ 
ངེས། །སྐུ་གསུམ་སྒོམ་བཟླས་སུས་བྱེད་ན། །དུག་ལྔ་རང་སར་གྲོལ་བར་ངེས། །སྡིག་ 
ཅན་བཤགས་པའི་དཔང་པོ་དེ། །མངོན་དགའི་དཔལ་ལྡན་མི་འཁྲུག་པ། །ཡིག་བརྒྱ་ 
ལན་གཅིག་བཟླས་པས་ན། །སྡིག་སྒྲིབ་རི་རབ་ཙམ་གཅིག་བྱང༌། །བསྒོམ་བཟླས་ཐུན་ 
གཅིག་སུས་བྱེད་ན། །ཏིང་འཛིན་འོད་གསལ་བཙན་ས་ཟིན། །བཟླས་དམིགས་སྔགས་ 
འཁོར་སུས་བསྐོར་ན། ཁམས་གསུམ་སེམས་ཅན་སྡིག་སྒྲིབ་དག །ལ་བཞིན་རྒྱལ་བའི་ 
དམ་པའི་ཆོས། །བྱིན་རླབས་ཆེ་ཆུང་ཅི་ཡོད་དེ། །ཐུགས་རྗེས་དགོངས་པས་གཟིགས་ 
ལུགས་ལས། །བོད་ལ་བརྩེ་བ་ཆེ་ཆུང་རེད། །ཞིང་ཁམས་བྱེ་བ་གྲངས་མེད་ལ། །བོད་ཀྱི་ 
ས་སྐལ་བདེ་ཆེན་ཞིང༌། །འདི་ནི་སྤྲུལ་སྐུའི་ཞིང་ཁམས་ཡིན། །བགྲོད་ཐག་ཐུང་སྟེ་བར་ 
ཆད་ཆེ། །བདེ་ཆེན་ཞིང་གི་སྣང་མཐའི་དྲུང༌། །ཕྱིན་ན་ཕྱིར་མི་ལྡོག་པའི་ས། །དེ་བཞིན་ 
རང་གི་མོས་པའི་ལྷ། །ཅི་ལྟར་བསྒྲུབ་ན་བྱིན་རླབས་མྱུར། །འཁོར་བ་དུག་ལྔས་འཁྲུལ་ 
པའི་རྒྱུ། །རང་སེམས་གཞི་ཐོག་ཕྱིན་གྱུར་ན། །ཐམས་ཅད་བདེ་བ་ཆེན་པོ་ཡིན། །བདེ་ 
བ་ཆེན་པོའི་ངོ་བོ་ལ། །ཕྱོགས་རིས་ལྟ་བ་ཡོད་རེ་སྐན། །དེ་བས་རྒྱལ་མཆོག་གླིང་གི་ 
བུ༑ ༑གླིང་དཀར་རྒྱན་ལ་བྱོན་དང་གཅིག །སྐུ་མི་མངོན་དབྱིངས་སུ་མ་གཟིགས་བར། ། 
ཏིང་འཛིན་ཟས་ཀྱི་འཚོ་བ་གཅིག །གཏུམ་མོ་གོས་ཀྱི་ན་བཟའ་གཉིས། །བརྩོན་འགྲུས་ 
ཀྱི་རྟ་ཕོ་རྒྱུག་དང་གསུམ། །རྒྱུ་འབྲས་ཀྱི་ཁྲབ་རྨོག་གོན་དང་བཞི། །ཤེས་རབ་ཀྱི་གོ་ 
མཚོན་གཡུག་དང་ལྔ། །བསླུ་མེད་ཀྱི་དམ་ཆོས་གསུང་དང་དྲུག །དེ་དྲུག་གིས་རིགས་ 
དྲུག་འགྲོ་དོན་གྱིས། །ཕ་ཀུན་བཟང་བླ་མའི་ཐུགས་རྗེ་དང་། །བུ་ང་རང་སྨོན་པའི་བདེན་ 
སྟོབས་དེས། །མ་རིགས་དྲུག་འཁོར་བའི་སེམས་ཅན་རྣམས། །གནས་ངན་པའི་འདམ་
275

༄༅། །ཟངས་མདོག་དཔལ་རིའི་མཐོང་སྣང་སྐོར།
ལ་མི་ལྟུང་བར། །ཡང་དག་པའི་ས་ལ་ཕྱིན་པར་ཤོག །
ཅེས་གསུངས་སོ། །དེ་ནས་རྒྱལ་མཆོག་རིན་པོ་ཆེའི་ཐུགས་ལ་འཁོར་འདས་ 
ཐམས་ཅད་ལག་མཐིལ་ལྟར་གསལ་བའི་རྟོགས་པ་ཁྱད་པར་ཅན་འཁྲུངས་པའི་སྐབས་
དེར། གུ་རུ་རིན་པོ་ཆེས་རབ་གནས་དང་ཞལ་ནས་བཀྲ་ཤིས་པའི་གླུ་དབྱངས་སྒྲོགས། 
ལྷ་ཚོགས་ཐམས་ཅད་ནམ་མཁའ་ལ་ཁྲ་དཔུང་ངེ་འོད་འཐིབས་སེ་བཞུགས་སོ། །དེ་ནས་ 
ནམ་མཁའི་ལྷ་ཚོགས་ཐམས་ཅད་གུ་རུའི་གནས་ལྔར་ཐིམ་སྟེ་གཅིག་ཀྱང་མེད་པར་
འཇའ་ཡལ་བ་ལྟར་སོང་། རྒྱལ་མཆོག་དེ་ཉིད་ཀྱིས་རྒྱལ་བ་རབ་འབྱམས་རྒྱ་མཚོ་དང་གུ་
རུ་རིན་པོ་ཆེའི་ཐུགས་ཡིད་གཅིག་འདྲེས་མ་གཏོགས་སོ་སོར་མེད་པར་ཤེས་ནས་གསོལ་
བ་ཡང་ཡང་བཏབ་བོ། །ཡང་མཁའ་འགྲོ་མ་བཞིས་དར་དཀར་པོ་བཞི་ལྟེབ་ཀྱི་སྟེང་ལ་
བུ་རྒྱལ་མཆོག་བཞུགས་གསུངས་པ་དང་ལྷན་དུ། རྒྱལ་མཆོག་གིས་ཡིད་སྤྲུལ་གྱི་མཆོད་
པ་དང་ཕྱག་འཚལ་ནས། སློབ་དཔོན་རིན་པོ་ཆེ་ལས་ཕྱག་དབང་ཞུས། རིག་འཛིན་
མཁའ་འགྲོའི་ཚོགས་ལ་ཁམས་བཟང་ཞུས་པར། རིག་འཛིན་ཕོ་མོ་རྣམས་ཀྱིས་ཕྱིར་མི་
ཡུལ་དུ་ཟབ་མོ་ཆོས་ཀྱི་གདམས་པ་རེ་རེ་གནང་བསྐུལ་མཛད། དེ་ནས་སྔར་བསུ་བའི་
སྐབས་ལྟར་མཆོད་པའི་རིགས་བྱེད་དུ་མས་སྐྱེལ་མ་མཛད། རྒྱལ་མཆོག་དར་ལྟེབ་ལ་ 
བཞུགས་ནས་ནམ་མཁའ་ལ་འཕགས། སློབ་དཔོན་གྱིས་སྡིག་མཛུབ་ནམ་མཁའི་ཤར་
ཕྱོགས་སུ་གཏད་པས་འོད་ཟེར་དཀར་པོ་ཞིག་རྒྱང་གིས་ཆད་ནས་ཤར་ཕྱོགས་སུ་ཟུག 
ཡབ་ཡུམ་ལྔ་སྐད་ཅིག་ལ་འོད་ཟེར་དེ་ལ་གཏད་དེ་ཤར་ཕྱོགས་མངོན་པར་དགའ་བའི་ 
ཞིང་ཁམས་སུ་བྱོན། ཞིང་ཁམས་དེའི་ལྷ་མོ་གྲངས་མེད་ཀྱིས་མཆོད་པའི་རིགས་བྱེད་
བརྗོད་ལས་འདས་པས་བསུ་མ་མཐའ་ཡས་པ་བྱས་སོ། །དེ་ནས་ཞིང་ཁམས་དེའི་ཆ་
276

༄༅། །ཟབ་གཏེར་ཆོས་ཀྱི་མཛོད་ཁང་།
ལུགས་ལ་དུང་གི་ ས་ལ་དུང་ཕྱེ་འཐུལ་བ་རྒྱ་ཁྱོན་དཔག་ཚད་གྲངས་ལས་འདས་པ་
ཐམས་ཅད་ལོངས་སྤྱོད་རྫོགས་པའི་སྐུ་ལ་འོད་ཟེར་འཕྲོ་བ། དུང་གི་གཞལ་ཡས་ཁང་ 
རྣམ་པ་བརྗོད་ལས་འདས་པ་ཞིག་གི་ནང་ན་དཔལ་རྡོ་རྗེ་སེམས་དཔའི་སྐུ་མདུན་དུ་ཕྱིན་ 
ནས་སྨིན་བྱེད་ཀྱི་དབང་དང་གྲོལ་བྱེད་ཀྱི་གདམས་པ་ཞུས། རྡོ་རྗེ་སེམས་དཔའི་གནས་
གསུམ་ནས་འོད་ཟེར་འཕྲོས་ཏེ་རྒྱལ་མཆོག་ལ་ཕོག་ནས། རིགས་ཀྱི་བུ་ཁྱོད་ཀྱི་ཚེ་
རབས་ཀྱི་སྡིག་སྒྲིབ་ཐམས་ཅད་དག་གོ་གསུངས་སོ། །
དེ་ལྟ་བུའི་ལོངས་སྐུའི་ཞིང་ཁམས་ཕྱོགས་མེད་དུ་ཉུལ་ནས་ཐམས་ཅད་ཐུགས་
ལ་ཆུད་དེ་འགྲོ་བ་རིགས་དྲུག་གི་སྡུག་བསྔལ་བདག་གིས་སྦྱོང་ནུས་པར་ཤོག་གསུངས་
ཤིང་སྨོན་ལམ་བཏབ། ཡང་དཔལ་རྡོ་རྗེ་སེམས་དཔའི་སྐུ་ལས་འོད་ཟེར་སེར་པོ་ཞིག་ 
རྒྱང་གིས་ཐོན་ནས་ལྷོ་ཕྱོགས་སུ་ཟུག། ཡབ་ཡུམ་ལྔ་འོད་ཟེར་དེ་ལ་གཏད་ནས་ལྷོ་
ཕྱོགས་དཔལ་ལྡན་གྱི་ཞིང་དུ་བྱོན་ཏེ་རྒྱལ་བ་རིན་ཆེན་འབྱུང་ལྡན་གྱི་སྐུ་མདུན་ནས་ཆོས་
ཐམས་ཅད་བུམ་པ་གང་བྱོས་ལྟ་བུར་ཞུས་ཤིང་སྨོན་ལམ་ཕུན་སུམ་ཚོགས་པ་བཏབ།
ཡང་རིན་འབྱུང་གི་ཐུགས་ཀ་ནས་འོད་ཟེར་དམར་པོ་ཞིག་ནུབ་ལ་ཟུག་པ་དེ་ལས་ཡབ་
ཡུམ་ལྔ་བྱོན་ནས་ནུབ་ཕྱོགས་བདེ་བ་ཅན་གྱི་ཞིང་ཁམས་སུ་སངས་རྒྱས་སྣང་བ་མཐའ་
ཡས་ཀྱི་དྲུང་དུ་ཕྱིན་ནས་ཆོས་སྐུའི་ཞིང་ཁམས་ཉུལ། མགོན་པོ་འོད་དཔག་མེད་ཀྱིས་
གདམས་པ་ཡོངས་རྫོགས་སྨིན་བྱེད་དབང་དང་གདོད་མའི་རང་ངོ་བསྟན་ནས་འདི་ལྟར་
གསུངས་སོ། །
ས་ལེར་འོད་གསལ་ཧྲིག་གེར་གདོད་མའི་གཤིས། །ཏིང་ངེ་གནས་པའི་ངང་ལ་ 
ཕྱིར་ལྟོས་དང༌། །རང་རིག་ནམ་མཁའ་གཡའ་དག་སྣང་བ་འཆར། །ནང་དུ་ལྟོས་དང་
277

༄༅། །ཟངས་མདོག་དཔལ་རིའི་མཐོང་སྣང་སྐོར།
ཟང་ཐལ་ཝལ་ལེ་བཞིན། །རང་རིག་ཆོས་སྐུ་སྤྲོས་བྲལ་བདེ་བ་ཆེ། །གསལ་ལ་འཛིན་ 
མེད་ཡེ་གནས་ད་གཟོད་ཤེས། །བར་དུ་ལྟོས་དང་ཟང་ཐལ་ཡེ་ཤེས་འཆར། །དེ་ལྟར་ 
རང་ལ་ཕྱི་ནང་བར་གསུམ་མེད་པའི་དོན་རྟོགས་སོ། །ཡིད་འགྱུ་བ་སྙོམ་བྱེད་ཀྱི་འགྱུ་བ་ 
རང་སར་དག་པ་ནི། གསུམ་རིག་གཙང་མ་དག་པ་སྟེ། །མ་བཅོས་མ་བསླད་གཉུག་མའི་ 
ངང༌། །ཆོས་སྐུ་རང་གནས་ཞེས་བྱའོ། །རིག་རྩལ་མ་འགགས་ཤར་གྲོལ་ངང༌། །ལོངས་ 
སྐུ་རང་གནས་ཞེས་བྱའོ། །སྣ་ཚོགས་རིག་རྩལ་ཐུགས་རྗེས་གདུལ་བྱ་རྣམས། །སྤྲུལ་སྐུ་ 
རང་གནས་ཞེས་བྱའོ། རྐྱེན་གང་འགྱུར་བ་མེད་པའི་ངང༌། །འགྱུར་མེད་རྡོ་རྗེའི་སྐུ་ཞེས་ 
བྱ༑ ༑དབྱེར་མེད་དབྱིངས་རིག་དོན་གྱི་ངང་། །ངོ་བོ་ཉིད་ཀྱི་སྐུ་ཞེས་བྱ། །སངས་རྒྱས་སྐུ་ 
ལྔའི་བདག་ཉིད་རྟོགས་ན་ཡང༌། །རིམ་གྱིས་པ་ལ་ཡིན་གྱི་ཅིག་ཆར་བས། །སྐད་ཅིག་ 
གཅིག་གིས་རྫོགས་སངས་རྒྱས། །ཞེས་གསུངས་སོ། །དེ་ནས་སྣང་མཐའི་ཐུགས་ཀ་ 
ནས་འོད་ཟེར་གསལ་བ་ལྗང་གུ་ཞིག་བྱང་ལ་ཟུག་པས། ཡབ་ཡུམ་ལྔ་དེར་བྱོན་ཞིང་རྒྱལ་
བ་དོན་ཡོད་གྲུབ་པའི་དྲུང་ནས་བཀའ་ལུང་དབང་གསུམ་གདམས་པ་གནད་དུ་སྨིན་པར་ 
གསན། དོན་གྲུབ་ཐུགས་ཀ་ནས་འོད་ཟེར་མཐིང་ག་ཞིག་འཕྲོས། རྒྱལ་མཆོག་ཡབ་ 
ཡུམ་ལྔའི་སྐུ་ལ་ཕོག་པས་རྒྱལ་མཆོག་གི་སྣང་བ་ལ། སྤྱི་བོའི་ཐད་ཙམ་ན་དབུས་སྟུག་པོ་ 
བཀོད་པའི་ཞིང་དང༌། རྣམ་སྣང་ལྷ་ཚོགས་ཁྲ་ལམ་མེར་གསལ། གསོལ་བ་ཕུར་ཚུགས་ 
སུ་བཏབ་པས། རྣམ་སྣང་གི་སྐུ་ལས་འོད་ཟེར་འཕྲོས་པས་རང་གི་ལུས་ངག་ཡིད་གསུམ་
བྱིན་གྱིས་བརླབས་པ་དང་གདམས་ངག་མང་དུ་གནང་བ་འཆར་རོ། །དབུས་སྟུག་པོ་ 
བཀོད་པའི་ཞིང་ཁམས་ནམ་མཁའ་ལ་རང་བཞིན་གྱིས་ཆགས་ཚུལ་ཙམ་འཆར་བ་མ་ 
གཏོགས། ལུས་ངག་གིས་བགྲོད་པའི་གནས་མིན་པར་དགོངས་ནས་མ་སེམས་ཅན་
278

༄༅། །ཟབ་གཏེར་ཆོས་ཀྱི་མཛོད་ཁང་།
ཐམས་ཅད་དང་རང་གིས་ཕྱིས་བགྲོད་ནུས་པར་ཤོག་གསུངས་ནས་སྨོན་ལམ་བཏབ་
བོ༑ ༑དེ་མཐར་རྒྱལ་མཆོག་གི་ཐུགས་ཀ་ནས་འོད་ཟེར་ཁྲ་བོ་ཞིག་འཇིག་རྟེན་གྱི་ཁམས་ 
སུ་ཤར་བས་ཁྲ་མོ་གླིང་དུ་བྱོན་རན་པར་དགོངས་ནས་སྨོན་ལམ་གྱི་གླུ་འདི་ལྟར་གསུངས་
སོ༑ ༑
ༀ་མ་ཎི་པདྨེ་ཧཱུྃ་ཧྲཱི། །གླུ་ཐ་ལ་ཐ་ལ་ཐ་ལ་རེད། །ཨ་ལ་ངག་གི་བཀུག་ལུགས་ 
རེད། །ཆོས་སྐུ་བདེ་ཆེན་ཕོ་བྲང་ནས། །མགོན་པོ་འོད་དཔག་མེད་པ་མཁྱེན། །ཤར་ 
ཕྱོགས་མངོན་དགའི་ཞིང་ཁམས་ནས། །ལོངས་སྐུ་རྡོ་རྗེ་སེམས་དཔའ་མཁྱེན། །ལྷོ་ 
ཕྱོགས་དཔལ་ལྡན་མཛེས་པའི་ཞིང༌། །སངས་རྒྱས་རིན་ཆེན་འབྱུང་ལྡན་མཁྱེན། །བྱང་ 
ཕྱོགས་ལས་རབ་དག་ཞིང་ནས། །དོན་ཡོད་གྲུབ་པས་ཐུགས་རྗེས་གཟིགས། །དབུས་ 
ཕྱོགས་གཡོ་མེད་སྟུག་པོ་བཀོད། །རྣམ་པར་སྣང་མཛད་ཞབས་ལ་འདུད། །རྔ་ཡབ་སྤྲུལ་ 
པའི་ཞིང་ཁམས་ནས། །ཕ་རིག་འཛིན་པདྨ་སམ་བྷ་ཝ། །མགོ་སྤྱི་བོའི་རྒྱན་ལ་བཞུགས་ 
པར་འཚལ། །ས་འདིའི་ས་ངོ་མ་ཤེས་ན། །བྱང་ལས་ཀྱི་ཞིང་ཁམས་ལྟ་ན་སྡུག །ང་དང་ 
ང་ངོ་མ་ཤེས་ན། །བདག་རྒྱལ་མཆོག་ཡིད་བཞིན་ནོར་བུ་ཟེར། །གླུ་འདི་གླུ་ངོ་མ་ཤེས་ 
ན༑ ༑བདེན་ཚིག་འགྲུབ་པའི་མགུར་མ་རེད། །སྤྲུལ་པའི་ཞིང་གི་མཁའ་འགྲོ་བཞི། ། 
ངས་དག་པ་རིགས་ལྔའི་ཕོ་བྲང་ནས། །སྨོན་ལམ་ཅི་བཏབ་འགྲུབ་པར་ཤོག །རིགས་ 
དྲུག་འཁོར་བའི་རྒྱ་མཚོ་ལ། །ཆོས་སྐུའི་ཐུགས་རྗེའི་ཉི་མ་ཤར། །ཉོན་མོངས་རྒྱ་མཚོ་ 
སྐེམས་པར་ཤོག །འཁོར་བ་མཐའ་ཅན་ཉོན་མོངས་འདམ། །ལོངས་སྐུའི་ཐུགས་རྗེའི་ 
ལྕགས་ཀྱུས་འདེབས། །སེམས་ཅན་འདི་རྣམས་དྲང་དུ་གསོལ། །ཁམས་གསུམ་མུན་ 
གླིང་ནག་པོ་ལ། །སྤྲུལ་སྐུའི་ཐུགས་རྗེའི་སྒྲོན་མེ་སྦར། །མ་རིག་མུན་པ་བསལ་བར་
279

༄༅། །ཟངས་མདོག་དཔལ་རིའི་མཐོང་སྣང་སྐོར།
ཤོག །དུག་ལྔས་འཁྲུལ་པའི་སེམས་ཅན་རྣམས། །རིགས་ལྔ་རྒྱལ་བས་ཐུགས་རྗེས་ 
གཟིགས། །དུག་ལྔ་རང་སར་ཞི་ནས་ཀྱང༌། །ཡེ་ཤེས་ལྔ་རུ་འཆར་བར་ཤོག ཁམས་ལྔ་ 
རང་སར་དག་ནས་ཀྱང༌། །སྐུ་ལྔ་ལྷུན་གྱིས་འགྲུབ་པར་ཤོག །དྲི་མ་དྲུག་གི་སྐྱོན་སེལ་ 
ནས། །ཕར་ཕྱིན་དྲུག་ལ་སྤྱོད་པར་ཤོག །སྙིགས་མའི་དུག་མཚོན་སོ་ཁ་དེ། །ཤེས་རབ་ 
རལ་གྲིར་འགྱུར་བར་ཤོག །ཁམས་གསུམ་འཁོར་བའི་སེམས་ཅན་རྣམས། །སྐུ་གསུམ་ 
རྗེས་སུ་འཛིན་པར་ཤོག །དམྱལ་ཁམས་མནར་མེད་སྡུག་བསྔལ་དེ། །དམ་པ་རིགས་ 
བརྒྱས་སྐྱོབ་པར་ཤོག །རྒྱལ་རིགས་གཡུལ་གྱི་དཔོན་པོ་དེ། །ཧེ་རུ་ཀ་དངོས་འགྲུབ་པར་ 
ཤོག །བསྟན་ཆོས་འགྲུབ་པའི་རྣལ་འབྱོར་པ། །འཆི་མེད་ཚེ་དབང་འགྲུབ་པར་ཤོག ། 
མདོ་སྔགས་བསྟན་པའི་རྒྱལ་མཚན་དེ། །མི་ནུབ་ཏོག་ལྟར་མཐོ་བར་ཤོག །བཀའ་སྲུང་ 
དམ་ཅན་རྒྱ་མཚོ་རྣམས། །ཕྲིན་ལས་ཐོག་ལྟར་མྱུར་བར་ཤོག །ཡུལ་བདག་འགོ་བའི་ལྷ་ 
ལྔ་རྣམས། །ཅི་བསམ་སྡོང་གྲོགས་མཛད་དུ་གསོལ། །ནོར་ལྷ་རྣམ་སྲས་འཁོར་བཅས་ 
ཀྱིས། །ཕྱུགས་ལུག་ལོངས་སྤྱོད་སྤེལ་བར་མཛོད། །དབང་ཆེན་ས་ཡི་ལྷ་མོ་ཡིས། །འབྲུ་ 
རིགས་ཟད་མེད་སྤེལ་བར་ཤོག །ཁྱིམ་ལྷ་རྒྱལ་ཆེན་སྡེ་བཞི་ཡིས། །སྐུ་མཁར་གཏེར་ 
མཛོད་འགྲུབ་པར་ཤོག །དྲང་སྲོང་སྨན་གྱི་ལྷ་མོ་ཡིས། །འགོ་བའི་ནད་རིགས་གཞིལ་ 
བར་ཤོག །དགྲ་ལྷ་དར་མ་བཅུ་གསུམ་གྱིས། །བུ་རྟའི་ཁ་འཛིན་མཛད་པར་ཤོག །རྟ་ལྷ་ 
ཨརྱ་རེ་མན་གྱིས། །རྟ་ཕྱུག་རྭ་བ་བསྐང་བར་ཤོག །ལུག་ལྷ་ཨ་པར་ཙི་ཏ་ཡིས། །བརྒྱ་ 
ལུག་སླས་ལ་འཛུད་པར་ཤོག །རྒྱལ་བའི་ཐུགས་རྗེའི་བྱིན་རླབས་དང༌། །བསྟན་བསྲུང་ 
ནུས་མཐུ་ཐོགས་མེད་ཀྱིས། །བདག་གི་སྨོན་པའི་བདེན་ཚིག་རྣམས། །གེགས་མེད་ 
འགྲུབ་པར་བྱིན་གྱིས་རློབས། །ཞེས་གསུངས་སོ། །
280

༄༅། །ཟབ་གཏེར་ཆོས་ཀྱི་མཛོད་ཁང༌།
དེ་ནས་མཁའ་འགྲོ་བཞི་དང་བཅས་སྐད་ཅིག་ལ་ནམ་མཁའི་ཁམས་སྤྲིན་སེར་ 
དར་ལམ་བརྒྱུད་ནས་བྱོན་པས། ནམ་མཁའ་ཐམས་ཅད་འཇའ་ཚོན་དང་དྲི་བཟང་
སོགས་མཆོད་པའི་ཡོན་ཏན་དཔག་ཏུ་མེད་པས་ཁེངས་པ་མ་ཟད། ཕྱོགས་མེད་ཀྱི་སྤྲིན་ 
གསེབ་ནས་མཁའ་འགྲོ་མ་དུ་མས་མཆོད་ཅིང་། བཀྲ་ཤིས་པའི་གླུ་དབྱངས་དང་མེ་ཏོག་ 
གི་ཆར་དབབ་པ་སོགས་ཀྱིས་སྐྱེལ་མ་མཛད་དོ། །དེ་ནས་གླིང་དཀར་ནོར་བུའི་ས་ཆ་ 
སྒོམ་ཁང་སེང་འབྲུག་སྟག་རྩེའི་ནམ་མཁར་འཇའ་ཚོན་སྣ་ལྔ་ཤར། བར་སྣང་དུ་མེ་ཏོག་ 
གི་ཆར་བབས། ས་གཞིར་ངོ་མཚར་བའི་ལྟས་བཟང་པོ་བྱུང་བའི་སྐབས། གླིང་གི་བླ་མ་ 
རྣམ་གསུམ་དང༌། སེང་ལྕམ་སྤུན་གྱིས་རྒྱལ་མཆོག་བྱོན་པའི་ལྟས་བཟང་པོ་ཤར་བ་དང་ 
ལྷན་དུ། གླིང་པ་ཐམས་ཅད་སྐད་ཅིག་ལ་ཕོ་བྲང་སྟག་རྩེར་བསྡུས་ཤིང་མཆོད་པའི་སྤྲིན་
ཕུང་དཔག་མེད་ཕུལ་ནས་ནམ་མཁའ་ལ་བལྟས་བཞིན་ཡོད་སྐབས། ཉི་སྤྲིན་གཉིས་ཀྱི་ 
མཚམས་སུ་འཇའ་ཚོན་སྣ་ལྔའི་གུར་ཁྱིམ་འོད་མེ་རེ་ཁྲ་འཁྱུག་གེ་བའི་ཀློང་དུ་བྱོན་ནས།
རིམ་བཞིན་ཇེ་ཉེར་བྱུང་བས་གླིང་པ་ཐམས་ཅད་དགའ་བའི་ཚད་ལ་བྲོ་འཁྲབ། སྐྱིད་པའི་
ཚད་ལ་གླུ་བླངས། དགའ་སྐྱིད་བར་ལ་གར་དང་བཞད་གད་སོགས་རྩེད་མོའི་རྣམ་པ་ 
མང་པོ་བྱས་པ་དང༌། གླིང་གི་བླ་མ་དགེ་བཤེས་བཙུན་པ་སོགས་ཀྱིས་བསུ་བ་ཚད་མེད་
པ་བྱས་སོ། །དེ་ནས་མཁར་སེང་འབྲུག་སྟག་རྩེ་ལ་སེང་གེ་རྨ་བྱ་ཤང་ཤང་རྟ་མཆོག་གླང་
ཆེན་སོགས་ཀྱིས་བརྒྱན་པའི་ཁྲི་ལ་དར་གྱི་ཐོག་འགེབ་བརྒྱབ་པའི་སྟེང་དུ། སེང་ཆེན་
རིན་པོ་ཆེ་དང་མཁའ་འགྲོ་མ་བཞི་བཅས་དྲི་བཟང་གི་ངད་པས་གླིང་ཕུ་མདའ་བར་
གསུམ་ཁྱབ་པར་མཛད་དེ་སྐུ་གཟི་མདངས་ཚད་མེད་དང་ལྡན་པར་བཞུགས་པ་ལ། གླིང་
པ་ཐམས་ཅད་ཀྱིས་ཕྱག་འཚལ་མཆོད་བསྟོད་སོགས་གུས་འདུད་གྲངས་མེད་བྱེད་པའི་
281

༄༅། །ཟངས་མདོག་དཔལ་རིའི་མཐོང་སྣང་སྐོར།
སྐབས་སུ། མཁའ་འགྲོ་མ་བཞིས་བདེན་ཚིག་གི་བཀྲ་ཤིས་པའི་གླུ་དབྱངས་དང་བཅས་ 
ནས་འོད་མེ་རེ་ལྷོ་ནུབ་ཕྱོགས་ནམ་མཁའ་ལ་མི་མངོན་པར་གཤེགས་སོ། །གླིང་པ་ཐམས་ཅད་ 
ཀྱིས་རྒྱལ་མཆོག་གི་མདུན་དུ་བྱོན་ཞུས་དང་ཕྱག་གྲངས་མེད་འཚལ་ནས། རང་རང་གི་འབྱོར་པ་ཆེ་ཆུང་དང་འཚམས་པའི་ 
མནྜལགྱི་མཆོད་སྤྲིན་རྒྱ་ཆེརཕུལ་ལོ། །
282

༄༅། །ཟབ་གཏེར་ཆོས་ཀྱི་མཛོད་ཁང༌།
༄༅། །མཚོ་སྐྱེས་ཕྲིན་ལས་རྒྱས་པའི་སྨོན་ལམ་བཀྲ་ཤིས་འཁྱིལ་པའི་སྒྲ་ 
དབྱངས་ཞེས་བྱ་བ་བཞུགས་སོ། །
ན་མོ་ཤྲཱི་པདྨ་བཛྲ་ཡེ། །པདྨའི་འབྱུང་གནས་ཆེན་པོར་སོར་རྟོག་གི །ཡེ་ཤེས་དབང་འབྱོར་ 
སྐྱེ་བའི་རོལ་གར་གྱིས། །རྡོ་རྗེའི་རྣམ་ཐར་འཛམ་གླིང་ཁྱབ་སྟོན་པ། །རྔ་ཡབ་གླིང་པའི་ 
ཕྲིན་ལས་འབར་གྱུར་ཅིག །གྲངས་མེད་རྡོ་རྗེ་འཆང་དབང་དགོངས་པའི་མཐིལ། །འཕགས་ 
ཡུལ་གྲུབ་བརྙེས་བྱེ་བའི་ཞལ་གྱི་བཅུད། །མི་ཟད་བྱིན་རླབས་ཆུ་བོའི་རྒྱུན་འཁྱིལ་བ། ། 
མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །རྡོ་རྗེའི་གསུང་མཆོག་གཉིས་མེད་གཉིས་ 
སྣང་བའི། །མཁན་སློབ་ལོ་པཎ་རྒྱ་མཚོའི་ཐུགས་བསྐྱེད་མཐུ། །བསིལ་ལྗོངས་ཕན་བདེའི་ 
ལྗོན་པར་ལེགས་སྨིན་པ། །མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །གསུང་རབ་ 
དོན་ཀུན་སྐྱེས་བུ་གསུམ་གྱི་ལམ། །ཉམས་ལེན་གནད་ཀྱི་གོང་བུར་གཅིག་དྲིལ་བ། །རྒྱལ་ 
བ་དགྱེས་པའི་སྒྲུབ་བརྒྱུད་ངོ་མཚར་ཕུལ། །མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ 
ཅིག །ཟབ་རྒྱས་ཐེག་ཆེན་ལུང་རྟོགས་ཆུ་བོའི་མཛོད། །རྨད་བྱུང་རིམ་གཉིས་ལམ་གྱི་ཀླུ་ 
དབང་བརྗིད། །དངོས་གྲུབ་རིན་ཆེན་བརྒྱ་ཡིས་ཡོངས་གང་བ། །མཚོ་སྐྱེས་རྒྱལ་བའི་རིང་ 
ལུགས་རྒྱས་གྱུར་ཅིག །ཁྱད་པར་རྒྱུད་སྡེ་གཞན་གྱི་མན་ངག་དང་། །ཐུན་མིན་རྡོ་རྗེ་སྙིང་ 
པོའི་རྣལ་འབྱོར་གྱིས། །འཕོ་ཆེན་འོད་ལུས་གྲུབ་པའི་ཤིང་རྟའི་སྲོལ། །མཚོ་སྐྱེས་རྒྱལ་བའི་
283

༄༅། །ཟངས་མདོག་དཔལ་རིའི་མཐོང་སྣང་སྐོར།
རིང་ལུགས་རྒྱས་གྱུར་ཅིག །སྙིང་རྗེའི་དབང་ཕྱུག་གདམས་པའི་རྫུར་ཞུགས་ནས། །དུས་ 
བབས་ཇི་བཞིན་སྣ་ཚོགས་འགྲོ་འདུལ་གྱི། །ཕྲིན་ལས་བྱེ་བ་ཕྲག་བརྒྱ་འཇུག་པའི་གཞི། ། 
མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག།སྙིང་པོའི་དོན་ལ་མཁས་དང་མན་ངག་ 
གི༑༑དྲོད་ཐོབ་རིག་འཛིན་བརྒྱུད་པའི་ཕྲེང་བ་ཅན། །རྟོག་གེ་འཆལ་བའི་དྲི་མས་མ་བསླད་ 
པ༑ ༑མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །རིང་རྒྱུད་བཀའ་ཡི་ཆུ་བོ་མ་ཉམས་ 
ཤིང་། །སྔོན་མེད་དཔའ་བོ་མཁའ་འགྲོའི་གསང་གཏམ་གནད། །ཉེ་བརྒྱུད་ཟབ་གཏེར་ནོར་ 
བུའི་མཛོད་ནས་ཐོན། །མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག །མདོར་ན་བྱང་ 
ཕྱོགས་འཕགས་པའི་ཞིང་ཁམས་སུ། །ཐུབ་པའི་བསྟན་དང་དེ་འཛིན་བརྒྱུད་མ་རུ། །འཕེལ་ 
བའི་འཇིག་རྟེན་དགེ་བའི་རྟེན་གཅིག་པུ། །མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ 
ཅིག །མཁྱེན་བརྩེ་ནུས་པའི་དྲི་མེད་ལུགས་བཟང་འདི། །འཛིན་སྐྱོང་སྤེལ་མཛད་སྐྱེས་ 
བུ་ཆེན་པོ་རྣམས། །མི་ནུབ་སྐུ་ཚེའི་རྒྱལ་མཚན་རབ་བརྟན་ཅིང༌། །མཚོ་སྐྱེས་རྒྱལ་བའི་ 
རིང་ལུགས་རྒྱས་གྱུར་ཅིག །སྨོན་ལོག་དམ་སྲིའི་འཕྲུལ་དང་རྒྱ་འདྲེའི་གཡུལ། །ཀླ་ཀློའི་ 
སྦྱོར་ངན་ལ་སོགས་ནག་ཕྱོགས་ཀྱི། །རྩུབ་འགྱུར་ལྡང་བའི་གོ་སྐབས་གཏན་བཅོམ་སྟེ། ། 
མཚོ་སྐྱེས་རིང་ལུགས་ཕྱོགས་མཐར་རྒྱས་གྱུར་ཅིག །ཕྱི་སྣོད་འབྱུང་བཞིའི་དགེ་མཚན་དར་ 
བབས་ཤིང་། །སྐྱེ་དགུའི་ཆོས་སྲིད་ཉི་ཟླའི་སྣང་བ་འབར། །བསྟན་འཛིན་རྒྱ་མཚོས་ས་ 
སྟེང་ཀུན་ཁྱབ་སྟེ། །མཚོ་སྐྱེས་རིང་ལུགས་ཕྱོགས་མཐར་འབར་གྱུར་ཅིག །དཀོན་མཆོག་
284

༄༅། །ཟབ་གཏེར་ཆོས་ཀྱི་མཛོད་ཁང༌།
རྩ་གསུམ་བདེན་པའི་བྱིན་རླབས་དང་། །མཐུ་ལྡན་དམ་ཅན་སྲུང་མའི་ནུས་མཐུ་ཡིས། ། 
རིས་མེད་བོད་ཁམས་བསིལ་བའི་སྨོན་ལམ་འདི། །དོན་ཡོད་ཞགས་པའི་མཐུ་ལྟར་འགྲུབ་
གྱུར་ཅིག །མཚོ་སྐྱེས་ཕྲིན་ལས་རྒྱས་པའི་སྨོན་ལམ་བཀྲ་ཤིས་འཁྱིལ་བའི་སྒྲ་དབྱངས་ཞེས་བྱ་བ་འདིའང༌། རྡོ་རོང་ 
གི་སྨྱོན་པ་ཚངས་པའི་མེ་ཏོག་གསར་པའི་ཅོད་པཎ་འཆང་བ་འཇིགས་མེད་བསྟན་པའི་ཉི་མས་ཤིང་རྟ་ས་ཟླའི་དཀར་ཕྱོགས་ཀྱི་ 
ཚེས་བཅུའི་མཆོད་པ་དང་འབྲེལ་བར་བསྟན་འགྲོའི་ལེགས་ཚོགས་དབྱར་མཚོ་ལྟར་འཕེལ་བའི་སྒོ་ཆེན་པོར་གྱུར་ཅིག །
285

༄༅། །ཟངས་མདོག་དཔལ་རིའི་མཐོང་སྣང་སྐོར།
༄༅། །ཐེག་ཆེན་ཆོས་འཛིན་སྨོན་ལམ་བཞུགས་སོ། །
ཨོཾ་སྭ་སྟི། སངས་རྒྱས་ཀྱིས་ནི་བདུད་རྣམས་ཕམ་པར་གྱུར། །ཆོས་མ་ཡིན་པ་རྣམས་ནི་
ཆོས་ཀྱིས་སོ།།དགེ་འདུན་གྱིས་ནི་མུ་སྟེགས་ཕམ་པར་མཛད། །བདེན་པ་རྒྱལ་གྱུར་རྫུན་ 
པ་ཕམ་གྱུར་ཅིག།མཆོག་གསུམ་རྩ་གསུམ་ཐུགས་རྗེའི་ནུས་མཐུ་དང༌། །རྟེན་འབྲེལ་བསླུ་ 
བ་མེད་པའི་བདེན་པ་དང༌།།ཆོས་ཉིད་འགྱུར་བ་མེད་པའི་བྱིན་རླབས་ཀྱིས། །ཐེག་ཆེན་ 
བསྟན་ལ་ལྷག་པའི་བསམ་པ་ཡིས། །སྨོན་ལམ་གང་བཏབ་འདི་ཀུན་འགྲུབ་གྱུར་ཅིག །མ་ 
ལུས་བདེ་བར་གཤེགས་པ་དགོངས་སུ་གསོལ། །ཕྱོགས་དང་དུས་ཀྱིས་ཁྱབ་པའི་ཞིང་རྣམས་ 
སུ༑ ༑རྒྱལ་བའི་དགོངས་པ་མཐར་ཐུག་ནང་རྒྱུད་གསུམ། །དེ་ཡི་འཇུག་སྒོ་ཐེག་རིམ་ 
ཡན་ལག་བཅས། །མ་ཉམས་མ་ནོར་ཡོངས་སུ་འཛིན་པར་ཤོག །ཐེག་ཆེན་ཆོས་ལ་སྡང་ 
བའི་བསམ་པ་ཡིས། །སྦྱོར་བ་ངན་པ་གང་དུ་བྱུང་བ་དེ། །རྩྭ་སྐམ་མེ་བཞིན་བདག་གི་སྟོབས་ 
ཀྱིས་ནི། །མངོན་སུམ་རྩད་ནས་གཅོད་ཅིང་བརླག་གྱུར་ཅིག །ཐེག་ཆེན་ཆོས་ལ་བསམ་ 
པ་ལོག་པ་ཡིས། །སྨོན་ལམ་ངན་པ་གང་གིས་ཅི་བཏབ་ཀྱང༌། །ཅུང་ཟད་མི་འགྲུབ་དེ་ 
དང་དེའི་བསམ་སྦྱོར། །བསྟན་པའི་གྲོགས་སུ་བདག་གིས་བསྒྱུར་ནུས་ཤོག །ལས་དང་ 
ཉོན་མོངས་བག་ཆགས་སྒྲིབ་པ་ཡིས། །ཐེག་ཆེན་ཆོས་ལ་གཤེ་ཞིང་ཡིད་སྡང་བ། །དེ་དག་ 
བདག་གི་མིང་ཙམ་ཐོས་སོགས་ཀྱིས། །རང་དབང་མེད་པར་ཐེག་ཆེན་དགའ་བར་ཤོག །ཐེག་ 
ཆེན་ཆོས་ལ་དགའ་བ་དེ་དག་ལ། །འཇམ་པའི་དབྱངས་ཀྱི་བྱིན་རླབས་མྱུར་ཞུགས་ནས། །
286

༄༅། །ཟབ་གཏེར་ཆོས་ཀྱི་མཛོད་ཁང༌།
སྤོབས་པའི་གཏེར་ཆེན་བརྒྱད་པོ་རང་གྲོལ་ཏེ། །མཚུངས་མེད་སྨྲ་བའི་སེང་གེར་མངོན་ 
གྱུར་ཅིག །འཕགས་མཆོག་ཕྱག་ན་པདྨའི་བྱིན་རླབས་ལས། །ཐེག་ཆེན་འཛིན་པ་གང་ 
དུ་བྱུང་བ་དེར། །རྒུད་པའི་མིང་མེད་བཀྲ་ཤིས་བདེ་ལེགས་ཀྱི། །སྣང་བ་ཆེན་པོས་རྟག་ 
པར་ཁྱབ་གྱུར་ཅིག །ཐེག་མཆོག་འཛིན་ལ་བྱང་ཆུབ་སྙིང་པོའི་བར། །བདུད་ཀྱི་བར་ཆད་ 
ནམ་ཡང་མི་འབྱུང་ཞིང༌། །རྡོ་རྗེ་འཛིན་པ་ཉིད་དང་དབྱེར་མེད་པས། །ཐེག་ཆེན་འཛིན་ 
ལ་མཐུ་དང་ལྡན་པར་ཤོག །ཐེག་ཆེན་འཛིན་སྐྱོང་སྤེལ་བར་འདོད་པ་རྣམས། །རྩ་གསུམ་ 
དམ་ཅན་སྲུང་མས་གེགས་མེད་ཡིད་བཞིན་འགྲུབ་གྱུར་ཅིག །ཐེག་ཆེན་གཤེ་བ་སྤྱན་ 
རས་གཟིགས་ཀྱིས་ ཐུལ། །ཐེག་ཆེན་དམ་ཆོས་འཇམ་ པའི་དཔལ་ གྱིས་ སྤེལ། །ཐེག་ཆེན་ 
འཛིན་པ་རྡོ་རྗེ་འཛིན་པས་སྲུངས། །ཐེག་ཆེན་བསྟན་པ་ཕྱོགས་བཅུར་རྒྱས་པར་ཤོག ། 
ཐེག་པ་མཆོག་འཛིན་དམ་པ་དེ་དག་རྣམས། །རྒོལ་བས་འཇིགས་དང་ཡིད་མི་བདེ་བ་ 
དང༌། །མི་སྙན་གྲགས་དང་འཁོར་གྱིས་ལོག་སྒྲུབ་དང༌། །འདོད་དོན་བར་ཆད་ཀུན་དང་ 
ཡོངས་བྲལ་ནས། །མ་འབད་བཞིན་ཡང་ཕྱོགས་བཅུའི་ཞིང་ཁམས་སུ། །ལྷུན་གྱིས་གྲུབ་ 
པའི་ཕྲིན་ལས་མངའ་དབང་གིས། །གདུལ་བར་དཀའ་བ་རྣམས་ཀྱང་དབང་བྱས་ཏེ། ། 
ས་གསུམ་བསྟན་ པའི་སྙིང་ པོས་ཁྱབ་པར་ཤོག །འདི་ཡང་སགླང་གི་ལོ་ལ་མི་ཕམརྣམ་པར་རྒྱལ་བས་བྲིས་ 
པ་དགེའོ། །
༈ ༀ། ཕྱོགས་དུས་རྒྱལ་བ་སྲས་བཅས་དགོངས་སུ་གསོལ། །བདག་གི་སྨོན་ལམ་འགྲུབ་ 
པར་བྱིན་གྱིས་རློབས། །བདག་ནི་འདི་ནས་བླ་མེད་བྱང་ཆུབ་མཆོག །མ་ཐོབ་བར་གྱི་ 
ཚེ་རབས་ཐམས་ཅད་དུ། །མཐོ་རིས་ཡོན་ཏན་བདུན་མཆོག་རྟེན་ཐོབ་ཅིང༌། །དད་སོགས་
287

༄༅། །ཟངས་མདོག་དཔལ་རིའི་མཐོང་སྣང་སྐོར།
དབང་པོ་ལྔ་དང་སྙིང་རྗེའི་སྟོབས། །བླ་ན་མེད་པའི་ཡོན་ཏན་ལྡན་པར་ཤོག །ཐེག་པ་
མཆོག་ལ་ཚུལ་བཞིན་ཞུགས་ནས་ཀྱང༌། །མ་ཆགས་བློ་དང་འཇིགས་མེད་རང་དབང་ཐོབ། ། 
གཞན་ལ་ཕན་པ་འབའ་ཞིག་ལྷུར་ལེན་ཞིང༌།།རྒྱལ་སྲས་རྒྱ་མཚོའི་སྤྱོད་ལ་འཇུག་པར་
ཤོག །གང་ན་སྡུག་བསྔལ་ཅན་དང་ཉོན་མོངས་པས། །མནར་བ་མཐོང་ནས་སྙིང་རྗེའི་ 
སེམས་བསྐྱེད་དེ། །འགྲོ་བ་ཀུན་གྱི་ཉོན་མོངས་སྡུག་བསྔལ་ཀུན། །རྒྱུན་གཅོད་སྨོན་ལམ་ 
སྟོབས་ལ་འཇུག་པར་ཤོག །སེམས་ཅན་གནས་སྐབས་བདེ་དང་ཡོན་ཏན་ཅན། །མཐོང་ 
ན་ཕྲག་དོག་མེད་པར་དགའ་སེམས་ཀྱིས། །ཕན་དང་བདེ་བའི་ཐབས་ཚུལ་སྣ་ཚོགས་པས། ། 
ཉེ་རིང་མེད་པར་འགྲོ་ཀུན་སྐྱོང་གྱུར་ཅིག །བདག་གི་དོན་ལ་ཆགས་པ་ཡོངས་བྲལ་ཞིང༌། །
སེམས་ཅན་དོན་ལ་བདག་ལས་ལྷག་ལྟ་བུར། །རྒྱལ་སྲས་རྣམས་ཀྱི་སྤྱོད་པ་ཡོངས་རྫོགས་ 
ནས། །རླབས་ཆེན་འགྲོ་བའི་དོན་ལ་བརྩོན་པར་ཤོག །གང་ལ་ཉོན་མོངས་དྲག་ལྡན་གདུག་ 
སྤྱོད་ཅན། །དེ་དག་རྣམས་ལ་ཁྲོ་དང་འདོར་བའི་སེམས། །ཅུང་ཟད་མེད་པར་ལྷག་པར་སྙིང་ 
བརྩེ་བས། །ཕན་དང་བདེ་བ་མཆོག་ལ་སྤྱོད་གྱུར་ཅིག །བདག་ལ་ཕན་པར་བྱེད་དམ་གནོད་ 
པ་བྱེད། །མཐོང་ཐོས་དྲན་རེག་བཟང་ངན་འབྲེལ་ཐོགས་ཀུན། །བླ་མེད་བྱང་ཆུབ་ལམ་ལས་ 
མི་ལྡོག་པར། །མྱུར་དུ་རྒྱལ་བའི་དབང་པོ་འགྲུབ་པར་ཤོག །གང་ན་སྡུག་བསྔལ་རྒྱུ་ལ་ལོངས་ 
སྤྱོད་ཅིང༌། །བཟློག་དཀའ་རྣམ་སྨིན་ལྕགས་ཀྱུས་ཟིན་པ་དག །རང་གི་སྒྲིབ་པས་རྒྱལ་རྣམས་ 
ཐུགས་རྗེའི་ཤུགས། །འཇུག་པར་དཀའ་རྣམས་བདག་གིས་སྒྲོལ་བར་ཤོག །བདག་ནི་རྩི་ 
སྨན་མཆོག་དང་འདྲ་བ་ནི། །མཐོང་ཐོས་ཙམ་གྱིས་འགྲོ་ཀུན་ལུས་སེམས་ཀྱི། །ཀུན་ཏུ་འཇིགས་ 
པ་རྨོངས་པའི་ཉེས་པ་རྣམས། །ཡོངས་ཡེ་ཞི་ཞིང་གཏན་དུ་བདེ་བར་ཤོག །བདག་གིས་
288

༄༅། །ཟབ་གཏེར་ཆོས་ཀྱི་མཛོད་ཁང༌།
བལྟས་སམ་སྨྲས་དང་ཆགས་དང་ཁྲོ། །སྣ་ཚོགས་སྤྱོད་ལམ་གང་དང་ཅི་ཡིས་ཀྱང༌། །འབད་ 
པ་མེད་པར་སེམས་ཅན་དོན་བྱེད་ཅིང༌། །གདུལ་དཀའ་རྣམས་ཀྱང་བདེ་བླག་འདུལ་ 
གྱུར་ཅིག །སྙིང་ལ་རྨོངས་ཆེན་མུན་པས་ཁེབས་པ་ཡི། །ཡང་དག་ལམ་སྟོར་བདུད་ཀྱིས་ 
ཟིན་རྣམས་ཀྱི། །སྙིང་ལ་ཡེ་ཤེས་འོད་ཟེར་རབ་བཀྱེ་ནས། །མྱུར་བ་ཉིད་དུ་བདེ་བླག་གྲོལ་ 
བར་ཤོག །མདོར་ན་འཇམ་པའི་དབྱངས་དང་ཀུན་ཏུ་བཟང༌། །སྤྱན་རས་གཟིགས་སོགས་ 
རྒྱལ་སྲས་སེམས་དཔའ་ཡི། །སྤྱོད་པ་རྒྱ་མཚོར་བདག་ནི་དབང་ཐོབ་སྟེ། །མཐའ་ཡས་ 
འགྲོ་བའི་དཔལ་དུ་འགྱུར་བར་ཤོག །དུས་གསུམ་སྲས་བཅས་རྒྱལ་བའི་ཐུགས་རྗེའི་ཤུགས། 
བདག་ལ་ཞུགས་ནས་ནམ་མཁའི་མཐར་ཁྱབ་པའི། །འགྲོ་བ་ཀུན་ལ་ཕྱི་མའི་མུ་མཐའི་ 
བར། །ཕན་བདེ་སྒྲུབ་ཅིང་རྣམ་གྲོལ་མཆོག་སྦྱིན་ཤོག །ཐེག་པ་ཆེན་པོའི་དགོངས་དོན་ཀུན་ 
ཤེས་ཤིང༌། །སྙིང་རྗེ་ཆེན་པོའི་ཁུར་ཆེན་ཡོངས་སུ་ཁྱེར། །ཡོན་ཏན་ཆེན་པོའི་ལུས་སྟོབས་ 
ཡོངས་རྫོ་གས་ནས། །རྫོགས་པ་ཆེན་པོའི་ས་མཆོག་ནོན་པར་ཤོག །འདི་ལྟར་ལེགས་པར་ 
སྨོན་པའི་དོན་འདི་དག །མཆོག་གསུམ་བདེན་པ་བསླུ་བ་མེད་པ་དང༌། །ལྷག་བསམ་རྒྱུ་ 
འབྲས་རྟེན་འབྲེལ་ནུས་པ་དང༌། །རང་བྱུང་ཡེ་ཤེས་སྟོབས་ཀྱིས་འགྲུབ་པར་ཤོག །ཅེས་
པའང་ཉེ་གནས་འོད་གསལ་ཐེག་པ་ཆེན་པོའི་དོན་ལ་བློ་གཞོལ་བའི་ཕྱིར་ཁོ་རང་གིས་གསོལ་བ་བཏབ་པ་བཞིན་ལྕགས་བྱི་ 
ཟླ་༡༡ཚེས་༢༥ལ་ནད་མལ་ནས་མི་ཕམ་པས་བྲིས་པ་མངྒ་ལཾ།། །།
289

༄༅། །ཟངས་མདོག་དཔལ་རིའི་མཐོང་སྣང་སྐོར།
290

༄༅། །ཟབ་གཏེར་ཆོས་ཀྱི་མཛོད་ཁང༌།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། ། 
དེ་སྙེད་རྒྱལ་ཀུན་ངོ་བོ་པདྨ་ཡི། ། 
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། ། 
སྲས་བཅས་རྒྱལ་བའི་སྤྱོད་ལ་འཇུག་པར་ཤོག །
ཅེས་མི་ཕམ་པས་སོ། །
.་***- ལ
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་ 
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
291

ཨཱཿ ཟབ་གཏེར་ཆོས་ཀྱི་མཛོད་ཁད༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང་
#+; 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང༌།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ། 
རྩོམ་སྒྲིག་འགན་འཁུར་བ། ཀུན་ཐར་མཚོ། 
རྒྱབ་ཤོག་མཛེས་བཟོ། ཀུན་ཐར་མཚོ།
དཔེ་སྐྲུན། ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།
པར་ཁང༌།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང༌།
དེབ་ཚད།170mm230mm1/16
དཔར་ཤོག175.5
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས། ༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས། 01-3000
དཔེ་རྟགས། ISBN: 978-988-12632-3-0
དཔེ་རིན། 210.00

图书在版编目(CIP)数据
伏藏深法宝库:藏文/(唐)益西措等著。——中国世界语出版社, 2016. 4
ISBN:978-988-12632-3-0
I. ①伏… II. ①益… III. ① 藏传佛教—藏文-藏语IV
中国版本图书馆CIP数据核字(2016) 第263230号
伏藏深法宝库
作者喀卓• 益西措嘉等著
责任编辑 格他磋 
主 编 叶察白考
封面设计格他磋
技术设计叶察白考
出版发行中国世界语出版社
印刷四川嘉创印刷有限责任公司
开本170mm×230mm 1/16
175.5
印字
350千
版次 2016年4月第1版
印次 2016年4月第1次印刷 
印数01-3.000
标准书号ISBN:978-988-12632-3-0
标定
定价 210.00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

༈ སྔགས་སྲུང་ཨེ་ཀ་ཙ་ཏི་མ།

༩
ཁྱབ་འཇུག་ཆེན་པོ་སྒྲ་གཅན་འཛིན། །

ད་མ་ཅན་རྡོ་རྫ་སོགས་པ།།
༈ རྡོ་རྗེའི་དགྲ་འདུལ་ལེགས་པ་རྩལ། །

མཚོ་སྐྱེས་པདྨའི་དཔེ་ཚོགས།
The text collections of lotus born.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་ 
༡༡༣༩ འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary
of the coming of Padmasambhava
in the Southwest Land of the
Rakshasa.
e%k+k0#&##AJ# 1139 #

3931
གསུང་རབ་དོན་ཀུན་སྐྱེས་བུ་གསུམ་གྱི་ལམ། །
ཉམས་ལེན་གནད་ཀྱི་གོང་བུར་གཅིག་དྲིལ་བ། །
རྒྱལ་བ་དགྱེས་པའི་སྒྲུབ་བརྒྱུད་ངོ་མཚར་ཕུལ། །
མཚོ་སྐྱེས་རྒྱལ་བའི་རིང་ལུགས་རྒྱས་གྱུར་ཅིག ། 
རྡོ་གྲུབ་ཆེན་འཇིགས་མེད་བསྟན་པའི་ཉི་མས།
ISBN 978-988-12632-3-0
9789881 263230
༼Er:210.00 ú(£1-10)

