༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS73765ImageGroup: 18LS73777
LCCN:n/aISBN:9789881263230
Title:
ཟབ་གཏེར་ཆོས་ཀྱི་མཛོད་ཁང།
zab gter chos kyi mdzod khang /
Author:
གླིང་པ
པདྨ་
pad+ma gling pa
Descriptor:In/a
Original Publication:mtsho skyes pad+ma'i dpe tshogs/;n/a
Place:Isi khron/
Publisher:krung go'i rgyal spyi'i skad yig dpe skrun khang/ 
Date:2016
Volume:11
Total Volumes:20
TBRC Pages:2
Introductory Pages:In/a
Text Pages:In/a
Scanning Information:Scanned at Tibetan Buddhist Resource Center, 1430 Massachusetts Ave, 5th Floor 
Cambridge, MA 02138.

ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས 
རིག་འཛིན་གསང་ལམ་བགྲོད་པའི་ལམ་ཡིཡིག་བཞུགས་སོ། །
མཁའ་འགྲོ་ཡེ་ཤེས་མཚོ་རྒྱལ་སོགས།
319
མི
ཟབ་གཏེར་
ཆོས་ཀྱི་མཛོད་ཁང་།
མཚོ་སྐྱེས་པདྨའི་དཔེ་ཚོགས།
ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།

མཚོ་སྐྱེས་པདྨའི་དཔེ་ཚོགས།
Guru Padma Publication Series
དད་པ་གཏིང་ནས་མ་སྐྱེས་ན༔ ངེས་ཤེས་ཡེ་ཤེས་མི་འཆར་རོ༔
ངེས་ཤེས་ཡེ་ཤེས་མ་སྐྱེས་ན༔ བླ་མའི་གདམས་ངག་མི་འཕྲོད་དོ༔
བླ་མའི་གདམས་ངག་མ་འཕྲད་ན༔ རང་སེམས་སངས་རྒྱས་མི་མཐོང་ངོ་༔
དད་དང་མོས་པ་གུས་པ་ཡིས༔ བླ་མའི་གདམས་ངག་ཉམས་སུ་ལོངས༔
ང་སྐྱེ་ཤི་གཉིས་དང་བྲལ་བ་ལགས༔ འགྲོ་དང་མི་འགྲོ་ང་ལ་མེད༔
ཡེ་ཤེས་ཐུགས་རྗེ་རྒྱུན་ཆད་མེད༔ རང་སེམས་ནོར་བུ་རིན་ཆེན་ལ༔
བདེ་སྡུག་གི་རྟོག་པ་ང་ལ་མེད༔ སྤྱི་གཙུག་རྒྱན་དུ་སྒོམ་ནུས་ན༔
ཉེ་དང་རིང་བ་ང་ལ་མེད༔ རང་ལུས་རྒྱལ་བའི་དཀྱིལ་འཁོར་ལ༔
གདོས་པ་དང་བཅས་ང་ལ་མེད༔ དེ་ལྟར་སེམས་ལ་མོས་གུས་གྱིས༔
ཞེས་གསུངས་སོ། །
རྣམ་ཐར་ཟངས་གླིང་མ་ལས།
伏藏深法宝库

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
མཚོ་སྐྱེས་པདྨའི་ དཔེ་ཚོགས

གུ་རུ་རྡོ་རྗེ་གྲོ་ལོད།

༈། །དཔེ་སྐྲུན་གསལ་བཤད།
༄༅། །དཔེ་སྐྲུན་གསལ་བཤད།
ཨོ་རྒྱན་ཆོས་ཀྱི་རྒྱལ་པོ་ལ་ཕྱག་འཚལ་ལོ། །
གསང་ཆེན་སྨིན་བྱེད་དབང་གི་རིམ་པ་མནོས་ཟིན་པའི་སྔགས་རིག་པ་འཛིན་པ་དག་གིས་བསྙེན་ 
སྒྲུབ་ལས་གསུམ་ལ་འཇུག་པའི་སྔོན་ནས། ཆེས་གལ་ཆེན་གྱིས་བསླབ་བྱའི་ཡུལ་ནི། བསྐྱེད་རྫོགས་
རང་གཞུང་སོགས་ལ་ཐོས་བསམ་གྱིས་གོམས་འདྲིས་གནད་སྨིན་བྱ་བ་གལ་ཆེ་ཞིང་། དེ་དག་གི་
གཞུང་ལུགས་ཀྱང་རྙིང་ཕྱོགས་ལ་མཚོན་ན་རྒྱ་ཆེ་ཞིང་དཔངས་མཐོ་བ་བཞུགས་མོད། སྤྲོས་པ་
ལྷུར་ལེན་པ་ལ་དེ་ཙམ་དུ་མི་དགྱེས་པར། ཐུན་མིན་ཟབ་པ་ཀུ་སཱ་ལིའི་ལུགས་ཀྱིས་གད་ན་ཐོག་ 
གཅིག་ན་དངོས་གྲུབ་ཐོབ་པར་འདོད་པའི་རྣལ་འབྱོར་ཕོ་མོ་ཚོར། སྟབས་བདེ་ཞིང་ལམ་མྱུར་བ། 
ཐབས་མང་ལ་གནད་འཕིག་པའི་སྒོས་ཆོས་ནི། ཌཱ་ཀྐིའི་ཞལ་གྱི་དྲོད་རླངས་ཐོ་ལེ་བ། །མཚོ་སྐྱེས་ 
རྒྱལ་བའི་བསྟན་པ། ཞེས་པ་བཞིན། ཉེ་བརྒྱུད་གཏེར་མའི་ཆོས་སྐོར་འདི་དག་བརྒྱུད་པས་བར་མ་ 
ཆོད་པ་དང་། གཞན་ལག་མ་བརྒྱུད་པས་ཉམས་བསླད་མེད་པ་སོགས་ཀྱིས། ཨོ་རྒྱན་ཆེན་པོ་ 
དངོས་བཞུགས་ཀྱི་འདྲ་འབགས་སུ་ངེས་ལ། སྨོན་ལམ་གཏད་རྒྱས་བཏབ་པའི་སྦས་ཆོས་ཟབ་མོ་ 
་་མི་ 
འདིའི་རང་ལམ་ནི། ལྟ་སྒོམ་སྤྱོད་གསུམ་གང་གི་ཆ་ནས་བྱིན་རླབས་ཀྱི་ཚན་ཁ་གཞན་དང་ 
འདྲ་བས། རྟེན་འབྲེལ་གྱི་གལ་གནད་མ་འཆུགས་པར་ཉམས་སུ་བླངས་ན། སྙིགས་དུས་ཚེ་ཐུང་ 
གཅིག་ལའང་རིག་འཛིན་གོང་མ་རྣམས་ཀྱི་རྗེས་ཤུལ་ཟིན་ཐུབ་པ་ཨོ་རྒྱན་རྡོ་རྗེ་འཆང་གི་ཐ་ཚིག་ 
འཁྲུལ་མེད་ཡིན་ཕྱིར། རྗེས་འཇུག་སྐལ་ལྡན་བགྲང་གིས་མི་ལང་བས་ཀྱང་དེ་དེ་བཞིན་གྲུབ་པའི་ 
རྟགས་མཚན་མངོན་དུ་གྱུར་ནས་ས་བླ་མཐོན་པོར་གཤེགས་པའི་རིག་འཛིན་གྱི་ཕྲེང་བ་བར་མ་ཆད་ 
པར་བྱོན་དང་འབྱོན་གྱིན་ཡོད་པ་གསལ་དུ་ཞུ་མི་དགོས་སོ། །
གཅིག དུས་བསྟུན་དཔར་སྐྲུན་གྱི་གཏམ། རིན་ཐང་གི་ལྟ་བའི་མགོ་རྟིང་ལོག་པའི་དུས་རབས་འདིར། 
ཕྱི་ནང་གི་རྐྱེན་སྣ་ཚོགས་ཀྱི་དབང་གིས། གནའ་དེང་གི་མིའི་ལྟ་ཚུལ་ལམ་ཀུན་སྤྱོད་ཀྱི་བར་ལ་ཧེ་
1

། །དཔེ་སྐྲུན་གསལ་བཤད།
བག་ཆེན་པོ་ཞིག་འབྱུང་གིན་ཡོད་པས། ཡ་མཚན་གྱི་གནས་འོས་པ་རྣམས་ལ་ཡ་མཚན་དུ་མི་འཛིན་
ལ༑ ཕྱིའི་རྣམ་པའི་རྗེས་སུ་རྒྱུག་པར་སྤྲོ་བ་ནི་ད་ལྟའི་མིའི་སྣང་ཚུལ་ཞིག་རེད། སྤྱི་པ་ནང་བཞིན། 
རང་རེའི་རྙིང་དགོན་འགའ་རེས་ཀྱང་རང་ཚུགས་འཆོར་བའི་བཟོ་ལྟ་འདྲ་བོ་མངོན་གྱིན། གནའ་ 
དེང་མི་མཚུངས་པར་རང་ལུགས་ཐུན་མོང་མདོ་ལུགས་ལྟ་བུའི་ཕྱག་བཞེས་གནང་གིན་འདུག་པ་
དང་། སློབ་གཉེར་པ་ཕོན་ཆེན་བསྡུས་ཚད་ཀྱི་གཞུང་དང་དེང་གི་བསམ་བློ་གསར་བའི་ཚིག་གི་ 
བསླུ་བྲིད་ཕྱོགས་སུ་ལྷུང་དྲགས་པ་ལས། དཔེར་ན། ད་ལྟ་ལད་ཟློས་རང་བཞིན་ཅན་གྱི་རྩོམ་གསར་ 
ཕུང་སུམ་པ་ཞིག་དར་བའི་ཤུགས་རྐྱེན་གྱིས། སྲོལ་རྒྱུན་མེ་ལོང་མའི་སྲོག་གཏིང་ནས་ཟ་སྟེ་འགྲོ་བ་ 
བཞིན། བཀའ་གཏེར་སྤྱི་དང་། ལྷག་ཏུ་སྔ་འགྱུར་བསྟན་པའི་རྩ་ལག་མཁན་སློབ་ཆོས་གསུམ་གྱིས་ 
གཙོས་རིག་འཛིན་བརྒྱུད་པའི་ཕ་ཆོས་གཙང་མ་དང་། དེ་ལས་ཟབ་མོ་གཏེར་གྱི་ཆོས་སྐོར་རྣམས་ 
ལ་དེ་ཙམ་སྤྲོ་སྣང་མེད་ཚོད་འདྲ་བོ་ལྷགས་ཡོང་བ་མཐོང་གིན་འདུག
རྙིང་མ་ཪྙིང་མའི་ཕ་ཆོས་ལ་སློབ་སྦྱོང་དང་དར་སྤེལ་གཙིགས་ཆེན་བྱེད་མ་ཐུབ་ན་ཕྱོགས་གཅིག་
ནས། ནོར་བུ་རང་ལ་ཡོད་དུས། །ནོར་བུས་ནོར་ཉམས་མ་ཆོད། །ནོར་བུ་དགྲ་ལག་ཤོར་ཚེ། ། 
འགྱོད་ཀྱང་བྱ་ཐབས་དཀའ་འོ། །ཞེས་པ་བཞིན། འཛམ་གླིང་གོ་ལ་ཅན་གྱི་དུས་རབས་འདིར། 
གཞན་གཡོ་དང་སྒྱུ་ལ་སྤྱངས་ཤིང་འཇབ་པུ་ལ་མཁས་པའི་དམིགས་ཡུལ་ཅན་མང་པོས། ངེད་ཅག་
གཞན་ཞིག་ལ་མགོ་འཁོར་ཏེ་གཡེངས་པའི་གྲུ་ཟུར་ནས། རང་གི་གཅེས་པའི་ཕུགས་ནོར་དེ་ཉིད།
སྡེ་པ་ཚོས་ཆབ་སྲིད་ཀྱི་དགོས་མཁོ་སོགས་སུ་བཀོལ་ཏེ་མགོ་རྙོག་དང་དཀྱོག་བཤད་ཀྱིས། ཕྱི་
ནང་གི་རྒྱལ་ཁབ་མང་པོ་ཞིག་ཏུ། མིའི་རིགས་ཀྱིས་འཐེན་འཁྱེར་བྱེད་པའི་རིག་གནས་ཀྱི་འཚོང་ 
རྫས་ཤིག་ཏུ་བསྒྱུར་ཚར་རྗེས། དེ་དག་གི་དགོས་མཁོར་རང་ལུགས་སྔ་འགྱུར་རྣམ་དག་གི་ཆོས་འབྱུང་དང་། བརྒལ་ 
ལན། དོགས་སེལ། ལོ་རྒྱུས་སོགས་བརྡ་འཕྲིན་གྱི་ལམ་ནས་གང་ལ་གང་འཚམས་ཀྱིས་ཁྱབ་བསྒྲག་དང་། དཔར་བསྐྲུན་བྱ་བ་ནི་ 
ཆེས་གལ་ཆེན་དུ་མཐོང་། རང་ཅག་འགྱོད་པའི་ཤུགས་རིང་འདོན་ཡང་དེ་དུས་འཕྱིས་ཚར་བ་ཨེ་ཡིན་ 
སྙམ་ཞིང་། ཤེས་ལྡན་དག་གིས་དཔྱད་པར་ཞུ།
གང་ལྟར། གནས་བབ་དེའི་རིགས་ལ་ཤུགས་སྣོན་དང་ཕན་ཐོགས་ཅུང་ཟད་ཙམ་རེ་ཨེ་ཡོང་སྙམ་
2

། །དཔེ་སྐྲུན་ བཤད།
ཁུལ་གྱིས། སྐབས་འདིར་ཡང་། རྙིང་མའི་ཕ་ཁྱིམ་དྲོན་མོ་ལ་གཞི་བཅས་ནས་བཞུགས་པ་རྣམས་དང་།
མིན་ཀྱང་ཨོ་རྒྱན་ཆེན་པོའི་རིང་ལུགས་སུ་དགྱེས་པའི་བསྒྲུབ་བརྒྱུད་གཞན་གྱི། ད་ལྟའི་དང་། ཕྱིས་ 
འབྱུང་གི་རིག་འཛིན་ཕོ་མོའི་སྡེ་སྤྱི་ལ་ཞབས་འདེགས་ཅུང་ཟད་སྒྲུབ་སྙམ་གྱི་བློས།ཨོ་རྒྱན་རྗེ་
འབངས་འདུས་པའི་ཞལ་ཆེམས་རྒྱ་མཚོ་ལྟ་བུ་ལས། ཆིག་བརྒྱུད་དམིགས་བསལ་བ་མ་ཡིན་པའི་ 
རིགས་ཏེ་གྲོལ་ལམ་དང་འབྲེལ་ཆེ་ཞིང༌། དྲང་ངེས་ཅི་རིགས་དང་། ཐབས་ལམ་སྐོར་ནས་ཀྱང་རྟེན་འབྲེལ་གྱི་ 
རྫས་དོད་ཙམ་ཡོད། གཙོ་བོ་སློབ་དཔོན་པདྨ་ལས་བརྒྱུད་པའི་བསྐྱེད་རྫོགས་རྩ་རླུང་གེགས་སེལ་ 
བོགས་འདོན་ཞུ་བ་ཞུས་ལེན་གྱི་རིགས་ཅུང་ཟད་ལྟ་བདེ་བའི་ཕྱིར་གཅེས་བཏུས་མཁོ་འདོན་བྱས་ 
ཡོད་པ་ལགས་ན། རྣམ་པ་ཚོར་ཟབ་ཆོས་ཉམས་བཞེས་ཀྱི་ཐད་ལ་ཕན་ཅུང་ཟད་རེ་ཐོགས་པའི་རེ་ 
སྨོན་ལྕི་ལ། སྔ་འགྱུར་རྩ་གསུམ་ལྷ་དང་སྲུང་མས་དེ་དེ་བཞིན་དུ་འགྲུབ་པའི་མཐུན་འགྱུར་དང་ 
ཤིས་པ་སྩོལ་ཅིག་གུ། དེ་ཡང་ཇི་སྐད་དུ། འཇམ་པའི་དབྱངས་དངོས་ཀུན་མཁྱེན་མི་ཕམ་རྒྱ་ 
མཚོས། དུས་ཀྱི་སྙིགས་མ་མུན་ལྟར་བདོ་ན་ཡང་། །རྒྱལ་དབང་པདྨའི་ཕྲིན་ལས་ཟླ་ལྟར་གསལ། ། 
གསང་སྔགས་སྙིང་པོའི་འོད་ཟེར་ཉི་མ་ལྟར། །གསལ་བས་ས་གསུམ་བཀྲ་ཤིས་འབྱུང་བར་ཤོག ། 
ཅེས་པ་བཞིན། རང་ཉིད་ལ་བཀའ་ཆད་དང་འཁུ་ལྡོག་ཙམ་ལ་རྒྱུ་མཚན་དུ་མ་བྱས་པར། པདྨའི་ 
བསྟན་ལ་ཞེན་ཆགས་ཕྲན་བུ་རེ་ཡོད་ཁུལ་གྱིས་དཔར་བསྐྲུན་བགྱིས་པ་ལགས་སོ། །
གཉིས། ཞལ་གདམས་ཕྱོགས་བསྒྲིགས་ཀྱི་ཆེ་བ། གཏེར་ནས་ལེན་མཁན་དག་མཁས་གྲུབ་གཉིས་ལྡན་ 
ཡིན་པའི་ཆེ་བ། བླངས་ཟིན་གཏེར་ཆོས་རྣམས་རང་བཟོ་དང་གཞུང་དཀྲུགས་སྣོན་འཕྲི་སོགས་
ཀྱིས་བཅོས་བསྒྱུར་མ་བྱས་པས་བྱིན་རླབས་རང་སོར་གནས་པའི་ཆེ་བ། གཏེར་སྣ་རེ་རེ་ཕྱོགས་སུ་ 
བསྒྲིགས་པ་ཙམ་མ་ཡིན་པར་རིས་མེད་མཁས་གྲུབ་རྣམས་ཀྱི་གསུང་གཞི་གཅིག་ཏུ་འདུ་ཐུབ་པས།
བྱིན་རླབས་ཀྱི་དྲོད་རླངས་འཐིབས་པའི་ཆེ་བ། དེ་དག་ཀྱང་ལོ་རྒྱུས་དང་རྣམ་ཐར་རྐྱང་བ་ཙམ་
མ་ཡིན་པར། ཡིད་བཞིན་ནོར་བུ་ལྟ་བུའི་ཟབ་པའི་ཞལ་གདམས་ཞུས་ལན་སྐོར་དང་། ཡང་ཟབ་
མན་ངག་གི་རིམ་པ་རྣམས་ཀྱིས་གཏམས་ཡོད་པས། གཅིག་ཤེས་ཀུན་གྲོལ་གྱི་ལྟ་བ་རྟོགས་པའི་ཆེ་
བ༑ དེ་འང་ལྟ་བ་ཡས་འབིབས་དང་སྤྱོད་པ་མས་འཛེགས་ཀྱི་ཐབས་མཆོག་རྣམས་ཡར་ལྡན་དུ་
3

།དཔེ་སྐྲུན་གསལ་བཤད།
ཚང་བས་མདོ་སྔགས་ཟུང་དུ་འཇུག་པའི་ཆེ་བ། ཆོས་སྒོ་བརྒྱད་ཁྲི་བཞི་སྟོང་གི་ཟབ་གནད་མཐའ་ 
དག་འདིར་འདུ་བས། བཀའ་དང་དགོངས་འགྲེལ་གྱི་གཞུང་ཀུན་ཚང་བའི་ཆེ་བ། ཐེག་པ་གཞན་ 
གྱི་རིང་ལམ་བཞིན་དཀའ་ཚེགས་སོགས་ཡུན་རིང་ལ་ལྟོས་མི་དགོས་ཤིང༌། ལམ་མྱུར་ལ་འགལ་ 
རྐྱེན་མེད་པར་བདེ་བླག་ཏུ་ཚེ་གཅིག་གིས་འཇའ་ལུས་ཆོས་སྐུར་གཤེགས་པའི་ཉིང་དགོས་བསྟན་
པས། བྱིན་རླབས་ཆོད་ཁམ་ཆེ་ཞིང་ཐབས་རྨད་དུ་བྱུང་བའི་ཆེ་བ། གལ་ཏེ་ས་ལྒང་འདིར་རྐྱེན་སྣ་ 
ཚོགས་ཀྱིས་བསྟན་པ་གཞན་ བཀའ་དང་བསྟན་བཅོས་སོགས། ཀུན་རྩ་བརླག་ཏུ་འགྱུར་ཡང་། ཟབ་མོ་ 
གཏེར་གྱི་ཆོས་འདི། གཏེར་སྟོན་དག་གི དགོངས་པ་ཆོས་ཉིད་གཉུག་མའི་སྒྲོམ་དུ་ཉལ་བས། 
ནམ་ཡང་གཞོམ་གཞིག་འཇིག་ཀུན་བྲལ་བའི་ཆེ་བ། འདི་དད་པའི་སྒོ་ནས་ལྟ་ཀློག་དང་འབྲི་མཆོད་ 
ཉམས་བཞེས་བྱེད་མཁན་དག་ལ་འགལ་རྐྱེན་དང༌། བར་གཅོད་འབྱུང་པོ་སོགས་ཀྱིས་རྟག་ཏུ་ 
འཚེ་མི་ནུས་པས། ཚངས་པའི་འཁོར་ལོ་དང་ཆོས་མཚུངས་པའི་ཆེ་བ། གཞན་ཡང་དཔེ་ཚོགས་ 
འདིར། སྣོད་བཅུད་སྐྱེ་འཇིག་གི་བྱུང་བ་བརྗོད་པ་དང་། དུས་གསུམ་འགྱུར་ལྡོག་གི་རྣམ་གཞག་ 
ལུང་དུ་སྟོན་པ་སོགས་སྣང་སྲིད་གཏན་ལ་འབེབས་པའི་ལེགས་བཤད་ཀྱི་སྐོར་དང་། གཏེར་དང་
གཏེར་འདོན་དག་གི་དགག་སྒྲུབ་དོགས་སེལ། དག་ཞིང་དང་ས་སྤྱོད་སོགས་ཉུལ་བའི་གཟིགས་ 
སྣང་། སངས་རྒྱས་ཀྱི་བསྟན་པའི་བར་ཆད་བསལ་ཐབས། ཁོར་ཡུག་དང་སྐྱེ་འགྲོར་བརྟན་འཇགས་ 
ཞི་བདེ་སྐྲུན་ཐབས། ལུགས་གཉིས་བླང་དོར་གྱི་བསླབ་བྱའི་ཉིང་ཁུ། མཆོག་དང་ཐུན་མོང་གི་དངོས་ 
གྲུབ་སྒྲུབ་ཚུལ་སོགས་སྣ་ཚོགས་བསྟན་པས། འདོད་འབྱུང་ཡིད་བཞིན་ནོར་བུ་དབང་གི་རྒྱལ་པོ་ 
ལྟ་བུའི་ཆེ་བ་སྟེ། ཞིབ་པར་བཀའ་གཏེར་རྣམས་གོང་བསྒྲིགས་ནས་ཤེས་པར་བྱའོ། །
གསུམ། སྔགས་ཀྱི་སྟོན་པ་དེའི་ཕྲིན་ལས། བླ་མའི་མཆོག་གུ་རུ་པདྨ་ལ་བྱས་ན་ལམ་གཞན་དང་སངས་ 
རྒྱས་གཞན་ལས་ལྷག་པའི་བྱིན་རླབས་སྟོབས་ལྡན་ཡོད་པ་ནི། སྤྱིར་སྙིགས་མའི་དུས་ཀྱི་ལྷ་སྐལ་ཡིན་
པས་དང་། བྱེ་བྲག་བོད་ཡུལ་འདིར་སངས་རྒྱས་ཀྱི་བསྟན་པ་རིན་པོ་ཆེའི་རྨང་གཞི་ཐོག་མར་ཚུགས་ 
པའི་བདག་རྐྱེན་གྱི་གཙོ་བོ་སློབ་དཔོན་ཆེན་པོ་ཁོང་གི་ཐུགས་རྗེ་ཁོ་ན་ཡིན་པས་རྟེན་འབྲེལ་གྱི་གལ་ 
གནད་དང་། མ་ཟད་སློབ་དཔོན་ཆེན་པོ་འདི་རྒྱལ་བ་ཀུན་གྱི་ཐུགས་སྲས་མཆོག་ཏུ་ངེས་པས་རྩ་
4

༄༅། །དཔེ་སྐྲུན་གསལ་བཤད།
གསུམ་ཀུན་འདུས་ཀྱི་ངོ་བོ་ཡིན་པ་སོགས་ཀྱིས་སོ། ། གཞན་དུ། ལྷོ་གླིང་གཅིག་པུ་འདིར་ཡང་། 
སྤྲུལ་པའི་གཏེར་ཆེན་བརྒྱ་རྩ་དང༌། འགྲོ་འདུལ་གཏེར་ཕྲན་སྟོང་རྩ། ཡང་གཏེར་བྱེ་བ་ས་ཡ་ 
སོགས་བྱོན་དང་འབྱོན་འགྱུཪ་ཇི་སྙེད་རྣམས་ཀྱང་ཁོང་གི་རྣམ་འཕྲུལ་ཉག་གཅིག་ལས་མ་འདས་ཤིང་། 
དུས་ཀྱི་དབང་དུ་ན། ཚེ་ལོ་བཅུ་བའི་བར་དུ་གསང་སྔགས་བསྟན་པ་ནས། ཚེ་ལོ་ཡར་འཕེལ་ 
བརྒྱད་ཁྲིའི་སྐབས་སུ་འང་། བྱམས་པ་འཇིག་རྟེན་དུ་འབྱོན་ཚེ། སློབ་དཔོན་ཉིད་རྒྱལ་སྲས་འགྲོ་ 
བ་ཀུན་འདུལ་བྱ་བར་གྱུར་ཏེ་སྐལ་ལྡན་རྣམས་ལ་གསང་སྔགས་ཀྱི་ཆོས་འཁོར་བསྐོར།གཞན་
ཡང་བསྐལ་བཟང་གི་སངས་རྒྱས་སྟོང་དང༌། འཁོར་ལོས་སྒྱུར་རྒྱལ་སྟོང་ལ་སོགས་པ་འང་། སློབ་ 
དཔོན་ཆེན་པོ་འདིའི་རྣམ་པར་འཕྲུལ་པ་ཁོ་ན་ཡིན་པར་གསུངས་པ་དང་། ཉེ་བའི་གདུལ་ཞིང་ 
འདིའི་དབང་དུ་ན། དཔལ་མཉམ་མེད་ཇོ་བོ་རྗེ་དང་། རྗེ་བདག་ཉིད་ཆེན་པོ་བློ་བཟང་གྲགས་པ། 
འཇམ་དབྱངས་ས་སྐྱ་པཎྜི་ཏ་སོགས་ཕལ་མོ་ཆེའང་སློབ་དཔོན་ཆེན་པོ་ཁོང་དང་ཐུགས་རྒྱུད་གཅིག་ 
པའི་བྱིན་རླབས་ཡིན་ཏེ། ཨོ་རྒྱན་བཀའ་ཐང་བསྡུས་པ་ལས། ཐུབ་པའི་ལུང་བསྟན་མདོ་ཁམས་ 
སྒང་ཞིག་ཏུ༔ ཨ་ཏི་ཤ་ཡི་སྤྲུལ་པ་བློ་བཟང་གྲགས༔ སྐྱེས་བུ་དེར་བྱོན་བོད་ལ་བདེ་སྐྱིད་འཆར༔ 
དེ་དུས་དཀར་ཕྱོགས་རྣམས་ཀྱང་སྤོབས་པ་མཐོ ཞེས་དང་། དེ་དུས་ང་ཡི་སྤྲུལ་པ་ས་སྐྱ་ཞེས 
སྟོད་ཀྱི་ཕྱོགས་སུ་ཡབ་མིང་འཇམ་དཔལ་དང་༔ ཡུམ་མིང་སྒྲོལ་མ་ཞེས་བྱའི་སྲས་སུ་འཁྲུངས༔ འགྲོ་ 
མགོན་འཕགས་པ་ཀུན་དགའ་རྒྱལ་མཚན་ཞེས༔ ང་ཡི་ལྷ་ཁང་རྣམས་ཀྱང་ཞིག་གསོས་བྱེདཿ གསང་ 
སྔགས་བསྟན་པ་དར་ཞིང་རྒྱས་པར་བྱེད༔ ཅེས་དང་།
བཀའ་གདམས་གླེགས་བམ་ལས། བླ་མ་དྲི་མ་མེད་པས། རྒྱལ་བུ་དཀོན་མཆོག་འབངས་ལ་ 
གསུངས་པ། འདི་ནས་སྐྱེ་བ་གཞན་གྱིས་མ་ཆོད་པར། །བོད་ཁམས་མགོན་མེད་ཡུལ་དུ་ཐུགས་ 
རྗེས་ཟུང༌། །བོད་ནི་རྒྱལ་པོ་དག་ལ་ཚད་མར་འཛིན། །མི་དབང་མཛོད་ལ་བོད་ཁམས་བདེ་བར་ 
སྐྱོངས། །ཨོ་རྒྱན་ཡུལ་དུ་ཇི་སྐད་སྨྲས་པ་བཞིན། །བདག་ཀྱང་གནས་དེར་ལྷ་འདྲེ་འདུལ་དུ་འགྲོ། ། 
ཞེས་གསུངས་པ་དེ་ཨོ་རྒྱན་རིན་པོ་ཆེ་དང་། སྤྲུལ་པ་གཅིག་ནི་རྒྱ་གར་གནས་ལ་འགྲོ། ། ཞེས་ 
གསུངས་པ་དེ་ཇོ་བོ་རྗེ་དང་། སྤྲུལ་པ་གཅིག་ནི་བལ་པོའི་མཐིལ་དུ་འགྲོ། །ཞེས་གསུངས་པ་དེ་པཎྜི་
5

༄༅། །དཔེ་སྐྲུན་གསལ་བཤད།
ཏ་པདྨ་བཛྲ་དང་། སྤྲུལ་པ་གཅིག་ནི་མདོ་ཁམས་སྨད་ལ་འགྲོ། །ཞེས་གསུངས་པ་དེ་རྗེ་བདག་ཉིད་ 
ཆེན་པོ་ཡིན་པར་ལུང་བསྟན་པ་ལྟ་བུའོ། ། མདོར་ན། ཚིག་བདུན་གསོལ་འདེབས་ཀྱི་རྣམ་བཤད་པདྨ་ 
དཀར་པོ་ལས། བསིལ་ལྡན་གྱི་ཡུལ་འདིའི་གསར་རྙིང་རིས་མེད་ཀྱི་བསྟན་འཛིན་ཕལ་མོ་ཆེ་གུ་རུའི་ 
རྣམ་འཕྲུལ་དུ་ལུང་བསྟན་ཅིང་། གང་ཟག་མཁས་གྲུབ་དམ་པ་ཕལ་ཆེ་བ་ལ་ཞལ་བསྟན་ཅིང་བྱིན་
གྱིས་བརླབས་ལ་གདམས་པ་གནང་བ་སོགས་ཚད་མེད་དེ་སོ་སོའི་རྣམ་ཐར་སོགས་ལས་གསལ། 
དམིགས་བསལ་བོད་གངས་ཅན་འདིར་ཨོ་རྒྱན་གྱི་སྤྲུལ་པ་འདི་ལྟར་མང་བའི་རྒྱུ་མཚན་ཡང༌། སྔོན་
ཆོས་རྒྱལ་ཁྲི་སྲོང་ལྡེའུ་བཙན་གྱིས་གསོལ་བ་བཏབ་པའི་རྟེན་འབྲེལ་དང་། གཞན་སློབ་དཔོན་རིན་པོ་
ཆེས་བོད་འབངས་ཐུགས་རྗེས་སྐྱོང་བའི་བཀའ་མི་འགྱུར་བའི་དན་རྟགས་དང་། བོད་འབངས་
རྣམས་ཀྱིས་གུ་རུ་རིན་པོ་ཆེ་མི་བརྗེད་པའི་དྲན་ཐོར་སློབ་དཔོན་ཉིད་ཀྱི་བྱིན་རླབས་དང་སྨོན་ལམ་
གྱི་སྟོབས་ལས་བྱུང་བ་ཁོ་ནར་ངེས་པ་སོགས་ཞིབ་ཆ་ཕྱེ་དགོས་སོ། །
ཞེས་དེབ་ཕྲེང་འདིའི་དཔེ་སྐྲུན་གསལ་བཤད་ཀྱི་ས་བཅད་མ་སྟོངས་ཙམ་དུ་གཙོ་སྒྲིག་པས་བྲིས། 
ཉེས་འགལ་ཅི་མཆིས་རྩ་གསུམ་ལྷ་ལ་སྙིང་ནས་མཐོལ་བཤགས་དང་བཟོད་གསོལ་ཞུས་པ་ཡིན།
བཞི། མཇུག་ཏུ་ཞུ་རྒྱུར། རང་ལ་མཚོན་ན་ན་ཚོད་ཡོལ་ཀྱང་ཤེས་ཡོན་ནར་མ་སོན་པའི་མི་བུ་ཕལ་ 
པ་ཞིག་ཡིན་པས། དཔེ་ཚོགས་འདི་སྒྲིག་ཞུས་སོགས་ཀྱི་སྐབས་སུ་ཁ་ཤོར་མིག་ཤོར་གྱིས་ལྷག་ཆད་
ནོར་འཁྲུལ་གྱི་ཉེས་པ་ཤིན་ཏུ་མང་པོ་བསགས་ཡོད་ངེས་དང་། མ་ཚད་ཉེ་ལམ་མིག་ལའང་འོད་ 
རླབས་ཀྱིས་ཤུགས་ཆེན་གཙེས་དྲགས་པའི་སྟེང་། དཔེ་རྙིང་ལ་ལ་ཤིན་ཏུའང་ཁ་མི་གསལ་བས་དང༌། 
བརྡ་རྙིང་དང་སྐུང་ཡིག་མང་བ། མགྱོགས་བྲིས་དང༌། ཕྱག་རིས་ལ་ལ་ཧ་ཅང་གཟུགས་རྫོབ་པ་ 
སོགས་ཀྱིས་ད་དུང་རྨང་གཞིའི་སྐྱ་ཐིག་ཙམ་ཞིག་ལས་ཚད་ལྡན་ཡང་དག་ཅིག་ཡོང་ཐུབ་མེད་པ་སྨོས་ 
མེད་ཡིན་པས། ཤེས་ལྡན་ཀློག་པ་པོ་ཚོས་ཕྲན་ལ་གུ་ཡངས་བརྩེ་གཟིགས་ཀྱི་སྒོ་ནས། ཡིན་ངེས་
དག་བཅོས་ཀྱི་མཆན་བུ་འདེབས་རོགས་ཞུ་རྒྱུ་དང༌། རྣམ་པ་ཚོའི་ཤེས་ཡོན་གྱི་མཛུབ་སྟོན་འོག 
ཟབ་གཏེར་ཆོས་ཀྱི་མཛོད་ཁང་འདི། མ་འོངས་པར་གཏེར་མའི་ཕྱོགས་ཀྱི་མ་དཔེ་དག་ཤོས་ཤིག་
6

༄༅། །དཔེ་སྐྲུན་གསལ་བཤད།
ཏུ་འགྱུར་ཐུབ་པར་སྙིང་ནས་སྨོན་པ་ཡིན་ནོ། །ཞེས་ཡི་གེ་སྒྲིག་སྦྱོར་པས།
༧
མི་
རྒྱུ་
7

༄༅། །དཀར་ཆག
དཀར་ཆག
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་ 
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །
མཁའ་འགྲོ་ཡེ་ཤེས་མཚོ་རྒྱལ་སོགས།
༄༅། །ཞལ་གདམས་སྙིང་ཐུར་བཞུགས་སོ། ། ཨོ་རྒྱན་ཞལ་གདམས་དམར་ཁྲིད་མ། 
ཤཱཀྱའི་དགེ་སློང་སངས་རྒྱས་རྡོ་རྗེ།༼༣༽
ཊཿ བླ་མའི་ཐུགས་སྒྲུབ་རིག་འཛིན་སྲོག་ཐིག་པདྨའི་གསང་ཐིག་ལས༔ ཇོ་མོའི་སྙན་རྒྱུད་དྲང་དོན་ 
དགེ་སྐུལ་རིན་པོ་ཆེའི་ཕྲེང་བ་བཞུགས་སོ། ། དཔེ་རྙིང་། 
སྙན་རྒྱུད་དང་པོ་དྲང་དོན་སྐོར། མཁའ་འགྲོ་ཡེ་ཤེས་མཚོ་རྒྱལ།༼པ༨༽
༄༅། །ཨོ་རྒྱན་རྣམ་ཐར་ལས། ཌཱཀྐི་དབང་མོ་ཡེ་ཤེས་མཚོ་རྒྱལ་དྲང་དོན་དགེ་བ་ལ་བསྐུལ་བའི་ 
ཞལ་གདམས་བྱིན་རླབས་ཅན་བྱང་ཆུབ་ལམ་སྟོན་བཞུགས་སོ། ། དཔེ་རྙིང་།
མཁའ་འགྲོ་ཡེ་ཤེས་མཚོ་རྒྱལ།༼༩༣༽
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་གི་དོན་རྣམ་པར་
བཤད་པ་བསྟན་པ་མི་ནུབ་པའི་རྒྱལ་མཚན་ཞེས་བྱ་བ་བཞུགས་སོ། ། 
ཞེ་ཆེན་རྒྱལ་ཚབ་འགྱུར་མེད་པདྨ་རྣམ་རྒྱལ།༼༡༢༠༽
1

༄༅། །ཟབ་གཏེར་ཆོས་ཀྱི་མཛོད་ཁང་
༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
རིག་འཛིན་གསང་ལམ་བགྲོད་པའི་ལམ་ཡིག་བཞུགས་སོ། །

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཞལ་གདམས་སྙིང་ཐུར་བཞུགས་སོ། །
ཨོ་རྒྱན་ཞལ་གདམས་དམར་ཁྲིད་མ།
ན་མོ་གླུ་རུ་དྷེ་ཝ་ཌཱཀྐི་ནི་ཧྰུྃ སྐུ་གསུམ་ཡེ་ཤེས་ལྔའི་བདག་ཉིད་རྒྱལ་བ་ཐམས་
ཅད་ཀྱི་དགོངས་པ་མ་ལུས་པ་ཡོངས་རྫོགས་ཐུགས་ལས་ཤར་བའི་རྗེ་དམ་པར་
གྱུར་པ། ཨུ་རྒྱན་གྱི་མཁན་པོ་པདྨ་འབྱུང་གནས་ཀྱིས། ཐུགས་བཅུད་ཕྱུང་ནས་ 
ཞལ་གྱི་གདམས་པ་གསུངས་པ་ནི། སངས་རྒྱས་དང་སེམས་ཅན་གྱི་རྩ་བ་འཁོར་
འདས་དངོས་པོ་གཤིས་ཀྱི་རྩད་བཅད་པའི་གདམས་པ་གསུངས་ཏེ། དེ་ཡང་སྤྱིར་ 
ཆོས་ཐམས་ཅད་རང་གི་སེམས་སུ་འདུག སེམས་ཀྱི་རང་བཞིན་ནི། གཞི་རྩ་ 
ཐམས་ཅད་དང་བྲལ་བ། གཅིག་དང་དུ་མ་དང་བྲལ་བ། རང་གི་ངོ་བོར་ཡང་མ་ 
གྲུབ་པ། དེ་ཉིད་ཕྱིན་ཅི་མ་ལོག་པར་རྟོགས་པའི་དུས་ན། སངས་རྒྱས་ཀྱི་སྐུ་ 
དང་ཡེ་ཤེས་མྱ་ངན་ལས་འདས་པའི་ཆོས་སྐུ། སྣང་ཞིང་མ་རྟོགས་པའི་དུས་ན་ 
སེམས་ཅན་གྱི་ལུས་དང་། འཁོར་བའི་སྡུག་བསྔལ་སྣ་ཚོགས་སུ་སྣང་སྟེ། དེ་དག་ 
ཐམས་ཅད་སྣང་ལ་རང་བཞིན་མེད་པར་ཤེས་པ་ནི་ཤེས་རབསྣང་བ་ནི་མི་འགག་ 
པའི་ཐབས་སོ། །དེ་ལྟར་རྟོགས་པའི་དུས་དབྱིངས་དང་རིག་པར་ལྡན། རིག་པ་ 
སྤྲོས་པ་དང་བྲལ། དེ་ཁོ་ན་ཆོས་ཉིད་བྱང་ཆུབ་ཀྱི་སེམས་དེ་རྟོགས་ན་སངས་རྒྱས་ 
ལ༑ མ་རྟོགས་ན་སེམས་ཅན། བསྒོམས་ན་མྱ་ངན་ལས་འདས། མ་བསྒོམས་ན་འཁོར་ 
བའོ། །སྒྲོ་འདོགས་འཕྲལ་ལ་གཅོད་པའི་གདམས་པ་ནི། སྣང་བ་སེམས་སུ་ཤེས་ 
པས་ཕྱིའི་སྒྲོ་འདོགས་གཅོད། སེམས་དངོས་པོར་མ་གྲུབ་པས་ནང་གི་སྒྲོ་འདོགས་ 
གཅོད། ཕྱི་ནང་གཉིས་སུ་མེད་པར་ངོ་བོ་སྟོང་པར་རྟོགས་པས་ལྟ་བའི་སྒྲོ་འདོགས་
3

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཅོད། གསལ་ལ་མ་འགགས་པར་འདུག་ན་སྒོམ་པའི་སྒྲོ་འདོགས་གཅོད། ཆོས་ 
ཉིད་བཟང་ངན་མེད་པར་རྟོགས་པས་ན་སྤྱོད་པའི་སྒྲོ་འདོགས་གཅོད། ཡར་སངས་ 
རྒྱས་ལ་མི་རེ། མར་འཁོར་བ་ལ་མི་དོགས། རེ་དོགས་མེད་པར་ཤེས་པས་འབྲས་ 
བུའི་སྒྲོ་འདོགས་གཅོད། བུན་ནེ་ལོང་ངེ་ཤིག་གེར་འདུག་པས་ཉམས་ཀྱི་སྒྲོ་འདོགས་ 
གཅོད། ཕ་རོལ་ཏུ་ཕྱིན་པ་དྲུག་གམ་བཅུ་སྐད་ཅིག་ལ་རྫོགས་པའི་གདམས་པ་ 
ནི༑ བྱ་བ་ཐམས་ཅད་བཏང་བའི་སེམས་ཉིད་གང་ཡང་འཛིན་པ་མེད་པས། སྦྱིན་ 
པའི་ཕ་རོལ་ཏུ་ཕྱིན་པ་རྫོགས། སྐྱེ་བ་མེད་པར་གནས་པས། སེམས་ཉིད་ལ་བསྲུང་ 
བྱ་མེད་དེ་མཉམ་པར་གནས་པས། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་རྫོགས། 
སེམས་ཉིད་མ་བཅོས་རང་སེམས་ལ་ཁོང་ཁྲོ་མེད་པས། བཟོད་པའི་ཕ་རོལ་ཏུ་ཕྱིན་ 
པ་རྫོགས། བྱིང་རྒོད་ལ་སྐད་ཅིག་ཙམ་ཡང་མ་ཡེངས་པས། བརྩོན་འགྲུས་ཀྱི་ཕ་རོལ་ 
ཏུ་ཕྱིན་པ་རྫོགས། སེམས་ཉིད་དོན་ལ་གཡོ་བ་མེད་པར་གནས་པས། བསམ་ 
གཏན་གྱི་ཕ་རོལ་ཏུ་ཕྱིན་པ་རྫོགས། ཐ་སྙད་ལ་གདག་གཞི་དང་བྲལ་བས། དེ་ 
ཉིད་ཀྱི་དོན་ལ་མ་འཁྲུལ་པར་ཤེས་པས། ཤེས་རབ་ཀྱི་ཕ་རོལ་ཏུ་ཕྱིན་པ་རྫོགས། 
འདི་ཡིན་བསྒྲུབ་ཏུ་མེད་པར་རང་གསལ་བས། ཡེ་ཤེས་ཀྱི་ཕ་རོལ་ཏུ་ཕྱིན་པ་ 
རྫོགས། དེ་དག་གཉིས་ལས་འདས་ནས་ལྟུང་བས། སྨོན་ལམ་གྱི་ཕ་རོལ་ཏུ་ཕྱིན་ 
པ་རྫོགས། ཡིད་ལ་བྱེད་པ་མེད་པས་སེམས་ཉིད་རང་བྱུང་བས། ཐབས་ཀྱི་ཕ་རོལ་ 
ཏུ་ཕྱིན་པ་རྫོགས། གང་ལ་ཡང་ཉམས་པ་མེད་ཅིང་ཀློང་དུ་གྱུར་པས། སྟོབས་ 
ཀྱི་ཕ་རོལ་ཏུ་ཕྱིན་པ་རྫོགས། དེ་ལྟར་ཕ་རོལ་ཏུ་ཕྱིན་པ་བཅུ་སྐད་ཅིག་ལ་རྫོགས་ 
པའོ། །ལམ་ལྔ་སྐད་ཅིག་ལ་བགྲོད་པའི་གདམས་པ་ནི། སེམས་སྐྱེ་འགག་མེད་ 
པར་རྟོགས་པས་ཚོགས་ལམ་བགྲོད་དུ་མེད་པར་རྫོགས། སེམས་ལ་གོལ་སྒྲིབ་མེད་
4

༄༅། །ཟབ་གཏེར་ཆོས་ཀྱི་མཛོད་ཁང་།
པས། སྦྱོར་ལམ་བགྲོད་དུ་མེད་པར་རྫོགས། སེམས་ལ་གསལ་སྒྲིབ་མེད་པས་མཐོང་ 
ལམ་བགྲོད་དུ་མེད་པར་རྫོགས། སེམས་ལས་སངས་རྒྱས་གཞན་བསྒྲུབ་ཏུ་མེད་
པས་མཐར་ཕྱིན་པ་རྫོགས། དེ་ལྟར་ལམ་ལྔ་མ་ཕྱིན་པར་སྐད་ཅིག་ལ་བགྲོད་པའི་ 
ཞལ་གདམས་སོ། །
སྐུ་གསུམ་རང་ལ་རྫོགས་པའི་གདམས་ངག་ནི། སེམས་ཉིད་ནམ་མཁའ་ལྟ་བུར་ 
གཡོ་འགུལ་མེད་པར་གནས་པས་ཆོས་ཉིད་ཀྱི་སྐུ་ཡིན། བྱང་ཆུབ་ཀྱི་སེམས་འགག་ 
པ་མེད་པ་རྟོགས་ནས། ཡེ་ཤེས་བྱ་བ་མེད་པས་ལྷུན་གྱིས་གྲུབ་པ་ལོངས་སྤྱོད་ 
རྫོགས་པའི་སྐུ། སེམས་ཉིད་མ་འགགས་རོལ་བ་ཆེན་པོ་ལ་རིག་པ་ཕྱོགས་མེད་ 
དུ་ཤར་བ་སྤྲུལ་པའི་སྐུའོ། །སྐུ་གསུམ་བདེ་བའི་གནས་སུ་བགྲོད་པར་ཕྱིན་པའི་ 
ཞལ་གདམས་སོ། །གཞི་ལམ་འབྲས་གསུམ་གཅིག་ཆོད་ཀྱི་གདམས་པ་ནི། གཞི་ 
རང་བཞིན་མ་བཅོས་རང་ལ་ཡོད་པར་ལྷུན་གྱིས་གྲུབ་པས་གཞི་ཡེ་ནས་སངས་ 
རྒྱས། ལམ་རིམ་པ་མ་ཡེངས་གསལ་ལ་མ་འགགས་པ་བསམ་ངོ་ལ་ལྷུན་གྱིས་གྲུབ་ 
པས་ལམ་མངོན་སངས་རྒྱས། འབྲས་བུ་མ་བསྒྲུབས་མ་སྤངས་སྐུ་གསུམ་རང་ལ་ 
ལྷུན་གྱིས་གྲུབ་པས་འབྲས་བུ་མངོན་སངས་རྒྱས། གཞི་ལམ་འབྲས་བུ་གཅིག་ཆོད་ 
ཀྱི་ཞལ་གདམས་སོ། །ཐེག་པ་རིམ་པ་དགུ་ལས་འཕགས་པའི་གདམས་པ་ནི། ཞེན་ 
རྟོག་གཟུང་འཛིན་གྱི་རྩོལ་བ་རང་སར་དག་ནས། སེམས་ཉིད་མ་བཅོས་རྩལ་དུ་ 
གནས་པ་སོ་སོ་སྐྱེ་བོ་ཐ་མལ་པའི་རྟོག་པ་རང་སར་དག རྟག་ཆད་་མཐར་ འཛིན་གྱི་ 
རྩོལ་བ་རང་སར་དག་ནས། སེམས་ཉིད་མུ་སྟེགས་རྟག་ཆད་མཐར་འཛིན་གྱི་ 
རྩོལ་བ་རང་སར་དག གཟུང་འཛིན་ཆོས་ཅན་རང་སར་དག་ནས། སེམས་ཉིད་ 
ཉན་ཐོས་རང་སར་དག རྟེན་འབྲེལ་ཆོས་ཀྱི་རྩལ་སྒོམ་རང་སར་དག་ནས། སེམས་
5

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཉིད་རང་སངས་རྒྱས་རང་སར་དག རང་གི་དོན་དམ་གྱི་རྩོལ་བ་རང་སར་དག་ 
ནས། སེམས་ཉིད་སེམས་རྩོལ་རང་སར་དག བདེན་པ་རེས་འཇོག་རང་སར་ 
དག་ནས། སེམས་ཉིད་དབུ་མ་རང་སར་དག དག་པ་ཆོས་ཉིད་ཀྱི་རྩོལ་བ་རང་ 
སར་དག་ནས། སེམས་ཉིད་ཀྲི་ཡ་རང་སར་དག བྱིན་རླབས་ཆོ་འཕྲུལ་གྱི་རྩ་བ་ 
རང་སར་དག་ནས། སེམས་ཉིད་ཡོ་ག་རང་སར་དག ལྟ་སྤྱོད་ཐ་དག་གི་རྩོལ་བ་ 
རང་སར་དག་ནས། སེམས་ཉིད་དབུ་མ་རང་སར་དག ཏིང་འཛིན་རིམ་འཇུག་ 
རང་སར་དག་ནས། སེམས་ཉིད་མ་ཧཱ་ཡོ་ག་རང་སར་དག ཏིང་ངེ་འཛིན་རིམ་ 
འཇུག་དབྱིངས་ཡེ་ཤེས་ཀྱི་རྩོལ་བསྒོམ་རང་སར་དག་ནས། སེམས་ཉིད་ཨ་ནུ་ 
ཡོ་ག་ར་སར་དག ཆོས་སྐུ་མ་བཅོས་བྱང་ཆུབ་སེམས་སུ་རང་བཞག་པས། ཅིར་ 
སྤྱོད་ཐམས་ཅད་མ་བཅོས་སངས་རྒྱས་དགོངས་པ་ཡིན། ཐེག་པ་མ་སྤངས་རང་
སར་གྲོལ་བའི་ཞལ་གྱི་གདམས་པའོ། །
ལྟ་བ་ཡན་ཐུབ་པ། བསྒོམ་པ་ཡེངས་ཐུབ་པ། སྤྱོད་པ་རྣལ་ཐུབ་གསུམ་གྱི་གདམས་ 
པ་ནི། རྣམ་རྟོག་ངོ་བོ་ཆོས་སྐུ་སྟོང་པར་གོ རྣམ་རྟོག་སེམས་ལས་བྱུང་བས་སེམས་ 
ཉིད་ཤེས། འཁོར་བ་སེམས་སུ་ཤེས་པས་མ་སྤངས་སངས་རྒྱས་ཤེས་པའི་དུས་ནས་ 
ལྟ་བ་ཡན་ཐུབ་པ་ཡིན། རྣམ་རྟོག་ཡེ་ཤེས་སུ་འབར། དུག་ལྔ་རང་སར་དག སེམས་ལ་ 
དངོས་པོ་མེད། སྒོམ་མེད་དུ་ཤེས་པའི་དུས་ན་བསྒོམ་པ་ཡེངས་ཐུབ་པ་ཡིན། སྡང་ 
བའི་དགྲ་ལ་ཞེ་སྡང་མེད། བྱམས་པའི་གཉེན་ལ་ངོ་བསྲུང་མེད། ཟང་ཟིང་གི་ 
ནོར་ལ་འཛིན་ཆགས་མེད་པའི་དུས་ན། སྤྱོད་པ་རྣལ་ཐུབ་པ་ཡིན། ལྟ་བ་ཡན་ 
ཐུབ་པར་འདོད་ན། ཅིར་སྣང་ཆོས་སྐུར་རྟོགས་པར་གྱིས། བསྒོམ་པ་ཡེངས་ཐུབ་ 
པར་འདོད་ན། སེམས་ལ་བཟོ་མ་བྱེད། སྤྱོད་པ་ཡན་ཐུབ་པར་འདོད་ན། ཞེན་
6

༄༅། །ཟབ་གཏེར་ཆོས་ཀྱི་མཛོད་ཁང་།
ཆགས་ཀྱི་ཞེན་པ་ཆོད། ལྟ་སྒོམ་སྤྱོད་པའི་གལ་འགགས་ཀྱི་ཞལ་གདམས་སོ། ། 
ཕུང་པོ་ལྷག་མེད་དུ་སངས་རྒྱ་བའི་མན་ངག་ནི། སྐྱེ་ཤི་གཉིས་མེད་ཀྱི་བར་དོར་ 
སྐྱེས་ནས་ད་ལྟ་མ་ཤིའི་བར་འདི་ལ། བསྐྱེད་རིམ་ཡི་དམ་གྱི་ལྷ་སྣང་ལ་རང་བཞིན་ 
མེད་པར་བསྒོམ། དེ་གོམས་ན་མཉམ་བཞག་ལ་རྡོ་རྗེ་ལྟ་བུའི་ཏིང་ངེ་འཛིན་ 
བསྒོམས་དང་། དེ་ནས་རྗེས་ཐོབ་ལ་སྒྱུ་མ་ལྟ་བུའི་ཏིང་ངེ་འཛིན། དེ་ནས་མཉམ་ 
བཞག་དང་རྗེས་ཐོབ་གཉིས་མེད་དུ་གྱུར་ནས། རང་གི་ཕུང་པོ་རྒྱུ་ངན་པས་བསྐྱེད་ 
པ་འདི་ཡང་རོ་མེད་སྲོག་མེད་དུ་འགྱུར་ཏེ། ཤ་ཁྲག་ལ་སོགས་པ་མེད་པར་འཇའ་ 
ལུས་སུ་འགྱུར་རོ། །དེ་ནས་ལུས་འདི་ཆོས་ཀྱི་དབྱིངས་སུ་ཐིམ་ནས་ཕུང་པོ་ལྷག་ 
མེད་དུ་སངས་རྒྱས་པའོ། །ཕུང་པོ་ལྷག་མེད་ཀྱི་ཞལ་གདམས་སོ། ། 
ཕུང་པོ་ལྷག་མ་བཅས་པར་སངས་རྒྱ་བའི་གདམས་པ་ནི། ད་ལྟའི་དུས་འདི་ 
མཉམ་བཞག་གི་ཚེ་ན། ཆོས་ཉིད་སྤྲོས་མེད་བདེ་གསལ་དུ་བསྒོམ། རྗེས་ཐོབ་ཀྱི་ 
དུས་སུ་སྒྱུ་མ་ལྟ་བུར་བསྒོམས་པས། དེ་ལ་གོམས་ནས་མཉམ་བཞག་དང་རྗེས་ 
ཐོབ་གཉིས་སུ་མེད་པ་དེ་འོད་གསལ་ཡིན། འཆི་བའི་དུས་སུ་འཆི་དབུགས་ཆད། 
ནང་དབུགས་མ་ཆད་ཙམ་ན་ཆོས་ཉིད་ཀྱི་འོད་གསལ་དང་། བསམ་གཏན་གྱི་ 
འོད་གསལ་གཉིས་བསྲེས་ཏེ་ཕུང་པོ་བོར་ནས་སངས་རྒྱས་པའོ། །དེར་སངས་རྒྱས་ 
མ་ནུས་ན་སྲིད་པ་བར་དོར་ངོ་ཤེས་ནས་སྔར་གྱི་གོམས་པའི་སྟོབས་ཀྱིས་བག་ཆགས་
སད་ནས་ཆོས་ཀྱི་དོན་དྲན་ཏེ་སངས་རྒྱས། དེར་སངས་རྒྱས་ཀྱང་མངལ་གྱི་གྲོང་ 
ཁྱེར་ཤེས་ནས། སྐྱེ་བ་གཅིག་ལ་ལས་ཀྱི་འཕྲོ་བླངས་ཏེ་སངས་མི་རྒྱ་མི་སྲིད། ཕུང་ 
པོ་ལྷག་བཅས་ཀྱི་ཞལ་གྱི་གདམས་པའོ། །བར་དོ་མེད་པར་སངས་རྒྱས་པའི་གདམས་ 
པ་ནི། ཤེས་པ་སྔ་ཕྱིའི་བར་དོ་ནི། ཤེས་པ་སྔ་མ་འགགས་པ་ཕྱི་མ་མ་སྐྱེས་པའི་
7

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བར་དུ་ཆོས་ཉིད་འཆར། རྨི་ལམ་གྱི་བར་དོ་ནི། དེ་རིང་གི་རྣམ་རྟོག་ནི་འགགས། 
རྨི་ལམ་མ་བྱུང་བར་དུ་ཆོས་ཉིད་འཆར། སྐྱེ་ཤིའི་བར་དོ་ནི། འཇིག་རྟེན་འདིའི་ 
སྣང་བ་འགག ཕྱི་མའི་ལུས་ནི་མ་བླངས་བར་ལ། ཆོས་ཉིད་ཀྱི་འོད་གསལ་ 
འཆར་བས་དེ་ངོ་ཤེས་པར་བྱས་ལ་བསྡད་པའི་བསམ་པ་དྲག་པོ་བཏང་བས། སྒོམ་ 
པའི་འོད་གསལ་དང༌། འཆི་ཀ་འོད་གསལ་གཉིས་བསྲེས་པས། བར་དོ་མེད་ 
པར་སངས་རྒྱས་པའོ། །ཆོས་བྱེད་པ་རྣམས་ལ་འབྲེལ་པ་དགུ་དང་ལྡན་དགོས་ཏེ། 
དེ་ཡང་ལྟ་བ་ལུང་རིགས་དང་འབྲེལ་པས། རྟོག་པ་གང་ཡང་མི་འགལ་བ། སྒོམ་ 
པ་ཉམས་མྱོང་དང་འབྲེལ་པས། རྒྱུད་ལ་ཉམས་དང་ལྡན། གསང་སྔགས་དབང་ 
དང་འབྲེལ་བས་རིམ་པ་རྫོགས་པའི་གནད་དོ། །བྱིན་རླབས་མོས་གུས་དང་འབྲེལ་ 
པས་བླ་མ་སངས་རྒྱས་སུ་མཐོང་། ཉམས་མྱོང་རྟོགས་པ་དང་འབྲེལ་པས་གཞི་ 
ལམ་དུ་སློང་། སྤྱོད་པ་དུས་ཚོད་དང་འབྲེལ་ཏེ། ཐོད་རྒལ་དུ་སྤྱོད། དངོས་གྲུབ་ 
དམ་ཚིག་དང་འབྲེལ་ཏེ། ཅི་བསམ་འགྲུབ། འབྲས་བུ་གཞན་དོན་དང་འབྲེལ་ཏེ། 
ལས་ཅན་འདྲེན་པར་ནུས། གདམས་པ་བླ་མ་དང་འབྲེལ་ཏེ། རྒྱུད་ལ་ངོ་སྤྲོད་ 
ཐོབ། དེ་ལྟར་འབྲེལ་པ་དགུ་དང་ལྡན་ན་ཆོས་ཇི་ལྟར་བྱས་ཀྱང་འོང་། ཐུན་མོང་ 
མ་ཡིན་པའི་ཆོས་དྲུག་ཡོད་དེ། དེ་ཡང་ཆོས་ཉིད་སྟོང་པ་ལ་དངོས་པོས་ཁ་ཚངས་ 
ཀྱིས་མི་བཅིངས་ཏེ། སྟོང་ངོ་སྙམ་པའི་བློ་མི་སྒོམ། རིག་པ་གཅེར་བུ་ལ་མཚན་ 
མའི་གོས་ཀྱིས་མི་དཀྲི་སྟེ། ལུས་ལ་ཆགས་སེམས་སྤང་། སེམས་ཉིད་གཉུག་མས་ 
ཆགས་སྡང་གི་རྟེན་མི་བཅའ་སྟེ། ཞེན་པ་དང་རློམ་སེམས་སུ་མི་བྱ། ཡིད་ཤེས་ 
རྣམ་དག་ལ་དགེ་སྡིག་བློས་མི་སྒྲིབ་སྟེ། སྤང་བླང་མེད་པར་རང་སར་དག་པ་ཤེས་
པར་བྱ། མཚན་མ་རང་གྲོལ་ང་བདག་གི་མདུད་པས་མི་བཅིངས་ཏེ། རང་གྲོལ་
8

༄༅། །ཟབ་གཏེར་ཆོས་ཀྱི་མཛོད་ཁང་།
དུ་གཞག ཡེ་སྟོང་ཡེ་བྲལ་ལ་དངོས་པོ་མཚན་མར་མི་གཟུང་། རང་སངས་རང་ 
དག་ཏུ་བཞག་གོ །
སངས་རྒྱས་ངོ་སྤྲོད་ཀྱི་མཆོག་སྟེ། སྣང་བ་སྟོང་པར་འདུག་པ་སེམས་སུ་ངོ་སྤྲད། 
སེམས་དོན་དམ་པར་ཅིར་ཡང་མ་གྲུབ་པས། བློ་ལས་འདས་པ་དེ་ལས་ཆོས་སྐུ་ 
ཡིན་པར་ངོ་སྤྲད། སེམས་དེ་ཉིད་འོད་གསལ་བས་བདེ་བ་ཆེན་པོ། སྐྱེ་བ་མེད་པ་ 
དེ་ལོངས་སྤྱོད་རྫོགས་པའི་སྐུ་ཡིན་པར་ངོ་སྤྲད། རིག་པ་དེ་ཉིད་ལ་ཅི་ལྟ་བ་བཞིན་ 
སྣང་ཞིང་ཤེས་པ་དེ་སྤྲུལ་སྐུ་ཡིན་པར་ངོ་སྤྲད། སྐུ་གསུམ་རང་ལ་ཡོད་པས་ངོ་ཤེས་ 
པས་བསྟན་ན་བསྟན་པ་ཙམ་གྱིས་ཆོག བལྟས་ན་བལྟས་པ་ཙམ་གྱིས་མཐོང་། དུས་ 
དེ་ཉིད་དུ་མཐོང་གྲོལ་དུ་གྱུར། འབྲས་བུ་ལྷུན་གྱིས་གྲུབ་པ། རེ་དོགས་མེད་པས་ 
ལུས་མི་ལེན། ནམ་ཤི་སངས་རྒྱས་ཞེས་བྱའོ། །སངས་རྒྱས་ངོས་འཛིན་གྱི་གདམས་ 
པ་ཡོད་དེ། དེ་ཡང་སེམས་ཉིད་ཡེ་གདོད་མ་ནས་སངས་རྒྱས་པ་ཡིན་ཏེ། འདུ་ 
འབྲལ་མེད་པས་སྤྲོས་པ་ཐམས་ཅད་དང་བྲལ་བར་ཤེས་པ་དེ་ལྟ་བའོ། །དེའི་ངང་ 
ལ་སྤྱོད་པ་རྣམ་བཞི་ཅི་བྱེད་ཀྱང་མ་བཅོས་པ། གཉུག་མའི་ངང་ལ་བཞག་པ་དེ་
བསྒོམ་པའོ། །དེའི་ངང་ལ་ཆོས་སྤྱོད་ཅི་བྱེད་ཀྱང་དེ་དང་མི་འབྲལ་ཞིང་གང་ཡང་ 
མི་དམིགས་པར་སྤྱོད་པ་ནི་སྤྱོད་པའོ། །ཡར་སངས་རྒྱས་ལ་རེ་བ་མེད། མར་ 
འཁོར་བ་ལ་དོགས་པ་མེད་པས། རང་བྱུང་ལྷུན་གྲུབ་སྐྱེ་བ་མེད་པར་རྟོགས་པ་ 
དེ་འབྲས་བུའོ། །མ་བསྒོམས་པར་སངས་རྒྱ་བའི་ཐབས་ཡོད་དེ། དེ་ཡང་རང་གི་ 
སེམས་དེ་གཞི་དངོས་པོར་མ་གྲུབ་པས་ཅིར་ཡང་བྷཻ་དུ་མེད་དོ། །གཞན་ཡང་ 
སེམས་ཉིད་ལ་གཞི་མེད་དོ། །དངོས་པོ་དང་མཚན་མ་ཐ་སྙད་ལས་འདས། བསྒོམ་ 
དུ་རྡུལ་ཙམ་མེད་ལ། དངོས་པོ་མཚན་མའི་ཡུལ་ཡེངས་སུ་སྐད་ཅིག་ཙམ་ཡང་
9

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད། སངས་རྒྱས་ཞེས་ཡོན་ཏན་དུ་མི་ལྟ་ལ། འཁོར་བ་ཞེས་སྐྱོན་དུ་མི་ལྟའོ། ། 
སྡིག་པོ་ཆེ་སྔོན་ལས་སངས་རྒྱ་བའི་གདམས་པ་ནི། རང་གི་སེམས་འདི་ཅིའི་ངོ་ 
བོར་ཡང་མ་གྲུབ། གཞན་ལ་ཡང་འདི་འདྲའོ་ཞེས་བསྟན་དུ་མི་བཏུབ། ངོ་བོ་ 
རང་སྟོང་དུ་འདུག་པ་འདི་ལ། དགེ་སྡིག་གི་སྐྱོན་གྱིས་མ་གོས་པའི་ཀུན་གཞི་འདི་ 
ལ་ཡིད་ཀྱིས་ཁ་ནང་དུ་བལྟས་པས། དགེ་སྡིག་གི་འགག་བསགས་པས་མཐོ་རིས་ 
དང་ངན་སོང་བྱེད་དེ། དེ་ལ་སེམས་ཉིད་ཉིད་བྷེ་དུ་མེད་པ་ནམ་མཁའ་དང་འདྲ། 
བརྗོད་དུ་མེད་པ་རྣམ་ཤེས་གཟུགས་དང་བྲལ། དམིགས་སུ་མེད་དེ་ཆོས་ཀྱི་ 
དབྱིངས་སུ་ཐིམ། བརྗོད་དུ་མེད་དེ་བྱ་བརྩལ་ཡུལ་ལས་འདས། སྐྱེ་ཤི་མེད་དེ་ 
བྱང་ཆུབ་སེམས། དགེ་སྡིག་མེད་དེ་ཀུན་གཞི་ཡིད་ལས་འདས། དེའི་ངང་ལ་ 
བསྒོམ་རྒྱུ་ནི་གྱད་ཀྱིས་སེ་གེལ་ཏོག་པ་ཙམ་ཡང་མེད་ལ། ཡེངས་སུ་ནི་སྐྱེས་བུ་ 
ལག་པ་བརྐྱང་བསྐུམ་ཙམ་དུ་མེད་པར། བསྒོམ་མེད་གཞི་བཞག་རང་ལུགས་སུ་ 
ཙེན་གྱིས་གཞག་གོ །དེའི་ངང་ལ་འཆི་ཁར་བག་ཙམ་གཅིག་གནས་ཀྱང་། མཚམས་
མེད་པ་ལྔའི་ལས་བྱས་པ་ཡང་། སྡུག་བསྔལ་གྱི་ལུས་ལེན་པ་མི་སྲིད་དོ། །ཆོས་ 
སྐུ་སྤྲོས་བྲལ་གྱི་ངང་ལ་རིག་པ་ཡལ་ནས་སངས་རྒྱ་བ་ཡིན་ནོ། །སྡིག་པོ་ཆེ་གསེང་ 
ལམ་ལ་འགྲོ་བའི་ཞལ་གདམས་སོ། །
ཐ་མལ་གྱི་ཤེས་པ་འདི་འཕྲལ་ལ་བསྒྱུར་དུ་བཏུབ་པའི་གདམས་པ་ནི། རྒྱ་མཚོ་
ཆེན་པོ་རླུང་གིས་མ་བསྐྱོད་པ་བཞིན་དུ། ཆོས་ཉིད་གཡོ་འགུལ་མེད་པའི་ངང་
ལས་སེམས་ཉིད་ཀྱང་གཡོ་འགུལ་མེད་པར་བཙན་གྱིས་བཞག་གོ །ནམ་མཁའ་ 
ལ་བྱ་འཕུར་བ་བཞིན་རྗེས་མེད་དུ་བཙན་གྱིས་བཞག་གོ །ཆུ་ལ་རལ་གྲི་བརྒྱབ་ 
པ་བཞིན་སེམས་རྗེས་མེད་ཝལ་གྱིས་གཞག་གོ །སྣང་ངོ་སེམས་ཡིན་པས་གཞན་
10

༄༅། །ཟབ་གཏེར་ཆོས་ཀྱི་མཛོད་ཁང་།
ལ་བྷཾ་དུ་མེད། སྣང་བ་དང་སེམས་གཉིས་ཀ་ལ་མཚན་མ་ལ་བརྟག་མི་བཟོད་ 
པས། སྣང་སེམས་གཉིས་ཀ་བྷཻ་དུ་མེད། བསྒོམ་དུ་མེད་པ་དེ་ཁོ་ན་སེམས་ཅན་ 
གྱི་སེམས་མ་ཡིན་ཏེ། སངས་རྒྱས་ཀྱི་ཐུགས་ཡིན་ནོ། །ཐ་མལ་གྱི་ཤེས་པ་སངས་ 
རྒྱས་ཀྱི་ཐུགས་སུ་བསྒྱུར་བའི་ཞལ་གདམས་སོ། །སངས་རྒྱས་ཀྱི་དགོངས་པ་དང་། 
སེམས་ཅན་གྱི་སེམས་བསྲེ་བ་ལ། བདེ་བ་བཅོ་ལྔ་དང་ལྡན་དགོས་པ་ནི། སྣང་ 
སྲིད་སེམས་སུ་ཤེས་པས་ཕྱོགས་རིས་མེད་པས་བདེ། སེམས་ཉིད་ཅིར་ཡང་ཤེས་ 
པས་གང་ལྟར་བརྟགས་པས་བདེ། དེ་ལ་སྤང་བླང་མེད་པས་མཉམ་པ་ཉིད་དུ་ 
བདེ། ཕྱོགས་དང་རིས་སུ་མེད་པས་གཉིས་མེད་ཀུན་ཏུ་བདེ། ལྷུན་གྱིས་གྲུབ་ 
པས་རྩོལ་མེད་ཀུན་ཏུ་བདེ། དེ་ལ་དགག་སྒྲུབ་མེད་པས་མཉམ་ཉིད་ངང་ལ་བདེ། 
མ་བཅོས་ངང་ལ་བཞག་པས་རང་བཞིན་ཀུན་ཏུ་བདེ། གཟུགས་འཛིན་རྟག་དང་ 
བྲལ་བས་རྣམ་རྟོག་ངང་ལ་བདེ། དེ་ལ་དམིགས་གཏད་མེད་པས་མཉམ་ཉིད་ 
ངང་ལ་བདེ། སེམས་ཉིད་ཡེ་སངས་རྒྱས་པས་བདག་གི་ངང་ལ་བདེ། རང་བཞིན་ 
ལྷུན་གྱིས་གྲུབ་པས་ཐོབ་བྱ་མེད་པས་བདེ། མ་བཅོས་ངང་ལ་བཞག་པས་རང་ 
བཞིན་ཀུན་ཏུ་བདེ། གཞན་ནས་བླང་དུ་མེད་པས་ཡེ་ཐོག་ཆེན་པོར་བདེ། ལམ་ 
དུ་སྒོ་ཕུགས་མེད་པས་མ་བཀོད་གནད་ན་བདེ། གནས་ལ་མཐོ་དམན་མེད་པས་ 
མ་བཙལ་ན་བདེ། གཞི་ལ་འཕོ་འགྱུར་མེད་པས་རང་བཞིན་གནས་ན་བདེ། བདེ་ 
བ་བཅོ་ལྔ་དང་ལྡན་པའི་ཞལ་གྱི་གདམས་པའོ། ། གསུངས་པ། སངས་རྒྱས་ལོགས་ 
ན་མེད་ཀྱིས། རང་སེམས་རྟོགས་པར་གྱིས་ཤིག རྟོགས་པས་མི་ཆོག་རྒྱུད་དང་ 
འདྲེས་དགོས་པས། བསྒྲུབ་ལ་ནན་ཏན་སྐྱེད་ཅིག བསྒྲུབ་པས་མི་ཆོག་བསྒྲུབ་ 
རྟགས་ཐོན་པར་གྱིས་ཤིག བར་ཆོད་བདུད་ཀྱིས་ཁྱེར་ཉེན་ཡོད་པས། བྱང་ཆུབ་
11

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྒྲུབ་པའི་ཆོས་ལ་ལོག་ན། སློབ་དཔོན་ཡིན་ཀྱང་མ་ཉན་ཅིག ཚེ་འདིར་བཙན་ 
ཕྱུག་འཛོམས་ཀྱང་སྒྱུ་མ་དང་འདྲ། འདི་ལས་ཕྱི་མ་རིང་བས་ཆོས་ལ་ནན་ཏན་ 
སྐྱེད་ཅིག ཚེ་འདིར་མཛངས་གྲགས་ལྡན་ཡང་། ཕྱི་མ་ལ་ཕན་པ་བསྒྲུབས་ན་ 
མགོ་སྟོང་ཡིན། བླ་མའི་གདམས་ངག་ཉམས་སུ་ལེན་པ་ལ་འབུངས་ཤིག ཐར་པའི་ 
ལམ་སྣ་འདྲེན་པར་བྱེད་པས་རྟག་ཏུ་བླ་མ་བསྟེན་ཡུན་རིང་བར་གྱིས་ཤིགདམ་
པའི་ཆོས་མེད་ན་སྟོང་ལོག་ཡིན་པས། ཚེ་འདིར་སྒོ་གསུམ་ཆོས་ལ་དྲིལ་ཅིག ལམ་ 
ལོག་བདུད་ཀྱི་བསླུ་བྲིད་འབྱུང་བས། བརྟག་གཞིག་ལེགས་པར་ཐོངས་ཤིག ཧ་
ཅང་ཐེ་ཚོམ་ཞུགས་ན་ལོག་ལྟའི་དབང་དུ་འགྲོ་བས་མོས་གུས་ཀྱི་གཅུད་ཕུར་ཚུགས་ 
ཤིག ཕྱི་རབས་སྐལ་ལྡན་ཀུན་གྱིས་ཞལ་གདམས་དེ་ལྟར་སེམས་ཀྱི་ནོར་བུར་ 
ཆོངས། ས་མ་ཡ།
༈ བཀའ་སྲོལ་བྱིན་རླབས་དང་ལྡན་པའི་སྔགས་འཆང་པདྨ་འབྱུང་གནས་ 
ཀྱིས་ཕྱི་རབས་ཀྱི་དོན་དུ་དགོངས་ནས། མཚོ་རྒྱལ་ལ་ཞལ་གདམས་ཉམས་ལེན་ 
གྱི་ཕྲེང་བ་གསུངས་པ། ཕྱི་རབས་ཀྱི་སྐལ་ལྡན་རྣམས་ཉོན་ཅིག སྙིང་ཐག་པ་ནས་ 
ཆོས་ཡང་དག་པར་བྱེད་པ་གལ་ཆེའོ། །ཆོས་ཡང་དག་པར་བྱེད་པ་ལ། དང་པོ་
བརྒྱུད་པ་མཚན་ཉིད་དང་ལྡན་པའི་བླ་མ་ཡང་དག་ཡོངས་ཀྱི་དགེ་བའི་བཤེས་ 
གཉེན། ཡིད་ཆེས་ཤིང་ཁུངས་དག་པ་གཅིག་ལ་གཏུགས་ནས་ཆོས་ཞུ་དགོས་ཏེ།
དེ་ཡང་བླ་མ་ལོག་ན་གདམས་པ་ནོར་བས། རང་ཡང་སྦྱངས་པ་དོན་ལོག་ཏུ་སོང་ 
ན་ཁམ་ཤིན་ཏུ་ཆེ་བས། བླ་མ་མཚན་ཉིད་དང་ལྡན་པ་ལ་གཏུགས་པ་ཤིན་ཏུ་གལ་ 
ཆེ་བས་སེམས་ལ་གཞག་གོ །བླ་མ་རྣམས་ཀྱིས་ཀྱང་སྣོད་མེད་སྐལ་བ་དང་མི་
ལྡན་པའི་སློབ་མ་སྐད་རྣམས་ལ་གདམས་པ་སྙིང་འབྱིན་པ་མི་སྦྱིན། དེ་ཡང་བླ་
12

༄༅། །ཟབ་གཏེར་ཆོས་ཀྱི་མཛོད་ཁང་།
མ་ལ་མི་གུས་ཤིང་། ཆོས་ལ་ཐབས་ཀྱིས་འདོད། ཐོབ་ནས་ཁུངས་གཞན་ལ་ 
འབྱིན། གདམས་པ་ཟབ་མོ་ཆུའི་ཟོང་ ཆུད་ཟོས། བྱེད། བརྒྱུད་པའི་བཀའ་མི་འཛིན། 
ཉམས་ལེན་སྒྲུབ་པ་མི་བྱེད་པ་ལ་ཆོས་ཟབ་མོ་བྱིན་པས། གསེར་ཕྱེ་མི་གཙང་བའི་ 
འདམ་དུ་བྱིང་བ་དང་འདྲ། དེ་འདྲའི་སློབ་མ་གདམས་པའི་སྣོད་དུ་མི་རུང་། 
མི་གོ་ཞིང་ངེས་ཤེས་མེད་པས་ཆོས་མི་ཐུབ།སྣོད་མེད་ལ་གདམས་ངག་བྱིན་པས།
ཡི་གེའི་རིས་དང་དཔེ་ཆར་སོང་ནས་ཆོས་འཆད་ནས་འགྲོ་བས་ཆོས་ཟབ་མོ་འཚོ་ 
ཤེས་པ་དང༌། སློབ་མའི་རྒྱུད་ལེགས་པར་ཐབས་དུ་མས་བརྟག་པ་གལ་ཆེ་བས་ 
སེམས་ལ་ཞོག སྒྲོ་སྐུར་སྣ་ཚོགས་འདེབས་པའི་གང་ཟག་ལ་ཆོས་མ་བསྟན། དེ་ 
ཡང་གདམས་པའི་གནད་མི་ཤེས། བརྒྱུད་པའི་བཀའ་བབས་མེད། རང་རྒྱུད་
ཆོས་ལ་མ་འདྲེས་པར་ཕྱིན་ཅི་ལོག་ཏུ་འགྲོ། ཚིག་ལ་ཞེན་ཅིང་རྟོག་གེའི་རྗེས་ 
གཅོད་ལ་འཐས་པའི་མི་ལ་ཆོས་བསྟན་པས། ཁོས་ཆོས་ལ་སྐུར་པ་འདེབས། སྐུར་ 
པ་བཏབ་པའི་རྣམ་སྨིན་གྱིས་ཁོའི་རྒྱུད་ལ་སྡིག་པ་གསོག སྐུར་པ་བཏབ་པས་རང་ 
ཡང་ཁོང་ཁྲོ་སྐྱེས་ཤིང་སྡིག་པ་གསོག རང་གཞན་གཉིས་ཀ་སྡིག་པ་བསགས་པ་ 
ལ་དགོས་པ་མེད་པས།
གདམས་པ་ཟབ་མོ་ཟོང་མ་བྱེད་པར་གནས་དབེན་པར་ཕུར་ཚུགས་སུ་ཉམས་སུ་
ལེན་ལ་ཆོས་དང་རང་རྒྱུད་འདྲེས་པར་གྱིས། འཇིག་རྟེན་འདིའི་ཁེངས་གྲགས་ 
ལ་དགའ་བའི་མི་ཆོས་བྱེད་ལོ་ཙམ། ཉན་ལོ་ཤེས་ལོ་ཙམ་ལས་བསྒྲུབ་པ་གཙོ་ 
བོར་མི་བྱེད་པར། ཆོས་ཟོང་ལ་བཙོང་བའི་འཚོང་དཔོན། ཁེངས་གྲགས་ལོ་མ་ 
ཟས་ནོར་ལོངས་སྤྱོད། བསྙེན་བཀུར་བག་ཙམ་གཅིག་བྱུང་ན་ཆོས་ལ་བཀའ་རྒྱ་ 
དམ་པོ་ཡོད་ཀྱང་། ཇི་མི་སྙམ་པར་བརྫུན་ཟོག་དང་བསྲེ་ཞིང་འཆད། བླ་མ་
13

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་ཆོས་ལ་ཟོང་སྐོར་བྱེད་པའི་འཁོར་སློབ་དང་མཆེད་མི་བསྟེན། ཟག་མེད་ 
ཀྱི་བདུད་རྩི་རང་གིས་མི་ཟ་བར་དོན་དུ་མི་གཉེར་བ་ལ་བྱིན་པས་དགོས་པ་མེད།
གསང་སྔགས་ཟབ་མོའི་བཀའ་འཆལ་ནས་བྱིན་རླབས་མི་འཇུག་པར། མ་སྲིང་
ཌཱཀྐི་འཁྲུགས་ནས་བར་ཆད་འབྱུང་བས་སེམས་ལ་ཞོག སྔོན་སྦྱངས་སྐལ་ལྡན་
ལས་འཕྲོ་ཅན་གྱི་གང་ཟག་སྙིང་ཐག་པ་ནས་དམ་པ་དོན་དུ་གཉེར་ཞིང་ཕུར་ཚུགས་
ཉམས་སུ་ལེན་པའི་སྐྱེས་བུ་རྣམས་ལ། གདམས་པ་སྙིང་པོའི་བཅུད་ཕྱུང་ནས་
སྦྱིན་པར་བྱ་སྟེ། དེ་ཡང་ བླ་མ། སངས་རྒྱས་སུ་མཐོང་བས་མོས་གུས་ཆེ་བ། གདམས་ 
ངག་ལ་བདུད་རྩིར་མཐོང་བས་ངེས་ཤེས་སྐྱེ་བ། བློ་ཐེ་ཚོམ་ཡིད་གཉིས་དང་བྲལ་ 
བས་བཀའ་ལུང་ནོར་བུ་རིན་པོ་ཆེ་ལྟར་མཐོང་བ། འཁོར་བའི་བྱ་བ་དུག་ལྟར་ 
མཐོང་བ། ཕྱི་མའི་དོན་བསྒྲུབ་པ་ལ་བརྩོན་པ། ཚེ་འདིའི་དོན་རྣམས་སྙིང་པོ་ 
མེད་པར་མཐོང་བས་བླ་མེད་བྱང་ཆུབ་བསྒྲུབ་པའི་ཕྱོགས་ལ་དཀའ་ཐུབ་ཀྱི་སྡུག་ 
སྲན་ཆེ་བ། བྱ་བློ་ཁེངས་གྲགས་འགྲན་སེམས་ལ་སོགས་པའི་ཉེན་སྐྱོན་གྱིས་མ་ 
གོས་པའི་སྐྱེས་བུ་རྣམས་ནི། རྒྱལ་བའི་ཐུགས་སྲས་ཡ་རབས་དམ་པ་ཡིན་པས། 
གདམས་པ་ཡང་ཟབ་བུམ་པ་གང་བྱོར་བྱིན་པས། རང་གཞན་གཉིས་ཀའི་དོན་ 
དུ་འགྱུར་བ་ལགས་པས་སེམས་ལ་ཞོག
ཚེ་གཅིག་གི་བྱང་ཆུབ་བསྒྲུབ་པའི་ལམ། དཀའ་ཐུབ་ཀྱི་སྲང་དུ་མ་བཅུག་ན་ 
ཉམས་ལེན་རྒྱུད་ལ་མི་འཁེལ་བས་དཀའ་ཐུབ་བྱེད་པ་གལ་ཆེ་སྟེ། དེ་ཡང་དང་
པོ་ཆོས་ཉམས་སུ་ལེན་པ་ལ། དཀའ་ཐུབ་དང་མ་བསྡོངས་པར་སྙོམ་ལས་དང་ལེ་ 
ལོ་ཙམ་གྱིས་མི་འོང་བས། དུས་ཚོད་ཟླ་བ་བཟང་པོ་ནས་དབྱར་སྟོན་ལ་སོགས་
པའི་ཚེས་གྲངས་གཟའ་སྐར་བཟང་པོ་ཡང་ཉ་སྟོང་བརྒྱད་གསུམ་ལ། གནས་དུར་
14

༄༅། །ཟབ་གཏེར་ཆོས་ཀྱི་མཛོད་ཁང༌།
ཁྲོད་དམ། གངས་རིའམ། གྲུབ་ཐོབ་ཀྱི་གནས་སམ། ནགས་ཁྲོད་ལ་སོགས་པ་ 
དབེན་པར་ཕྱིན་ལ་མནྜལ་བཤམས། སྐུ་གསུང་ཐུགས་ཀྱི་རྟེན་བཀྲམ། མཆོད་པ་ 
བཤམས། ས་ཕྱོགས་དེའི་གཞི་བདག་ལྷ་ཀླུ་ལ་སོགས་པ་རྣམས་ལ་གཏོར་མ་བྱིན། 
གསེར་སྐྱེམས་བཏང་ལ་བར་ཆད་མི་བྱེད་ཅིང་དགེ་བའི་སྡོང་གྲོགས་གྱིས་ཤིག་ 
པར་བཀའ་བསྒོ། ནང་ནུབ་ལ་སོགས་པར་ཆོས་སྤྱོད་ལམ་དུ་བསླངས་ཏེ། བླ་མ་ 
དཀོན་མཆོག་ལ་མཆོད་པ་ཕུལ། གསོལ་བ་གདབ། ཡི་དམ་མཁའ་འགྲོ་ཆོས་ 
སྐྱོང་ལ་གཏོར་མ་བཏང༌། གཏོར་མ་བཏང་བའི་ཚེ་ན་ཡང༌། དངོས་གྲུབ་ཕྱིར་ 
མི་ཡལ་བའི་རྟེན་འབྲེལ་དུ། གཏོར་གཞོང་གི་ཁ་ཕྱིར་མི་དོར་བར་ཁ་ནང་དུ་བསྟན་ 
ལ་བཏང་། ཉིན་མོའི་སྣང་བ་ཐམས་ཅད་རྨི་ལམ་དུ་བླངས་ཏེ་སྣང་བ་ལ་བཟོ་མི་ 
བྱེད་པར་རང་སར་ཀློད་ལ་བཞག རང་གྲོལ་དུ་བུན་ནེ། འཛིན་མེད་དུ་ཝལ་ལེ་ 
བཞག ནུབ་མོ་རིག་པ་ལམ་དུ་ཁྱེར་ཏེ། སྲོད་ལ་སེམས་གཟེངས་བསྟོད་ལ་བྱིང་ 
རྨུགས་དུས་མི་གཏོང་བར་སེང་ངེ་ཡེ་རེ་བཞག ནམ་ཕྱེད་གཉིད་དང་ཆོས་ཉིད་ 
བསྲེས་ལ་དྲན་མེད་ཀྱི་ངང་ལ་ཉལ། རྨི་ལམ་རྨི་ལམ་དུ་ངོ་ཤེས་པར་བྱ་སྙམ་དུ་ 
འདུན་པ་དྲག་པོར་བཏང་། དེས་རྨི་ལམ་དུའང་ཆོས་ཉིད་དྲན་པ་དང་བདེ་སྡུག་ 
ལས་གྲོལ་བར་འགྱུར་རོ། ། 
ཐོ་རངས་ཆོས་ཉིད་ལམ་དུ་ཁྱེར་ཏེ་གཉིད་སད་ནས། ཁམས་བདེ་བའི་དུས་ 
དེར་ཆོས་ཉིད་གསལ་ལ་འཛིན་མེད་རང་བྱུང་ལ་མ་འདྲེས་པར་གསལ་བཏབ་ལ་
བསྒོམ། ངན་འདྲེས་དང་སྙོམ་ལས་ཀྱི་ཁར་མི་བཏང་བར་དཀའ་ཐུབ་བསྲིང་ཞིང་ 
བསྒོམ་མོ། །དེ་ཡང་བསྒྲུབ་པ་མ་ཐོན་གྱི་བར་དུ་གཞན་གྱི་གོས་མི་གོན། གྲིབ་ 
འཇུག་ན་བསྒྲུབ་པ་ཡེལ་འཆོར་བ་ཡིན། ཟས་བཟང་ཐལ་ན་ཉོན་མོངས་པའི་
15

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དབང་དུ་འགྲོ། ངན་ན་ལུས་སྟོབས་ཉམས་ནས་དཀའ་ཐུབ་མི་ནུས་པས། བཟང་ 
ངན་སྙོམས་ཤིང་ཚོད་འཛིན་པར་བྱ། དམ་ཉམས། ཡུག་ས། དམེ་བོ། རྐུན་མ། 
སྡོམ་པ་ཤོར་བ་ལ་སོགས་པའི་ཉམས་གྲིབ་ཅན་དང༌། གདོན་ཅན་བྱུང་བའི་ལག་ 
ནས་ཟས་མི་ཟ། དེ་ཟོས་ན་བསྒྲུབ་པ་ཁ་འགྱང་། མཐར་མི་ཕྱིན་བར་ཆད་འབྱུང་ 
བ་ཡིན། མལ་གྱི་གདན་མི་སྤོ། བསྒྲུབ་པ་དང་དམ་བཅའི་ཚད་མ་ཐེམ་པར་ 
གདན་སྤོ་བའམ། མལ་སྤོས་ན་དྲོད་རྟགས་ཡལ་བ་དང་། གློ་བུར་ཡེ་འདྲོག་འབྱུང་། 
གཞན་གྱི་སྲུང་སྐྱོབ་བྱས་ན་ནུས་པ་ཉམས་པས་གཞན་གྱི་སྲུང་སྐྱོབ་དང་འདྲེ་བརྡུང་ 
མི་བྱ། གོས་དྲེག་པ་ཅན་དང་ལུས་མི་བཀྲུ། དངོས་གྲུབ་ཡལ་ནས་འགྲོ་བ་ཡིན། 
སྐྲ་སེན་དང་ཁ་སྤུ་བྲེགས་ན་སྔགས་ཀྱི་ངར་ཉམས་པ་ཡིན་པས་མི་འབྲེག མཚམས་ 
ཁོག་ནས་ཆོས་མི་འཆད། གྲུབ་རྟགས་མི་ཐོན་པ་ཡིན། དམ་བཅའ་ཁས་ལེན་ 
ཡུན་རིང་པོར་བྱེད་ཅེས་དུས་གཅིག་ལ་མི་བྱ། བདུད་འཇུག་པ་ཡིན་པས་བསྲིང་
ཞིང་བྱ། གཞན་དང་ངག་བསྲེས་ན་སྔགས་གྲོགས་སུ་མི་འགྲོ་བས་སྨྲ་བ་བཅད། 
གསང་སྔགས་རྡོ་རྗེ་མཁའ་འགྲོའི་བཟླས་པ་རྣམས་གསུང་མཐོན་པོར་ཀློག་ན་ནུས་ 
པ་ཉམས་ཤིང་། མི་མ་ཡིན་ཕྲའུ་སྐྲག་ཅིང་བསྔངས་ནས་བརྒྱལ་བར་འགྱུར་བས་ 
ཤབ་ཤུབ་ཏུ་དག་པར་བཟླ། གན་རྐྱལ་དུ་ཉལ་ནས་ཕྲེང་བ་བྲང་གི་སྟེང་དུ་འདྲེན་ 
ཅིང་བཟླས་པ་བྱས་ན། རང་གིས་རང་མནན་པ་ཡིན། ལར་ཡང་ལུས་དྲང་པོར་ 
གནས་ན་རྩ་རླུང་དྲང་པོར་གནས། དེས་རླུང་དྲང་པོར་རྒྱུ། རླུང་རིག་གཉིས་ཟུང་ 
འབྲེལ་ཡིན་པས། རླུང་དྲང་པོར་རྒྱུ་ན། རིག་པ་གང་ལ་གཏད་པའི་དམིགས་པ་ 
དང་། ཏིང་ངེ་འཛིན་ལས་སུ་རུང་བའི་དགོས་པ་ཡོད་པས། ལུས་གནད་བསམ་ 
གཏན་གྱི་ཆོས་ལྔ་ལ་སོགས་ཤིན་ཏུ་གཟབ་པ་གལ་ཆེ། ཕུ་མི་གདབ། མཆིལ་
16

༄༅། །ཟབ་གཏེར་ཆོས་ཀྱི་མཛོད་ཁང་།
སྣབས་བསད་ཟློག་མངོན་སྤྱོད་ཀྱི་དུས་མ་གཏོགས་ཕྱིར་མི་དོར། སྔགས་ལ་སེལ་ 
འཇུག ངག་ནོན་དུ་འགྱུར་བས་མཆིལ་སྣབས་འགྲིམ་ལམ་དུ་མི་དོར། ཉིན་པར་ 
གཉིད་མི་ཉལ། འདི་ལ་སྐྱོན་གྱི་རྣམ་གྲངས་ཤིན་ཏུ་མང་བས་ཅི་ནས་ཀྱང་རྣམ་ 
པ་ཐམས་ཅད་དུ་སྤོངས། བསྒྲུབ་པ་མ་ཐོན་གྱི་བར་དུ་བྱ་བྱེད་རྣམ་གཡེང་། ལུས་ 
ངག་ཡིད་གསུམ་རབ་ཏུ་འཁྲུག་ཅིང་གཟེང་བའི་ལས་མི་བྱ་བར། གང་ཡིན་པའི་ 
བསྒྲུབ་པ་དེ་ཉིད་ལ་འབད་དེ་མཐར་དབྱུང་། གྲུབ་རྟགས་བཟང་ངན་ཆོ་འཕྲུལ་
གྱི་རྣམ་པ་ཅི་བྱུང་ཡང་དགའ་བ་དང་མི་དགའ་བའི་བླང་དོར་གྱི་བརྟག་དཔྱད་ 
གང་ཡང་མི་བྱེད་པར། རྣལ་འབྱོར་པའི་བློ་རང་མལ་དུ་ཕབ་ལ་བསྒྲུབ་པ་ནར་ 
གྱིས་བསྲིང་། དཀའ་ཐུབ་དང་བསྒྲུབ་པ་ཐོན་ནས་གཏང་རག་གི་མཆོད་པ་ཡང་ 
རིམ་པར་གཏང་། མཚམས་ཀློད་ནས་ཀྱང་ཞག་འགའི་བར་དུ་མཚམས་རྗེས་ 
བསྲུངས་ཤིང་། གྲོང་ཡུལ་སོགས་པར་མི་འཁྱམ། རང་གི་མལ་དུ་ཞག་གསུམ་གྱི་ 
བར་དུ་གཞན་མི་བསྙལ།
བསྒྲུབ་རྗེས་དམ་ཚིག་མི་གཅིག་པའི་མིས་མི་མཐོང་བར་བྱ། བསྒྲུབ་རྫས་གཞན་ 
ལ་མི་བསྟན། དངོས་གྲུབ་ཀྱི་རྫས་མི་ལ་མི་སྦྱིན་རང་གིས་ལོངས་སྤྱོད། བསྒྲུབ་ 
པའི་དབུ་བཙུགས་ནས་གཞུག་མ་ཐོན་གྱི་བར་དུ་ཅི་བྱུང་ཡང་མཚམས་ཧར་འདོན་ 
མི་བྱ། བར་ཆད་བདུད་ཡིན་པས་ངོས་བཟུང་ལ་རྐྱེན་ཁར་མི་གཏོང་། ལར་ 
བསྙེན་སྒྲུབ་ལ་བརྩོན་པའི་རྣལ་འབྱོར་པས་སྤྱོད་ལམ་གང་བྱུང་བྱུང་མི་བྱ། ཟས་ 
ཇི་སྙེད་མི་ཟ།གོས་དྲེག་པ་ཅན་དང་གཞན་གྱི་བེམ་ལ་སོགས་པའི་གྲིབ་ཅན་མི་
གོན། གར་ཐོད་ཐོད་དུ་མི་ཉལ། ཟག་པ་མིས་མཐོང་བ་དང་རང་འགྲིམ་ལམ་དུ་ 
མི་འདོར། བརྟུལ་ཞུགས་ཀྱི་སྤྱོད་པ་དུས་མ་ཡིན་པར་མི་བྱ་བ་ལ་སོགས་ཏེ། རྣམ་
17

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་ཐམས་ཅད་དུ་སྤྱོད་ལམ་ལ་ཤིན་ཏུ་གཟབ་པ་གཙོ་ཆེ། སྤྱིར་བདེ་བར་འདོད་ 
ན་དང་པོ་དཀའ་ཐུབ་ལ་སོགས་པ་སྡུག་བསྔལ་གྱིས་ཐོག་དྲངས་ནས། ཉིན་ནུབ་ 
ལ་ཐུན་གྱི་ཆ་བགོས་ཏེ་ཉམས་ལེན་སྲང་ལ་བཅུར་ན་བདེ་བ་ཡུན་རིང་བར་འོང་
བ་ཡིན་པས་སེམས་ལ་ཞོག བླ་མེད་བྱང་ཆུབ་སྒྲུབ་པའི་སྐྱེས་བུ་རྣམས་ཀྱིས་དམ་ 
བཅའ་ཕྱིར་བསྲིང་མ་ཤེས་ན། བར་ཆོད་བདུད་ཀྱིས་ཁྱེར་བ་ཡིན་པས་གདམས་ 
པ་མ་ཉམས་པ་དེ། དཀའ་ཐུབ་དམ་བཅའ་བྱས་ནས་ཉམས་སུ་ལེན་པའི་དུས། 
གཞན་གྱི་བསྙེན་བཀུར་དང་། ཕྱག་དང་མཆོད་པ་དང་། སྲུང་སྐྱོབ་ལ་སོགས་པ་ 
གཞན་གྱི་ངོ་སྲུང་དང་ཟས་སྐོམ་གྱི་ངོ་རྣམས་ཀྱིས་རང་གི་དགེ་སྦྱོར་འཕེལ་བར་ 
རྒྱུན་གཅོད་པས། རང་བརྟན་པ་མ་ཐོབ་ཅིང་གདེང་དང་མ་ལྡན་གྱི་བར་དུ། གཞན་ 
དོན་དུ་སེམས་བསྐྱེད་ཅིང་། གཉེན་པོ་དྲག་པོས་དེ་དག་སྤང་། 
དམ་བཅའ་ཡང་ཞག་བདུན། དགུན་ཟླ་ཕྱེད། དེ་ནས་དབྱར་ཟླ་གཅིག་ལ་ 
སོགས་པ་ནས་ཡུན་རིང་མོར་བསྲིང་ཤེས་པ་སྟེ། རབ་ཀྱིས་ལོ་བཅུ་གཉིས་ཡན་ 
ཆད། འབྲིང་གིས་ལོ་དྲུག ཐ་མས་ཀྱང་ལོ་གསུམ་གཉིས་གཅིག དེ་ཡང་མ་གྲུབ་ 
ན་ཟླ་བ་དྲུག དབྱར་དགུན་རེ་ཙམ་ལ་ལེ་ལོ་དང་སྙོམ་ལས་མེད་པར་ལུས་ངག་
ཡིད་གསུམ་དགེ་བའི་བྱ་བ་འབའ་ཞིག་ལ་བཀོལ་ཅིང་། དཀའ་ཐུབ་ཀྱི་སྡེ་བཙུགས་ 
ན༑ དོན་ཆེན་དུ་འགྲོ་ཞིང་བྱང་ཆུབ་ཀྱི་ལམ་སྣ་ཟིན་པ་ཡིན། ལར་མི་འགྲུབ་ 
པའི་དམ་བཅའ་དང་ཁས་ལེན་མང་པོ་བྱས་པས་ཉམས་པའི་རྒྱུ་ཆེན་པོ་འབྱུང་བ་ 
ཡིན་པས། རང་ཚོད་དང་སྦྱར་ཏེ་ལྕོགས་ཚོད་གྲུབ་ཚོད་ཀྱིས་ཁས་ལེན་དང་དམ་ 
བཅའ་བླངས་ཤིང་རྒྱུན་བསྲིངས་ན་ཟབ་པ་ཡིན་པས་སེམས་ལ་ཞོག གདམས་པ་ 
མ་ཉམས་པ་དེ་རྒྱུད་ལ་ཉམས་སུ་ལེན་པ་ཙམ་ན། རྒྱུན་དུ་ངག་གི་མཚམས་སྨྲ་
18

༄༅། །ཟབ་གཏེར་ཆོས་ཀྱི་མཛོད་ཁང་།
བ་བཅད་པ་གལ་ཆེ། གཡེང་བ་རྣམས་ཀྱི་ནང་ནས་སྨྲ་བ་ཡིན་པས། ལོང་གཏམ་ 
ལྡབ་ལྡིབ་དགེ་སྦྱོར་གྱི་སད་ཡིན། སྨྲ་བཅད་བྱས་ན་མཚམས་ཀྱི་ནང་ནས་མཆོག་ 
དམ་པ་ཡིན། ལུས་ཚོང་འདུས་ན་འདུག་ཀྱང་མི་ལྟོ། དཀའ་ཐུབ་ཅི་ཙམ་བྱེད་ 
པར་སྨྲ་བཅད་ནུས་ན་ཤིན་ཏུ་ཡང་ལེགས། དེ་ཙམ་མ་གྲུབ་ཀྱང་དགེ་སྦྱོར་གང་
དང་གང་གི་ཐུན་མཚམས་མ་ཐེམ་གྱི་བར་དུ་སྨྲ་བཅད་ཅི་ནས་ཀྱང་བྱེད་དགོས། 
གང་བྱེད་པའི་དགེ་སྦྱོར་སྨྲ་བ་བཅད་དེ་གཞན་ཚིག་གིས་བར་མ་ཆོད་པར་བྱས་
ན༑ ངག་ལ་ནུས་པ་འབྱུང་ཞིང་མྱུར་དུ་འགྲུབ་པ་ཡིན། ལར་ཆོས་སྤྱོད་ཀྱི་བྱ་བ་
མ་ཡིན་པའི་སྨྲ་བ་མང་བ་ལ་དགོས་པ་མེད་ཅིང་། སྨྲ་བ་བཅད་ནས་བཟླས་བརྗོད་
ལ་སོགས་པ་ངག་གི་སྒོ་ནས་བྱང་ཆུབ་སྒྲུབ་པའི་བྱ་བ་མ་བྱས་ན་ལྐུགས་པ་དང་འདྲ་
བས་སེམས་ལ་ཞོག
ཡི་དམ་ལྷ་བྷེ་པ་སྐུ་གསུང་ཐུགས་མཉམ་གཞག་གི་དགོངས་པ་གལ་ཆེ་སྟེ། དེ་ 
ཡང་ལུས་ལྷའི་རྣམ་པར་སྣང་ལ་རང་བཞིན་མེད་པར་གསལ་བ་དེ་ལ་སྐུ་མཉམ་ 
པར་གཞག་པ་ཡིན། ངག་གི་བཟླས་བརྗོད་དབྱེར་མེད་པ་དེ་དང་གསུང་མཉམ་ 
པར་བཞག་པ་ཡིན། ཡིད་རྣམ་པར་རྟོག་པ་དང་བྲལ་བ་གསལ་སྟོང་དབྱེར་མེད་ 
པ་དེ་ཐུགས་མཉམ་པར་བཞག་པ་ཡིན། སྐུ་གསུང་ཐུགས་མཉམ་པར་བཞག་པ་ 
ལས་མི་འདའ་བ་དེ་ཕྱག་རྒྱ་ཆེན་པོ་བྱ་བ་ཡིན། ཨོཾ་སྐུ། ཨཱཿགསུང་། ཧཱུཾ་ཐུགས། 
བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་སྙིང་པོ་འདི་རྒྱུན་དུ་བཟླས་
ན༑ བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་དང་ལྡན་པ་ཡིན། ལར་
སྐུ་གསུང་ཐུགས་དང་མ་བྲལ་ན། གསང་སྔགས་ལམ་མ་ལོག་ཐག་ཆོད་པ་ཡིན་ 
པས་སེམས་ལ་ཞོག བཟླས་པ་གྲངས་ཀྱི་ཐུན་ཚད་གཟུང་བ་འདི་ཡང་གལ་ཆེ་སྟེ།
19

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་ཡང་བཟླས་པ་བྱེད་པའི་ཐུན་གསུམ་མམ་བཞིར་ཞག་རེ་བྱས་ལ་བཟླས་རྐང་རིང་ 
ཐུང་གི་ཚད་དང་བསྟུན་པས། ཉིན་ཁྲི་མཚན་ཁྲི། ཉིན་སྟོང་མཚན་སྟོང་། ཉིན་ལྔ་ 
བརྒྱ། མཚན་ལྔ་བརྒྱ་ལ་སོགས་པ་སྟེ། མཐར་ཐུག་ཀྱང་ཉིན་བརྒྱ་མཚན་བརྒྱ་དམ་ 
བཅའ་བྱས་ཏེ། དེ་མ་གྲུབ་ཀྱི་བར་ལ་ངག་བཅད་ལ་མི་ཚིག་གིས་བར་མ་ཆོད་ 
པར་བྱས་པས་བར་ཆད་མི་འབྱུང་ངོ་། །
བསྐྱེད་རྫོགས་ཟུང་དུ་འབྲེལ་ཞིང་བསྙེན་སྒྲུབ་ཆུ་བོའི་རྒྱུན་བཞིན་འབད་པས་ 
གདམས་པ་འདི་ཉམས་ལེན་ཕྱིན་ཅི་མ་ལོག་པའི་ཁྱད་ཆོས་ཡིན། སྒྲིབ་པ་སྦྱང་ 
བ་དང༌། ཚོགས་གསོག་པ་དང༌། བར་ཆད་སེལ་བར་འདོད་པ་དང་། དངོས་ 
གྲུབ་རྣམ་གཉིས་མྱུར་དུ་འགྲུབ་པར་འདོད་པ་ལ་སོགས་པའི་ཡིད་སྨོན་ཐམས་ཅད། 
བསྐྱེད་རྫོགས་ཟུང་འབྲེལ་བསྙེན་བསྒྲུབ་ཀྱིས་བདེ་བླག་ཏུ་འགྲུབ་པ་ཡིན། བསྙེན་
བསྒྲུབ་ཐམས་ཅད་ཀྱི་ནང་ནས་ཀྱང༌། བདེ་བར་གཤེགས་པ་ཐམས་ཅད་ཀྱི་སྐུ་ 
གསུང་ཐུགས་ཀྱི་སྙིང་པོ་འབྲུ་གསུམ་ལ་མ་འདུས་པ་མེད་པས། འདི་ལ་གཡར་
དམ་དུ་བྱ་བའམ། བཟླས་སྔགས་ཐམས་ཅད་ཀྱི་དབུ་ལ་བཏགས་པས་བྱིན་རླབས་ 
ཤིན་ཏུ་མྱུར་བ་ཡིན་ནོ། །ལར་ཐིགས་པ་བསགས་པས་ཀྱང་རྒྱ་མཚོར་འགྱུར་བ་
ཡིན། མཆུ་མི་སྡོད་པར་སྔགས་འབྲུ་རེ་རེ་ཙམ་ནས་རྒྱུན་གསོག་པ་གལ་ཆེ་ཞིང་།
དུས་ཚོད་གཅིག་ནས་གྲུབ་རྒྱུ་གཅིག་འབྱུང་བས་སེམས་ལ་ཞོག ཐབས་ཤེས་རབ་
ཟུང་དུ་མ་འབྲེལ་ན་གསང་སྔགས་ལམ་ལོག་པར་འགྲོ་བ་ཡིན། དེ་ཡང་ཐབས་
ཞེས་བྱ་བ་བསྐྱེད་རྫོགས་གང་བསྒོམ་ཡང་དེ་ཉིད་ཀྱི་དོན་མ་ནོར་བ་དེ་ཡིན། ཤེས་
རབ་ཅེས་བྱ་བ་ནི་ལྟ་བ་ཆོས་ཉིད་སྟོང་པ་འོད་གསལ་རང་བྱུང་གི་དོན་མ་རྟོགས་
ན་ཤེས་རབ་ཀྱི་ལམ་དུ་མི་འགྲོ་བས་ཐབས་དང་བྲལ་བའི་ཤེས་རབ་ལ་ཉམས་མྱོང་
20

༄༅། །ཟབ་གཏེར་ཆོས་ཀྱི་མཛོད་ཁང་།
མི་སྐྱེ། ཤེས་རབ་དང་མ་འབྲེལ་བའི་ཐབས་རྐྱང་བས་ཆོས་ཉིད་ལག་ཏུ་མི་ལོན།
དེས་ན་ཡ་མ་བྲལ་བར་ཟུང་དུ་འབྲེལ་དགོས། ཐབས་ཤེས་ཡ་བྲལ་ན་བྱ་འདབ་
གཤོག་ཡ་གཅིག་མེད་པར་འཕུར་བའི་ནུས་པ་མེད་པ་དང་འདྲ་བས་སེམས་ལ་ཞོག 
མཉམ་གཞག་རྗེས་ཐོབ་གཉིས་མེད་དུ་མ་ཤེས་ན་སྟོང་ཉིད་དུ་གནས་པ་མི་ཐོབ་
སྟེ༑ མཉམ་བཞག་ལ་ཆོས་ཀྱི་དངོས་པོ་མེད་པའི་ངོ་བོ་ཉིད་གསལ་ལ་རྟོག་པ་
མེད་པ་དེ་ལ་གཞག རྗེས་ཐོབ་ལ་གང་ལའང་རང་བཞིན་མེད་པར་སྟོང་པར་ 
རྟོགས། སྟོང་པ་ཉམས་སུ་མྱོང་བ་ལ་ཞེན་པ་དང་ཆགས་པ་མེད་པ། མཉམ་ 
གཞག་དང་རྗེས་ཐོབ་མེད་པས། དམིགས་པ་དང་མཚན་མ་མེད་པ། རང་བཞིན་ 
དུ་ནམ་མཁའ་ཡངས་པའི་ཀློང་དུ་སྤྲིན་དང་ན་བུན་ལ་སོགས་པ་རང་དངས་ལ་སངས་
བ་ལྟར་འགྲོ་བའོ། །
ལར་མཉམ་གཞག་དང་རྗེས་ཐོབ་ལ་གསལ་མི་གསལ་མེད་པར་བྱད་བཞིན་དང་ 
མེ་ལོང་འཕྲད་པ་ལྟ་བུ་གཅིག་དགོས་པས་སེམས་ལ་གཞག་གོ །བྱིང་རྒོད་རང་ 
སར་དག་པ་མ་ཤེས་ན། བསྒོམ་ཡང་སྐྱོན་གྱི་མཐའ་འཁོར་བ་ཡིན། ཆོས་ཉིད་ 
རང་སར་བཞག་པའི། བྱིང་རྒོད་ལ་སོགས་པ་དུས་སུ་དེ་ཉིད་ལ་བལྟས་པས། བྱིང་ 
བ་ཉིད་ཀྱི་ཆོས་ཉིད་སྟོང་པར་འདུག བྱིང་རྒོད་ལ་མངོན་ཞེན་མེད་པར་དག་ 
ནས། བྱིང་རྒོད་ཀྱི་མཐར་མི་འཆོར་བར་རང་གསལ་དུ་འགྲོ། བྱིང་རྒོད་རང་ 
སར་དག་པར་ཤེས་ན་བསྒོམ་བྱུང་བ་ཡིན། ལར་བསྒོམ་ཐམས་ཅད་བྱིང་རྒོད་བཅས་ 
པས་བློ་སྒོམ་དུ་སོང་ཡང་ཡིན། བྱིང་རྒོད་ཀྱི་རྩ་བ་སྟོང་པར་རྟོགས་པའི་ཆེ་བ་ 
སེམས་ལ་བཞག་གོ །སྤྱོད་ལམ་དང་བསྲེ་མ་ཤེས་ན་བསམ་གཏན་གྱི་ཐུན་གྱིས་ 
བཅིངས་པ་ཡིན། ཆོས་ཉིད་སྤྲོས་པ་དང་བྲལ་བ་ལ་མཉམ་པར་བཞག་ན་རྒྱུད་
21

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་མྱང་བ་རེ།འགྲོ་འཆག་ཉལ་འདུག་ལ་སོགས་པ་གར་སྡོད་དུ་ཉམས་སུ་ལེན་
པའོ། །རང་ཅི་བྱེད་ཀྱང་སྤྱོད་ལམ་དང་མ་བྲལ་བས་རྒྱུ་ཆོས་ཉིད་ཀྱི་ངང་ལ་གནས་
ཏེ༑བསམ་གཏན་ཐུན་སྒོམ་བྲལ་བར་འགྱུར་རོ། །ལར་སྒོམ་གནད་དུ་མ་ཐོབ་ 
པར་ལུས་སེམས་བཙོན་དུ་འཛིན་པའི་སྒོམ་ཆེན་པ་རྣམས་འཆིང་བའི་ཞགས་པ་
ཡིན་པས་སེམས་ལ་ཞོགམཆོད་བཤགས་ཀྱི་བྱ་བ་བཞག་ན་ལས་ཀྱི་སྒྲིབ་པ་མི་ 
འདག་སྟེ། དེ་ཡང་གདམས་ངག་ཉམས་སུ་ལེན་པའི་དུས་ཆོས་སྤྱོད་ལམ་དུ་ཁྱེར་ 
བ་ཞེས་བྱ་སྟེ། སྒོམ་པ་དང་། མཆོད་པ་དང་། སྐོར་བ་དང་། སཱཙྪ་དང་། གཏོར་ 
མ༑ ཀློག་འདོན། འབྲི་བ་ལ་སོགས་པ་གཞན་ཆོས་སྤྱོད་ཐམས་ཅད་ཟག་མེད་ཀྱི་ 
ལམ་དུ་བཅུག་ནས། བྱ་བ་བྱེད་པ་རྒྱུན་མི་བཅད། ཞེན་པ་དང་ངལ་དུབ་ཀྱི་སྒོ་ 
ནས་གཙོ་བོར་ཡང་མི་སྒྲུབ།
ལར་མི་དམིགས་པས་མ་ཟིན་ན་ཅི་བྱས་ཐམས་ཅད་འཁོར་བའི་བདེ་འབྲས་སྤྱད་ 
པ་ཙམ་ལས། བྱང་ཆུབ་ཀྱི་ལམ་དུ་མི་འགྱུར། དེས་ན་ལུས་ངག་ཡིད་གསུམ་གྱི་ 
དགེ་ལས་ཟང་ཟིང་སྤྲོས་བཅས་ཅི་བྱེད་ཐམས་ཅད། དམིགས་མེད་ཀྱི་ངང་ནས་ 
བྱེད་པ་གནད་ཆེ་བ་ཡིན་པས་སེམས་ལ་གཞག་གོ །ཆོས་ཉམས་སུ་ལེན་པ་ལ་དྲོད་ 
རྟགས་ཀྱི་རྩལ་མ་ཕྱིན་ན། གདམས་པ་དོན་ཐོག་ཏུ་མི་ཕེབས་པ་ཡིན་ཏེ། ནང་ 
རྟགས་བདེ་གསལ་མི་རྟོག་པ་ཁོ་ནར་ཤར་བ། ཉོན་མོངས་འཛིན་པའི་མངོན་ 
ཞེན་དང་བྲལ་བར་རྟོག་པ་རང་གྲོལ་དུ་སོང་བ་ཡིན། བྱིན་རླབས་རང་རྡོལ་དུ་ 
ཤུགས་ལ་འབྱུང་། ལུས་ངག་ལ་འབྱུང་བ་ཉོན་མོངས་དང་། རྐྱེན་ངན་ཐོག་བརྫིས་ 
སུ་གཅོད་ནུས་པ། ནད་གདོན་བདུད་ཀྱིས་བསླུར་མི་བཏུབ་ན། བར་གྱི་རྟགས་ 
ཆོས་ཀྱི་བྱིན་རླབས་རྙེད་པ་ཡིན། འཇིག་རྟེན་ཆོས་བརྒྱད་བྲལ་ནས་བདག་འཛིན་
22

༄༅། །ཟབ་གཏེར་ཆོས་ཀྱི་མཛོད་ཁང་།
གྱི་མདུད་པ་ཤིག་གིས་གྲོལ་ན་ཕྱི་རྟགས་ཡིན། ལར་ཆོས་བདག་པོ་ངན་ན་ངེས་ 
ཤེས་མི་སྐྱེ་བ་ཡིན་པས། བླ་མ་གྲུབ་ཐོབ་ངོ་མཚར་ཅན་བརྒྱུད་པའི་ཟམ་མ་ཆད་ 
པའི་པདྨོ་ལ་གཏུགས་པ་གལ་ཆེ་བས་སེམས་ལ་ཞོག གདམས་པ་ཟབ་མོ་ལ་ངེས་
ཆ་མེད་དེ། གདམས་པ་ཟབ་མོའི་ཚིག་གཅིག་ལའང་བླ་མ་ཁྱད་པར་ཅན་གཅིག་ 
གིས། སློབ་མ་སྐལ་ལྡན་གཅིག་ལ་བཏབ་ནས། ལག་ཏུ་བླངས་པས་ངེས་ཤེས་སྐྱེ་ 
ཞིང་དོན་འབྲས་འགྲུབ་པ་ཡིན། རང་སེམས་སྐྱེ་མེད་འོད་གསལ་ཀུན་ལ་ཁྱབ་པ་ 
ཡིན་པས་རྒྱུན་ཆད་མེད་པར་ཉམས་སུ་ལོངས་མཛོད། ལར་ཆོས་ཀྱི་བདག་པོ་ 
བཟང་ན་གདམས་པ་ཟབ་མོ་གར་ཐོད་ཐོད་དུ་ཡོད་པས་སེམས་ལ་གཞག ཆོས་
གང་བྱེད་ཀྱང་སེམས་ཅན་གྱི་དོན་དུ་མ་སོང་ན། ཉན་ཐོས་འགོག་པར་འགྲོ། དེ་ 
ཡང་གདམས་པ་ཉམས་སུ་ལེན་པའི་དུས་ན། སེམས་ཅན་ཐམས་ཅད་ཀྱི་དོན་དུ་ 
སངས་རྒྱས་ཀྱི་དགོངས་པ་ཉམས་སུ་ལེན་པ་ཡིན། དེ་ཐེག་པ་ཐུན་མོང་མ་ཡིན་ 
པས་གཞན་དོན་བསྒྲུབ་པ་ཡིན། རང་གཅིག་པུར་ཞི་བདེ་འདོད་པ་ཐེག་པ་ཆུང་ 
ངུ་ཡིན། ལར་གཅིག་པུ་བདེ་བ་འདོད་ཅིང་རང་དོན་ཤ་སྟག་སྒྲུབ་པའི་མི་ལ་བདེ་ 
སྐྱིད་འབྱུང་བར་དཀའ་བས། དེས་ན་གཞན་དོན་འབའ་ཞིག་ལྷུར་ལེན་པ་གལ་ 
ཆེ་ཞིང་། གཞན་དོན་བསྒྲུབ་པས་རང་དོན་མི་འདོད་བཞིན་གཤིས་ཀྱིས་འབྱུང་ 
བས་སེམས་ལ་གཞག་གོ །
དམིགས་པ་མེད་པའི་རྩིས་ཀྱིས་མ་ཟིན་ན་བྱས་པའི་དགེ་རྩ་ཐམས་ཅད་ཆུད་ 
ཟ་བ་ཡིན། དམིགས་པ་དང་བཅས་པའི་དགེ་བའི་རྩ་བ་འདི་འཕེལ་དུ་མི་བཏུབ་ 
ཅིང་འཛད་པ་ཡིན། དམིགས་པ་མེད་པའི་བསྔོ་བས་ཟིན་ན་དགེ་བའི་རྩ་བ་མི་ 
འཛད་པས། བླ་ན་མེད་པའི་བྱང་ཆུབ་ཀྱི་རྒྱུའི་གཙོ་བོ་ཡིན། དམིགས་པ་མེད་
3333

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པ་དེ་གང་ཡིན་ན། བདག་མི་དམིགས། གང་ཟག་མི་དམིགས། དགེ་བའི་རྩ་བ་ 
མི་དམིགས། སྟོང་པར་འཕྱམ་གྱིས་བཏང་འཚལ། ཁེངས་དྲེགས་ཅན་གྱི་བསྔོ་བ་ 
ནི་བསྔོ་བ་ལོག་པ་ཡིན་ཏེ། དགེ་རྩ་ཁེངས་དྲེགས་ཅན། བསྔོ་བ་ཁེངས་དྲེགས་ 
ཅན་སྤྲོས་ཀྱང་འཕེལ་མི་ནུས་པས་ཐམས་ཅད་དུའང་། འཁོར་གསུམ་ཡོངས་སུ་ 
དག་པ་གནད་ཆེ་བས་སེམས་ལ་གཞག་གོ །ཐབས་ལ་མཁས་པའི་དགེ་བའི་རྩ་ 
བ་གཅིག་གིས་གཞན་ཟིལ་གྱིས་གནོན་པ་ཡིན་ཏེ། དེ་ཡང་གདམས་པ་ཐམས་ 
ཅད་ལ་མཁས་པ་དང་བཅས་པ་ལག་ཏུ་ཐོབ་ནས། ཡང་དག་པའི་དོན་ལ་སྦྱར་ 
ཞིང་། དམིགས་པ་མེད་པའི་བསྔོ་བས་རྒྱས་གདབ་པས། དངོས་པོའི་དམིགས་ 
སྤྱོད་ཟིལ་གྱིས་མནན་ཏེ། ཆོས་གང་བས་ཀྱང་དེ་དགེ་བའི་རྩ་བ་འཕེལ་ཆེ་བ་ 
ཡིན། མདོར་ན་དགེ་བའི་རྩ་བ་མི་ཟད་ཅིང་བླ་མེད་བྱང་ཆུབ་མ་ཐོབ་བར་དུ་ཡར་
ལྡན་དུ་རྒྱུན་ཆད་མེད་པར་འཕེལ་བར་བྱེད་པ་ལ། བསྔོ་བྱ་སྔོ་བྱེད་དམིགས་མེད་ 
རྗེས་མེད་དུ་ཕྱད་ཀྱིས་བཏང་བ་གནད་ཆེ་བ་ཡིན་པས་སེམས་ལ་ཞོག མཐུན་པ་ 
གསུམ་ལྡན་གྱི་གྲོགས་དང་འགྲོགས་ན་བར་ཆད་བདུད་ཀྱིས་མི་ཚུགས་ཏེ། དེ་ཡང་ 
མཐུན་པའི་བླ་མ་མཚན་ཉིད་དང་ལྡན་པ་དེ་ལ། མོས་གུས་སྐྱོ་མེད་གསོལ་ 
འདེབས་པའི་རྟེན་དུ་སྤྱི་བོར་འབྲལ་བ་མེད་པར་བསྒོམ། མཐུན་པའི་མཆེད་གྲོགས་ 
དམ་ཚིག་དང་ལྡན་ཞིང༌། འཇིག་རྟེན་འདིའི་བྱ་བློ་ཟང་ཟིང་དོན་དུ་མི་གཉེར་ 
བར། ཚེ་ཕྱི་མ་དོན་དུ་གཉེར་བའི་དགེ་བའི་རྩ་བ་ལ་འབད་པ་འདོན་པ་དང་། 
འགྲོག མཐུན་པའི་གདམས་པ་ཕྱིན་ཅི་མ་ལོག་པ། བླ་མ་སྒྲུབ་པ་པོས་ཉམས་ལེན་ 
གྱི་ལག་ཏུ་བླངས་པའི་བསྐྱེད་རྫོགས་ཟབ་མོའི་ཆོས་ལ་བརྟེན་ནས་ཉམས་སུ་བླང་། 
དེ་གསུམ་དང་མ་བྲལ་ན་བར་ཆད་བདུད་ཀྱིས་མི་ཚུགས་པ་ཡིན། ལར་རང་
24

༄༅། །ཟབ་གཏེར་ཆོས་ཀྱི་མཛོད་ཁང་།
སེམས་དཔང་དུ་བཙུགས་པས་དཀོན་མཆོག་གསུམ་གྱི་ཐུགས་ཀྱིས་མི་ཁྲེལ་བའི་
བྱ་བར་འབད་པ་བཏོན་ན།ནམ་གཞག་གཏན་གྱི་འདུན་མ་ལེགས་པ་ཡིན་པས་
སེམས་ལ་ཞོག
ཆོས་ཉམས་སུ་ལེན་པ་ལ་གཞི་གནས་བཅས་ལེགས་པ་ཞིག་འཚལ་ཏེ། དང་
པོ་རང་ཚོགས་བསགས་པ་མེད་ན་བླ་མ་གདམས་ངག་ཅན་དང་མི་འཕྲད།སྔོན་
སྦྱངས་ཀྱི་ལས་འཕྲོ་མེད་ན་ཆོས་མི་གོ །དད་གུས་ཁྱད་པར་ཅན་མེད་ན་བླ་མའི་ 
ཡོན་ཏན་མི་རྟོགས། འདུལ་ཁྲིམས་དང་དམ་ཚིག་མེད་ན་ཆོས་ཀྱི་རྩ་བ་ཉམས།
གདམས་པ་ལག་ཁྲིད་ཀྱིས་མ་ཁྲིད་ན་བསྒོམ་མི་ཤེས། བརྩོན་འགྲུས་དང་འབད་ 
པ་མེད་ན་དགེ་སྦྱོར་སྲང་ལ་མི་ཚུད། འཁོར་བའི་བྱ་གཞག་ལ་སྙིང་ཐག་པ་ནས་ 
ཡིད་མི་དབྱུང་ན། ཆོས་མཐར་མི་སྐྱོལ། དེ་དག་ཐམས་ཅད་འཛོམས་ན་ཆོས་ 
འོང་སྟེ་བླ་མེད་བྱང་ཆུབ་བསྒྲུབ་པ་ལ་རྒྱུ་རྐྱེན་མང་པོ་འཛོམས་དགོས་པར་འདུག་
པས་བརྩོན་འགྲུས་སྐྱེད་ཅིག མདོར་ན་སྤང་བྱ་སྤངས་ཤིང་བསྒྲུབ་བྱ་ཐམས་ཅད་
བསྒྲུབ་པ་ལ་སྒོ་གསུམ་ཐ་མལ་དུ་མ་བཞག་པར་འབུངས་དང་། ལེགས་པར་འོང་ 
བས་སེམས་ལ་ཞོག ཆོས་ཤེས་ལོ་ཙམ་གྱིས་མི་ཆོག རྒྱུད་ཐོག་ལ་འགེལ་ཞིང་ 
ཉམས་སུ་ལེན་དགོས་ཏེ། དེ་ཡང་ལྟ་བའི་གོ་རྒྱ་ཕྱེད་པས་ཆོས་ལ་ཕྱོགས་རིས་མི་བྱ།
བསྒོམ་པའི་བཙན་ས་ཟིན་པས་ཆོས་ཐམས་ཅད་ཀྱི་དོན་སེམས་སུ་འདུས། སྤྱོད་ 
པའི་གྲོལ་གོ་ཕྱེད་པས་ལྟ་སྤྱོད་གང་དང་ཡང་མ་འགལ་བར་བྱ། འབྲས་བུའི་གདེང་ 
དང་ལྡན་པས་འཁོར་བའི་ཆོས་ཉིད་དང་མཉམ། དམ་ཚིག་བསྲུང་མཚམས་ཤེས་ 
པས་སྡོམ་པ་གསུམ་ལྡན་དུ་བསྲུང༌། དེ་ལྟར་ཉམས་སུ་བླངས་ན་ཆོས་ལ་འཆུག་
མེད། ལར་ཉམས་ལེན་རྒྱུད་ལ་མ་འབྱོངས་ཤིང་ཁོང་ན་མེད་པར་ཁ་ཆོས་སུ་སོང་
25

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བ་ལ་དགོས་པ་མེད་པས་སེམས་ལ་ཞོག བསྐལ་པ་དུས་ཀྱི་སྙིགས་མ་བབས་པའི་ 
ཚེ་ན། ཆོས་པར་ཁས་ལེན་པ་འགའ་ཞིག རང་གིས་མ་གྲོལ་བར་གཞན་ལ་འཆད་ 
འདོད།རང་གིས་མ་བསྒོམས་པར་གཞན་ལ་བསྒོམ་འདེབས། རང་མ་གྲོལ་བར་
གཞན་ལ་གྲོལ་རྫུན་འདེབས། རང་འདོད་པ་དང་མ་བྲལ་བར་གཞན་ལ་སྦྱིན་པ་ 
ཐོངས་ཤིག་ཟེར། རང་གི་བྱ་གཞག་ལེགས་ཉེས་ཅི་འདྲ་འབྱུང་མི་ཤེས་པར། གཞན་ 
ལ་ལེགས་ཉེས་ཀྱི་མངོན་ཤེས་ཤོད། རང་ཚུགས་མ་ཟིན་པར་འགྲོ་དོན་ལ་རྔམ། 
རང་ལ་དཔའ་མེད་པར་གཞན་ལ་རླན་སྦྱིན་འདོད་པའི་ཟོག་པོ། ཆོས་ཀྱི་ཕག་ 
ན་གཡོ་སྒྱུ་དང་། ཁྲམ་དང༌། མགོ་སྐོར་དང༌། བསླུ་བྲིད་བྱེད་པ་མང་པོ་འབྱུང་ 
སྙམ་པ་ཨ་ཙ་རར་མངོན་ཤེས་མེད་ཀྱང་ཕོ་ཚོད་ཡོད།
མ་འོངས་པའི་དུས་སུ་ཆོས་བྱེད་པར་འདོད་པ་རྣམས། ཨ་ཙ་ར་པདྨ་འབྱུང་ 
གནས་ཀྱི་ཁ་ཆེམས་ཡི་གེར་བྲིས་ནས་བཞག་པ་ལ་ལྟོས་ལ་གཞིག་པ་ཐོངས། འཁོར་
བ་སྡུག་བསྔལ་གྱི་ཉེས་དམིགས་ལ་ལྟོས། ཚེ་འདིའི་ཟང་ཟིང་ཐམས་ཅད་མི་རྟག་
པ་མངོན་སུམ་དུ་མཐོང་བ་ལས། བློ་ཁོང་ནས་ལོག་ལ་བསམ་བློ་ཐོངས། སྔར་གྱི་
གྲུབ་ཐོབ་རྣམས་ཀྱི་དཀའ་སྤྱད་མཛད་ལུགས་ཀྱི་རྣམ་ཐར་ལ་རྣ་བ་ཉོན། དད་
པ་མོས་གུས་ལྡན་པས་མཚན་ཉིད་དང་ལྡན་པའི་བླ་མ་ཚོལ་ལ་སྒོ་གསུམ་གུས་པས་
དེའི་མཉེས་པ་སྒྲུབས། དང་པོ་གོམས་འདྲིས་མཉམ་གྲོགས་མ་བྱེད་པར་ཐོས་ 
བསམ་གྱི་སྒྲོ་འདོགས་ཆོད་པར་གྱིས། བར་དུ་ཉམས་ལེན་གྱི་སྲང་དུ་ཆུག་ལ་བརྩོན་ 
འགྲུས་དང་འབད་པ་ཐོན། མཐར་རྒྱུད་དང་བསྲེས་ལ་ཉོན་མོངས་པའི་གཉེན་ 
པོར་སོང་བར་གྱིས། རྟག་ཏུ་དམ་ཚིག་དང་འདུལ་ཁྲིམས་ལ་སོགས་པ་མ་ཉམས་ 
པར་སྲུངས། དགེ་སྦྱོར་རེས་འཇོག་དང་ཕྱི་དུས་སུ་མ་བཞག་པར་འཕྲལ་དུ་ལུས་
26

།ཟབ་གཏེར་ཆོས་ཀྱི་མཛོད་ཁང་།
ངག་ཁྲིག་མཉམ་པར་གྱིས། ཨ་ཙ་ར་བདག་གིས་གྲུབ་པ་ཐོབ་པར་འདོད་ པས་ 
ཡེངས་མ་ཁོམས། འཁོར་བའི་བྱ་བ་འཁྲུལ་རྫོབ་ཉོན་མོངས་ལས་ངན་གྱིས་མནར་ 
བའི་སེམས་ཅན་རྣམས་ཀྱི་དུཿ ཁ་འཁོར་བ་མཐོང་ཙ་ན་ངུ་སྙིང་འདོད། སྙིང་ཚ། 
ཡིད་འཆུས། སྐྱི་གཡའ། མི་ལུས་ནི་ཐོབ། ལས་དགེ་སྡིག་གི་ལྡན་འབྲས་བདེ་ 
སྡུག་མཐོང་བཞིན་དུ། ཚེ་གཅིག་གི་བྱང་ཆུབ་མི་སྒྲུབ། ཐ་ན་སྐྱབས་འགྲོ་ཐུན་རེ་ 
ཙམ་ཡང་མི་བྱེད་པར། ཚེ་འདིའི་བྱ་གཞག ཁེངས་དྲེགས། འགྲན་སེམས་རྣམ་ 
གཡེང་ལོངས་སྤྱོད་ལས་ངན་གསོག་པ་རྣམས། སྙིང་མེད་པ་ཡིན། སྙིང་རུལ་བ་ 
ཡིན། སྙིང་དུ་བདུད་ཀྱི་སྲིན་བུ་ཞུགས་པ་ཡིན། བདུད་ཀྱི་གྲོགས་པོས་བསླུས་པ་ 
ཡིན། སྙིང་ཐག་པ་ནས་དཀོན་མཆོག་གསུམ་ལ་བློ་གཏད་ནས་ཚེ་གཅིག་བྱང་ཆུབ་ 
བསྒྲུབ་ན། དཀོན་མཆོག་གིས་བསླུ་མི་སྲིད། ལྟོ་གོས་ཀྱིས་མནར་མི་སྲིད། ཆོས་ 
བྱེད་པ་ལ་ལྟོ་གོས་མེད། སྐྱབས་འགྲོ་དགེ་སྦྱོར་བྱེད་མ་ཁོམས། ལོང་མ་བྱུང་
ཟེར་བ་རྣམས་ཁྲེལ་མེད་རང་མགོ་རང་གིས་གཡོགས་པ་ཡིན། 
ད་ལྟ་དབང་པོ་གསལ་ཞིང་ལོང་ཡོད་པའི་དུས་སུ་བྱང་ཆུབ་བསྒྲུབ་པའི་བྱ་བ་ 
ལ་མི་བརྩོན་པར་དུས་མྱུར་བ་ཉིད་དུ་ལས་ཀྱི་རླུང་གིས་བདས། འཆི་བདག་ 
བདུད་ཀྱིས་བཏུགས་ནས་འཆི་བ་ལ་ཉེན་པའི་དུས་ན་སེམས་ལ་མི་དྲན་དགུ་དྲན་ 
པ་གཅིག་འབྱུང་སྟེ། ཕྱིས་ནས་འགྲོ་བ་ཡིན་པས་ཡིད་ལ་ཞོག ལར་ཨ་ཙ་མ་ 
བསྐལ་པའི་ཞབས་སུ། ཁོང་པའི་ནང་ནས་འབུ་ཞུགས་ནས། ཁ་ནང་ནས་ངན་ 
སྐྱུག་ལྷུད་ལྷུད་པ། མིག་ཧྲིག་ཧྲིག་མི་འདྲ་བ་ལ། མིའི་ལུས་ཆུད་གསོན་པ་སྡུག་ 
ཚེ་ལ་མ་ཕྱིད་པ་མང་པོ་ཡོང་བ་རྣམས་དྲན་ཙམ་ན། ཨ་ཙ་ར་མིག་བ་ ཆུ། བཅུ་ 
ཧྲི་ལི་ལི་འབྱུང་སྟེ། སེམས་ཅན་གྱི་ལས་ངན་ཚན་ཆེས་པས་བྱ་ཐབས་དཀའ་བར་
27

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གདའ། མ་འོངས་རྗེས་འཇུག་སྐྱེས་བུ་སྟོབས་ལྡན་རྣམས། ཨ་ཙ་ར་པདྨ་འབྱུང་ 
གནས་ཀྱི་ཡིག་རིས་ལ་བསླུ་ཚིག་མེད་པས། ཇི་ལྟར་འདོད་པ་བཞིན་འཆི་ཁར་ 
མི་འགྱོད་པའི་འདུན་པར་འབུངས་ཤིག རང་མགོ་རང་གིས་ཐོན་པར་གྱིས་ལ་
གཞན་གྱི་མགོ་ཐོན་ལའང་སེམས་བསྐྱེད་དང་ལྡན་པར་བརྩོན་འགྲུས་སྐྱེད་ཅིག 
ཅེས་པའི་ཞལ་གདམས་སྙིང་ཐུར་གནང་ངོ་། །ས་མ་ཡ།
༄༅། །དོན་བསྡུས་ཐུགས་ཀྱི་སྐོར་རྣམས་བཞུགས་སོ། ། ན་མོ་གུ་རུ་དྷེ་ཝ་ཌཱཀྐི་ནཱི་ 
ཧཱུཾ༑ སློབ་དཔོན་ཆེན་པོ་པདྨ་འབྱུང་གནས་ཞེས་བྱ་བ་ལ། ཆོས་སྐྱོང་བའི་རྒྱལ་པོ་ 
ཁྲི་སྲོང་ལྡེ་བཙན་གྱིས། ཉིད་ཀྱི་བླ་གཡུ་མེ་རུ་འབར་ཀེ་ཀེ་རུ་སྐངས་ཚོགས་ལ་ 
སོགས་པའི་རིན་པོ་ཆེ་སྣ་ཚོགས་པ། གསེར་གྱི་མཎྜལ་ལ་གཡུའི་ཚོམས་བུ་བཀོད་ 
ནས་ཕུལ་ཞིང་བསྟོད་དེ་ཞུས་པ། སློབ་དཔོན་ཆེན་པོ་ལགས། རྒྱུ་སེམས་ཅན་ལ་ 
འབྲས་བུ་སངས་རྒྱས་སྒྲུབ་པར་བྱེད་པ་ལ། དང་པོ་ཁོ་ནར་རྟོགས་པའི་ལྟ་བ་གཅེས་ 
པར་གདའ་བས། རྟོགས་པ་ལྟ་བ་དང་ལྡན་པ་དེ་གང་ལགས། གསུངས་པ། ལྟ་བ་ 
ཐམས་ཅད་ཀྱི་ཡང་རྩེ། སྙིང་པོ་བྱང་ཆུབ་སེམས་ཀྱི་མན་ངག་ཡིན་ཏེ། སྟོང་ 
གསུམ་གྱི་སྟོང་ཆེན་པོ་ཐམས་ཅད་དང༌། ཕྱོགས་བཅུའི་བདེ་བར་གཤེགས་པ་ 
ཐམས་ཅད་དང༌། ཁམས་གསུམ་གྱི་སེམས་ཅན་ཐམས་ཅད་ཀྱང་དོན་ལ་གཅིག་ 
སྟེ༑ སྙིང་པོ་བྱང་ཆུབ་ཀྱི་སེམས་ལ་འདུས་སོ། །དེ་ལ་སེམས་ཞེས་བྱ་བ་ནི་མ་བྱས་ 
པའི་སེམས་ཅན་སྣ་ཚོགས་སུ་བྱུང་བའོ། །འོ་ན་སེམས་ཅན་དང་སངས་རྒྱས་ལ་ 
ཁྱད་པར་ཅི་ཡོད་ཅེ་ན། སེམས་རྟོགས་མ་རྟོགས་ལས་མེད། སངས་རྒྱས་ཀྱི་རྒྱུ་རང་ 
ལ་ཡོད་ངོ་མ་ཤེས། སེམས་ངོ་མ་ཤེས་པས་རྒྱུད་དྲུག་ཏུ་འཁྱམས་པ་ཡིན་ནོ། །འོ་ན་ 
སེམས་རྟོགས་པར་བྱེད་པ་ལ་ཐབས་ཅི་མཆིས་ན། དེ་ལ་བླ་མའི་གདམས་ངག་
28

༄༄༅། །ཟབ་གཏེར་ཆོས་ཀྱི་མཛོད་ཁང་།
དགོས། དེ་ཡང་སེམས་ཞེས་དྲན་ཅིང་རིག་པ་ཉམས་སུ་མྱོང་བ་གཅིག་ཡིན་ཏེ། 
སེམས་དེ་ཕྱི་རུ་མ་ལྟ་ནང་དུ་ལྟོས། སེམས་ཀྱིས་སེམས་ཚོལ། སེམས་ཀྱི་རང་ 
བཞིན་གཏན་ལ་ཕོབ་ཅིག སེམས་དང་པོ་གང་ནས་བྱུང་། ད་ལྟ་གང་ན་གནས། 
ཐ་མ་གང་དུ་འགྲོ་ལྟོས་ཤིག དེ་ལ་རང་གི་སེམས་འདི་ལ་རང་གིས་བལྟས་པས། 
བྱུང་ས་གནས་ས་འགྲོ་ས་མ་རྙེད། དཔེ་འདི་འདྲ་ཞེས་མཚོན་དུ་མེད་པས་སེམས་ 
དེ་ལ་ཕྱི་ནང་བལྟ་བྱ་ལྟ་བྱེད་མེད་པ་མཐའ་དང་དབུས་མེད། འབྲེལ་བའི་ཡེ་ཤེས་ 
ཆེན་པོ་ཡེ་སྟོང་ཡེ་བྲལ་ཁྱབ་གདལ་ཆེན་པོ། ཡེ་ཤེས་རང་གནས་སུ་རང་ལ་གནས་ 
པ་སྟེ། ད་ལྟ་བྱས་པ་ལྟ་བུ་མ་ཡིན་ལ། དེ་ཉིད་དུ་རང་ལ་གནས་པ་སྟོང་ངོ་ཤེས་ 
པ་དེ་ལྟ་བ་ཡིན། བར་ཐག་རྦད་ཀྱིས་ཆོད། དེ་ལ་གདེང་དང་ལྡན་པ་ཞེས་བྱ་བ་ 
ནི༑ ནམ་མཁའ་དང་འདྲ་སྟེ་ཡེ་ནས་ལྷུན་གྱིས་གྲུབ། ཉི་མ་འདྲ་སྟེ་མ་རིག་པ་ 
མུན་པའི་གཞི་མེད། པདྨ་དང་འདྲ་སྟེ་སྐྱོན་གྱིས་མ་གོས། གསེར་དང་འདྲ་སྟེ་ 
དོན་ཆོས་ཉིད་ལས་མི་འགྱུར། རྒྱ་མཚོ་དང་འདྲ་སྟེ་གཡོ་འགུལ་མེད། ཆུ་བོ་ 
དང་འདྲ་སྟེ་རྒྱུན་ཆད་མེད། གནམ་ས་དང་འདྲ་སྟེ་འདུ་འབྲལ་མེད། རི་རབ་ 
དང་འདྲ་སྟེ་འཕོ་འགྱུར་མེད་པ། དེ་ལྟ་བུའི་དོན་རྟོགས་ནས་བརྟན་པའི་དུས་ 
མེད། རྟོགས་པ་ལྟ་བ་དང་ལྡན་པ་ཟེར་བ་ཡིན།
ཡང་ཞུས་པ། སྒོམ་པ་ཉམས་མྱོང་དང་ལྡན་པ་དེ་གང་ལགས། གསུངས་པ། 
སྒོམ་པ་ཉམས་མྱོང་དང་ལྡན་པ་དེ་ནི། སེམས་ཉིད་མ་བཅོས་པ། མ་བསླད་པ་ 
སོ་མ་རང་ཀ་རྣལ་མ། ལྷུག་པ་ཕྱིར་མི་གཞག ནང་དུ་མི་དགུག་གཏད་མེད་དུ་ 
གཞག ཆོས་ཉིད་མཉམ་པ་ཆེན་པོའི་ངང་ལ་མར་མེ་རླུང་གིས་མ་བསྐྱོད་པ་ལྟར་ 
ཞོག དེ་ལ་ཉམས་མྱོང་ནི་ཤེས་པ་མེད་པ་ལྟེམ་པ་དང་། ཕྱད་པོ་དང་། བདེ་བ་
29

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་། གསལ་བ་དང་། རྟོག་པ་མེད་པ་དང་། སྣང་རབ་རིབ་ཏུ་འདུག་པ་དང་། 
གཟའ་གཏད་ཆུང་བ་དང་། འཇིག་རྟེན་གྱི་སྤྱོད་པ་དང་མི་མཐུན་པ་བྱུང་ན་ཉམས་ 
ཀྱི་རྟགས་ཡིན་པས་གང་ཡང་ངོ་མཚར་དུ་མི་བརྩིའོ།།ཞེན་འཛིན་གང་ལ་ཡང་ 
མི་བྱའོ།།དེ་ལྟ་བུ་དེ་ལ་སྒོམ་པ་ཉམས་མྱོང་དང་ལྡན་པ་ཞེས་བྱའོ། ། གསུངས་ 
པ༑ སྤྱོད་པ་རོ་སྙོམས་དང་ལྡན་པ་གང་ལགས་ཞུས་པས། སློབ་དཔོན་གྱི་ཞལ་ 
ནས། སྤྱོད་པ་ནི་བྷཾ་པ་ལ་རྒྱུན་ཆད་མེད་དེ། འགྲོ་འཆག་ཉལ་འདུག་ཐམས་ཅད་ 
ལ་ཆགས་ཞེན་མེད་པས་ཆོས་ཉིད་ཀྱིས་ཟིན་ཏེ། གང་ལ་ཡང་བླང་དོར་མེད་པར་ 
རིན་པོ་ཆེ་གསེར་གླིང་དུ་ཕྱིན་པ་ལྟ་བུའོ། །དེ་ཁོ་ན་ལ་སྤྱོད་པ་རོ་སྙོམས་དང་ལྡན་ 
པ་ཞེས་བྱའོ། ། ཞུས་པ། རྣམ་རྟོག་འགྱུ་བྱེད་ཀྱི་འཕྲང་གང་དུ་བཅད། གསུངས་ 
པ༑ མཉམ་པར་བཞག་པའི་ཚེ། རྣམ་པར་རྟོག་པ་སུ་ལ་སྐྱེས། ཅིས་ཀྱང་རང་གི་ 
སེམས་ལ་སྐྱེས། སེམས་ཅིའི་ངོ་བོར་ཡང་མ་གྲུབ། རྣམ་རྟོག་སྐྱེ་རྒྱུའི་ངོ་བོ་སྟོང་། 
དཔེར་ན་སྤྲིན་ནམ་མཁའ་ལས་བྱུང་ནས་ནམ་མཁའ་ལ་དེངས་པ་ལྟར། རྣམ་རྟོག་ 
སེམས་ལས་བྱུང་སེམས་ཉིད་ངང་དུ་དེངས། རྣམ་རྟོག་ཆོས་ཉིད་ཀྱི་རང་བཞིན་ 
ཡིན་ནོ། །འཕྲང་བཅད་པ་ནི། སེམས་དྲན་པ་སྣ་ཚོགས་སུ་འགྱུ་ན། དེ་ལ་ཤེས་པ་ 
གཏད་པས་ཁང་སྟོང་གི་རྐུན་བུ་ལྟར། སེམས་སྟོང་པ་ལ་རྣམ་རྟོག་སྟོང་པས་གནོད་ 
པ་བསྐྱལ་བ་ཅི་ཡང་མེད་དོ། །དེ་ལ་རྣམ་རྟོག་འགྱུ་བྱེད་ཀྱི་འཕྲང་ཆོད་པ་ཟེར་ 
བ་ཡིན་ནོ། །འབྲས་བུ་མི་འགྱུར་བའི་གདེང་གང་དུ་བཅའ་ཞེས་ཞུས་པས། སློབ་ 
དཔོན་གྱི་ཞལ་ནས། བྱང་ཆུབ་སེམས་རྒྱུས་མ་བསྐྱེད། རྐྱེན་གྱིས་མི་འཇིག སངས་ 
རྒྱས་སྒམ་པོས་མ་མཛད། སེམས་ཅན་སྒྲིན་པོས་མ་བཅོས། ཡེ་ནས་རང་ཆས་སུ་ 
ཡོད་པ་དེ་བླ་མའི་མན་ངག་གིས་ངོ་ཤེས་པའི་དུས་ནི། སངས་རྒྱས་ཀྱི་མེས་པོ་
30

༄༅། །ཟབ་གཏེར་ཆོས་ཀྱི་མཛོད་ཁང་།
སེམས་ཅན་ཡིན་པས་སྔར་འདྲིས་པའི་ངོ་ཤེས་དང་འདྲའོ། །དེ་ལྟ་བུ་ལ་བརྟན་པ་ 
ཐོབ་ནས་མངོན་དུ་གྱུར་པའི་ངང་ལ་དུས་གསུམ་གྱི་སངས་རྒྱས་ཐམས་ཅད་ཀྱང་ 
སངས་རྒྱས་པས་རྒྱལ་བུ་རྒྱལ་སར་ཕྱུང་བ་ལྟ་བུ་སྟེ། ཉམ་ང་བག་ཚ་བ་མེད་པ་ 
ལྟར། ཡེ་ནས་ལྷུན་གྲུབ་ཏུ་སངས་རྒྱས་པས་འབྲས་བུ་གདེང་དང་ལྡན་པ་ཞེས་བྱའོ། ། 
གོལ་ས་སྐྱོན་གྱི་མཐའ་གང་དུ་གཅོད་ཞུས་པས། གསུངས་པ། རེ་དོགས་གཉིས་ 
བྱུང་ན་ལྟ་བ་མ་རྟོགས་པའི་སྐྱོན་ཡིན། རིག་པ་བྱང་ཆུབ་ཀྱི་སེམས་སྐྱེ་བ་མེད་ 
པ་དེ་ལ། སངས་རྒྱས་ལ་རེ་བ་མེད། སེམས་ཅན་དུ་ལྷུང་དུ་དོགས་པ་མེད། བསྒོམ་ 
བྱ་སྒོམ་བྱེད་གཉིས་བྱུང་ན་སེམས་ཉིད་འཕྲོ་མ་ཆོད་པའི་སྐྱོན་ཡིན་ནོ། ། 
ཆོས་ཉིད་སྤྲོས་པ་དང་བྲལ་བ་ལ་བསྒོམ་པའི་ཡུལ་མེད། སྒོམ་པར་བྱེད་པའི་ 
མཁན་པོ་མེད། བསྒོམ་རྒྱུ་ཅི་ཡང་མེད་དོ་གསུངས། བླང་དོར་གཉིས་བྱུང་ན་ 
ཆགས་འཛིན་མ་ཆོད་པའི་སྐྱོན་ཡིན་པས། སེམས་ཉིད་ཡེ་སྟོང་ཡེ་བྲལ་ལ་བསྒྲུབ་ 
བྱ་ལ་ཆགས་སུ་མེད། དོར་བྱ་ལ་སྡང་དུ་མེད། ཡོན་ཏན་དང་སྐྱོན་ལ་བླང་དོར་ 
མེད་དོ། །ཡོ་བྱད་ལ་ཆགས་ན་ལམ་དུ་ཁྱེར་མ་ཤེས་པའི་སྐྱོན་ཡིན་པས། གང་ 
ལའང་དམིགས་མེད་འཛིན་མེད་དུ་ཁྱེར་བས། ཆགས་ཞེན་རྩ་བ་དང་བྲལ་བར་ 
ཤེས་པར་བྱའོ། །ཧྲིལ་གྱིས་དྲིལ་བས་འཛིན་པ་མེད་པ་ལྟ་བ། གཞག་པ་མེད་པ་ 
བསྒོམ་པ། མྱོང་བ་མེད་པ་ཉམས་མྱོང་། ཐོབ་པ་མེད་པ་འབྲས་བུ། དེ་ལས་ནི་ 
དུས་གསུམ་གྱི་རྒྱས་རྣམས་ཀྱིས་ཀྱང་མ་གསུངས། མི་གསུང་། གསུང་བར་མི་ 
འགྱུར་རོ། །དེ་ལ་གོལ་ས་དང་སྐྱོན་གྱི་མཐའ་ཆོད་པ་ཞེས་ཟེར་བ་ཡིན་གསུངས།
ངེས་པར་ཤེས་པའི་སྐྱོན་བསལ་བ་དེ་གང་ལགས་ཞུས་པས། གསུངས་པ། རང་ 
སེམས་སངས་རྒྱས་སུ་རྟོགས་ཀྱང་བླ་མ་མི་སྤོང་། སྣང་བ་སེམས་སུ་རྟོགས་ཀྱང་
31

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདུས་བྱས་ཀྱི་དགེ་བ་རྒྱུན་མི་གཅོད། སངས་རྒྱས་ལ་རེ་བ་མེད་ཀྱང་ལྷ་དཀོན་ 
མཆོག་ལ་མཆོད་པ་མི་སྤོང་། འཁོར་བ་ལ་དོགས་པ་མེད་ཀྱང་སྡིག་པ་ཕྲ་མོ་ནས་ 
སྤང་།ཆོས་ཉིད་འགྱུར་མེད་ཀྱི་དོན་གཏིང་རྙེད་ཀྱང་། ཆོས་གང་ལའང་སྒྲོ་སྐུར་
མི་འདེབས། རང་ལ་མངོན་ཤེས་དང་ཏིང་ངེ་འཛིན་ལ་སོགས་པའི་ཡོན་ཏན་ཤར་ 
ཡང་། ང་རྒྱལ་དང་རློམ་སེམས་སྤང་། འཁོར་འདས་གཉིས་མེད་དུ་ཤེས་ཀྱང་། སེམས་ 
ཅན་ལ་སྙིང་རྗེ་རྒྱུན་མི་གཅད་གསུངས། ངེས་པའི་ཤེས་པ་སྐྱེད་པ་གང་ལགས་ 
ཞུས་པས། རང་སེམས་གདོད་མ་ནས་སངས་རྒྱས་པར་ངེས་ཤེས་བསྐྱེད། ཆོས་ 
ཐམས་ཅད་ཀྱི་རྣམ་འཕྲུལ་ཡིན་པར་ངེས་ཤེས་བསྐྱེད། འབྲས་བུ་རང་ལ་གནས་པས་ 
གཞན་དུ་མེད་པའི་ངེས་ཤེས་བསྐྱེད། བླ་མ་ལ་སངས་རྒྱས་དངོས་ཡིན་པའི་ངེས་ 
ཤེས་བསྐྱེད། ལྟ་སྒོམ་གྱི་དེ་བཞིན་ཉིད་སངས་རྒྱས་ཀྱི་དགོངས་པ་ཡིན་པར་ངེས་ 
ཤེས་བསྐྱེད། དེ་ལྟ་བུའི་ཚུལ་གྱིས་ཉམས་སུ་བླང་བར་བྱའོ། ། 
བརྒྱུད་པ་མན་ངག་དང་ལྡན་པ་གང་ལགས་ཞུས་པས། སློབ་དཔོན་གྱི་ཞལ་ 
ནས། ཀུན་ཏུ་བཟང་པོའི་གསང་གཏམ་འདི་ཀུན་གྱི་ཐུན་མོང་མ་ཡིན་པས། གདུང་ 
ཤུགས་དང་ལྡན་པའི་སྐྱེས་བུ་རྣམས་ལ་དགོངས་པའི་ཀློང་རང་བཞིན་གྱིས་བརྡོལ་ 
ནས། བརྒྱུད་པའི་བཀའ་བབས་པར་གྱུར་པས་བརྒྱུད་པའི་ཕྲེང་བ་བགྲང་བ་མི་ 
འཚལ། དད་གུས་མེད་ཅིང་ཉམས་སུ་ལེན་ལེན་པ་རྣམས་ལ་བརྒྱུད་པ་དགུ་ཕྲུགས་ 
འདས་ཀྱང་ན་ཡ་ཡིན། མངའ་བདག་རྗེ་ལགས། དད་པ་གདུང་ཤུགས་ཉམས་ 
ལེན་ལྡན་པ་གཅིག་ཐུགས་ཀྱི་ཀློང་དུ་བརྟེན་འཚལ་གསུངས། རྗེ་ལྷ་གཅིག་ལགས། 
ཆོས་སྐྱེ་བ་མེད་པའི་དོན་གཅིག་མ་རྟོགས་ན། སྐུ་ལུས་རྒྱལ་པོར་སྐྱེས་ཀྱང་ཚེ་ལ་ 
ལོང་མེད་ཆུའི་ལྦུ་བ་དང་འདྲ། ཆོས་ཉིད་བསམ་དུ་མེད་པ་ལ་ལོངས་མ་སྤྱད་ན།
32

༄༅། །ཟབ་གཏེར་ཆོས་ཀྱི་མཛོད་ཁང་།
མངའ་ཐང་རྒྱལ་སྲིད་འཇའ་ཡི་རི་མོ་དང་འདྲ་སྟེ་ཡལ་ནས་འགྲོ། རིག་པ་རང་
བྱུང་གི་གྲོགས་དང་མ་འགྲོགས་ན། བཙུན་མོ་འཁོར་དང་འབངས་ཤུལ་ཀའི་མགྲོན་ 
པོ་དང་འདྲ་སྟེ་སོ་སོར་གྱེས་ནས་འགྲོ། ལྟ་བྷཻ་གནས་ལུགས་ཀྱི་དོན་མ་བསྒོམས་
ན༑ སྐྱེ་ཤི་འབྱུང་འཇུག་ཟོ་ཆུའི་ཁྱུད་མོ་དང་འདྲ་སྟེ་གཅིག་ནས་གཅིག་ཏུ་འཁོར།
རྒྱལ་སྲིད་ཞི་བའི་ཆོས་ཀྱིས་མ་བསྐྱངས་ན། བཀའ་ཁྲིམས་བསྡམས་ཀྱང་དུག་གི་ 
སྡོང་པོ་དང་འདྲ་སྟེ་རང་འཕུང་བར་འགྱུར།རྒྱལ་པོ་ཆེན་པོས་ཆོས་ཁྲིམས་བསྡམ་
འཚལ་ཞེས་གདམས་སོ། །
རྒྱལ་པོ་ཆེན་པོ་ལགས། དུས་ཀྱི་ཐ་མ་ལ་བཀའ་བཟང་རེ་ནི་ཀུན་གྱིས་འདོད། 
རྟོགས་ནི་སུས་ཀྱང་མ་རྟོགས་བཀའ་བཞིན་མི་བྱེད་པར་ཆོས་པར་ཁས་ལེན་མི་ 
མང་། དེའི་དུས་སུ་གྲུབ་ཐོབ་ཉུང༌། ཐོ་ཅོ་ཆེ་བ་མང་། རྒྱ་བོད་ཧོར་རྣམས་ཁྲབ་ 
བྱང་རྒྱུན་ཐག་ཆད་པ་ལྟར་འགྱུར་བས། གདུལ་དཀའ་བར་མཆི། དེའི་དུས་སུ་ 
ཆོས་དང་བསྟན་པ་བཅོས་སུ་དཀའ་བས་རིན་པོ་ཆེའི་གཏེར་དུ་སྦོས་དང༌། རྗེ་
ཡབ་སྲས་ཀྱི་སྐྱེ་མཐའ་ལ་སྨོན་ལམ་གྱི་དབང་གིས་འཕྲད་དེ་འོང་། དེའི་དུས་སུ་
ཡང་ཡེངས་བར་མ་དོར་ཕུར་ཚུགས་སུ་ཉམས་སུ་ལོངས། ཀོབ་འབྱོར་དང་ཡི་
ཡོན་མ་ཆེ། ཁེངས་དྲེགས་དང་ལོ་འདོད་མ་རྔམས། འགྲན་སེམས་དང་ཡོན་ཏན་ 
མ་ངོམས་པར་འགྲོ་དོན་སྦས་པའི་ཚུལ་དུ་གྱིས། སྣོད་དང་མི་ལྡན་པ་ལ་གདམས་ 
པའི་བཅུད་མ་བསྟན། སྣོད་ལྡན་གྱི་སྐྱེས་བུ་ལ་ཆང་བཙིར་དང་དཔེ་ཁྱུད་མ་བྱེད། 
ཅེས་ཞལ་གྱི་གདམས་པ་གནང་ངོ་། །ས་མ་ཡ།
སྤྲུལ་པའི་སྐུ་མཆོག་པདྨ་འབྱུང་གནས་ལ། ཁྲི་སྲོང་ལྡེ་བཙན་གྱིས་གདུང་ 
བའི་སྨྲེ་སྔགས་ཕྱུང་ནས། འཆི་ཀར་སངས་རྒྱུས་པའི་གདམས་ངག་གཅིག་ཞུ་འཚལ་
335

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞེས་ཞུས་པས། གསུངས་པ། གསང་སྔགས་གསེང་ལམ་སྡིག་པོ་ཆེ་སྔོན་སངས་རྒྱ་ 
བ༑ བར་དོ་མེད་པའི་གདམས་པ་བདོག་པས་གསོན་མཛོད། འོ་སྐོལ་མ་རིག་ 
པའི་རྐྱེན་དང་ལས་ཀྱི་དབང་གིས། དང་པོ་མངལ་དུ་ཞུགས་ནས་སྐྱེ་བ་ལགས། 
བར་དུ་ལོ་གྲངས་འགའ་ཙམ་ས་སྟེང་ན་གནས་པ་ཡིན། མཐར་ཤི་བའི་དུས་ནས་
ཕུང་པོ་རྟིང་དུ་ལུས། རྣམ་ཤེས་ལས་ཀྱི་དབང་གིས་འགྲོ་བ་རིགས་དྲུག་གང་རུང་ 
དུ་ལུས་ལེན་པས་འཁོར་བར་འཁྱམས་པ་ཡིན། དེ་ཡང་འོ་སྐོལ་ཚེ་འདིར་མཐར་ 
ཕྱིན་དབང་དུ་བྱས་ན་ཡང་ལོ་བརྒྱ་ཡན་ལས་མི་ཐུབ། དེ་ཡང་ཚེ་ཕྱེད་ནུབ་མོ་ཉལ་
ནས་རོ་དང་འདྲ། བག་ཆགས་འཁྲུལ་པའི་དབང་གིས་རྨི་ལམ་བདེ་སྡུག་ཉམས་ 
སུ་མྱོང་། དེ་ནས་ལོ་ལྔ་བཅུ་ལས་མེད། དེ་ཡང་ནང་ནུབ་ལྟོ་གཡོ་ལས་ཀ་ཟ་ 
འཐུང་གིས་བྲེལ། ལབ་ལོབ་སྨྲ་མཆུ་འདོད་ཡོན་ཟང་ཟིང་གིས་གཡེང༌། འདི་ 
ཡིན་མེད་པའི་མི་ཚེ་ལོང་མེད་ལ་བུན་གྱིས་ཟད་པ་མ་ཚོར། དེ་ཡང་ལོ་བརྒྱ་ 
ཐུབ་བའི་དབང་དུ་བྱས་པ་ཡིན། དེ་ལྟར་མ་ཡིན་པ་ནི་སྐྱེས་པའི་ནངས་པར་ནས་
ཀྱང་འཆི་བའི་དུས་ཐེབས་པ་དང་འདྲ་བ་རང་ཆས་སུ་ཡོད་ཀྱང་། འོ་སྐོལ་གཏན་
ནས་མི་འཆི་བ་ལྟར། ཆགས་སྡང་ལ་སོགས་པའི་ཟང་ཟིང་འགྱུར་ལོག་སྣ་ཚོགས་ 
བྱེད་པར་འདུག་སྟེ། ནམ་འཆི་མི་ཤེས་རྐྱེན་ནི་མང་། ཞག་གཅིག་མི་འཆི་བའི་ 
བསྲིང་ཐབས་ཀྱང་འཆི་དུས་ལ་བབས་པའི་ཚེ་མེད། དབང་མེད་དུ་འཆི་བར་ 
ཐག་ཆོད། རྒྱལ་པོ་ཡབ་སྲས་གསོན་ཅིག འཆི་ལུགས་ལ་རབ་འབྲིང་ཐ་མ་ 
གསུམ་སྟེ། རྒྱལ་པོ་ལྟར་འཆི་བ་ནི། མངའ་རིས་ལོངས་སྤྱོད་གསུམ་གྱིས་བསྐོར་ 
ནས་ཟང་ཟིང་གི་ངང་ལ་ཤུལ་དུ་འཕྲེངས་ནས་འཆི། དེ་ནི་འཆི་ལུགས་ཐ་མ་ཡིན་
པས། འཆི་ཀར་ཆགས་པ་དང་ཞེན་པ་གང་ལ་འང་མི་བྱ་བ་གནད་ཤིན་ཏུ་ཆེ།
34

༄༅། །ཟབ་གཏེར་ཆོས་ཀྱི་མཛོད་ཁང་།
སྤྲང་པོ་ལྟར་འཆི་བ་ནི། རྫས་དང་ཡོ་བྱད་གང་ཡང་ཆགས་རྒྱུ་མེད་པས་འཆི་བ་ 
ཡིན་ཏེ། འདི་ནི་འཆི་ལུགས་འབྲིང་པོ་ཡིན། རི་དྭགས་ལྟ་བུར་འཆི་བ་ཞེས་བྱ་སྟེ། 
གཅིག་པུར་རི་ཁྲོད་དུ་ཆགས་པ་དང་ཞེན་པའི་རྟོག་པ་མེད་པར་འཆི་བ་ནི། འཆི་ 
ལུགས་རབ་ཡིན་ནོ། །འཆི་བའི་དུས་ཀྱི་སངས་རྒྱས་ལུགས་ལ་གསུམ་སྟེ། དབང་ 
པོ་ཐ་མ་ཚོགས་བསགས་ནས་ཚེ་ཕྱི་མ་དང་བཅས་ནས་སངས་རྒྱས་པ་ཡིན།དབང་
པོ་འབྲིང་གིས་གོམས་འདྲིས་དང་བཅས་ནས་བར་དོར་སངས་རྒྱས་པ་ཡིན། དབང་
པོ་རབ་རྟོགས་པ་དང་བཅས་ནས་བར་དོ་མེད་པར་སངས་རྒྱས་པ་ཡིན། ད་རེས་
འོ་སྐོལ་འདི་ཡང་བར་དོ་མེད་པར་སངས་རྒྱས་པའི་གདམས་པ་ཡིན། གསང་
སྔགས་ཀྱི་གསེང་ལམ་བྱ་བ་ཡིན་ནོ། །
དེ་ཡང་གདམས་པའི་རྩ་བ་ཚིག་གསུམ་གྱིས་མཚོན་པ་སྟེ། ཕྱི་སྣང་བའི་ཡུལ་
ཐམས་ཅད་ནམ་མཁའི་ངོ་བོ་ལྟར་རྩད་བཅད་ནས། ཕྱི་སྣོད་ཀྱི་འཇིག་རྟེན་འགྲོ་
དྲུག་གི་སྐྱེ་གནས་རྩ་བ་དང་བྲལ། ནང་འཛིན་པའི་སེམས་གསལ་སྟོང་གི་ངོ་བོ་
རྩ་བ་ཆོད་པས་ནང་བཅུད་ཀྱི་སེམས་ཅན་ཐམས་ཅད་མངལ་ཁ་སྟོངས་པར་བཞག་ 
ནས་སྐྱེ་བ་རྩ་བ་དང་བྲལ། མ་རིག་པ་སྐྱེ་མེད་དུ་རྟོགས་པས་ཆོས་ཉིད་ཀྱི་རྩ་བ་ 
བཅད་ནས་དགེ་སྡིག་རྩ་བ་དང་བྲལ་བའོ། །གདམས་པ་ཚིག་གསུམ་པོ་འདི་ལ་ 
འདུས་སོ། །ཞེས་གདམས་པའོ། །རྒྱལ་པོས། ཕྱི་སྣང་བའི་ཡུལ་ནམ་མཁའི་ངོ་ 
བོར་རྩད་ཇི་ལྟར་གཅད། ཕྱི་སྣོད་ཀྱི་འཇིག་རྟེན་འགྲོ་དྲུག་གི་སྐྱེ་གནས་རྩ་བ་ཇི་ 
ལྟར་བྲལ་བ་ལགས་ཞུས་པས། སློབ་དཔོན་གྱི་ཞལ་ནས། ཕྱི་སྣང་བའི་ཡུལ་ནི། 
ད་ལྟར་གྱི་སྣང་བ་གླིང་བཞི་རི་རབ་བྱེ་བ་ཐེར་འབུམ་ཡོད་པ་ལ། འོ་སྐོལ་གྱི་སྣང་ 
བ་ལ་སོ་རྡོ་རི་བྲག་རྩི་ཤིང་ནགས་ཚལ་སྣ་ཚོགས་སུ་སྣང་བ་འདི་ཡིན་ཏེ། མ་རྟོགས་
35

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལོག་པའི་སྣང་བ་བྱ་བ་ཡིན། མདོ་དགོངས་པ་འདུས་པ་ལས། རྫས་ཀྱི་ངོ་བོ་ 
གཅིག་ལ་ཡང་། །ལོག་ལྟ་དྲུག་དང་ཡང་དག་གཅིག །ཕྱིན་ཅི་ལོག་གི་རྣམ་པ་ 
གཉིས། །ཞེས་སོ། །
འོ་སྐོལ་གྱི་ཆུ་གཅིག་པུ་ལ་ཡང་ལྷས་བདུད་རྩིར་མཐོང་། ལྷ་མ་ཡིན་གྱིས་གོ་ 
མཚོན་དུ་མཐོང་། མིས་ཆུར་མཐོང་། བྱོལ་སོང་གིས་བཏུང་བར་མཐོང་། ཡི་ 
དྭགས་ཀྱིས་རྣག་ཁྲག་ཏུ་མཐོང་། དམྱལ་བས་ཟངས་ཆུ་ཁོལ་མར་མཐོང་། ལོག་ 
ལྟ་དྲུག་ཏུ་བྱུང༌། ཡང་དག་པ་དེ་གང་ཡང་མ་ཡིན། དེ་ལ་ཕྱིན་ཅི་ལོག་གཉིས་ 
སུ་བཟུང་སྟེ། མུ་སྟེགས་པ་རྣམས་ན་རེ། རྒྱུ་འབྲས་གཉིས་རྟག་པས་མི་ཤི་བ་མིར་ 
སྐྱེ༑ རྟ་ཤི་བ་རྟར་སྐྱེ་ བ་ལ་སོགས་འདོད། མུ་སྟེགས་ཆད་པ་བ་ན་རེ། ལུས་ 
འབྱུང་བཞི་བག་ལ་ཞ། སེམས་ནམ་མཁའི་བག་ལ་ཞ། ད་ལྟའི་འདི་རྐྱེན་སྣང་གློ་ 
བུར་བ་ཡིན། ཤི་ནས་ལུས་མི་ལེན་ཟེར། དེ་གཉིས་ཕྱིན་ཅི་ལོག་གི་རྟོག་པ་ཡིན། 
འོ་ན་ཡང་དག་པའི་དོན་གང་ཡིན་ན། དེ་ནི་ཅི་ཡང་མ་ཡིན། འཛིན་པ་ཐམས་ 
ཅད་དང་བྲལ་བ་གཅིག་ཡིན། ད་ལྟར་གྱི་སྣང་བ་ས་རྡོ་རི་བྲག་རྩི་ཤིང་ནགས་ 
ཚལ་ལ་སོགས་པ་འདི་ལ་གང་དུའང་མི་འཛིན། གང་དུའང་མི་སྒྲུབ་པས་སྣང་ 
བ་མི་འགེགས། ཡོད་མེད་མི་སྒྲུབ་སྣང་བ་རང་ཤར། སྟོང་པ་རང་སྟོང་ནམ་མཁའི་ 
ངོ་བོ་དང་འདྲ་སྟེ་ངོ་བོ་རང་སྟོང་། སྣང་ལ་རང་བཞིན་མེད་པར་བཞག་གོ ། དེ་ 
ལྟ་བུའི་ཡུལ་སྣང་ལ་འཛིན་པ་མ་ཞུགས་པས། ཞེན་ཆགས་མི་སྐྱེ། ཕྱི་སྣོད་ཀྱི་ 
འཇིག་རྟེན་རྩ་བཅད་པས་རིགས་དྲུག་ཏུ་སྐྱེ་བ་མེད། རྒྱུད་དྲུག་ནས་སྟོང་པ་ཡིན་ 
ནོ༑ ༑དེ་ཅིའི་ཕྱིར་ཞེ་ན། རིགས་དྲུག་གི་སྣང་བ་འཁྲུལ་པ་ཡིན། འཁྲུལ་པ་དང་ 
བྲལ་བ་ཡུལ་སྣང་མཐོང་རྒྱུ་མི་གདའ་གསུངས། ནང་འཛིན་པའི་སེམས་གསལ་
36

༄༅། །ཟབ་གཏེར་ཆོས་ཀྱི་མཛོད་ཁང་།
སྟོང་ངོ་བོར་ཚད་བཅད་པ་དེ་གང་ལ་གས་ཞུས་པས། སློབ་དཔོན་གྱི་ཞལ་ནས། 
ནང་འཛིན་པའི་སེམས་གསལ་སྟོང་དུ་རྩད་བཅད་ནས་སེམས་ཀྱི་མངལ་ཁ་སྟོང་ 
པར་བཞག་པས་སྐྱེ་རྒྱུད་རྩ་བ་དང་བྲལ་ཟེར་ཙམ་ན། ནང་འཛིན་པའི་སེམས་ 
ཡིན་ནོ། །ཕ་མ་སྤུན་གྲོགས་བུ་ནོར་དགྲ་གཉེན་ལ་སོགས་པ་འདི་རྣམས་ཡིན། འོ་ 
ན་འཛིན་མཁན་རང་གང་ཡིན་ན། ཉོན་མོངས་པ་ཅན་གྱི་ཡིད་དེ་ཡིན། ཡིད་ཀྱི་ 
རྩ་བ་བཅད་ན་ཡིད་དུ་མ་གྲུབ། འོ་ན་གང་མེད་དམ་ཞེ་ན། མ་རྟོགས་པའི་དུས་ 
ན་ཡིད་ཀུན་བྱེད་ཕུང་ཁྲོལ་མཁན་སེམས་མི་དྲན་ཞེས་བྱ་བ་དེ་ཉིད་རྟོགས་ཤིང་ 
རྩད་ཆོད་ན་གསལ་ལ་མ་འགགས་པ་གཅིག་ཡོད་དོ། ། 
དེ་ལ་སེམས་ཉིད་ཅེས་བྱ་བ་གང་དུ་ཡང་མ་གྲུབ་པ་དེ་ལ་ཆོས་ཀྱི་དབྱིངས་ཞེས་ 
བྱ༑ དེ་ཉིད་གསལ་ལ་མ་འགགས་པར་རང་སྣང་བ་ཡིན། སྣང་ཡང་གང་དུའང་ 
མ་གྲུབ་པ་སྟོང་པ་ཡིན། དེ་ལྟར་ཡུལ་གནས་གང་ལ་ཡང་ཕ་དང་མར་ཡིད་འཛིན་ 
མ་ཞུགས་པར། འཛིན་པས་ཕ་རྒྱུ་དང་། ཆགས་པས་མའི་རྐྱེན་ཟད་པས། རིགས་ 
དྲུག་གི་མངལ་ཁར་སྐྱེ་དོགས་མི་གདའོ། །གསུངས། མ་རིག་པ་སྐྱེ་མེད་དུ་རྟོགས་ 
པས་ཆོས་ཉིད་ཀྱི་རྩ་བ་བཅད་པས་དགེ་སྡིག་གི་རྩ་བ་དང་བྲལ་བ་དེ་གང་ལགས་ 
ཞུས་པས། སློབ་དཔོན་གྱི་ཞལ་ནས། མ་རིག་པ་ཞེས་གང་ལ་ཟེར་ན། ཆོས་ཉིད་ 
ཀྱི་དོན་མ་མཐོང་བ་ཡིན། དེ་སྐྱེ་མེད་དུ་རྟོགས་དགོས་པ་ཡིན། སྐྱེ་མེད་བྱ་བ་ 
གང་ལ་ཟེར་ན། སེམས་ཉིད་ཅིའི་ངོ་བོར་ཡང་མ་གྲུབ་པ་སྤྲོས་པའི་མཚན་མ་ 
ཐམས་ཅད་དང་བྲལ་བ་རིག་པ་ རང་། ཤར་བ་ལ་ཟེར་བ་ཡིན། རང་གིས་རང་ཤེས་ 
པ་ཞེས་བྱ། སྐྱེ་བ་མེད་པའི་དོན་རྟོགས་པ་ཞེས་བྱ། དོན་ལ་ཆོས་ཉིད་དོན་གྱི་ངོ་ 
བོ་རྩད་ཆོད་པ་ཞེས་ཟེར། དེ་ལ་དགེ་སྡིག་ལས་ཀྱི་ཆོས་དང་བྲལ་བ་ཞེས་བྱའོ། །
37

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དགེ་བ་ཅི་བྱས་ཀྱང་སངས་རྒྱས་འབྲས་བུ་ལ་རེ་བ་མེད། སྡིག་པ་ཇི་སྙེད་བྱས་ 
ཀྱང་ངན་སོང་དང་དམྱལ་བའི་དོགས་པ་མེད་དོ། །དེ་ལ་ལས་དང་ལས་ཀྱི་རྣམ་ 
པར་སྨིན་པས་གོས་པ་མེད་དོ། །དེ་ལ་རིག་བཟོའི་འདོད་ཀའམ་བཅོས་པ་མ་ཡིན་ 
ཏེ༑ བཀའ་ལུང་ཐམས་ཅད་ལས་བཤད་དོ། ། 
ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་པ་ལས་ཀྱང་། ཆོས་ཉིད་ཐམས་ཅད་རང་ 
བཞིན་གྱིས་སྟོང་པར་ལས་ཀྱང་མ་མཆིས། ལས་ཀྱི་རྣམ་པར་སྨིན་པ་ཡང་མ་མཆིས་ 
སོ༑ ༑ཞེས་པ་དང་། ཚུལ་བརྒྱ་ལྔ་བཅུ་པ་ལས། ཇི་ལྟར་པདྨ་རབ་ཏུ་དམར་བ་ལ། ། 
ཉེས་པའི་སྐྱོན་གྱིས་མ་གོས་སོ། །དེ་བཞིན་ཆོས་རྣམས་སྟོང་པ་ལ། །ལས་ཀྱི་ཉེས་ 
པས་མི་གོས་སོ། །ཞེས་གསུངས་པ་དང་། ནམ་མཁའ་ཆེ་ལས། ཅི་སྟེ་ལས་ཀྱི་ 
དབང་གྱུར་ན། །རང་བྱུང་ཡེ་ཤེས་ཡོད་མ་ཡིན། །ཞེས་སོ། །རྡོ་རྗེ་རི་རབ་ཁང་པ་ 
ལས། བདག་ནི་བདག་གིས་སྟོང་། གཞན་ནི་གཞན་གྱིས་སྟོང་། གཉིས་ཀ་ནི་ 
གཉིས་ཀས་སྟོང་། གཉིས་ཀ་མ་ཡིན་པ་ནི་གཉིས་ཀ་མ་ཡིན་པས་སྟོང་། གཉིས་ 
ཀ་མ་ཡིན་པ་ནི་མཐའ་མེད་པས་སྟོང་སྟེ། ཡང་དག་མ་ཡིན་པས་ཀུན་ཏུ་བརྟགས་ 
པའི་ཕྱིར་རོ། །ཞེས་སོ། །བློ་གྲོས་རྒྱ་མཚོའི་མདོ་ལས། ཐེག་པ་ཆེན་པོའི་མདོ་ 
འདི་དག་འཇིག་རྟེན་དང་མི་མཐུན་པའོ། །དེ་ཅིའི་ཕྱིར་ཞེ་ན། སེམས་ཉིད་ནི་ 
རྒྱུན་གྱི་རྗེས་སུ་འཇུག་པ་དང་བྲལ་བའོ། །ཞེས་སོ། །དེས་ན་ཐམས་ཅད་ཀྱང་རང་ 
སེམས་ཀྱི་འཁྲུལ་པར་ཤེས་པས། ཆོས་ཉིད་ཀྱི་དོན་རྩད་ཆོད། དགེ་སྡིག་རྩ་བ་ 
དང་བྲལ་བ་ཡིན་ནོ། །ཞེས་གསུངས། ཡང་རྒྱལ་པོས། འཆི་བའི་དུས་བར་དོ་ 
མེད་པར་སངས་རྒྱས་པ་ཅི་ལྟར་བྱ་ཞེས་ཞུས་པས། སློབ་དཔོན་གྱི་ཞལ་ནས། རྣལ་
འབྱོར་པ་བློ་རབ་ཀྱིས་སྔ་ཕྱི་སྣང་བའི་ཡུལ་ལ་འཛིན་པ་མེད་པས་སྣང་བ་ལ་སྒྲོ་
38

༄༅། །ཟབ་གཏེར་ཆོས་ཀྱི་མཛོད་ཁང་།
འདོགས་ཆོད་ནས་སྣང་བ་རང་སར་གྲོལ་ཏེ། བར་དོའི་སྣང་བ་ཡུལ་མི་འཆར། ཕྱི་ 
སྣོད་འཇིག་རྟེན་དུ་སྐྱེ་བ་མེད། ནང་འཛིན་པའི་སེམས་གང་ཅིའི་ངོ་བོར་ཡང་ 
མ་གྲུབ་པས་འཁོར་བ་རང་སར་གྲོལ་ཏེ། བར་དོ་ཡིད་ཀྱི་ཡུལ་མེད་པས་རིགས་ 
དྲུག་མངལ་སྒོ་ཁ་སྟོང་སྟེ་སྐྱེ་རྒྱུ་མེད། ཆོས་ཉིད་རང་སར་རྣལ་འབྱོར་པའི་ལུས་
བོར་ནས་རིག་པ་ནམ་མཁའ་དང་འཕྲད་དེ་ལས་དགེ་སྡིག་འཕེལ་ཟད་པ་ཡིན་
ནོ༑ ༑ཞེས་གསུངས།
རྒྱལ་པོས་དེ་ལྟ་བུ་དེ་ལ་སྐུ་གསུམ་གྱི་འབྲས་བུ་ཇི་ལྟར་འབྱུང་བ་ལགས་ཞུས་པས། 
སློབ་དཔོན་གྱི་ཞལ་ནས། ཆོས་ཉིད་ཀྱི་གཞི་སྨྲ་བརྗོད་ཀྱི་ཡུལ་ལས་འདས་པ། གང་
ཅིར་ཡང་མ་ཡིན་པ་ནམ་མཁའ་ལྟ་བུའི་ངང་ལས་འབྲས་བུ་ཆོས་ཀྱི་སྐུ་ཞེས་བྱའོ། །
ཆོས་ཀྱི་སྐུ་ནམ་མཁའ་ལྟ་བུའི་ངང་ལས། ལོངས་སྤྱོད་རྫོགས་པའི་སྐུ་སྤྲིན་ལྟ་བུ་
མཚན་དང་དཔེ་བྱད་ཀྱིས་སྤྲས་པ་ས་བཅུའི་བྱང་ཆུབ་སེམས་དཔའ་རྣམས་ཀྱི་ངོ་ 
ལ་སྣང་ངོ་། །སྤྲུལ་པའི་སྐུ་ཆར་ལྟ་བུ་སྤྲུལ་པ་དཔག་ཏུ་མེད་པས་གང་ལ་གང་འདུལ་ 
གྱིས་དོན་བྱེད་པའོ། །ཐིག་ལེ་སྦས་པའི་རྒྱུད་ལས། ནམ་མཁའ་སྟོང་པའི་ངང་ 
ཉིད་ལས། །ཆུ་འཛིན་སྤྲིན་གྱི་རང་བཞིན་ཆགས། །དེ་ལ་ཆར་དུ་དབབ་བ་ཡིན། ། 
རྩི་ཤིང་ནགས་ཚལ་སྐྱེས་པ་ཡིན། །ཆོས་སྐུ་བསམ་གྱིས་མི་ཁྱབ་པས། །རྣལ་འབྱོར་ 
རྣམ་གསུམ་རྟོགས་པའི་ཡུལ། །དེ་ལས་ལོངས་སྐུ་འབྱུང་བ་ཡིན། །ཐེག་ཆེན་བྱང་ 
ཆུབ་སེམས་དཔའི་ཡུལ། །དེ་ལས་སྤྲུལ་སྐུ་འབྱུང་བ་ཡིན། །སྐལ་ལྡན་སེམས་ཅན་ 
རྣམས་ཀྱི་ཡུལ། །ཞེས་སོ། དེ་ནི་འབྲས་བུ་སྐུ་གསུམ་གྱི་འཆར་ལུགས་ཡིན་ནོ། ། 
ཞེས་གསུངས། རྗེ་ལྷ་ཅིག་ལགས། ཚེ་ལ་ལོང་མེད་ཆོས་ཉིད་ཟབ་མོའི་དོན་འདི་ 
ཉམས་སུ་ལོངས་མཛོད་། དགོངས་པ་ཟབ་མོའི་དོན་དང་ལྡན་ཡང་། འདུས་བྱས་
39

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱི་དགེ་བའི་རྩ་བ་རྒྱུན་མ་བཅད་པར་མཛོད། ཅི་བྱེད་དམིགས་པ་མེད་པའི་ 
རྒྱས་ཐོབ། ཆོས་འདི་རྣམས་ནི་ད་ལྟ་སྤེལ་ན་སྒྲོ་སྐུར་གྱི་གནས་སུ་འགྲོ་བས། ཕྱི་ 
རབས་ཀྱི་དོན་དུ་གཏེར་དུ་སྦོས་ལ་བཀའ་རྒྱས་ཐོབ། བསེ་ཞལ་གྱི་གདམས་པ་ 
མངའ་བདག་ཡབ་སྲས་ལ་གནང་ངོ༌། །མཚོ་རྒྱལ་བདག་གིས་དཀར་ཆག་ལ་བཏབ་ 
ནས་གཏེར་དུ་བསྐུངས་པ་འདི། སྐལ་ལྡན་ལས་ཅན་རྣམས་དང་འཕྲད་པར་ཤོག །
ས་མ་ཡ།
༈ ན་མོ་གུ་རུ་དྷེ་བ་ཌཱཀྐི་ནི་ཧཱུཾ། སངས་རྒྱས་སྣང་བ་མཐའ་ཡས་ཀྱི་སྤྲུལ་པ། 
ཐབས་མཁས་ཐུགས་རྗེའི་བདག་ཉིད་དམ་པར་གྱུར་པ། སློབ་དཔོན་པདྨ་འབྱུང་ 
གནས་ཀྱིས་རྒྱལ་བ་ཐམས་ཅད་ཀྱི་དགོངས་པ་འདུས་པ་གནད་ཀྱི་ཞལ་གདམས་ 
གསུངས་པ། དེ་ཡང་སྣང་སྲིད་ཐམས་ཅད་ཀྱི་གནད་ནམ་མཁར་འདུས། འབྱུང་ 
བ་ཐམས་ཅད་འགྱུར་ཞིང་ནམ་མཁའ་མི་རྟག་པའོ། །དེ་ཡང་ནམ་མཁའི་རང་
བཞིན་ནི། འབྱུང་བ་ཆོས་ཉིད་ཀྱི་ནམ་མཁའ་ལ་ས་ཆུ་མེ་རླུང་ནི་འགྱུར་བའི་ཆོས་ 
ཉིད་ཡིན་ཏེ། བྱུང་ཡང་ནམ་མཁའ་ལས་བྱུང་། གནས་ཀྱང་ནམ་མཁའི་ངང་ལ་ 
གནས། ཐིམ་ཡང་ནམ་མཁའི་ངང་ལ་ཐིམ། ནམ་མཁའི་རང་བཞིན་དུས་གསུམ་ 
འགྱུར་བ་མེད་པ། སྣང་སྲིད་ཐམས་ཅད་ནི་ནམ་མཁའི་ངང་ལ་འདུས་སོ། །དེས་ 
ནམ་མཁའི་དོན་ཡེ་གདོད་མ་ནས་སྟོང་པར་མི་འགྱུར་བའོ། །འབྱུང་བཞིའི་ངང་
ལ་འདུས་སོ། །དཔེ་ནམ་མཁའ་ལ་དོན་ཆོས་ཉིད་ནམ་མཁའ་ལ་ཡེ་གདོད་མ་ནས་ 
སྟོང་པ་ལ། རྟགས་སེམས་ཉིད་སྟོང་པ་ནམ་མཁའ་ལྟ་བུ་ལ། བག་ཆགས་དང་ 
ཉིན་མོངས་པ་སྤྲིན་དང་། ཁུ་རླངས་ལྟ་བུ་ཡང་སེམས་ཉིད་སྟོང་པ་ལས་བྱུང་། 
གནས་ཀྱང་སེམས་ཉིད་སྟོང་པའི་ངང་ལ་གནས། ཐིམ་ཡང་སེམས་ཉིད་སྟོང་པའི་
40

༄༅། །ཟབ་གཏེར་ཆོས་ཀྱི་མཛོད་ཁང་།
ངང་ལ་ཐིམ་པའོ། །དེ་ལྟར་རྟོགས་པའི་དུས་ན་ལས་དང་ཉོན་མོངས་པའི་བག་ 
ཆགས་ཀྱི་སྐྱོན་གྱིས་མ་གོས་པས་ན། སྣང་སྲིད་ཀྱི་ཆོས་ཐམས་ཅད་གནད་དུ་ཚུད་ 
པ་ཞེས་བྱའོ། །ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གི་གནད་ནི། ཆོས་ཉིད་བདེན་ 
པ་ཆེན་པོར་འདུས་སོ། །ཆོས་གཞན་མི་འགྱུར་ཞིང་རྟག་པའོ། །ཆོས་ཉིད་བདེན་ 
པ་ཆེན་པོ་ཡེ་ནས་ལྷུན་གྱིས་གྲུབ་ཅིང་། བྱ་བརྩལ་མེད་པ་མ་བཅོས་པའི་ངང་ 
རང་བྱུང་རང་གསལ་སྤྲོས་པ་མེད་པའི་ངང་དུ་འདུས་སོ། ། 
ཐེག་པ་གཞན་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ནི། བྱུང་ཡང་ཆོས་ཉིད་བདེན་ 
པ་ཆེན་པོའི་ངང་ལས་བྱུང༌། གནས་ཀྱང་ཆོས་ཉིད་བདེན་པ་ཆེན་པོའི་ངང་ལ་ 
ཐིམ་ཡང་ཆོས་ཉིད་བདེན་པ་ཆེན་པོའི་ངང་དུ་ཐིམ། ཆོས་ཅན་གང་དུ་ གནས། 
འགྱུར་ཡང་། ཚིག་ཏུ་ཅི་སྐད་གསུངས་ཀྱང༌། མཁས་པས་ཅི་ལྟར་བསྟན་ཀྱང་། 
ཆོས་ཉིད་བདེན་པ་ཆེན་པོའི་དོན་དེ་མི་འགྱུར་བས། ཆོས་ཐམས་ཅད་ཀྱི་གནད་
ནི༑ ཆོས་ཉིད་བདེན་པོ་ལ་མ་བཙལ་མཉམ་པར་བཞག་པ་ཆོས་ཀྱི་སྒོ་མོ་བརྒྱད་ 
ཁྲི་བཞི་སྟོང་གི་གནད་ཡིན་ནོ། །སེམས་ཅན་སྐྱེ་འགྲོ་ཐམས་ཅད་ཀྱི་གནད་ནི་བྱང་ 
ཆུབ་སེམས་ལ་འདུས། གཟུགས་དང་ཤེས་པ་གཞན་འགྱུར་ཞིང་མི་རྟག་པའོ། ། 
སེམས་ཅན་སྐྱེ་བ་རྣམ་བཞི་དང་པོ་བྱུང་ཡང་སེམས་མ་རྟོགས་པ་ལས་བྱུང་། བར་ 
དུ་གནས་ཀྱང་སེམས་མ་རྟོགས་པས་སེམས་ཅན་དུ་གནས། ཐ་མ་འཁོར་བ་ཡང་ 
སེམས་མ་རྟོགས་པས་སེམས་ཅན་དུ་འཁོར། སེམས་སྐྱེ་བ་མེད་པ་གདོད་མ་ནས་
དག་པ་རང་བྱུང་གི་རིག་པ་དེ་ངོ་བོ་བཙལ་ན་སངས་རྒྱས་རང་ལ་རྙེད་པ་ཡིན།
སེམས་ཀྱི་མཚན་ཉིད་ནི། རྟོགས་པའི་དུས་ན་སེམས་བཙལ་མཉམ་པར་གཞག་ 
པའི་ངང་ལ་སངས་རྒྱས་སོ། །བྱང་ཆུབ་སེམས་ཀྱི་ངོ་བོ་ནི་དུས་གསུམ་དུ་འགྱུར་
41

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
་མེད་པས་སྐྱེ་འགྲོ་ཐམས་ཅད་སངས་རྒྱས་པའོ། །བདེ་བར་གཤེགས་པའི་སྙིང་ 
པོ་སངས་རྒྱས་ཀྱིས་སེམས་ཅན་ཐམས་ཅད་ལ་ཁྱབ་པར་གནས་པས། བྱང་ཆུབ་
ཀྱི་སེམས་རྟོགས་པ་ཞེས་སོ། །དེ་ལྟར་རྟོགས་ན་སེམས་ཅན་སྐྱེ་འགྲོ་ཐམས་ཅད་ 
གནད་དུ་ཚུད་པ་ཞེས་བྱའོ། །ཡེ་ཤེས་ཐམས་ཅད་ཀྱི་གནད་ནི། རང་བྱུང་གི་ཡེ་ 
ཤེས་ཡིན། ཡེ་ཤེས་གཞན་ནི་འགྱུར་ཞིང་བརྟགས་པའོ། །རང་བྱུང་གི་ཡེ་ཤེས་ནི་ 
ཡེ་གདོད་མ་ནས་རང་བྱུང་ཞིང་། ཆོས་ཉིད་ཀྱི་དོན་རང་གསལ་རིས་མེད་དུ་ 
གནས་པའོ། ། རང་བྱུང་གི་ཡེ་ཤེས་དེས་མི་མཁྱེན་པ་མེད་པ་དང་། མི་གཟིགས་ 
པ་མེད་པ་དང་། དེས་མ་རྟོགས་པ་མེད་པས། རང་བྱུང་གི་ཡེ་ཤེས་གསལ་ལ་ངོ་ 
བོ་བརྟག་ཏུ་མེད་པའི་ཕྱིར། ཡེ་ཤེས་ཀྱི་རྩ་བ་ཡང་ཡིན་པས་བརྟགས་པའི་ཡེ་ཤེས་ 
ཐམས་ཅད་ཀྱི་གནད་ཀྱང་དེ་ལ་འདུས་སོ། །ཆོས་དང་ཡེ་ཤེས་ཐམས་ཅད་ཀྱི་རྩ་
བ་ཡིན། གནས་པ་ཡང་དེ་ཡིན་པས་ཡེ་ཤེས་ཐམས་ཅད་ཀྱི་གནད་དུ་ཚུད་ང 
ཞེས་བྱའོ། །
ཏིང་ངེ་འཛིན་གྱི་གནད་ནི། དེ་བཞིན་ཉིད་ཀྱི་ཏིང་ངེ་འཛིན་ཆོས་ཉིད་དོན་ 
གྱི་ངོ་བོ་དེ་མ་ནོར་བ་ཡེ་ཇི་བཞིན་པའི་དོན་དེ་མ་བཅོས་པ། དོན་གྱི་ངོ་བོ་དེ་ཐོག་
ཏུ་ཕེབས་པ་དེ་ཁོ་ན་ཉིད། དེ་བཞིན་ཉིད་ཀྱི་ཏིང་ངེ་འཛིན་སྟོང་ཉིད་ཀྱི་ངང་དུ་ 
ཏིང་ངེ་འཛིན་ཐམས་ཅད་མ་འདུས་པ་མེད་དེ། དེའི་ངང་ལ་འདུས་པས་ཇི་ལྟར་ 
ཆོས་ཀྱི་རྣམ་གྲངས་བསམ་ལས་འདས་ཀྱང་། སྟོང་པ་ཡེ་ཇི་བཞིན་བ་བརྩལ་དུ་ 
མེད་པའི་ངང་དུ། སངས་རྒྱས་ཀྱི་དགོངས་པ་ཐམས་ཅད་མ་འདུས་པ་མེད་པའི་
ཕྱིར་ཏིང་ངེ་འཛིན་ཐམས་ཅད་གནད་དུ་ཚུད་པ་ཞེས་བྱའོ། །གནས་ཐམས་ཅད་ 
ཀྱི་གནད་ནི་འགྱུར་མེད་ཆོས་ཀྱི་དབྱིངས་ཡིནགནས་གཞན་མི་རྟག་པའོ། །སེམས་
42

༄༅། །ཟབ་གཏེར་ཆོས་ཀྱི་མཛོད་ཁང་།
ཅན་ཆོས་ཉིད་མི་འགྱུར་བའི་དོན་རྟོགས་པ་རྣམས་ནི། གནས་དང་། དུས་དང་། 
ཚེ་དང་། རྐྱེན་དང་། ལས་དང་། རྟོགས་པ་རང་འགྱུར་ཏེ། ཆོས་ཉིད་དེ་ནི་རྐྱེན་ 
དང་ཉོན་མོངས་གང་གིས་ཀྱང་མི་འགྱུར་ཏེ།སངས་རྒྱས་ཀྱི་ཞིང་ཁམས་ཀྱི་གནས་
བཟང་པོ་དང་། སེམས་ཅན་འཁོར་བའི་གནས་ངན་ལྟ་བུ་མ་ཡིན་ཏེ། བཟང་ངན་ 
གྱི་རྟོག་པ་གང་ཡང་མི་དམིགས་པས་མ་བཅོས་མ་བཙལ་བར་བཞག་པས་མི་འགྱུར་
ཆོས་དབྱིངས་ཀྱི་གནས་ཞེས་བྱའོ། །
དེ་ནི་དོན་རྟོགས་ནས་གནས་ཐམས་ཅད་གནད་དུ་ཚུད་པ་ཞེས་བྱའོ། །ལམ་ 
ཐམས་ཅད་ཀྱི་གནད་ནི། བགྲོད་དུ་མེད་པའི་ལམ་དུ་གནས་པ་ཡིན། ལམ་
གཞན་ནི་འགྱུར་ཞིང་མི་རྟག་པའོ། །བྱང་ཆུབ་ཀྱི་ལམ་ལ་བསྒྲོད་དུ་མེད།བྱང་
ཆུབ་ཀྱི་སེམས་ཀྱི་ངོ་བོ་ཡང་དག་པའི་དོན་ཕྱིན་ཅི་མ་ལོག་པ་སྟོང་པའི་དབྱིངས་ 
གསལ་བའི་ཡེ་ཤེས་གཉིས་སུ་མེད་པའི་དོན་ལ་འཇུག་པའི་དོན་རྟོགས་པའི་དུས་ 
ན༑ ལམ་ཞེས་བྱ་བ་འགྲོ་དང་བསྒྲོད་དུ་མེད་པའོ། །དེ་ལྟར་འགྲོ་འོང་མེད་ཕའི་ 
དོན་རྟོགས་པའི་དུས་ན། ཐེག་པ་ལ་ལམ་ཞེས་བྱ་བའི་ཆོས་ཉིད་ངོ་བོའི་གཞི་མེད་ 
པ་དེ་བྱ་བ་མེད་པས་རྡོ་རྫའི་སྐུ། འཇིག་པ་མེད་པས་སངས་རྒྱས་ཞེས་བྱ་སྟེ། དེ་ 
ལྟ་བུའི་དོན་རྟོགས་ན་ལམ་ཐམས་ཅད་གནད་དུ་ཚུད་པ་ཞེས་བྱའོ། །སྐུ་ཐམས་ 
ཅད་ཀྱི་གནད་ནི། ཆོས་སྐུ་འགྱུར་བ་མེད་པ་ཡིན། སྐུ་གཞན་ཐམས་ཅད་ནི་ 
འགྱུར་ཞིང་མི་རྟག་པའོ། །ཆོས་ཀྱི་སྐུ་ལ་དངོས་པོ་དང་མཚན་མའི་སྐྱོན་གྱིས་མ་
གོས་སྣང་བ་མེད་པ་ཆོས་ཀྱི་སྐུ་ལ་རྐྱེན་གང་གིས་ཀྱང་འཇིག་པ་མེད་པས། ལོངས་ 
སྐུ་དང་སྤྲུལ་སྐུ་ལ་སོགས་པ་བློས་བརྟགས་ཀྱི་སྐུ་ཐམས་ཅད་འགྱུར་བའོ། །སྐུ་ཞེས་ 
བྱ་བ་ནི་མི་འགྱུར་བའི་ཕྱིར་ན་སྐུ་ཞེས་བྱའོ། །རྐྱེན་གང་གིས་ཀྱང་མི་འཇིག་པའི་
43

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཕྱིར་ན་སྐུ་ཞེས་བྱའོ། །དོའི་དོན་རྟོགས་ཤིང་ཁོང་དུ་ཆུད་པ་ཞེས་བྱའོ། །གསུང་ 
ཐམས་ཅད་ཀྱི་གནད་ནི། རང་བཞིན་དངོས་མེད་ཀྱི་གནད་ལ་འདུས་པ་ཡིན། 
གསུང་གཞན་ནི་འགྱུར་ཞིང་མི་རྟག་པའོ། །སེམས་ཅན་ཐམས་ཅད་ཀྱི་སྐད་ཀྱང་ 
སྒྲ་འུ་རུ་རུ་གྲག་པ་ཡིན། འགགས་པ་ཡིན་ནོ། །ཆོས་ཉིད་རང་བཞིན་མེད་པའི་ 
དོན་རྟོགས་པའི་དུས་ན། སེམས་ཅན་རྣམས་ཀྱི་སྐད་ཀྱང་རང་བཞིན་མེད་པར་ 
རྟོགས་པས། སྒྲ་གྲག་སྟོང་ངོ་བོ་ཉིད་ཀྱིས་སྟོང་སྟེ། སྟོང་པའི་ངང་ལ་མ་འགགས་ 
པར་རང་བྱུང་། རང་བྱུང་གི་དོན་ལ་རང་བཞིན་མེད་པའོ། །དེའི་དོན་རྟོགས་ཤིང་ 
ཁོང་དུ་ཆུད་ན་གསུང་ཐམས་ཅད་གནད་དུ་ཚུད་པ་ཞེས་བྱའོ། ། 
ཐུགས་ཐམས་ཅད་ཀྱི་གནད་ནི། མཉམ་ཉིད་འཁྲུལ་པ་སངས་པ་ཆེན་པོ་ལ་ 
འདུས་ཏེ། ཐུགས་གཞན་ནི་འགྱུར་ཞིང་མི་རྟག་པའོ། །སངས་རྒྱས་ཐུགས་དེ་མ་ 
ནོར་མ་བཅོས་མཐའ་བྲལ་མཉམ་ཉིད་འཁྲུལ་པའི་སྐྱོན་ལས་སངས། རིག་པ་ཡེ་
ཤེས་རྒྱས་པ་གཅིག་ཡིན། སེམས་ཅན་གྱི་སེམས་མ་རྟོགས་པ་ཐུན་མོང་གི་ཐེག་པ་
ཀུན་རྫོབ་སྒྱུ་མའི་ཆོས་ཐམས་ཅད་ལ་ལོངས་སྤྱོད་པ་རྣམས་ནི་འཁྲུལ་པའོ། །བྱང་
ཆུབ་ཀྱི་སེམས་མ་ནོར་མ་བཅོས་ན། བྱ་བརྩལ་གྱི་མཐའ་དང་བྲལ་བ་དེ་ལ་སངས་ 
རྒྱས་ཀྱི་དགོངས་པ་ཐམས་ཅད་འདུས་པས། དེའི་དོན་རྟོགས་ཤིང་ཁོང་དུ་ཆུད་ 
ན༑ ཐུགས་ཐམས་ཅད་གནད་དུ་ཚུད་པ་ཞེས་བྱའོ། །དམ་ཚིག་ཐམས་ཅད་ཀྱི་ 
གནད་ནི་ཡེ་ནས་བསྲུང་དུ་མེད་པའི་ཕྱལ་བའི་ངང་དུ་འདུས། དམ་ཚིག་གཞན་
ནི་འགྱུར་ཞིང་མི་རྟག་པའོ། །བྱང་ཆུབ་སེམས་ལ་སྐྱོན་དང་སྒྲིབ་པ་མེད་པ་དག་ 
ཅིང་གསལ་ཏེ། ཡོན་ཏན་དང་སྐྱོན་གྱི་བླང་བྱ་དོར་བྱ་མེད་པས། བྱང་ཆུབ་ཀྱི་ 
སེམས་བསྲུང་བྱ་དང་སྲུང་བྱེད་དུ་གྲུབ་པ་མེད་པའོ། །དེ་ལྟ་བུའི་དོན་ལ་གཡེལ་
44

༄༅། །ཟབ་གཏེར་ཆོས་ཀྱི་མཛོད་ཁང་།
བ་མེད་པས། རྟོགས་པའི་དོན་ལ་མི་འདའ་བ་ནི། དམ་ཚིག་བསྲུང་མེད་ཕྱལ་ 
བའི་ངང་ཞེས་བྱའོ། ། ཐུན་མོང་གི་དམ་ཚིག་ས་ཡ་གྲངས་མེད་པ་ནི། འགལ་བ་ 
དང་བཅས་པས་བསྲུང་བ་ཉིད་ཀྱིས་དམ་དུ་བཅིང་བའོ། །དེའི་དོན་རྟོགས་ཤིང་ 
ཁོང་དུ་ཆུད་ན། དམ་ཚིག་ཐམས་ཅད་གནད་དུ་ཚུད་པ་ཞེས་བྱའོ། །ཡོན་ཏན་ 
ཐམས་ཅད་ཀྱི་གནད་ནས་ཚུད་པ་ལ་སྙོམས་པ་ཡིན། གཞན་ཡོན་ཏན་ཐམས་ཅད་ 
ནི་འགྱུར་ཞང་མི་རྟག་པའོ། །བྱང་ཆུབ་སེམས་ཀྱི་ཡོན་ཏན་ནི། ཆོས་ཐམས་ཅད་ 
ཇི་
ཀྱི་ཡོན་ཏན་སེམས་ལས་བྱུང་། སེམས་ཉིད་ལས་སུ་རུང་བར་གྱུར་ཙམ་ན། 
ལྟར་འདོད་པ་རང་དབང་ཡོད་དེ། ཡིད་བཞིན་གྱི་ནོར་བུ་རིན་པོ་ཆེ་ལྟ་བུར་དགོས་ 
འདོད་རང་ལས་འབྱུང་བའོ། །དེ་ལྟར་མ་ཡིན་ན་ལོག་པའི་རིག་བྱེད་ཀྱི་ཡོན་ཏན་ 
ཕྲ་མོ་ནི་ཀུན་ལ་སྙོམས་པ་མ་ཡིན་ཏེ། དོན་ཕུན་སུམ་ཚོགས་པར་མི་འགྱུར་རོ། །
སེམས་ཉིད་ལས་སུ་རུང་ནས་བརྟན་པ་ཐོབ་པ་ན་སངས་རྒྱས་ཀྱི་ཡོན་ཏན་ཕུན་སུམ་
ཚོགས་པ་ཀུན་ལ་སྙོམས་པར་འབྱུང་བའོ། །དེའི་དོན་རྟོགས་ཤིང་ཁོང་དུ་ཆུད་ན་ 
ཡོན་ཏན་ཐམས་ཅད་གནད་དུ་ཚུད་པ་ཞེས་བྱའོ། །
ཕྲིན་ལས་ཐམས་ཅད་ཀྱི་གནད་ནི། མ་བཙལ་ལྷུན་གྱིས་གྲུབ་པ་ལ་འདུས་ཏེ།
ཕྲིན་ལས་གཞན་ཐམས་ཅད་ནི་འགྱུར་ཞིང་མི་རྟག་པའོ། །རང་རིག་པའི་སེམས་
ནི་ཡེ་ནས་མ་བཅོས་ལྷུན་གྱིས་གྲུབ་པ་ཡིན། ད་གཟོད་འབད་རྩོལ་བྱས་ན་འཕྲིན་
ལས་ཀྱི་དོན་བྱ་རྒྱུ་མེད་པས་ཡེ་ནས་བྱས་ཟིན་པའོ། །རྒྱུ་འབྲས་ཀྱི་ཆོས་ལ་འོངས་
སྤྱོད་པ་རྣམས་ནི་འབད་རྩོལ་གྱི་འབྲས་བུ་སངས་རྒྱས་ཐོབ་པར་འདོད་པའོ། ། འདིར་
འཕྲིན་ལས་མ་བཙལ་བཞག་པས་ལས་ཟིན། བཙལ་ས་མེད་པས་ཆོས་སྐུ་འགྲུབ།
ཅེས་གསུངས་པ། ཡང་དེའི་དོན་རྟོགས་ཤིང་ཁོང་དུ་ཆུད་ནས། ཕྲིན་ལས་ཐམས་
45

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅད་གནད་དུ་ཚུད་པ་ཞེས་བྱའོ། །གསང་སྔགས་ཐམས་ཅད་ཀྱི་གནད་ནི་གསང་ 
སྔགས་དོན་གྱི་སྙིང་པོ་ལ་འདུས་ཏེ། སྔགས་གཞན་ཐམས་ཅད་ནི་མི་རྟག་འགྱུར་
བའོ། །གསང་སྔགས་ཐམས་ཅད་ཀྱི་སྙིང་པོ་ནི་རང་གི་རིག་པ་ཡིན་ཏེ། རིག་པ་སྟོང་ 
པའི་དོན་དེ་ཀུན་ལ་གནས་ཀྱང་ཀུན་གྱིས་མི་རྟོགས་པས་ན་གསང་། སྙིང་པོའི་དོན་
ལ་ངོ་བོ་བརྗོད་དུ་མེད་དེ། ཡེ་ནས་མ་བཅོས་པས་གསང་སྔགས་དོན་གྱི་མན་ངག་ 
བརྟེན་པའི་སྙིང་པོ་འདི་ནས་སངས་རྒྱས་བསྒྲུབ་པའི་རྒྱུར་འགྱུར་བས་གསང་སྔགས་ 
དོན་གྱི་སྙིང་པོའོ། །འབད་རྩོལ་གྱིས་ལྷ་བསྒོམ་ཞིང་བཟླས་པས་སངས་རྒྱས་འགྲུབ་ 
ཏུ་རེ་བ་ནི་སངས་རྒྱས་འདོད་བས་འཆིང་བའོ། །དེ་ལྟ་བུའི་དོན་དེ་རྟོགས་པར་ 
འདོད་པའི་རྩོལ་སྒྲུབ་འདོད་པས་བསྒྲུབས་པས་སངས་རྒྱས་མི་འགྲུབ་སྟེ། བསྒྲུབ་
པ་ཉིད་ཀྱིས་འཆིང་བའོ། །དེས་ན་རང་ལ་ལྷུན་གྲུབ་ཏུ་ཤེས་ན་སངས་རྒྱས་བསྒྲུབ་ 
ཏུ་མེད་དོ། །དེ་ལྟ་བུའི་དོན་རྟོགས་ཤིང་ཁོང་དུ་ཆུང་ན་བསྒྲུབ་པ་ཐམས་ཅད་གནད་ 
དུ་ཚུད་པ་ཞེས་བྱའོ། །སྨོན་ལམ་ཐམས་ཅད་ཀྱི་གནད་ནི། རེ་དོགས་མེད་པ་ལ་ 
འདུས་ཏེ། སྨོན་ལམ་གཞན་ནི་འགྱུར་ཞིང་མི་རྟག་པའོ། །དེ་ཡང་གྲུབ་མཐའ་ཐུན་ 
མོང་གི་ཐེག་པར་གནས་ཤིང་སྤྱོད་པ་ནི་དེ་གཉིས་སུ་ལྟ་བའོ། ། 
གསང་སྔགས་རྡོ་རྗེ་ཐེག་པའི་སྨོན་ལམ་གྱི་རེ་དོགས་གཉིས་མེད་དཔེར་ན་བྱ་ 
ལམ་འདྲ། ལམ་ལྔ་བསྒྲོད་དུ་མེད་དེ། མཐར་ཕྱིན་པའི་ལམ་དུ་ཞུགས། སྨོན་ལམ་ 
མེད་པར་སངས་རྒྱས་ལམ་དུ་ཕྱིན་ཅེས་བྱའོ། །བྱང་ཆུབ་ཀྱི་སེམས་དོན་མ་ནོར་ 
བ་ཆོས་ཀྱི་དབྱིངས་རང་བཞིན་ལྷུན་གྱིས་གྲུབ་པ་སྟེ། ངོ་བོ་ཙམ་ན་སངས་རྒྱས་ 
ཐོབ་ཏུ་རེ་བ་དང་འཁོར་བར་ལྟུང་གིས་དོགས་པ་མེད་པས། སྨོན་ལམ་ཡེ་དག་ 
ལས་ཡེ་བསྒྲོད་དུ་མེད་པ་ཡིན་ནོ། །དེ་ལྟ་བུ་རྟོགས་ཤིང་ཁོང་དུ་ཆུད་ན་སྨོན་ལམ་
46

༄༅། །ཟབ་གཏེར་ཆོས་ཀྱི་མཛོད་ཁང་།
ཐམས་ཅད་གནད་དུ་ཚུད་པ་ཞེས་བྱའོ། །བསྒོམ་པ་ཐམས་ཅད་ཀྱི་གནད་ནི་མ་ 
བཅོས་བསྒོམ་མེད་ཀྱི་ངང་དུ་འདུས་ཏེ། བསྒོམ་པ་གཞན་རྣམས་ནི་འགྱུར་ཞིང་ 
མི་རྟག་པའོ། །མི་བསྒོམ་ངང་ལ་བསམ་མེད་བསྒོམ། །སྒོམ་བྱེད་མ་བཅོས་ངང་ 
ལ་གནས། །བསྒོམ་པ་བྱ་བའི་རྒྱུ་མཚན་མེད། །བསྒོམ་པ་བྱ་བའི་མཁན་པོ་མེད། ། 
གང་ཡང་མེད་པར་རྟོགས་པ་ནི། །ཡང་དག་བསྒོམ་པའི་གནད་ཡིན་ནོ། །ཐེག་པ་ 
ཐུན་མོང་པའི་རྩོལ་བས་བསྒོམ་པ་ནི། རྩོལ་སྒྲུབ་ཀྱི་དམིགས་པས་བཅིངས་པས་ 
གྲོལ་བར་མི་འགྱུར་རོ། །དེ་ལྟར་བསྒོམ་པ་དེ་རང་གསལ་དུ་ཁོང་དུ་ཆུད་ན། བསྒོམ་ 
པ་ཐམས་ཅད་གནད་དུ་ཚུད་པ་ཞེས་བྱའོ། །སྤྱོད་པ་ཐམས་ཅད་ཀྱི་གནད་དུ་ཚུད་ 
པ་ནི། སྤྱོད་དུ་མེད་པ་ཡིན་ནོ། །སྤྱོད་པ་གཞན་ནི་འགྱུར་ཞིང་མི་རྟག་པའོ། 
སྤྱོད་པ་མ་བཙལ་བར་རང་སར་ཤིག་གེར་བཞག་པས་ལས་རྣམས་ཟིན། ཡིད་དང་ 
བག་ཆགས་ངེས་སུ་ཞུགས་པ་ནི་སེམས་ཅན་ཐུན་མོང་ངན་པའི་ཐེག་པ་ཐུན་མོང་
པའི་རྒྱུ་འབྲས་ཀྱི་ཆོས་ལ་སྤྱོད་པའོ། །འོ་ན་གང་ཡིན་ན་རེ་དོགས་གཉིས་སུ་མེད་ 
པའི་སྤྱོད་པ། ཆོས་ཐམས་ཅད་སྤྱི་ལྟར་སྤྱོད་ཀྱང་མ་བཙལ་མཉམ་པར་བཞག་ 
པས། རྩོལ་སྒྲུབ་ཀྱི་འདོད་པ་དང་བྲལ་བས། ཇི་ལྟར་སྣང་ཞིང་དྲན་པ་ཐམས་ 
ཅད་བཙལ་མེད་མཉམ་པ་ཉིད་ལ་བཞག་པ་ན། སངས་རྒྱས་ཐམས་ཅད་ཀྱི་སྤྱོད་པ་ 
ཡིན་ནོ། །
དེ་ལྟར་རྟོགས་ཤིང་ཁོད་དུ་ཆུད་ན་སྤྱོད་པ་ཐམས་ཅད་གནད་དུ་ཚུད་པ་ཡིན་ནོ། ། 
འབྲས་བུ་ཐམས་ཅད་ཀྱི་གནད་ནི་ཡང་དག་པར་རྫོགས་པའི་སངས་རྒྱས་ལ་འདུས། 
འབྲས་བུ་གཞན་ཐམས་ཅད་ནི་འགྱུར་ཞིང་མི་རྟག་པའོ། །ཡང་དག་པར་རྫོགས་ 
པའི་སངས་རྒྱས་དེ། རྟག་ཆད་ཀྱི་མཐའ་ལས་གྲོལ་ཏེ། དངོས་པོ་ཐམས་ཅད་ཀྱི་
47

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡུལ་ལས་འདས་པས། མི་འགྱུར་ཞིང་སྐྱེ་འགག་མེད་པས་སྤང་ཐོབ་མེད་པ། ཡོངས་ 
སུ་རྣམ་དག་ཆོས་སྐུ་ཉིད། །རང་སྣང་དབྱེར་མེད་ངོ་བོ་ཉིད། །རིག་པ་ཆོས་ཉིད་ 
ངང་དུ་ཞི། །ཐོགས་པ་མེད་པ་འབྲས་བུས་མཚོན། །རང་ལ་བྱུང་ཞིང་རང་གིས་ 
ཐོབ། །ཅེས་སོ། །དེ་ལྟར་མ་ཡིན་པ་འབྲས་བུ་སངས་རྒྱས་ལོགས་ནས་བསྒྲུབ་པར་ 
འདོད་པ་ནི། ཐེག་པ་ཐུན་མོང་སྟེ། དེས་ནི་གྲོལ་བར་མ་བཤད་དོ། །དེ་ལྟ་བུའི་ 
དོན་རྟོགས་ཤིང་ཁོང་དུ་ཆུད་ན་འབྲས་བུ་ཐམས་ཅད་གནད་དུ་ཆུད་པ་ཞེས་བྱའོ། ། 
སངས་རྒྱས་ཐམས་ཅད་ཀྱི་དགོངས་པའི་གནད་ཀྱི་ཞལ་གདམས། མ་འོངས་པའི་ 
འགྲོ་བ་རྣམས་ཀྱི་དོན་དུ། ཡེ་ཤེས་མཚོ་རྒྱལ་ལ་གསུངས་ཤིང༌། མཁར་ཆེན་བཟས 
ཟིན་བྲིས་སུ་བཏབ་པའོ། །ས་མ་ཡ།
༈ ན་མོ་གླུ་རུ་དེ་བ་ཌཱཀྐི་ནཱི་ཧཱུཾ། སློབ་དཔོན་ཆེན་པོ་པདྨ་འབྱུང་གནས་ཞེས་བྱ་བ་ 
སངས་རྒྱས་ཐམས་ཅད་ཀྱི་སྲོག་ཤིང་འཛིན་པ་ཉིད་ཀྱིས། བོད་ཀྱི་མི་སངས་རྒྱས་ 
བསྟན་པའི་སྒོར་ཞུགས་ནས་དཀོན་མཆོག་གསུམ་ལ་སྐྱོབས་འགྲོ་བྱེད་པར་འདོད་ 
ཅིང་། བློ་ཁ་མ་ཕྱོགས་པར་ད་རུང་ན་ཚ་ལ་སོགས་པ་རྐྱེན་དུམ་པ་རེ་བྱུང་ན་མོ་ 
བོན་གཉིས་ལ་སོགས་པ་རྣམས་ལ་བློ་འགེལ་བའི་སྙིང་རུལ་པོ་རྣམས་ལ་ས་པའི་ཞལ་ 
གདམས་གསུངས་པ། སྙིགས་དུས་ཀྱི་བོད་བན་རྣམས་འདི་ལྟར་ཡིད་ལ་ཟུང་ཞིག 
ཆོས་ཐམས་ཅད་བྱས་པ་དོན་ཆེན་དུ་གྱུར་པ་ཉམས་ལེན་དགོས་དུས་ན་ཕན་པ་གཅིག་ 
དགོས་པས། འཇིགས་པའི་རྣམ་པ་ཅི་བྱུང་ཡང་སྐྱབས་གནས་དཀོན་མཆོག་གསུམ་ 
ཡིད་ལ་དྲན་པར་གྱིས་ཤིག འགྲོ་འཆག་ཉལ་འདུག་ལ་སོགས་གང་གི་དུས་སུ་ 
ཡང་སྤྱི་བོར་བླ་མ་དྲན་པར་གྱིས། བྱང་ཆུབ་ཀྱི་སེམས་མེད་ན་ཐེག་པ་ཆེན་པོའི་
ཆོས་ཐམས་ཅད་ཀྱི་རྩ་བ་རུལ་བ་ཡིན་པས་བྱང་ཆུབ་ཀྱི་མཆོག་ཏུ་སེམས་བསྐྱེད་
48

༄༅། །ཟབ་གཏེར་ཆོས་ཀྱི་མཛོད་ཁང་།
པ་དང་མ་བྲལ་བར་གྱིས། སྦྱིན་པ་གཏོང་བའི་ཚེ་སེར་སྣ་སྐྱེས་ན་ཡི་དྭགས་སུ་སྐྱེ་
བས་སྦྱིན་པ་ཆ་ཕྲ་ཞིབ་ཙམ་ལས་མི་བཏང་ནའང་སེར་སྣ་མ་ཤོར་བར་གྱིས། ཚངས་
སྤྱོད་ཀྱི་དུས་འདོད་ཆགས་སྐྱེས་ན། རོ་མྱགས་ཀྱི་དམྱལ་ཁམས་སུ་སྐྱེ་བས་འདོད་ 
ཆགས་འཁྲིག་པའི་བློ་མ་སྐྱེ། བཟོད་པ་བསྒོམ་པའི་ཚེ་ཁོང་ཁྲོ་སྐྱེས་ན་ལྕགས་ཀྱི་
ཁང་སྒྲོམ་མེ་རབ་ཏུ་འབར་བའི་ཀློང་དུ་བསྲེགས་པའི་སྡུག་བསྔལ་ཉམས་སུ་མྱོང་ 
བར་འགྱུར་བས། བཟོད་པའི་གོ་ཆ་དང་མ་བྲལ་བར་གྱིས། བླ་མེད་བྱང་ཆུབ་ 
བསྒྲུབ་པའི་དུས་སུ། ལེ་ལོ་དང་བཏང་སྙོམས་ལ་ཤོར་ན། ཚེ་སྐད་ཅིག་ཀྱང་མི་ 
སྡོད་པས། ལེ་ལོ་བཏང་སྙོམས་ལས་ཀྱི་དབང་དུ་མ་སོང་བ་གྱིས། ཉིན་ཞག་རེ་ 
མོས་བྱེད་པ་འདི་ཚེའི་བསྲེག་བརྡར་དུ་གདའ་བས་ཡིད་ལ་ཞོག དགེ་སྦྱོར་གྱི་
སྲང་ལ་འཇུག་པའི་དུས། བསྲུང་སྡོམ་གྱི་བསྔོ་བགྲང་ཉིན་མཚན་དྲུག་ཏུ་བྱེད་པ་ 
གལ་ཤིན་ཏུ་ཆེ་བ་ཡིན། ཐ་མལ་དུ་རོ་བཞིན་ཉལ་ནས་སྡོད་པ་ནི་བ་ལང་ལས་ 
ལོད། མི་ལུས་ཐོབ་ནས་ཆོས་མི་བྱེད་པ་ནི་ཐིག་ལེ་རུལ་དུ་སོང་བའི་མཛེ་པོ་དང་ 
འདྲ། ལས་དགེ་སྡིག་རྒྱུ་འབྲས་ཆ་ཡོད་བཞིན་དུ་རྣམ་པར་སྨིན་པ་ལ་མི་འཛེམ་ 
པ་ནི་སྨྱོ་བ་ཡིན།
ཉེས་པའི་རྣམ་སྨིན་ཕྲ་མོ་བྱུང་ཡང་། སྡུག་བསྔལ་རི་རབ་ཙམ་དུ་ཤེས་དགོས་ 
པ་ཡིན་པ་ཡིད་ལ་དྲན་པ་གྱིས། དགེ་བ་ཆུང་ངུ་ལ་ཡང་སྙིང་ལྟ་བུར་གཅེས་སྤྲས་ 
དང་ལྡན་པར་བྱེད་པ་གལ་ཆེ། སྲོག་གཅོད་ཀྱི་ལས་ནི་རང་གི་ཕ་མ་དང་བུ་ཚ་ 
གསོད་པ་དང་ཁྱད་མེད། སྐྱེས་དམན་མཐོང་ནས་འདོད་ཆགས་སྐྱེས་ན་མངལ་ 
གྱི་སྲིན་བུར་སྐྱེ་བ་ཡིན་པས། ཞེན་ལོག་གཉེན་པོ་དང་མ་བྲལ་བ་གྱིས་ཤིག ཕ་ 
རོལ་གྱི་དངོས་པོ་མ་སྦྱིན་པར་ལེན་གྱི་བསམ་མནོ་སྐྱེས་ན་བསྐལ་པ་དུ་མར་བཀྲེན་
49

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞིང་ཕོངས་པར་སྐྱེ་ཞིང་། ཚེ་འདིར་ཡང་རང་རང་གི་འཚོ་སྐྱོང་མེལ་འཚེ་དུཿ་ཁ་ 
ལ་ལྟོས། བག་ཆགས་འདྲ་བའི་ལས་ངན་གྱི་ཆོས་ཡིན་སྙམ་སྒྱིད་ལུག་མི་དགོས། 
བཅོམ་ལྡན་འདས་ཤཱཀྱ་ཐུབ་པ་ཉིད་ཀྱང་དང་པོ་རྫ་མཁན་གྱི་བུ་སྣང་བྱེད་ཡིན། 
ལྟར་སྣང་གི་ཡོན་ཏན་ཆ་ཕྲའུ་ཙམ་རེ་རྒྱུད་ལ་ཡོད་པའི་ང་རྒྱལ་དྲེགས་རློམ་མ་བྱེད། 
སངས་རྒྱས་བཅོམ་ལྡན་འདས་རྣམས་ཀྱང་ཐམས་ཅད་མཁྱེན་ཅིང་ཡོན་ཏན་གཞལ་
དུ་མེད་པའང་གང་གིས་ཀྱང་རློམ་སེམས་མེད་པ། རྐྱེན་ངན་པ་ལ་མོ་བོན་གྱིས་ 
རིམ་གྲོ་བྱེད་པ་ཅི་འབྱུང་ཞིང་། འཇིག་རྟེན་པ་ལ་སྐྱབས་སུ་འགྲོ་བས་དཀོན་མཆོག་ 
གསུམ་ལ་བློ་མ་ཁེལ། ཐེག་ཆེན་གྱི་ཆོས་ལ་ལོག་ལྟ་སྐྱེས་པའི་རྟགས་ཡིན་པས། 
བསྟན་པའི་རྐང་འདྲེན་མ་བྱེད་ཅིག ནད་རྐྱེན་ལ་སོགས་པའི་སྡུག་བསྔལ་ཅི་བྱུང་
ཡང༌། ཚེ་རབས་སྔོན་གྱི་ལན་ཆགས་འཁོར་ཞིང་ལས་ངན་བྱང་བ་ཡིན་བསམ་པ་ 
གྱིས། བདེ་སྐྱིད་ཅི་བྱུང་ཡང་འདི་དཀོན་མཆོག་གསུམ་གྱི་བཀའ་དྲིན་ཡིན་པས་ 
ཐུགས་རྗེ་རེ་ཆེ་ན་སྙམ་པའི་དད་པ་མོས་གུས་ཀྱིས་གདུང་བ་དུང་དུང་སྐྱེད།
དགྲ་སྡང་བ་བྱུང་བའི་དུས་ན། འདི་ནི་བདག་བཟོད་པ་སྐྱེད་པའི་གྲོགས་དམ་ 
པ་ཡིན་བསམ་པ་གྱིས། བཟོད་པའི་གྲོགས་འདི་ཡང་རྒྱལ་བས་མངགས་པའི་ཕོ་ 
ཉ་ཡིན་སྙམ་པ་གྱིས། གཉེན་འདུན་རྣམས་ཀྱིས་བྱམས་ཤིང་བརྩེ་དུང་བྱེད་པའི་ 
དུས། འདི་རྣམས་ནི་འཁོར་བའི་གདོས་ཐག་ཡིན་པས། གདོས་འདི་ནི་བདག་བླ་ 
མེད་ཀྱི་བྱང་ཆུབ་བསྒྲུབ་པ་ལ་བདུད་ཀྱིས་བར་ཆད་བཏང་བ་ཡིན་བསམ་པ་གྱིས། 
ཁམས་གསུམ་སེམས་ཅན་འདི་རྣམས་ཐམས་ཅད་བདག་གི་ཕ་མ་ཡིན་ཅིང་། ཕ་ 
མ་འཁོར་བར་འཁྱམས་པ་སྙིང་རེ་རྗེ། སྙིང་རྗེ་ བས་མི་ཆོག་འདི་རྣམས་ཀྱི་དོན་ 
དུ་ཚད་མེད་བཞི་ལྡན་པས་འདི་དག་ཐམས་ཅད་བདག་གིས་དྲང་དགོས། དེ་
50

།ཟབ་གཏེར་ཆོས་ཀྱི་མཛོད་ཁང་
དག་འཁོར་བ་ནས་འདྲེན་པའི་ཐབས་སྣ་ཚོགས་འཁོར་བ་མ་སྟོང་གི་བར་དུ་བྱེད་
བསམ་པ་ཡིད་ལ་དྲན་པར་གྱིས། ཚེ་འདིའི་ལོངས་སྤྱོད་རྣམ་གཡེང་གང་བྱུང་ 
ཡང་། བདག་བླ་ན་མེད་པའི་བྱང་ཆུབ་སྒྲུབ་པ་ལ་བར་དུ་གཅོད་པར་བྱེད་པའི་
བདུད་ཀྱི་བསླུ་བྲིད་ཡིན་བསམ་པ་གྱིས། བདུད་དེ་ལ་དུག་སྦྲུལ་བས་འཇིགས་ 
པའི་འདུ་ཤེས་གྱིས། ཚེ་འདིར་ཕུན་སམ་ཚོགས་པ་ཡོད་ཀྱང་སྐད་ཅིག་ཡུད་ཙམ་ 
ཞིག་ཡིན་སྙམ་པ་གྱིས། ཡུད་ཙམ་ལ་འདི་ཁོ་ན་ཡང་འཇིག་རྟེན་འདིའི་ཆེད་དུ་ 
སྟེ༑ ཅི་ཡང་བྱེད་པ་འདི་རྣམས་འཁྲུལ་པས་མནར་བའི་ཟང་ཟིང་ཡིན་སྙམ་པ་ 
ཡིད་ལ་དྲན་པར་གྱིས། འཁྲུལ་པ་ཟང་ཟིང་དེ་ལས་ལོག་པའི་བྱ་བ་ལ་བརྩོན་ 
པར་གྱིས། མངའ་རིས་འདོད་ཡོན་ལོངས་སྤྱོད་ཐམས་ཅད་བཞག་ནས་འགྲོ་བ་ 
ཐག་ཆོད། དེའི་དུས་སུ་ཆོས་མིན་པ་གཞན་གང་གིས་ཀྱང་མི་ཕན་བསམ་པ་གྱིས། 
འགྲོ་བའི་དུས་ཀྱི་གྲོགས་ཟླ་བཟང་པོ་གཅིག་ད་ལྟ་ནས་བཙལ་བ་གལ་
པ་གྱིས།
གྲོགས་ཟླ་ནི་ཚེ་འདིའི་བླ་མེད་བྱང་ཆུབ་བསྒྲུབ་པའི་གྲོགས་སུ་གང་འགྱུར་བ་དང་
འགྲོགས་པ་གལ་ཆེ་བ་ཡིད་ལ་ཞོག བར་ཆོད་ཀྱི་བགེགས་བྱུང་བའི་ཚེ་དགེ་སྐུལ་ 
གྱི་སློབ་དཔོན་དུ་ཤེས་པར་གྱིས། སློབ་དཔོན་དེ་ཡང་དྲིན་ཆེན་ཡིན་སྙམ་པ་ཤེས་ 
པར་གྱིས། ལུས་ལ་ན་ཚ་དྲག་པོ་གཅིག་བྱུང་ན་བྱང་ཆུབ་ཀྱི་སེམས་སུ་འགྲོ་བའི་ 
རྒྱལ་བའི་སྐུལ་ལྕག་ཡིན་ཅིང་། ལམ་ལ་འདྲེན་པའི་སྐྱབས་གནས་སུ་ཡིད་ལ་དྲན་ 
པར་གྱིས། སྐྱབས་གནས་ཀྱི་ལུས་དེ་ཐ་མལ་དུ་ལུས་པའི་དུས་ཐམས་ཅད་དུ་མེད་ 
ཐབས་མེད་བསམ་པ་གྱིས། ཤ་ཁྲག་གི་ཕུང་པོ་བདག་ཏུ་འཛིན་པའི་ཚེ་འགོང་ 
པོ་སྙིང་ལ་ཞུགས་པ་ཡིན་སྙམ་པ་གྱིས། སྙིང་ལ་ཞུགས་པའི་འགོང་པ་དེ་མ་ཡེངས་
51

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པར་སྒོར་ཅི་ཐོན་གྱིས། སྣང་བ་འདི་རྨི་ལམ་སྒྱུ་མ་ཙམ་དུ་རང་བཞིན་མེད་པ་ 
ཡིད་ལ་དྲན་པར་གྱིས། རང་བཞིན་མེད་པ་ལ་རང་བཞིན་མེད་པར་མ་ཤེས་པས་ 
བདག་གཞན་ཐམས་ཅད་འཁྲུལ་པ་ཡིན། འཁྲུལ་པ་དེ་དུས་ད་རེས་ཆོས་ཉིད་དུ་ 
བཟློག་དགོས་པས་སེམས་ལ་ཞོག ད་རེས་མ་བཟློག་ན་ཕྱིས་འཁོར་བ་མཐའ་མེད་ 
ནས་མཐའ་མེད་དུ་འཁྱམས་དགོས་པ་ཡིན། དེར་འཁོར་ན་སྡུག་བསྔལ་བཟོད་ 
དུ་དཀའ་བ་ཉམས་སུ་མྱོང་བར་འགྱུར་བས། དེས་ན་བྱ་བ་གཞན་ཐམས་ཅད་
སྤངས་ལ། བླ་མེད་བྱང་ཆུབ་བསྒྲུབ་པའི་ཆོས་ཁོ་ན་ལ་འབད་པ་བཏོན་པ་གལ་ 
ཆེའོ། །ཆོས་དེ་ཡང་བྱས་ལོས་མི་ཆོག་པར་ཟབ་མོ་ཚུལ་བཞིན་དུ་སྤྱད་དགོས་ 
པ་ཡིན་པས་ཡིད་ལ་ཞོག དེ་ལྟར་ཚུལ་བཞིན་དུ་སྤྱད་ན་འཁོར་བའི་རྒྱུན་བཟློག་ 
པར་འགྱུར། དེས་བཟློག་ཐུབ་ན་བདེ་ཆེན་རང་ལ་རྒྱུན་ཆད་མེད་པར་འབྱུང་བ་ 
ལགས་པས་ཡིད་ལ་ཡོད་པར་གྱིས།
ཕྱི་རབས་ཀྱི་རྣལ་འབྱོར་རྣམས་བདག་གི་ཞལ་གདམས་འདི་ལྟ་བུ་ལ་མི་ཉན་
པར། མོ་བོན་ལ་བློ་གཏད་པས་བསླུ་བར་འགྱུར་བས་ཡིད་ལ་ཞོག འདི་ལ་ལེགས་ 
པར་ཉན་ཞིང་ཚུལ་བཞིན་དུ་ཉམས་སུ་བླངས་ན་བྱིན་རླབས་ཤུགས་ཀྱིས་འབྱུང་ 
བར་ཐག་ཆོད། དེ་ཡང་བྱམས་པ་རྒྱུད་ལ་བརྟེན་ན་འགྲོ་བ་ཀུན་གྱི་ཡིད་དུ་འོང་།
སྙིང་རྗེ་རྒྱུན་དུ་བརྟེན་ན་ཀུན་གྱིས་བུ་བཞིན་བརྩེ་བར་འགྱུར། བཏང་སྙོམས་རྒྱུད་ 
ལ་བརྟེན་ན་དགྲ་དང་གཉེན་གཉིས་ཕྱོགས་རིས་མི་འོང་། དགའ་བ་རྒྱུད་ལ་བརྟེན་ 
ན་སྤྱོད་ལམ་ཀུན་དང་མཐུན་པར་འགྱུར། གཞན་ལ་གནོད་པའི་སེམས་སྤངས་ 
ན་རང་ཉིད་ལ་འཚེ་བར་བྱེད་པ་ཉུང༌། རྒྱུད་དུལ་ཞིང་གཏོང་ཕོད་ཆེ་ན་འཁོར་ 
མང་པོ་འདུ། ཕྲག་དོག་དང་མཐོ་ལྟས་མེད་ན་ལྐོག་སྨྲས་མི་མང་། འགྲོ་ལས་
52

༄༅། །ཟབ་གཏེར་ཆོས་ཀྱི་མཛོད་ཁང་
དང་བྱས་ལས་རྩབ་རྩུབ་མྱུར་ན་ཉེས་པ་ཉུང་། འདོད་པ་ལས་བློ་ལོག་ན་ཟས་ནོར་ 
ལོངས་སྤྱོད་ཤུགས་ཀྱིས་འདུ། བསྲུང་སྡོམ་རྒྱུད་ལ་གཙང་ན་སེམས་ལས་སུ་རུང་།
ཁེ་འདོད་གང་ཡང་མེད་ན་ཚོགས་རང་བཞིན་གྱིས་རྫོགས། འཁོར་བའི་མཚན་ 
ཉིད་ཤེས་ན་འཇིག་རྟེན་ལ་བློ་ལོག ཟབ་མོའི་ཆོས་ལ་བློ་འཇུག་ཅིང་ཉམས་སུ་ 
ལེན་པའི་དུས་བར་ཆོད་ཀྱི་རྐྱེན་མང་། བླ་མ་བཟང་པོ་དང་འགྲོགས་ན་ཡོན་ཏན་ 
ཤུགས་ཀྱིས་འགོ དཀོན་མཆོག་ལ་མོས་གུས་རྒྱུན་ཆད་མེད་པར་བྱས་ན་བྱིན་ 
རླབས་མྱུར། ཐོས་བསམ་ཕྱོགས་མེད་དུ་བྱས་ན་ཆོས་དང་གྲུབ་མཐར་ཕྱོགས་རིས་ 
མི་འབྱུང་། ཟབ་མོའི་བསྐྱེད་རྫོགས་བསྒོམ་ན་ནུས་མཐུ་དང་བྱིན་རླབས་འབྱུང་།
མི་ཆོས་ཐ་མལ་བ་དང་སྣང་བ་མ་བསྟུན་ན་སྒྲོ་སྐུར་ཉུང༌། ཆགས་ཞེན་གྱི་འཛིན་ 
པ་བཏང་ན་ལུས་སེམས་བདེའོ། །
རི་ཁྲོད་དགོན་པར་གནས་ན་ཉམས་མྱོང་སེམས་ལ་ཤར། བདག་འཛིན་གཅེས་ 
སྤྲས་བོར་ན་བར་ཆད་བདུད་ཀྱིས་མི་ཚུགས། སེམས་ཀྱིས་སེམས་ལ་བལྟས་ན་ 
ཆོས་ཉིད་རང་ལ་ཤར། རྟག་ཏུ་བསྒྲུབ་ལ་བརྩོན་ན་ཡོན་ཏན་ཕྱོགས་མེད་འཆར། 
སེམས་ཉིད་རང་ངོ་ཤེས་ན་རྩོལ་སྒྲུབ་རང་སར་གྲོལ། འཁོར་འདས་ཆོས་སྐུར་ 
རྟོགས་ན་བསྒོམ་པ་ལ་རྩོལ་བ་མི་དགོས། ཉམས་ལེན་ལེ་ལོར་མ་ཤོར་ན་འཆི་ཁར་ 
འགྱོད་པ་མི་སྐྱེ། སྐལ་ལྡན་ཀུན་ཆོས་དང་རང་རྒྱུད་འབྲེལ་པར་གྱིས་དང་། སངས་ 
རྒྱས་ཀྱི་བདེན་པ་རང་ལ་བྱུང་བར་གདའི། ཡང་གསོན་ཅིག ཉོན་མོངས་པ་མ་ 
བཏུལ་ན། དགྲ་སྡང་བ་བཏུལ་ཞིང་མང་དུ་འགྲོ་བས། བདེན་མེད་རངསེམས་ 
ལྷུག་པར་ཞོག ཆོས་སྤྱོད་ཀྱི་དགེ་སྦྱོར་མ་བསྐྱངས་ན། འཆི་དུས་ལ་མི་ཕན་པས་ 
རྟག་ཏུ་སྒོ་གསུམ་གྱི་དགེ་སྦྱོར་སྐྱོངས། ཐུབ་པའི་བསྟན་པ་མ་བཟུང་ན་འཇིག་
53

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟེན་གྱི་ཁེངས་དྲེགས་བཟུང་བས་སླར་འཁོར་བར་འཕེན་པའི་རྒྱུ་ལས་མི་འོང་བས།
བཅོམ་ལྡན་འདས་ཀྱི་བསྟན་པ་ཟུང་། འགྱུར་མེད་ཀྱི་རྫོང་ལ་མ་གནས་ན། ས་
རྡོའི་མཁར་ལན་བཟང་ཡང་ཤུལ་དུ་བཞག་ནས་འགྲོ་བས་འགྱུར་བ་མེད་པའི་རྫོང་ 
ཟུང༌། ཚོགས་གཉིས་མ་བསགས་ན་ནོར་རྫས་བསགས་ཀྱང་ཤི་ནས་སྤྱོད་དུ་མེད་
པས་ཚོགས་གཉིས་ཅི་བསོག་གྱིས། ཆོས་ཉིད་ཀྱི་བདུད་རྩི་མ་བརྟེན་ན་ཟས་ཞིམ་ 
དགུ་ཟོས་ཀྱང་མི་གཙང་བའི་ཕུང་པོའི་རྒྱུ་ཡིན། གདམས་པ་ཟབ་མོའི་བདུད་ 
རྩི་འཐུངས། ཆོས་སྐུ་སྐྱེ་མེད་མ་ཐོབ་ན། ཤ་ཁྲག་གི་ཕུང་པོ་ལ་བདག་འཛིན་ 
གྱིས་གཅེས་སྤྲས་བྱས་ཀྱང་འབྱུང་བའི་གཡར་པོ་བདག་པོས་ཁྱེར་བས་གཅེས་སྤྲས་
བསྐྱུར། ཆོས་སྐུ་སྐྱེ་མེད་ཀྱི་བཙན་ས་ཟུངས། ཐབས་ཤེས་གཉིས་དང་མ་འགྲོགས་ 
ན་ཡིད་མཐུན་པའི་མཛའ་བཤེས་སྟོང་ཕྲག་མང་པོ་དང་འགྲོགས་ཀྱང་། མྱུར་དུ་ 
འབྲལ་རྒྱུ་ཡིན་པས་ཐབས་ཤེས་ཀྱི་གྲོགས་དང་འགྲོགས། སྨྲ་བསམ་བརྗོད་མེད་ 
ཀྱི་དོན་དང་མ་འཕྲད་ན་སྙན་གྲགས་ཀྱིས་སྟོང་གསུམ་ཁྱབ་ཀྱང་བསླུ་བྲིད་ཀྱི་བདུད་ 
ཡིན་པས། སྨྲ་བསམ་བརྗོད་མེད་ཀྱི་དོན་ཚོལ།
རང་སེམས་ལ་རང་དབང་མ་ཐོབ་ན། འཁོར་ལོ་བསྒྱུར་བའི་མཐུ་དཔུང་དང་ 
ལྡན་ཡང་། འཆི་བའི་དུས་ལ་བབས་པའི་ཚེ་རང་དབང་མི་ཐོབ་པས། རང་སེམས་ 
ལ་རང་དབང་ཐོབ་པར་གྱིས། ཤེས་རབ་རིག་པའི་རྩལ་དང་མ་ལ་ལྡན་ན་གྱད་ 
སྟོབས་པོ་ཆེ་ལྟར་དཔའ་ཡང༌། འཁོར་བའི་གཡུལ་ངོ་མི་བཟློག་པས། ཤེས་རབ་ 
རིག་པའི་རྩལ་དང་ཅི་ལྡན་གྱིས། གྲག་སྟོང་གི་དོན་ཐུགས་སུ་མ་ཆུད་ན། སྨྲ་བའི་ 
སེང་གེ་ལྟར་གྱུར་ཀྱང་རྣམ་སྨིན་ལ་ཤགས་མི་ཐེབས་པས་གྲག་སྟོང་ཀ་དག་གི་དོན་ 
ཐུགས་སུ་ཚུད། བདེ་ཆེན་རང་ལ་མ་རྙེད་ན། ཅང་ཤེས་ཀྱི་རྟ་ཞོན་ཡང་འཁོར་བའི་
54

༄༅། །ཟབ་གཏེར་ཆོས་ཀྱི་མཛོད་ཁང་།
སྡུག་བསྔལ་ལས་མི་ཐར་བས། བདེ་བ་ཆེན་པོའི་དོན་ཚོལ། སངས་རྒྱས་ཀྱི་ཆེ་ 
བའི་ཡོན་ཏན་གྱིས་མ་སྤྲས་ན། ལྷ་ལྟར་གཟུགས་མཛེས་ཀྱང་འཆི་བདག་བདུད་ 
བསླུར་མི་འདོད་པས། རྒྱལ་བ་རྣམས་ཀྱི་ཆེ་བའི་ཡོན་ཏན་གྱིས་སྤྲས་པར་གྱིས།
བླ་མ་དང་དཀོན་མཆོག་གི་སྐྱབས་འོག་ཏུ་མ་ཆུད་ན། ཉོན་མོངས་པའི་དགྲ་ལ་ 
སུས་ཀྱང་སྐྱོབ་པར་མི་ནུས་པས། བླ་མ་དཀོན་མཆོག་གི་སྐྱེལ་མ་གྲོགས་སུ་ཆུག 
རང་སེམས་སངས་རྒྱས་སུ་མ་རྟོགས་ན། རྟོགས་པ་ཟང་ཟིང་གིས་བསླུས་པའི་སེམས་
སངས་རྒྱས་སུ་རྟོགས་པར་གྱིས། འུབས་ཀྱིས་བསྡུས་པས་ཐར་པ་དང་ཐམས་ཅད་
མཁྱེན་པ་བྱང་ཆུབ་ཀྱི་རྒྱུར་མི་འགྲོ་བའི། འཇིག་རྟེན་འདིའི་བྱ་བ་ཟང་ཟིང་མང་
པོ་དོན་མེད་ཀྱིས་གཏན་དུ་འཁོར་བའི་རྒྱུ་འབྲས་དང་། མཚན་ཉིད་མ་རིག་པས་
ལེན་པ་ཡིན། དེ་ཡང་འཁོར་བའི་རྒྱུ་བདག་གིས་གཟུང་འཛིན་གྱི་རྣམ་རྟོག་མ་
སྤངས་པ་ལས་བྱུང་སྟེ། བདག་དང་སེམས་ཅན་ཐམས་ཅད་བྱང་ཆུབ་ཀྱི་སེམས་
སུ་གཅིག་པ་ལ་བདག་གཞན་གཉིས་སུ་བྱེད་པ་རྣམས་སྙིང་མེད་པ་ཡིན། ཁམས་ 
གསུམ་གྱི་སེམས་ཅན་ཐམས་ཅད་སྔ་མ་ཡང་སྔ་ལ་སོགས་པའི་ཕ་མ་ཡིན་པ་ལ། དགྲ་
གཉེན་དུ་འཛིན་པ་རྣམས་སྙིང་མེད་པ་ཡིན། འཁོར་འདས་ཤན་འབྱེད་དགོས་པའི་
དུས་འདིར་འཇིག་རྟེན་གྱི་འཚོ་སྐྱོང་མཁན་རྣམས་སྙིངམེད་པ་ཡིན། 
ཚེ་འདི་དྲི་ཟའི་ཁང་པ་ལྟར་ཡུད་ཙམ་གཅིག་ཏུ་འདུག་པ་ལ། མཁར་ཁང་གི་
མཁར་ལེན་མང་པོ་བྱེད་པ་རྣམས་སྙིང་མེད་པ་ཡིན། མི་གཙངབའི་རྫས་ཀྱིས་གང་
བའི་ཕུང་པོ་ལ་ཚེར་མ་ཟུག་ཀྱང་མི་བཟོད་པ་ལ་བདག་འཛིན་བྱེད་པ་རྣམས་སྙིང་
མེད་པ་ཡིན། གྲོགས་ཉེ་འབྲེལ་རྣམས་མི་རྟག་པར་འཆི་ཞིང་འདུག་པལ། བདག་ 
རྟག་ཏུ་རེ་བ་རྣམས་སྙིང་མེད་པ་ཡིན། རང་འཆི་བའི་དུས་ལག་སྟོང་དུ་འགྲོ་བ་
55

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ༑ མི་དགེ་བ་སྣ་ཚོགས་སུ་སྤྱད་ནས་ཟས་ནོར་འཚོལ་བ་རྣམས་སྙིང་མེད་པ་ཡིན།
ཕྱི་སྣང་བ་ཡང་མི་སྡོད་པར་འགྱུར་ཞིང་འདུག་པ་ལ། ལོངས་སྤྱོད་རྟག་ཏུ་རེ་བ་ 
རྣམས་སྙིང་མེད་པ་ཡིན། ཚེ་ཉི་མ་ནུབ་པའི་གྲིབ་སོ་ལྟར་འགྲིབ་པ་ལ་ལེ་ལོ་སྙོམས་ 
ལས་བྱེད་པ་རྣམས་སྙིང་མེད་པ་ཡིན། འདི་ཕྱི་གཉིས་ཀ་སྐྱིད་པའི་ཆོས་ལས་ལོག་ 
ནས་ཁྱིམ་ཐབ་ལ་འཇུག་པ་སྙིང་མེད་པ་ཡིན། སྡིག་པའི་ལས་བྱས་པས་ངན་སོང་ 
དུ་འགྲོ་ངེས་པ་ལ་རྣམ་སྨིན་ལ་མི་འཛེམ་པ་རྣམས་སྙིང་མེད་པ་ཡིན། ད་ལྟ་མེ་ 
སྟག་རེ་ཕོག་ན་མི་བཟོད་པ་ལ་ཚ་བའི་དམྱལ་བ་བཟོད་དུ་རེ་བ་རྣམས་སྙིང་མེད་པ་
ཡིན། དགུན་ནུབ་གཅིག་འཁྱགས་པ་ལ་མི་བཟོད་པ་ལ། གྲང་བའི་དམྱལ་བ་བཟོད་ 
དུ་རེ་བ་རྣམས་སྙིང་མེད་པ་ཡིན། ཞག་གསུམ་བཀྲེས་པ་དང་སྐོམ་པར་མི་བཟོད་ 
པར། ཡི་དྭགས་ཀྱི་སྡུག་བསྔལ་ལ་བཟོད་དུ་རེ་བ་རྣམས་སྙིང་མེད་པ་ཡིན། རང་ 
གིས་བཀོལ་སྤྱོད་ལ་སོགས་པ་དར་གཅིག་ཀྱང་མི་བཟོད་པར། དུད་འགྲོའི་སྡུག་ 
བསྔལ་ལ་བཟོད་དུ་རེ་བ་རྣམས་སྙིང་མེད་པ་ཡིན།
རང་གིས་རང་ལ་གྲོས་འདེབས་པའི་དུས་འདིར། བླ་མས་བཤད་ཀྱང་མི་ཉན་ 
པ་རྣམས་སྙིང་མེད་པ་ཡིན། རང་དབང་རང་གིས་ཐོབ་པའི་དུས་འདིར། འདོད་ 
ཡོན་གྱི་ཁོལ་པོ་བྱེད་པ་རྣམས་སྙིང་མེད་པ་ཡིན། ཆོས་སྐད་ཅིག་ཀྱང་མི་བྱེད་པར་ 
ཚེ་ཕྱི་མ་ལ་བདེ་སྐྱིད་ཕུན་སུམ་དུ་རེ་བ་རྣམས་སྙིང་མེད་པ་ཡིན། སྐྱེས་ནས་འཆི་
བ་རང་ཆས་སུ་ཡོད་པ་ལ། ནམ་འཆི་མི་ཤེས་པས་སང་ཕོད་ལ་སོགས་པའི་ལས་ 
བྱེད་རྩོལ་བ་རྣམས་སྙིང་མེད་པ་ཡིན། ཡར་འགྲོ་མར་འགྲོའི་རང་དབང་ཡོད་པའི་
དུས། ད་རེས་ཐར་པའི་ཆོས་ལ་མི་འཇུག་པ་རྣམས་སྙིང་མེད་པ་ཡིན། འཁོར་བ་ཅི་ 
བྱས་སྡུག་བསྔལ་ཡིན་པ་ལས་མ་འདས་པར་འདུག་པ་ལ། སྡུག་བསྔལ་གྱི་བྱ་བ་
56

༄༅། །ཟབ་གཏེར་ཆོས་ཀྱི་མཛོད་ཁང་།
མི་སྤོང་བ་རྣམས་སྙིང་མེད་པ་ཡིན།འཁོར་བ་མཐའ་མེད་དུ་གདོད་འཁྱམ་དགོས་ 
པ་ལ་རང་རྫུན་རང་ལ་གཏོང་བ་རྣམས་སྙིང་མེད་པ་ཡིན། བསྐལ་པའི་སྙིགས་ 
མ་ལ་བབ་པའི་ཚེ་ ན་རང་མགོ་རང་གིས་གཡོགས། རང་གྲོས་རང་གིས་བཏུལ།
རང་བཏིབ་རང་ལ་བཤམ། རང་བརྫུན་རང་ལ་གཏོང་། རང་གིས་རང་བསླུ་བ་ 
མིའི་ལུས་ལ་བ་གླང་གི་བསམ་པ་ཙམ་ཡང་མེད་པ་ཡང་མང་བས་གྱོད་ལ་གཏུགས་ 
པར་མཆི། ཡང་གསོན་ཅིག ཞེ་གཉིས་ཐག་པ་ནས་ཆོས་བྱེད་པ་རྣམས་འདི་ལྟར་ 
མཛོད། དད་པ་བརྟན་པོ་ཆུ་བོའི་གཞུང་ལྟ་བུས་བླ་མ་དང་དཀོན་མཆོག་བརྟེན། 
བྱམས་པ་དང་སྙིང་རྗེ་མ་བུ་གཅིག་པོ་ལ་བརྩེ་བ་ལྟར་བརྩེ་བས། འཁོར་སློབ་དང་
འགྲོ་བ་ཐམས་ཅད་སྐྱོངས། མཐུ་རྩལ་དང་ནུས་པ་ཐོག་ལྟ་བུ་གྱིས་ལ་བསྟན་པའི་ 
དགྲ་བོ་སྒྲོལ། ལེ་ལོ་མེད་པའི་བརྩོན་འགྲུས་འཕྱོན་མའི་སྐྲ་ལ་མེ་ཤོར་བ་ལྟ་བུས་ལུས་
ངག་ཡིད་གསུམ་དགེ་བའི་རྩ་བ་ལ་འབུངས། ལས་རྒྱུ་འབྲས་ཀྱི་སྤྱོད་པ་ལྕགས་ 
ཕྱེ་ལས་ཞིབ་པས་དགེ་སྡིག་ཤན་འབྱེད་པར་གྱིས་ལ། མི་དགེ་བ་ཐམས་ཅད་དུག་
བཞིན་དུ་སྤོངས། གོང་མ་ཡ་རབས་མཐོང་བ་རྣམས་ཀྱི་བྱ་སྤྱོད་ལ་འགྲན་ཟླའི་ 
སེམས་བསྐྱེད་ལ་དམ་པ་རྣམས་ཀྱི་ཟླ་སྲོངས།
བསྲུང་སྡོམ་གྱི་དཔང་པོ་ལ་བླ་མ་ཡི་དམ་མཁའ་འགྲོར་ཆོས་ལ་ཁྲེལ་དང་ངོ་ཚ་ 
བག་ཡོད་སྲུངས། བཟོད་པའི་ཚད་རང་ལ་ཚུགས་ལ་གཞན་ལ་གནོད་འཚེ་མ་ 
བྱེད། སྤྱོད་ལམ་ཇི་ལྟར་སྤྱད་ཀྱང་དོན་དང་མ་བྲལ་བར་ལུས་ངག་ཡིད་གསུམ་ 
ཆོས་སུ་བསྒྱུར། རྟག་ཏུ་གཞན་རྔན་མ་འདྲེན་པར་རང་གི་སྐྱོན་ཐམས་ཅད་ཡུལ་ 
ཐོན། དྲང་དོན་དང་ངེས་དོན་ལ་སོགས་པ་གང་ལ་གང་འདུལ་གྱིས་དད་པ་ཅན་ 
རྣམས་ཆོས་ལ་ཚུད། ཕ་རོལ་པ་རེ་རེ་འཆི་བ་དང་འདུ་འབྲལ་ལ་སོགས་པའི་མི་
57

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟག་པའི་རྣམ་གྲངས་ཐམས་ཅད་བདག་ལ་བྱ་གཏོང་བ་ཡིན་པས་བག་ཟོན་བསྐྱེད།
རྟག་ཏུ་རྣམ་གཡེང་གི་བྱ་བྱེད་མ་མང་། ལུས་སེམས་རྣལ་དུ་ཕོབ། གདམས་པ་ 
ཟབ་མོ་རྣམས་སེམས་ཐོག་ཏུ་དྲིལ་ལ་ཉམས་སུ་ལོངས། ཅི་ལྟར་ཕོངས་ཀྱང་གཡོ་
སྒྱུས་ཟས་ནོར་མ་ཚོལ། སེམས་ལ་འཁུ་འཕྲིག་བྱུང་ན་གཟུགས་ཅན་བགེགས་ལ་
མ་བསྡོ། རྒྱལ་སྲིད་སྟོང་ཡང་སེམས་ཅན་ལ་གནོད་པའི་ལས་མ་བྱེད། ནམ་འཆི་
མི་ཤེས་པས་སེམས་ཉིད་བཙན་ས་ཟུང་། མཚན་ཉིད་ལྡན་པའི་བླ་མ་ཚོལ་ལ་དུས་
རྟག་ཏུ་སྤྱི་བོར་ཁུར་ལ་དད་པ་མོས་གུས་ཀྱིས་གདུང་བ་བསྐྱེད། མི་ཚེ་ལ་གང་
དགོས་མི་ཤེས་པས་རིག་པའི་གནས་མཐའ་དག་ལ་བློ་སྦྱོངས། ཡོན་ཏན་ཅི་ཤེས་
ཀྱང་རློམ་སེམས་སྐྱེས་ན་འཕུང་འདྲེའི་རྩ་བ་ཡིན་པས་རློམ་སེམས་སྐྱུངས། བདེ་
བའི་འབྱུང་གནས་ཡིན་པས་དུས་རྟག་ཏུ་རི་ཁྲོད་དབེན་པ་འགྲིམས། འདི་ཕྱི་ཐམས་
ཅད་ལ་སྡུག་པའི་ལས་ངན་གྱི་ཁྱིམ་ཐབ་མ་བྱེད། ཐ་མལ་གྱི་སྤྱོད་པ་གྲོགས་ཀྱིས་
བསྒྱུར་བས་གྲོགས་དམ་པ་ཆོས་དང་མཐུན་པ་དང་འགྲོགས། བསྒོམ་པ་མངོན་
དུ་མ་གྱུར་གྱི་བར་དུ་རྦད་ཁམས་དང་སྤྱོད་པ་མ་རྩིང་། འཁོར་བ་ལྕགས་སྒྲོག་
ཡིན་གྱིས་སྡེ་རིས་དང་ཕྱོགས་ཆ་གཟུང་འཛིན་བོར། མཁས་པ་རྣམས་ཀྱིས་ཁྲེལ་
ཞིང་གཤེ་བ་ཡིན་པས་ཚུལ་འཆོས་དང་ཐོ་ཆོ་མ་བྱེད། སྤྱོད་ངན་ཤུགས་ཀྱིས་འགོ་
བས་ཐ་མལ་པ་རྣམས་ཀྱི་གསེབ་ཏུ་མ་འདུག ཐམས་ཅད་སྒྱུ་མ་ཡིན་པས་འདུས་
བྱས་ཀྱི་ཆོས་ཐམས་ཅད་ལ་བློ་མ་གཏོད། སངས་རྒྱས་གཞན་ན་མེད་ཀྱིས་རང་ 
སེམས་གཏན་ལ་ཕོབ། ཚུལ་ལུགས་སྤང་བླང་དེ་ལྟ་བུ་རྣམས་ཀྱིས་ཤཱ་ཀྱའི་བསྟན་ 
པ་བཟུང་བ་ཡིན་ནོ། ། ཡང་གསོན་ཅིག ཞེ་ཐག་པ་ནས་ཆོས་བྱེད་ན། བསྲུང་ 
སྡོམ་ས་གཞི་ལྟ་བུ་ལ་ཆོས་ཀྱི་བརྟེན་འཆའ་དགོས། ལྟ་བ་ནམ་མཁའ་ལྟ་བུའི་ངང་
58

༄༅། །ཟབ་གཏེར་ཆོས་ཀྱི་མཛོད་ཁང་
ལ་གྲུབ་མཐའི་ཐེག་པ་ཐམས་ཅད་རྫོགས་དགོས། བྱེ་བྲག་འཇའ་ཚོན་ལྟར་ཕྱེད་ 
པས་ཆོས་ཐམས་ཅད་གསལ་ལ་མ་འདྲེས་པར་ཡིད་ལ་གྱིས། གོ་རིམ་ཆུ་ཤིང་གི་
ཤུན་པ་ལྟར་ཕྱེད་པས་ལས་ཅན་དྲང་དགོས། མྱུ་གུ་ལྟ་བུའི་སྲི་ཞུས་གདམས་ངག་
བསྲིངས་ལ་ལས་ཅན་གྱི་སློབ་མ་སྣོད་ལྡན་ལ་གཅེས་སྤྲས་བྱེད་དགོས། སོས་ཀའི་
མེ་ཏོག་ལྟར་སིང་ངེ་ཡེ་རེ་བར་བསྒོམ་པས་གསལ་གདབ་དགོས །སྨན་པའི་སྒྱེའུ་
ལྟར་གདམས་པ་ཕྱོགས་མེད་དུ་བཟུང་ལ། ནམ་དགོས་པའི་དུས་བཏང་དགོས།
ལན་ཚྭ་ལྟར་ཚོད་ཟིན་པས་ཉམས་རྩལ་དགོས། འབྲས་བུ་ལུང་ཕུགས་སུ་བདས་
པ་ལྟ་བུའི་སྤྱོད་པས་རྐྱེན་ཐོག་འགེལ་དུ་གཅོད་དགོས། སྤང་བྱ་ཉོན་མོངས་པ་ 
དང་འཕྲད་པའི་དུས་སུ་དགྲ་ཚེར་མ་ལྟར་སྤང་དགོས།
གཉེན་པོ་ཡེ་ཤེས་སྐྱེ་བའི་དུས་སུ། མིག་གི་འབྲས་བུ་ལྟར་རྒྱུད་ལ་བཙའ་དགོས། 
ཐོས་བསམ་སྒྲོ་འདོགས་ཆོད་པའི་དུས་སུ། གླ་འབྲེང་ལྟ་བུའི་མཉེན་ལྕུག་གིས་བླ་ 
མ་བརྟེན་དགོས། འཇིག་རྟེན་པའི་བྱ་བ་ལ་གླང་རྒན་ལྟར་གྱོང་བས་གཞན་དང་ 
སྣང་བ་མི་བསྟུན་པ་གཅིག་དགོས། ཆེད་མེད་པ་རྒྱུད་ལ་སྦྱར་བའི་དུས་སུ། དུད་ 
འགྲོ་ལུག་ལྟ་བུས་བཟོད་པ་ཕྱོགས་མེད་དུ་ངོ་སྙོམས་དགོས། མཁས་པ་དང་རྩོད་
པ་བྱེད་པ་བྱུང་བའི་དུས་ན། དཔའ་བོ་ལྟ་ཁུའི་ཤེས་རབ་ཀྱིས། གང་ལ་ཡང་
ཐོགས་མེད་དུ་གཅད་དགོས། བསམ་པས་དོན་འཚོལ་བའི་དུས་ན། རྟ་རྒོད་དུལ་
བ་ལྟར་བྱིང་རྒོད་འདུལ་དགོས། ཉམས་ལེན་རྒྱུད་ལ་འགེལ་བའི་དུས་ན། མི་ 
གཅིག་པོ་མཛེས་ཟིན་བ་ལྟར། འཇིག་རྟེན་གྱི་བྱ་བ་ཐམས་ཅད་བོར་དགོས། མདོར་ 
ན་བླ་ན་མེད་པའི་བྱང་ཆུབ་བསྒྲུབ་ཅིང་མྱུར་དུ་སངས་རྒྱས་པར་འདོད་ན། བག་ 
མ་གསར་པ་ལྟ་བུའི་སྤྱོད་པས། དུས་སྐབས་རྣམ་པ་ཐམས་ཅད་དུ། རང་གིས་རང་
59

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་ཡང་ཡང་ལྟོས་ལ་རྒྱུ་འབྲས་ཀྱི་ཞིབ་ཚགས་སྡོམ་པ་གལ་ཆེའོ། ། 
ཡང་གསོན་ཅིག སྤྲོ་རིངས་ལ་ངག་འཇམ་ན། བྱམས་པ་རྒྱུད་ལ་སྐྱེ་སླ་བའི་ 
ཡོན་ཏན་ཡོད། རྕོར་ངས་ཆེས་བློ་སྣ་མང་ན། དད་པ་གློ་བུར་སྐྱེ་བའི་ཡོན་ཏན་ 
ཡོད། རིགས་བཟང་ལ་ངོ་ཚ་ཆེ་ན། ཆོས་ལས་བློ་མི་ལྡོག་པའི་ཡོན་ཏན་ཡོད། 
སྡུག་བསྔལ་དང་རྐྱེན་ཚང་མང་ན། ཆོས་ལ་བློ་འཇུག་པའི་ཡོན་ཏན་ཡོད། དྲང་ 
ཆེ་ལ་རྒྱུད་བཟང་ན། བཟོད་པས་རྐྱེན་ཐུབ་པའི་ཡོན་ཏན་ཡོད། ངོ་རྟག་ཅིང་ 
གདུང་སེམས་ཆེ་ན། བླ་མ་ལ་སྲི་ཞུ་ཆེ་བའི་ཡོན་ཏན་ཡོད། མི་ཆོས་ཀྱི་ཁེངས་ 
གྲགས་ཆུང་ན། ཆོས་ལ་ཕྱོགས་རིས་མི་འོང་བའི་ཡོན་ཏན་ཡོད། མི་ཆོས་ལ་མདོ་ 
ཆུང་ན། ལྷ་ཆོས་ལ་འཛིན་པ་ཆུང་བའི་ཡོན་ཏན་ཡོད། ཚིག་རྗེས་དོན་གྱིས་མཚོན་ 
ན་ཆོས་དང་གང་ཟག་མཐུན་པའི་ཡོན་ཏན་ཡོད། གནག་པ་ཞེ་བཅད་ཆེ་ན། ཆོས་ 
ལ་ཉམས་ལེན་བཟང་བའི་ཡོན་ཏན་ཡོད། ངོ་འཛུམ་ཞིང་སྤྱོད་ལམ་དལ་ན། མཆེད་
ལ་དམ་ཚིག་གཙང་བའི་ཡོན་ཏན་ཡོད། གཟའ་གཏད་ཆུང་ལ་སྤྱོད་ལམ་ཧཾ་ན།
རང་གི་རྟོག་པ་རྩད་ཆོད་བྱེད་པའི་ཡོན་ཏན་ཡོད། དེ་རྣམས་ཀྱང་སྐྱོན་དུ་མ་
སོང་བ་གཅིག་བྱེད་དགོས་པ་ཡིན། སྤྲོ་རིངས་ཤིང་ངག་འཇམ་པའི་མི་ལ་ནི། གཡོ་
སྒྱུ་གཏིང་ཁྲམ་གྱི་སྐྱོན་འབྱུང་ཉེན་ཡོད། ཚོར་ངས་ཆེ་ཞིང་བློ་སྣ་མང་བའི་མི་ལ།
ཆོས་ལས་བློ་ལྡོག་པའི་སྐྱོན་ཡོད། རིགས་བཟང་ལ་ངོ་ཚ་ཆེ་ན། མི་ཆོས་མི་སྤང་ 
བའི་སྐྱོན་ཡོད། སྡུག་བསྔལ་དང་རྐྱེན་མང་ན། ཆོས་བྱ་བར་འདོད་ཀྱང་བྱེད་ 
ལོང་མི་འོང་བའི་སྐྱོན་འབྱུང་ཉེན་ཡོད། དྲང་ཆེ་ནས་རྒྱུད་བཟང་ན། ཆོས་ལ་ 
གོམས་པ་ཆུང་བའི་སྐྱོན་འབྱུང་ཉེན་ཡོད། ངོ་རྟག་ཅིང་གཉེན་ལ་གདུང་སེམས་ 
ཆེ་ན། མི་ཆོས་དང་འབྲེལ་མི་ཆོད་པའི་སྐྱོན་འབྱུང་ཉེན་ཡོད། མི་ཆོས་ཀྱི་དུས་
60

༄༅། །ཟབ་གཏེར་ཆོས་ཀྱི་མཛོད་ཁང་
ལ་ཁེངས་གྲགས་ཆུང་ན། ལྷ་ཆོས་གཉེན་པོ་ཆུང་བའི་སྐྱོན་འབྱུང་ཉེན་ཡོད། མི་ 
ཆོས་ལ་མདོ་ཆུང་ན། ཆོས་མཐར་མི་ཕྱིན་པའི་སྐྱོན་འབྱུང་ཉེན་ཡོད། གནག་པ་ལ་ 
ཞེན་ཆགས་ཆེ་ན་གནོད་སེམས་སྤང་དཀའ་བའི་སྐྱོན་འབྱུང་བའི་ཉེན་ཡོད། ཚིག་
གི་རྗེས་དོན་གྱིས་སོབ་ན། ཚིག་རྩུབ་ལ་འཐབ་རྩོད་འོང་བའི་སྐྱོན་འབྱུང་ཉེན་ 
ཡོད། ངོ་འཛུམ་ཞིང་སྤྱོད་ལམ་དལ་ན། ཚུལ་འཆོས་ཆེ་ཞིང་བུད་མེད་ལ་དགའ་ 
བའི་སྐྱོན་འབྱུང་ཉེན་ཡོད། གཟབ་ཆུང་སྤྱོད་པ་ཧར་ན། ཆོས་སྤྱོད་ལ་མི་བརྩོན་ 
རྣམ་སྨིན་ཁྱད་དུ་གསོད་པའི་སྐྱོན་འབྱུང་ཉེན་ཡོད། ཆོས་སྒོར་ཞུགས་པ་རྣམས་ 
ཀྱང་སྐྱོན་དུ་འགྱུར་བ་རྣམས་སྤངས་ནས། ཡོན་ཏན་དང་ལྡན་པར་བྱས་ན། བླ་ 
མེད་བྱང་ཆུབ་ཐོབ་པ་ལ་ཚེགས་མེད་པས་ཡིད་ལ་བཞག་མཛོད།
ཡང་གསོན་མཛོད་དང་། ཆོས་སྒོར་ཞུགས་ཀྱང་ཆོས་སུ་མ་སོང་བ་མང་དུ་ཡོད་ 
པས། དེར་མ་སོང་བ་བྱ་དགོས་ཏེ། དེ་ཡང་རབ་ཏུ་བྱུང་བར་བྱས་ཀྱང་། འཚོ་ 
སྐྱོང་དང་ཡོ་བྱད་ཁྱིམ་པ་དང་མཉམ་ན། ཆོས་པ་མ་ཡིན། མི་ཆོས་ཀྱི་བྱ་བ་ 
བཞག་ཀྱང༌། ཐ་མལ་གྱི་ལོང་གཏམ་མི་སྤོང་ན། ཆོས་པ་མ་ཡིན། དགོན་པར་ 
གནས་ཀྱང་བྱ་བ་འཇིག་རྟེན་པ་དང་མཉམ་ན། ཆོས་པ་མ་ཡིན། རང་ཡུལ་བོར་ 
ཀྱང་། འཇིག་རྟེན་པ་དང་འདྲེན་འབྲེལ་ལ་ཆོས་པ་མ་ཡིན། ཉམས་ལེན་བྱས་ཀྱང་། 
འདོད་པ་ལ་བློ་མ་ལོག་ན། ཆོས་པ་མ་ཡིན། དཀའ་ཐུབ་སྣ་ཚོགས་བྱེད་ཀྱང་། 
གཞན་གྱི་གནོད་པ་མ་བཟོད་ན། ཆོས་པ་མ་ཡིན། བསྐྱེད་རྫོགས་བསྒོམ་ན 
ཡང༌། མོ་བོན་གྱིས་བར་ཆད་སེལ་བར་རེ་ན། ཆོས་པ་མ་ཡིན། གཉིས་མེད་ 
བསྒོམ་ཡང་། ལྷ་འདྲེ་ལ་ཕན་གནོད་རེ་ན། ཆོས་པ་མ་ཡིན། ཐེག་ཆེན་གྱི་ལམ་ 
ལ་ཞུགས་ཀྱང་། སེམས་ཅན་ལ་ཕན་པ་མ་བསྒྲུབས་ན། ཆོས་པ་མ་ཡིན། འགྲོ་
61

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དོན་བྱེད་ཀྱང་བྱང་ཆུབ་ཀྱི་སེམས་ཀྱིས་མ་ཟིན་པར་ཞེ་འདོད་མ་བྲལ་ན། ཆོས་ 
པ་མ་ཡིན། ལྟ་བ་རྟོགས་ཀྱང་རྣམ་སྨིན་ལ་མི་འཛེམ་ན། ཆོས་པ་མ་ཡིན། ཐེག་པ་ 
རིམ་པ་དགུ་ཤེས་ཀྱང་། རང་རྒྱུད་ཆོས་དང་མ་འབྲེལ་ན། ཆོས་པ་མ་ཡིན། རྟག་ 
ཏུ་རྩེ་གཅིག་བསྒོམས་ཀྱང་། སྣང་བའི་ངོས་འཛིན་མ་ཞིག་ན། ཆོས་པ་མ་ཡིན། 
བསླབ་པ་གསུམ་དང་ལྡན་ཡང་། རློམ་སེམས་ཀྱི་དམིགས་པ་མ་ཆོད་ན། ཆོས་ 
པ་མ་ཡིན། དགེ་སྦྱོར་ཅི་བྱེད་ཀྱང༌། སྦྱོར་དངོས་རྗེས་གསུམ་གྱིས་མ་ཟིན་ན། 
ཆོས་པ་མ་ཡིན། ལུས་ངག་གི་སྤྱོད་ལམ་རང་བཞིན་གྱིས་བྱེད་ཀྱང་། ཉོན་མོངས་ 
པ་རང་རྒྱུད་པར་ཤོར་ན། ཆོས་པ་མ་ཡིན། དེ་ལྟར་བསྒྲུབ་པའི་བྱ་བ་རྣམས་བཞག་ 
ནས། ཕྱིས་སྨོན་ལམ་ལ་རེ་བ་རྣམས་ཆོས་པ་མ་ཡིན། སེམས་ཉིད་རང་ངོ་མ་ཤེས་ 
པར་འབྲས་བུ་ཕྱི་དུས་ལ་རེ་ན་ཆོས་པ་མ་ཡིན། ལས་སུ་དགེ་བའི་རྩ་བ་བྱས་ཀྱང་། 
འཇིག་རྟེན་ཆོས་བརྒྱད་དང་མ་བྲལ་ན་ཆོས་པ་མ་ཡིན།
ཕྱི་རབས་ཀྱི་སྐྱེས་བུ་རྣམས། འཇིག་རྟེན་གྱི་ཆོས་བརྒྱད་ཅེས་བྱ་བ། མཐོ་ 
དམན་མེད་པར་ཁྱབ་པའི་འདྲེ་རྒོད། བདག་ལ་བསྟོད་ན་དགའ་ཞིང༌། སྨད་ན་ 
མི་དགའ་བ་དང་། གྲགས་ན་དགའ་བ་དང༌། མ་གྲགས་ན་མི་དགའ་པ་དང་། 
བདེ་ན་དགའ་བ་དང་། མི་བདེ་ན་མི་དགའ་བ་དང་། རྙེད་ན་དགའ་བ་དང་། 
མ་རྙེད་ན་མི་དགའ་བ་དང་བརྒྱད་ཡིན་ཏེ། དེ་ཡང་བདག་གི་ལུས་ངག་ཡིད་ 
གསུམ་མི་དགེ་བའི་རྩ་བ་གང་ཡང༌། སྔར་རྣམས་ཀྱི་བསམ་པ་དང་བཅས་པས་ 
བྱས་སམ་མ་བྱས། ད་ལྟ་བྱེད་ཅིང་འདུག་གམ་མི་འདུག མ་འོངས་པ་ན་དེ་ 
བརྒྱད་དང་ལྡན་པས་བྱེད་དམ་མི་བྱེད་བརྟགས་ཏེ། དེ་དང་བྲལ་བ་གལ་ཆེ་ཕྱི་ 
རབས་ཀྱི་སྐྱེས་བུ་རྣམས། པདྨ་བདག་གི་རྗེས་སུ་འབྲངས་ནས་ཆོས་གང་ལ་འཇུག་
62

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱང་། སངས་རྒྱས་ཀྱི་བྱང་ཆུབ་ཆེན་པོ་མྱུར་དུ་ཐོབ་པར་བྱེད་ཀྱང་། གསེང་ 
ལམ་ཕྱིན་ཅི་མ་ལོག་པར་སྤྱོད་ཅིག དོན་རྒྱ་ཆེ་གཟབ་པ་ལ་སྤྱོད་ཅིག ཡང་
དག་པར་རྫོགས་པའི་སངས་རྒྱས་ཀྱི་བཀའ་མཐའ་དག་དང་ལྡན་པར་སྤྱོད་ཅིག 
ཐེག་པ་རིམ་པ་དགུའི་དོན་གང་ཟག་གཅིག་གི་རྒྱུད་ལ་ཡར་ལྡན་དུ་རྫོགས་པར་
སྤྱོད་ཅིག སྤྱད་བྱ་སྤྱོད་བྱེད་གང་ཡང་མ་གྲུབ་པར་ཤེས་པའི་ཚུལ་གྱིས་སྤྱོད་ཅིག
འཁོར་འདས་ཀྱི་ཆོས་ཐམས་ཅད་ཆོས་སྐུ་ཐིག་ལེ་ཉག་གཅིག་གི་ངང་དུ་སྤྱོད་ཅིག
བདག་གི་གདམས་པ་འདི་ཁོ་ན་ལྟར་སྤྱོད་ཅིག བྱང་ཆུབ་ཀྱི་འབྲས་བུ་ལ་ཡིད་
གཉིས་ཐེ་ཚོམ་མེད་པར་སྤྱོད་ཅིག ཅེས་པ་བོད་ཀྱི་བན་བཙུན་ཆོས་བྱེད་པར་
འདོད་པ་རྣམས་ལ་སྤྱོད་པའི་ཞལ་གྱི་གདམས་པ་གནང་ངོ༌། །སྐལ་ལྡན་ལས་འཕྲོ་
ཅན་དང་འཕྲད་བར་ཤོག།
ན་མོ་གུ་རུ་དེ་བ་ཌཱཀྐི་ནི་ཧཱུྃ། སྣང་སྲིད་འཁོར་འདས་ཀྱི་ཆོས་ཐམས་ཅད་མཉམ་
གདལ་ཁྱབ་པ་རོལ་པའི་དབྱིངས་སུ་འུབས་ཆུབ་པའི་པདྨ་འབྱུང་གནས་ཀྱིས་གདུལ་
བྱའི་འགྲོ་བ་རྣམས་ལ་ཞལ་གདམས་རྒྱ་སྐད་དུ་གསུངས་པ། བོད་ཀྱི་མི་ངན་ཤེས་
ཆུང་ལ་ཁོང་སྒྲིམ་ཞིང་ཅོལ་ཆུང་པ་རྣམས་ལ། སྙིང་ཐག་པ་ནས་ཐེག་པ་ཆེན་པོ་
བླ་ན་མེད་པའི་གདམས་པ་ཁྱད་པར་ཅན་རྣམས་སིལ་བུར་གབ་སྐྱིབ་སྒྲིབ་གཡོགས་
མེད་པར་བསྟན་ཀྱང་མི་གོ་བར། ལོག་པའི་སྤྱོད་པ་ཤ་སྟག་བྱེད་པར་འདུག ཆོས་
ཞེ་ཐག་པ་སྙིང་ཁུང་རུས་པའི་གཏིང་ནས་བྱེད་ན། སྨྲས་པའི་ཚིག་རྣམས་ཡིད་ལ་
ཟུངས་ལ་ཉམས་སུ་ལོངས་ཤིག དེ་ཡང་མདོ་འགག་ཐམས་ཅད་བསྡུས་པའི་དོན་ 
ལ༑ དགེ་བསྙེན་ཞེས་བྱ་བ། སྡིག་པ་མི་དགེ་བའི་ལས་དང་། བྱ་བ་ཐམས་ཅད་ 
རིང་དུ་སྤོང་བ་ལ་ཟེར་པ་ཡིན། རྩ་བ་བཞི་བསྲུངས་པའི་འདོད་བློ་ལ་དགེ་བསྙེན་
63

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱི་གོ་མི་ཆོད། དགེ་ཚུལ་བྱ་བ་དགེ་བའི་རྩ་བ་ཚུལ་བཞིན་དུ་སྤྱོད་པ་ལ་ཟེར་ 
བ་ཡིན། བཙུན་གཟུགས་ཚུལ་འཆོས་མཁན་ལ་དགེ་ཚུལ་གྱི་མིང་མེད། དགེ་ 
སློང་བྱ་བ། དགེ་བའི་རྩ་བ་ཐམས་ཅད་བྱང་ཆུབ་ཆེན་པོའི་ལམ་དུ་སློང་བ་ལ་ 
ཟེར་བ་ཡིན། ལུས་ངག་ཡིད་ཀྱི་སྤྱོད་ལམ་གྱིས་སྡོམ་པ་ནས། ཇི་ལྟ་ཇི་ལྟར་མི་ 
བདེ་བ་རྐྱང་མ་ཟེར་བ་འོང་བ་ཡིན། བཙུན་པ་བྱ་བ་རྣམ་སྨིན་ལ་འཛེམ་པ་ལ་ 
ཟེར་བ་ཡིན། གོས་སེར་གོན་པ་ཁོ་ནས་མི་ཆོག དགེ་བའི་བཤེས་གཉེན་བྱ་བ་ 
ཡོངས་ཀྱི་དཔལ་མགོན་དུ་གྱུར་པ་ལ་ཟེར་བ་ཡིན། སྤོབས་ཡོར་ཆེ་འགྱིང་ཆེ་བས་ 
དགེ་བའི་བཤེས་གཉེན་གྱི་གོ་མི་ཆོད། རྣལ་འབྱོར་པ་བྱ་བ་དོན་ཆོས་ཉིད་ལ་བློ་ 
སྦྱངས་པ་ལ་ཟེར་བ་ཡིན། ཐོ་ཅོའི་སྨྱོ་སྤྱོད་གང་བྱུང་བྱུང་བྱེད་པ་རྣམས་ལ་རྣལ་ 
འབྱོར་པའི་མིང་མེད། གསང་སྔགས་པ་ཞེས་བྱ་བ་ཐབས་ཤེས་ཟུང་དུ་འབྲེལ་བའི་ 
ལམ་གྱིས་མྱུར་དུ་སངས་རྒྱས་པ་ལ་ཟེར་བ་ཡིན། གནག་སེམས་ཅན་ཁ་བོན་གྱེར་ 
བྱེད་པ་རྣམས་སྔགས་བའི་གྲལ་ཁྱུར་མི་ཚུད། བསྒོམ་པ་བྱ་བ་ཡང་དག་བའི་གནས་ 
ལུགས་ཀྱི་དོན་ལ་དགོངས་པ་ལ་ཟེར་བ་ཡིན། སྡོད་ཚུགས་བརྟན་པ་རྐྱང་གིས་
བསྒོམ་པའི་གོ་མི་ཆོད།
དགོན་པ་བྱ་བ་ནི། སེམས་གཟུང་འཛིན་སྤྲོས་པ་ལས་དབེན་པ་ལ་ཟེར་བ་ཡིན།
ནགས་སྟོང་དང་རི་སུལ་ཐམས་ཅད་དགོན་པ་མ་ཡིན། མཁས་པ་བྱ་བ་དོན་དང་
དོན་མ་ཡིན་པའི་ཕྱོགས་ཐམས་ཅད་འབྱེད་པར་མཁས་པ་ལ་ཟེར་བ་ཡིན། འཇིག་ 
རྟེན་གྱི་ཆོས་བརྒྱད་སྐྱོང་བ་ལ་མཁས་པས་གོ་མི་ཆོད། བྱང་ཆུབ་སེམས་དཔའ་ 
བྱ་བ་ཐམས་ཅད་འཁོར་བ་ལས་སྒྲོལ་བའི་ཐབས་སྣ་ཚོགས་ལ་བརྩོན་པ་ལ་ཟེར་
བ་ཡིན། རང་འདོད་ཕུགས་སུ་བཅུག་བའི་གཡོ་སྒྱུ་ཅན་ལ་བྱང་ཆུབ་སེམས་དཔའི་
64

༄༅། །ཟབ་གཏེར་ཆོས་ཀྱི་མཛོད་ཁང་།
མིང་མེད། དད་པ་བྱ་བ་སྐྱེ་རྒ་ན་འཆིའི་ཆུ་བོ་ལ་སྐྲག་ནས་ཡང་དག་བླ་མེད་ཀྱི་ 
་པའི་ ལམ་ལ་འཇུག་པ་ལ་ཟེར་བ་ཡིན། ཁ་མཁས་ཤིང་ཡི་མུག་བསྒོམ་པ་ལ་དད་ 
གོ་མི་ཆོད། བརྩོན་འགྲུས་བྱ་བ་འཁོར་པ་སྤོང་བའི་ཐབས་ལ་ཟེར་བ་ཡིན། རྩབ་ 
ར་རྩུབ་ར་སྣ་ཚེགས་བྱེད་པ་རྣམས་ནི། ལོག་པའི་བརྩོན་འགྲུས་ཡིན། སྦྱིན་པ་བྱ་ 
བ་གང་ལའང་འཛིན་པ་དང་ཆགས་ཞེན་མེད་ཅིངརེ་དོགས་བླང་དོར་དང་བྲལ་ 
བ་ལ་ཟེར་བ་ཡིན། ཡུལ་ཕྱོགས་རིས་སུ་ཕྱེ་ནས་རེ་དོགས་ཀྱིས་བཅིངས་པ་ལ་སྦྱིན་ 
པའི་གོ་མི་ཆོད། གདམས་ངག་བྱ་བ། རྗོད་བྱེད་ཚིག་ཏུ་ཉུང་ཞིང་དོན་སེམས་ 
རྟོགས་ལ་གནད་དུ་འགྲོ་བ་ལ་ཟེར་བ་ཡིན། ཡིག་རིས་ཀྱི་དཔེ་ཆ་ཉབ་ཉོབ་མང་ 
པོས་གདམས་ངག་གི་གོ་མི་ཆོད། ལྟ་བ་བྱ་བ་སྤྲོས་པའི་མཐའ་ལས་གྲོལ་བ་ལ་ 
ཟེར་བ་ཡིན། གྲུབ་མཐའི་འདོད་པ་བློ་ངོར་གཟུང་བ་ལ་ལྟ་བའི་མིང་མེད། བསྒོམ་ 
པ་བྱ་བ་སེམས་འཛིན་མེད་རང་གསལ་བརྟན་པ་ལ་ཟེར་བ་ཡིན། བློ་རྟོག་པར་
འཛིན་པ་བསྒོམ་གྱི་གོ་མི་ཆོད། སྤྱོད་པ་བྱ་བ་གང་ཤར་འཛིན་མེད་རང་ལྷུག་ 
པར་སྐྱོང་བ་ལ་ཟེར་བ་ཡིན། གང་བྱུང་བྱུང་གི་རྩིང་སྤྱོད་བླང་དོར་ཅན་གྱིས་སྤྱོད་
པའི་གྲལ་ཚུགས་མི་ཐུབ།
ཞིག་པོ་བྱ་བ་འཁྲུལ་སྣང་ལ་བདེན་འཛིན་དང་བྲལ་བ་ལ་ཟེར་བ་ཡིན། སྨྱོན་
སྤྱོད་ཆབ་ཆོབ་ལ་ཞིག་པོའི་མིང་མེད། ཤེས་རབ་བྱ་བ་ཆོས་ཐམས་ཅད་སྐྱེ་མེད་
སྤྲོས་བྲལ་དུ་ཤེས་ཤིང་བྱང་ཆུབ་ཀྱི་ལམ་དུ་འགྲོ་བའི་བྱ་བ་ཕྱོགས་རིས་ཕྱེད་ལ། 
རྣོ་བ་ལ་ཟེར་བ་ཡིན། ལོག་ལྟའི་བློ་རྩེ་རྣོ་བས་ཤེས་རབ་ཀྱི་གོ་མི་ཆོད། ཐོས་པ་ 
བྱ་བ་ཕྱིའི་སྒྲོ་འདོགས་ཆོད་ནས་དགོངས་པ་བློ་ལས་འདས་པ་ལ་ཟེར་པ་ཡིན། ཆོས་ 
རྣ་བར་ལམ་བཏོན་པ་རྐྱང་གིས་ཐོས་པའི་གོ་མི་ཆོད། བསམ་པ་བྱ་བ་ནང་གི་
65

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཁྲུལ་ཞེན་ཆོད་པ་ལ་ཟེར་བ་ཡིན། རྟོག་པ་ཡིད་དཔྱོད་ཀྱི་ཕྱིར་འབྲང་བ་ལ་བསམ་ 
པའི་གོ་མི་ཆོད། འབྲས་བུ་བྱ་བ་སེམས་ཉིད་རང་ངོ་ཤེས་ནས། བརྟན་པ་མངོན་ 
དུ་གྱུར་པ་ལ་ཟེར་བ་ཡིན། སྐུ་གཟུགས་འོག་མིན་ནས་སྤྱན་འདྲེན་པ་དེ་ལ་འབྲས་ 
བུ་ཟེར་བ་ཡིན། ཆོས་ཐམས་ཅད་ཚིག་དང་དོན་དུ་མི་འབྱམས་པར་ཉམས་རང་ 
རྒྱུད་དང་བསྲེས་ནས་འཆི་ཁར་འགྱོད་པ་མེད་ཅིང་བྲོད་པ་རེ་བ་གཅིག་དགོས་
པ་ཡིན་པས། སེམས་ལ་ཞོག དུས་ད་རེས་ནས་འཁོར་བ་ལས་ཐར་པའི་ཐབས་ལ་ 
མ་འབུངས་ན། དལ་འབྱོར་དང་ལྡན་པའི་མི་ལུས་རིན་པོ་ཆེ་ཐོབ་པའི་དོན་འབྲས་ 
མི་འབྱུང་བས། སྙིང་རུས་བསྐྱེད་ལ་འཁོར་བ་ནས་ཐོན་པའི་ཐབས་ལ་འབུངས་ 
མཛོད་ཅིག བོད་ཀྱི་མི་བཅོལ་ཆུང་བོ་འདི་རྣམས་སྡིག་པ་གཞན་ལ་བཅོས་ནས་ 
རང་ལ་མི་དགོས་པར་འདོད། གཞན་གྱིས་དགེ་བ་བྱས་པ་རྣམས་རང་གིས་ཐོབ་ 
པར་འདོད་པ་རྣམས་མཐོང་ཙ་ན་དགོད་བྲོ་བར་དགའ། དེ་འདྲའི་ཆོས་ལུགས་ 
ཀྱིས་བྱང་ཆུབ་ལམ་དུ་རྡུལ་ཙམ་ཡང་མི་འགྲོ།
ལར་བསྐལ་པ་སྙིགས་མ་ལྔ་བདོ་བའི་དུས་ན། ལོག་པའི་བྱ་བ་སྣ་ཚོགས་པ་བྱེད་ 
ཅིང་། རང་གཞན་ཐམས་ཅད་ངན་སོང་ལ་འཕེན། སངས་རྒྱས་ཀྱི་བསྟན་པ་རླུང་ 
ལ་བསྐུར། ཆོས་ལོག་མང་པོས་སྐྱེ་འགྲོ་བསླུ་ཞིང༌། རྒྱུ་འབྲས་ཁྱད་དུ་གསོད། བླ་ 
མའི་བཀའ་ལ་མི་ཉན། དམ་ཚིག་དང་འདུལ་ཁྲིམས་མི་སྲུང་། རི་ཁྲོད་དང་ 
དབེན་གནས་སུ་མི་ཆགས། གྲོང་ཕྱི་དང་སྐྱུར་འབྱམས་བྱེད་ཅིང་བུད་མེད་མཐོང་ 
བདས་བྱེད། །ཁྲིམས་མེད་ཟས་ནོར་འཚོལ་བའི་ཟོག་པོ་བསླུ་བྲིད་མཁན་ཨ་ཀི་ 
མི་འཕུང་མང་པོ་འབྱུང་སྙམ་བྱེད། ཕྱི་རབས་སྐྱེས་བུ་རྣམས་རང་གིས་རང་ལ་ 
ལྟོས། རང་གིས་རང་ལ་ཅུག རང་ལ་རང་གིས་གྲོས་ཐོབ། རང་གི་སློབ་དཔོན་
66

༄༅། །ཟབ་གཏེར་ཆོས་ཀྱི་མཛོད་ཁང་།
རང་གིས་གྱིས། རང་མགོ་རང་གིས་འདོན་པ་ལ་འབུངས། རང་ལ་རང་གིས་བཀུར་ 
བསྟི་གྱིས། བླ་མེད་ཐེག་པ་ཆེན་པོའི་གྲོང་ཁྱེར་མཆོག་ཏུ་སླེབ་པར་གྱིས་ཤིག ཅེས་ 
པ་ལ་སོགས་པ་ཞལ་གྱི་གདམས་པ། ཐུགས་བརྩེ་བའི་བསླབ་བྱ་དཔག་ཏུ་མེད་ 
པ་རྣམས་གསུངས་སོ། །ས་མ་ཡ། རྒྱ་རྒྱ་རྒྱ། ཨོ་རྒྱན་ཞལ་གདམས་སྨར་ཁྲིད་དོན་ 
འདུས་ཐུགས་ཀྱི་ཕྲེང་བ་འདི། བློ་དམན་མཚོ་རྒྱལ་བདག་གིས་ཕྱི་རབས་འགྲོ་ 
བའི་དོན་ཕྱིར་བྲིས། བཀའ་རྒྱ་བཏབ་ནས་སྨོན་ལམ་དང་བཅས་པར་རིན་ཆེན་ 
གཏེར་དུ་བསྐུངས། མ་འོངས་རྗེས་འཇུག་སྐལ་ལྡན་ལས་ཅན་རྣམས་དང་འཕྲད་ 
པར་ཤོག ས་མ་ཡ་རྒྱ། སྦས་རྒྱ། གཏད་རྒྱ། ཁ་ཐམ། ཧྲཱིཿ༔ དྷ་ཐིམ། བདག་འདྲ་ 
ཤཱཀྱའི་དགེ་སློང་སངས་རྒྱས་རྡོ་རྗེས་པུ་རོ་ཕུག་མོ་ཆེ་ནས་གདན་དྲངས་པའོ། །
67

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཊཿ བླ་མའི་ཐུགས་སྒྲུབ་རིག་འཛིན་སྲོག་ཐིག་པདྨའི་གསང་ཐིག་ལས༔ ཇོ་ 
མོའི་སྙན་རྒྱུད་དྲང་དོན་དགེ་སྐུལ་རིན་པོ་ཆེའི་ཕྲེང་བ་བཞུགས་སོ།།
སྙན་རྒྱུད་དང་པོ་དྲང་དོན་སྐོར།
ཎྱ།ཀརཿཞ།ཟྭཨྰཿ∶ ཡ༷ ཨོཾ་ཨཱཿཧཱུྃཿ བཛྲ་གུ་རུ་པདྨ་སིདྡྷི་ 
ཧཱུྂ༔ ཨུ་རྒྱན་གྱི་སློབ་དཔོན་པདྨ་འབྱུང་གནས་ཞེས་བྱ་བ༔ སྐུ་གསུམ་བདག་ཉིད་ 
སྤྲུལ་པའི་སྐུ་དེ བོད་ཡུལ་དུ་ཐུགས་རྗེ་དང་སྨོན་ལམ་སྟོབས་ཀྱིས་བྱོན་པ་ལ༔ 
འདིར་ཅི་སྲིད་བཞུགས་ཀྱི་བར་དུ་བདག་འདྲ་མཁར་ཟ་མཚོ་རྒྱལ་གྱིས་སྒོ་གསུམ་
གུས་པས་ཞབས་ཏོག་བགྱིས་ཏེ༔ བར་སྐབས་སུ་གདམས་པ་མང་དུ་གསུངས་པ་ 
ལཿཁྱད་པར་དུ་དྲང་དོན་དགེ་སྐུལ་དུ་གསུངས་པ་རྣམས་ཕྱོགས་གཅིག་ཏུ་
བསྡེབས་ཏེ་མ་འོངས་དོན་དུ་ཡི་གེར་བཀོད་པའོ མ་འོངས་ལས་འཕྲོ་ཅན་དང་ 
འཕྲད་པར་ཤོགཿ ས་མ་སྭྰ རྒྱ་རྒྱ་རྒྱ ཧྲཱིཿ༔
མི་
ཨོཾ་ཨྰཿཧྰུྃ བཛྲ་གུ་རུ་པདྨ་སིདྡྷི་ཧཱུྃ༔ སློབ་དཔོན་པདྨའི་ཞལ་ནས༔ མཚོ་རྒྱལ༔ 
ལུས་རིན་ཆེན་ཐོབ་པའི་ད་རེས་འཁོར་བ་ལས་ཐར་བར་བྱེད་པའི་ཆོས་གཅིག་བྱེད་ 
དགོས༔ དེ་མ་བྱས་ན་དལ་འབྱོར་གྱི་མི་ལུས་འདི་ཐོབ་པར་ཤིན་ཏུ་དཀའ་སྟེ 
དེ་ཡང་ཇི་ལྟར་དཀའ་ན༔ དཔེར་ན་ལྷ་ཁང་གི་ཞལ་ལོགས་དངོས་ལ་སྲན་མ་ 
གཏོར་བས་མི་ཆགས་པའམ༔རྒྱ་མཚོ་ལ་གཉའ་ཤིང་འཕྱོ་བའི་བུ་ག་རུས་སྦལ་ 
གྱི་མགྲིན་པ་མི་ཚུད་པའམ༔ ཁབ་གྱེན་དུ་བསླངས་པའི་མིག་ཏུ་ཉུང་དཀར་ 
འཕངས་ཀྱང་མི་ཚུད་པ་ལྟར༔ མི་ལུས་འདི་ཡང་ཤིན་ཏུ་ཐོབ་པར་དཀའ་འོ༔
68

༄༅། །ཟབ་གཏེར་ཆོས་ཀྱི་མཛོད་ཁང་།
དེ་ལྟར་དཀའ་བའི་གཏན་ཚིགས་ནི༔ འགྲོ་བ་རིགས་དྲུག་གི་སེམས་ཅན་ནི་ནས་
ཀྱི་ཕུང་པོ་དང་འདྲ་བ་ལ༔དམྱལ་བ་ཡི་དྭགས་དུད་འགྲོ་གསུམ་ནི་ནས་ཕུང་གི་ 
སྨད་དང་འདྲ༔ ལྷ་མ་ཡིན་སྐེད་པ་དང་འདྲ༔ ལྷ་དང་མི་གཉིས་རྩེ་མོ་དང་འདྲ་ 
སྟེ་ཉུང་བའོ༔ རིགས་དྲུག་གཞན་གྱི་ལུས་མཐོང་ན་མི་ལུས་འདི་ཐོབ་པ་མེད་པའི་ 
ཚོད་ཙམ་ཡིན༔ དུད་འགྲོ་ཁ་འཐོར་བའི་ལུས་མཐོང་ན་ཡང་མི་ལུས་ཐོབ་པ་སྲིད་ 
པ་ཙམ་ཡིན མཚོ་རྒྱལ་རིགས་དྲུག་གི་སེམས་ཅན་རྩིས་ཐོབ་དང་གསུངས་ནས་ 
སྤྱན་ཆབ་ཕྲོམ་མེ་བཞུགས་སོ༔ ཨོཾ་ཨཱཿཧཱུྃབཛྲ་གུ་རུ་པདྨ་སིདྡྷི་ཧྰུྃ༔ ཡང་སློབ་ 
དཔོན་པདྨའི་ཞལ་ནས༔ མཚོ་རྒྱལ༔ མི་ལུས་ཐོབ་དཀའ་བ་དེ་སྔོན་ཚོགས་ 
བསགས་པའི་སྟོབས་ཀྱིས་ཐོབ་ཀྱང་༔ འོན་པ༔ ལོང་བ༔ ཞ་བོ༔ ལྐུགས་པ་སོགས་ 
དབང་པོ་མ་ཚང་བར་གྱུར་ན་དམ་ཆོས་སྤྱོད་དཀའ༔ མཐའ་འཁོབ་ཀླ་ཀློ་སོགས་ 
མི་ཁོམ་པའི་གནས་སུ་སྐྱེས་ནཿ དམ་པའི་ཆོས་བྱ་བའི་སྐལ་བ་མེད དེ་བཞིན་
དུ་མུ་སྟེགས་ལོག་ལྟའི་རིགས་ཆད་དུ་སྐྱེས་ན་སངས་རྒྱས་ཀྱི་བསྟན་པ་ལ་མི་འཇུག༔ 
དེས་ན་ད་ལྟ་འོ་སྐོལ་རྣམས་ལྷོ་འཛམ་བུ་གླིང་དུ་སྐྱེས༔ བསྟན་པ་ཡོད་པའི་ཡུལ་ 
དབུས་སུ་ཐོབ༔ མི་ལུས་རིན་པོ་ཆེ་ཐོབ་པར་དཀའ་བ་འདི་ཐོབ༔ དབང་པོ་རྣམ་ 
ལྔར་སླད་མ་ཞུགས༔ བླ་མ་དམ་པ་རྣམས་དང་མཇལ་དུ་ཡོདཿ ཅི་བྱེད་རང་ལ་ 
རང་དབང་བྱར་ཡོད༔ སངས་རྒྱས་ཀྱི་བསྟན་པ་ལ་ཞུགས་སུ་ཡོད༔ དམ་པའི་ 
ཆོས་ལ་སྤྱོད་དུ་ཡོད༔ དགེ་འདུན་གྱི་གྲོགས་དང་འགྲོགས་སུ་ཡོད་པའི་དུས་ད་ 
རེས་ཐར་པ་བྱང་ཆུབ་སྒྲུབ་པའི་ཆོས་མི་བྱེད་ན༔ མི་ལུས་རིན་པོ་ཆེ་ཆུད་གསན་ 
པ་ཡིན་ནོ༔ རིན་པོ་ཆེའི་གསེར་གླིང་དུ་ཕྱིན་ནས་སྟོང་ལོག་མ་བྱེད་ཅིག༔ གསེར་ 
གླིང་དུ་ཕྱིན་ནས་ལག་སྟོང་དུ་མ་ལྡོག་ཅིགཿ༔ གསེར་ཁུངས་བརྡོལ་དུས་སུ་ལས་
69

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་ཕྱི་བཤོལ་མ་བྱེད་ཅིག༔མི་ཟད་པའི་གཏེར་དང་འཕྲད་པའི་དུས་སུ་ལྟོགས་ 
པར་མ་ཉལ་ཅིག གྲུ་དང་གཟིངས་ཡོད་པའི་དུས་སུ་རྒྱ་མཚོ་ལས་སྒྲོལ་དགོས་ 
པ་ཡིན་ནོ༔ མི་ལུས་ཀྱི་གྲུ་འདི་ཤོར་དུ་མ་གཞུག་ཅིགཿ འཁོར་འདས་ཀྱི་ཤན་ 
དབྱེ་དུས་ད་རེས་ཡིན་ནོ༔ ཉམས་ལེན་ལ་བརྩོན་འགྲུས་སྐྱེད་ཅིག སྐྱིད་སྡུག་ 
གི་སོ་མཚམས་དུས་ད་རེས་ཡིན་ནོ༔ རང་སྡུག་རང་གིས་མ་ཤོམ་ཞིགཿ༔ ཡར་ 
འགྲོ་མར་འགྲོའི་སོ་མཚམས་དུས་ད་རེས་ཡིན་ནོ༔ ངན་སོང་གི་གཡང་ས་ སར་མ་
མཆོངས་ཤིག༔ མི་སྤྱང་གླེན་གྱི་ཁྱད་པར་དུས་ད་རེས་ལ་འབྱེད་པ་ཡིན་ནོ ཁ་ 
སྤྱང་མིག་སྒྲིམ་མ་བྱེད་ཅིག༔ ནམ་བཞག་གཏན་གྱི་སོ་ནམ་དུས་ད་རེས་ལ་བྱེད་ 
དགོས་པ་ཡིན་ནོ༔ བྲེལ་བ་ལག་སྟོང་དུ་མ་འགྲོ་ཞིག༔ ཕོ་མདོ་ཆེ་ཆུང་ལྟ་བའི་ 
དུས་ད་རེས་ལ་ཡིན་ནོ༔ ཁེ་གྲགས་སུ་སངས་རྒྱས་མ་སྒྲུབས་ཤིག༔ ཕོ་མོ་བཟང་ 
ངན་ཤན་འབྱེད་པའི་དུས་ད་རེས་ཡིན་ནོ༔
འཇིག་རྟེན་བྱ་བ་བོར་ལ་ཆོས་གྱིས་ཤིག༔ དུས་བརྒྱ་ལ་ཟ་མ་ལན་ཅིག་འཛིན་ 
པའི་དུས་ད་རེས་ཡིན་ནོ༔ ལོང་ཡོད་དང་ཚོད་ཡོད་མ་བྱེད་ལ་ཆོས་གྱིས་ཤིག༔ 
ལེ་ལོ་དར་གཅིག་ཤོར་བས་ཉེས་དུས་གཏན་དུ་འོང་བའི་དུས་ད་རེས་ཡིན་ནོ 
བསྙོལ་གོར་མ་ཞུགས་བརྩོན་འགྲུས་ལ་འབུངས་ཤིག སྡུག་སྲན་ལོ་གཅིག་བསྐྱེད་ 
པས་ཚེ་རབས་གཏན་དུ་བདེ་བའི་དུས་ད་རེས་ཡིན་ནོ༔ ཆོས་ཕྱོགས་སུ་བཀའ་
ཐུབ་མཛོད་ཅིག༔ མཚོ་རྒྱལ་ལར་མི་ཚེ་སྟོང་ཟད་བྱེད་པའི་སེམས་ཤ་སྟག་ཏུ་ 
འདུག་ཨང་གསུངས༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ སློབ་དཔོན་ཆེན་པོ་ 
པདྨའི་ཞལ་ནས༔ མཚོ་རྒྱལ༔ དཀའ་བར་ཐོབ་པའི་མི་ལུས་འདི་ཡང་སང་འཆི་ 
གནང་འཆི་སུས་ཀྱང་མི་ཤེས་པས༔ ཚེ་འདིར་གཏན་གྱི་འདུག་ཚིས་མ་བྱེད་ཅིག༔
70

༄༅། །ཟབ་གཏེར་ཆོས་ཀྱི་མཛོད་ཁང་།
ཕུང་པོ་འབྱུང་བཞིའི་གཡར་པོ་འདི་ནམ་བོར་ཆ་མེད་པས༔ གཅེས་སྤྲས་ཀྱི་བདག་ 
འཛིན་མ་ཆེ༔ སྐྱེས་པའི་ཐ་མ་འཆི་བ་ལས་འགྲོ་ས་མེད་ཀྱི༔ སྐྱེ་མེད་ཀྱི་དོན་ལ་ 
སྤྱོད་ཅིག འདུས་པའི་མཐའ་མ་འབྲལ་བ་ལས་འགྲོ་ས་མེད་ཀྱི༔ གྲོགས་ལ་ཞེན་ 
པ་ཆོད་ཅིག༔ བསགས་པའི་མཐའ་མ་འཛད་པ་ལས་འགྲོ་ས་མེད་ཀྱི༔ ཆགས་ 
མེད་ཀྱི་སྦྱིན་པ་ཐོངས་ཤིག བརྩིགས་པའི་མཐའ་མ་འཇིག་པ་ལས་འགྲོ་ས་མེད་
ཀྱིས༔ རི་ཁྲོད་དང་བྲག་ཕུག་བརྟེན་ཅིག༔ ཞེ་འདོད་ལ་སྡུག་བསྔལ་ལས་འགྲོ་ས་ 
མེད་ཀྱིསཿ འདོད་པའི་བློ་དང་ཕྲོལ་ཅིགཿ འཁྲུལ་སྣང་གི་མཐའ་བསླུ་བ་ལས་ 
མེད་ཀྱིས༔ གཉིས་འཛིན་ཤིག་ཅིག༔ མཚོ་རྒྱལ་དེ་ལྟར་བྱས་ན་བདེ་ཞིང་རྟག་ 
པར་འོང་སྟེ་ཤ་ཚ་བའི་གཏམ་རྣ་བར་མི་ཉན་གསུངས་ནས ཞལ་འཛུམ་པར་
མཛད་དོ༔
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ སློབ་དཔོན་པདྨ་འབྱུང་གནས་ཀྱི་ཞལ་ནས 
མཚོ་རྒྱལ༔ མི་ཀུན་ལ་སྨྲས་ཀྱང་ཉན་པར་མི་འདུག་པ༔ འཆི་བདག་གི་བདུད་ 
ཀྱིས་ཟིན་རྩ་ན༔ ཐར་པའི་ཐབས་མི་རྙེད༔ ཆོས་མེད་དུ་འཆི་བ་རྣམས་འཆི་ཁར་ 
འགྱོད་དེ་ཕྱིས་པའི་དུས་སོ༔ ལོ་ཟླ་ཞག་དུས་སྐད་ཅིག་ཀྱང་མི་སྡོད་པར་བྲོས་ 
སོ ཚེ་ནི་ཐང་ཅིག་ཡུད་ཙམ་ཡང་མི་སྡོད་འཛད་དེ་འཆི༔ ནམ་ཟླ་དང་ཡོད་དེ་ 
ཚེ་ལ་ལོང་མེད་པས་འཇིགཿ ལོ་ཟླ་ཞག་དུས་འདས་ཤིང་འཆི་བ་ལ་ཉེ་བས་ཡ་ 
ཆ མི་ཐམས་ཅད་གློ་བུར་དུ་འཆི་བ་ལ་མ་ཚོར་བས་སྙིང་མེད༔ རྟག་ཏུ་རེ་ནས་ 
བུ་ནོར་བསོགས་པ་ལསཿ འཆི་བ་ལ་བུས་མི་ཕན་སྙིང་མེད༔ རང་ལ་འགྲོགས་ 
ནས་འགྲོ་བ་དགེ་སྡིག་གཉིས་ལས་མེད་པ་ཁམས་ཆེ༔ མཚོ་རྒྱལ༔ ལར་རྟག་ལྟའི་ 
སྔོན་མ་ཆོད་པ་སྐྱིད་མི་གདའ་གསུངས་སོ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ
71

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡང་སློབ་དཔོན་པདྨའི་ཞལ་ནས༔ མཚོ་རྒྱལ༔ མི་ཁོམ་པའི་གནས་སུ་སྐྱེས་ནས༔ 
མི་ལུས་བསྒྲུབ་པའི་ཐབས་ཀྱང་མེད་ན༔ དམ་ཆོས་སྤྱོད་ནས་ཐར་པ་བྱང་ཆུབ་ 
སྒྲུབ་པ་ལྟ་ཅི་སྨོས༔ ད་ལྟ་ཅི་བྱེད་རང་དབང་ཡོད་དུས་འདིར་ཆོས་བྱར་དབང་ 
མོད་ཟེར༔ དལ་འབྱོར་གྱི་མི་ལུས་ཐོབ་པའི་དུས་སུ་དགེ་སྦྱོར་མི་ཁོམ༔ ལྟོ་རྒྱབ་ 
ཀྱི་ཁོལ་པོ་གཏན་དུ་ནུས་པར་འདུག་པ་ལ༔ ཉམས་ལེན་བརྩོན་འགྲུས་ལོ་རེ་མི་ 
ནུས༔ འཁོར་བའི་འདུ་འཛི་ལ་སྐྱོ་དུབ་མི་འདུག་པ་ལ༔ ཆོས་ཕྱོགས་རྩོལ་བ་ 
དར་གཅིག་ཀྱང་མི་བྱེད༔ སྡུག་བསྔལ་གྱི་ལོངས་སྤྱོད་ལ་རྟག་པར་བསྒྱུར་ནུས་ 
པར་འདུག་པ་ལསཿ དགེ་བ་གནད་འགྲོ་དབྱར་དགུན་རེར་ཡང་མི་ནུས་པ 
འདུག༔ མཚོ་རྒྱལ༔ ལར་ཆོས་མ་དྲན་པའི་མི་ཀུན་སྐྱིད་པ་ཡེ་མི་འདོད་གདའ་ 
གསུངས་སོ
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས༔ མཚོ་རྒྱལ༔ གཞོན་པའི་ཚེ་ན་རང་གིས་དགེ་སྦྱོར་ལ་འབད་པ་གལ་ཆེ་ 
བར་གདའ༔ རྒས་ནས་ཆོས་ཉན་པར་འདོད་ཀྱང་རྣ་བས་སྒྲ་མི་ཐོས༔ སློབ་པར་ 
འདོད་ཀྱང་ཤེས་རབ་རྨོངས་ནས་བློ་ལ་མི་ཟིན༔ ཆོས་ལ་འགྲོ་བར་འདོད་ཀྱང་ 
ལུས་ཀྱིས་འགྲོ་བར་མི་ནུས༔ ཉམས་སུ་བླང་བར་འདོད་ཀྱང་འབྱུང་བའི་གྲ་ཆག་ 
པས་རིག་པ་ཆུན༔ ཡོ་བྱད་གཏོང་བར་འདོད་ཀྱང་བུ་བུ་མོ་སོགས་གཞན་གྱིས་ 
བདག་བྱས་ནས་རང་དབང་མི་འོང༔ དཀའ་ཐུབ་བྱ་བར་འདོད་ཀྱང་སྡུག་སྲན་ 
དྲག་པོ་ཁམས་ཀྱིས་མི་ཐུབ༔ སློབ་དཔོན་དང་ཆོས་གྲོགས་རྣམས་ཀྱིས་ཀྱང་རྒས་ 
པའི་ཐུགས་ལ་མི་འདོགས༔ དེ་འདྲ་བའི་རྒས་པའི་དུས་བྱུང་ཙར་ཆོས་བྱ་བར་ 
འདོད་ཀྱང་མི་འོང་༔ གཞོན་པའི་དུས་ད་ལྟའི་སེམས་ཡོད་ན་དགའ་བ་ལ་ཟེར་
72

༄༅། །ཟབ་གཏེར་ཆོས་ཀྱི་མཛོད་ཁང་།
ཏེ་འཕྱི་བའི་དུས་འོང་༔ རང་གིས་ནུས་ཚེ་དགེ་སྦྱོར་མ་བྱས་པ་ལ་འགྱོད་ཀྱང་ཐལ་ 
ཟིན་ཏོ༔ མཚོ་རྒྱལ༔ ལར་གཞོན་པ་ལ་ཆོས་བྱ་དགོས་སྙམ་པའི་བློ་མ་སྐྱེས་པ་ 
འདི་ལྐུགས་པ་དང་ཁྱད་མེད་གསུངས༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ 
སློབ་དཔོན་པདྨ་འབྱུང་གནས་ཀྱི་ཞལ་ནས༔ མཚོ་རྒྱལ༔ ཐར་པའི་ཆོས་དེ་ཡང་ 
ཕོ་མོ་ཁྱིམ་ཐབ་མ་བྱས་པ་ལ་བྱེད་དགོས་པ་ཡིན༔ དེ་མ་བྱུང་ན་ཁྱིམ་ཐབ་བྱས་
ནས་བྱུང་གིས་སྒྲོག་གིས་བཅིངས་པས་མི་གྲོལཿ༔ བྲོས་པར་འདོད་ཀྱང་འཁོར་བའི་
བཙོན་དོང་དུ་ཆུད་པས་མི་ཐར༔ ཕྱིས་འགྱོད་པ་སྐྱེས་ཀྱང་ཉོན་མོངས་ཀྱི་འདམ་
དུ་བྱིང་བས་མི་ཐོན་པར་འདུག༔ བུ་ཚ་བྱུང་ནས་སྙིང་དུ་སྡུག་ཀྱང་འཁོར་བའི་
རྟོད་ཕུར་བྱེད༔ བུ་ཚ་མེད་ན་རབས་ཆད་ཀྱི་སྡུག་བསྔལ་དེ་བས་ཀྱང་ཆེ༔ ཡོ་ 
བྱད་འཛོམས་ན་འཚོ་སྐྱོང་མེལ་ཚེས་ཆོས་མི་ཁོམ༔ མེད་ན་བཟའ་མེད་སྡུག་ 
འཚོལ་དགོས་པས་དེ་བས་ཀྱང་བྲལ༔ འཁོར་འདབ་འཛོམས་ན་སྤྱི་སྟེར་གྱི་ཁོལ་ 
པོས་རབ་ཏུ་གཡེང་༔ མ་འཛོམས་ན་ཁ་ཉེན་དབང་ཆུང་གཞན་དབང་དུ་སོང་ 
ནས་ཆོས་བྱར་དབང་མེད་པས༔ དེ་རྩ་ན་འདི་ཕྱི་གཉིས་ཀར་སྡུག་ཟིན་པ་ཡིན༔ 
མཚོ་རྒྱལ་ལར་འགྲོ་བ་ཁྱིམ་ཐབ་ལ་འབག་པ་དང་༔ སྡུག་བསྔལ་གྱི་དྲ་བར་
ཚུད་པ་ལ་ཐར་པ་མེད་གསུངས་སོ༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ 
ཡང་སློབ་དཔོན་པདྨ་འབྱུང་གནས་ཀྱི་ཞལ་ནས༔ མཚོ་རྒྱལ༔ འཇིག་རྟེན་འདི་ 
ཡི་སྐྱིད་འདི་འགྱུར་ལྡོག་ཆེ༔ དམ་པའི་ཆོས་སྤྱོད་ནུས་ན་སྐྱིད་ཡུན་རིང་༔ འཇིག་ 
རྟེན་འདི་ཡི་ཕྱུག་པོ་འདི་མི་རྟག་འགྱུར་ལྡོག་ཆེ༔ ཚོགས་གཉིས་རྒྱུན་པར་གསོག་ 
ནུས་ན་ཕྱུག་པ་ཡིན༔ སྡིག་པའི་ལས་ལ་སྤྱོད་པའི་མི་སྙིང་མེད་པ་ཡིནཿ དགེ་བ་ 
སྤྱོད་པའི་མི་མཛངས་པ་སྤྱང་པོར་འགྱུར༔ འདོད་དོན་མ་བསྒྲིལ་བའི་སྐྱེས་བུ་
73

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་མདོ་ཆེ་བ་ཡིནཿདོན་མེད་ཁེ་གྲགས་སྤྱོད་པའི་མི་དེ་མདོ་མེད་འཆལ་བ་
ཡིན༔ འཇིག་རྟེན་འདི་ཡི་བཙན་གྲགས་ཐམས་ཅད་སྡུག་བསྔལ་གྱི་ཁེ་དཔོནཿ
ཚེ་གཅིག་གི་སངས་རྒྱས་སྒྲུབ་ན་སྐྱེས་བུ་དྲག་པོ་ཡིན༔ མཚོ་རྒྱལ༔ ལར་འཇིག་ 
རྟེན་ལ་ཞེན་པའི་མི་རྣམས་ལ་འཁོར་བ་ལས་ཐར་པའི་དུས་མི་འོང་ཨང་གསུངས་
སོ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ ཡང་སློབ་དཔོན་པདྨ་འབྱུང་གནས་ཀྱི་ 
ཞལ་ནས༔ མཚོ་རྒྱལ༔ ཉོན་མོངས་པ་རྐྱེན་གྱིས་སྐྱེ་བ་ཡིན༔ ཆགས་སྡང་གི་ 
ཡུལ་ལ་བྲོས༔ བར་ཆད་གཡེང་བས་འཇུག་པ་ཡིན༔ མི་མེད་ཀྱི་དབེན་གནས་ 
འགྲིམསཿ༔ སྡིག་པ་རྐྱེན་གྱིས་གསོག་པ་ཡིན༔ གྲོགས་ངན་པ་དུག་བཞིན་སྤོངས༔ 
གོལ་སར་ལོག་ལྟས་བསྐྱུར་བ་ཡིན༔ ཐོས་བསམ་ཕྱོགས་མེད་དུ་གྱིས༔ སྐྱིད་སྡུག་ 
གསོན་གཤིན་ཀུན་ལ་དགོས་པ་ཡིན༔ བླ་མ་སྨན་པ་བཞིན་དུ་བརྟེནཿ ཚེ་འདིར་ 
སྡུག་བསྔལ་དབུལ་ཕོངས་ཐམས་ཅད་སྔོན་གྱི་ལས་འཕྲོ་བཞིན་ཡིན་པས་གཞན་ 
ལ་ཡུས་མ་ཆེ༔ བདེ་སྐྱིད་གང་བྱུང་བསོད་ནམས་བསགས་པའི་འབྲས་བུ་ཡིན་གྱིས་ 
ང་རྒྱལ་མ་ཆེ༔ འཁོར་བ་དང་ངན་སོང་དུ་མི་འགྲོ་བའི་རང་དབང་ཡོད་ཀྱི་བྱང་ཆུབ་ 
སྒྲུབས་ཤིག༔ མཚོ་རྒྱལ༔ ལར་ལས་སུ་མི་དགེ་བ་ལ་སྤྱོད་པའི་མི་འདི་རྣམས་སྡུག་ 
ཡུན་རིང་བར་མཆི་ཨང་གསུངས་སོ
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃཿ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས མཚོ་རྒྱལ༔ སྤྱིར་འཆི་བ་ལ་དུས་ཚོད་ངེས་པ་མེད་དེ་སྐྱེས་ནས་འཆི་བ་དང་ 
འགྲོགས་ནས་ཡོད༔ འཆི་རྐྱེན་ཅིས་འཆི་ཆ་མེད་དེ་ཡིད་ལ་མ་བསྐྱེད་པའི་ནད་ 
ཀྱིས་འཆི༔ འཆི་བ་ལ་ཅིས་ཀྱང་མི་སྟོང་སྟེ་འཇིག་རྟེན་གྱི་ལོངས་སྤྱོད་པ་འཇོགཿ 
ཤི་ནས་འཁོར་བ་རང་ལོག་ཏུ་མི་འགྲོ་སྟེ་ཆོས་མེད་རྣམས་ད་རུང་ཁམས་གསུམ་
74

༄༅། །ཟབ་གཏེར་ཆོས་ཀྱི་མཛོད་ཁང་།
དུ་འཁོར༔ འཁོར་བ་ལ་བདེ་བ་མེད་དེ་རིགས་དྲུག་གང་དུ་སྐྱེས་ཀྱང་སྡུག་བསྔལ་ 
ལས་མ་འདས༔ དེ་སྔ་ཕན་ཆད་ཇི་སྙེད་ཅིག་འཁོར་པར་འཁྱམས་ཏེ་སྡུག་བསྔལ་ 
དཔག་ཏུ་མེད་པ་ལ་སྤྱདཿ༔ ད་ཡང་ཚེ་འདིར་འཁྱམས་ནས་ཕྱིས་སྡུག་བསྔལ་གྱི་ 
རྦ་ལ་གཡེང་༔ ད་རེས་མི་ལུས་ཐོབ་པའི་དུས་འདིར་ཆོས་བྱེད་པ་ལ་འཁོར་བ་དང་ 
འབྲེལ་པ་ཆོད༔ རང་ཉིད་གཙང་སར་མ་ཐོན་ན་གཞན་དག་འཁོར་བ་ནས་མི་འདྲོང༔
འཁོར་བའི་འདུ་འཛི་ལ་ཆགས་ནས་ད་རུང་འཁོར་བར་བསྐྱུར་རོ༔ མཚོ་རྒྱལ༔ ལར་ 
ད་རེས་ཀྱི་དལ་འབྱོར་མི་ལུས་རིན་པོ་ཆེ་འདིས་འཁོར་བ་དང་འབྲེལ་བ་གཅོད་ 
དགོས་གསུངས་སོ༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔
ཡང་སློབ་དཔོན་པདྨ་འབྱུང་གནས་ཀྱི་ཞལ་ནས༔ མཚོ་རྒྱལ༔ དུས་ད་རེས་འཁོར་ 
བ་ལས་མ་ཐར་ན༔ ཕྱི་ནས་གར་སྐྱེས་ཀྱང་སྲིད་པའི་སྡུག་བསྔལ་དུ་བྱིང༔ རི་ཁྲོད་ 
དང་གངས་ཁྲོད་དུ་མ་འགྲིམས་ན་གང་དུ་སྡོད་ཀྱང་འཁོར་བའི་བཙོན་ཁང་དུ་འདུགཿ 
དགེ་སྦྱོར་མ་བྱས་ནཿ གཞན་ཅིས་ཀྱང་འཁོར་བའི་ལས་ངན་གསོག༔ ཚོགས་ 
གཉིས་མ་བསགས་ན་གཞན་ཅི་བསགས་ཀྱང་བདུད་ཀྱི་བསླུ་བྱེད་དུ་འགྲོ༔ དགེ་ 
བའི་བཤེས་གཉེན་ལ་མ་བརྟེན་ན་གཞན་སུ་ལ་བསྟན་ཀྱང་འཁོར་བའི་ཁེ་དཔོན་
ཡིན༔ བླ་མའི་གདམས་ངག་མ་ཉན་ན༔ གཞན་སུ་ལ་ཉན་ཡང་མར་འཐེན་གྱི་ 
མདུན་གྲོས་ཡིན༔ ཡོན་ཏན་རྒྱུད་ལ་མ་སྐྱེས་ན༔ གཞན་གང་དང་འགྲོགས་ཀྱང་ 
གནོད་བྱེད་སྡིག་པའི་གྲོགས་པོ་ཡིན༔ རང་སེམས་ཆོས་ཉིད་དུ་མ་རྟོགས་ན༔ ཇི་ 
ལྟར་བསམ་པ་རྣམ་རྟོག་ཡིནཿ རིག་པ་ཡེ་ཤེས་སྣ་ཁ་མ་བསྒྱུར་ནཿ ཅི་བྱེད་འཁྲུལ་ 
པའི་འཁོར་ལོ་ཡིན༔ འཁོར་བ་ལ་སྐྱོ་བ་མ་སྐྱེས་ན༔ ཅི་བྱས་ངན་སོང་གི་ས་བོན་ 
ཡིན༔ མཚོ་རྒྱལ༔ ལར་འཁོར་བ་ལ་བློ་མ་ལོག་པའི་མི་རྣམས་ལ་སྡུག་བསྔལ་རྒྱུན་
75

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མི་འཆད་གསུངས་སོ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃཿ ཡང་སློབ་དཔོན་པདྨ་ 
འབྱུང་གནས་ཀྱི་ཞལ་ནས༔ མཚོ་རྒྱལ༔ ཅིས་ཀྱང་མི་ཕན་འདི་ལྟར་གྱིས་དང་༔ 
རང་རྒྱུད་ཐེག་ཆེན་དང་ལྡན་པའི་བླ་མ་འཚོལ༔ སེམས་ཉིད་ཡང་དག་གི་རྟོགས་ 
པ་དང་ལྡན་པའི་གདམས་ངག་ཉོན༔ བཙན་ལ་མཐུན་རྐྱེན་འཛོམས་པའི་དབེན་ 
གནས་བརྟེནཿ བརྩོན་འགྲུས་རྒྱུན་ཆད་མེད་པའི་སྒྲུབ་པ་གྱིས༔ ལེ་ལོ་གཡེང་བ་ 
མེད་པའི་ཕྱག་ཚང་ཆུག༔ དད་བརྩོན་ཤེས་རབ་ལྡན་པའི་གྲོགས་ལ་བརྟེནཿ ཐར་ 
པའི་ལམ་ལ་བསྒྲོད་པའི་ཆོས་སྤྱོད་གྱིསཿ ངན་སོང་གི་སྣ་ཁྲིད་ནག་པོའི་སྡིག་པ་ 
དུག་བཞིན་སྤོངས༔ ཐེག་ཆེན་རྩ་བ་སྙིང་རྗེའི་རླན་དང་འགྲོགས༔ དོན་གྱི་གཙོ་ 
བོ་བློ་འདས་སྟོང་ཉིད་བསྒོམ༔ མཚོ་རྒྱལ༔ ལར་སྤོང་བ་སྤང་མ་ནུས་ན་དགེ་ 
སྦྱོར་འགྲུབ་པ་དཀའ་མོར་འོང་གསུངས་སོ
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ༔ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས༔ མཚོ་རྒྱལ༔ མི་ཀུན་གྱི་ཕ་མ་རྒན་རབས་ཤི་བ་ཡང་མ་ཐོས་པར་འདུགཿ
རང་གི་ན་ཟླ་དང་ཁྱིམ་མཚེས་ཤི་བ་ཡང་མ་ཐོས་པར་འདུག༔ ཉེ་འབྲེལ་རྒན་གཞོན་ 
ཤི་བ་ཡང་མ་ཚོར་བར་འདུག༔ དུར་ཁྲོད་དུ་བསྐྱལ་བའི་རོ་རྣམས་ཀྱང་མ་བལྟས་ 
པར་འདུག༔ རང་ལ་འཆི་བ་འོང་བ་ཡེ་མ་བསམས་མ་དྲན་པར་འདུག་སྟེ དེ་ 
ལྟར་བྱས་པས་ཐར་ལམ་ཐོབ་པའི་དུས་མི་འོང་༔ དཀར་པོའི་ཡོན་ཏན་གྱི་རྩ་བ་ 
མི་རྟག་པ་རྒྱུད་ལ་སྦྱོར་བ་འདི་ཡིན་པས༔ འཆི་བ་ལ་འཇིགས་སྐྲག་གསུམ་དུ་ 
མ་བརྗེད་པར་སོམས་དང་༔ འདུ་ཤེས་ཐམས་ཅད་ཀྱི་ནང་ནས་མཆོག་ཏུ་གྱུར་ 
པ་མི་རྟག་པ་བསྒོམ་པ་ཡིན་པས་འདི་དང་མ་བྲལ༔ ནག་པོའི་ཉེས་སྐྱོན་ཐམས་ 
ཅད་འཕེལ་བའི་རྩ་བ་རྟག་པར་འཛིན་པའི་བློ་འདི་ཡིན་པས་ཡུལ་ཕྱུངས༔ བློ་
76

བ་གཏེར་ཆོས་ཀྱི་མཛོད་ཁང་།
སྣ་འདི་བློའི་གཏིང་དུ་རྒྱུད་ལ་མ་འབྱོར་ན་ཉེས་པ་ཐམས་ཅད་སྤུངས་པ་བཞིན་ 
དུ་འོང་སྟེ མི་རྟག་པ་མ་དྲན་པས༔ དེས་སོ་སོ་སྐྱེ་བོ་ཐར་པ་ལ་མི་འཇུག༔ མི་ 
རྟག་པ་མ་དྲན་པས་དྲག་པོ་ང་རྒྱལ་དང་ཁེ་གྲགས་ལ་ཞེན༔ མི་རྟག་པ་མ་དྲན་ 
པས༔ ཡོ་བྱད་ཅན་སེར་སྣས་བཅིངས༔ མི་རྟག་པ་མ་དྲན་པསཿ མ་རིག་པ་སྡིག་ 
པ་ལ་སྤྱོདཿ༔ མི་རྟག་པ་མ་དྲན་པས༔ ལེ་ལོ་ཅན་བཏང་སྙོམས་སུ་སྡོདཿ༔ མི་རྟག་ 
པ་མ་དྲན་པས༔ ཆོས་བྱེད་མི་ཆོས་ལ་ལྡོགཿ མི་རྟག་པ་མ་དྲན་པསཿ སྟོན་ཆེན་ 
འཇིག་རྟེན་གྱི་ཆོས་བརྒྱད་ལ་ཤོར༔ མི་རྟག་པ་མ་དྲན་པས༔ སྒོམ་ཆེན་རྣམས་ 
ཚེ་འདི་ཡི་དོན་དུ་གཉེར༔ མི་རྟག་པ་མ་དྲན་པས༔ དད་པ་དང་བརྩོན་འགྲུས་ 
མེད་པ་ལ་སོགས་མི་རྟག་པ་རྒྱུད་ལ་མ་སྐྱེས་པས་ལན་པ་ཡིན༔ འདི་རྣལ་མ་ 
གཅིག་བློའི་གཏིང་དུ་སྐྱེས་ན་ཐར་ལམ་གྱི་ཡོན་ཏན་རྒྱུད་ལ་སྤུངས་པ་བཞིན་དུ་ 
འོང་བ་ཡིན་ཏེ༔ མི་རྟག་པ་དྲན་པས༔ དེ་ཡང་ཅིས་ཀྱང་བྱར་མེད་ཀྱི་བློ་བསྐྱེདཿ༔ 
མི་རྟག་པ་དྲན་པས༔ མི་ཆོས་དགོས་མེད་དུ་འབོར༔ མི་རྟག་པ་དྲན་པས༔ 
ལམ་ལ་བརྩོན་པར་འཇུག༔ མི་རྟག་པ་དྲན་པསཿ ཡོ་བྱད་ལ་ཆགས་སེམས་ 
མེད མི་རྟག་པ་དྲན་པས༔ ཕུང་པོའི་བདག་འཛིན་ཆོད༔ མི་རྟག་པ་དྲན་པས༔ 
འདུ་འཛི་བདུད་དུ་ཤེས༔ མི་རྟག་པ་དྲན་པས༔ འདོད་ཡོན་ལ་བསླུ་བྲིད་དུ་གོ 
མི་རྟག་པ་དྲན་པས༔ ལོང་མེད་ཀྱི་ཤེས་པ་དང་མི་འབྲེལ༔ མི་རྟག་པ་དྲན་པསཿ 
ཚེ་འདིའི་བྱ་བ་ལ་དགྲར་ལྟ མི་རྟག་པ་དྲན་པས༔ ཡང་དག་གི་བླ་མ་འཚོལ 
མི་རྟག་པ་དྲན་པསཿ༔ སྡིག་པའི་གྲོགས་པོ་ལས་འབྲོས་སོ༔ མི་རྟག་པ་དྲན་པསཿ༔ 
རི་ཁྲོད་དབེན་གནས་བསྙེགཿ༔ མི་རྟག་པ་དྲན་པས༔ དགེ་སྦྱོར་ལ་གཡེང་བ་མེད༔ 
མི་རྟག་པ་དྲན་པས༔ སྡོམ་པ་དང་དམ་ཚིག་སྲུང༔ མི་རྟག་པ་དྲན་པས༔ ཆོས་
77

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་རང་རྒྱུད་འདྲེས༔ མི་རྟག་པ་དྲན་པས༔ ཡི་དམ་གྱིས་དངོས་གྲུབ་སྟེར༔ མི་ 
རྟག་པ་དྲན་པས༔ མཁའ་འགྲོས་བྱིན་གྱིས་རློབ༔ མི་རྟག་པ་དྲན་པས༔ སངས་རྒྱས་ 
ཀྱིས་དབུགས་འབྱིན༔ མི་རྟག་པ་དྲན་པས༔ མྱུར་དུ་སངས་རྒྱས་པ་ལ་སོགས་ 
པའི་ཡོན་ཏན་ཐམས་ཅད་མི་རྟག་པ་རྒྱུད་ལ་སྐྱེས་པ་ལས་འོང་བ་ཡིན་ནོ མཚོ་ 
རྒྱལ༔ སྔོན་ནས་ད་ལྟ་ཡན་ཆད་ཀྱི་རྒྱལ་བ་སྲས་དང་བཅས་པ༔ རིག་འཛིན་ 
གྲུབ་པ་ཐོབ་པ་ཐམས་ཅད་མི་རྟག་པ་འདི་རྒྱུད་ལ་སྐྱེས་པ་ལས་བྱུང་བ་ཡིན་ནོ་ 
གསུངས་སོ༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔
ཡང་སློབ་དཔོན་པདྨ་འབྱུང་གནས་ཀྱི་ཞལ་ནས༔ མཚོ་རྒྱལ༔ མི་དགེ་བ་ 
བཅུ་ཡིས་ངན་སོང་དུ་ལྟུང་གིསཿ༔ སྡིག་པ་ཕྲ་མོ་ལ་བཤག་པ་གྱིས༔ ཕྱིས་ནས་མི་ 
བྱེད་པའི་སྡོམ་པ་ལོངས༔ དམིགས་པ་དང་བཅས་པས་ཐར་ལམ་དུ་མི་འགྱུར་ 
གྱིས༔ དགེ་སྦྱོར་ཅི་བྱེད་དམིགས་མེད་གནད་ཀྱིས་ཟིན་པར་གྱིས༔ བསྐལ་པར་ 
བསགས་པའི་དགེ་བ་བཅུ་ཡང་ཁོང་ཁྲོ་གཅིག་གིས་འཇོམས་པར་ཡང་ཡོད་པས་
བྱང་ཆུབ་ཀྱི་སེམས་སྦྱོངས༔ སེམས་ཉིད་སྟོང་པར་རྟོགས་ཀྱང་སྙིང་རྗེ་རྒྱུད་ལ་ 
མ་སྐྱེས་ན་ཆད་པར་ལྟུང་བས་སྙིང་རྗེ་དང་སྟོང་ཉིད་རོ་སྙོམས༔ མཚོ་རྒྱལ༔ ལར་ 
དངོས་འཛིན་མ་མཐོང་ན་ཅིས་ཀྱང་མི་ཕན་པས་འཁྲུལ་སྣང་གི་བདེན་འཛིན་ཆོད་ 
གསུངས་སོ ཨོཾ་ཨཱཿཧཱུྃབཛྲ་གུ་རུ་པདྨ་སིདྡྷི་ཧཱུྃཿ ཡང་སློབ་དཔོན་པདྨ་འབྱུང་ 
གནས་ཀྱི་ཞལ་ནས༔ མཚོ་རྒྱལ༔ དུས་ད་རེས་ལ་འཁོར་བ་འདི་རྒྱབ་ཏུ་མ་བོར་ 
ནཿ ལས་དང་ཉོན་མོངས་འཛོམས་པའི་རྒྱུ་རྐྱེན་ལ་འབྲས་བུ་འདུས་བྱས་ཀྱི་ཕུང་ 
པོ་ཞིག་ཅིས་ཀྱང་ལེན་ངེས༔ དེ་བླངས་ཕན་ཆད་ཕུང་པོ་སྡུག་བསྔལ་གྱི་རང་བཞིན་ 
དུ་འདུག༔ སྐྱེས་པའི་དངོས་པོ་གཅིག་བྱུང་ཕན་ཆད་རྒས་པ་དང་འཆི་བ་ནམ་
78

༄༅། །ཟབ་གཏེར་ཆོས་ཀྱི་མཛོད་ཁང་
ཡང་འོང་༔ འཆི་བ་ཞིག་བྱུང་ཕན་ཆད་འགྲོ་བ་རིགས་དྲུག་གི་ལུས་ལས་འགྲོ་ས་ 
ནམ་ཡང་མེདཿ དེར་ལུས་གང་བླངས་ཀྱི་སྡུག་བསྔལ་རང་ཆས་སུ་སྐྱེ༔ དུག་ལྔའི་ 
ལས་ཀྱི་སྡུག་བསྔལ་གྱི་རྒྱ་མཚོ་ལས་མི་ཐར༔ མི་ཐར་པའི་གཏན་ཚིགས་འཁོར་ 
མོར་ལུ་གུ་རྒྱུད་དུ་འཁོར་བ་ཡིན༔ དེ་ལས་ཐར་པ་ལ་རང་སེམས་སྐྱེ་མེད་དུ་རྟོགས་ 
དགོས༔ མཚོ་རྒྱལ༔ དེ་མ་རྟོགས་ན་འཁོར་བ་ལ་མཐའ་མེད་གསུངས་སོ 
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས༔ མཚོ་རྒྱལ༔ སྤྱིར་འཁོར་བ་ལ་ཐོག་མཐའ་མེད་པས༔ ད་རེས་ཐོག་མཐའ་ 
གཅོད་དགོས༔ ཚེ་འདིར་བཙན་ཕྱུག་འཛོམས་ཀྱང་མི་ཕན་འགྲོ་དགོས་པའི་དུས་ 
འོང་༔ མཐུ་དང་ནུས་པ་དང་རྩལ་ཆེ་ཡང་འཆི་བདག་བདུད་མི་ཐུབ་པར་འདུག 
ནོར་རྫས་དང་ལོངས་སྤྱོད་འཛོམས་ཀྱང་འཆི་བདག་གི་ཁར་ཚུད་ནས་བླུད་མི་ 
འདོད་པ་འདུག༔ སྲིད་སྡེ་དར་ཚན་རགས་ཀྱང་ཚེ་ཕ་རོལ་ཏུ་འགྲོ་བ་ལ་ར་མདའ་ 
སྙེག་པ་མི་འདུག༔ བུ་འཁོར་ཉེ་བ་མང་ཡང་ཚེ་ཕྱི་མ་ལ་འགྲོག་དབང་ཡོད་པར་ 
མི་འདུག༔ འཛམ་བུ་གླིང་པ་ཐམས་ཅད་ཀྱི་དམག་དཔུང་བསགས་ཀྱང་སྐྱེ་རྒ་ 
ན་འཆིའི་གདོང་བཟློག་པར་མི་འདུག༔ དེས་ན་ཚེ་ཕྱི་མའི་དོན་ཞིག་ད་རེས་མ་ 
གྲུབ་ནཿ དམྱལ་བར་ལྟུང་ན་སྡུག་བསྔལ་བརྣག་མི་བཟོད༔ ཡི་དྭགས་བཀྲེས་སྐོམ་ 
སྡུག་བསྔལ་ཡང༔ བྱོལ་སོང་བཀོལ་སྤྱོད་ཀྱི་སྡུག་བསྔལ་སྙིང་རེ་རྗེ མིར་འགྱུར་ 
བའི་སྡུག་བསྔལ་ཤེས་ནས་སྡུགཿ ལྷ་མ་ཡིན་འཐབ་རྩོད་ཀྱི་སྡུག་བསྔལ་དབལ་ཚ 
ལྷ་ཕམ་ལྟུང་གི་སྡུག་བསྔལ་ཡ་ཆ༔ ཀུན་གྱི་སྡུག་བསྔལ་ཁ་འཁོར༔ སྐྱེ་ཤི་ཡི་རྦ་ 
ཀློང་ལ་ཐར་དཀའ༔ མཚོ་རྒྱལཿ ལར་འགྲོ་དྲུག་གི་གཡང་ས་མ་ཆོད་ན་ཅིས་ཀྱང་ 
ཕན་མེདཿ༔ དེ་ཆོད་པ་ལ་ཆོས་བསྒྲུབས་ནས་རིག་རྩལ་སྦྱོང་དགོས་གསུངས་སོ༔
79

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ ཡང་སློབ་དཔོན་པདྨ་འབྱུང་གནས་ཀྱི་ཞལ་ནས 
མཚོ་རྒྱལ༔ འཁོར་བ་ལས་ཐར་བར་འདོད་ནཿ འདི་ལྟར་གྱིས་དང་ཐ་མལ་གྱི་ 
ཆགས་སྡང་ལོག་པའི་འཁྲུལ་འཁོར་ཡིན་པས་རང་སར་ཆོདཿ༔ བདག་འཛིན་འཁོར་ 
བའི་གཞི་རྩ་ཡིན་པས་རྩད་ནས་ཕྱུངས༔ གཉེན་བཤེས་མར་འདྲེན་གྱི་ཞགས་པ་ 
ཡིན་པས་འབྲེལ་པ་ཆོདཿ༔ དགྲ་འདྲེ་སེམས་ཀྱི་ཚེར་མ་ཡིན་པས་རྒྱབ་ཏུ་བོརཿ
བཏང་སྙོམས་ཐར་པའི་སྲོག་གཅོད་ཡིན་པས་རྒྱབ་ཏུ་སྲིངས༔ གཡོ་ཁྲམ་ལྕི་བའི་ 
ཁུར་ཙ་ཡིན་པས་གཡང་སར་སྐྱུར༔ ཕྲག་དོག་དགེ་འཇོམས་སེར་ཆེན་ཡིན་པས་ 
རང་སྐྱོན་སྤོངས༔ ཕ་ཡུལ་བདུད་ཀྱི་བཙོན་ར་ཡིན་པས་དུག་བཞིན་བོར༔ འདོད་ 
ཡོན་འཆི་བའི་ཞགས་པ་ཡིན་པས་གདུང་བ་ཆོད༔ ཚིག་རྩུབ་གདུག་པའི་མཚོན་ 
ཆ་ཡིན་པས་སྨྲ་སྒོ་སྡོམས༔ རྨོངས་སེམས་ཉོན་མོངས་མུན་པ་ཡིན་པས་ཐོས་བསམ་ 
སྒྲོན་མེ་སྦོརཿ ཟླ་རོགས་བུ་ཚ་བདུད་ཀྱི་བསླུ་བྲིད་ཡིན་པས་ཞེན་པ་སྐྱུངས༔ ཅིར་ 
སྣང་འཁྲུལ་པ་ཡིན་པས་རང་སར་གྲོལ་དུ་ཆུག༔ མཚོ་རྒྱལ༔ དེ་ལྟར་བྱས་ན་འཁོར་ 
བ་རུ་ནས་བཟློག་པར་འགྱུརཿ གསུངས་སོ༔
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ༔ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས༔ མཚོ་རྒྱལ༔ འཁོར་བའི་ཉེས་དམིགས་ འདི་ནས་ཤོག་སེར་རང་ལ་ཟིན་པས་གསལ་ཆ་མ་རྙེད་ 
དོ༑། ལེ་ལོ་གཡེང་བ་སྔ་མས་ཆོག་གིས༔ ད་ནི་ཉམས་ལེན་ལ་བརྩོན་འགྲུས་སྐྱེདཿ 
གཉེན་འབྲེལ་ངོ་སྲུང་སྔ་མས་ཆོག་གིས༔ ད་ནི་མཐུན་འཇུག་རྩིག་པ་སྒྱེལ༔ དགྲ་ 
འདྲེ་ལ་ཞེ་སྡང་སྔ་མས་ཆོག་གིས༔ ད་ནི་བྱམས་དང་སྙིང་རྗེ་བསྒོམ༔ ཚོགས་དྲུག་ 
ཡེངས་ཡུན་སྔ་མ་རིང་གིས༔ ད་ནི་སེམས་ཉིད་གནས་ལུགས་ལྟོས ལས་ངན་ 
བསགས་གྲངས་སྔ་མ་མང་གིས༔ ད་ནི་སྡིག་ལས་སྤྱོད་ལོག་སྤོངས༔ འཁོར་བར་
80

།ཟབ་གཏེར་ཆོས་ཀྱི་མཛོད་ཁང་།
སྡུག་ཡུན་སྔ་མ་རིང་གིས ད་ནི་བདེ་ཆེན་ཞིང་དུ་བྲོས༔ མང་པོའི་མདུན་སར་ 
འཚོགས་གྲངས་སྔ་མ་མང་གིསཿ ད་ནི་གཅིག་པུར་སྡོད་པ་གྱིས༔ སྡིག་ལས་སྨྲ་ 
བརྗོད་སྔ་མ་མང་བར་སོང་གིས༔ ད་ནི་ཚིག་བྲལ་དོན་དང་འགྲོགས་རན༔ འཁྲུལ་ 
རྟོག་བསམ་རྒྱ་བཟུང་ཡུན་སྔ་མ་རིང་གིས༔ ད་ནི་ཆོས་སྐུ་རང་ངོ་ཟུང་༔ མཚོ་རྒྱལ༔
ད་ནི་དད་པ་དང་བརྩོན་འགྲུས་བསྐྱེད་ལ་རྫོགས་པའི་སངས་རྒྱས་བསྒྲུབ་པ་ལ་
འབད་པའི་དུས་ལ་བབ་འདུག་གསུངས་སོ༔
ཨོཾ་ཨཱཿཧཱུྃབཛྲ་གུ་རུ་པདྨ་སིདྡྷི་ཧཱུྃ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས མཚོ་རྒྱལ༔ བྱང་ཆུབ་མ་ཐོབ་བར་དུ་བླ་མ་དགོས་པས་ཡང་དག་པའི་ 
དགེ་བའི་བཤེས་གཉེན་དང་འགྲོགས༔ གནས་ལུགས་མ་རྟོགས་ཀྱི་བར་དུ་ཐོས་ 
པ་དགོས་པས་ཟབ་མོའི་གདམས་ངག་ཉོན༔ ཤེས་པ་ཙམ་གྱིས་སངས་མི་རྒྱ་བས་ 
སྒྲུབ་པ་ལ་བརྩོན་འགྲུས་མེ་བཞིན་མཛོདཿ དོན་ལ་བརྟན་པ་མ་ཐོབ་ཀྱི་བར་ལ་ 
བར་ཆད་འཇུག་པས༔ འདུ་འཛིའི་གཡེང་བ་སྤོངས ཟད་སར་མ་སྐྱེལ་བར་དུ་
ཡོན་ཏན་སྐྱེ་དགོས་པས་རིག་པའི་རྩལ་སྦྱོང་རེམ་དུ་གྱིས༔ ལུས་ངག་ཡིད་གསུམ་ 
ལ་གནོད་པའི་ཡུལ་དང་ཐག་བསྲིངས་ལ་རྟག་ཏུ་གར་བདེར་སྡོདཿ༔ ཉོན་མོངས་
སྐྱེ་བའི་གྲོགས་སྤོངས་ལ༔ དགེ་བ་སྐུལ་གྱི་གྲོགས་སེམས་ཟུངས༔ ཉིན་མཚན་ཐུན་ 
མཚམས་དགེ་སྡིག་བསྔོ་བགྲང་བྱ་ཞིང་རང་སེམས་ལ་བྱ་ར་གྱིས༔ མན་ངག་ཡོད་ 
ཀྱང་བསྒོམ་བསྒྲུབ་མེད་ན་དགོས་པ་སྟོར་བས་གང་ཤེས་ཉམས་སུ་ལོངས༔ མཚོ་
རྒྱལ༔ ལར་བླ་མས་ཅི་གསུངས་བསྒྲུབས་ན་འབྲས་བུ་ཤུགས་ལས་འབྱུང་བས་བླ་ 
མའི་གསུང་ལ་ཉོན་གསུངས་སོ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ ཡང་སློབ་ 
དཔོན་པདྨ་འབྱུང་གནས་ཀྱི་ཞལ་ནས༔ མཚོ་རྒྱལ༔ སྙིང་ནས་ཆོས་བཞིན་བསྐྱེད་
81

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ན་ལྟོ་གོས་ཞོར་ལ་འབྱུང་༔ འདོད་པ་རྣམས་ནི་ལན་ཚྭའི་ཆུ་དང་འདྲ་སྟེ་ངོམས་ 
པ་མེད་པས་ཆོག་ཤེས་བརྟེན༔ དྲེགས་པའི་ཆེ་རློམས་ཆོག་ལ་ཞི་ཞིང་དུལ་བར་ 
གྱིས༔ བསྙེན་པ་དང་བཀུར་བསྟི་བདུད་ཀྱི་བསླུ་བྲིད་ཡིན་པས་གྲམ་པའི་རྡོ་བཞིན་ 
དུ་བོརཿ བདེ་སྐྱིད་སྙན་གྲགས་ཐམས་ཅད་དར་ཅིག་ཡིན་པས་ཚེ་འདིའི་ཉ་ར་རྒྱབ་ 
ཏུ་སྐྱུར འདི་བས་ཕྱི་མ་རིང་བས་ནམ་གཞག་གཏན་གྱི་རྒྱགས་ཕྱེ་ཚགས་སུ་ཆུདཿ 
ལྡོག་པ་མེད་པའི་ལམ་དུ་འགྲོ་ངེས་མི་འཇིགས་པའི་སྐྱེལ་མ་ཚོལ༔ དམན་པ་ཁྱད་ 
དུ་མ་གསོད་མཐོ་དམན་དགྲ་ཟིན་ཕྱོགས་ཆ་སྤོངས༔ ཡོན་ཏན་ཅན་ལ་ཕྲག་དོག་ 
མ་བྱེད་ཡོན་ཏན་ལོན་པར་གྱིས༔ གཞན་སྐྱོན་མ་རྟོགས་རང་སྐྱོན་ཁྲག་ངན་བཞིན་ 
དུ་ཕྱུང་༔ རང་བདེ་མ་བསམས་གཞན་བདེ་སོམས་ལ་ཀུན་ལ་བྲན་བཞིན་གྱིསཿ
ཚད་མེད་རྣམས་བཞི་བསྐྱེད་ལ་ཀུན་ལ་བུ་བཞིན་སྐྱོངས༔ མདོ་རྒྱུད་བལ་བཞིན་ 
གཡེངས་ལ་རང་རྒྱུད་བཀའ་ལུང་ཀུན་དང་བསྲེས༔ རྒྱལ་ཁམས་ཞོ་བཞིན་དཀྲོགས་
ལ་ཟབ་མོའི་གདམས་པ་ཐམས་ཅད་ཚོལ༔ འདོད་པས་མི་མྱང་སྔོན་གྱི་ལས་ཀྱིས་
བསྒྱུར་བས་རང་སེམས་ཀློད་ཀྱིས་ཀློདཿ དམ་པ་གོང་མས་ཁྲེལ་ན་ཤི་དང་འདྲ་
བས་གཡོ་མེད་དྲང་པོར་སྲོངས༔ ཚེ་འདིའི་སྡུག་བསྔལ་ཐམས་ཅད་སྔོན་ལས་ཡིན་
པས་གཞན་ལ་འགྱོད་མ་གཏོང༔ བོགས་སྐྱེད་བླ་མའི་བྱིན་རླབས་ཡིན་པས་བྱས་ 
པ་དྲིན་དུ་བཟོ་བར་གྱིས༔ རང་རྒྱུད་མ་ཐུལ་ན་གཞན་དག་འདུལ་བར་མི་ནུས་ 
པས་དང་པོར་བདག་ཉིད་ཐུལ༔ མཚོ་རྒྱལ༔ ལར་མངོན་ཤེས་མེད་པར་འགྲོ་དོན་ 
མི་འགྲུབ་པས་སྒྲུབ་པར་བརྩོན་འགྲུས་སྐྱེད་ཅིག་གསུངས་སོ 
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ༔ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས མཚོ་རྒྱལ༔ མི་ཀུན་རང་རང་ལ་ཤ་ཚ ང་ཡི་གདམས་ངག་ཉོན་དང་༔
82

།ཟབ་གཏེར་ཆོས་ཀྱི་མཛོད་ཁང་།
བསགས་པའི་ནོར་ཐམས་ཅད་བཞག་ནས་འགྲོ་བས་ནོར་ཕྱིར་སྡིག་མ་བྱེདཿ༔ དགེ་ 
སྡིག་གི་རྣམ་སྨིན་བསྐལ་པར་ཡང་མི་སྟོར་བས་རྒྱུ་འབྲས་ཕྲ་མོར་སྤྱོད༔ ལོངས་
སྤྱོད་གཡོ་བ་འདི་ལ་སྙིང་པོ་མེད་པས་སྦྱིན་པ་ཡོན་གྱིས་བརྒྱན་པ་ཐོངས༔ འདིར་
མཛེས་ཕྱི་མར་དགོས་པས་ཚུལ་ཁྲིམས་རྣམ་པར་དག་པ་སྲུངས༔ སྙིགས་མའི་
དུས་སུ་ཞེ་སྡང་བདོ་བས་རྟག་ཏུ་བཟོད་པའི་གོ་ཆ་གོནཿ༔ ལེ་ལོའི་དབང་གིས་ད་
རུང་འཁོར་བར་ལུས་པས་ཡེངས་མེད་སྒྲུབ་ལ་བརྩོན་འགྲུས་བསྐྱེད༔ ཡེངས་མ་
ལམ་ལ་མི་ཚེ་ཟད་པས་ད་ནི་བསམ་གཏན་གྱི་དོན་ལ་བསྒོམ༔ མ་རིག་འཁྲུལ་པས་
འཁོར་བར་མནར་བས་ཤེས་རབ་སྒྲོན་མེ་སྦོར༔ མི་གཙང་འདམ་རྫབ་འདི་ན་
སྐྱེ་མེད་ཐར་པའི་སྐམ་སར་འདོད༔ ཟབ་མོའི་གདམས་པ་ཚུལ་བཞིན་བསྒོམས་
སྲིད་པའི་དྲ་བ་ཆོད༔ སྐྱེས་པའི་ཡུལ་སྤོངས་ཉེ་འབྲེལ་རྒྱང་ཐག་བསྲིངས་ལ་
རི་ཁྲོད་རྩེ་གཅིག་བརྟེན༔ སྒོ་གསུམ་གཡེང་བ་སྤོངས་ལ་ཆོས་ཉིད་ཕྱོགས་བྲལ་གྱི་
དོན་ལ་ལྟོས༔ དམན་པའི་ས་ཟུང་ཧྲུལ་པོའི་གོས་གྱོན་ལ་ཉམས་མྱོང་སྐྱོངས༔ ངན་ 
པའི་ཟས་ཟོ་རྒྱ་གད་ཆུ་ལྟར་འཐུངས་ལ་བླ་མའི་ཐུགས་མཛོད་བྲུས༔ སེམས་ཅན་ 
སྐྱོན་མེད་མི་འོང་བླ་མ་ཆོས་གྲོགས་རྣམས་ཀྱི་སྐྱོན་མ་བརྟགས༔ ཚེ་འདི་ཀུན་རྫོབ་ 
ཡིན་པས་རེ་ལྟོས་མ་ཆེ་སྒྱུ་མར་ལམ་དུ་ཁྱེར༔ ཕྱི་མའི་དོན་དུ་འགྲོ་ལ་ཕན་པའི་ 
སེམས་བསྐྱེད་སྦྱོངས༔ ཡོན་ཏན་རྒྱུད་ལ་སྐྱེ་བའི་གེགས་ཤིང་སྒྲིབ་གཉིས་ཡིན་པས་ 
མྱུར་དུ་སྦྱོངས༔ མཚོ་རྒྱལ༔ ཁང་བཟང་མེ་འབར་ལྟ་བུའི་འཁོར་བ་འདིར་སྐྲག་ 
ན་པདྨ་ང་ཡི་གདམས་པ་ལ་ཉོན་དང་༔ གསུངས་སོ༔
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས༔ མཚོ་རྒྱལ༔ ཉམས་ལེན་ལ་བློ་འཇུག་པར་འདོད་ན༔ མི་རྟག་པ་རྒྱུད་ལ་
83

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཁོལཿ འཁྲུལ་སྣང་གློ་བུར་དུ་འཛིན་པར་འདོད་ན༔ ཞེན་པ་བཙན་ཐབས་སུ་ཆོདཿ༔ 
མངོན་ཞེན་གྱི་དམག་བྱུང་ན༔ སྒྱུ་མའི་ལྕགས་རིས་སྐོར༔ ཚིག་ངན་ལ་ཁོང་ཁྲོ་ 
སྐྱེས་ནཿ བྲག་ཆའི་བྱུང་བ་ཚོལ༔ ལྷག་མཐོང་གི་ཡེ་ཤེས་བསྐྱེད་ནཿ སྣང་གྲགས་ 
ཐབས་སུ་ཁྱེརཿ ཉམས་ཀྱི་རྩལ་གསུམ་རྫོགས་པར་འདོད་ནཿ བོགས་འདོན་རྩལ་ 
སྦྱོངས༔ འཕགས་ལམ་གྱི་ས་གཅོད་འདོད་ནཿ ཐབས་ཤེས་ཀྱི་རྟ་ལ་ཞོན༔ འཛད་ 
མེད་ཀྱི་ལོངས་སྤྱོད་འདོད་ནཿ༔ ཚོགས་གཉིས་ཀྱི་ཡོ་བྱད་སོག༔ ལོག་ལྟའི་འཕྲང་ 
སེལ་བར་འདོད་ནཿ སེམས་ཉིད་གཉིས་འཛིན་གྱི་མཐའ་ལས་ཁྲོལ༔ བདེ་ཆེན་ 
གྱི་ཡེ་ཤེས་རྒྱུད་ལ་སྤོ་བར་འདོད་ན༔ ཐབས་ལམ་དམར་ཁྲིད་དུ་ཞུསཿ དུས་ 
གཏན་དུ་སྐྱིད་པར་འདོད་ན༔ སྡུག་བསྔལ་གྱི་བཙོན་ར་འདི་ནས་བྲོས༔ རྩ་བྲལ་ 
གྱི་སེམས་ཉིད་རྟོགས་པར་འདོད་ན༔ བསྒོམ་ཉམས་ཀྱི་ཞེན་པ་ཆོད༔ བྱིན་རླབས་
ཀྱི་ཆར་རྒྱུན་འབེབས་པར་འདོད་ན་མོས་གུས་ཀྱིས་གསོལ་བ་ཐོབ༔ རིགས་དྲུག་
གཡང་ས་གཅོད་པར་འདོད་ན༔ ང་བདག་སྒོ་རུ་ཕྱུང་༔ ནམ་གཞག་གཏན་གྱི་ 
བཟང་འདུན་བྱེད་པར་འདོད་ནཿ ཕུ་ཐག་ད་ལྟར་གྱིས་སྣང་བ་ཁྲུས༔ ལྷག་མཐོང་ 
གི་ཡེ་ཤེས་བསྒོམ་པར་འདོད་ནཿ རིག་པ་སྙེམ་བྱེད་ཀྱི་མཚམས་སུ་མ་འཇོགཿ རང་
རྒྱུད་ཆོས་དང་བསྲེ་བར་འདོད་ན༔ ཉམས་ལེན་སྣུམ་དྲེད་བྱེད་དུ་མ་གཞུག༔ ཚེ་ 
གཅིག་སངས་རྒྱས་ཐོབ་པར་འདོད་ན༔ འབྲས་བུ་ཡིད་སྨོན་ལ་མ་རེ༔ སྣང་སྲིད་ 
ཡེ་ཤེས་སུ་འཆར་བར་འདོད་ནཿ སེམས་ཉིད་རྣལ་མའི་དོན་ལ་ལྟོས༔ མཚོ་རྒྱལ 
ཉམས་ལེན་གཞུང་བཞིན་དུ་བྱེད་པ་རང་ཡང་མི་གདའ་ན༔ གསུངས་སོ 
ཨོཾ་ཨཱཿཧཱུྃབཛྲ་གུ་རུ་པདྨ་སིདྡྷི་ཧཱུྃ༔ ཡང་སློབ་དཔོན་པདྨ་འབྱུང་གནས་ཀྱི་ཞལ་
ནས༔ མཚོ་རྒྱལ༔ ཕྱི་རབས་དུས་ན་འགྲོ་ལ་ཕན་འདོགས་འདོད་ན༔ རྒྱུད་ཚོད་
84

༄༅། །ཟབ་གཏེར་ཆོས་ཀྱི་མཛོད་ཁང་།
དང་སྦྱར་བའི་སྲུང་སྡོམ་ཕོགཿ བློ་ཚོད་དང་སྦྱར་བའི་གདམས་པ་སྟོན༔ བརྩོན་ 
འགྲུས་དང་བསྟུན་པའི་བསྒྲུབ་ལུང་ཕོག༔ དེ་ལྟར་མ་ཤེས་པར་རང་གང་ལ་ཡིད་ 
ཆེས་པའི་ཆོས་ཐམས་ཅད་ལ་བསྟན་པས༔ བློ་ལྡན་ཤེས་རབ་ཅན་ལ་དམན་པའི་ 
ཆོས་བསྟན་པས་བློ་མི་ཁེངས་པར་གདའ༔ དེས་ཁོ་དད་པ་བཟློག་པར་གདའ༔
དད་པ་བཟློག་པས་སྡིག་པ་གསོག་ཏུ་འོང་བར་གདའ༔ བློ་དམན་པ་རྣམས་ལ་
མཐོན་པོའི་ངེས་དོན་བསྟན་པས་གོ་བ་མི་སྐྱེ་བར་གདའ༔ འགའ་ཞིག་གོ་ཡང་ 
དངངས་སྐྲག་དང་སྒྲོ་སྐུར་འདེབས་པར་གདའ༔ ཁ་ཅིག་དོན་མ་གོ་བར་ཚིག་ 
ཟིན་པས་ཕན་པ་བས་གནོད་པ་ཆེ་བར་གདའ་སྟེ༔ དེ་ཡང་བླ་མ་ལྟ་བ་ཅན་དུ་
སོང་བས༔ སློབ་མ་ཐ་མལ་གྱི་བློ་དམན་ལ་མཐར་ཐུག་བླ་མེད་ཀྱི་ཆོས་བསྟན་པས༔ 
ཡང་དག་དོན་ལ་ནི་མ་འབྱོར༔ ཁ་ཚིག་ཙམ་དུ་ཟིན་པ་ལ་གདེང་བཅས་ནསཿ 
དབྲི་བ་སྨན་དུ་ལོག་པར་སོང་བ་མང་སྟེ༔ ཐོས་བསམ་བྱར་མེད་པར་བསྟན་ 
པས༔ ཤེས་པ་ཡེ་ནས་ཆུང་བ་ལ་བྲི གཏི་མུག་ཡེ་ནས་ཡོད་པ་ལ་བསྣན༔ ཆོས་ 
བྱར་མེད་པར་བསྟན་པ་ནས༔ བརྩོན་འགྲུས་ཡེ་ནས་ཆུང་བ་ལ་བྲི༔ ལེ་ལོ་ཡེ་ 
ནས་ཡོད་པ་ལ་བསྣན༔ རྒྱུ་འབྲས་མེད་པར་བསྟན་པས༔ དགེ་སྡིག་ཡེ་ནས་ཆུང་ 
བ་ལ་བྲི འབོག་འཆོལ་ཡེ་ནས་ཡོད་པ་ལ་བསྣན༔ བཟང་ངན་མེད་པར་བསྟན་ 
པས༔ མོས་གུས་ཡེ་ནས་ཆུང་བ་ལ་བྲི ཁེངས་སེམས་ཡེ་ནས་ཡོད་པ་ལ་བསྣནཿ 
དད་པ་ཡེ་ནས་ཆུང་བ་ལ་བྲི ལོག་ལྟ་ཡེ་ནས་ཆེ་བ་ལ་བསྣན༔ འཁོར་འདས་ 
མེད་པར་བསྟན་པས༔ འབྲས་བུ་བསྒྲུབ་བློ་ཡེ་ནས་ཆུང་བ་ལ་བྲི༔ ཆོས་བརྒྱད་ 
ཡེ་ནས་ཆེ་བ་ལ་བསྣན༔ མཚོ་རྒྱལ༔ ཕན་བྱས་ལོག་པར་འགྲོ་བ་ཡང་མང་བར་ 
གདའ གསུངས་སོ༔ ཨོཾ་ཨཱཿཧཱུྃ༆བཛྲ་གུ་རུ་པདྨ་སིདྡྷི་ཧྰུྃ ཡང་སློབ་དཔོན་
85

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པདྨ་འབྱུང་གནས་ཀྱི་ཞལ་ནས༔ མཚོ་རྒྱལ༔ སྡུག་བསྔལ་གྱི་སུན་མ་བྱུང་ན༔ 
འཁོར་བའི་ཉེས་དམིགས་དྲན་ཡང་འཇིག་རྟེན་གྱི་བྱ་བ་མི་ཐོངས་པར་གདའ༔
མི་རྟག་པ་གཏིང་ནས་རྒྱུད་ལ་མ་སྐྱེས་ནཿ འདུས་བྱས་ཀྱི་འགྱུར་བ་མཐོང་ཡང་ 
སྣང་བའི་ཆགས་ཞེན་མི་ཆོད་པར་གདའ༔ ནམ་འཆི་ཆ་མེད་ཀྱི་བློ་དང་མ་འགྲོགས་
ནཿ ཟབ་མོའི་གདམས་པ་བསྟན་པ་ཡང་རང་རྒྱུད་ལ་འབྱོར་དུ་མི་འདོད་ 
གདའ༔འཁྲུལ་སྣང་བདེན་མེད་དུ་བློ་ཡིས་མ་ཆོད་ནཿ སྒྱུ་མའི་བློ་བྲིད་ཐང་ 
ཡང་དངོས་པོའི་ཚོད་འཛིན་བློས་མི་ཐོངས་པར་གདའ༔ འཇིག་རྟེན་གྱི་བྱ་བ་ 
མ་བོར་ནཿ ཟབ་མོའི་གདམས་པས་སྣོད་གང་ཡང་༔ འཁོར་འདས་ཀྱི་ཤན་ཐང་ 
མི་ཕྱེད་པར་གདའ༔ དུས་ད་རེས་ལ་བཙན་ས་མ་ཟིན་ནཿ ཕྱི་མ་ལ་ལས་འཕྲོ་ 
བཞག་ཀྱང་ལས་ངན་གྱིས་གར་འཁྱོག་ཆ་མི་གདའ༔ འཁོར་བ་ལ་བློ་སྣ་གཏིང་
ནས་མ་ལོག་ན དད་པ་ལེན་རེ་སྐྱེས་ཀྱང་བསྒོམ་བསྒྲུབ་མཐར་མི་ཕྱིན་པར་གད 
རང་ཡུལ་གྱི་ཁྱིམ་ཐབ་མ་སྤངས་ནཿ བརྩོན་འགྲུས་ཀྱི་འདུན་པ་ཡོད་ཀྱང་འཁོར་ 
བའི་འདབ་ལས་མི་འཕག་པར་གདའ༔ ཁམས་གསུམ་ལ་རང་བཞིན་མེད་པར་ 
གོ་ཡང་༔ རང་འཛིན་གྱི་ཡུལ་དང་མ་བྲལ་ན༔ རིགས་དྲུག་གི་རྒྱུད་ལམ་མི་གདའ 
རང་རྒྱུད་ཐར་ལམ་དང་མ་འདྲེས་ན༔ རིག་པའི་གནས་ལྔར་མཁས་ཀྱང༔ གཞན་ 
སྣང་ལ་བྱིན་རླབས་མི་འཇུག་པར་གདའ༔ རང་སྐྱོན་ཁོང་ནས་མ་ཕྱུང་ན༔ འོད་ 
གསལ་གྱི་ཡེ་ཤེས་ཟིན་ཀྱང་ཉོན་མོངས་ཀྱི་དུག་རོ་ལྡང་བར་གད༔ ཆགས་སྡང་ 
གི་ཡུལ་ངན་སྤངས་ཀྱང་༔ གདུང་སེམས་ཀྱི་ཐག་པ་མ་ཆོད་ནཿ རྗེས་ཕྱིར་ལྡོག་ 
པ་མང་བར་གདའ༔ ཕ་བླ་མའི་གདམས་ངག་རྙེད་ན་ཡང་༔ ཆོས་མིན་བྱ་བ་མ་ 
བོར་ནཿ སངས་རྒྱས་བསྒྲུབ་པའི་སྐབས་མི་རྙེད་པར་གདའ༔ རྟག་ཏུ་ཐོས་བསམ་
86

༄༅། །ཟབ་གཏེར་ཆོས་ཀྱི་མཛོད་ཁང་།
བྱས་ཀྱང་༔ སྐྱེ་ཤི་མི་འཇིག་པ་སེམས་ལ་མ་ཐོབ་ན༔ གདམས་པ་ཐམས་ཅད་ 
ཚིག་རྐྱང་དུ་འགྲོ་བར་གདའ༔ ཕྲིན་ལས་རྣམ་པ་བཞི་གྲུབ་ཀྱང་༔ འགྲོ་བ་ལ་ཕན་ 
པ་མི་སྒྲུབ་ན་སེམས་བསྐྱེད་དགོས་མེད་དུ་འགྲོ་བར་གདའ༔ ཚུལ་ཁྲིམས་ཀྱི་གོ་ 
ཆ་བཟང་ཡང་༔ ཆོས་ཉིད་ཀྱི་བཟོད་པ་མ་ཐོབ་ན༔ ཚིག་རྩུབ་ཀྱི་མཚོན་ཆ་མི་ 
ཐུབ་པར་གདའ༔ ཕྱི་ནང་གི་ཆོས་ལ་མཁས་ཀྱང་༔ བསྒྲུབ་པ་ལ་བརྩོན་འགྲུས་ 
མེད་ན༔ རང་རྒྱུད་ཐ་མལ་པ་ལས་མི་འཕག་པར་གདའ༔ བླ་མ་ལ་ཡོན་ཏན་གྱི་ 
སྤྲིན་ཚོགས་ཡོད་ཀྱང་༔ སློབ་མ་ལ་མོས་གུས་ཀྱི་ཞིང་ས་མེད་ན༔ བྱིན་རླབས་ཀྱི་ 
ཆར་མི་འབེབས་པར་གདའ༔ སྒྲུབ་པ་པོ་ལ་བྱིན་རླབས་དང་གདམས་པ་ལྡན་ཡང་༔ 
ཚད་མེད་ཀྱི་ཐུགས་རྗེ་མེད་པ་ན༔ འགྲོ་བ་ལ་མི་ཕན་པར་གདའ༔ མི་ཆོས་ཀྱི་ 
ཡུལ་མཁར་འཛོམས་ཀྱང་༔ སྐྱེ་མེད་ཀྱི་བཙན་ས་མ་ཟིན་ནཿ ཕྱི་མ་མནར་མེད་ 
དུ་འཁྱམ་པར་གདའ༔ བསླུ་མེད་ཀྱི་རྟོགས་པ་དང་མ་འགྲོགས་ན༔ སྤུན་དང་ཉེ་ 
འབྲེལ་མང་ཡང་༔ དེ་ཀུན་བཞག་ནས་འཆི་བར་གདའ༔ ཕོ་རྩལ་སྣ་དགུ་ལུས་ 
ལ་ཡོད་ཀྱང་༔ ལྟ་བསྒོམ་གྱི་རྩལ་གསུམ་སེམས་ལ་མ་རྫོགས་ན༔ འཆི་བདག་གི་ 
དམག་དཔུང་མི་ཆོམ་པར་གདའ མདུན་ལྟར་ཐར་པ་སྒྲུབ་པ་ལ་མ་བཅད་ནཿ
སྨྲ་མཁས་ཤག་ལ་ཚ་ཡང་བདུད་ལ་རུ་ཤག་མི་ཐེབས་པར་གདའ༔ དུས་གཏན་
གྱི་སོ་ནམ་ད་རེས་ལ་མ་བྱས་ནཿ མི་ཚེར་ཡོ་བྱད་བསགས་ཀྱང་རང་ཉིད་ཟན་
དུམ་གཅིག་དང་མི་འགྲོག་པར་སྟོང་ལོག་ཏུ་འགྲོ་བའི་དུས་གཅིག་འོང་བར་གདའ༔ 
མཚོ་རྒྱལ༔ ལར་ཚེ་གཅིག་གིས་སངས་རྒྱས་འཐོབ་པར་བྱེད་པ་འདི་ཉུང་བར་ 
གསུངས་སོགདའ 
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ༔ ཡང་སློབ་དཔོན་པདྨ་འབྱུང་གནས་ཀྱི་ཞལ་
87

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས༔ མཚོ་རྒྱལ༔ བོད་ཀྱི་ཆོས་བྱེད་པ་འདི་ཀུན་གྱི་རྒྱུད་ལ་ཆོས་ཡེ་འབྱོར་པ་ཤས་
ཆུང་བར་འདུག༔དེ་ཡང་ཆོས་བྱེད་ཐམས་ཅད་ལ་མི་རྟག་པ་རྒྱུད་ལ་མ་སྐྱེས་
པར་འདུག༔ དེ་སྐྱེས་ན་ལེ་ལོ་དང་སྙོམ་ལས་འདི་མི་འོང་བ་ཡིན༔ འཁོར་བའི་ 
མཚན་ཉིད་བསྟན་ནས་མ་གོ་བར་འདུག༔ དེ་གོ་ན་དངོས་པོའི་མངོན་ཞེན་འདི་ 
ཡེ་ནས་མི་འོང་བ་ཡིན༔ དལ་འབྱོར་གྱི་དཀའ་བ་ཡེ་མ་བསམས་པར་འདུགཿ
དེ་བསམས་ན་དོན་ཆེན་གྱི་བྱ་བ་འདི་ཡེ་མི་བྱེད་པ་ཡིན༔ རྒྱུ་འབྲས་རྣམ་གཞག་
ཡེ་མ་གོ་བར་འདུག༔ དེ་གོ་ན་མི་དགེ་བ་ལ་རབ་ཏུ་འཛེམ་པ་ཞིག་འོང་བ་ཡིན༔
དགེ་བའི་ཕན་ཡོན་རྣམས་ཡེ་མ་མཐོང་བར་འདུག༔ དེ་མཐོང་ན་ཚོགས་བསག་ 
པ་ལ་གཡེང་བ་མེད་པ་ཞིག་འོང་བ་ཡིན༔ ཟབ་མོའི་ལམ་ལ་ཉམས་བག་ཡེ་མ་ 
རྙེད་པར་འདུག༔ དེ་རྙེད་ན་བསྒོམ་སྒྲུབ་ལས་འབྲལ་མི་ཕོད་པ་ཞིག་འོང་བ་ཡིན
ཐེག་ཆེན་གྱི་སེམས་བསྐྱེད་ཕྱོགས་སུ་ཡེ་མ་ཉེ་བར་འདུག༔ དེ་ཉེ་ན་རང་དོན་ལ་ 
ལྟོས་པ་མེད་པར་གཞན་དོན་བྱེད་པ་ཞིག་འོང་བ་ཡིན༔ སྟོང་ཉིད་ཀྱི་དོན་ལ་བློ་
ཡེ་མ་ཕྱོགས་པར་འདུགཿ དེ་ཕྱོགས་ན་ཕྲག་དོག་དང་ང་རྒྱལ་འདི་མེད་པ་ཞིག་ 
འོང་བ་ཡིན༔ རིམ་པ་དགུའི་ཐོས་བསམ་ཡེ་མ་བྱས་པར་འདུག༔ དེ་བྱས་ན་ 
མཐོ་དམན་གྱི་ཁྱད་པར་ཤེས་པ་འོང་བ་ཡིན༔ གསང་སྔགས་ལྟ་བའི་ཕྱོགས་སུ་ 
ཡེ་མ་ཉེ་བར་འདུག༔ དེ་ཉེ་ན་འཁོར་འདས་ལ་བླང་དོར་མེད་པ་ཞིག་འོང་བ་ 
ཡིན༔ གནས་ལུགས་ཀྱི་ལྟ་བ་རྟོགས་པ་ཡེ་མི་འདུག༔ དེ་ཡོད་ན་ཐ་མལ་ཕྱོགས་ 
འཛིན་གྱི་སྤྱོད་ལམ་འདི་ཡེ་མི་འོང་བ་ཡིན༔ ཐམས་ཅད་ཀྱིས་རྫོགས་པའི་སངས་ 
རྒྱས་འདོད་པ་ཡེ་མི་འདུག༔ དེ་ཡོད་ན་ཚེ་འདི་ཡི་བྱ་བ་ལ་དགོས་མེད་དུ་འབོར་ 
བ་ཞིག་འོང་བ་ཡིན༔ མཚོ་རྒྱལ༔ ལར་ཐམས་ཅད་ཀྱིས་ཆོས་སྤྱོད་ཕྱོགས་སུ་མོས་
888

༄༅། །ཟབ་གཏེར་ཆོས་ཀྱི་མཛོད་ཁང་།
པ་བྱེད་པ་ཙམ་ལས་མི་གདའ་ན༔ གསུངས་སོ༔
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས༔ མཚོ་རྒྱལ༔ ཁྱེད་རང་བདག་རྒྱུད་ཆོས་དང་བསྲེ་ན་གདམས་ངག་ཡོད༔ 
མི་ནོར་བའི་དཔང་པོ་མདོ་རྒྱུད་དང་བཅས་ཡིན་པས༔ ཅི་བྱེད་ཐམས་ཅད་བཀའ་ 
དང་བསྟུན་དགོས༔ གྲོས་ཕུགས་བླ་མའི་གདམས་ངག་ཡིན་པས བླ་མའི་གསུང་ 
བཞིན་དུ་བསྒྲུབ་དགོས༔ དངོས་གྲུབ་ཀྱི་རྟེན་ཡི་དམ་ཡིན་པས་ཡེངས་མེད་དུ་ 
བསྒྲུབ་པ་བྱེད་དགོས༔ བར་ཆད་ལས་བྱེད་ཀྱིས་སེལ་བས མཁའ་འགྲོ་ཆོས་ 
སྐྱོང་བརྟེན་དགོས༔ བྱ་རྒྱུ་དགེ་སྦྱོར་ཡིན་པས་ལུས་ངག་ཆོས་སྤྱོད་དང་མ་བྲལ་ 
བར་བྱེད་དགོས༔ གཅད་རྒྱུ་འཁྲུལ་སྣང་ཡིན་པས་ཅིར་སྣང་ལ་བདེན་འཛིན་ཐམས་ 
ཅད་གཅོད་དགོས༔ འདུལ་རྒྱུ་ངར་འཛིན་ཡིན་པས་ང་བདག་གི་འགོང་པོ་འདི་ 
སྒོར་དབྱུང་དགོས༔ གཉེར་རྒྱུ་གཞན་དོན་ཡིན་པས་འགྲོ་བ་བུ་བཞིན་སྐྱོང་དགོསཿ
རྟོགས་རྒྱུ་ལྟ་བ་ཡིན་པས་འཁོར་འདས་ཆོས་ཉིད་དུ་གྲོལ་དགོས༔ བསལ་རྒྱུ་བར་ 
ཆད་ཡིན་པས༔ རྐྱེན་ངན་གྲོགས་སུ་འཆར་དགོས༔ ཐོབ་རྒྱུ་སངས་རྒྱས་ཡིན་ 
པས༔ སྐུ་གསུམ་མངོན་དུ་གྱུར་དགོས༔ མཚོ་རྒྱལ༔ དེ་རྣམས་ལྡན་ན་རང་རྒྱུད་ 
ཆོས་དང་འདྲེས་ཏེ ཐར་ལམ་བསྒྲུབ་མི་ཉུང་བར་གདའ་གསུངསཿ 
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཡང་སློབ་དཔོན་པདྨ་འབྱུང་གནས་ཀྱི་ཞལ་ 
ནས༔ མཚོ་རྒྱལ༔ བོད་འདིར་དུས་ཀྱི་མཐའ་མ་ལ་ཉེ་བའི་དུས་ཚེ་ན༔ བྱང་ 
ཆུབ་ཐོབ་པར་འདོད་པ་མང་པོ་འོང་སྟེ ཆོས་གཞུང་བཞིན་དུ་བྱེད་པ་ཉུང་བ་ 
འོང་པ༔ དེའི་དུས་སུ་བརྩེ་བའི་གདམས་ངག་ལ་ཉན་ན་བདེ་བའི་ཐབས་ཡོད་ 
གསུངས༔ བདག་མཚོ་རྒྱལ་གྱིས༔ དེ་བཀའ་སྩལ་བར་ཞུ་ཞུས་པས༔ སློབ་དཔོན་
89

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྱིས་གསུངས་པ༔ གྲང་ཕུལ་ གྲོང་ཁུལ། དུ་དཀའ་ཐུབ་རེམ་ཡང་བར་ཆད་ཀྱི་རྐྱེན་ 
ལས་མི་ཐར་གྱི༔ མྱུར་དུ་དངོས་གྲུབ་འདོད་ན་དུར་ཁྲོད་དང་དབེན་པ་བརྟེན་ 
ཅིགཿ ཐེག་ཆེན་སེམས་བསྐྱེད་ཡོད་ཀྱང་༔ རང་མ་སྨིན་པར་གཞན་དོན་འགྲུབ་ 
པར་དཀའ བསྒྲུབ་པ་ཉམས་སུ་ལོངས་ཤིག ངེས་དོན་གྱི་ལྟ་བ་ཡོད་ཀྱང་༔ སྤྱོད་ 
ལམ་གྱི་ཐབས་མི་མཁས་ནཿཐ་མལ་གྱི་དུག་ཏུ་སོང་བས་ལྷ་མིའི་སྤྱོད་འགྲོས་ 
བོར་ཅིགཿ ཚུལ་འཆོས་ཀྱིས་དགེ་སྦྱོར་ལ་འབད་ཀྱང༔ སེམས་བསྐྱེད་ཀྱི་འདུན་ 
མ་ལོག་ན་འཇིག་རྟེན་གྱི་སྤྱོད་ལམ་དུ་གོལ་བས་ཆོས་བརྒྱད་ཀྱི་བློ་སྣ་བོར་ཅིགཿ 
བླ་མའི་ཐུགས་རྗེས་བཟུང་ཡང་མི་ཆོས་རྒྱབ་ཏུ་མ་བོར་ན༔ དགྲ་གཉེན་གྱི་འཁྲི་ 
བ་མི་ཆོད་པས༔ བདག་གཞན་གྱི་གཉིས་འཛིན་བོར་ཅིག༔ ཟབ་མོའི་གདམས་ 
པ་བཏབ་ཀྱང་བཙོས་འགྲུས་ཀྱི་གྲོགས་དང་བྲལ་ན་ཉམས་མྱོང་གི་སྐྱེ་ལམ་འགག་ 
པས༔ གོང་འཕེལ་གྱི་ཐབས་ལམ་ལ་བརྟེན་ཅིག༔ མཉམ་བཞག་གི་བསམ་གཏན་ 
ཡོད་ཀྱང་༔ རྐྱེན་ངན་ལམ་དུ་མ་སློང་ནཿ བག་ཆགས་ཀྱི་ཆུ་རྒྱུན་མི་ཆོད་པས་ 
རྗེས་ཀྱི་ཤེས་པ་ཆོས་ཉིད་དུ་ཁྱེར་ཅི༔ མཚན་མའི་དགེ་སྦྱོར་ལ་འབད་ཀྱང་འདོད་ 
བློ་དམིགས་མེད་དུ་མི་ཁྲོལ་ན༔ འབྲས་བུ་རེ་དོགས་སུ་འགྱུར་བས༔ གཉིས་ 
འཛིན་གྱི་མདུད་པ་ཁྲོལ་ཅིག མདོ་རྒྱུད་ཀྱི་མཁྱེན་རྒྱ་ཆེ་ཡང་༔ སེམས་ཉིད་ 
ཀྱི་གནས་ལུགས་མ་རྟོགས་ན༔ བེམ་རིག་ཐ་མལ་དུ་འབྲེལ་བས༔ ཉམས་ལེན་ངོ་ 
སྤྲོད་གྱིས་ཤིགཿ དངོས་གྲུབ་ལ་རེ་ལྟོས་བཅས་ཀྱང་དམ་ཚིག་གི་སྣོད་དང་མ་ལྡན་ 
ནཿ ཡི་དམ་ཡང་ཕྱོགས་རིས་བྱེད་པར་གདའ་བས་རང་རྒྱུད་གཙང་སར་ཕྱུངས་ 
ཤིག༔ མཚོ་རྒྱལཿ༔ ལར་མདོ་རྒྱུད་ཀྱི་ལུང་དང་བླ་མའི་གསུང་བཞིན་དུ་བསྟན་
པ་ལ་ཞུགས་པ་རྣམས་མི་བྱེད་པར་དེ་དག་ལ་བདེ་བ་མི་འོང་༔ ཨོ་རྒྱན་པདྨའི་
90

༄༅། །ཟབ་གཏེར་ཆོས་ཀྱི་མཛོད་ཁང་
མན་ངག་ལ་ཉན་ན་འདི་སྐྱིད་ཕྱི་མ་བདེ་བར་འོང་གསུངས་སོ༔ 
ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧྰུྃ ཡང་སློབ་དཔོན་པདྨ་འབྱུང་གནས་ཀྱི་ 
ཞལ་ནས༔ མཚོ་རྒྱལ༔ སྤྱིར་དགུ་དུས་ངན་པ་ཞིག་དུས་ཀྱི་མཐའ་མ་ལ་འོང་༔ 
རྗེ་ཡི་བཀའ་ཉི་མ་ལྟ་བུ་ནི་ནུབ༔ འབངས་ཀྱི་ཆོས་ཁྲིམས་དར་མདུད་ལྟ་བུ་ནི་ 
ཞིགཿ འཛམ་བུ་གླིང་དུ་ཉན་བཤད་ཀྱི་ཆོས་ཐམས་ཅད་ནི་མཚོ་ལ་ཁ་བབ་པ་བཞིན་ 
དུ་ནུབ༔ བསམ་པ་དང་བསྒོམ་པ་ཉམས་སུ་ལེན་པ་རྣམས་ཀྱང་ནམ་ལངས་པའི་ 
སྐར་མ་བས་ཀྱང་མི་གསལ༔ གཞན་ལ་ཕན་པར་སེམས་པའི་ཡོན་ཏན་གྱི་བདག་
པོ་རྣམས་ཀྱང་ཁྲོན་པར་རྡོ་བོར་བ་བཞིན་དུ་སོང་ནས་ཕྱིར་ལྡོག༔ སེམས་ཅན་གྱི་ 
རིགས་མ་ལུས་པ་ཐམས་ཅད་ཀྱང་སྟོན་ཐོག་བརྔས་པ་བཞིན་རྒན་རབས་རྣམས་
གཅིག་ཀྱང་ཕྱིར་མི་ལུས༔ ཡོངས་སུ་འཛིན་པའི་དགེ་བའི་བཤེས་གཉེན་གྲུ་དང་
ཟམ་པ་ལྟ་བུ་རྣམས་ཀྱང་འཆིང་བ་ཆེན་པོའི་ཆུར་ནུབ༔ ཡོན་ཏན་དང་ལྡན་པའི་ 
སྐྱེས་བུ་དམ་པ་རྣམས་ཀྱང་དུས་ཀྱི་རླུང་གིས་རྩི་ཐོག་ཡལ་བ་བཞིན་དུ་སོང་༔ ཐུབ་
པའི་བསྟན་པ་དགོང་ཀའི་གྲིབ་མ་ལྟར་མར་འགྲིབ་ལ་བབ་པའི་དུས་དེར༔ ཕན་
པའི་ཚིག་སྨྲས་ཀྱང་ངན་དུ་གོ༔ གཞན་ལ་ཆོས་གྱིས་བྱས་ན་ཁྱོད་རང་བྱ་མོད་ 
ཟེར༔ སངས་རྒྱས་ཀྱི་དགོངས་པ་བསྟན་ན་མ་གོ་བར་གོ་རྫུན་འདེབས༔ ལས་ 
འབྲས་ཀྱི་ཡིད་ཆེས་བཤད་ན་མི་བདེན་རྫུན་ཡིན་ཟེར སེམས་ཅན་ཐམས་ཅད་ 
ལས་སུ་ལུས་སྲོག་གཅོད༔ ཟོང་དུ་རྫུན་འཚོང་༔ རྒྱབ་བརྟེན་དུ་མནའ་ཟ༔ རེམ་ 
པ་རྐུ་འཕྲོག་ལ་བྱེད༔ འཛང༵ས་སྣོན་མནའ་ལ་བྱེད༔ ཞེ་འདོད་ནོར་རྫས་ལ་ 
བྱེད༔ དགེ་བ་ལ་ཕྱུགས་ཀྱི་སྲོག་གཅོད་ནས་ཤ་སྟོན་བྱེད༔ མཚོ་རྒྱལ༔ དེ་ 
འདྲའི་དུས་ཤིག་མ་འོངས་དུས་འོང་བར་འདུག་པས༔ དེའི་དུས་སུ་ཐུགས་སྒྲུབ་
91

༄༅། །ཨོ་རྒྱུན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདི་གསུམ་ལྟར་བྱས་ན་དོན་ལྡན་དུ་འགྱུར་ཞིང་༔ ལས་ཅན་རེ་ལ་ཕན་ཐོགས་ 
སྲིད་པས་མཚོ་རྒྱལ་ཁྱོད་ཀྱིས་ཕྱི་རབས་དོན་དུ་གཏེར་དུ་སྦོས་ཤིག༔ གསུངས་སོ༔
ཞེས་དྲང་དོན་དགེ་བ་ལ་སྐུལ་བའི་སྐོར་
ས་མ་ཡཱ རྒྱ་རྒྱ་རྒྱ
འདི་རྣམས༔ བདག་མཚོ་རྒྱལ་ལོ་བཅུ་དྲུག་དུས་སུ༔ རྗེ་གུ་རུ་རིན་པོ་ཆེ་ལ་དབང་གསུམ་པའི་ཡོན་དུ་ཕུལ་ནས་ གུ་ 
རུས་ཀྱང་བདག་བློ་དམན་ཡང་ཐུགས་རྗེས་བཟུང་ནས༔ ཐོག་མར་བསམ་ཡས་མཆིམས་ཀྱི་བསྒྲུབ་ཕུག་ཏུ་དྲང་དོན་
གྱི་ཆོས་མང་དུ་གནང་ཞིང་༔ བདག་གི་བློ་ཡང་ཆོས་ཕྱོགས་སུ་རང་མོས་སུ་སོང་ནས་ལས་རྒྱུ་འབྲས་ཀྱི་གནད་ཤེས་པར་ 
བྱུང་བས༔ བརྗེད་ཐོར་ཡི་གེར་བཏབ་ནས་རང་གིས་གསང་དམ་པར་བྱས་ནས་ཡོད་པ་ལ༔ ཕྱིས་ཆོས་ཀྱི་བློ་གྲོས་ཀྱིས་
ཡང་ཡང་གསོལ་བ་བཏབ་པ་ལ་བརྟེན་ནས༔ སྙན་རྒྱུད་གོང་འོག་མའུ་ཚང་མ་ཞལ་གདམས་དང་བཅས་པ་ལྷག་མ་མ་ 
ལུས་པ་ཁོ་ལ་བསྟན་ནས༔ བར་ལམ་རི་བོ་སྦྲུལ་འཁྱིལ་འདྲ་བའི་མགུལ་དུ་སྦས་སོ༔ མ་འོངས་ལས་འཕྲོ་ཅན་དང་ 
འཕྲད་པར་ཤོགཿ༔ རྡོ་རྗེ་ལེགས་པས་ཐུབ་པར་སྲུངས༔ ས་མ་ཡཱ༔ རྒྱ་རྒྱ་རྒྱ༔ སརྦ་མངྒ་ལཾ༔ དགེའོ། །
22

༄༅། །ཟབ་གཏེར་ཆོས་ཀྱི་མཛོད་ཁང་།
༄༅། །ཨོ་རྒྱན་རྣམ་ཐར་ལས། ཌཱཀྐི་དབང་མོ་ཡེ་ཤེས་མཚོ་རྒྱལ་དྲང་དོན་ 
དགེ་བ་ལ་བསྐུལ་བའི་ཞལ་གདམས་བྱིན་རླབས་ཅན་ 
བྱང་ཆུབ་ལམ་སྟོན་བཞུགས་སོ། །
༄༅། །ཆོས་སྐུ་སྣང་བ་མཐའ་ཡས། ལོངས་སྐུ་ཐུགས་རྗེ་ཆེན་པོ། སྤྲུལ་སྐུ་པདྨ་ 
འབྱུང་གནས། སྐུ་གསུམ་གྱི་ལྷ་ལ་ཕྱག་འཚལ་ལོ། །ཨེ་མ་ཧོ བསྟན་པ་འདི་ལ་ 
ཡོན་ཏན་རྨད་བྱུང་བའི། །མཐའ་ཡས་སྤྲུལ་པ་པདྨ་འབྱུང་གནས་ཞེས། ། ༼ལྡེབ་ཆད།༽ 
མདངས་ལྡན་དྲི་མེད་མཚོ་དཀྱིལ་དུ། །ང་བས་ལྷག་པའི་སྐྱེས་བུ་འབྱུང་། །ཁྱེད་ 
རྣམས་ངུ་བར་མ་བྱེད་ཅིག །ཅེས་པ་དང་། དབུས་འགྱུར་ཚལ་ལུང་བསྟན་པའི་ 
མདོ་ཕྱི་མ་ལས། ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་གྲོང་ཁྱེར་
རྩྭ་མཆོག་འོད་མའི་ཚལ་དུ་གཟིམ་མལ་བཅས་ཏེ། སེང་གེའི་ཉལ་སྟབས་ཀྱིས་ 
གཡས་ས་ལ་ཕབ་ནས་གཟིམས་ཏེ། ཁྱེད་འཁོར་བཞི་པོ་རྣམས་ཉོན་ཅིག བདག་ 
གིས་སྔོན་ནས་ད་ལྟའི་བར་ཁྱེད་རྣམས་ལ་འདི་སྐད་ཅེས། ཆོས་ཐམས་ཅད་ནི་ 
མི་རྟག་པ་སྒྱུ་མ་ལྟ་བུའོ། །བརྩིགས་པའི་ཐ་མ་ནི་འཇིག་པའོ། །བསགས་པའི་ཐ་ 
མ་ནི་འཛད་པའོ། །འདུས་པའི་ཐ་མ་འབྲལ་བའོ། །སྐྱེས་པའི་ཐ་མ་འཆི་བའོ། ། 
ཞེས་ང་ཡིས་བཤད་པས། དགོངས་པ་ཞག་བདུན་ནས་མྱ་ངན་ལས་འདའོ། །ཞེས་ 
སྣོད་བཅུད་ཕྱི་ནང་མཐའ་དབུས་མི་རྟག་པའི་ལུང་མང་པོ་དང༌། ཐུབ་པ་ཉིད་ 
ཀྱང་སྐུ་འགྱུར་བའི་ལུང་བྱོན་པ་ལས། འཁོར་གྱི་ཉན་ཐོས་རྣམས་བཤུམས་ཤིང་ 
བརྒྱལ། ཀྱེ་མ་ཀྱེ་ཧུད། འཇིག་རྟེན་མགོན་ཁྱོད་མི་བཞུགས་ན། །མུན་པའི་གླིང་
93

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདི་སུ་ཡིས་སྐྱོབ། །སངས་རྒྱས་བསྟན་པ་གང་གིས་འཛིན། །བདུད་སྡེ་དཔུང་དང་ 
བཅས་པ་ཡི། །རྒོལ་བ་ངན་པ་གང་གིས་འདུལ། །མུ་སྟེགས་སྟོན་པ་ལ་སོགས་ 
པའི། །ལོག་ལྟ་སུན་རྣམས་སུ་ཡིས་འབྱིན། །མ་འོངས་ཕྱི་མའི་དུས་ཀྱི་བར། །མདོ་ 
སྔགས་བསྟན་པ་གང་གིས་སྤེལ། །ཞེས་སྨྲེ་སྔགས་དྲག་ཏུ་གསོལ་བ་ལས། བརྒྱལ་ 
པ་རྣམས་བསླང་ཕྱིར་ཐུབ་པ་ཆེན་པོ་ཉིད་ཞལ་འཛུམ་མཛད་ནས། ཕྱག་གཡས་ 
པ་གསེར་གྱི་མདོག་ལྟ་བུ་བརྐྱངས་ཏེ་འཁོར་རྣམས་ཀྱི་མགོ་ལ་བཞག་སྟེ། སླར་ 
འདི་སྐད་ཅེས་བཀའ་སྩལ་ཏོ། ། ཀྱེ། འཁོར་བཞི་པོ་དག་ཉོན་ཅིག ཁྱེད་རྣམས་ 
མི་མ་རབས་པ་ལྟར་མྱ་ངན་དང་སྨྲེ་སྔགས་མ་བྱེད་ཅིག ང་ནི་མྱ་ངན་འདས་འོག་ 
ཏུ༑ ༑ལོ་ནི་བཅུ་གཉིས་ལོན་པའི་ཚེ། །ཨུ་རྒྱན་ཡུལ་གྱི་ནུབ་བྱང་དུ། །དྲི་མེད་ཀོ་ 
ཤའི་མཚོ་གླིང་དུ། །པདྨ་གེ་སར་སྡོང་པོ་ལ། །ཀུན་ལས་ལྷག་པའི་སྐྱེས་བུ་འབྱུང་། ། 
ཁྱེད་རྣམས་མྱ་ངན་མ་བྱེད་ཅིག །སྨན་ཚོགས་ནང་ནས་རྣམ་རྒྱལ་ལྟར། །མཐའ་ 
ཡས་དབང་པོ་པདྨ་འབྱུང་། །ཁྱེད་རྣམས་མྱ་ངན་ཅིའི་ཕྱིར་བྱེད། །རྒྱལ་བ་ཀུན་ 
གྱིས་རབ་བསྔགས་པའི། །ང་བས་ལྷག་པའི་སྐྱེས་བུ་འབྱུང༌། །བདུད་དང་མུ་ 
སྟེགས་ལ་སོགས་པའི། །རྒོལ་བ་ངན་པ་དེ་ཡིས་འདུལ། །རྒྱ་གར་ཤར་ནུབ་ཐམས་ 
ཅད་དུ། །སངས་རྒྱས་བསྟན་པ་དེ་ཡིས་འཛིན། །མ་འོངས་ཐ་མར་གྱུར་པ་ན། ། 
སྟོན་པའི་བཀའ་དང་ཆོས་རྣམས་ཀྱང༌། །རྡོ་རྗེ་གདན་གྱི་བྱང་ཕྱོགས་ངོས། །རི་ 
བོ་ནག་པོ་བཅུ་གསུམ་འདས། །ཁ་བ་ཅན་གྱི་རྒྱལ་ཁམས་སུ། །བསྟན་པ་དར་ 
ཞིང་རྒྱས་པར་འགྱུར། །ཁྱེད་རྣམས་མྱ་ངན་མ་བྱེད་ཅིག །ཅེས་བཀའ་བསྩལ་པ་ 
དང་། འཁོར་རྣམས་བརྒྱལ་བ་སངས་ཀྱང་སྟོན་པ་ཉིད་དང་། སྟོན་པ་ཀུན་ལས་ 
ལྷག་པའི་སྐྱེས་བུ་འབྱུང་གསུངས་པ་ལ་ཐེ་ཚོམ་དུ་གྱུར་པ་ལས། ཡང་བཅོམ་ལྡན་
94

༄༅། །ཟབ་གཏེར་ཆོས་ཀྱི་མཛོད་ཁང་།
འདས་ཀྱིས་བཀའ་བསྩལ་པ། ཀྱེ། འཁོར་རྣམས་ཉོན་ཅིག སྐྱེས་བུ་དམ་པ་དེ་ 
དུས་གསུམ་རྒྱལ་བ་ཀུན་ལས་ཁྱད་པར་ལྔས་རྨད་དུ་བྱུང་བར་འགྱུར་བ་ནི་འདི་ 
ལྟ་སྟེ། མངལ་གྱིས་མ་གོས་པདྨ་ལས་རང་བྱུང་དུ་སྐུ་འཁྲུངས་ཏེ། སྐུའི་སྐྱེ་བ 
འཕགས་པ་དང་། བགྲེས་རྒུད་དང་སྐྱེ་ཤི་མི་མངའ་སྟེ། ཚེའི་རིག་འཛིན་བརྙེས་ 
ཤིང་འཁོར་བ་མ་སྟོངས་བར་དུ་བཞུགས་པས་གདུལ་བྱ་ཀུན་ཡིད་འདྲེན་ཞིང་། མི་
འགྱུར་བའི་ཚེ་འཕགས་པ་དང་། བདུད་བཞི་དང་པོར་བཅོམ་པས་བདུད་ལས་
རྒྱལ་བས་འཕགས་པ་དང་། འཕྲིན་ལས་གཅིག་ཏུ་མ་ངེས་ཤིང་སྣང་སྲིད་འཁོར་
འདས་ཀུན་ལ་དབང་བསྒྱུར་ཏེ་འཕྲིན་ལས་རྣམ་པ་བཞི་ལ་མངའ་རྙེས་པས་འཕགས་
པ་དང་། རིམ་སྐྱེས་པའི་སྦྱངས་བསྒྲོད་མི་དགོས་ཏེ་ཚེ་གཅིག་གིས་སངས་རྒྱས་
པའི་སྙིང་པོ་ལ་སྦྱོར་ཞིང་སྤྱོད་པས་འཕགས་པའོ། །དེ་ཅིའི་ཕྱིར་ཞེ་ན། སངས་
རྒྱས་སྣང་བ་མཐའ་ཡས་འོད་དཔག་ཏུ་མེད་པ་འདི་ཉིད་དངོས་སོ། །ཞེས་སོགས་
གསུངས་པ་ལྟར་གྱིས། སློབ་དཔོན་ཆེན་པོ་པདྨ་འབྱུང་གནས་དེ་བོད་ཡུལ་དུ་སྨོན་
ལམ་དང་ཐུགས་རྗེའི་སྟོབས་ཀྱིས་བྱོན་པ་ལས། འདིར་ཇི་སྲིད་བཞུགས་ཀྱི་བར་
དུ་མངའ་བདག་རྗེ་འབངསས་རྣམས་དང༌། སྐལ་ལྡན་རྣམས་ལ་སྨིན་གྲོལ་གྱི་གདམས་ 
པ་ཟབ་མོ་རྒྱ་མཚོ་ལྟ་བུ་གསུངས་པ་ལས། འདིར་ཌཱ་ཀྐི་དབང་མོ་ཡེ་ཤེས་མཚོ་རྒྱལ་
དྲང་དོན་དགེ་བ་ལ་སྐུལ་བའི་ཞལ་གདམས་ལེའུ་ཟུར་འདོན་བཀོད་པ་ལ།
༈ མ་ཧཱ་ཀ་རུ་ཎི་ཀ་ས་མ་ཏི་ཨཿ སློབ་དཔོན་པདྨའི་ཞལ་ནས། མཚོ་རྒྱལ། 
རང་རེ་འཁོར་བ་ལས་ཐར་པའི་ཆོས་ཤིག་ད་རེས་བྱེད་དགོས། དེ་མ་བྱས་ན་དལ་ 
འབྱོར་གྱི་མི་ལུས་འདི་ཐོབ་པར་དཀའ་སྟེ། དེ་ཡང་ཇི་ལྟར་དཀའ་ན། ལྷ་ཁང་ 
ལོགས་སུ་སྲན་མ་གཏོར་བས་མི་ཆགས་པའམ། རྒྱ་མཚོ་ལ་གཉའ་ཤིང་འཕྱོ་བའི་
95

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བུག་པར་རུས་སྦལ་གྱི་མགྲིན་པ་མི་ཚུད་པའམ། ཁབ་གྱེན་ལ་བསླངས་པའི་མིག་ 
ཏུ་ཡུངས་ཀར་འཕངས་པས་མི་ཚུད་པ་ལྟར། མི་ལུས་འདི་ཡང་ཤིན་ཏུ་ཐོབ་པར་ 
དཀའོ། །དེ་དཀའ་བའི་གཏན་ཚིགས་ནི། འགྲོ་བ་རིགས་དྲུག་གི་སེམས་ཅན་ 
ནས་ཀྱི་ཕུང་པོ་འདྲ། དམྱལ་བ་ཡི་དྭགས་དུད་འགྲོ་གསུམ་ནི་ནས་དཔུང་གི་སྨད་ 
དང་འདྲ། ལྷ་མ་ཡིན་ནི་སྐེད་པ་དང་འདྲ། ལྷ་མི་གཉིས་རྩེ་མོ་དང་འདྲ་བ་ཡིན་ 
ནོ༑ ༑རིགས་དྲུག་གཞན་གྱི་ལུས་མཐོང་ན་མི་ལུས་ཐོབ་པ་མེད་པའི་ཚོད་ཡིན། མཚོ་ 
རྒྱལ། རིགས་དྲུག་གི་སེམས་ཅན་ལ་རྩིས་ཐོབ་དང་གསུངས་སོ། ། 
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། མི་ལུས་ཐོབ་དཀའ་བ་དེ་ 
སྔོན་བསགས་ཀྱིས་ཐོབ་ཀྱང་། འོན་ལོང་ངན་ལྐུགས་དབང་པོ་མ་ཚང་བར་གྱུར་ 
ན་དམ་ཆོས་སྤྱད་དཀའ། མཐའ་འཁོབ་དང་ཀླ་ཀློ་མི་ཁོམ་པའི་གནས་སུ་སྐྱེས་ 
ན་དམ་པའི་ཆོས་བྱ་བའི་སྐབས་མེད། མུ་སྟེགས་ལ་སོགས་ལོག་ལྟ་རིགས་ཆད་ 
དུ་སྐྱེས་ན་སངས་རྒྱས་ཀྱི་བསྟན་པ་ལ་མི་འཇུག དེས་ན་འོ་སྐོལ་ལྷོ་འཛམ་བུ་ 
གླིང་ན་སྐྱེས། བསྟན་པ་ཡོད་པའི་ཡུལ་དབུས་ཐོབ། མི་ལུས་རིན་པོ་ཆེ་ཐོབ་པར་ 
དཀའ་བ་ཐོབ། དབང་པོ་ལ་ལྷད་མ་ཞུགས། བླ་མ་དམ་པ་རྣམས་དང་མཇལ་དུ་ 
ཡོད། ཅི་བྱེད་རང་ལ་རང་དབང་བྱར་ཡོད། སངས་རྒྱས་ཀྱི་བསྟན་པ་ལ་ཞུགས་ 
སུ་ཡོད། དམ་པའི་ཆོས་ལ་སྤྱད་དུ་ཡོད། དགེ་འདུན་གྱི་གྲོགས་དང་འགྲོགས་སུ་ 
ཡོད་པའི་དུས་ད་རེས་ཐར་པ་བྱང་ཆུབ་སྒྲུབ་པའི་ཆོས་མི་བྱེད་ན། མི་ལུས་རིན་
ཆེན་ཆུད་གསན་པ་ཡིན། རིན་པོ་ཆེའི་གླིང་དུ་བྱིན་ནས་སྟོང་ལོག་མ་བྱེད་ཅིག
མི་བཟད་པའི་གཏེར་དང་འཕྲད་པའི་དུས་ལྟོགས་ཉལ་མ་བྱེད་ཅིག གྲུ་རྫིང་ 
ཡོད་པས་རྒྱ་མཚོ་ལས་སྒྲོལ་དགོས་པ་ཡིན་ནོ། །མི་ལུས་ཀྱི་གྲུ་རྫིང་འདི་ཤོར་དུ་
96

༄༅། །ཟབ་གཏེར་ཆོས་ཀྱི་མཛོད་ཁང་།
མ་འཇུག་ཅིག འཁོར་འདས་ཀྱི་ཤན་འབྱེད་དུས་ད་རེས་ཡིན་ནོ། །ཉམས་ལེན་ 
ལ་བརྩོན་འགྲུས་སྐྱེད་ཅིག སྐྱིད་སྡུག་གི་སོ་མཚམས་དུས་ད་རེས་ཡིན་ནོ། །རང་ 
སྡུག་རང་གིས་མ་ཤོམས་ཤིག །ཡར་འགྲོ་མར་འགྲོའི་མཚམས་དུས་ད་རེས་ཡིན་ 
ནོ༑ ༑ངན་སོང་གི་གཡང་སར་མ་འཆོར་ཞིང་། མི་སྤྱང་གླེན་གྱི་ཁྱད་པར་ད་རེས་ 
འབྱེད་པ་ཡིན་ནོ། །ཁ་སྤྱང་མིག་འདྲེན་མ་བྱེད་ཅིག །ནམ་བཞག་གཏན་གྱི་སོ་ 
ནམ་དུས་ད་རེས་ཡིན་ནོ། །བྲེལ་པ་ལག་སྟོང་དུ་མ་འགྲོ་ཞིག ཕོ་མདོ་ཆེ་ཆུང་ད་ 
རེས་ལྟ་བ་ཡིན་ནོ། །ཁེ་གྲགས་སུ་སངས་རྒྱས་མ་སྒྲུབས་ཤིག ཕོ་མོ་བཟང་ངན་ 
ཤན་འབྱེད་པའི་དུས་ད་རེས་ཡིན་ནོ། །འཇིག་རྟེན་གྱི་བྱ་བ་བོར་ཅིག དུས་བརྒྱ་ 
ལ་ཟ་མ་ལན་གཅིག་ཏུ་འཛིན་པའི་དུས་ད་རེས་ཡིན་ནོ། །ལོང་ཡོད་དང་ཚོད་
ཡོད་མ་བྱེད་ཅིག ལེ་ལོ་དར་ཅིག་ཤོར་བས་ཉེས་པ་གཏན་དུ་ཡོང་བའི་དུས་ད་ 
རེས་ཡིན་ནོ། །དགེ་སྦྱོར་ལ་བརྩོན་འགྲུས་སྐྱེད་ཅིག སྡུག་སྲན་ལོ་གཅིག་བསྐྱེད་ 
པས་ཚེ་རབས་གཏན་དུ་སྐྱིད་པའི་དུས་ད་རེས་ཡིན་ནོ། །ཆོས་ཕྱོགས་སུ་དཀའ་
ཐུབ་སྐྱེད་ཅིག ལར་མི་ཚེ་སྟོང་ལོག་བྱེད་པའི་སེམས་ཅན་སྙིང་རྗེ་བ་རྟག་ཏུ་འདུག་
པ་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། དཀའ་ལ་ཐོབ་པའི་མི་ལུས་ 
འདི་ཡང་མི་སྣང་། འཆི་དུས་ཀྱང་མི་ཚོར་བས། གཏན་གྱི་འདུག་ཚིགས་མ་བྱེད། 
ཕུང་པོ་འབྱུང་བཞིའི་གཡར་པོ་འདི་ནམ་བོར་ཆ་མེད་པས། གཅེས་སྤྲས་ཀྱི་བདག་ 
འཛིན་མ་ཆེ། སྐྱེས་པའི་མཐའ་མ་འཆི་བ་ལས་འགྲོ་ས་མེད་ཀྱིས། སྐྱེ་མེད་ཀྱི་ 
དོན་ལ་སྤྱོད་ཅིག འདུས་པའི་མཐའ་མ་འབྲལ་བ་ལས་འགྲོ་ས་མེད་ཀྱིས། གྲོགས་ལ་ 
ཞེན་པ་ཆོད་ཅིག བསགས་པའི་མཐའ་མ་འཛད་པ་ལས་འགྲོ་ས་མེད་ཀྱིས། ཆགས་
97

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མེད་ཀྱི་སྦྱིན་པ་ཐོངསབརྩིགས་པའི་མཐའ་མ་འཇིག་པ་ལས་འགྲོ་ས་མེད་ཀྱིས། 
རི་ཁྲོད་དང་བྲག་ཕུག་བརྟེན། ཞེ་འདོད་ལ་སྡུག་བསྔལ་ལས་འགྲོ་ས་མེད་ཀྱིས། 
འདོད་པའི་བློ་དང་ཕྲོལ། འཁྲུལ་སྣང་གི་མཐའ་བསླུ་བ་ལས་མེད་ཀྱིས། གཉིས་ 
འཛིན་ཤིག དེ་ལྟར་བྱས་ན་བདེ་ཞིང་སྐྱིད་པར་འོང་། ཕན་པའི་གཏམ་རྣ་བར་ 
མི་ཉན་གསུངས། ༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། མི་ཀུན་ 
ལ་སྨྲས་པས་ཉན་པར་མི་འདུག་པ། འཆི་བདག་གི་བདུད་ཀྱིས་ཟིན་ཙ་ན་ཐར་ 
པའི་དུས་མི་རྙེད། ཆོས་མེད་དུ་འཆི་བ་རྣམས་འཆི་ཁར་འགྱོད་དེ་འཆི། ལོ་ཟླ་ 
ཞག་དུས་སྐད་ཅིག་ཀྱང་མི་སྡོད་པར་འགྲོ་སྟེ། ཚེ་འདི་ཐང་ཅིག་ཡུད་ཙམ་ཡང་ 
མི་སྡོད་པར་འཛད་དེ་འཆི། ནམ་ཟླ་དང་ཡོལ་ཏེ་ཚེ་ལ་ལོང་མེད་པས་འཇིག 
ནམ་ཟླ་ཞག་དུས་འདས་ཤིང་འཆི་བ་ལ་ཉེ་བས་ཡིད་ཕམ། ཐམས་ཅད་གློ་བུར་ 
དུ་འཆི་བ་མ་ཚོར་པས་སྙིང་རྗེ། རྟག་ཏུ་རེ་ནས་བུ་ནོར་བསོགས་པ་ལས་ནོར། འཆི་ 
བ་ལ་བུ་ནོར་གྱིས་མི་ཕན་པས་སྙིང་ཚིམ། རང་ལ་འགྲོགས་པ་དགེ་སྡིག་གཉིས་ 
ལས་མེད་པ་ཁམ་ཆེ། ལར་རྟག་པར་ལྟ་བའི་མངོན་ཞེན་མ་ཆོད་པར་ཚེ་ལ་སྙེད་མི་ 
ལྟ་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། མི་ཁོམ་པའི་གནས་སུ་སྐྱེས་ 
ནས་མི་ལུས་སྒྲུབ་པའི་ཐབས་ཀྱང་མེད་ན་དམ་ཆོས་སྤྱད་ནས་ཐར་པ་སྒྲུབ་པ་ལྟ་ཅི་ 
སྨོས། ཅི་བྱེད་རང་དབང་ཡོད་པའི་དུས་འདིར་ཆོས་བྱ་དབང་མེད་ཟེར། དལ་ 
འབྱོར་གྱི་མི་ལུས་ཐོབ་པའི་དུས་འདིར་དགེ་སྦྱོར་ལ་མི་ཁོམ། ལྟོ་རྒྱབ་ཀྱི་ཁོལ་པོ་ 
གཏན་དུ་ནུས་པར་འདུག་པ་ལ་རྩོལ་སྒྲུབ་ལོ་རེ་མི་ནུས། འཁོར་བའི་འདུ་འཛི་ 
ལ་སྐྱོ་དུབ་མི་འདུག་པ་ལ་ཆོས་ཕྱོགས་སུ་རྩོལ་བ་ད་རེས་ཡང་མི་ནུས། སྡུག་བསྔལ་
98

༄༅། །ཟབ་གཏེར་ཆོས་ཀྱི་མཛོད་ཁང་།
གྱི་ལོངས་སྤྱོད་ལ་རྟག་ཏུ་སྒྱུར་ནུས་པར་འདུག་པ་ལ། དགེ་སྦྱོར་གྱི་སྐྱིད་པ་དབྱར་ 
དགུན་རེ་ཡང་མི་ནུས། ལར་ཆོས་མ་དྲན་པའི་མི་འདི་ཀུན་སྐྱིད་པ་མི་འདོད་ 
པར་གདའ་གསུངས། ༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། གཞོན་ 
པའི་ཚེ་ན་རང་གིས་དགེ་སྦྱོར་ལ་འབད་པ་གལ་ཆེ་བར་འདུག རྒས་ནས་ཆོས་ 
ཉན་འདོད་ཀྱང་རྣ་བར་སྒྲ་མི་ཐོས་སློབ་པར་འདོད་ཀྱང་ཤེས་པ་རྨོངས་པས་བློ་ལ་
མི་ཟིན། ཆོས་ལ་འགྲོ་བར་འདོད་ཀྱང་ལུས་པོ་འགྲོ་འདུག་མི་ནུས། ཉམས་སུ་
བླང་བར་འདོད་ཀྱང་འབྱུང་བ་སྒྲ་ཆག་པས་མི་འཆུན། ཡོ་བྱད་གཏོང་བར་འདོད་ 
ཀྱང་གཞན་གྱི་དབང་བྱས་ནས་རང་ལ་དབང་མི་འོང་། དཀའ་ཐུབ་བྱ་བར་འདོད་ 
ཀྱང་སྡུག་སྲན་དྲག་པོ་ཁམས་ཀྱིས་མི་ཐུབ། སློབ་དཔོན་དང་ཆོས་གྲོགས་རྣམས་ 
ཀྱི་ཐུགས་ལ་མི་འདོགས། དེ་འདྲའི་རྒས་པའི་དུས་བྱུང་ཙ་ན། ཆོས་བྱ་བར་འདོད་ 
ཀྱང་མི་ཡོང་། གཞོན་ལུས་ལ་ད་སེམས་ཡོད་ན་དགའ་བ་ལ་ཟེར་བ་འོང་སྟེ་ཕན་ 
མེད། རང་གིས་ནུས་པའི་ཚེ་དགེ་སྦྱོར་མ་བྱས་པ་ལ་འགྱོད་དེ་ཐལ། ལར་གཞོན་ 
པ་ལ་ཆོས་བྱ་རློམས་སྐྱེས་པ་ཀུན་སྒུག་པ་དང་ཁྱད་མེད་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། ཐར་པའི་ཆོས་དེ་ལ་ཡང་། 
ཕོ་མོ་ཁྱིམ་ཐབ་བྱས་ན་བྱུར་གྱི་སྒྲོག་གིས་བཅིངས་ནས་མི་གྲོལ། བྲོས་པར་འདོད་ 
ཀྱང་འཁོར་བའི་བཙོན་དོང་དུ་ཚུད་པས་མི་ཐར། ཕྱིས་འགྱོད་ཀྱང་ཉོན་མོངས་ 
ཀྱི་འདམ་དུ་བྱིང་བས་མི་ཐར། བུ་ཚ་བྱུང་ན་སྙིང་དུ་སྡུག་ཀྱང་འཁོར་བའི་རྟོད་ 
ཕུར་བྱེད། བུ་ཚ་མེད་ན་རབས་ཆད་ཀྱི་སྡུག་བསྔལ་དེ་བས་ཆེ། ཡོ་བྱད་ཡོད་ན་ 
འཚོ་སྐྱོང་མེལ་ཚེས་ཆོས་བྱེད་པ་ལ་མི་ཁོམ། མེད་ན་ཟས་མེད་སྡུག་ཚོལ་གྱིས་
དེ་བས་བྲེལ། འཁོར་འདབ་འཛོམས་ན་སྤྱི་གཉེར་གྱི་ཁོལ་པོས་རབ་ཏུ་གཡེང་།
99

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་འཛོམས་ན་ཁས་ཞན་དབང་ཆུང་། གཞན་དབང་དུ་སོང་ནས་ཆོས་བྱེད་དབང་ 
མེད་པས། དེ་ཙ་ན་འདི་ཕྱི་གཉིས་ཀ་སྡུག་གིས་ཟིན་པ་ཡིན། ལར་འགྲོ་བ་ལ་ 
ཁྱིམ་ལ་འབག་པ་དང་སྡུག་བསྔལ་གྱི་སར་ཚུད་པ་ལ་ཐར་པ་མེད་གསུངས། ཡང་ 
སློབ་དཔོན་པདྨའི་ཞལ་ནས། མཚོ་རྒྱལ། འཇིག་རྟེན་འདིའི་སྐྱིད་པ་འདི་འགྱུར་ 
ལྡོག་ཆེ། དམ་པའི་ཆོས་བྱུང་ན་སྐྱིད་ཡུན་རིང་། འཇིག་རྟེན་འདིའི་ཕྱུག་པ་འདི་ 
མི་རྟག་འགྱུར། ཚོགས་གཉིས་རྒྱུན་པར་གསོག་ནུས་ན་ཕྱུག་པ་ཡིན། སྡིག་པའི་ 
ལས་སྤྱོད་པར་མི་སྙིང་མེད་པ་ཡིན། དགེ་བ་ལ་རེམ་པའི་མི་མཛངས་པས་སྤྱང་ 
པོར་འགྱུར། མདོ་དོན་ཆོས་ལ་སྒྲིལ་བའི་སྐྱེས་བུ་མདོ་ཆེ་བ་ཡིན། དོན་མེད་ཁེངས་ 
དྲེགས་སྤྱོད་པའི་མི་མདོ་མེད་འཆལ་བ་ཡིན། འཇིག་རྟེན་པའི་ཁེངས་དྲེགས་ 
སྡུག་བསྔལ་གྱི་ཁང་དཔོན་ཡིན། ཚེ་གཅིག་སངས་རྒྱས་སྒྲུབ་ན་སྐྱེས་བུ་དྲག་པོ་ 
ཡིན། ལར་འཇིག་རྟེན་འདི་ལ་ཞེན་པའི་མི་རྣམས་ལ་འཁོར་བ་ལས་ཐར་པའི་ 
དུས་མི་ཡོང་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། ཉོན་མོངས་པ་རྐྱེན་གྱིས་སྐྱེ་བ་ 
ཡིན། ཆགས་སྡང་གི་ལུས་བྲོས། བར་ཆད་གཡེང་བས་འཇུག་པ་ཡིན། བླ་མ་དམ་ 
པ་སྨན་བཞིན་བརྟེན། ཚེའི་སྡུག་བསྔལ་དབུལ་ཕོངས་སྔོན་གྱི་ལས་འཕྲོ་ཡིན། མི་ 
མེད་ཀྱི་དབེན་པ་འགྲིམས། སྡིག་པ་རྐྱེན་གྱིས་གསོག་པ་ཡིན། གྲོགས་ངན་དུག་ 
བཞིན་སྤོངས། གོལ་སར་ལོག་ལྟས་སྐྱུར་པ་ཡིན། ཐོས་བསམ་ཕྱོགས་མེད་དུ་གྱིས། 
སྐྱིད་སྡུག་གསོན་གཤིན་ཀུན་ལ་དགོས་པ་ཡིན། གཞན་ལ་ཡུས་མ་ཆེ། བདེ་སྐྱིད་ 
གང་བྱུང་བསོད་ནམས་ཀྱི་འབྲས་བུ་ཡིན་གྱིས་ང་རྒྱལ་མ་ཆེ། འཁོར་བ་དང་ངན་ 
སོང་དུ་མི་འགྲོ་བའི་རང་དབང་ཡོད་ཀྱིས་བྱང་ཆུབ་སྒྲུབས། ལས་མི་དགེ་བ་སྤྱོད་
100

༄༅། །ཟབ་གཏེར་ཆོས་ཀྱི་མཛོད་ཁང་།
པའི་མི་རྣམས་སྡུག་ཡུན་རིང་བར་འཚོ་གསུངས། ༈ ཡང་སློབ་དཔོན་པདྨའི་ 
ཞལ་ནས། མཚོ་རྒྱལ། སྤྱིར་འཆི་བ་ལ་དུས་ཚོད་ངེས་པ་མེད་དེ་སྐྱེས་ནས་འཆི་ 
བ་དང་འགྲོགས། འཆི་རྐྱེན་ཅི་ཆ་མེད་དེ། ཡིད་ལ་མ་སྤྱད་པར་འཆི། འཆི་བ་ 
འདི་ཅིས་ཀྱང་མི་སྟོང་སྟེ། འཇིག་རྟེན་གྱི་ལོངས་སྤྱོད་འཛོམས་ཀྱང་འཇོག་དགོས་ 
པ་ཡིན། ཤི་ནས་འཁོར་བར་རང་ལོག་ཏུ་མི་འགྲོ་ད་རུང་ཁམས་གསུམ་དུ་འཁོར། 
འཁོར་བ་ལ་བདེ་བ་མེད་དེ་རིགས་དྲུག་གང་དུ་སྐྱེས་ཀྱང་སྡུག་བསྔལ་ལས་མ་འདས། 
དེ་སྔོན་ཆད་ཇི་སྙེད་ཅིག་འཁྱམས་ཏེ་སྡུག་བསྔལ་དཔག་ཏུ་མེད་པ་སྤྱད་པ། ད་ 
ཡང་འདིར་འཁྱམས་ནས་སྡུག་བསྔལ་གྱི་རྦ་ལ་གཡེང་། ད་ལན་ཆོས་བྱེད་པ་ལ་ 
སྡུག་བསྔལ་གྱིས་བྲེལ་བ་ཆོད། རང་ཉིད་གཙང་སར་མ་ཐོན་ན། གཞན་འཁོར་ 
བ་ནས་མི་འདྲོང་། ཆོས་པ་ཀུན་ཀྱང་འཁོར་བའི་འདུ་འཛི་ལ་ཆགས་ན་ད་རུང་ 
འཁོར་བར་སྐྱུར། ལར་ད་རེས་ཀྱི་དལ་འབྱོར་འདིས་འཁོར་བ་དང་འབྲེལ་པ་གཅོད་ 
གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། ད་རེས་མ་ཐར་ན་གར་སྐྱེས་ 
ཀྱང་སྲིད་པའི་སྡུག་བསྔལ་དུ་བྱིང་། རི་ཁྲོད་མ་འགྲིམས་ན་གར་བསྡད་ཀྱང་འཁོར་ 
བ་བཙོན་ཁང་དུ་འདུག དགེ་སྦྱོར་མ་བྱས་ན་ལས་ཅི་བྱས་ཀྱང་འཁོར་བའི་ལས་ 
ངན་གསོག ཚོགས་གཉིས་མ་བསགས་ན་གཞན་ཅི་བསགས་ཀྱང་བདུད་ཀྱི་སླུ་ 
བྱེད་དུ་འགྲོ། དགེ་བའི་བཤེས་གཉེན་མ་བརྟེན་ན་གཞན་སུ་བརྟེན་ཀྱང་འཁོར་ 
བའི་ཁང་དཔོན་ཡིན། བླ་མའི་གདམས་ངག་མ་ཉན་ན་གཞན་སུ་ལ་ཉན་ཀྱང་མར་ 
འཐེན་གྱི་མདུན་གྲོས། ཡོན་ཏན་རྒྱུད་ལ་མ་སྐྱེས་ན་གང་དང་འགྲོགས་ཀྱང་གནོད་ 
བྱེད་ཀྱི་སྡིག་གྲོགས། རང་སེམས་ཆོས་ཉིད་དུ་མ་རྟོགས་ན་ཇི་ལྟར་བསམ་པ་རྣམ་
101

༄༅། །ཨོཾ་རྒྱུན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟོག རིག་པ་སྣ་ཁ་མ་བསྒྱུར་ན་ཅི་བྱེད་འཁྲུལ་པའི་འཁོར་ལོ། འཁོར་བ་ལ་སྐྱོ་ 
བ་མ་སྐྱེས་ན་ཅི་བྱས་ཀྱང་ངན་སོང་གི་ས་བོན་ཡིན། ལར་འཁོར་བ་ལས་བློ་མ་ 
ལོག་པའི་མི་རྣམས་ལ་སྡུག་བསྔལ་རྒྱུན་མི་འཆད་གསུངས། ༈ ཡང་སློབ་དཔོན་ 
པདྨའི་ཞལ་ནས། མཚོ་རྒྱལ། འཆི་བ་ལ་གཞན་ཅི་བྱས་ཀྱང་མི་ཕན། འདི་ལྟར་ 
གྱིས་དང་། རྒྱུད་ཐེག་ཆེན་གྱི་ཆོས་དང་ལྡན་པའི་བླ་མ་ཚོ་ལ། སེམས་ཉིད་ཡང་ 
དག་གི་རྟོགས་པ་དང་ལྡན་པའི་གདམས་ངག་ཉོན། བཙན་ལ་མཐུན་རྐྱེན་འཛོམས་ 
པའི་དབེན་གནས་ཚོལ་ལ་བརྟེན། བརྩོན་འགྲུས་རྒྱུན་ཆད་མེད་པའི་སྒྲུབ་པ་གྱིས། 
ལེ་ལོ་གཡེང་བ་མེད་པའི་ཕྱག་ཚང་ཁུག དད་བརྩོན་ཤེས་རབ་ལྡན་པའི་གྲོགས་ 
པོ་བརྟེན། ཐར་པའི་ལམ་ལ་བགྲོད་པའི་ཆོས་སྤྱོད་གྱིས། ངན་སོང་སྣ་འཁྲིད་ 
ནག་པོའི་སྡིག་པ་དུག་བཞིན་སྤོངས། ཐེག་ཆེན་རྩ་བ་སྙིང་རྗེའི་རླན་དང་འགྲོགས། 
དོན་གྱི་གཙོ་བོ་བློ་འདས་སྟོང་ཉིད་སྒོམས། ལར་གཡེང་བ་སྤོང་མ་ནུས་ན་དགེ་ 
སྦྱོར་འགྲུབ་པ་དཀའ་མོར་ཡོང་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། ཀུན་གྱིས་ཕ་མེས་རྒན་ 
རབས་ཤི་བ་ཡང་མ་ཐོས་པར་འདུག རང་གི་ན་ཟླ་ཁྱིམ་མཚེས་ཤི་བ་ཡང་མ་མཐོང་ 
བར་འདུག ཉེ་འབྲེལ་རྒན་གཞོན་ཤི་བ་ཡང་མ་ཚོར་བར་འདུག དུར་ཁྲོད་དུ་ 
བསྐྱལ་པའི་རོ་རྣམས་ཀྱང་མ་མཐོང་བར་འདུག རང་ལ་འཆི་བ་ཡོང་བ་ཡེ་མ་ 
དྲན་པར་འདུག་སྟེ། དེ་ལྟར་བྱས་པས་ཐར་པ་ཐོབ་པའི་དུས་མི་ཡོང་། དཀར་ 
པོའི་ཡོན་ཏན་གྱི་རྩ་བ་མི་རྟག་པ་རྒྱུད་ལ་སྦྱོར་བ་འདི་ཡིན་ལ། འཆི་བའི་འཇིགས་ 
སྐྲག་དུས་གསུམ་དུ་མ་བརྗེད་པར་བསམ། འདུ་ཤེས་ཐམས་ཅད་ཀྱི་ནང་ནས་ 
མཆོག་ཏུ་གྱུར་པ་མི་རྟག་པ་ཡིན་པས་འདི་དང་མ་བྲལ། ནག་པོའི་ཉེས་སྤྱོད་
102

༄༅། །ཟབ་གཏེར་ཆོས་ཀྱི་མཛོད་ཁང་།
འཕེལ་བའི་རྩ་བ་རྟག་པར་འཛིན་པའི་བློ་ཡིན་པས་འདི་ཡུལ་ཕྱུངས། བློ་སྣ་འདི་ 
བློའི་གཏད་དུ་རྒྱུད་ལ་མ་འབྱོར་ན་ཉེས་པ་ཐམས་ཅད་རི་སྤུངས་པ་བཞིན་འོང་ 
སྟེ༑ དེ་ཡང་སོ་སོའི་སྐྱེ་བོ་ཐར་པ་ལ་མི་འཇུག དྲག་པོ་ང་རྒྱལ་དང་ཁེང་དྲེགས་ 
ལ་ཞེན་པ། ཡོ་བྱད་ཅན་སེར་སྣས་བཅིངས། མ་རིག་པ་སྡིག་པ་ལ་སྤྱོད། ལེ་ལོ་ 
ཅན་བཏང་སྙོམས་སུ་སྡོད། ཆོས་བྱེད་མི་ཆོས་ལ་ལྡོག སྟོན་ཆེན་འཇིག་རྟེན་གྱི་ 
ཆོས་བརྒྱད་ལ་འཆོར། སྒོམ་ཆེན་ཚེ་འདིའི་དོན་དུ་གཉེར། དད་པ་དང་བརྩོན་ 
འགྲུས་བུད་པ་ལོག་པས་མི་རྟག་པ་རྒྱུད་ལ་མ་སྐྱེས་པས་ལན་པ་ཡིན། འདི་རྣལ་ 
མ་གཅིག་རྒྱུད་ལ་སྐྱེས་ན་ཐར་ལམ་གྱི་ཡོན་ཏན་རྒྱུད་ལ་སྤུངས་པ་བཞིན་འོང་སྟེ། 
དེ་ཡང་ཅིས་ཀྱང་བྱར་མེད་ཀྱི་བློ་སྐྱེ། མི་ཆོས་དགོས་མེད་ཀྱི་བློ་སྐྱེ། མི་ཆོས་ 
དགོས་མེད་དུ་བོར། ཐར་ལམ་ལ་བརྩོན་པས་འཇུག ཡོ་བྱད་ལ་ཆགས་སེམས་ 
མ་བྱེད། ཕུང་པོའི་བདག་འཛིན་ཆོད། འདུ་འཛི་ལ་བདུད་དུ་གོ འདོད་ཡོན་ལ་ 
བསླུ་བྲིད་དུ་གོ ལོང་མེད་ཀྱི་ཤེས་པ་དང་མི་འབྲལ། ཚེ་འདིའི་བྱ་བ་ལ་དགྲར་ 
ལྟ༑ ཡང་དག་གི་བླ་མ་ཚོལ། སྡིག་པའི་གྲོགས་པོ་ལ་བྲོས། རི་ཁྲོད་དགོན་པ་ 
སྙེགས། དགེ་སྦྱོར་ལ་གཡེལ་བ་མེད། སྡོམ་པ་དང་དམ་ཚིག་སྲུངས། ཆོས་དང་ 
རང་རྒྱུད་སྲེས། དེ་ལྟར་བྱས་ན་ཡི་དམ་གྱིས་དངོས་གྲུབ་སྟེར། མཁའ་འགྲོས་ 
བྱིན་གྱིས་རློབ། སངས་རྒྱས་ཀྱིས་དབུགས་འབྱིན། མྱུར་དུ་སངས་རྒྱས་ཀྱི་ས་ཐོབ་ 
པ་ཐམས་ཅད་མི་རྟག་པ་བརྒྱུད་ལ་སྐྱེས་པ་ལས་འོངས་པ་ཡིན། སྔོན་ནས་ད་ལྟ་ 
ཡན་ཆད་ཀྱི་རྒྱལ་བ་སྲས་དང་བཅས་པ་ཐམས་ཅད་རིག་འཛིན་གྲུབ་པ་ཐོབ་པ་
རྣམས་ཀྱང་འདི་རྒྱུད་ལ་སྐྱེས་པ་ལས་འཁོར་བ་ལས་ཐར་པ་ཡིན་གསུངས། ༈
ཡང་སློབ་དཔོན་པདྨའི་ཞལ་ནས། མཚོ་རྒྱལ། མི་དགེ་བ་བཅུས་ངན་སོང་དུ་
103

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྟུང་གིས། སྡིག་པ་ཕྲ་མོ་ལ་བཤགས་སྡོམ་གྱིས། དམིགས་པ་དང་བཅས་པས་ 
ཐར་ལམ་དུ་མི་འགྱུར་གྱིས། དགེ་སྦྱོར་ཅི་བྱེད་དམིགས་མེད་དོན་གྱིས་ཟིན་པར་ 
གྱིས། བསྐལ་པར་བསགས་པའི་དགེ་བ་ཡང་ཁོང་ཁྲོ་གཅིག་གིས་འཇོམས་པ་ཡང་
ཡོད་པས།བྱམས་སྙིང་རྗེ་བྱང་ཆུབ་ཀྱི་སེམས་སྦྱོངས། སེམས་ཉིད་སྟོང་པར་རྟོགས་
ཀྱང་སྙིང་རྗེ་རྒྱུད་ལ་མ་སྐྱེས་ན་ཆད་པར་འགྱུར་བས་སྙིང་རྗེ་སྟོང་པར་རོ་སྙོམས། 
ལར་དངོས་འཛིན་མཐོང་ན་ཅི་བྱས་ཀྱང་མི་ཕན་པས། འཁྲུལ་སྣང་གི་བདེན་འཛིན་ 
ཆོད་གསུངས། ༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། དུས་ད་རེས་ 
འཁོར་བ་འདི་རྒྱབ་ཏུ་མ་བོར་ན། ལས་དང་ཉོན་མོངས་པའི་རྒྱུན་དེ་ལས་འབྲས་བུ་ 
འདུས་བྱས་ཀྱི་ཕུང་པོ་གཅིག་ལེན་ངེས། དེ་བླངས་ཕན་ཆད་ཕུང་པོ་སྡུག་བསྔལ་གྱི་ 
རང་བཞིན་དུ་འདུག སྐྱེས་པའི་དངོས་པོ་གཅིག་བྱུང་ཡན་ཆད་རྒས་པ་དང་ 
འཆི་བ་གཅིག་ནམ་ཡང་འོང་། འཆི་བ་ཞིག་བྱུང་ཕན་ཆད་རིགས་དྲུག་གི་ལུས་ 
ལས་ནམ་ཡང་འགྲོ་ས་མེད། དེའི་ལུས་གང་བླངས་ཀྱང་སྡུག་བསྔལ་དང་རང་ཆས་ 
སུ་སྐྱེ། དུག་ལྔའི་ལས་ཀྱི་སྡུག་བསྔལ་གྱི་མཚོ་ལས་མི་ཐར། མི་ཐར་པའི་གཏན་ 
ཚིགས་འཁོར་བར་ལུ་གུ་རྒྱུད་དུ་འཁོར་བ་འདི་ཡིན། དེ་ལས་ཐར་པ་རང་སེམས་ 
སྐྱེ་མེད་རྟོགས་དགོས། དེ་མ་རྟོགས་ན་འཁོར་བ་ལ་མཐའ་མེད་གསུངས། 
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། སྤྱིར་འཁོར་བ་ལ་ཐོག་མཇ མཐའ་
མེད་པས་ད་རེས་དགོས་སུ་ཐོག་མཐའ་གཅོད་དགོས། ཚེ་འདིར་བཙན་ཕྱུག་ 
འཛོམས་ཀྱང་མི་ཕན་འགྲོ་དགོས་པར་འདུག མཐུ་དང་ནུས་པ་རྩལ་ཆེ་ཡང་ 
བདག་གི་བདུད་མི་ཐུབ་པར་འདུག ནོར་རྫས་དང་ལོངས་སྤྱོད་འཛོམས་ཀྱང་ 
འཆི་བདག་གི་ཁར་ཚུད་ཕྱིན་ཆད་བསླུར་མི་ཐུབ་པར་འདུག སྲིད་སྡེ་དར་ཆ་
104

༄༅། །ཟབ་གཏེར་ཆོས་ཀྱི་མཛོད་ཁང་།
རགས་ཀྱང་ཚེ་ཕ་རོལ་ཏུ་འགྲོ་བ་ལ་ར་མདའ་བསྙགས་པ་མི་འདུག བུ་འཁོར་ 
ཉེ་བ་མང་ཡང་ཚེ་ཕྱི་མར་འགྲོག་དབང་ཡོད་པར་མི་འདུག འཛམ་བུ་གླིང་པ་ 
ཐམས་ཅད་ཀྱི་དམག་དཔུང་བསགས་ཀྱང་སྐྱེ་རྒ་ན་འཆིའི་གདོང་ཟློག་པར་མི་
འདུག དེས་ན་ཚེ་ཕྱི་མའི་དོན་ད་རེས་མ་གྲུབ་ན། དམྱལ་བར་ལྟུང་ན་སྡུག་ 
བསྔལ་ཅི་ལ་བཟོད། ཡི་དྭགས་བཀྲེས་སྐོམ་མྱོང་། བྱོལ་སོང་བཀོལ་སྤྱོད་སྙིང་རྗེ། 
མིར་འགྱུར་བ་ཤས་སྡུག ལྷ་མིན་ནི་འཐབ་རྩོད་དབལ་ཚ། ལྷའི་འཕོ་ལྟུང་ཡ་ཆ། 
ཀུན་གྱི་སྡུག་བསྔལ་ཁ་འཁོར། སྐྱེ་འཆིའི་རྦ་ཀློང་ཐར་དཀའ། མི་རྟག་པ་རྒྱུད་ལ་ 
སྐྱེས་ན་དད་པ་སྐྱེ། རྒྱུ་འབྲས་རྗེས་སུ་དྲན་ན་དད་པ་སྐྱེ། ཟབ་མོའི་མདོ་རྒྱུད་ 
མཐོང་ན་དད་པ་སྐྱེ། གྲོགས་དད་པ་ཅན་དང་འགྲོགས་ན་དད་པ་སྐྱེ། བླ་མ་ 
དགེ་བའི་གཤེས་གཉེན་བརྟེན་ན་དད་པ་སྐྱེ། སྡུག་བསྔལ་གྱི་དཀའ་བ་བབས་ན་ 
དད་པ་སྐྱེ། རྟེན་ཁྱད་པར་ཅན་མཆོད་ན་དད་པ་སྐྱེ། ཟབ་མོའི་སྤྱོད་ལམ་ 
མཐོང་ན་དད་པ་སྐྱེ། བརྒྱུད་པའི་རྣམ་ཐར་ཐོས་ན་དད་པ་སྐྱེ། རྡོ་རྗེའི་མགུར་གླུ་ 
ཐོས་ན་དད་པ་སྐྱེ། གཞན་གྱི་སྡུག་བསྔལ་མཐོང་ན་དད་པ་སྐྱེ། འཁོར་བའི་ཉེས་ 
དམིགས་དྲན་ན་དད་པ་སྐྱེ། རང་མོས་ཀྱི་དམ་ཆོས་མཐོང་ན་དད་པ་སྐྱེ། གོང་ 
མའི་ཡོན་ཏན་ཚོར་ན་དད་པ་སྐྱེ། བླ་མའི་བྱིན་རླབས་ཞུགས་ན་དད་པ་སྐྱེ། ཚོགས་ 
ཁྱད་པར་ཅན་བསོགས་ན་དད་པ་སྐྱེ། དད་པ་སྐྱེ་བའི་རྒྱུ་དང་མི་འབྲལ་བར་བྱེད་ 
པ་གདམས་ངག་ཡིན་གསུངས།
ཡང་སློབ་དཔོན་པདྨའི་ཞལ་ནས། མཚོ་རྒྱལ། དད་པ་རྒྱུད་ལ་ཡོད་ན་ 
བརྟན་དགོས། རང་རྒྱུད་ལ་མེད་ན་སྐྱེ་དགོས། དད་པ་མེད་པ་ལ་སོལ་བ་དཀར་ 
པོ་འདྲ་སྟེ་ཐར་ལམ་གྱི་ཡོན་ཏན་དང་འབྲེལ་མེད། དད་པ་མེད་ན་རྒྱ་མཚོའི་གཏིང་
105

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གི་ནོར་བུ་འདྲ་སྟེ་འཁོར་བའི་གཏིང་ནས་མི་ཐོན། དད་པ་མེད་ན་མཉན་པ་མེད་ 
པའི་གྲུ་དང་འདྲ་སྟེ་རྒྱ་མཚོ་ལས་སྒྲོལ་མི་ནུས། དད་པ་མེད་ན་ཞིང་ས་གཤིན་པོ་
ལ་སོ་ནམ་མ་བྱས་པས་ས་རྒོད་ལ་ནས་བཏབ་པ་དང་འདྲ་སྟེ་ཡོན་ཏན་གང་ཡང་མི་
སྐྱེ༑ དད་པ་མེད་ན་ས་བོན་མེས་ཚིག་པ་དང་འདྲ་སྟེ་བྱང་ཆུབ་ཀྱི་མྱུ་གུ་མི་སྐྱེ།
དད་པ་མེད་ན་འཇིགས་སར་སྐྱེལ་མ་མེད་པ་དང་འདྲ་སྟེ། ཉོན་མོངས་ཀྱི་དགྲ་
མི་ཆོམ། དད་པ་མེད་ན་སྤྱང་པོ་འཁོར་དོང་དུ་ཚུད་པ་དང་འདྲ་སྟེ་ངན་སོང་ 
གནས་ལས་མི་ཐར། དད་པ་མེད་ན་ལག་རྡུམ་བྲག་ལ་འཛེག་པ་དང་འདྲ་སྟེ་ 
རིགས་དྲུག་གི་གཡང་སར་ལྟུང༌། དད་པ་མེད་ན་མི་ཤའོ་སྟོས་ལ་ཟིན་པ་དང་ 
འདྲ་སྟེ། འཆི་བདག་གི་བདུད་ཀྱིས་གསོད། དད་པ་མེད་ན་ལོང་པས་ལྷ་ཁང་ལྟ་ 
བ་དང་འདྲ་སྟེ་ཤེས་བྱའི་དོན་མི་མཐོང་། དད་པ་མེད་ན་རྨོངས་པ་གསེར་གླིང་ 
དུ་ཕྱིན་པ་དང་འདྲ་སྟེ་དགོས་པའི་དོན་མི་མཐོང་། ལར་དད་པ་མེད་པའི་མི་ལ་ 
ཐར་པ་བྱང་ཆུབ་ཐོབ་པའི་ཆོས་མི་སྲིད་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། བྱང་ཆུབ་སྒྲུབ་པ་ལ་དད་པ་ 
ཡོད་ན་ཆོས་ཕྱེད་གྲུབ་པ་ཡིན། དད་པ་ཞིང་ས་གཤིན་པོ་དང་འདྲ་སྟེ་གདམས་ 
ངག་གང་བཏབ་ཀྱང་སྐྱེ། དད་པ་ཡིད་བཞིན་ནོར་བུ་དང་འདྲ་སྟེ་གང་བསྒྲུབ་ 
ཀྱི་བྱིན་རླབས་འགྲུབ། དད་པ་འཁོར་ལོས་སྒྱུར་རྒྱལ་དང་འདྲ་སྟེ་ཆོས་ཀྱི་རྒྱལ་ 
སྲིད་འཛིན། དད་པ་རྡོ་མཁར་གྲུ་བཞི་དང་འདྲ་སྟེ་རང་གཞན་ཉོན་མོངས་ཐུབ། 
དད་པ་ཆུ་བོའི་ཟམ་གཟིངས་དང་འདྲ་སྟེ་འཁོར་བའི་རྒྱ་མཚོ་ལས་སྒྲོལ། དད་ 
པ་གཡང་སའི་དཔྱངས་ཐག་དང་འདྲ་སྟེ་ངན་སོང་ལས་འདྲེན། དད་པ་འཚོ་བྱེད་ 
སྨན་པ་དང་འདྲ་སྟེ་དུག་ལྔའི་གཅོང་ནད་འབྱིན། དད་པ་ཁ་དྲག་སྐྱེལ་མ་དང་
106

༄༅། །ཟབ་གཏེར་ཆོས་ཀྱི་མཛོད་ཁ ཁང་
འདྲ་སྟེ་འཁོར་བའི་གཅན་འཕྲང་སྒྲོལ། དད་པ་དཔུང་གཉེན་མགོན་སྐྱབས་དང་ 
འདྲ་སྟེ་བདུད་བཞིའི་དགྲ་ལས་སྐྱོབ། དད་པ་ཡར་ངོའི་ཟླ་བ་དང་འདྲ་སྟེ་ཡོན་ 
ཏན་གོང་ནས་འཕེལ། དད་པ་བཙོན་བླུའི་ནོར་དང་འདྲ་སྟེ་འཆི་བདག་བདུད་ 
ལས་བླུ། དད་པ་ཡར་འགྲོའི་ལམ་དང་འདྲ་སྟེ་མཐོན་པོའི་གྲོང་ལ་སྙེག དད་པ་ 
མི་བཟད་གཏེར་དང་འདྲ་སྟེ་དགོས་འདོད་འབྱུང༌། དད་པ་སྐྱེས་བུའི་ལག་པ་ 
དང་འདྲ་སྟེ་དགེ་བའི་རྩ་བ་སྡུད། དད་པ་མགྱོགས་པའི་བཞོན་པ་དང་འདྲ་སྟེ་ 
ཐར་པའི་ས་ལ་སྙེག དད་པ་ཐེག་ཆེན་གླང་པོ་དང་འདྲ་སྟེ་གོང་ནས་གོང་དུ་སྙེག
དད་པ་དྭངས་མའི་ཆུ་མིག་དང་འདྲ་སྟེ་ཆོས་ཉིད་ཡེ་ཤེས་འཆར། ལར་དད་པ་ 
གཏིང་ནས་སྐྱེས་ན་དཀར་པོའི་ཡོན་ཏན་ཐམས་ཅད་རྒྱུད་ལ་སྤུངས་པ་བཞིན་འོང་
གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། སངས་རྒྱས་ཀྱི་ཡོན་ཏན་གྱི་ 
རྩ་བ་དད་པ་ལ་རག་ལས་ཏེ། འགྱུར་མེད་ཀྱི་དད་པ་གཏིང་ནས་སྐྱེས། མི་ཁོམ་ 
པའི་གནས་སྤངས་ཤིང་དལ་འབྱོར་སྒྲུབས། སྡིག་པོའི་གྲོགས་དང་བྲལ་ཞིང་ཡང་ 
དག་གི་བླ་མ་བརྟེན། ངན་སོང་གི་སྒོ་གཅོད་ཅིང་ཐར་པའི་ལམ་སྟོན། དོགས་པ་ 
དང་ཐེ་ཚོམ་སེལ་ཞིང་བདུད་ཀྱི་ལམ་ལས་འདའ། ང་རྒྱལ་དང་ཕྲག་དོག་སྤངས་ 
ཤིང་དལ་འབྱོར་སྒྲུབས། ཉེས་པའི་སྐྱོན་ལས་གྲོལ་ཞིང་ལེགས་པ་ཐོབ། ཆགས་ 
པའི་གནས་ལས་འདའ་ཞིང་ཡོངས་སུ་གཏོང་ལ་དད། ལོག་པའི་ལྟ་སྤྱོད་སྤངས་ 
ཤིང་རྒྱལ་བའི་ཆོས་ལ་དད། ཉོན་མོངས་རྣམ་པར་སེལ་ཞིང་རང་བྱུང་གི་ཡོན་ 
ཏན་ཚོལ། སྲིད་པའི་མཚོ་ལས་བརྒལ་ཞིང་འདྲེན་པ་ངེས་པར་འབྱུང་། མི་དགེ་ 
འགྲིབ་ཅིང་དགེ་བ་མཐའ་དག་འཕེལ། འཁྲུལ་པའི་མདུན་གྲོས་བོར་ནས་དོན་
107

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དམ་སྙིང་པོ་སྒྲུབས། ལར་དད་པའི་ཡོན་ཏན་ནི་སངས་རྒྱས་ཀྱི་ཞིང་བཅུའི་རྡུལ་
དང་མཉམ་པའི་སེམས་ཅན་ལ་བསྙེན་བཀུར་བྱས་པ་པས། ཐེག་པ་ཆེན་པོའི་ཆོས་ 
ལ་དད་པ་བསོད་ནམས་ཆེ་བར་རྒྱུད་ནས་གསུངས། ༈ ཡང་སློབ་དཔོན་པདྨའི་ 
ཞལ་ནས། མཚོ་རྒྱལ། མི་ཀུན་ཉན་ན་གདམས་ངག་འདི་ལྟར་ཉམས་སུ་ལོངས། 
དོན་མེད་ལས་ལ་འབད་པ་སྔ་མས་ཆོག་གི ད་ནི་གཅེས་པའི་བྱ་བ་སྒྲུབས། གཞན་ 
གྱི་ཁོལ་པོ་ངལ་བ་མགུ་མེད་སྔ་མས་ཆོག་གི ད་ནི་དགོས་པའི་རང་དོན་སྒྲུབས། 
དུག་ལྔའི་ཕྱོགས་སུ་ལུས་ངག་ཆུད་ཟོས་སྔ་མས་ཆོག་གི ད་ནི་ལུས་ངག་ཆོས་ལ་
སྒྱུར། ལེ་ལོ་སྙོམས་ལས་སྔ་མས་ཆོག་གི ད་ནི་ཉམས་ལེན་བརྩོན་འགྲུས་སྐྱེད།
གཉེན་འབྲེལ་མཐུན་འཇུག་སྔ་མས་ཆོག་གི ད་ནི་མཐུན་འཇུག་རྩིག་པ་འགྱེལ།
དགྲ་འདྲེར་ཞེ་སྡང་སྔ་མས་ཆོག་གི ད་ནི་བྱམས་དང་སྙིང་རྗེ་སྒོམས། ཚོགས་
དྲུག་ཡུལ་ལ་གཡེངས་ཡུན་སྔ་མས་ཆོག་གི ད་ནི་སེམས་ཉིད་གནས་ལུགས་ལྟོས།
ལས་ངན་བསགས་གྲངས་སྔ་མས་ཆོག་གི ད་ནི་སྡིག་ལས་སྤྱོད་ལོག་སྤོངས། འཁོར་
བར་སྡུག་ཡུན་སྔ་མ་རིང་གིས། ད་ནི་བདེ་ཆེན་ཞིང་དུ་བྲོས། མང་པོའི་མདུན་
སར་འཚོགས་གྲངས་སྔ་མ་མང་གི ད་ནི་གཅིག་པུར་བསྡད་པར་མཆིས། སྡིག་
ལས་སྨྲ་བརྗོད་མང་བར་བྱས་ཀྱི། ད་ནི་ཚིག་བྲལ་དོན་དང་འགྲོགས། འཁྲུལ་
རྟོག་བསམ་རྒྱ་བཟུང་ཡུན་སྔ་མ་རིང་གི ད་ནི་ཆོས་སྐུ་རང་ངོས་ཟུང་། ད་ནི་དད་ 
པ་དང་བརྩོན་འགྲུས་ཟུང་དུ་སྦྲེལ་ལ་རྫོགས་པའི་སངས་རྒྱས་སྒྲུབ་པའི་དུས་ལ་བབ་
གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། བྱང་ཆུབ་མ་ཐོབ་བར་དུ་བླ་ 
མ་དགོས་པས་ཡང་དག་པའི་དགེ་བའི་བཤེས་གཉེན་དང་འགྲོགས། གནས་ལུགས་
108

༄༅། །ཟབ་གཏེར་ཆོས་ཀྱི་མཛོད་ཁང་
མ་རྟོགས་བར་དུ་ཐོས་པ་དགོས་པས་ཟབ་མོའི་གདམས་ངག་ཉོན། ཤེས་པ་ཙམ་
གྱིས་སངས་མི་རྒྱ་བས་སྒྲུབ་པ་ལ་བརྩོན་འགྲུས་མེ་བཞིན་སྦོར། དོན་ལ་བརྟན་
པ་མ་ཐོབ་བར་དུ་བར་ཆད་འཇུག་པས་འདུ་འཛིའི་གཡེང་བ་སྤོངས། ཟད་སར་
མ་འཁྱོལ་བར་དུ་ཡོན་ཏན་སྐྱེ་དགོས་པས་རིག་པའི་རྩལ་སྦྱོང་རེམ་དུ་གྱིས། ལུས་
ངག་ཡིད་གསུམ་གནོད་པའི་ཡུལ་དང་ཐག་བསྲིངས་ལ་རྟག་ཏུ་གང་བདེར་སྡོད།
ཉོན་མོངས་སྐྱེ་བའི་གྲོགས་སྤོངས་ལ་དགེ་སྐུལ་གྱི་གྲོགས་པོའི་སེམས་གཟུང་། ཉིན་
མཚན་ཐུན་མཚམས་དགེ་སྡིག་བསྔོ་བགྲང་བྱ་ཞིང་རང་སེམས་ལ་བྱ་ར་གྱིས། མན་
ངག་ཡོད་ཀྱང་སྒོམ་སྒྲུབ་མེད་ན་དགོས་པ་སྟོར་བས། གང་ཤེས་ཉམས་སུ་ལོངས།
ལར་བླ་མས་ཅི་གསུངས་བསྒྲུབས་ན་འབྲས་བུ་ཤུགས་ལ་འབྱུང་བས། དམ་པའི་
གསུང་ཉོན་གསུངས།
༈ཡང་སློབ་དཔོན་པདྨའི་ཞལ་ནས། མཚོ་རྒྱལ། སྙིང་ནས་ཆོས་བྱེད་པ་ཡོད་
ན་ལྟོ་གོས་ཞོར་ལ་འབྱུང་། འདོད་པ་རྣམས་ནི་ལན་ཚྭའི་ཆུ་དང་འདྲ་ངོམས་པ་ 
མེད་པའི་ཆོག་ཤེས་བརྟེན། དྲེགས་པའི་ཆེ་རློམ་ཆོག་ལ་ཞི་ཞིང་དུལ་བར་གྱིས།
རྙེད་དང་བཀུར་སྟི་བདུད་ཀྱིས་སླུ་བྲིད་ཡིན་པས་གྲམ་པའི་རྡོ་བཞིན་བོར། བདེ་ 
སྐྱིད་སྙན་གྲགས་ཐམས་ཅད་དར་ཅིག་ཡིན་པས་ཚེ་འདི་ལྟོས་མེད་རྒྱབ་ཏུ་སྐྱུར། 
འདི་བས་ཕྱི་མ་རིང་བས་རྒྱགས་ཕྱེ་ཚགས་སུ་ཆུད། གྲོགས་བཟང་ཟློག་མེད་ལམ་ 
དུ་འགྲོ་དགོས་སྐྱེལ་མ་ཚོལ། དམན་པ་ཁྱད་དུ་མ་བསད་མཐོ་དམན་དགྲ་ཟིན་ 
ཕྱོགས་ཆ་སྤོངས། ཡོན་ཏན་ཅན་ལ་ཕྲག་དོག་མ་བྱེད་ཡོན་ཏན་ལོན་པར་གྱིས།
གཞན་སྐྱོན་མ་རྟོག་རང་སྐྱོན་ཁྲག་ལྦུ་བཞིན་དུ་ཕྱུངས། རང་བདེ་མ་བསམས་ 
གཞན་བདེ་སེམས་ཅན་ཀུན་ལ་དྲན་གཞན་གྱིས། ཚད་མེད་རྣམ་བཞི་བསྐྱེད་ལ
109

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འགྲོ་ཀུན་བུ་བཞིན་སྐྱོངས། མདོ་རྒྱུད་བལ་བཞིན་གཡེང་ལ་རང་རྒྱུད་བཀའ་ལུང་ 
ཀུན་དང་སྲེས། རྒྱལ་ཁམས་ཞོ་བཞིན་དཀྲོགས་ལ་གདམས་པ་ཟབ་མོ་ཚོལ། འདོད་ 
པས་མི་མྱོང་སྔོན་གྱི་ལས་ཀྱིས་བསྒྱུར་བས་རང་སེམས་ལྷོད་ཀྱིས་ཀློད། དམ་པ་
གོང་མས་ཁྲེལ་ན་ཤི་དང་འདྲ་བས་རང་རྒྱུད་གཡོ་མེད་དྲང་པོར་སྲོངས། ཚེ་འདིའི་
སྡུག་བསྔལ་སྔོན་ལས་ཡིན་པས་གཞན་ལ་གྱོད་མ་ལྡིང་། བདེ་སྐྱིད་བླ་མའི་བྱིན་ 
རླབས་ཡིན་པས་བྱས་པ་དྲིན་དུ་བཟོ་བར་གྱིས། རང་རྒྱུད་མ་ཐུལ་གཞན་རྒྱུད་ 
འདུལ་བར་མི་ནུས་བདག་ལྟ་ཐུལ། མངོན་ཤེས་མེད་པར་འགྲོ་དོན་མི་འགྲུབ་སྒྲུབ་ 
པ་ལ་བརྩོན་འགྲུས་སྐྱེད་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། མི་ཀུན་ལ་ཤ་ཚ་ན་ངའི་ 
གདམས་ངག་ལ་ཉོན་དང་། བསགས་པའི་ནོར་ཐམས་ཅད་བཞག་ནས་འགྲོ་དགོས་ 
པས་ནོར་གྱི་ཕྱིར་སྡིག་མ་གསོག དགེ་སྡིག་རྣམ་སྨིན་གྱིས་བསྐལ་པར་མི་གཏོང་ 
བས་རྒྱུ་འབྲས་ཕྲ་མོ་ནས་སྤྱོད། ལོངས་སྤྱོད་གཡོ་བ་འདི་ལ་སྙིང་པོ་མེད་པས་སྦྱིན་ 
པ་ཡོན་གྱིས་བརྒྱན་པ་ཐོངས། འདིར་མཛེས་ཕྱི་མར་དགོས་པའི་ཚུལ་ཁྲིམས་རྣམ་ 
པར་དག་པ་སྲུངས། སྙིགས་མའི་དུས་སུ་ཞེ་སྡང་བདོ་བས་བཟོད་པའི་གོ་ཆ་གོན། 
ལེ་ལོའི་དབང་གིས་ད་དུང་འཁོར་བར་འཁྱམས་པས་ཡེངས་མེད་བརྩོན་འགྲུས་ 
སྐྱེད། ཡེང་མ་ལམ་ལ་མི་ཚེ་འཛད་པས་ད་དུང་བསམ་གཏན་དོན་ལ་སྒོམས།
མ་རིག་འཁོར་བར་མནར་བས་ཤེས་རབ་སྒྲོན་མེ་སྦོར། མི་གཙང་འདམ་རྫབ་ 
འདི་ན་སྐྱིད་མེད་ཐར་པའི་སྐམ་སར་འདེངས། ཟབ་མོའི་གདམས་པ་ཚུལ་བཞིན་ 
བསྒོམས་ལ་སྲིད་པའི་དྲ་བ་ཆོད། སྐྱེས་པའི་ཡུལ་སྤོངས་ཉེ་འབྲེལ་རྒྱང་ཐག་ 
བསྲིངས་ལ་རི་ཁྲོད་བརྟེན། སྒོ་གསུམ་གཡེང་བ་སྤོངས་ལ་ཆོས་ཉིད་ཕྱོགས་བྲལ་
110

༄༅། །ཟབ་གཏེར་ཆོས་ཀྱི་མཛོད་ཁང་།
དོན་ལ་ལྟོས། དམན་པའི་ཡུལ་བཟུང་ཧྲུལ་པོའི་གོས་གྱོན་ལ་ཉམས་མྱོང་སྐྱོངས། 
ངན་པའི་ཟས་ཟོས་རྒྱ་གར་ཆུ་ལྟར་འཐུངས་ལ་དམ་པའི་ཐུགས་མཛོད་བྲུས། སེམས་ 
ཅན་སྐྱོན་མེད་མི་འོང་བླ་མ་ཆོས་གྲོགས་རྣམས་ཀྱི་སྐྱོན་མ་རྟོག ཚེ་འདི་ཀུན་རྫོབ་ 
ཡིན་པས་རེ་ལྟོས་མ་ཆེ་སྒྱུ་མའི་ལམ་དུ་ཁྱེར། ཕྱི་མའི་དོན་དུ་འགྲོ་ལ་ཕན་པའི་ 
སེམས་བསྐྱེད་སྦྱོངས། ཡོན་ཏན་རྒྱུད་ལ་སྐྱེ་བའི་གེགས་ཤེས་སྒྲིབ་ཡིན་པས་མྱུར་ 
དུ་སྦྱོངས། ཁང་བཟང་མེ་འབར་ལྟ་བུའི་འཁོར་བ་འདི་ལ་སྐྲག་ན་པདྨའི་གདམས་ 
པ་འདི་ལ་ཉོན་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། ཉམས་ལེན་ལ་བློ་འཇུག་ 
པར་འདོད་ན། ཞེན་པ་བཙན་ཐབས་སུ་ཆོད། མངོན་ཞེན་གྱི་དགྲ་དམག་བྱུང་ 
ན་སྒྱུ་མའི་ལྕགས་རིས་བསྐོར། ཚིག་ངན་ལ་ཁོང་ཁྲོ་བྱུང་ན་བྲག་ཆའི་བྱུང་ས་ཚོལ། 
ལྷག་མཐོང་གི་ཡེ་ཤེས་སྣང་གྲག་ཐབས་སུ་ཁྱེར། ཉམས་ཀྱི་རྩལ་གསུམ་རྫོགས་ 
པར་འདོད་ན་བོགས་འདོན་གྱི་རྩལ་སྦྱོངས། འཕགས་ལམ་གྱི་ས་རྒྱ་གཅོད་ན་ 
ཐབས་ཤེས་ཀྱི་ལྟ་བ་ལ་ལྟོས། འཛད་མེད་ཀྱི་ལོངས་སྤྱོད་འདོད་ན། ཚོགས་ 
གཉིས་ཀྱི་ཡོ་བྱད་གསོག ལོག་ལྟའི་འཕྲང་སེལ་བར་འདོད་ན་སེམས་གཉིས་འཛིན་ 
གྱི་མཐའ་བྲལ་ཕྲོལ། བདེ་ཆེན་ཡེ་ཤེས་རྒྱུད་ལ་འབར་བར་འདོད་ན་ཐབས་ལམ་ 
དམར་ཁྲིད་ཞུས། དུས་གཏན་དུ་སྐྱིད་པར་འདོད་ན་སྡུག་བསྔལ་གྱི་བཙོན་ར་འདི་ 
ནས་བྲོས། རྩ་བྲལ་གྱི་སེམས་ཉིད་རྟོགས་འདོད་ན་སྒོམ་ཉམས་ཀྱི་ཞེན་པ་ཆོད།
བྱིན་རླབས་ཆར་རྒྱུན་འབབ་པར་འདོད་ན། མོས་གུས་གྱིས་ལ་གསོལ་བ་ཐོབ། 
རིགས་དྲུག་གི་གཡང་ས་གཅོད་པར་འདོད་ན། ང་བདག་གི་འགོང་པོ་སྒོར་ཐོན། 
བསྟན་པའི་ཟང་འདུན་བྱེད་པར་འདོད་ན། ཕུགས་ཐག་ད་ལྟར་གྱི་སྣང་བ་ཆོད།
111

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལྷག་མཐོང་གི་ཡེ་ཤེས་བསྒོམ་པར་འདོད་ན་རིག་པ་སྙེམས་ཀྱི་མཚམས་སུ་མ་འཇོག
རང་རྒྱུད་ཆོས་དང་བསྲེ་བར་འདོད་ན། ཉམས་ལེན་སྒོམ་དྲེད་དུ་འཆོར་དུ་མ་ 
འཇུགཚེ་གཅིག་གི་བྱ་བ་རྫོགས་པར་འདོད་ན། འབྲས་བུ་ཡིད་སྨོན་དུ་མ་ 
བཞུགས། སྣང་སྲིད་ཡེ་ཤེས་སུ་འཆར་བར་འདོད་ན། སེམས་ཉིད་རྣལ་མའི་དོན་ 
ལ་ལྟོས། མཚོ་རྒྱལ། ཉམས་ལེན་གཞུང་བཞིན་བྱེད་པའི་ཆོས་པ་མི་གདའ་གསུངས། 
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ་ཕྱི་རབས་དུས་ན་འགྲོ་བ་ 
ལ་ཕན་འདོགས་ན་རྒྱུད་ཚོད་སྦྱར་བའི་བསྲུང་སྡོམ་ཕོག བློ་ཚོད་སྦྱར་བའི་གདམས་ 
པ་སྟོན། བརྩོན་འགྲུས་སྦྱར་བའི་སྒྲུབ་ལུང་ཕོག དེ་ལྟར་མ་ཤེས་པ་ན་རང་གང་ 
ལ་ཡིད་ཆེས་པ་ཐམས་ཅད་བསྟན་པས། བློ་ལྡན་ཤེས་པ་ཅན་ལ་དམའ་མོའི་ས་ 
བསྟན་པས་བློ་མི་ཁེངས་པར་གདའ། དེས་ཁོ་དད་པ་ལྡོག་པར་གདའ། དད་པ་ 
ལོག་པས་སྡིག་གསོག་འོང་བར་གདའ། བློ་དམན་པ་ལ་མཐོན་པོའི་ངེས་པ་བསྟན་ 
པས་གོ་བ་མི་རྙེད་པར་གདའ། འགའ་ཞིག་སྐྲག་དངངས་དང་སྒྲོ་སྐུར་འདེབས་ 
པར་གདའ། ཁ་ཅིག་དོན་མི་གོ་བའི་ཚིག་ཟིན་པས་ཕན་ལས་གནོད་ཆེ་བར་ 
གདའ་སྟེ། དེ་ཡང་བླ་མས་དགོངས་ཅན་གསོལ་བས། སློབ་མ་ཐ་མལ་གྱི་བློ་ 
དམན་ལ་མཐར་ཐུག་བླ་མེད་ཆོས་བསྟན་པ་བས། ཡང་དག་པའི་དོན་ལ་ནི་མི་ 
འབྱོར། ཁ་ཚིག་ཙམ་དུ་ཟིན་པ་ལ་གདེང་བཅས་ནས། དྲིན་ལན་དུ་ལོག་པར་ 
སོང་བ་མ་གོ་སྟེ། ཐོས་བསམ་བྱར་མེད་བསྟན་པས་ཤེས་རབ་ཡེ་ནས་ཆུང་བ་བྲི། 
གཏི་མུག་ཡེ་ནས་ཡོད་པ་བསྣན། ཆོས་བྱར་མེད་པ་བསྟན་པས་བརྩོན་འགྲུས་ཡེ་ 
ནས་ཆུང་བ་བྲི། ལེ་ལོ་ཡེ་ནས་ཡོད་པ་ལ་བསྣན། རྒྱུ་འབྲས་ཡེ་ནས་མེད་པར་ 
བསྟན་པས་དགེ་བ་ཡེ་ནས་ཆུང་བ་ལ་བྲི། འབོག་ཆོས་ཡེ་ནས་ཡོད་པ་ལ་བསྣན།
112

༄༅། །ཟབ་གཏེར་ཆོས་ཀྱི་མཛོད་ཁང་།
བཟང་ངན་མེད་པར་བསྟན་པས། མོས་གུས་ཡེ་ནས་མེད་པར་བྲི། ཁེངས་སེམས་ 
ཡེ་ནས་ཡོད་པ་ལ་བསྣན། སྐྱེ་འཆི་མེད་པར་བསྟན་པས། དད་པ་ཡེ་ནས་མེད་ 
པ་ལ་བྲི། ལོག་ལྟ་ཡེ་ནས་ཆེ་བ་ལ་བསྣན། འཁོར་འདས་མེད་པར་བསྟན་པས་ 
འབྲས་བུ་སྒྲུབ་བློ་ཡེ་ནས་མེད་པ་ལ་བྲི། ཆོས་ཁྱད་ཡེ་ནས་ཆེ་བ་ལ་བསྣན་ནས་ 
ཕན་པ་བྱས་པ་ལོག་པར་འགྲོ་བ་མང་བར་གདའ་གསུངས་།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། སྡུག་བསྔལ་གྱི་བསུན་མ་བྱུང་ 
མི་
ན་འཁོར་བའི་ཉེས་དམིགས་དྲན་ཡང་འཇིག་རྟེན་གྱི་བྱ་བ་མི་ཐོང་བར་གདའ།
རྟག་པ་གཏིང་ནས་རྒྱུད་ལ་མ་སྐྱེས་ན། འདུས་བྱས་ཀྱི་འགྱུར་བ་མཐོང་ཡང་སྣང་ 
བའི་ཞེན་པ་མི་ཆོད་པར་གདའ། ནམ་འཆི་ཆ་མེད་ཀྱི་བློ་དང་མ་འགྲོགས་ན།
ཟབ་མོའི་གདམས་པ་བསྟན་ཀྱང་རང་རྒྱུད་ལ་སྦྱོར་དུ་མི་ཐུབ་པར་གདའ།འཁྲུལ་
སྣང་བདེན་མེད་དུ་བློས་མ་ཆོད་ན། སྒྱུ་མའི་སླུ་བྲིད་མཐོང་ཡང་། དངོས་པོའི་ 
ཆགས་འཛིན་བློས་མི་ཐོང་བར་གདའ། འཇིག་རྟེན་གྱི་བྱ་བ་མ་ཐོང་ན། ཟབ་ 
མོའི་གདམས་སྣོད་ཁེངས་ཀྱང་། འཁོར་འདས་ཀྱི་ཤམ་མདངས་མི་ཕྱེད་པར་ 
གདའ། དུས་ད་རེས་ལ་བཙན་ས་མ་ཟིན་ན། ཕྱི་མ་ལས་འཕྲོ་བཞག་ཀྱང་ལས་ 
ངན་གྱིས་གར་ཁྱེར་ཆ་མེད་པར་གདའ། འཁོར་བ་ལ་བློ་སྣ་གཏིང་ནས་མ་ལོག་ 
ན༑ དད་པ་ལན་རེ་སྐྱེས་ཀྱང་སྒོམ་སྒྲུབ་མཐར་མི་ཕྱིན་པར་གདའ། རང་ཡུལ་གྱི་ 
ཁྱིམ་ཐབ་མ་སྤངས་ན། བརྩོན་འགྲུས་ཀྱི་འདུན་པ་ཡོད་ཀྱང་འཁོར་བའི་འདམ་ 
ལས་མི་འཕགས་པར་གདའ། ཁམས་གསུམ་ལ་རང་བཞིན་མེད་པར་གོ་ཡང་། 
ངར་འཛིན་གྱི་ཡུལ་དང་མ་བྲལ་ན། རིགས་དྲུག་གི་རྒྱུན་ལམ་མི་འགོག་པར་གདའ
རང་རྒྱུད་ཐར་ལམ་ལ་མ་འདྲེས་ན། རིག་པའི་གནས་ལྔ་ལ་མཁས་ཀྱང་། གཞན་
113

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྣང་ལ་བྱིན་རླབས་མི་འཇུག་པར་གདའ། རང་སྐྱོན་ཁོངས་ནས་མ་ཕྱུངས་ན། བདེ་ 
གསལ་གྱི་ཡེ་ཤེས་ཟིན་ཡང་། ཉོན་མོངས་ཀྱི་དུག་རོ་ལྡང་བར་གདའ། གདུང་ 
སེམས་ཀྱི་ཐག་པ་མ་ཆོད་ན། ཆགས་སྡང་གི་ཡུལ་ངན་སྤངས་ཀྱང་ཕྱིར་ལ་ལྡོག་ 
པ་མང་བར་གདའ། བླ་མའི་གདམས་ངག་རྙེད་ཀྱང་ཆོས་མིན་གྱི་བྱ་བ་མང་ན། 
སངས་རྒྱས་སྒྲུབ་པའི་སྐབས་མི་རྙེད་པར་གདའ། རྟག་ཏུ་ཐོས་བསམ་བྱས་ཀྱང་། 
སྐྱེ་ཤིའི་འཇིགས་པ་སེམས་ལ་ཐེབས་པ་མ་བྱས་ན། གདམས་པ་ཐམས་ཅད་ཚིག་ 
རྐྱང་དུ་འགྲོ་བར་གདའ། འཕྲིན་ལས་རྣམ་བཞི་འགྲུབ་ཀྱང་འགྲོ་བ་ལ་ཕན་པ་ 
མི་སྒྲུབ་ན། སེམས་བསྐྱེད་དགོས་མེད་དུ་འགྲོ་བར་གདའ། ཚུལ་ཁྲིམས་ཀྱི་གོ་ཆ་ 
བཟང་ཡང་།ཆོས་ཉིད་ལ་བཟོད་པ་མ་ཐོབ་ན། ཚིག་རྩུབ་ཀྱི་གོ་ཆ་མི་ཐུབ་པར་
གདའ། ཕྱི་ནང་གི་ཆོས་ལ་མཁས་ཀྱང་། སྒྲུབ་པའི་བརྩོན་འགྲུས་མེད་ན། རང་ 
རྒྱུད་ཐ་མལ་ལས་མི་འཕགས་པར་གདའ། བླ་མ་ལ་ཡོན་ཏན་གྱི་སྤྲིན་ཚོགས་ 
ཡོད་ཀྱང་། སློབ་མའི་མོས་གུས་ཀྱི་ཞིང་ས་མེད་ན། བྱིན་རླབས་ཀྱི་ཆར་མི་འབབ་ 
པར་གདའ། སྒྲུབ་པ་པོ་བྱིན་རླབས་གདམས་པ་ལྡན་ཀྱང་། ཚད་མེད་ཀྱི་ཐུགས་ 
རྗེ་མེད་ན། འགྲོ་བ་ལ་ཕན་མི་ཐོགས་པར་གདའ། མི་ཆོས་ཀྱི་ཡུལ་མཁར་ 
འཛོམས་ཀྱང་། སྐྱེ་མེད་ཀྱི་བཙན་ས་མ་ཟིན་ན། ཕྱི་མ་གནས་མེད་དུ་འཁྱམ་ 
པར་གདའ། བསླུ་མེད་ཀྱི་རྟོགས་པ་དང་མ་འགྲོགས་ན། སྤུན་གྲོགས་ཉེ་འབྲེལ་ 
མང་ཡང་ཀུན་བཞག་ནས་འཆི་བར་གདའཕོ་རྩལ་སྣ་དགུ་ལུས་ལ་ཡོད་ཀྱང་ 
སྒོམ་གྱི་རྩལ་གསུམ་ལུས་ལ་མ་རྫོགས་ན། འཆི་བདག་གི་དམག་དཔུང་མི་ཐུབ་ 
པར་གདའ། ཀུན་སྟངས་ཐར་པ་སྒྲུབ་པར་མ་བཅད་ན། སྨྲ་མཁས་ཤག་ རལ་ཆེ་
ཡང་བདུད་ལ་ངུ་བཤགས་ཐེབས་པར་མི་གདའ། དུས་གཏན་གྱི་སོ་ནམ་ད་རེས་
114

༄༅། །ཟབ་གཏེར་ཆོས་ཀྱི་མཛོད་ཁང་།
མ་བྱས་ན། མི་ཚེ་རིལ་པོར་ཡོ་བྱད་བསགས་ཀྱང་། རང་ཉིད་གྲོ་ཟན་གཅིག་དང་ 
མི་འགྲོགས་པའི་དུས་གཅིག་འོང་བར་གདའ། ལར་ཚེ་གཅིག་གི་སངས་རྒྱས་སྒྲུབ་ 
པ་ལ་མཐུན་རྐྱེན་མང་པོ་འཛོམས་དགོས་ཏེ་དཀའ་བར་གདའ་གསུངས།
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། བོད་ཀྱི་ཆོས་བྱེད་པ་འདི་ 
ཀུན་ལ་རྒྱུད་ལ་ཆོས་ཡེ་མ་འབྱོར་བ་ཤས་ཆེ་བར་འདུག དེ་ཡང་ཆོས་བྱེད་པ་ 
ཐམས་ཅད་ཀྱི་རྒྱུད་ལ་མི་རྟག་པ་ཡེ་མ་སྐྱེས་པར་འདུག དེ་རྒྱུད་ལ་སྐྱེས་ན་ལེ་ 
ལོ་དང་སྙོམས་ལས་འདི་མི་ཡོང་བ་ཡིན། འཁོར་བའི་མཚན་ཉིད་གཏན་མ་གོ་ 
བར་འདུག དེ་གོ་ན་དངོས་པོའི་མངོན་ཞེན་འདི་ཡེ་མི་ཡོང་བ་ཡིན། དལ་འབྱོར་ 
གྱི་དཀའ་བ་འདི་ཡེ་མ་བསམས་པར་འདུག དེ་བསམ་ན་དོན་མེད་ཀྱི་བྱ་བ་ 
འདི་ཡེ་མི་བྱེད་པར་འོང་བ་ཡིན། རྒྱུ་འབྲས་ཀྱི་རྣམ་གཞག་ཡེ་མ་གོ་བར་འདུག 
དེ་གོ་ན་མི་དགེ་ལ་རབ་ཏུ་འཛེམ་པ་ཞིག་འོང་བ་ཡིན། དགེ་བའི་ཕན་ཡོན་ཡེ་
མ་མཐོང་བར་འདུག དེ་མཐོང་ན་ཚོགས་གཉིས་ལ་གཡེལ་བ་མེད་པ་ཞིག་འོང་ 
བ་ཡིན། ཟབ་མོའི་དོན་ལ་ཉམས་བག་ཡེ་མ་རྙེད་པར་འདུག དེ་རྙེད་ན་སྒྲུབ་པ་ 
ལ་འབྲལ་མི་ཕོད་པ་ཞིག་འོང་བ་ཡིན། ཐེག་ཆེན་གྱི་སེམས་བསྐྱེད་ཕྱོགས་སུ་ཡེ་ 
མ་ཉེ་བར་འདུག དེ་ཉེ་ན་རང་འདོད་ལ་ལྟོས་པ་མེད་པར་གཞན་དོན་བྱེད་པ་ 
ཞིག་འོང་བ་ཡིན། ཆོས་ཉིད་དོན་ལ་བློ་ཡེ་མ་ཕྱོགས་པར་འདུག དེ་ཕྱོགས་ན་ 
ཕྲག་དོག་དང་ང་རྒྱལ་ཡེ་མེད་པ་ཞིག་འོང་བ་ཡིན། རིམ་དགུའི་ཐོས་བསམ་ཡེ་ 
མ་བྱས་པར་འདུག དེ་བྱས་ན་མཐོ་དམན་གྱི་ཁྱད་པར་ཤེས་པ་ཞིག་འོང་བ་ཡིན།
གསང་སྔགས་ཀྱི་ལྟ་བར་ཕྱོགས་སུ་ཡེ་མ་ཉེ་བར་འདུག དེ་ཉེ་ན་འཁོར་འདས་ 
ལ་བླང་དོར་ཤེས་པ་ཞིག་འོང་བ་ཡིན། གནས་ལུགས་དོན་གྱི་ལྟ་བ་ཡེ་མ་རྟོགས་
115

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པར་འདུག དེ་ཡོད་ན་ཐ་མ་ཕྱོགས་འཛིན་སྤྱོད་པ་འདི་ཡེ་མི་ཡོང་བ་ཡིན། ཐམས་ 
ཅད་རྫོགས་པའི་སངས་རྒྱས་འདོད་པ་ཡེ་མི་འདུག དེ་ཡོད་ན་ཚེ་འདིའི་བྱ་བ་ 
དགོས་མེད་དུ་བོར་བ་ཞིག་འོང་བ་ཡིན། ལར་ཐམས་ཅད་ཆོས་ཕྱོགས་སུ་མོས་ 
པ་བྱེད་པ་ཙམ་ཡང་མེད་པ་མང་བར་གདའ་
༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། རང་རྒྱུད་ཆོས་དང་བསྲེ་ན་ 
གདམས་ངག་ཡོད་གསུངས། མ་ནོར་བའི་དཔང་པོ་མདོ་རྒྱུད་ཀྱི་བཀའ་ཡིན་པས་ 
ཅི་བྱེད་བཀའ་དང་བསྟུན། གྲོས་ཕུགས་བླ་མའི་གདམས་ངག་ཡིན་པས་དམ་པའི་ 
གསུང་བཞིན་སྒྲུབས། དངོས་གྲུབ་ཀྱི་རྟེན་ཡི་དམ་ཡིན་པས་ཡེངས་མེད་དུ་སྒྲུབ་ 
དགོས། བར་ཆོད་ལས་བྱེད་ཀྱིས་སེལ་བས་མཁའ་འགྲོ་ཆོས་སྐྱོང་བརྟེན་དགོས། 
བྱ་རྒྱུ་དགེ་སྦྱོར་ཡིན་པས་ལུས་ངག་ཡིད་གསུམ་ཆོས་སྤྱོད་དང་མ་བྲལ་བ་བྱེད་ 
དགོས། སྦྱང་རྒྱུ་འཁྲུལ་སྣང་ཡིན་པས་ཅིར་སྣང་བདེན་འཛིན་སྦྱང་དགོས། འདུལ་ 
རྒྱུ་ངར་འཛིན་ཡིན་པས་ང་བདག་གི་འགོང་པོ་འདི་སྒོར་འདོན། སྟེར་རྒྱུ་གཞན་ 
དོན་ཡིན་པས་འགྲོ་བ་བུ་བཞིན་སྐྱོང་དགོས། རྟོགས་རྒྱུ་ལྟ་བ་ཡིན་པས་འཁོར་ 
འདས་ཆོས་ཉིད་དུ་ཤེས་དགོས། བསལ་རྒྱུ་བར་ཆད་ཡིན་པས་རྐྱེན་ངན་གྲོགས་ 
སུ་འཆར་དགོས། ཐོབ་རྒྱུ་སངས་རྒྱས་ཡིན་པས་སྐུ་གསུམ་མངོན་དུ་བྱེད་དགོས།
དེ་རྣམས་དང་ལྡན་ན་རང་སེམས་ཆོས་དང་འདྲེས་ཏེ། ལར་ཐར་ལམ་སྒྲུབ་པ་ 
ཉུང་བར་གདའ་གསུངས། ༈ ཡང་སློབ་དཔོན་པདྨའི་ཞལ་ནས། མཚོ་རྒྱལ། 
བོད་འདིར་དུས་ཀྱི་ཐ་མ་ལ་ཉེ་བའི་ཚེ་ན། བྱང་ཆུབ་ཐོབ་པར་འདོད་པ་མང་དུ་ 
འོང་སྟེ། ཆོས་ཚུལ་བཞིན་བྱེད་པ་ཉུང་དུ་འོང་བས། དེའི་དུས་སུ་རྩ་བའི་གདམས་ 
ངག་ཉན་ན་བདེ་བའི་ཐབས་ཡོད་གསུངས། དེ་བཀའ་སྩལ་བར་ཞུ་ཞུས་པས། སློབ་
116

༄༅། །ཟབ་གཏེར་ཆོས་ཀྱི་མཛོད་ཁང་།
དཔོན་གྱིས་གསུངས་པ། གྲོང་ཡུལ་དཀའ་ཐུབ་རེམ་ཡང་བར་ཆད་བདུད་ལས་ 
མི་ཐར་གྱིས། མྱུར་དུ་དངོས་གྲུབ་འདོད་ན་དུར་ཁྲོད་དང་དགོན་པ་བརྟེན། ཐེག་ 
ཆེན་གྱི་སེམས་བསྐྱེད་ཡོད་ཀྱང་། རང་མ་སྨིན་པར་གཞན་དོན་འགྲུབ་པར་དཀའ་ 
ཡིས། སྒྲུབ་པ་ཉམས་སུ་ལོངས། ངེས་དོན་གྱི་ལྟ་བ་ཡོད་ཀྱང་སྤྱོད་ལམ་གྱི་ཐབས་ 
མ་མཁས་ན་ཐ་མལ་གྱི་དུག་ལྔ་འགོ་བས། ལྷ་མིའི་སྤྱོད་འགྲོས་བོར། ཚུལ་འཆོས་
ཀྱི་དགེ་སྦྱོར་ལ་འབད་ཀྱང་སེམས་བསྐྱེད་ཀྱི་འདུན་པ་ལོག་ན་འཇིག་རྟེན་གྱི་ལམ་
མི་དུ་གོལ་བས་ཆོས་བརྒྱད་ཀྱི་བློ་སྣ་བོར། བླ་མའི་ཐུགས་རྗེས་བཟུང་ཡང་། 
ཆོས་རྒྱབ་ཏུ་མ་བོར་ན། དགྲ་གཉེན་གྱི་འཁྲི་བ་མི་ཆོད་པས། བདག་གཞན་གྱི་ 
གཉིས་འཛིན་ཐོངས། ཟབ་མོའི་གདམས་པ་བཏབ་ཀྱང་། བརྩོན་འགྲུས་ཀྱི་ 
གྲོགས་དང་བྲལ་ན་ཉམས་མྱོང་གི་རྐྱེན་ལམ་འགག་པས་གོང་འཕེལ་གྱི་ཐབས་
ལམ་ལ་བརྟེན། མཉམ་གཞག་གི་བསམ་གཏན་ཡོད་ཀྱང་། རྐྱེན་ངན་ལམ་དུ་མ་
ལྷོང་ན་བག་ཆགས་ཀྱི་མཐུ་རྒྱུན་མི་འཆད་པས། རྗེས་ཤེས་ཆོས་ཉིད་དུ་ཁྱེར།
མཚན་མའི་དགེ་སྦྱོར་མ་ཆད་ཀྱང་འདོད་བློ་དམིགས་མེད་དུ་མ་ཕྲོལ་ན། འབྲས་
བུ་རེ་དོགས་སུ་འགྱུར་བས་གཉིས་འཛིན་གྱི་མདུད་པ་ཕྲོལ། མདོ་རྒྱུད་ཀྱི་མཁྱེན་
པ་རྒྱ་ཆེ་ཡང་སེམས་ཉིད་གནས་ལུགས་མ་རྟོགས་ན། བེམ་རིག་ཐ་མལ་དུ་ལུས་
པས། ཉམས་ལེན་དོན་དང་སྤྲོད། དངོས་གྲུབ་ལ་རེ་ལྟོས་བྱས་ཀྱང་དམ་ཚིག་གི་
སྣོད་དང་མི་ལྡན་ན་ཡི་དམ་ཡང་ཕྱོགས་རིས་བྱེད་པས་རང་རྒྱུད་གཙང་བར་ཟུང་། 
ལར་མདོ་རྒྱུད་ཀྱི་ལུང་དང་བླ་མའི་གསུང་བཞིན་དུ་བསྟན་པ་ལ་ཞུགས་པ་རྣམས་
མི་བྱེད་པར་འཆི་སྟེ། དེ་དག་ལ་བདེ་བ་མི་ཡོང་གསུངས། ཨོ་རྒྱན་པདྨ་ངའི་ 
གདམས་པ་ལ་ཉན་ན་འདིར་སྐྱིད་ཕྱི་མ་བདེ་བར་འོང་གསུངས།
117

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༈ ཡང་སློབ་དཔོན་གྱི་པདྨའི་ཞལ་ནས། མཚོ་རྒྱལ། ད་དུང་དུས་ངན་པ་དུས་ 
ཀྱི་ཐ་མ་ལ། སེམས་ཅན་ཐམས་ཅད་ལ་སྡུག་བསྔལ་འདི་ལྟ་བུ་འོང་སྟེ། རྗེའི་ 
བཀའ་ཁྲིམས་ཉི་མ་ལྟ་བུ་ནུབ། འབངས་ཀྱི་ཆོས་ཁྲིམས་དར་མདུད་ལྟ་བུ་ཞིག
འཛམ་བུ་གླིང་གི་ཉན་བཤད་ཀྱི་ཆོས་རྣམས་ཀྱང་མཚོ་ལ་ཁ་བ་བབས་པ་བཞིན་
དུ་ནུབ། བསམ་པ་དང་སྒོམ་པ་རྣམས་ཀྱང་ནམ་ལངས་པའི་སྐར་མ་བས་ཀྱང་ 
མི་གསལ། གཞན་ལ་ཕན་པར་སེམས་པའི་ཡོན་ཏན་གྱི་བདག་པོ་རྣམས་ཀྱང་ཁྲོན་ 
པར་རྡོ་བོར་བ་བཞིན་དུ་སོང་། སེམས་ཅན་གྱི་རིགས་མ་ལུས་པ་ཐམས་ཅད་ཀྱང་
སྟོན་ཐོག་བརྔས་པ་བཞིན་དུ་རྒན་རབས་རྣམས་ཕྱིར་མི་ལུས། ཡོངས་སུ་འཛིན་ 
པ་དགེ་བའི་བཤེས་གཉེན་གྲུ་དང་ཟམ་པ་ལྟ་བུ་རྣམས་ཀྱང་འཆིང་བ་ཆེན་པོའི་ 
ཆུར་ནུབ། ཡོན་ཏན་དང་ལྡན་པའི་སྐྱེས་བུ་རྣམས་ཀྱང་དུས་ཀྱི་རླུང་གིས་རྩི་ཐོག་ 
ཡལ་བ་བཞིན་དུ་སོང་། ཐུབ་པའི་བསྟན་པ་དགོང་ཁའི་གྲིབ་སོ་ལྟར་བསྒྲིབ་ལ་ 
བབས་པའི་དུས་དེར། ཕན་པའི་ཚིག་སྨྲས་ཀྱང་ཤེ་བ་དང་རྒྱགས་པར་གོ །གཞན་ 
ལ་ཆོས་བགྱིས་བྱས་ན་ཁྱོད་རང་བྱས་པས་ཆོག་མོད་ཟེར། སངས་རྒྱས་ཀྱི་དགོངས་ 
པ་བསྟན་ན་མ་གོ་བར་གོ་རྫུ་འདེབས། ལས་འབྲས་ཀྱི་ཡིད་ཆེས་བསྟན་ན་མི་ 
བདེན་རྫུན་གཏོང་སྐད་པ་ཟེར། སེམས་ཅན་ཐམས་ཅད་ལས་སུ་སྲོག་གཅོད། ཟོང་ 
དུ་རྫུན་གཏོང་། དཔའ་རྟགས་སུ་མནའ་ཟ། ཁྱེ་བོགས་སུ་སྲོག་གཅོད་ནས་འདོད་ 
ལོག་སྤྱོད། ཞེ་འདོད་ནོར་རྫས་ལ་བྱེད། དགེ་ལས་སུ་སྲོག་བཅད་ནས་སྟོན་མོ་ 
བྱེད། དེ་འདྲའི་དུས་ངན་ནམ་ཞིག་འོང་བར་འདུག དེའི་དུས་སུ་ངའི་གདམས་ 
ངག་འདི་ལྟར་ཉམས་སུ་བླངས་ན་རང་དོན་དུ་འགྱུར་ཞིང་། ཕྱི་རབས་ལས་ཅན་ 
འགའ་ལ་ཕན་ཐོགས་པར་འགྱུར་བས། མཁར་ཆེན་མཚོ་རྒྱལ་ཁྱོད་ཀྱིས་ཕྱི་རབས་
118

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱི་དོན་དུ་དཀར་ཆག་ཐོབ་ལ་གཏེར་དུ་སྦོས་ཤིག་གསུངས་སོ། །དྲང་དོན་དགེ་
བ་ལ་སྐུལ་བའི་ལེའུ་སྟེ་ང་གཅིག་པའོ། །
༈ དུས་གསུམ་རྒྱལ་ཀུན་སྤྱི་གཟུགས་ཨོ་རྒྱན་རྗེའི། ། 
ངེས་དོན་ཟབ་གསང་སྙིང་པོ་རྡོ་རྗེའི་ཐེག །
ཡི་གེར་བཀོད་པ་ཤིན་ཏུ་མི་རིགས་ཀྱང་། །
བླ་མ་ལྷ་དང་བཅས་པས་བཟོད་པར་གསོལ། །
119

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
༄༅།པཱུརྦཀྵརཤཱསབིམུལཔྲཎིདྷེདྷརྨརཱཛཔྲམོདསྱཤིཥརྦབིཁཱཏཤཱསནཨཀཱམིཀཱདྷཱཛནཱམབིཧརཏིསྶ། །
༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ 
ལུང་གི་དོན་རྣམ་པར་བཤད་པ་བསྟན་པ་མི་ནུབ་པའི་ 
རྒྱལ་མཚན་ཞེས་བྱ་བ་བཞུགས་སོ། །
ན་མོ་གུ་རུ་པདྨ་མཉྫུ་ཤྲཱི་ཡེ།
དཔལ་ལྡན་ཡོན་ཏན་བྱེ་བས་ཡོངས་གང་ཕུལ་བྱུང་མཁྱེན་བརྩེའི་འོད་ཟེར་གྱིས། །
ས་གསུམ་ཉེས་པའི་མུན་པ་ཀུན་སེལ་ཕན་བདེའི་འདབ་སྟོང་བཞད་པའི་གཉེན།།
དུས་གསུམ་རྒྱལ་བའི་ཡེ་ཤེས་གཅིག་བསྡོམས་དཔལ་ལྡན་སངས་རྒྱས་པདྨ་སྐྱེས། །
ཀུན་མཁྱེན་ཡེ་ཤེས་གསང་བའི་མཛོད་འཛིན་རྒྱལ་བ་རིག་འཛིན་བརྒྱུད་བཅས་
རྒྱལ། །
རྒྱལ་བསྟན་ལྗོངས་འདིར་འདྲེན་མཁས་མེས་དབོན་གསུམ། །
མདོ་སྔགས་བསྟན་པ་གསལ་མཛད་མཁན་སློབ་ཆོས། ། 
སྐད་གཉིས་སྨྲ་བ་ཐོན་མི་བེ་རོ་སོགས། ། 
གངས་ཅན་འགྲོ་ལ་བཀའ་དྲིན་ཟླ་བྲལ་ཉིད། །
སྡེ་གསུམ་སྙིང་པོའི་བཀའ་བབས་གཉགས་གནུབས་ཟུར། །
120

༄༅། །ཟབ་གཏེར་ཆོས་ཀྱི་མཛོད་ཁང་།
ལུང་རིགས་སྨྲ་བའི་ཁྱུ་མཆོག་རོང་ཀློང་གཉིས། ། 
བཀའ་གཏེར་བསྟན་པའི་སྲོག་མཐུད་སྨིན་གླིང་པ། ། 
འདི་དག་སྔ་འགྱུར་བསྟན་པའི་ཉི་མ་ཡིན། །
ངོ་མཚར་བཀའ་བབས་བདུན་ལྡན་མདོ་སྔགས་གླིང་། །
རྒྱལ་བསྔགས་མཛོད་ལྔའི་ཤིང་རྟ་གུ་ཎའི་ཞབས། །
ཐེག་མཆོག་སེང་གེའི་དབྱངས་སྒྲོགས་ཨ་ཛི་ཏ། ། 
རྩོད་པའི་དུས་ཀྱི་རྒྱལ་བ་གཉིས་པ་ཡིན། །
གང་གི་རིང་ལུགས་ངོ་མཚར་བྱེ་བའི་གཏེར། །
རྩོད་འཆད་རྩོམ་པའི་དཔུང་པས་ལེགས་བཟུང་ནས། །
དུས་ཀྱི་མཐར་ཡང་མི་ཉམས་གསལ་བྱེད་པ། །
དེ་ཀུན་ལྷར་བཅས་སྐྱེ་བོས་བསྔགས་འོས་ཉིད། །
དེ་ཕྱིར་བདག་བློ་ཤེས་བརྩོན་དམན་ན་ཡང་། །
བསྟན་ལ་གུས་དང་དམ་པའི་གསུང་བསྐུལ་ངོར། །
ཚུལ་འདིར་བརྩོན་ན་དབྱིངས་ནས་རྩ་གསུམ་ལྷས། ། 
རྗེས་དགོངས་བྱིན་རློབས་བཀའ་ཡི་གནང་བ་སྩོལ། །
དེ་ལ་འདིར། རྗེ་བཙུན་སྨྲ་བའི་སེང་གེ་གུ་རུ་བློ་ལྡན་མཆོག་སྲས་ཉིད་བསམ་
121

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཞིན་སྲིད་པར་རྗེས་སུ་ཆགས་པའི་རང་གཟུགས། ངེས་པ་དོན་གྱི་ཐམས་ཅད་
མཁྱེན་པ་ཆེན་པོ་མི་ཕམ་འཇམ་དབྱངས་རྣམ་རྒྱལ་རྒྱ་མཚོའམ་འཇམ་དཔལ་ 
དགྱེས་པའི་རང་མདངས་མཚོ་བྱུང་བཞད་པའི་གེ་སར་ཞེས་ཉི་ཟླ་ལྟར་ཡོངས་སུ་
གྲགས་པ་དེ་ཉིད་ཀྱི་ཞལ་སྔ་ནས་བསྩལ་པའི། སྔ་འགྱུར་བསྟན་པ་རྒྱས་པའི་
སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ། དགོས་པ་དང་ཆེ་ཡོན་
རྨད་དུ་བྱུང་བའི་གཞུང་བཟང་ལྷའི་རྔ་བོ་ཆེའི་དབྱངས་ལྟ་བུ་འདི་ཉིད་འཆད་
པ་ལ་གཉིས། སྤྱི་དོན་རྣམ་པར་བཞག་པ་རྒྱས་པར་བསྟན་པ་དང༌། ཚིག་གི་
འབྲུ་འགྲེལ་སྙིང་པོར་དྲིལ་ནས་བཤད་པའོ། །དང་པོ་ལ་གསུམ། ཡིད་ཆེས་ཤིང་
ཁུངས་བཙུན་པར་བྱ་བའི་ཕྱིར་དུ་མཆོག་གསུམ་གྱི་རྣམ་དབྱེ་བསྟན་པ་སྔོན་དུ་འགྲོ་
བས་བརྒྱུད་པ་རིན་པོ་ཆེ་གང་ལས་བྱུང་བའི་ལོ་རྒྱུས་བཤད་པ། དེ་ལ་གཞན་
གྱིས་ལོག་པར་རྟོག་པའི་སྐྱོན་བསལ་བ། རང་ལུགས་རྣམ་པར་དག་པ་གསེར་
ཞུན་ལྟ་བུ་ཉིད་རིགས་པས་སྒྲུབ་ཅིང་ཆེ་བ་དྲུག་ལྡན་གྱི་སྒོ་ནས་བཤད་པའོ། །དང་ 
པོ་ལ་གཉིས། སྤྱིར་དཀོན་མཆོག་གི་རྣམ་དབྱེ་བཤད་པ། བྱེ་བྲག་བརྒྱུད་པ་ 
གསུམ་གྱི་ལོ་རྒྱུས་དང་བྱུང་ཚུལ་མདོ་ཙམ་སྨོས་པའོ། །དང་པོ་ལ། དཔེ་དོན་ཉེ་ 
བར་འགོད་པ། རྣམ་གྲངས་སོ་སོར་བཤད་པ། དོན་ངོས་བཟུང་བ་གསུམ་ལས། 
དང་པོ་ནི། གང་གི་ཚེ་དཔལ་ཀུན་ཏུ་བཟང་པོ་ཉིད་གདོད་མའི་གྲོལ་གཞིར་མངོན་ 
པར་བྱང་ཆུབ་ནས། གདུལ་བྱའི་ཞིང་དང༌། འགྲོ་བའི་ཁམས་དང༌། མོས་པ་ 
དང་། བག་ལ་ཉལ་དང་། ཀུན་བརྟགས་པའི་ཆོས་ལ་མངོན་པར་ཞེན་པའི་རང་ 
བཞིན་གཟིགས་ནས། སྲིད་པའི་སྡུག་བསྔལ་ཡོངས་སུ་སྐྱོབ་པ་དང་། ཐར་པ་ 
དམ་པ་ཡོངས་སུ་ཐོབ་པར་བྱ་བའི་ཕྱིར། སྟོན་པ་སངས་རྒྱས་བཅོམ་ལྡན་འདས་
122

།ཟབ་གཏེར་ཆོས་ཀྱི་མཛོད་ཁང་
ལོངས་སྤྱོད་ཆེན་པོ། ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ཅད་ 
ཀྱི་སྐུ་དང་། གསུང་དང་། ཐུགས་རྡོ་རྗེའི་བདག་ཉིད། མ་ལུས་མི་ལུས་ལུས་པ་
མེད་པའི་ཆོས་ཐམས་ཅད་ཀྱི་རང་བཞིན་གཅིག་དང་དུ་མ་མེད་པའི་བདག་ཉིད་
ཆེན་པོའི་ངང་ལས་གཡོ་བའི་རྩོལ་བ་དང་རྣམ་པར་རྟོག་པ་མི་མངའ་བཞིན་དུ།
སྔོན་གྱི་སྨོན་ལམ་དང་ཐུགས་རྗེ་ཆེན་པོ་ལྷུན་གྱིས་གྲུབ་པའི་ཤུགས་དང༌། ཤེས་
རབ་ཆེན་པོའི་སྟོབས་ཀྱིས་ཆོས་ཀྱི་དབྱིངས་རྣམ་པར་དག་པར་གྱུར་པའི་དབང་
དང་། གདུལ་བྱ་རྣམས་ཀྱི་དཀར་པོའི་ལས་ཀྱི་རྒྱུ་ལས། འཇིག་རྟེན་དྲུག་གི་
ཕྱོགས་བཅུ་ཀུན་ཏུ། སྐུ་དང་གསུང་དང་ཐུགས་ཀྱི་སྤྲུལ་པ་སྣ་ཚོགས་པ། གདུལ་
བྱ་སོ་སོའི་ངོར་སོ་སོར་གང་ལ་གང་འདུལ་དུ་སྣང་བ་ནི། དཔེར་ན་ལྷའི་དབང་ 
པོ་དབང་སྒྱུར་གྱི་གནས་མན་ཆད་ནས། འཛམ་བུའི་གླིང་ཡན་ཆད། འདོད་ 
པའི་ཡོན་ཏན་གྱི་རྐྱེན་སོ་སོར་ཆར་འབབ་པ་ཡང་། རྒྱ་མཚོའི་ལྷའི་དབང་དང་། 
གནས་སོ་སོའི་ནམ་མཁའི་དབང་དང་། འགྲོ་བ་སོ་སོའི་ལས་ཀྱི་རྒྱུ་ལས་ཆར་སོ་ 
སོར་འབབ་པར་གྲུབ་པ་ཡིན་ཡང་། རྒྱ་མཚོའི་ལྷ་ཡང་འདི་སྙམ་དུ། བདག་གིས་ 
ནི༑ གནས་འདི་རྣམས་སུ་སོ་སོའི་ལས་སྐལ་དང་འཚམ་པར་སྤྲིན་འདི་ལྟ་བུ་བསྡུ་ 
བར་བྱའོ། །གློག་འདི་ལྟ་བུ་དབྱུང་བར་བྱའོ། །འབྲུག་འདི་ལྟ་བུ་གྲག་པར་བྱའོ། ། 
ཆར་འདི་ལྟ་བུ་དབབ་པར་བྱའོ་སྙམ་དུ་མི་རྟོག རྣམ་པར་མི་རྟོག མངོན་པར་ 
མི་རྩོལ། ནམ་མཁའ་ཡང་འདི་སྙམ་དུ། འགྲོ་བ་འདི་དག་གི་འདོད་པའི་ཡོན་ 
ཏན་འབྱུང་བའི་ཆར་དབབ་པའི་གོ་སྐབས་དབྱེའོ་སྙམ་དུ་མི་རྟོག རྣམ་པར་མི་
རྟོག་མངོན་པར་མི་རྩོལ། འགྲོ་བ་སོ་སོའི་ལས་ཀྱི་བག་ཆགས་ཀྱང་འདི་སྙམ་དུ་ 
བདག་ཅག་གི་ལས་ཀྱི་སྐལ་བ་དང་འཚམ་པའི་ཆར་དབྱུང་བར་བྱའོ་སྙམ་དུ་མི་
123

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟོག རྣམ་པར་མི་རྟོག མངོན་པར་མི་རྩོལ་བཞིན་དུ། རྒྱུ་དང་རྐྱེན་ཚོགས་པའི་ 
དབང་གིས་གནས་དེ་རྣམས་སུ། སོ་སོའི་ལས་ཀྱི་སྐལ་བ་དང་འཚམ་པའི་སྤྲིན་ 
འདུ་བ་ནས་ཆར་འབབ་པའི་བར་དུ་སོ་སོར་འབྱུང་བ་ནི། ལྷ་ཡི་རྒྱལ་པོ་དབང་ 
སྒྱུར་གྱི་གནས་སུ་གསེར་གྱི་སྙིང་པོ་ལྟ་བུའི་སྤྲིན་འདུ་བ་དང་། དེ་བཞིན་དུ་གློག་ 
དང་། འབྲུག་རྣམས་ཀྱང་ཐ་དད་དུ་འབྱུང་ཞིང་། ཆར་ཡང་རང་བཞིན་ཐ་དད་ 
དུ་འབབ་པ་ནི། འཛམ་བུའི་གླིང་གི་བར་དུ་ཡང་དེ་བཞིན་ཏེ། སྤྲིན་རྣམས་ཀྱང་ 
མུ་ཏིག་དམར་པོ་ལྟ་བུ་ནས། རི་ནག་པོ་བརྩེགས་པ་ལྟ་བུའི་བར་དང་། གློག་ 
ཀྱང་གསེར་ཁ་སྦྱངས་པ་ལྟ་བུ་ནས། རིན་པོ་ཆེ་ཨིནྡྲ་སྙིལ་འོད་འཕྲོ་བ་ལྟ་བུའི་བར་ 
དང་། འབྲུག་ཀྱང་བྱ་ཀ་ལ་པིང་ཀའི་དབྱངས་ལྟ་བུ་དང་། རོལ་མོའི་སྒྲ་དབྱངས་ 
ལྟ་བུ་ནས། རྒྱ་མཚོ་འཁྲུགས་པ་ལྟ་བུའི་སྒྲ་ཡི་བར་དང་། ཆར་ཡང་རིན་པོ་ཆེ་སྣ་ 
ཚོགས་ཀྱི་ཆར་ནས། མཚོན་ཆའི་ཆར་དང་། ཆུ་དང་བའི་ཆར་གྱི་བར་དུ། སོ་ 
སོའི་ལས་ཀྱི་སྐལ་བ་དང་འཚམ་པར་སོ་སོར་ཐ་དད་དུ་འབྱུང་བ་བཞིན་དུ། གདུལ་
བྱ་སོ་སོའི་ངོ་ག་ལ། དཀོན་མཆོག་གསུམ་གྱི་རང་བཞིན་ཐ་དད་དུ་མཐོང་བ་ནི་ 
འདི་ལྟ་བུ་སྟེ། འགྲོ་བ་མཆོག་ཏུ་གྱུར་པ་རྣམས་ལ་ནི། ལོངས་སྤྱོད་རྫོགས་པའི་ 
སྐུ༑ ལོངས་སྤྱོད་ཆེན་པོ་མཚན་དང་དཔེ་བྱད་འབར་བའི་སངས་རྒྱས་དང་། ཐེག་
པ་ཆེན་པོ་ཐུན་མོང་མ་ཡིན་པའི་ཆོས་དང་། ས་ཆེན་པོ་ལ་རབ་ཏུ་བཞུགས་པའི་ 
དགེ་འདུན་ནམ། དེ་བཞིན་དུ་སོ་སོའི་སྐྱེ་བོ་དང་། རང་སངས་རྒྱས་ལ་སོགས་ 
སོ་སོའི་བསོད་ནམས་མཐུན་པ་རྣམས་ལ་ནི། སངས་རྒྱས་མཆོག་གི་སྤྲུལ་པའི་སྐུ།
དགའ་ལྡན་ནས་འཕོ་བ་ལ་སོགས་པ་མཛད་པ་བཅུ་གཉིས་ཀྱི་རྣམ་པ་དང་། ཐེག་ 
པ་སྣ་ཚོགས་པའི་ཆོས་དང་། འཕགས་པ་དང་སོ་སོའི་སྐྱེ་བོའི་དགེ་འདུན། དགེ་
124

༄༅། །ཟབ་གཏེར་ཆོས་ཀྱི་མཛོད་ཁང་།
སྦྱོང་གི་ཆ་བྱད་ཅན་འཁོར་རྣམ་བཞི་དང་བཅས་པར་ཀུན་ཏུ་སྣང་ངོ་། ། 
འགྲོ་བ་ཕལ་པ་དང་ངན་སོང་དུ་གྱུར་པ་ལ་སོགས་བསོད་ནམས་ཅུང་ཟད་དམན་
པ་རྣམས་ལ་ནི་སོ་སོའི་སྣང་བ་དང་མཐུན་པར། ལྷ་དང་མི་དང་ཀླུ་དང་དུད་འགྲོ་ 
ལ་སོགས་པའི་སྟོན་པ་ཐ་དད་པ་དང་། མི་རྟག་པ་དང་། སྟོང་པ་དང་། བདག་ 
མེད་པ་དང༌། སྡུག་བསྔལ་དང༌། འཇིག་རྟེན་གྱི་གཙུག་ལག་དང་། གླུ་དང་ 
བཞད་གད་ལ་སོགས་པ་སོ་སོར་མངོན་པར་དད་པར་གྱུར་པ་དེ་དང་དེའི་ཆོས་ 
དང་། རང་རང་གི་བསོད་ནམས་ཀྱི་ཞིང་དུ་གྱུར་པའི་དགེ་འདུན་ཡང་ཐ་དད་ 
དུ་སྣང་ངོ་། །དེ་བཞིན་དུ་འཕགས་པ་དེ་བཞིན་གཤེགས་པའི་ཡོན་ཏན་དང་ཡེ་
ཤེས་བསམ་གྱིས་མི་ཁྱབ་པའི་ཡུལ་ལ་འཇུག་པའི་མདོ་ལས། བཀའ་སྩལ་པ། འཇམ་ 
དཔལ། འདི་ལྟ་སྟེ། དཔེར་ན་ཟླ་བ་ཡར་གྱི་ངོའི་དཀྱིལ་ནམ་ཕྱེད་ཀྱི་དུས་ན། 
འཛམ་གླིང་གི་སེམས་ཅན་ཐམས་ཅད་ཀྱི་སོ་སོའི་མདུན་ན་ཟླ་བའི་དཀྱིལ་འཁོར་ 
འདུག་པར་ཤེས་ཀྱང་། ཟླ་བའི་དཀྱིལ་འཁོར་ནི་སེམས་ཅན་དེ་དག་གིས་བདག་ 
ཅི་ནས་ཀྱང་ཟླ་བའི་དཀྱིལ་འཁོར་དུ་ཤེས་པར་འགྱུར་བར་བདག་གིས་སེམས་ཅན་ 
དེ་དག་གི་མདུན་དུ་འདུག་པར་བྱའོ་སྙམ་དུ་མི་རྟོག་རྣམ་པར་མི་རྟོག་མོད་ཀྱི། 
འོན་ཀྱང་འཇམ་དཔལ། ཟླ་བའི་དཀྱིལ་འཁོར་ནི་མ་འདྲེས་པའི་ཆོས་དང་ལྡན་ 
པས། ལྷུན་གྱིས་གྲུབ་ཅིང་རྣམ་པར་མི་རྟོག་པ་དེ་ལྟ་བུའི་བྱ་བ་འདི་འབྱུང་ངོ་། ། 
འཇམ་དཔལ་དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་ 
རྫོགས་པའི་སངས་རྒྱས་ཀྱང་འཁོར་དཔག་ཏུ་མེད། ཚད་མེད་མཚུངས་པ་མེད་ 
པ༑ གཞལ་དུ་མེད་པ་དེ་དག་གི་དབུས་ན། དེ་བཞིན་གཤེགས་པ་བཞུགས་པར་ 
མཐོང་མོད་ཀྱི་དེ་བཞིན་གཤེགས་པ་ནི། དེ་དག་གི་མདུན་དུ་བཞུགས་པར་བྱའོ་
125

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྙམ་དུ་མི་རྟོག རྣམ་པར་མི་རྟོག་སྟེ། འོན་ཀྱང་སེམས་ཅན་གྱིས་མཐོང་བ་དེ་ 
བཞིན་དུ། དེ་བཞིན་གཤེགས་པ་མདུན་ན་བཞུགས་ཤིང་ཆོས་སྟོན་ནོ། །འཇམ་ 
དཔལ་དེ་བཞིན་དུ་གསེར་གྱི་ཁ་དོག་གིས་འདུལ་བར་བྱ་བ་ཡིན་ན། ཞེས་པ་ནས། 
བཻཌྰུརྱ་དང༌། ཨིནྡྲ་ནི་ལ་དང་། སྤུག་དང་། མུ་ཏིག་དམར་པོའི་ཁ་དོག་གིས་ 
འདུལ་བ་ཡིན་ན། དེ་བཞིན་གཤེགས་པ་དེའི་ཁ་དོག་ཏུ་སྣང་ངོ་། །དེ་བཞིན་དུ། 
འཇིག་རྟེན་སྐྱོང་བ་དང་། བརྒྱ་བྱིན་དང་། ཚངས་པ་དང་།དམྱལ་བ་དང་། ཡི་
དྭགས་དང༌། བྱོལ་སོང་གི་གཟུགས་སུ་སྣང་བས་གདུལ་བར་བྱ་བ་ཡིན་ནའང་། 
དེ་བཞིན་དུ་སྣང་ངོ་། །ཞེས་སོ། །
གཉིས་པ་རྣམ་གྲངས་སོ་སོར་བཤད་པ་ལ་གསུམ་ལས། ཐེག་པ་ཐུན་མོང་དུ་ 
གྲགས་པའི་སངས་རྒྱས་དཀོན་མཆོག་ནི། མཆོག་གི་སྤྲུལ་པའི་སྐུ་རབ་ཏུ་བྱུང་
བའི་ཆ་བྱད་ཅན་སྐྱེས་བུའི་གཟུགས་སུ་བཞུགས་པ་མཚན་དང་དཔེ་བྱད་དུ་འབར་ 
བ་ཤཱཀྱ་ཐུབ་པ་ལྟ་བུའོ། །ཆོས་དཀོན་མཆོག་ཀྱང་འགྲོ་བའི་དབང་པོ་དང་། གཉེན་ 
པོའི་དབྱེ་བས་ཐེག་པ་སྣ་ཚོགས་སུ་སྣང་བ་སྟེ། ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ 
ལྟ་བུའོ། །དགེ་འདུན་དཀོན་མཆོག་ཀྱང་། སྐྱེས་བུ་ཟུང་བཞི། གང་ཟག་ཡ་ 
བརྒྱད་དེ་བཙུན་པ་ཤཱ་རིའི་བུ་ལ་སོགས་པའོ། །དེ་ལྟར་ན་སོ་སོའི་སྐྱེ་བོ་དགེ་སློང་
ལ་སོགས་པ་རབ་ཏུ་བྱུང་བ་དག་ལ་དགེ་འདུན་དུ་བརྗོད་ཀྱི་དགེ་འདུན་དཀོན་ 
མཆོག་ཅེས་མི་བརྗོད་དེ། འཕགས་པ་སློབ་པ་མ་ཡིན་པའི་ཕྱིར་རོ། །གཉིས་པ་ 
ཐེག་པ་ཆེན་པོ་ཐུན་མོང་མ་ཡིན་པ་ལྟར་ན། སངས་རྒྱས་དཀོན་མཆོག་ནི་ཆོས་ 
ཀྱི་སྐུ་དང་། འོག་མིན་ན་བཞུགས་པ་ལོངས་སྤྱོད་རྫོགས་པའི་སྐུ་དང་། དེ་ལས་ 
ཕྱོགས་བཅུའི་འཇིག་རྟེན་ན་སྤྲུལ་པའི་སྐུ་ཇི་སྙེད་པ་རྣམས་སོ། །ཆོས་དཀོན་མཆོག་
126

༄༅། །ཟབ་གཏེར་ཆོས་ཀྱི་མཛོད་ཁང་།
ནི༑ ཐུན་མོང་དུ་གྲགས་པ་དེ་དག་དང་། ཐེག་པ་ཆེན་པོ་འབའ་ཞིག་པ་སྟེ། ཐར་ 
པ་ཆེན་པོའི་གྲོང་དུ་གཞོལ་བའི་ལམ་དུ་གྱུར་པའོ། །དགེ་འདུན་དཀོན་མཆོག་
ཀྱང་།བྱང་ཆུབ་སེམས་དཔའ་སོ་སོའི་སྐྱེ་བོ་དང་འཕགས་པའི་དགེ་འདུན་ཏེ་
སྔ་མ་བཞིན་ནོ། །
གསུམ་པ་གསང་བ་བླ་ན་མེད་པའི་ལུགས་ལའང་གསུམ་ལས། དང་པོ་ཐུན་ 
མོང་དུ་གྲགས་པ་བྱ་བ་དང་སྤྱོད་པའི་རྒྱུད་ལས། སངས་རྒྱས་དཀོན་མཆོག་ནི། ཡེ་ 
ཤེས་ལྔ་དང༌། སྐུ་གསུམ་མམ་བཞིའི་བདག་ཉིད་དག་པ་དང་། རྣམ་པར་སྤྲུལ་ 
པ་དང་། བྱིན་གྱིས་བརླབས་པའི་ལྷ་དང་བཅས་པ། དེ་བཞིན་གཤེགས་པ་དང་། 
པདྨ་དང༌། རྡོ་རྗེའི་རིགས་གསུམ་གྱིས་བསྡུས་པ། ལོངས་སྤྱོད་རྫོགས་པ་དང་། 
སྤྲུལ་པའི་སྐུ་ཞི་བ་དང་། ཁྲོ་བོའི་ཆ་བྱད་ཅན། རིགས་སྔགས་དང་གསང་སྔགས་ 
ཀྱི་གཟུགས་སུ་བཞུགས་པ། གཙོ་བོ་དང་། འཁོར་དང་། གཅིག་དང་། དུ་མ་ 
དང་། རྩ་བའི་དཀྱིལ་འཁོར་དང་སྙིང་པོའི་དཀྱིལ་འཁོར་ལ་སོགས་པའི་བྱེ་བྲག་ 
གིས། དཀྱིལ་འཁོར་ཆེ་ཆུང་གི་ལྷ་རྣམས་ནི་སངས་རྒྱས་སོ། །ཆོས་དཀོན་མཆོག་ 
ཀྱང་། སྔར་སྨོས་པ་རྣམས་དང་ཁྱད་པར་དུ་རང་རང་གི་གཞུང་དུ་གྲགས་པའོ། ། 
དགེ་འདུན་ཡང༌། ཉན་ཐོས་དང༌། བྱང་ཆུབ་སེམས་དཔའ་དང་། རིག་པ་ 
འཛིན་པའི་དགེ་འདུན་ཏེ་གསུམ་དུ་འདོད་དོ། །གཉིས་པ་རྣལ་འབྱོར་གྱི་རྒྱུད་ 
ལས། སངས་རྒྱས་དཀོན་མཆོག་ནི། ཡེ་ཤེས་ལྔ་དང་། སྐུ་གསུམ་མམ་བཞིའི་ 
ཆོས་ཉིད་དག་པ་དང་། དཀྱིལ་འཁོར་དང་རྒྱུད་དུ་གཏོགས་པ། རྡོ་རྗེ་སེམས་ 
དཔའ་རིགས་ཐམས་ཅད་ཀྱི་བདག་པོ་དང་། རིན་ཆེན་དང་། པདྨ་དང་། ལས་ 
དང་། དེ་བཞིན་གཤེགས་པའི་རིགས་ལྔས་བསྡུས་པའི་སྐུ་གསུམ་ཞི་བ་དང་། ཁྲོ་
127

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བོར་སྣང་བ། གཙོ་བོ་དང་། འཁོར་དང་། གཅིག་དང་། དུ་མ་པ། རྩ་བའི་ 
དཀྱིལ་འཁོར་དང༌། ཆོས་དང་ལས་ཀྱི་དཀྱིལ་འཁོར་དང་། ཕྱག་རྒྱ་བཞི་པ་ 
དང་། གཅིག་པ་ལ་སོགས་པའི་རིམ་པས་དཀྱིལ་འཁོར་ཆེ་ཆུང་དུ་གཏོགས་པའི་ 
ལྷ་རྣམས་ནི་སངས་རྒྱས་སོ། །ཆོས་དང་དགེ་འདུན་ནི་བཤད་མ་ཐག་པ་བཞིན་ནོ། ། 
གསུམ་པ་རྣལ་འབྱོར་ཆེན་པོའི་རྒྱུད་ལས། སངས་རྒྱས་དཀོན་མཆོག་བཅོམ་ལྡན་ 
འདས་ལོངས་སྤྱོད་ཆེན་པོ། ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ 
ཅད་ཀྱི་སྐུ་གསུང་ཐུགས་རྡོ་རྗེའི་བདག་ཉིད། མ་ལུས་མི་ལུས་ལུས་པ་མེད་པ་ 
ཐམས་ཅད། སོ་སོ་མ་ཡིན། ཐ་མི་དད་དབྱེར་མེད་པའི་རང་བཞིན། གཅིག་དང་ 
དུ་མ་མེད་པའི་བདག་ཉིད་ཆེན་པོ། སྐུ་ལྔ་ཡེ་ཤེས་དྲུག་གི་བདག་ཉིད་ཟག་པ་ 
དང་བཅས་པ་དང་། ཟག་པ་མེད་པའི་ཆོས་ཐམས་ཅད་དབྱེར་མེད་པར་སྐུ་གསུང་ 
ཐུགས་རྡོ་རྗེ་ལྟ་བུའི་དཀྱིལ་འཁོར་དུ། ཡེ་ནས་ལྷུན་གྱིས་གྲུབ་པའི་ལྷ་དང་བཅས་པ།
སྐུ་གསུང་ཐུགས་ཡོན་ཏན་ཕྲིན་ལས་བྱང་ཆུབ་ཀྱི་སེམས་ཀྱི་རིགས་ཏེ་དྲུག་གིས་
བསྡུས་པ་ཞི་བ་དང་ཁྲོ་བོའི་ཆ་བྱད་ཅན། ལོངས་སྤྱོད་རྫོགས་པ་དང་། སྤྲུལ་
པའི་སྐུ་ཐབས་དང་ཤེས་རབ་གཉིས་སུ་མེད་པའི་རྒྱན་ཆེན་པོ་ལ་རོལ་པ་ཆེན་པོའི་ 
གཟུགས་སུ་བཞུགས་པ། གཙོ་བོ་དང་།འཁོར་དང་། གཅིག་དང་དུ་མ་དང་སྐུ་ 
དང༌། གནས་དང་སྤྱོད་ཡུལ་ལྟ་བུ་ཆོས་ཐམས་ཅད་ཡེ་ནས་མངོན་པར་རྫོགས་
པར་སངས་རྒྱས་པའི་རང་བཞིན་དུ་དབྱེར་མེད་ཅིང་། གཅིག་དང་དུ་མ་མེད་
པའི་བདག་ཉིད། དུས་བཞི་མཉམ་པ་ཉིད་ཀྱི་དབྱིངས་སྐུ་གསུང་ཐུགས་ལྷུན་ 
སྟུག་པོ་བཀོད་པའི་རྒྱན་དུ་བཞུགས་པ་ནི། སངས་རྒྱས་དཀོན་མཆོག་ཅེས་པར་ 
འདོད། ཆོས་དང་དགེ་འདུན་ཡང་། ཐུན་མོང་བ་གསང་བ་སྤྱི་དང་འདྲ་ལ། ཐུན་
128

༄༅། །ཟབ་གཏེར་ཆོས་ཀྱི་མཛོད་ཁང་།
མོང་མ་ཡིན་པ་ནི། དཀོན་མཆོག་གསུམ་དབྱེར་མེད་པའི་རང་བཞིན་དེ་ཉིད་
ཀུན་ཏུ་བཟང་པོ་བྱང་ཆུབ་ཀྱི་སེམས་ཞེས་བྱ་སྟེ། ཆོས་ཀྱི་སྐུ་ཉག་གཅིག་གདོད་ 
མ་ནས་སངས་རྒྱས་པའོ། །ཚུལ་དེ་དང་མཐུན་པར། རྒྱུད་བླ་མ་ལས་ཀྱང་། སྐྱབས་ 
ནི་སངས་རྒྱས་ཉག་གཅིག་སྟེ། །སྐྱོབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་ 
མཐར་ཐུག་ཕྱིར། །ཞེས་གསུངས།
གསུམ་པ་དོན་ངོས་བཟུང་བ་ལ་གསུམ་ལས། དང་པོ་ཐེག་པ་ཆུང་ངུ་ཉན་ཐོས་ 
བྱེ་བྲག་པ་ལྟར་ན། སོ་སོའི་སྐྱེ་བོ་དབང་པོ་རྣོན་པོ་སྲིད་པ་ཐ་མ་པ་ཞིག་བརྩོན་ 
པ་ཆེན་པོས་སངས་རྒྱས་ནས། བདག་གི་སྨོན་ལམ་དང་གདུལ་བྱའི་སྐལ་བས་མི་ 
མཇེད་འདིར་དོན་མཛད་ཅིང་། །ཆོས་ཀྱི་འཁོར་ལོ་བསྐོར་ནས་མྱ་ངན་ལས་འདས་
ཏེ་ཞི་བའི་དབྱིངས་སུ་གཏན་དུ་བཞུགས་ནས་ཕྱིས་དོན་མཛད་པར་མི་འདོད་དོ། །
མདོ་སྡེ་པ་ལྟར་ན་བྱང་ཆུབ་སེམས་དཔའ་སྲིད་པ་ཐ་མ་པའི་ལུས་ནི་སྨོན་ལམ་གྱིས་
བསྒྲུབས་ཏེ། རྒྱུའང་བདག་ཏུ་ལྟ་བའི་བག་ཆགས་དང་གནས་ཀྱི་སའི་མ་རིག་པས་
བསྐྱེད་པ་ཡིན་པར་འདོད་པས་སངས་རྒྱས་ཏེ་མྱ་ངན་ལས་འདས་ནས། གདུལ་ 
བྱའི་དོན་དུ་འགྱུར་ན། ཞི་བའི་དབྱིངས་ལས། སྤྲུལ་པ་འབད་རྩོལ་མེད་པར་ 
སྟོན་པར་འདོད་དོ། །འདི་ཉིད་གཞུང་ལུགས་ཕལ་ཆེར་ཉན་ཐོས་ལས། ཚུལ་ 
ཐེག་པ་ཆེན་པོའི་མདོ་སྡེའི་རྗེས་སུ་འབྲང་བས། མདོ་སྡེ་པ་ཞེས་གྲགས་སོ། །ཐེག་ 
པ་ཆེན་པོ་ལའང་གཉིས་ཏེ། ཕ་རོལ་དུ་ཕྱིན་པ་དང་། སྔགས་སོ། །དང་པོ་ལའང་ 
གཉིས་ཏེ། རྣལ་འབྱོར་སྤྱོད་པའི་དབུ་མ་དང་། གྲགས་སྡེ་སྤྱོད་པའི་དབུ་མའོ། ། 
དང་པོ་ལ་གཉིས་ཏེ། རང་རྒྱུད་འོག་མ་དང་། གོང་མའོ། །དང་པོ་ལའང་གཉིས་ 
ལས། རྣམ་བཅས་པ་ལྟར་ན། ཕྱི་རོལ་གྱི་དོན་དུ་སྣང་བ་སེམས་ལས་གུད་ན་མེད་
129

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ༑ སེམས་ཉིད་ལུས་དང་གནས་དང་། ལོངས་སྤྱོད་ལྟ་བུར་སྣང་བ་སྟེ། སངས་རྒྱས་ 
ནས་ཀྱང་ཉོན་མོངས་པ་མཐའ་དག་དང་བྲལ་བའི་ཡེ་ཤེས་གཟུགས་ཀྱི་སྐུ། སངས་
རྒྱས་ཀྱི་ཞིང་དང་། དེའི་རྒྱན་ལ་སོགས་པའི་ལོངས་སྤྱོད་དུ་སྣང་བས་འགྲོ་བའི་
དོན་བྱེད་པར་འདོད་ལ།དེའང་མ་དག་པ་སྤྲུལ་པ་དང༌། དག་པའི་འགྲོ་བ་ལ་ 
ལོངས་སྐུར་སྣང་བས་དུས་རྒྱུན་མི་ཆད་པར་འདོད་དོ། །རྣམ་མེད་པ་ལྟར་ན། ཁམས་ 
གསུམ་པའི་སེམས་ཀྱང་དོན་ལྟར་སྣང་བའི་རྣམ་པ་དང་བྲལ་བ་ཡིན་ལ།སྣང་བ་
ནི་སེམས་དང་། དེ་ཉིད་དང་གཞན་དུ་བརྗོད་དུ་མེད་པའི་བག་ཆགས་ཏེ། སངས་ 
རྒྱས་པའི་དུས་ན། བག་ཆགས་ཡོངས་སུ་དག་ནས་ཡེ་ཤེས་རྣམ་པ་དང་བྲལ་བ་
སྐད་ཅིག་མའི་མཚན་ཉིད་རྒྱུན་འབྲེལ་བར་སྐྱེ་ཞིང་། སྨོན་ལམ་དང་ཐུགས་རྗེ་ 
དང་ཡེ་ཤེས་ཆེན་པོའི་དབང་གིས། གཟུགས་ཀྱི་སྐུ་མངོན་པར་སྣང་བ་ནོར་བུ་
དང་དཔག་བསམ་གྱི་ཤིང་ལྟར་འགྲོ་བའི་དོན་འབྱུང་བར་འདོད་དེ། དེ་ལས་ནི་ 
སྐད་ཅིག་མའི་རྒྱུན་དང་འབྲེལ་བའི་ཡེ་ཤེས་ཉིད་དོན་དམ་པར་ཡོད་པ་ཉིད་དུ་
ཁས་ལེན་ཏོ། །
གཉིས་པ་རང་རྒྱུད་གོང་མ་ལྟར་ན། བསོད་ནམས་དང་ཡེ་ཤེས་ཀྱི་ཚོགས་ལས་ 
གྲུབ་པའི་ངང་དུ་སངས་རྒྱས་པ་ན། དོན་དམ་པར་གང་གིའང་རང་བཞིན་དུ་མ་
གྲུབ་པས་དོན་བྱ་བ་དང་བྱེད་པ་མེད་ཀྱང་ཀུན་རྫོབ་ཏུ་སྨོན་ལམ་དང་། ཐུགས་ 
རྗེ་ཆེན་པོས། སར་གནས་ཀྱི་སེམས་དཔའ་ལ་ལོངས་སྐུ། སོ་སོའི་སྐྱེ་བོ་དང་ཉན་ 
རང་ལ། སྤྲུལ་པའི་སྐུས་དོན་མཛད་པར་འདོད་དོ། །གཉིས་པ་གྲགས་སྡེ་སྤྱོད་ 
པའི་དབུ་མ་པ་ལྟར་ན། སངས་རྒྱས་པའི་ཚེ་རང་བཞིན་མཁའ་ལ་སྤྲིན་དེངས་པ་ 
ལྟར། སེམས་དང་སེམས་བྱུང་གི་འཇུག་པ་དབྱིངས་སུ་ཞི་བས་ཡེ་ཤེས་སུ་གྲུབ་
130

༄༅། །ཟབ་གཏེར་ཆོས་ཀྱི་མཛོད་ཁང་།
པ་མེད་ཀྱང་། སྔོན་གྱི་སྨོན་ལམ་གྱིས་གདུལ་བྱ་གཞན་སྣང་དུ་གཟུགས་སྐུ་གཉིས་ 
སྣང་བས་དོན་མཛད་པར་འདོད་དོ། །གཉིས་པ་གསང་སྔགས་ལའང་གཉིས་ལས། 
དང་པོ་ཕྱི་པ་ལྟར་ན། སངས་རྒྱས་ནི་བསོད་ནམས་དང་ཡེ་ཤེས་ཀྱི་ཚོགས་ཚད་ 
མེད་པ་ལས་གྲུབ་པ། ཡེ་ཤེས་ཆེན་པོའི་བདག་ཉིད། ཡོངས་སུ་དག་པའི་ཞིང་ན་ 
ལོངས་སྤྱོད་ཆེན་པོའི་སྐུ་དག་པའི་སེམས་དཔས་བསྐོར་བ། ཇི་ལྟར་འདུལ་བའི་ 
དབང་དང་བཅས་པས་དོན་མཛད་ཅིང་བཙུན་མོའི་ཚོགས་ལ་མི་སྤྱོད་དེ་སྨད་ 
པའི་གནས་ཡིན་པའི་ཕྱིར་རོ། །འོན་ཀྱང་འགའ་ཞིག་གི་ངོར། སྤྲུལ་པའི་ཡུམ་དུ་ 
སྣང་ཡང་། ལྷན་ཅིག་སྦྱོར་བ་ནི་མ་ཡིན་ནོ། །དེ་ལས་སྤྲུལ་པའི་སྐུ་སྣ་ཚོགས་སུ་ 
སྣང་བས་དོན་མཛད་པའོ། །ཞེས་ཟེར་རོ། །
གཉིས་པ་ནང་པ་ལའང་གསུམ་ལས། བསྐྱེད་པ་མ་ཧཱ་ཡོ་ག་ལྟར་ན། ཡེ་ནས་ 
སངས་རྒྱས་སུ་གནས་པ། ཐབས་དང་ཤེས་རབ་ཀྱིས་མངོན་དུ་བྱས་པ་ན། ཆོས་ 
ཀྱི་སྐུ་དང་། ལོངས་སྤྱོད་རྫོགས་པའི་སྐུ་གསལ་ལ་རང་བཞིན་གྱིས་དག་པའི་ངང་
ལས་སྤྲུལ་པའི་སྐུ་རྟག་ཏུ་ལྷུན་གྱིས་གྲུབ་པའོ་ཞེས་བཤད། ལུང་ཨ་ནུ་ཡོ་ག་ལྟར་ན། 
ཀུན་ཏུ་བཟང་པོ་བྱང་ཆུབ་ཀྱི་སེམས་རྡོ་རྗེ་འཆང་ཆེན་པོ་རྟག་ཏུ་ད་ལྟར་བྱུང་བ་ 
ལྟ་བུའི་སྐུ་མངའ་བ། ལོངས་སྤྱོད་ཆེན་པོ། སྤྲུལ་པ་ཐམས་ཅད་ཀྱི་འབྱུང་གནས། 
རྟག་ཏུ་ཡོངས་སུ་དག་པའི་ཞིང་ཁམས་ན་བཙུན་མོའི་ཚོགས་དཔག་ཏུ་མེད་པའི་ 
དཀྱིལ་འཁོར་ན། བདེ་བ་ཐམས་ཅད་དང་མི་འབྲལ་བར་བཞུགས་ཏེ། བདེ་བ་ 
དེ་ཡང་ཆོས་ཀྱི་དབྱིངས་དེ་ཁོ་ན་ཉིད་ཀྱི་དོན་ལ་ཏིང་ངེ་འཛིན་གྱི་མངའ་བརྙེས་ 
པའི་བདེ་བ་དང་ལྡན་པ། ཡིད་བདེ་བ་དང་ལྡན་པ། གཟུགས་ལ་སོགས་པ་ཕྱི་ 
རོལ་གྱི་འདོད་པའི་བདེ་བ་དང་། ཡུམ་དང་མཉམ་པར་སྦྱོར་བའི་བདེ་བ་ལ་སོགས་
131

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏེ༑ བདེ་བ་མཆོག་དང་ལྡན་པ། བདེ་བ་ཟག་པ་མེད་པ་དང་། བདེ་བ་ཚད་ 
མེད་པ་དང་། བདེ་བ་མི་འགྱུར་བ་དང་། བདེ་བ་ཆེན་པོ་དང་། གདུལ་བྱ་ 
ཐམས་ཅད་བདེ་བ་བསྐྱེད་པ་དང་ལྡན་པའོ། །ཞེས་བྱ། རྫོགས་པ་ཆེན་པོ་ལྟར་ན། 
ཡེ་ནས་ལྷུན་གྱིས་གྲུབ་པའི་སྐུ་དང༌། ཡེ་ཤེས་འདུ་འབྲལ་མེད་པ་ཉིད། ལྷུན་ 
སྟུག་པོ་བཀོད་པའི་ཞིང་ན། འོད་གསལ་བའི་དཀྱིལ་འཁོར་ནམ་མཁའི་དབྱིངས་ 
ཁྱབ་པ་ལས། བདེ་བ་དང་གསལ་བ། ཞེས་ཐ་དད་པའམ་གཅིག་པ་ལ་སོགས་ 
པའི་མཚན་ཉིད་མེད་ཅིང་སྤྲོས་པ་དང་བྲལ་བ། རང་བྱུང་གི་ཐུགས་རྗེ་དང་མཛད་ 
པས། སྤྲུལ་པའི་སྐུ་གསུམ་གདུལ་བྱའི་འཇིག་རྟེན་དུ། ཕྱོགས་མཐས་གཏུག་པར་ 
སྣང་ཞིང༌། སོ་སོའི་མོས་པ་དང་མཐུན་པར་དོན་མཛད་པའོ་ཞེས་འདོད་དོ། །
ཞེས་སྨྲ་བའི་སེང་གེ་རོང་ཀློང་རྣམ་གཉིས་ཀྱིས་གསུངས་སོ། །
གཉིས་པ་ནི། སྒྱུ་འཕྲུལ་རྒྱ་མཚོ་ལས། རྒྱལ་བ་སེམས་དཔའ་རྣལ་འབྱོར་པ། །
དགོངས་པ་རིག་པ་རྣ་བར་བརྒྱུད། །ཅེས་གསུངས་པ་བཞིན། རྒྱལ་བ་དགོངས་ 
པའི་བརྒྱུད་པ། རིག་འཛིན་རིགས་པའི་བརྒྱུད་པ། གང་ཟག་སྙན་ཁུང་གི་ 
བརྒྱུད་པ་དང་གསུམ། དང་པོ་ལ། སྟོན་པ་སྐུ་གསུམ་གྱིས་ཇི་ལྟར་གསུངས་པའི་ 
ཚུལ། དེ་རེ་རེ་ལ་ཕུན་སུམ་ཚོགས་པ་ལྔ་ལྔས་འཆད་པ་ལས། དང་པོ་ཆོས་སྐུའི་ 
ཕུན་སུམ་ཚོགས་པ་ནི། གནས་ཕུན་སུམ་ཚོགས་པ། འོག་མིན་ཆོས་ཀྱི་དབྱིངས་ 
ཀྱི་ཞིང་ཁམས་སྤྲོས་པ་དང་བྲལ་བའི་ངང་། སྐྱེ་འགག་མེད་པའི་ཀློང་། འཁོར་ 
བ་དང་མྱ་ངན་ལས་འདས་པ་གང་དུའང་རྒྱ་ཆད་ཕྱོགས་ལྷུང་མེད་པ་ན། སྟོན་ 
པ་ཕུན་སུམ་ཚོགས་པ་དཔལ་ཀུན་ཏུ་བཟང་པོ་གདོད་ནས་མངོན་པར་བྱང་ཆུབ་ 
པའི་རང་བཞིན་ཉིད། དུས་ཕུན་སུམ་ཚོགས་པ་ཆོས་ཉིད་འགྱུར་བ་མེད་པ་དུས་
132

༄༅། །ཟབ་གཏེར་ཆོས་ཀྱི་མཛོད་ཁང་།
བཞི་མཉམ་པ་ཉིད་ཀྱི་རང་བཞིན་ན། འཁོར་ཕུན་སུམ་ཚོགས་པ་ཡེ་ཤེས་རྒྱ་མཚོའི་ 
ཚོགས་ལ། ཆོས་ཕུན་སུམ་ཚོགས་པ་རང་བཞིན་རྫོགས་པ་ཆེན་པོ། མ་གསུངས་ 
མི་གསུང་གསུང་བ་མེད་པའི་ཚུལ་གྱིས་སོ། །གཉིས་པ་ལོངས་སྐུའི་ཕུན་སུམ་
ཚོགས་པ་ནི། ཆོས་སྐུ་སྤྲོས་དང་བྲལ་བའི་ངང་ལས་མ་གཡོས་བཞིན་དུ་སྟོན་པ་ 
ཀུན་ཏུ་བཟང་པོ་ཉིད་ལོངས་སྐུའི་རྣམ་པར་བཞེངས་ཏེ་གནས་ཕུན་སུམ་ཚོགས་ 
པ་རང་སྣང་ལྷུན་སྟུག་པོ་བཀོད་པ་གསལ་དག་བདེ་བའི་ཞིང་ན། སྟོན་པ་ཕུན་སུམ་ 
ཚོགས་པ་དཔལ་རྣམ་པར་སྣང་མཛད་དང་རྡོ་རྗེ་མི་བསྐྱོད་པ་སོགས་ལ། འཁོར་
ཕུན་སུམ་ཚོགས་པ་རིགས་ལྔའི་སངས་རྒྱས་ཀྱི་དཀྱིལ་འཁོར་ནམ་མཁའི་དབྱིངས་
ཁྱབ་པ། ཞི་བ་དང་ཁྲོ་བོའི་རང་བཞིན་མངོན་པར་སྣང་བས་བསྐོར་ཏེ། དུས་ 
ཕུན་སུམ་ཚོགས་པ། ཐོག་མ་དང་ཐ་མ་མེད་པའི་ཆོས་ཉིད་འདུ་འབྲལ་མེད་པའི་ 
ངོ་བོ་བསམ་གྱིས་མི་ཁྱབ་པ་ན། ཆོས་ཕུན་སུམ་ཚོགས་པ་བསྟན་པ་དང་ཐེག་པ་ 
ཐམས་ཅད་ཀྱི་འཕྲོ་གཞིའམ་རྩ་བར་གྱུར་པ། རང་བཞིན་གསང་བའི་སྙིང་པོ་ལ་
སོགས་པའི། ཟབ་མོ་ནང་རྒྱུད་སྡེ་གསུམ་རང་བྱུང་རང་ཤར་ཆེན་པོར་རང་སྣང་
བའོ། །
གསུམ་པ་སྤྲུལ་སྐུའི་ཕུན་སུམ་ཚོགས་པ་ནི། དེ་ལྟ་བུའི་ལྷུན་སྟུག་པོ་བཀོད་ 
པའི་ཞིང་ནས་རིགས་ལྔ་གངས་ཆེན་མཚོའི་སྐུ་ལས་སྤྲུལ་པའི་དང་པོ། ཡི་གེ་སྤྲིན་ 
གྱི་འོད་ཟེར་བྱེ་བ་ཁྲག་ཁྲིག་དཔག་ཏུ་མེད་པ། འཇིག་རྟེན་དྲུག་གི་ཕྱོགས་བཅུ་ 
ཀུན་ཏུ་འཕྲོ་བའི་རྩེ་མོ་ལས། རིག་པའི་སྐྱེས་བུ་ཐུབ་པ་དྲུག་གྲངས་མེད་བརྗོད་དུ་ 
མེད་པ་ཐོན་ཏེ། ལྷ་དང་ལྷ་མ་ཡིན་ལ་སོགས་པ་འགྲོ་བ་སོ་སོའི་དོན་མཛད་ 
ལས། ཁྱད་པར་དུ་སྟོང་གསུམ་གྱི་སྟོང་ཆེན་པོ་མི་མཇེད་ཀྱི་འཇིག་རྟེན་གཞི་དང་
133

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྙིང་པོ་མེ་ཏོག་གིས་བརྒྱན་པ་འདི་ཉིད་དུ། ཐུབ་པ་དྲུག་གིས་དོན་མཛད་པ་ལས།
མི་ཡི་ཐུབ་པ་སངས་རྒྱས་སྟོང་མངོན་པར་སྣང་བས་འགྲོ་བའི་ཁ་ལོ་གྱེན་དུ་བསྒྱུར་
ཞིང་། དེ་དག་ལས་ཀྱང་རྩོད་ལྡན་ཚེ་ལོ་བརྒྱ་པའི་དུས་འདིར། ཤཱཀྱ་ཐུབ་པ་ 
ཞེས་བྱ་བའི་མཚན་དང་རྣམ་པས་གདུལ་བར་དགོངས་ནས་འཛམ་བུའི་གླིང་བྱེ་ 
བ་ཕྲག་བརྒྱར་སྐུ་མཉམ་དུ་སྣང་ནས་སེམས་ཅན་གྱི་དོན་མཛད་པ་ནི། ནམ་མཁའི་
ཟླ་བ་མ་འཕོས་བཞིན་དུ་ཆུ་སྣོད་བྱེ་བ་ཕྲག་བརྒྱར་སྣང་བ་བཞིན་ལོངས་སྐུའི་ངང་
ལས་སྤྲུལ་པའི་སྐུ་མངོན་པར་སྣང་བས་མཛད་པ་བཅུ་གཉིས་ཀྱིས་དོན་མཛད་པ་
ན༑ སྐུ་དངོས་ཀྱི་གདུལ་བྱར་གྱུར་པའི་རིགས་ཅན་གསུམ་གྱི་གདུལ་བྱ་ལ་ཆོས་ 
ཀྱི་འཁོར་ལོ་རིམ་པ་གསུམ་བསྐོར་བར་མཛད་དོ། །
དེ་ཡང་བཀའ་འཁོར་དང་པོ་གནས་ཕུན་སུམ་ཚོགས་པ་ཝཱ་རཱ་ཎ་སཱི་དྲང་སྲོང་
ལྷུང་བ་རི་དྭགས་མི་འཇིགས་པ་སྦྱིན་པའི་ནགས་ན། སྟོན་པ་ཕུན་སུམ་ཚོགས་པ་ 
ཤཱཀྱ་ཐུབ་པས། ཆོས་ཕུན་སུམ་ཚོགས་པ་བདེན་པ་བཞི། འཁོར་ཕུན་སུམ་ཚོགས་ 
པ་ལྔ་སྡེ་བཟང་པོ་ལྷ་བརྒྱད་ཁྲི་དང་བཅས་པ་ལ། དུས་ཕུན་སུམ་ཚོགས་པ་སངས་ 
རྒྱས་ནས་ཞག་བདུན་ཕྲག་བདུན་ལོན་པའི་དུས་ན་གསུངས། བར་པ་ནི་གནས་ 
ཕུན་སུམ་ཚོགས་པ་རྒྱལ་པོའི་ཁབ་བྱ་རྒོད་ཀྱི་ཕུང་པོའི་རི་ལ། སྟོན་པ་ཕུན་སུམ་
ཚོགས་པ་ཤཱཀྱ་ཐུབ་པས། ཆོས་ཕུན་སུམ་ཚོགས་པ་བཀའ་རྒྱུས་འབྲིང་བསྡུས་ 
གསུམ་སོགས་མཚན་མ་མེད་པ། འཁོར་ཕུན་སུམ་ཚོགས་པ་ཐུན་མོང་བ་ཤཱ་རིའི་ 
བུ་སོགས་འཁོར་རྣམ་བཞི་དང་། ཐུན་མོང་མ་ཡིན་པ་བཟང་སྐྱོང་དང་། རིན་ 
ཆེན་འབྱུང་གནས་སོགས་བྱང་ཆུབ་སེམས་དཔའ་བྱེ་བ་ཁྲག་ཁྲིག་རབ་ཏུ་མང་པོ་
རྣམས་ལ། དུས་ཕུན་སུམ་ཚོགས་པ་ལོ་བཅུ་གཉིས་སུ་ཟླ་བ་གཉིས་ཀྱིས་མ་ཆོག་
134

༄༅། །ཟབ་གཏེར་ཆོས་ཀྱི་མཛོད་ཁང་།
པའི་བར་དུ་གསུངས། ཐ་མ་ནི་གནས་ཕུན་སུམ་ཚོགས་པ་ལྷ་ཀླུ་མི་ཡི་གནས་རྒྱལ་ 
པོའི་ཁབ་དང་གྲོང་ཁྱེར་པདྨོ་ཅན་ལ་སོགས་པར། སྟོན་པ་ཕུན་ཚོགས་པ་མཉམ་ 
མེད་ཤཱཀྱའི་རྒྱལ་པོས། ཆོས་ཕུན་སུམ་ཚོགས་པ་ངེས་པ་དོན་གྱི་རྣམ་གྲངས་དེ་
བཞིན་གཤེགས་པའི་སྙིང་པོ་བསྟན་པ་ལ་སོགས་པ། འཁོར་ཕུན་སུམ་ཚོགས་པ་
ཐུན་མོང་དང་ཐུན་མོང་མ་ཡིན་པའི་ཚོགས་རབ་ཏུ་མང་པོ་རྣམས་ལ། དུས་ཕུན་
སུམ་ཚོགས་པ་ལོ་སུམ་ཅུ་རྩ་གཉིས་ཀྱི་བར་དུ་གསུངས་སོ། །དེ་ལྟར་རིགས་ཅན་
གསུམ་གྱི་གདུལ་བྱ་རྣམས་བྱང་ཆུབ་གསུམ་ལ་བཀོད་ནས། གདུལ་བྱ་རྟག་འཛིན་
ཤས་ཆེ་བ་རྣམས་གདུལ་བའི་ཕྱིར་དང་། སྐུ་དངོས་སུ་སྣང་བས་འདུལ་བའི་འགྲོ་
བའི་བསོད་ནམས་ཀྱི་ཆུ་སྣོད་ཀྱང་དེ་ཙམ་དུ་ཟད་པས་ཐ་མའི་མཛད་པ་སྟོན་
པར་བཞེད་ནས། གྱད་ཡུལ་རྩྭ་ཅན་དུ་ཤིང་ས་ལ་ཟུང་གི་དྲུང་དུ་སེང་གེའི་ཁྲི་
ལ་གཟིམས་ཏེ། འཁོར་གྱི་ནང་ནས་རྫུ་འཕྲུལ་ཆེར་སྤྱོད་ལ། ཁྱོད་སོང་ལ་ངའི་ 
སློབ་མ་བསྟན་པ་འདིར་ཞུགས་པ་གང་ཇི་སྙེད་པ་སྡུས་ཤིག་ཅེས་བསྐུལ་བ་དང་། 
རྫུ་འཕྲུལ་ཅན་དེས་རི་རབ་ཀྱི་རྩེར་སོང་ནས་རྫུ་འཕྲུལ་གྱི་སྐད་ཆེན་པོས། རྒྱལ་
བའི་ཞིང་གྱུར་རིགས་དྲུག་གང་སུ་དག །འདི་པར་ངེས་ཤིང་ཕྱོགས་པ་ཀུན་ཉོན་ 
ཅིག །དེང་འདིར་སྟོན་པས་བདུད་རྩི་གསུམ་འཇོག་གིས། །དུག་གསུམ་འཇོམས་ 
པར་འདོད་པ་ཀུན་འདུས་ཤིག །
ཅེས་སོགས་ཕྱོགས་ཀུན་ཏུ་ཁྱབ་ཅིང་གོ་བར་མཛད་པས། བློ་གྲོས་དད་གྲོལ་ 
ལ་སོགས་པ་གང་ཟག་དམ་པའི་རིགས་ཅན་ལྔ་ནི། སྟོན་པ་རྡོ་རྗེའི་སྐུ་ལ་སྐྱེ་འཆི་ 
མེད་ཀྱིས། སྤྲུལ་པ་དབྱིངས་སུ་ཞི་བ་ཙམ་ལས། མྱ་ངན་ལས་མི་འདའ་བར་ཁོང་ 
དུ་ཆུད་ནས་ནང་དུ་ཡང་དག་འཇོག་ལ་གནས་སོ། །དེ་ལས་གཞན་ཐམས་ཅད་
135

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྟོན་པའི་སྤྱན་སྔར་འདུས་ཏེ་སྨྲེ་སྔགས་འདོན་པ་ན། བཀའ་བསྩལ་པ། གྲོགས་ 
པོ་དག་ཤེས་པར་གྱིས་ཤིག ཆོས་ཐམས་ཅད་ནི་མི་རྟག་པ། འབྱོར་པ་ཐམས་ 
ཅད་ནི་མཐར་རྒུད་པ། དངོས་པོ་ཐམས་ཅད་ནི་ངེས་པར་འཇིག་པ། གང་ཟག་ 
གི་སྲོག་གི་དབང་པོ་ལ་ངེས་པར་སྐྱེ་ཤི་ཡོད་པའི་ཕྱིར་ཡོངས་སུ་མྱ་ངན་ལས་འདའ་
བས། གང་སུ་དག་ཐེ་ཚོམ་དང་སྤྲོས་པ་ཡོད་ན་དྲིས་ཤིག་གསུངས་པ་དང་། འཁོར་ 
གྱི་ནང་ནས་རིག་འཛིན་ཆེན་པོ་ཀུན་ཛ་ར་སྟན་ལས་ལངས་ཏེ་གསོལ་པ།ཁྱོད་
ནི་ནམ་མཁའི་རང་བཞིན་ཏེ། །འདའ་དང་མི་འདའ་ཡོངས་མི་མངའ། །འཇིག་ 
རྟེན་པ་དང་མཐུན་འཇུག་ཏུ། །འདའ་བས་ཡོངས་སུ་འདུལ་བར་དགོངས། །ཞེས་ 
སོགས་སྔོན་དུ་འགྲོ་བས། འདྲེན་པའི་ཐེག་པ་རྣམ་གསུམ་ལ། །གང་དག་རིམ་ 
པར་བཀོད་ལགས་ན། །མཉམ་པས་བླང་དོར་མི་སྤྱོད་ཅིང་། །བྱང་ཆུབ་གཞན་ 
ནས་མི་འཚོལ་བའི། །ཐབས་མཆོག་དཔག་གིས་མི་ལང་བ། །མཉམ་པའི་ཐེག་ 
མཆོག་ཡོངས་མ་གསུངས། །ཞེས་ཞུས་པའི་ལན་དུ། རྒྱུ་ལ་མོས་པ་རྒྱུ་ཆོས་ཀྱི། 
འཁོར་ལོ་རབ་ཏུ་བསྐོར་བྱས་ནས། །རྡོ་རྗེ་ཐེག་པའི་ཉེ་ལམ་ཞིག །མ་འོངས་དུས་ 
ན་འབྱུང་བར་འགྱུར། །ཞེས་དང་། ང་ནི་འདི་ནས་མི་སྣང་ནས། །ལོ་ནི་བརྒྱད་ 
དང་བཅུ་གཉིས་ན། །འཛམ་གླིང་ཤར་ལྷོའི་ཕྱོགས་མཚམས་ཀྱི། །མི་ལས་སྐལ་ལྡན་ 
དྲྭ་མ་ཆེ། །རྒྱལ་པོ་ཛ་ཞེས་བྱ་བ་དང༌། །གྲོགས་ཀྱི་སེམས་དཔའ་དམན་པའི་ 
ལུས། །ལངྐའི་བདག་པོ་ལ་སོགས་ལ། །ཐུགས་རྗེ་མཐུན་པའི་བྱིན་རླབས་ཀྱིས། ། 
ཕྱག་ན་རྡོ་རྗེས་སྟོན་པར་འགྱུར། །ཞེས་ལུང་བསྟན་ཏེ། སྤྲུལ་སྐུས་ཚིག་སྡེབ་སྦྱོར་ 
ལེགས་པའི་སྒོ་ནས་གསུངས་སོ། །གཉིས་པ་རིག་འཛིན་རིག་པའི་བརྒྱུད་པ་ལ། 
རིག་འཛིན་མི་མ་ཡིན་ལས་བརྒྱུད་པ་དང་། མི་ལ་བརྒྱུད་པ་གཉིས་ཀྱི། དང་པོ་
136

༄༅། །ཟབ་གཏེར་ཆོས་ཀྱི་མཛོད་ཁང་།
ནི༑ ལྷུན་སྟུག་པོ་བཀོད་པའི་ཞིང་དུ། སྟོན་པ་ལོངས་སྐུ་བླ་ན་མེད་པའི་གསང་བ་
རང་གི་ངོ་བོས་བསྟན་པ་ཉིད་ཀྱི་སྐུ་གསུང་ཐུགས་ཀྱི་སེམས་དཔའ་གསུམ་གྱིས་མི་ 
མཇེད་ཀྱི་ཞིང་འདིར་གནས་རིས་གསུམ་སོ་སོར་སྐུ་མཉམ་དུ་བསྟན་ནས་དོན་ 
མཛད་པ་ལས། སྐུ་ཡི་སྤྲུལ་པ་འཇམ་དཔལ་ནི། མཁྱེན་རབ་མཆོག་ཏུ་གྱུར་པས། 
གཙོ་བོར་ལྟ་བའི་ཆོས་སྟོན་ཅིང་། མཚན་དང་དཔེ་བྱད་འབར་བས་ལྷ་ཡི་གནས་ 
སུ་ལྷ་རྣམས་ཀྱི་དོན་མཛད་ཅིང་། གསང་བ་དམ་པ་ལྷ་གྲགས་ལྡན་མཆོག་སྐྱོང་ 
ལ་གསུངས། དེ་ནས་རིམ་པ་བཞིན་དུ་ལྷ་རིན་ཆེན་འོད་འབར་དང་། ཚངས་པ་ 
སྐྱེ་དགུའི་བདག་པོ་དང་། ཚངས་པ་གཙུག་ཕུད་འཛིན་དང་དབང་པོ་བརྒྱ་བྱིན་ 
གྱི་བར་དུ་གསུངས་ཤིང་། དེས་ལྷའི་འཁོར་ཚོམ་བུ་འབུམ་སྡེ་ལ་བསྟན་པས། ལྷ་ 
རྣམས་ཀྱང་སངས་རྒྱས་ཀྱི་གདུང་འཚོབ་ཅིང་གསང་སྔགས་ཀྱི་རིག་པ་འཛིན་པར་
གྱུར་ཏོ། །
གསུང་གི་སྤྲུལ་པ་སྤྱན་རས་གཟིགས་ནི་ཐུགས་རྗེའི་མངའ་བདག་ཏུ་གྱུར་པས་
གཙོ་བོར་སྤྱོད་པའི་ཆོས་སྟོན་ཅིང་། བདུད་རྩི་སྨན་གྱི་སྐུ་མངའ་བས་ཀླུའི་ནད་
གསོ་ཞིང་ཀླུའི་གནས་སུ་གསང་བ་འདི་ཉིད་ཀླུ་དུང་མགྲིན་ནག་པོ་ལ་གསུངས་ཤིང་།
རིམ་པ་བཞིན། ཀླུ་མོ་ཁ་འདུལ་མ། ཀླུ་མོ་འདུལ་ཚང་མ། ཀླུའི་རྒྱལ་པོ་དགའ་བོ། 
འཇོག་པོའི་བར་དུ་གསུངས་ཤིང་། དེས་ཀླུའི་འཁོར་ཚོམ་བུ་འབུམ་སྡེ་ལ་གསུངས་ 
ཏེ༑ ཀླུ་རྣམས་ཀྱང་སངས་རྒྱས་ཀྱི་གདུང་འཚོབ་ཅིང་རིག་པ་འཛིན་པར་གྱུར་ཏོ། ། 
ཐུགས་ཀྱི་སྤྲུལ་པ་གསང་བདག་ནི་མཐུ་སྟོབས་ཀྱི་བདག་པོར་གྱུར་པས་གཙོ་བོར་
འབྲས་བུའི་ཆོས་སྟོན་ཅིང་། འཇིགས་གཟུགས་རྔམས་པའི་སྐུ་མངའ་བས་གནོད་
སྦྱིན་གྱི་ཡུལ་ལྕང་ལོ་ཅན་གྱི་གནས་སུ་གནོད་སྦྱིན་རྣམས་ལ་གསུངས་ཤིང་གནོད་
137

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྦྱིན་ཀུན་ཏུ་བཟང་པོ་ལ་གདམས་པར་མཛད། དེ་ནས་རིམ་བཞིན་གནོད་སྦྱིན་ 
ལག་ན་རྡོ་རྗེ། གྲགས་ལྡན་མཆོག་སྐྱོང་། སྐར་མདའ་གདོང་གི་བར་བརྒྱུད་ཅིང་། 
དེས་གནོད་སྦྱིན་གྱི་འཁོར་ཚོམ་བུ་འབུམ་སྡེ་ལ་བསྟན་པས་སངས་རྒྱས་ཀྱི་གདུང་ 
འཚོབ་ཅིང་རིག་པ་འཛིན་པར་གྱུར་ཏོ། ། གཉིས་པ་ནི། སྔར་ལུང་བསྟན་པ་དང་ 
མཐུན་པར་སངས་རྒྱས་མཆོག་གི་སྤྲུལ་པའི་སྐུ་མྱ་ངན་ལས་འདས་པའི་ཚུལ་བསྟན་ 
ནས་ལོ་བརྒྱད་དང་བཅུ་གཉིས་ཏེ་ཉེར་བརྒྱད་སོང་བ་ན། དམ་པའི་རིགས་ཅན་ 
དྲྭ་མ་ལྔ་ནང་དུ་ཡང་དག་འཇོག་ལས་ལངས་ནས་རི་མ་ལ་ཡའི་རྩེ་མོར་ལྷགས་
སོ༑ ༑རི་དེ་ནི་རྡོ་རྗེ་གདན་གྱི་ཤར་ལྷོའི་མཚམས་ཟ་ཧོར་གྱི་ཡུལ་ན་ཡོད་དེ། ཙནྡན་ 
ལ་སོགས་པའི་ནགས་འཁྲིགས་ཤིང་སྨན་དང་མེ་ཏོག་གི་ཚོགས་རྒྱས་པ། སེང་གེ་ 
དང་། སྟག་དང་། ལྕེ་སྤྱང་ལ་སོགས་པ་རྒྱུ་ཞིང༌། མཁའ་འགྲོ་དང་གྲུབ་པ་དུ་ 
མས་བསྙེན་པ། དུས་དུས་སུ་ལྷ་ཡི་མེ་ཏོག་དང་ཙནྡན་སྣ་ཚོགས་ཀྱི་ཕྱེ་མའི་ཆར་ 
འབབ་པ། ཤར་ཕྱོགས་ན་ཨ་སུ་ར་གསང་བའི་བྲག་ཕུག་ཡོད་པ། དེའང་སྒོ་ཟླ་ 
གམ་ལ་ངོ་མཚར་གྱི་རི་མོ་རང་བྱུང་བ། རིན་པོ་ཆེ་དང་། ཉི་ཟླའི་གཟུགས་ 
བརྙན་འཕྱང་བ། ལྷའི་བྱ་ཀ་ལན་ཏ་ཀས་ཐེག་པ་ཆེན་པོའི་ཆོས་ཀྱི་སྒྲ་སྒྲོགས་པ། 
རིག་འཛིན་མཆོག་དང་། འཕགས་པ་ལས་གང་ཟག་གཞན་ཕལ་པས་བགྲོད་མི་ 
ནུས་སོ། །
དེའི་ཚེ་ལྷ་གྲགས་ལྡན་མཆོག་སྐྱོང་། ཀླུ་འཇོག་པོ། གནོད་སྦྱིན་སྐར་མདའ་ 
གདོང་། སྲིན་པོ་བློ་གྲོས་ཐབས་ལྡན། མི་ལི་ཙ་བཱི་དྲི་མེད་གྲགས་པ་སྟེ་དམ་པའི་ 
རིགས་ཅན་ལྔ་པོས་མགྲིན་གཅིག་ཏུ། ཀྱེ་མ་ཀྱེ་ཧུད་ཀྱེ་མའོ་བློང་། །སྟོན་པ་སྒྲོན་ 
མེའི་འོད་ནུབ་ན། །འཇིག་རྟེན་མུན་པ་གང་གིས་སེལ། །ཞེས་སོགས་གདུང་ཚིག་
138

༄༄༅། །ཟབ་གཏེར་ཆོས་ཀྱི་མཛོད་ཁང༌།
གཉེར་གསུམ་བཏོན་པས། ཕྱོགས་བཅུའི་སངས་རྒྱས་རྣམས་ཀྱིས་གསན་ནས་ཀུན་ 
ཀྱང་ལྕང་ལོ་ཅན་གྱི་གནས་སུ་འདུས་ཏེ། གསང་བའི་བདག་པོ་ལ་བསྐུལ་བ། གསང་ 
བ་དམ་པའི་བདག་པོ་ཁྱོད། །སྔོན་གྱི་གོ་ཆ་ཡལ་ལམ་ཅི། །སྙིང་རྗེས་ས་ལ་བབ་ 
ནས་ཀྱང༌། །འཇིག་རྟེན་གདུང་བ་བསལ་བར་རིགས། །ཞེས་སོགས་བཀའ་སྩལ་ 
པས། གསང་བདག་གིས་ཀྱང་། ལས་དང་སྐལ་བར་རབ་ལྡན་ཞིང་། །རྒྱལ་བས་ 
འབྱུང་བར་ལུང་བསྟན་པ། །བསོད་ནམས་ཆེན་པོའི་སྐལ་ལྡན་རྣམས། །སྤྲུལ་པས་ 
ཇི་ལྟར་ལུང་བསྟན་བཞིན། །ད་ལྟའི་དུས་ལ་འདིར་བབས་ཀྱིས། །འཁོར་བ་སྙིང་ 
པོར་ལུང་བསྟན་བཞིན། །ཆོ་འཕྲུལ་རྣམས་ཀྱི་བྱིན་རླབས་ཀྱིས། །བསྟན་པའི་སྙིང་ 
པོ་དམ་པ་ཞིག །ཇི་ལྟར་བཤད་ཅིང་ལུང་བསྟན་བཞིན། །སྐལ་ལྡན་རྣམས་ལ་ 
བསྒྲོ་བར་བྱའོ། །ཞེས་ཞལ་གྱིས་བཞེས་ནས། རིགས་ཅན་ལྔ་སོགས་རིག་འཛིན་ 
འདུས་པ་ཕལ་མོ་ཆེར། སྔར་འོག་མིན་སོགས་སུ་བསྟན་པའི་གསང་སྔགས་ཀྱི་ 
རྒྱུད་སྡེ་རྣམས་སླར་བཟླས་ཏེ་གསུངས་པ། སྲིན་པོ་བློ་གྲོས་ཐབས་ལྡན་གྱིས་གསེར་ 
གྱི་ཤོག་བུ་ལ་བཻཌཱུརྱ་ཞུན་མས་བྲིས་ཏེ། གླེགས་བམ་རྣམས་དགོངས་པའི་རྩལ་བདུན་ 
གྱིས་ནམ་མཁའ་ལ་སྦས་སོ། ། 
དེའི་ཚེ་ཟ་ཧོར་གྱི་ཡུལ་ན་སྐལ་ལྡན་རྒྱལ་པོ་ཛ་ཞེས་ཐེག་པ་ཆེན་པོའི་རིགས་ 
དང་ལྡན་པ་དོན་ལ་གསང་བདག་རང་གི་རྣམ་པར་འཕྲུལ་བ་ཞིག་ཡོད་པ་ལ། རྨིས་ 
ལྟས་ངོ་མཚར་བ་བདུན་བྱུང་སྟེ། རྨི་ལམ་དང་པོ་ནི། མ་ལ་ཡའི་རྩེ་མོར་ཕྱག་ན་ 
རྡོ་རྗེའི་ཕོ་བྲང་བཅས་ནས་སྐུ་ལས་འོད་ཟེར་སྔོན་པོ་འཕྲོས་པས། འཇིག་རྟེན་གྱི་ 
ཁམས་ཐམས་ཅད་བསྲེགས་སྦྱངས་མི་སྣང་བར་བྱས། གསུང་གི་སྒྲ་འབྲུག་སྟོང་ 
ལྡིར་བ་ལྟ་བུ་ནི་གྲགས། ཐུགས་ཀ་ནས་རྡོ་རྗེ་མཐིང་ཀ་འོད་འབར་བ་གཅིག་བྱུང་
139

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས་རྒྱལ་པོ་ཉིད་ཀྱི་ཐུགས་ཀར་ཐིམ། ཉི་མ་འོད་འབར་བ་གཅིག་ཤར་ནས་སྤྱི་ 
བོར་ཐིམ། ཟླ་བ་འོད་འབར་བ་ཞིག་ཤར་ནས་ཞབས་མཐིལ་དུ་ཐིམ། སྣང་སྲིད་ 
ཐམས་ཅད་རྒྱལ་པོ་ཉིད་ཀྱི་ལྟོ་ན་འཕྱོ་བ་རྨིས་སོ། །གཉིས་པ་ནི། སངས་རྒྱས་
ཐམས་ཅད་ཉི་མ་ལ་ཞོན་ནས་གསེར་གྱི་འཁོར་ལོ་བསྐོར་ཞིང་ཆོས་ཀྱི་བསྒྲོ་བ་མཛད་
པས་སྲིད་པ་གསུམ་གྱི་ཁ་ལོ་སྒྱུར་བར་རྨིས་སོ། །གསུམ་པ་ནི། ནམ་མཁའི་ངོས་
ལ་སྤྲིན་གསེར་གྱི་ཁ་དོག་ཅན་ནི་འཐིབ། ཆོ་འཕྲུལ་གྱི་འབྲུག་སྒྲ་གོ་བར་སླ་ཞིང་
སྙན་པས་ཚིམ་པར་ནི་གྲགས། རིན་པོ་ཆེ་སྣ་ཚོགས་ཀྱི་ན་བུན་ནི་འཐུལ། བཻཌཱུ་རྱ་ 
སྔོན་པོའི་འོད་ཟེར་ནི་འཕྲོས། སྣང་སྲིད་གསལ་བའི་གློག་འགྱུ། རིན་པོ་ཆེ་སྣ་
ཚོགས་ཀྱི་ཆར་ཆེན་པོ་འབབ་པ་ཞིག་རྨིས་སོ། །བཞི་པ་ནི། འཇིག་རྟེན་གྱི་ཁམས་
ཐམས་ཅད་ནི་དག་པའི་ཞིང་དུ་གྱུར། རིན་པོ་ཆེའི་སྒྲོན་མ་འབར་བས་སྣང་སྲིད་
ཀྱི་མུན་པ་མུན་ནག་ཐམས་ཅད་ནི་བསལ། བདུད་རྩིའི་ཆུ་རྒྱུན་འབབ་པས་སེམས་
ཅན་གྱི་ལས་དང་ཉོན་མོངས་པ་ཐམས་ཅད་ནི་སྦྱངས། འགྲོ་བ་ཐམས་ཅད་རྡོ་རྗེ་
རྣལ་འབྱོར་ཆེ་གེ་མོ་ཞེས་བྱ་བའི་སྒྲ་དི་རི་རི་སྒྲོགས་པ་རྨིས་སོ། །ལྔ་པ་ནི། སྤྲིན་
གྱི་ནང་ནས་ཉི་མ་རིམ་པ་སྣ་ཚོགས་ཀྱི་འོད་ཟེར་ཤར་བའི་དཀྱིལ་ནས། རིན་པོ་
ཆེ་སྨུག་པོའི་དཔལ་བེའུའི་སྒྲོམ་བུ་འོད་འབར་ཞིང་ཕྱི་ནང་གསལ་བའི་ངང་ནས།
གསེར་གྱི་གླེགས་བམ་བཻཌཱུརྱ་ཞུན་མས་བྲིས་པ་མང་པོ་སྐར་མདའ་ཐང་ལ་ལྟུང་བ་
བཞིན་དུ་བབ་པ་རྨིས་སོ། །དྲུག་པ་ནི། གླེགས་བམ་དེ་དག་ལ་སངས་རྒྱས་དང༌།
བྱང་སེམས་དང་རིག་འཛིན་ལྷ་དང་ལྷ་མོ་དཔག་ཏུ་མེད་པས་ཡོན་ཏན་གྱི་སྒྲ་སྒྲོགས་
ཤིང་མཆོད་པ་དང་སྐོར་བ་བྱེད་པ་རྨིས་སོ། །བདུན་པ་ནི། ནམ་མཁའ་ལས་ལུང་ 
སྟོན་པའི་སྒྲ་གྲགས་པ། ལས་དང་སྐལ་བར་རབ་ལྡན་ཅིང༌། །རྒྱལ་བས་འབྱུང་
140

༄༅། །ཟབ་གཏེར་ཆོས་ཀྱི་མཛོད་ཁང་།
བར་ལུང་བསྟན་པ། །བསོད་ནམས་ཆེན་པོའི་དྲྭ་མ་ཁྱོད། །སྤྲུལ་པས་ཇི་ལྟར་ལུང་ 
བསྟན་བཞིན། །ད་ལྟའི་དུས་ལ་འདིར་བབ་ཀྱིས། །འཁོར་བ་སྙིང་པོར་བྱ་བའི་ 
ཕྱིར། །ང་ཡི་ཆོ་འཕྲུལ་བྱིན་རླབས་ཀྱིས། །བསྟན་པའི་སྙིང་པོ་དམ་པ་ཞིག །སྐལ་ 
ལྡན་ཁྱོད་ལ་བསྒྲོ་བར་བྱའོ། །ཞེས་པ་རྨིས་སོ། ། 
དེ་ནས་མནལ་སད་དེ་རབ་ཏུ་དགྱེས་ཏེ།ནང་པར་འཁོར་རྣམས་ལ་མདང་གི་
དོན་དེ་ཚིགས་སུ་བཅད་ནས་བཀའ་སྩལ་པས་ཀུན་ཀྱང་ངོ་མཚར་དུ་གྱུར་ཏོ། ། 
དེ་ནས་ཕོ་བྲང་གི་རྩེར་བྱོན་ནས་ཉིན་རེ་བཞིན་མཆོད་པ་ཆེན་པོ་བྱས་ཏེ་ཕྱག་ན་ 
རྡོ་རྗེ་ཟླ་བ་དྲུག་བསྒྲུབས་པས། ཙནྡན་རཏྣ་ སྨུག་པོའང༌། མཆན། ལས་གྲུབ་ 
པའི་ཕྱག་ན་རྡོ་རྗེའི་སྐུ་གཟུགས་གཅིག་ནམ་མཁའ་ལས་རང་བྱོན་ཏེ། རྒྱལ་པོའི་ 
ཕྱག་ཏུ་བབས་པས་དགྱེས་ཏེ། སྔོན་ཚེ་གོང་ནས་བསྒྲུབས་པ་ཡིས། །ལས་རཏྣ་ 
སྨུག་པོའང༌། མཆན། ཀྱིས་མཇལ་བའི་ལྷ་མཆོག་འདི། །བསྐལ་པ་བརྒྱར་ཡང་ 
མི་གཏོང་ངོ༌། །མོས་པའི་སྟོབས་ཀྱིས་ལྷ་མཆོག་འཛིན། །ཞེས་གསུངས་ཏེ་མཆོད་ 
པས། རྨི་ལམ་དང་མཐུན་པར་ཕོ་བྲང་གི་རྩེར་གླེགས་བམ་མང་པོ་བབས་ཏེ་དེ་ 
དག་ལ་མཆོད་ཅིང་བརྟགས་པས། སྒྱུ་འཕྲུལ་རྒྱས་པ་ལེའུ་བརྒྱད་ཅུ་རྩ་གཉིས་ 
པ་ནས། རྡོ་རྗེ་སེམས་དཔའ་སྒྲུབ་པའི་ལེའུ་རྟོགས་པར་གྱུར་ཏེ། དེ་ལ་བརྟེན་ 
ནས་སྒྲུབ་ཚུལ་མཛད་པས། རྡོ་རྗེ་སེམས་དཔའི་ཞལ་གཟིགས་ཏེ། དངོས་གྲུབ་ 
ཅི་འདོད་བཀའ་བསྩལ་པས། གླེགས་བམ་འདི་རྣམས་ཀྱི་དོན་རྟོགས་པར་འཚལ་ 
ལོ༑ ༑ཞེས་གསོལ་བས་རིགས་ཀྱི་བུ་ཁྱོད་ཀྱི་སྟོན་པ་ཕྱག་ན་རྡོ་རྗེ་བྱོན་ནས་འདི་ 
དག་གི་དོན་མངོན་དུ་འབྱིན་པར་འགྱུར་རོ་ཞེས་ལུང་བསྟན་ནས་མི་སྣང་བར་གྱུར་ 
ཏོ༑ ༑དེ་ནས་མ་ལ་ཡའི་རྩེར་ཕྱག་ན་རྡོ་རྗེ་དངོས་སུ་བྱོན་ནས། རོལ་པ་བརྟུལ་
141

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཞུགས་ཀྱི་སྤྱོད་པ་མཛད་དོ། །དེའི་འཁོར་དམ་པའི་རིགས་ཅན་རྣམས་ཀྱིས་གསོལ་ 
བ༑ ཨེ་མ་ངོ་མཚར་རྨད་རེ་ཆེ། །སྐྱེས་བུ་ཆེན་པོ་ཁྱོད་སུ་ཞིག །གང་ནས་བྱོན་ཏེ་ 
གང་ལྟར་བྱུང༌། །གང་ལ་བརྟེན་ནས་གང་དུ་བྱོན། །དོན་དང་ཆེད་ཀ་ཇི་ཞིག་ 
མཆིས། །ཞེས་པའི་ལན་དུ། ང་ནི་ཅིས་ཀྱང་མི་བསྐྱོད་དེ། །མི་འཁྲུགས་རྡོ་རྗེ་ 
སེམས་དཔའ་ཡིན། །སྙིང་རྗེ་གཡོ་ཞིང་བསྐྱོད་པས་ན། །སྲིད་པ་གསུམ་གྱི་གཉེན་ 
གཅིག་པུ། །ཞེས་སོགས་གསུངས་ནས་འཁོར་རྣམས་ཡིད་རང་བར་མཛད་དོ། ། 
དེ་ནས་འཁོར་རྣམས་ཀྱིས། མཚན་མོ་མུན་ནག་སྤྲིན་རུམ་ན། །གློག་འགྱུ་བར་ 
སྣང་སྟོན་པ་ལྟར། །ཐོག་མ་ཐ་མ་མེད་པ་ཡི། །དེ་བཞིན་ཉིད་ཀྱི་དབྱིངས་ཉིད་ 
ནས། །རྣམ་དག་ལམ་ཆེན་འདི་ཉིད་དུ། །བྱུང་བའི་སྐྱེས་བུ་དོན་གྲུབ་ཁྱོད། ། དམ་ 
པ་རྣམས་ཀྱི་གསང་འཛིན་ཅིང་། །གསང་བ་དམ་པའི་བདག་པོར་གྲགས། །ཞེས་ 
སོགས་ཀྱིས་བསྟོད་ནས། དམ་པའི་སྒྲོན་མེ་ཇི་ལྟར་ནུབ། །དམ་པའི་གསང་ལུང་ 
ཇི་ལྟར་བྱུང༌། །ཞེས་སོགས་དྲིས་པའི་ལན་དུ། རྨོངས་པས་གདུང་བ་སེལ་བ་ 
དང་། འཇིག་རྟེན་དུ་སྒྲོན་མ་བཀོད་པ་དང་། ངེས་པ་རྙེད་པ་དང་། སྙིང་པོ་ 
བྱང་ཆུབ་ཏུ་ངེས་པ་དང༌། དགོངས་པ་ངེས་པར་འགྲེལ་པ་དང་། གདུལ་བྱ་ 
དུས་ལ་བབས་པ་དང་། བྱིན་གྱིས་བརླབས་པ་དང་། བརྒྱུད་པ་ཐབས་ཀྱིས་ 
གྲགས་པ་དང་། ཆེད་དུ་མཛད་པ་དང༌། ལུང་ཆེན་ངེས་པར་བསྟན་པ་དང་། 
ལས་རྒྱུན་ཡོངས་སུ་གཅོད་པ་དང་། དགོངས་པ་རྣམ་པར་བགྲོ་བ་སྟེ། གསང་ 
སྔགས་བྱུང་ཚུལ་བཅུ་གཉིས་ཀྱིས་གཏན་ལ་ཕབ་ནས། རྒྱུད་སྡེ་ནམ་མཁའ་དང་ 
མཉམ་པ་རྣམས་གསུངས་ཤིང་དབང་བསྐུར་བར་མཛད་དོ། །དེ་དག་གི་བཀའ་ 
བསྡུ་བའི་གྲོགས་ཀྱང་ལངྐའི་བདག་པོས་བྱས་སོ། །འདི་ལ་འཆད་ཚུལ་འགའ་
142

༄༅། །ཟབ་གཏེར་ཆོས་ཀྱི་མཛོད་ཁང་།
ཞིག་མཆིས་པ་ལས་འདིར་བཤད་པ་ནི་ཀུན་མཁྱེན་ཆོས་ཀྱི་རྒྱལ་པོས་སྙིང་པོའི་ 
སྤྱི་དོན་དུ་གསུངས་པ་བཞིན་ནོ། །
དེ་ནས་རིམ་པར་རིག་འཛིན་རྒྱལ་པོ་ཛས། ཨོ་རྒྱན་གྱི་རྒྱལ་པོ་ཨིནྡྲ་བོ་དྷི། ཟ་ 
ཧོར་གྱི་རྒྱལ་པོ་ཨུ་པ་རཱ་ཛ། ཡུལ་དབུས་ཀྱི་དགེ་སློང་ཀུ་ཀུ་རཱ་ཛ་གསུམ་ལ་བཤད་ 
དེ༑དེ་ཐམས་ཅད་སྐུ་ཚེ་དེ་ཉིད་ལ་ལྷུན་གྱིས་གྲུབ་པའི་རིག་འཛིན་གྱི་ས་ལ་གཤེགས་
སོ༑ ༑ཨིནྡྲ་བྷུ་ཏིས་སྲས་ཤཱཀྱ་བྷུ་ཏི་དང༌། སྲས་མོ་གོ་མ་དེ་ཝཱི་ལ་བཤད་དེ། དེ་ 
གཉིས་ཀྱང་རྣམ་པར་སྨིན་པའི་རིག་འཛིན་གྱི་གྲལ་ལ་འཁོད་དོ། །ཀུ་ཀུ་རཱ་ཛས་ 
རྒྱུད་སྡེ་བཅོ་བརྒྱད་དུ་ཕྱེས་ནས། ནཱ་ག་རྫུ་ན་དང་། དྲང་སྲོང་བྷ་ཥི་ཏ་ལ་བཤད་ 
དེ། ཕྱག་རྒྱ་ཆེན་པོའི་རིག་འཛིན་ཐོབ་བོ། །རྒྱུད་སྡེ་བཅོ་བརྒྱད་ནི་འདི་ལ་ངོས་ 
འཛིན་གྱི་བཞེད་པ་མི་འདྲ་བ་འདུག་ཀྱང་། ཀུན་མཁྱེན་ཆེན་པོའི་བཞེད་པ་ 
ལྟར་ན། སྐུའི་སྐུ་ཡི་རྒྱུད་གླང་པོ་རབ་འབོག སྐུའི་གསུང་རྒྱུད་གླང་པོ་ཆུར་འཇུག 
སྐུའི་ཐུགས་རྒྱུད་སངས་རྒྱས་མཉམ་སྦྱོར་ཏེ་སྐུ་རྒྱུད་གསུམ། གསུང་གི་སྐུ་རྒྱུད་ 
བོ་བརྩེགས་པ། གསུང་གི་གསུང་རྒྱུད་པདྨ་དབང་ཆེན། གསུང་གི་ཐུགས་རྒྱུད་ཟླ་ 
གསང་ཐིག་ལེ་སྟེ་གསུང་རྒྱུད་གསུམ། ཐུགས་ཀྱི་སྐུ་རྒྱུད་རྩེ་མོ་འདུས་པ། ཐུགས་ 
ཀྱི་གསུང་རྒྱུད་གཅིག་ལས་འཕྲོས་པ། ཐུགས་ཀྱི་ཐུགས་རྒྱུད་གསང་བ་འདུས་པ་ 
སྟེ་ཐུགས་རྒྱུད་གསུམ། ཡོན་ཏན་གྱི་སྐུ་རྒྱུད་སྒྲོན་མེ་འབར་བ། ཡོན་ཏན་གྱི་གསུང་ 
རྒྱུད་བདུད་རྩི་ས་མ་ཡ་འབུམ་སྡེ། ཡོན་ཏན་གྱི་ཐུགས་རྒྱུད་དཔལ་མཆོག་དང་ 
པོ་སྟེ་ཡོན་ཏན་གྱི་རྒྱུད་གསུམ། ཕྲིན་ལས་ཀྱི་སྐུ་རྒྱུད་དཔལ་ཕྲེང་དཀར་པོ། ཕྲིན་ 
ལས་ཀྱི་གསུང་རྒྱུད་མ་མོ་རྒྱུད་ལུང་། ཕྲིན་ལས་ཀྱི་ཐུགས་རྒྱུད་ཏ་མ་ལ་འབུམ་ 
སྡེ་སྟེ་ཕྲིན་ལས་ཀྱི་རྒྱུད་གསུམ། སྤྱིའི་སྐུ་རྒྱུད་ཐབས་ཞགས། སྤྱིའི་གསུང་རྒྱུད་ས་
143

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་ཡ་བཀོད་པ། སྤྱིའི་ཐུགས་རྒྱུད་གསང་བ་སྒྱུ་འཕྲུལ་ཏེ་སྤྱི་རྒྱུད་གསུམ་བཅས་ 
བཅོ་བརྒྱད་ལ་བཞེད་ཅིང་། འདི་རྣམས་ཐོག་མ་ནས་གསང་བདག་གིས་ཕྱེས་ཏེ།
རྒྱལ་པོ་ཛ་ལ་བཤད་པར་ཡང་སྔགས་ཀྱི་སྤྱི་དོན་ཚངས་སྒྲ་ལས་གསུངས་ཏེ་འཆད་ 
ཚུལ་གཉིས་སྣང་ངོ་། །གང་ལྟར་ཡང་། ནཱ་ག་རྫུ་ནས་པདྨ་སམ་བྷ་ཝ། དེས་བི་མ་ 
མི་ཏྲ་ལ་བཤད་དེ། འདི་གཉིས་ཀྱང་གདུལ་བྱའི་དོན་དུ་པཎྜི་ཏར་སྣང་ཡང་། ངོ་ 
བོ་ལྷུན་གྱིས་གྲུབ་པའི་རིག་འཛིན་དངོས་ཡིན་ནོ། །ཡང་སྲས་མོ་གོ་མས་བི་ཏྲི་ཀ་ 
མ་ལ། དེས་སངས་རྒྱས་གསང་བ་ལ་གསུངས་ཏེ། འདི་གཉིས་ཀྱང་ཚེ་ལ་དབང་ 
བའི་རིག་འཛིན་དུ་གནས་སོ། །ཡང་དྲང་སྲོང་བྷ་ཥི་ཏས་པྲ་བྷ་ཞུ་མཆན། ཧ་སྟི་ 
ལ་བཤད། འདིས་ཀྱང་ཕྱག་རྒྱ་ཆེན་པོའི་རིག་འཛིན་མཉེས་སོ། ། 
དེས་ཀྱང་ཨོ་རྒྱན་ཆེན་པོ་ལ་གསུངས་ཏེ། འདི་དག་ལ་ཁ་ཅིག་གང་ཟག་སྙན་ 
བརྒྱུད་དུ་འདོད་པ་མི་འཐད་དེ། ལ་ལ་ནི་རྒྱུའི་རིག་འཛིན་ཡིན་ལ། ཕལ་ཆེར་ 
ཕྱག་རྒྱའི་རིག་འཛིན་མང་ཞིང་། པདྨ་དང་བི་མ་ལ་ནི་ལྷུན་གྲུབ་ཀྱི་ས་ལ་བཞུགས་ 
ནས། སེམས་ཅན་གྱི་དོན་དུ་པཎྜི་ཏར་སྣང་བ་སྟེ། འཕོ་བ་ཆེན་པོའི་སྐུར་བཞེངས་ 
པ་ཡིན་ནོ་ཞེས་ཀུན་མཁྱེན་ཆེན་པོས་གསང་སྙིང་སྤྱི་དོན་དུ་གསུངས། ཟབ་པ་ 
སྒྲུབ་སྡེའི་ཕྱོགས་ལ་བཀའ་གཏེར་གཉིས་ཀྱི་སྔ་མའི་ཕྱོགས་ནི་ཕལ་ཆེར་གོང་བཤད་ 
དང་མཐུན་ལ། གཏེར་མའི་ཕྱོགས་རྣམས་ནི། གནས་འོག་མིན་གསང་བ་མཆོག་ 
གི་དཀྱིལ་འཁོར་ཆོས་འབྱུང་དབྱིངས་ཀྱི་ཞིང་མེ་རི་འབར་བར། སྟོན་པ་དཔལ་ 
ཆེན་ཀུན་བཟང་རྡོ་རྗེ་སེམས་དཔའ་ཞི་བ་དང༌། རང་བྱུང་ཆེ་མཆོག་ཧེ་རུ་ཀ་ 
ཁྲོ་བོའི་དཀྱིལ་འཁོར་དུ་བཞེངས་ནས། འཁོར་རང་རིག་གི་ཚོམས་བུར་སྣང་བ་ 
རྣམས་ལ། དུས་ཐོག་ཐ་མེད་པ་མཉམ་པ་ཉིད་ཀྱི་ངང་དུ་ཆོས་ཉིད་རྡོ་རྗེའི་རང་
144

༄༅། །ཟབ་གཏེར་ཆོས་ཀྱི་མཛོད་ཁང་།
སྒྲས་ཐེག་པ་སྤྱི་དང་། བྱེ་བྲག་བདེ་གཤེགས་འདུས་པའི་སྤྱི་རྒྱུད་ལྔ། སྒོས་རྒྱུད་ 
བཅུ། ཡན་ལག་སོ་སོའི་སྒྲུབ་ལུགས་དཔག་ཏུ་མེད་པ་གསུངས་པ་རྣམས། གསང་ 
བདག་རྡོ་རྗེ་ཆོས་ཀྱིས་རང་ཉིད་ཚོམ་བུ་དགུ་ཡི་དཀྱིལ་འཁོར་གྱི་འཁོར་ལོར་སྣང་
བར་མཛད་ནས་ཐོག་མར་ངག་ཏུ་བསྡུས། དེ་ནས་གླེགས་བམ་ལ་བཀོད་དེ་དགོངས་ 
འགྲེལ་ལུང་ལྔ་ཡང་མཛད་ནས། མཁའ་འགྲོ་མ་ལས་ཀྱི་དབང་མོ་ཆེ་ལ་གཏད།
དེས་སྤྱི་བྱེ་བྲག་གི་རྒྱུད་རྣམས་ཕྱེས་ཏེ་དུར་ཁྲོད་ཆེན་པོ་བསིལ་བའི་ཚལ་དུ་མཆོད་
རྟེན་བདེ་བྱེད་བརྩེགས་པར་གཏེར་དུ་སྦས་སོ། །དེ་ནས་དུས་ཕྱིས་སློབ་དཔོན་
བརྒྱད་ཀྱིས་འདོན་པར་འདོད་དེ། དེར་ཚོགས་ནས་མཁའ་འགྲོ་མ་ལ་གཏོར་མ་
ཕུལ་ནས་གསོལ་བ་བཏབ་པའི་ཚེ་མཁའ་འགྲོ་མ་རྣམས་ཀྱིས་འདི་སྐད་ཞུས་སོ། ། 
ཨེ་མ་ཧོ། སྐུ་ནི་ལྷར་གསལ་གསུང་ནི་སྔགས་སྒྲ་སྒྲོགས། །ཐུགས་ནི་མཉམ་ཉིད་རྡོ་ 
རྗེ་ལྟ་བུའོ། །སྤྲུལ་པ་སྣ་ཚོགས་འཕྲོ་བའི་སློབ་དཔོན་བརྒྱད། །བཀའ་ནི་ཅི་ 
བསྩལ་གསུང་ནི་གང་གསུངས་ཉན། ། ཞེས་ཞུས་པས། ཨེ་མ་ཧོ། འདུས་པའི་ 
འཁོར་ཚོགས་མ་མོ་ཌཱ་ཀི་དང་། །བདུད་དང་གཤིན་རྗེ་ལ་སོགས་བདག་ལ་ཉོན། ། 
བཀའ་བཞིན་བྱེད་པ་ཁྱེད་རྣམས་མཆོད་བྱེད་པ། །སྒྲོམ་བུ་དགུ་པོ་དེ་རྣམས་ 
ཁུར་ལ་ཤོག །ཅེ
ས་གསུངས་པས། སློབ་དཔོན་ཧཱུཾ་ཀ་ར་ལ་ཧེ་རུ་ཀ་གལ་པོ་ལ་སོགས་པ་ཡང་ 
དག་ཐུགས་ཀྱི་རྒྱུད་རྣམས་གཏད། འཇམ་དཔལ་བཤེས་གཉེན་ལ་འཇམ་དཔལ་ 
གསང་རྒྱུད་ལ་སོགས་གཤིན་རྗེའི་རྒྱུད་རྣམས་གཏད། ཀླུ་སྒྲུབ་ལ་རྟ་མཆོག་རོལ་ 
པ་སོགས་པདྨ་གསུང་གི་རྒྱུད་རྣམས་གཏད། སློབ་དཔོན་པདྨ་པྲ་བྷ་ཧསྟི་ལའང་
མཆན་འབྱུང་གནས་ལ་བི་ཏོ་ཏ་མ་ལ་སོགས་ཕུར་པ་ཕྲིན་ལས་ཀྱི་རྒྱུད་རྣམས་གཏད།
145

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བི་མ་མི་ཏྲ་ལ་བདུད་རྩི་རོལ་པའི་རྒྱུད་སོགས་བདུད་རྩི་ཡོན་ཏན་གྱི་རྒྱུད་རྣམས་ 
གཏད། དྷཱ་ན་སཾ་སྐྲྀ་ཏ་ལ་རྒྱུད་ལུང་འབུམ་ཏིག་ལ་སོགས་མ་མོའི་རྒྱུད་རྣམས་ 
གཏད། རོམ་བུ་གུ་ཧྱ་དེ་ཝ་ཙནྡྲ་ལ་སྐུའི་རྒྱུད་དྲེགས་པ་འདུལ་བ་སོགས་འཇིག་
རྟེན་དྲེགས་པ་ཅན་གྱི་རྒྱུད་རྣམས་གཏད། འཕུང་བྱེད་ཤཱནྟིཾ་གནྡྷ་ལ་དྲག་སྔགས་
ཤེལ་ཕྲེང་དཀར་པོའི་རྒྱུད་སོགས་དམོད་པ་དྲག་སྔགས་ཀྱི་རྒྱུད་རྣམས་གཏད། 
བདེ་གཤེགས་འདུས་པའི་རྒྱུད་རྣམས་སློབ་དཔོན་ཐུན་མོང་དུ་གཏད་ནས་སླར་
མཆོད་རྟེན་དུ་བཅུག སོ་སོར་གཏད་པའི་རྒྱུད་རྣམས་སློབ་དཔོན་སོ་སོས་ཞལ་
ཕྱེས་ནས་ཡོངས་སུ་རྒྱས་པར་མཛད་དོ། །དེ་ནས་སློབ་དཔོན་པདྨས་སླར་མཆོད་
རྟེན་དེ་ཉིད་ནས་བདེ་གཤེགས་འདུས་པའི་སྐོར་རྣམས་བཏོན་ཏེ་ཡང་ལེ་ཤོད་ཀྱི་
བྲག་ཕུག་ཏུ་བདེར་འདུས་ཀྱི་དཀྱིལ་འཁོར་ཞལ་ཕྱེས་ནས་བསྒྲུབས་པས་ཕྱག་
རྒྱ་ཆེན་པོ་མཆོག་གྲུབ། རིག་འཛིན་བརྒྱད་ལའང་བདེ་འདུས་ཀྱི་དབང་བསྐུར་
ཏེ་ཆོས་ཀྱི་སྐྱེས་འབུལ་བར་མཛད་དོ། །ལུང་ཨ་ནུ་ཡོ་གའི་མདོ་རྣམས་ནི་རི་མ་
ལ་ཡའི་རྩེར་གསང་བདག་གིས་དམ་པའི་རིགས་ཅན་ལྔ་ལ་ཏནྟྲ་སྡེ་བཅོ་བརྒྱད་
གསུངས་པ་དང་དུས་མཚུངས་པར། ཀྲི་ཡ་རྣམས་ཝཱ་རཱ་ཎ་སཱིར་བབས། ཡོ་ག་
རྣམས་མེ་རི་འབར་བར་བབས། མ་ཧཱ་ཡོ་ག་རྣམས་རྒྱལ་པོ་ཛའི་ཁང་ཐོག་ཏུ་བབས།
ཨ་ནུ་ཡོ་ག་རྣམས་རི་མ་ལ་ཡ་གནམ་ལྕགས་ཡོད་པའི་རྩེ་ལ་བབས། ཨ་ཏི་ཡོ་ག་
རྣམས་དྷ་ན་ཀོ་ཥའི་གླིང་དུ་བབས་པ་ལས། རྒྱུད་སྡེ་གཞན་རྣམས་ནི་པུསྟི་དངོས་
སུ་བབས་པ་ཡིན་ཞིང་དེ་ལས་རིམ་པར་བརྒྱུད་ལ། ཨ་ཏི་ཡོ་ག་ནི་དེ་ལྟར་མ་ཡིན་
ཏེ༑ རྡོ་རྗེ་སེམས་དཔའི་སློབ་མ་ལྷའི་བུ་ཀུན་དགའ་སྙིང་པོ་ཞེས་བྱ་བ། རྒྱལ་པོ་ 
ཨུ་པ་རཱ་ཛ་དང་སྣང་གསལ་འོད་ལྡན་གཉིས་ཀྱི་སྲས་མོ་སུ་དྷརྨའི་སྲས་སུ་འཁྲུངས་
146

༄༄༅། །ཟབ་གཏེར་ཆོས་ཀྱི་མཛོད་ཁང་།
ཤིང་། འོག་མིན་དུ་དཔལ་རྡོ་རྗེ་སེམས་དཔའ་ལ་རང་བཞིན་རྫོགས་པ་ཆེན་པོའི་ 
དབང་དང་། ཡང་གསང་བླ་ན་མེད་པའི་གདམས་པ་དང་བཅས་པ་ཡོངས་སུ་ 
རྫོགས་པར་ཞུས་ཏེ་གནས་པ་ལས།སྔར་གྱི་སངས་རྒྱས་ཀྱིས་གསུངས་པའི་སྡེ་
སྣོད་དང་། ཁྱད་པར་དུ་རང་བཞིན་རྫོགས་པ་ཆེན་པོའི་རྒྱུད་འབུམ་ཕྲག་དྲུག་
ཅུ་རྩ་བཞི་ཐུགས་ལ་བཞུགས་པ་རྣམས།རི་མ་ལ་ཡ་རིན་པོ་ཆེ་རྣམ་པར་སྤྲུལ་
པའི་རྩེ་མོར།རྡོ་རྗེ་དབྱིངས་ཀྱི་མཁའ་འགྲོ་མ་བདེ་བའི་རོ་ལྡན་མ་དང་། བདེ་ 
བྱེད་སེར་མོ་ཡོན་ཏན་མཐའ་ཡས་པའི་མཁའ་འགྲོ་མ་གཉིས་ཀྱིས་ཞུས་ཏེ། ལོ་ 
གསུམ་དུ་ཡི་གེར་བཀོད་ནས་མཁའ་འགྲོ་མ་རྣམས་འདུ་བའི་ཕུག་ཏུ་བཞུགས་
སོ༑ ༑དེ་ལྟ་བུའི་སྤྲུལ་པའི་སྐུ་དགའ་རབ་རྡོ་རྗེ་ནས། སློབ་དཔོན་འཇམ་དཔལ་ 
བཤེས་གཉེན་དང་། ཤྲཱི་སེང་ཧ་སོགས་བརྒྱུད་ནས། པད་འབྱུང་། བི་མ། བཻ་རོ་ 
གསུམ་ལ་བཀའ་བབས་ཏེ་དར་བར་མཛད་དོ། །
གསུམ་པ་གང་ཟག་སྙན་ཁུང་དུ་བརྒྱུད་པ་ནི། བོད་ཀྱི་རིམ་པས་བརྒྱུད་པ་རྣམས་ 
ཏེ༑ དེ་ཡང་ལྷ་མོ་དྲི་མ་མེད་པ་ལུང་བསྟན་པ་ལས། ང་ཡོངས་སུ་མྱ་ངན་ལས་ 
འདས་ནས་ལོ་ཉིས་སྟོང་ལྔ་བརྒྱ་ན་གདོང་དམར་བོད་ཀྱི་ཡུལ་དུ་བསྟན་པ་དར་ 
བར་འགྱུར་རོ། །ཞེས་ལུང་བསྟན་པ་ལྟར། ཤཱཀྱ་ལིཙྪ་བཱིའི་རིགས་ལས་བྱུང་བའི་ 
རྒྱལ་པོ་གཉའ་ཁྲི་བཙན་པོ་ནས་རྒྱལ་རབས་ཉེར་འདུན་པ། བྱང་སེམས་ཀུན་ཏུ་ 
བཟང་པོའི་རྣམ་འཕྲུལ་ལྷ་ཐོ་ཐོ་རི་སྙན་བཙན་གྱི་སྐུ་རིང་ལ། ཕོ་བྲང་ཡུམ་བུ་བླ་ 
མཁར་གྱི་རྩེར་མདོ་སྡེ་ཟ་མ་ཏོག སྤང་སྐོང་ཕྱག་རྒྱ་པ། ཙིནྟ་མ་ཎིའི་གཟུངས་ཀྱི་ 
རྐོས་ཕོར་རྣམས་དངོས་སུ་བབས་ཏེ་དམ་པའི་ཆོས་ཀྱི་དབུ་མཉེས། དེ་ནས་གདུང་
རབས་ལྔ་པ་ན། འཕགས་པ་སྤྱན་རས་གཟིགས་ཀྱི་རྣམ་འཕྲུལ་ཆོས་རྒྱལ་སྲོང་བཙན་
147

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྒམ་པོས། རྒྱ་བལ་ནས་སྟོན་པའི་ཞལ་ཚབ་སྣང་བརྙན་རྣམ་གཉིས་སྤྱན་དྲངས། 
ར་ས་འཕྲུལ་སྣང་སོགས་མཐའ་འདུལ་དང་ཡང་འདུལ་གྱི་གཙུག་ལག་ཁང་བརྒྱ་ 
རྩ་བཞེངས། ཆོས་བློན་ཐོན་མི་སམ་བྷོ་ཊས་བོད་ཀྱི་ཡི་གེ་མེད་པ་ལ་ཡི་གེའི་སྲོལ་ 
བཏོད། སྤྱན་རས་གཟིགས་ཀྱི་མདོ་རྒྱུད་ཉི་ཤུ་རྩ་གཅིག་བསྒྱུར། རྒྱལ་ཁམས་ལ་ 
དགེ་བཅུའི་ཁྲིམས་བཅས་ཏེ་དམ་པ་ཆོས་ཀྱི་སྲོལ་བཏོད། དེ་ནས་རྒྱལ་རབས་ལྔ་ 
པ་འཇམ་དཔལ་རྣམ་འཕྲུལ་ཆོས་རྒྱལ་ཁྲི་སྲོང་ལྡེའུ་བཙན་གྱིས་ཟ་ཧོར་མེ་ཏོག་གླིང་ 
ནས་མཁན་ཆེན་བོ་དྷི་ས་ཏྭ་དང་ཨོ་རྒྱན་གྱི་ཡུལ་ནས་སློབ་དཔོན་ཆེན་པོ་པདྨ་
སམ་བྷ་ཝ་སྤྱན་དྲངས་ནས། ནག་ཕྱོགས་ཀྱི་མི་དང་མི་མ་ཡིན་པ་ཐམས་ཅད་
ཚར་བཅད། དཀར་ཕྱོགས་ཀྱི་ལྷ་འདྲེ་རྣམས་བྲན་དུ་བཀོལ་ཏེ་ལུགས་གསུམ་མི་
འགྱུར་ལྷུན་གྱིས་གྲུབ་པའི་གཙུག་ལག་ཁང་རྟེན་དང་བརྟེན་པར་བཅས་པ་བཞེངས།
མཁན་པོས་རྦ་རཏྣ་དང་བཻ་རོ་ཙ་ན་སོགས་སད་མི་མི་བདུན་དང་དགེ་སློང་མི་ལྔ་
སོགས་རབ་ཏུ་བྱུང་སྟེ་བསྟན་རྩ་འདུལ་བའི་བསྟན་པ་སྤེལ་ཏེ་གཞི་ཐམས་ཅད་
ཡོད་པར་སྨྲ་བའི་སྡེ་བཙུགས། ཨོ་རྒྱན་ཆེན་པོས་བཀའ་བབས་ལས་ཅན་སྙིང་གི་
བུ་དགུ་སོགས་བདེ་གཤེགས་འདུས་པའི་དཀྱིལ་འཁོར་དུ་སྨིན་པར་མཛད་དེ།
དེའི་ཚེ་རིགས་ཀྱི་མེ་ཏོག་དོར་བ་ན། མངའ་བདག་རྒྱལ་པོའི་མེ་ཏོག་དབུས་ཆེ་
མཆོག་ལ་བབས། གནུབས་ནམ་མཁའི་སྙིང་པོའི་མེ་ཏོག་ཤར་ཡང་དག་ལ་བབས།
དེ་བཞིན་དུ་གནུབས་སངས་རྒྱས་ཡེ་ཤེས་ཀྱིས་ལྷོ་གཤིན་རྗེ་ལ། ངན་ལམ་རྒྱལ་ 
བ་མཆོག་དབྱངས་ཀྱིས་ནུབ་དབང་ཆེན་ལ། ཇོ་མོ་མཁའ་ཆེན་བཟས་བྱང་རྡོ་ 
རྗེ་གཞོན་ནུ་ལ། འབྲོག་ཅན་དཔལ་གྱི་ཡེ་ཤེས་ཀྱིས་ཤར་ལྷོར་མ་མོ་ལ། རླངས་ 
དཔལ་གྱི་སེང་གེས་ནུབ་བྱང་དྲེགས་པ་ཀུན་འདུལ་ལ། པ་གོར་བཻ་རོ་ཙ་ནས་བྱང་
148

༄༅། །ཟབ་གཏེར་ཆོས་ཀྱི་མཛོད་ཁང་།
ཤར་དམོད་པ་དྲག་སྔགས་ལ་བབས་པས། སོ་སོའི་རྒྱུད་དང་སྒྲུབ་ཐབས་རྣམས་
བསྩལ་པ་ཉམས་སུ་བླངས་པས་གྲུབ་པ་ཐོབ་ནས་སོ་སོའི་རིགས་ཀྱི་གཙོ་བོ་དང་
དབྱེར་མེད་དུ་གྱུར།
གཞན་ཡང་རྒྱ་གར་ནས། སློབ་དཔོན་བི་མ་མི་ཏྲ། ཤཱནྟིཾ་གརྦྷ། དྷརྨ་ཀཱིརྟི་སོགས་ 
པཎྜི་ཏ་བརྒྱ་རྩ་བརྒྱད་སྤྱན་དྲངས། བོད་ཀྱི་ལོ་ཙཱ་བ་ཆེན་པོ་བཻ་རོ་དང་ནམ་སྙིང་ 
སོགས་རྒྱ་གར་དུ་བྱོན་པ་དང་། གཞན་སྐ་ཅོག་སོགས་སྤྲུལ་པའི་ལོ་ཙཱ་བ་ཆེན་པོ་ 
རྣམས་དང་པཎྜི་ཏ་རྣམས་བསྡེབས་ནས།མདོ་རྒྱུད་བསྟན་བཅོས་མན་ངག་གི་
ཚོགས་དཔག་ཏུ་མེད་པ་བསྒྱུར་བཤད་སྒོམ་གསུམ་གྱིས་གཏན་ལ་ཕབ་སྟེ། སངས་ 
རྒྱས་ཀྱི་བསྟན་པ་ཉི་མ་ཤར་བ་ལྟ་བུར་མཛད། དེ་ལས་གསང་བ་སྒྱུ་འཕྲུལ་པའི་
ལུགས་ལ། ཀུན་མཁྱེན་ཆེན་པོས་སྔ་འགྱུར་བར་འགྱུར་ཕྱི་འགྱུར་གསུམ་དུ་བཞེད་ 
དེ༑ དེ་ཡང་སངས་རྒྱས་གསང་བ་གངས་ཏི་སེར་བཞུགས་དུས། བྲན་ཀ་མུར་ཏི། 
སྦས་མཉྫུ་ཤྲཱི། བཻ་རོ་གསུམ་ལ་བཤད་དེ། དེ་ལས་བརྒྱུད་པ་ནི་སྔ་འགྱུར། པདྨས་ 
གཉགས་ཛྙཱ་ན་ཀུ་མ་ར་དང་། ངན་ལམ་རྒྱལ་བ་མཆོག་དབྱངས་ལ་མཆིམས་ཕུར་
བི་
དབང་བསྐུར་ཏེ་སྒྲ་བསྒྱུར་རྒྱ་གར་གླིང་དུ་བསྒྱུར་ནས་བཤད་པ་བར་འགྱུར།
མས་གཉགས་ཛྙཱ་ན་ཀུ་མ་ར་དང་། རྨ་རིན་ཆེན་མཆོག་ལ་བསམ་ཡས་ལྷུན་གྱིས་ 
གྲུབ་པའི་བར་ཁང་དུ་གསུངས་པ་ནི་ཕྱི་འགྱུར་དུ་བཞེད། དེ་གསུམ་ཀའི་བརྒྱུད་
པ་ཀུན་འདུས། གནུབས་སངས་རྒྱས་ཡེ་ཤེས་ནས་རིམ་པར་ཟུར་མེས་དབོན་སོགས་ 
སུ་བརྒྱུད་པ་ཟུར་ལུགས་དང་། གནུབས་ཆེན་ནས། པ་གོར་བློན་ཆེན་འཕགས་ 
སོགས་བརྒྱུད་རིམ་པར་ཀུན་མཁྱེན་རོང་ཀློང་རྣམ་གཉིས་ལས་བརྒྱུད་པ་སོགས་
བརྒྱུད་པའི་བཀའ་སྲོལ་མང་དུ་བྱུང་ངོ་། །ལུང་ཨ་ནུ་ཡོ་ག་འདུས་པ་མདོ་ཡི་སྐོར་
149

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྣམས་ནི། རྒྱ་བལ་བྲུ་ཤའི་མཁས་པ་བཞི་ལས་གནུབས་སངས་རྒྱས་ཡེ་ཤེས་རིན་ 
པོ་ཆེས་གསན་ནས་དར་བར་མཛད། རྫོགས་པ་ཆེན་པོ་ཨ་ཏི་ཡོ་ག་ལས། ཕྱི་ 
སེམས་ཀློང་གི་སྐོར་རྣམས་ནི། གཙོ་བོར་ལོ་ཆེན་བཻ་རོ་ཙ་ནས་སློབ་དཔོན་ཤྲཱི་སེང་ 
ཧ་སོགས་ལ་ཞུས་ནས་དར་བར་མཛད། མན་ངག་གི་སྡེ་ལ། པད་འབྱུང་། བཻ་རོ་ 
བི་མིའི་བཀའ་སྲོལ་དང་གསུམ་བྱོན་པའི་སྔ་མ་གཉིས་གཏེར་ནས་བྱོན་པ་དང་། ཕྱི་ 
མ་ལ་བཀའ་གཏེར་གྱི་བརྒྱུད་པ་གཉིས་སུ་ཡོད་དོ། །
དེ་ལ་ཀུན་མཁྱེན་རོང་ཟོམ་པ་ཆེན་པོས་གསང་སྔགས་ཀྱི་བབས་བདུན་དུ་བཞེད་
དེ༑ བབས་པ་དང་པོ་ཨོ་རྒྱན་སངས་རྒྱས་གཉིས་པས་ཐུགས་སྲས་རྗེ་འབངས་ལས་
ཅན་སྙིང་གི་བུ་དགུ་སོགས་ལ་སྩལ་པ་དང་། གཉིས་པ་གྲུབ་ཆེན་ནམ་མཁའི་སྙིང་
པོ་རྒྱ་གར་དུ་བྱོན་ནས་སློབ་དཔོན་ཧཱུཾ་ཀ་ར་སོགས་ལས་གསན་པ་དང༌། གསུམ་
པ་སློབ་དཔོན་ཤཱནྟིཾ་གནྡྷ་བསམ་ཡས་རབ་གནས་སུ་ཕེབས་སྐབས་གསུངས་པ་དང་།
བཞི་པ་སློབ་དཔོན་སངས་རྒྱས་གསང་བས་གངས་ཏི་སེ་ནས་སྦས་མཉྫུ་ཤྲཱི་སོགས་
ལ་བསྟན་ནས་རྒྱལ་པོ་ལ་སྐྱེས་སུ་བསྐུར་བ་དང་། ལྔ་པ་ལོ་ཆེན་བཻ་རོས་འཕགས་
ཡུལ་གྱི་སློབ་དཔོན་ཤྲཱི་སེང་ཧ་སོགས་མཁས་པ་ཉེར་གཅིག་གི་དགོངས་མཛོད་བྱུང་
བ་རྫོགས་ཆེན་གཙོར་གྱུར། དྲུག་པ་པཎ་ཆེན་བི་མ་ལས་སྐ་ཅོག་རྨ་གསུམ་སོགས་
ལ་སྔར་གསུངས་པ་དང་། བདུན་པ་ལྷ་སྲས་མུ་ནེ་བཙད་པོའི་འདད་ཀྱི་དབུར་
སླར་རྒྱ་ནག་ནས་གཤེགས་པའི་སྐབས་སུ་གཉགས་ཆེན་ཛྙཱ་ན་ཀུ་མ་ར་སོགས་ལ་
གསུངས་པ་རྣམས་སོ་གསུངས། གཞན་ཡང་ཨོ་རྒྱན་དུས་གསུམ་མཁྱེན་པས་མ་
འོངས་ཕྱི་རབས་ཀྱི་གདུལ་བྱ་རྣམས་ལ་དགོངས་ནས་ཟབ་གཏེར་རྒྱ་མཚོ་ལྟ་བུ་ 
སྦས་པ་རྣམས། ཕྱིས་དུས་ལ་བབས་པའི་ཚེ་སྔོན་གྱི་རྗེ་བློན་ས་ཆེན་པོ་ལ་བཞུགས་
150

༄༅། །ཟབ་གཏེར་ཆོས་ཀྱི་མཛོད་ཁང་།
པའི་འཕགས་པ་རྣམས་ཀྱི་རྣམ་པར་འཕྲུལ་བ་སྤྲུལ་པའི་གཏེར་ཆེན་མཆོག་གཉིས་ 
གླིང་པ་བརྒྱད་སོགས་རིམ་པར་བྱོན་པ་རྣམས་ཀྱིས་སྤྱན་དྲངས་ནས་བོད་ཁམས་ 
མཐའ་དབུས་ཀྱི་སྐྱེ་དགུ་ཡོངས་ལ་འཕྲལ་ཡུན་གྱི་ཕན་བདེ་བླ་ན་མེད་པ་སྟེར་བཞིན་
པ་སྟེ། མདོར་ན་རྡོ་རྗེ་ཐེག་པའི་བསྟན་པ་དང་པོ་གཉགས་ལ་བབས། བར་དུ་ 
གནུབས་ལ་བབས། ཐ་མ་ཟུར་ལ་བབས་ཞེས་གྲགས་པ་ལྟར་དེ་དག་གི་ཆོས་བརྒྱུད་ 
མཐའ་ཡས་པ་དང་། ཁྱད་པར་བསྟན་པ་ཕྱི་དར་གྱི་དུས་སུ། ལྷ་རྗེ་འུག་བྱ་ལུང་ 
པའམ་བདེ་གཤེགས་ཟུར་པོ་ཆེ་ཤཱཀྱ་འབྱུང་གནས་ཀྱིས་སྔ་འགྱུར་གྱི་བསྟན་པའི་ 
རྩ་བ་བཙུགས། བདེ་གཤེགས་རྒྱ་བོ་པའམ་ཟུར་ཆུང་ཤེས་རབ་གྲགས་པས་ཡལ་
ག་བརྐྱངས། གསང་བདག་སྒྲོ་ཕུག་པའམ་ཤཱཀྱ་སེང་གེས་ལོ་འབྲས་རྒྱས་པར་མཛད་
པས་ཟུར་མེས་དབོན་རྣམ་གསུམ་ཞེས་གྲགས་ཤིང་། འདིའི་སྐབས་སུ་བོད་
གསང་སྔགས་ཀྱི་བསྟན་པ་དར་ཚུལ་ཨོཾ་ཌི་ཡཱ་ན་དང་མཚུངས་པར་གྲགས། གཞན་
ཡང་གསང་བདག་སྒྲོ་ཕུག་པའི་སློབ་མ་འཛམ་སྟོན་འགྲོ་བའི་མགོན་པོ་ནས། ཀཿདམ་
པ་བདེ་གཤེགས་སོགས་ལ་བརྒྱུད་པ་ཁམས་ལུགས་དང་། གསར་རྙིང་གཉིས་ 
ཀའི་ནང་ནས་འགྲན་ཟླ་དང་བྲལ་བའི་མཁས་པ་ཆེན་པོ་དཔལ་རོང་ཟོམ་པཎྜི་ཏ་
དང་། འོད་གསལ་ཐེག་མཆོག་བསྟན་པའི་ཤིང་རྟ་བ་ཆེན་པོ་ཀུན་མཁྱེན་ཀློང་ 
ཆེན་རབ་འབྱམས་སོགས་མཁས་པ་དང་གྲུབ་པའི་སྐྱེས་ཆེན་བསམ་གྱིས་མི་ཁྱབ་ 
པ༑ དེ་རེ་རེ་ལའང་བརྒྱུད་པའི་བཀའ་སྲོལ་དང་བརྒྱུད་འཛིན་སྐྱེས་ཆེན་བགྲང་ 
གིས་མི་ལང་བ་བྱོན་ཅིང་། བར་སྐབས་དུས་དབང་གིས་ཅུང་ཟད་རྒུད་པར་ཕྱོགས་ 
པ་ན། ལོ་ཆེན་བེེ་རོ་ཙ་ན་དང་རྒྱལ་མོ་གཡུ་སྒྲ་སྙིང་པོ་གཉིས་བསམ་བཞིན་སྲིད་ 
པར་སྐྱེ་བ་བཞེས་པ། རྗེ་རིག་འཛིན་གཏེར་བདག་གླིང་པ་དང༌། མཁན་ཆེན་
151

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དྷརྨ་ཤྲཱི་གཉིས་ཀྱི་ཐུགས་བསྐྱེད་བརྩོན་པ་ཆེན་པོས་བསྟན་པ་རྨང་ནས་གསོས་ཏེ་
གཞིར་བཞེངས་སུ་མཛད། གཡོ་རུ་རྫོགས་པ་ཆེན་པོ་རིག་འཛིན་འཇིགས་མེད་
གླིང་པ་ལ་ཀུན་མཁྱེན་ཆེན་པོའི་ཡེ་ཤེས་ཀྱི་སྐུས་བྱིན་གྱིས་བརླབས་པས་མཁྱེན་ 
རྟོགས་དགོངས་པའི་རྩལ་རྫོགས་ནས་ཐུགས་གཏེར་གྱི་ཕྲིན་ལས་མཁའ་ཁྱབ་ཏུ་
བརྡལ། ཁྱད་པར་དུ་སྔ་འགྱུར་ཀལྤ་དུམ་བུའི་རྒྱུད་ལས། འཇིག་རྟེན་ཁ་བ་ཅན་ 
ཞེས་སུཿ པདྨའི་སྙིང་པོ་ཀུན་དགའ་དང༔ བློ་གྲོས་མཐའ་ཡས་ལ་སོགས་པས 
འཛིན་པས་བསྟན་པ་རྒྱས་པར་འགྱུར༔
ཞེས་སོགས་མདོ་རྒྱུད་དུ་མ་ནས་རྡོ་རྗེའི་ལུང་གིས་བསྔགས་ཤིང་རིགས་པས་ 
གྲུབ་པ་ཚད་མར་གྱུར་པའི་སྐྱེས་ཆེན་ས་གསུམ་ན་འགྲན་ཟླ་དང་བྲལ་བ། པཎ་ 
ཆེན་བི་མའི་རྣམ་འཕྲུལ་ངོ་མཚར་བཀའ་བབས་བདུན་ལྡན་པདྨ་འོད་གསལ་ 
མདོ་སྔགས་གླིང་པ་དང་། བཻ་རོའི་རྣམ་འཕྲུལ་རྒྱལ་བསྔགས་མཛོད་ལྔའི་ཤིང་རྟ་
པ་ཆེན་པོ་ཀུན་མཁྱེན་པདྨ་གར་དབང་བློ་གྲོས་མཐའ་ཡས་ཏེ་རྗེ་བླ་མ་རྡོ་རྗེ་འཆང་
རྣམ་གཉིས་ཀྱི་ཐུགས་བསྐྱེད་བརྩོན་པ་ཆེན་པོས། བོད་གངས་ཅན་ན་ཡོངས་སུ་
གྲགས་པའི་སྔ་འགྱུར་རྙིང་མ། བཀའ་གདམས་གསར་རྙིང་། ལམ་འབྲས། མར་
མིའི་བཀའ་བརྒྱུད། ཤངས་པའི་བཀའ་བརྒྱུད། ཞི་གཅོད། སྦྱོར་དྲུག རྡོ་རྗེ་ 
གསུམ་གྱི་བསྙེན་སྒྲུབ་སོགས་སྒྲུབ་བརྒྱུད་ཤིང་རྟ་ཆེན་པོ་བརྒྱད་རྗེས་འབྲང་དང་
བཅས་པའི་རིང་ལུགས་སྤྱི་དང་། ཁྱད་པར་སྔ་འགྱུར་བཀའ་གཏེར་གྱི་བསྟན་
པའི་མེ་རོ་རྨང་ནས་གསོས་ཏེ་ཕྱི་མའི་མཐར་ཡང་མི་ཉམས་པའི་བཙས་སུ་བཀའ་ 
གཙིགས་ཕྱག་རྒྱས་བཏབ་སྟེ་སྔོན་མེད་མཛོད་ཆེན་ལྔ་ཡི་ཤིང་རྟའི་རིང་ལུགས་
གསལ་བར་མཛད་པ་ཡིན་ལ། དམ་པ་དེ་གཉིས་ཀྱི་ཐུགས་སྲས་སློབ་ཚོགས་རྒྱུ་
152

།ཟབ་གཏེར་ཆོས་ཀྱི་མཛོད་ཁང་།
སྐར་ཕྲེང་བའི་དབུས་ན་མཚན་མོའི་མགོན་པོ་བཞིན་མངོན་པར་འཕགས་པ། 
བཙུན་འཇམ་པའི་རྡོ་རྗེ་ངུར་སྨྲིག་གར་གྱི་བརྫུ་ལ་ཞུགས་པ། སོ་སོ་ཡང་དག་
རིགས་པ་བཞི་དང༌། སྤོབས་པའི་གཏེར་ཆེན་པོ་བརྒྱད་ལ་མངའ་དབང་འབྱོར་
པའི་ཀུན་མཁྱེན་བླ་མ་མི་ཕམ་འཇམ་དབྱངས་རྣམ་རྒྱལ་རྒྱ་མཚོས། རང་ལུགས་
གྲུབ་མཐའི་རྐང་བླངས་ཏེ། གཞན་གྱི་ཟེར་སྒྲོས་ཉ་དང་ཉུང་མ་བསྲེས་པ་ལྟ་བུ་ 
མ་ཡིན་པར། དཔྱད་གསུམ་རྣམ་པར་དག་པ་གསེར་ཞུན་མ་ལྟ་བུའི་ལེགས་བཤད་ 
བསམ་མི་ཁྱབ་པ་མཛད་དེ། མཐའ་དབུས་ཀུན་ཏུ་འཇིགས་མེད་སེང་གེའི་སྒྲ་ 
དབྱངས་སྒྲོགས་པར་མཛད་པས། ཐུབ་བསྟན་སྤྱི་དང་། ཁྱད་པར་ཐུན་མིན་ནང་
རྒྱུད་སྡེ་གསུམ་གྱི་བསྟན་པའི་རྒྱལ་མཚན་དུས་ཀྱི་མཐར་ཡང་ནུབ་པ་མེད་པར་
བསྒྲེངས་པའི་བཀའ་དྲིན་ནི། རང་ལུགས་རྙིང་བསྟན་འཛིན་པ་རྣམས་ཀྱིས་བསྐལ་
པ་རྒྱ་མཚོར་གཞལ་དཀའི་གནས་སུ་གྱུར་པས། ཟོལ་མེད་ཀྱི་བསྟན་ལ་དགོངས་
པའི་སྐྱེས་ཆེན་རྣམས་ཀྱིས། འཇམ་མགོན་རྡོ་རྗེ་འཆང་རྣམ་གསུམ་གྱི་རིང་ལུགས་
དྲི་མ་མེད་པ་ཉིད་སྒོ་དུ་མ་ནས་འཕེལ་ཞིང་རྒྱས་པར་འགྱུར་པའི་ཐབས་ལ་བརྩོན་
པར་ཅིས་ཀྱང་གསོལ་བ་འདེབས་པ་ལགས་ཤིང༌། གོང་སྨོས་རྣམས་ཀྱི་བརྒྱུད་པའི་
རྣམ་ཐར་དང་ལོ་རྒྱུས་རྒྱས་པ་ནི། ཆོས་འབྱུང་པད་དཀར་རྫིང་བུ་དང་། གཏེར་
མཛོད་ལས་འཕྲོས་པའི་གཏམ་ལྷའི་རྔ་སྒྲ་གཉིས་སུ་གསལ་བར་བཤད་ཟིན་པས་
འདིར་མ་སྤྲོས་སོ། །
གཉིས་པ་དེ་ལ་གཞན་གྱིས་ལོག་པར་རྟོག་པ་བསལ་བ་ལ་གསུམ། པུསྟི་ཆར་
རྫུན་དུ་འདོད་པ་བསལ་བ། རྒྱུད་རྣམས་བོད་ཀྱིས་བརྩམས་པར་འདོད་པ་བསལ་ 
བ༑ གཞི་རྒྱུད་རང་གི་ངོ་བོ་ལ་འགལ་བ་བརྗོད་པ་བསལ་བའོ། །དང་པོ་ནི། ཀུན་
153

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཁྱེན་ཆེན་པོས་སྙིང་པོའི་སྤྱི་དོན་དུ་འདི་སྐད་ཅེས་གསུངས་ཏེ། འདིར་གསར་
མ་པ་ཁ་ཅིག་ན་རེ། སློབ་དཔོན་ལ་མ་ལྟོས་པར་གླེགས་བམ་ལ་བརྟེན་ནས་ལྷ་སྒྲུབ་ 
པས་ལྷའི་ཞལ་མཐོང་ཟེར་བ་མི་འཐད་དེ། བཀའ་ལ་རས་ཆོད་འགྱུར་བ་དང་། 
བླ་མ་ལས་མ་ཐོས་པས་ཆོས་ལ་ཁུངས་མེད་པ་དང་། དབང་མ་བསྐུར་བས་ལམ་ 
ལ་གཞི་མེད་པར་འགྱུར་བ་དང་། ལུང་བསྟན་པ་འདི་ཡང་ཁྱོད་ཀྱི་མདོ་སྒྱུ་འཕྲུལ་ 
ལ་སོགས་འབྱུང་བའི་ལུང་བསྟན་མ་ཡིན་གྱི། རྒྱ་གར་ཤར་ཕྱོགས་ཀྲི་ཏི་ཀ་རའི་
གྲོང་ཁྱེར་དུ། རྒྱལ་པོ་རབ་གསལ་ཟླ་བ་ལ་ཕྱག་ན་རྡོ་རྗེས་རྣལ་འབྱོར་གྱི་རྒྱུད་ 
བསྟན་པའི་ལུང་བསྟན་ཡིན་ཏེ་ཁུངས་ནི་སྡོམ་པ་ཕྱི་མའི་རྒྱུད་ན་ཡོད་ཅེས་ཟེར་ 
རོ༑ ༑དེ་ཡང་ཁྱེད་ཅག་ནི་ཕྱིན་ཅི་ལོག་གི་ལིང་ཐོག་གིས་བློ་གྲོས་ཀྱི་མིག་མདོངས་ 
པར་ཟད་ཀྱི། ཚུལ་འདི་ལ་བརྒལ་དུ་རུང་བ་མ་ཡིན་ཏེ། རྒྱལ་སྲས་ཆེན་པོ་པདྨ་ 
འབྱུང་གནས་ལ་སོགས་པའི་གྲུབ་ཆེན་རྣམས་བྱོན་ཅིང་། སྔོན་གྱི་ལོ་པཎ་རྒྱལ་ 
བློན་བྱང་ཆུབ་སེམས་དཔའ་རྣམས་ཀྱིས་ཡིད་ཆེས་པའི་གནས་སུ་བཟུང་ན། ཁྱོད་
ཀྱི་ལོག་རྟོག་འདིས་ཇི་ཞིག་དཀྲུག་ཏུ་ཡོད། འོན་ཀྱང་ལན་མདོ་ཙམ་ཞིག་བརྗོད་
ན༑ སློབ་དཔོན་ལ་མ་ལྟོས་པར་གླེགས་བམ་ལ་བརྟེན་ནས་ལྷ་བསྒྲུབས་པས་ཞལ་ 
མི་མཐོང་བའང་མི་འཐད་དེ། སངས་རྒྱས་ཀྱི་སྤྲུལ་པ་ནི་གང་ལ་གང་འདུལ་དུ་
སྣང་བས་གླེགས་བམ་གྱིས་འདུལ་ན་དེར་སྣང་བ་མི་འགལ་བས། གླེགས་བམ་ཉིད་ 
སློབ་དཔོན་དུ་གྱུར་པའམ་འགལ་མོད། རྒྱལ་པོ་ཉིད་དེ་ལ་དབང་བའི་རིས་ལྡན་ 
དུ་བཤད་ཅིང་། ཕྱག་ན་རྡོ་རྗེའི་སྤྲུལ་པར་གྲགས་ཏེ། དེས་མི་དབང་ན་ནམ་ཡང་ 
ཆོས་ལ་དབང་བའི་གང་ཟག་རྒྱུན་ཆད་པའི་སྐྱོན་ཡོད་ཅིང་། བླ་མ་ལས་མ་ཐོས་ 
པས་ཆོས་ཁུངས་མེད་ཅེས་ཟེར་བ་ནི། མིའི་བླ་མ་ལས་མ་ཐོས་ཀྱང་། ཕྱག་ན་རྡོ་
154

༄༅། །ཟབ་གཏེར་ཆོས་ཀྱི་མཛོད་ཁང་
རྗེ་དངོས་སུ་རོལ་པ་བརྟུལ་ཞུགས་ཀྱིས་བྱོན་ནས་ཆོས་བསྟན་དབང་བསྐུར་བས་
ལམ་ལ་གཞི་མེད་པ་ག་ལ་སྲིད། གལ་ཏེ་མིའི་བླ་མ་མེད་པས་ཡིད་མི་ཆེས་ན། 
ཁྱོད་ཀྱིའང་། ཏེ་ལོ་པས་རྡོ་རྗེ་འཆང་ལ་ཐོས་པ་དེ་ལ་སུ་ཞིག་ཡིད་བརྟན་དུ་རུང་། 
དེ་བཞིན་རྡོ་རྗེ་དྲིལ་བུ་པས་བདེ་མཆོག་ལ་དངོས་སུ་བརྒྱུད་པ་བསྙེགས་པ་ལའང་
མཚུངས་སོ། །
དེ་དག་གྲུབ་པ་ཆེན་པོ་ལ་ཡིན་ནོ་ཞེ་ན། འདིར་ཡང་མཚུངས་པ་ཁོ་ན་སྟེ།
རྒྱལ་པོ་ཉིད་གྲུབ་པ་ཆེན་པོ་དངོས་ཡིན་པ་ཁོ་ནའོ། །ལུང་བསྟན་པ་ལའང་ངེད་
ཀྱི་མདོ་སྒྱུ་འཕྲུལ་ལ་མ་ཡིན་ཞེས་རྣམ་པར་བཅད་པའི་ལུང་ཅི་ཞིག་ཡོད། གལ་ཏེ་
རྣལ་འབྱོར་གྱི་རྒྱུད་བྱུང་བ་ཡིན་དུ་ཆུག་མོད། དེ་ཚེ་གསང་བདག་གིས་མདོ་སྒྱུ་
འཕྲུལ་ལ་སོགས་མ་གསུངས་པའི་ཚད་མ་ཅི་ཞིག་ཡོད། ཆོས་ལ་ཁུངས་ཀྱང་ཤིན་
ཏུ་ཡོད་དེ། རྒྱལ་བས་ལུང་བསྟན་ཅིང་གསང་བདག་གིས་དངོས་སུ་བྱིན་གྱིས་
བརླབས་ཏེ་གྲུབ་ཆེན་དུ་མ་རིམ་གྱིས་བྱོན་པའི་ཕྱིར་རོ། །གལ་ཏེ་དེ་ལྟར་གྱུར་པ་ 
ལའང་ཡིད་མི་ཆེས་ན། མཁའ་འགྲོ་མའི་གླིང་ནས་གླེགས་བམ་བརྐུས་ནས་འཛམ་ 
བུའི་གླིང་དུ་དར་བར་བྱས་པ་དང༌། བྱང་ཤམ་བྷ་ལར་ཆོས་འཚོལ་བ་ལ། ལྷོ་ 
ཕྱོགས་ཀྱི་རྒྱ་མཚོ་བཞུགས་པ་དང༌། སྔོན་དུ་བདག་མེད་མ་ལ་བརྟག་གཉིས་ 
གསན་ནས། ཕྱིས་ཌོ་བྷི་ཧེ་རུ་ཀས་ཨོ་རྒྱན་ནས་བཙལ་བ་སོགས་རང་རང་གི་ལོ་ 
རྒྱུས་འགལ་བ་ཅན་དེ་དག་ཁྱོད་ལ་ཡོད་པས་སུ་ཞིག་ཡིད་ཆེས་སུ་རུང་། གལ་
ཏེ་ཁྱོད་ཀྱི་རྩོད་པས་ངེད་ཀྱི་ཆོས་ལ་སྐྱོན་ཡོད་ན། མུ་སྟེགས་པས་ནང་པའི་
ཆོས་ལ་རྩོད་ན་སངས་རྒྱས་ཀྱི་ཆོས་རྣམས་སྐྱོན་ཅན་དུ་འགྱུར་བ་དང་། ཁྱེད་
རང་གི་ཆོས་སུ་རློམ་པའི་གུར་བརྟགས་སམ་བྷུ་ཏྲ་ལ་སོགས་པ་ལའང་ངེད་ཀྱིས་
155

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྩོད་པ་བྱས་ན་ཆོས་མ་ཡིན་པར་འགྱུར་ཞིང་། ཕན་ཚུན་རྩོད་ཅིང་མཐུན་སྣང་ 
དུ་མ་གྲུབ་པས་ཆོས་མ་ཡིན་ན་ཉན་ཐོས་གྱེས་པ་བཅོ་བརྒྱད་ཀྱང་། ངེད་ཀྱི་འདི་
ཡིན་གྱིས་གཞན་གྱི་ལྟར་མ་ཡིན་ཞེས་རྩོད་པས་ཆོས་མ་ཡིན་པར་འགྱུར་ཏེ། དེ་ 
ལྟར་མ་ཡིན་པར་སངས་རྒྱས་ཀྱི་ཆོས་སུ་གཅིག་པ་བཞིན་ནོ། །དེ་བས་ན་ཆོས་དང་ 
གང་ཟག་ལ་བསྐུར་པ་གདབ་པར་མི་བྱ་སྟེ། དཀོན་མཆོག་བརྩེགས་པ་ལས། དགེ་
སློང་དག་ངའམ་ང་འདྲ་བས་གང་ཟག་དང་ཆོས་ཀྱི་ཚོད་གཟུང་བ་བྱ་ཡི།གཞན་
གྱིས་ནི་མ་ཡིན་ཏེ། སྒྲིབ་པ་རྣམས་ཀྱི་ནང་ནས་ཤིན་ཏུ་ལྕི་བའི་ཕྱིར་དང་། རྣམ་ 
པར་ལྟུང་བ་ཆེན་པོ་ཉམས་སུ་མྱོང་བར་འགྱུར་དུ་འོང་བའི་ཕྱིར་རོ། །ཞེས་སོགས་ 
ལུང་དྲངས་ཏེ་རྒྱས་པར་གསུངས་སོ། །
གཉིས་པ་ནི། ཀུན་མཁྱེན་བླ་མ་འཇམ་དཔལ་དགྱེས་པས་འདི་ལྟར་གསུངས་ 
ཏེ༑ གསང་སྔགས་སྔ་འགྱུར་པ་ཞེས་པའི་མཚན་གཞི་འཛིན་ས། ཆོས་རྒྱལ་སྲོང་ 
བཙན་གྱི་དུས་ནས་བཟུང་ཁྲི་སྲོང་ལྡེའུ་བཙན་གྱིས་དར་ཞིང་རྒྱས་པར་མཛད་པ་ 
ནས། ཇོ་བོ་རྗེ་མ་བྱོན་ཡན་ཆད་དུ་བསྒྱུར་བའི་ཆོས་དང༌། དེ་ཕྱིན་ཆད་བསྒྱུར་ 
བའི་ཆོས་ལ་གསར་མར་གྲགས་པ་ལས། སྔ་འགྱུར་གྱི་ཆོས་ཞེས་བྱ་བ། མདོ་སྡེ་ 
སྣོད་གསུམ་དང་། སྔགས་རྒྱུད་སྡེ་དྲུག་གིས་བསྡུས་པ་རྣམས་ཡིན། དེ་ལ་སྡེ་སྣོད་ 
ཀྱི་ཆོས་རྣམས་བཀའ་ཡིན་མིན་དུ་སུས་ཀྱང་རྩོད་པ་མེད། སྔགས་ཐུན་མོང་བ་ 
གསང་འདུས་སོགས་ནི་གསར་རྒྱུད་དུ་འདོད་ཀྱང་ཐུན་མོང་ཡིན། ཐུན་མིན་ནང་ 
རྒྱུད་སྡེ་གསུམ་ནི་རྙིང་ཆོས་ཞེས་ཐེ་ཚོམ་བྱ་བའི་གཞི་ཡིན་ནོ། །དེ་ལ་ལོག་རྟོག་ 
སྐྱེ་བའི་ས་བོན་གང་ལས་བྱུང་ན་བསྟན་པ་ཕྱི་དར་གྱི་ཐོག་མར། གླང་དར་གྱིས་ 
བསྟན་པ་བསྣུབས་རྗེས། ཀླུ་མེས་སོགས་ཀྱིས་དགེ་འདུན་གྱི་སྡེ་ཚུགས། སོ་ཐར་
156

༄༅། །ཟབ་གཏེར་ཆོས་ཀྱི་མཛོད་ཁང་།
སྡོམ་པའི་བཀའ་མ་ཆད་ཀྱང་། དགེ་འདུན་རྣམས་རང་རང་གི་རྟོག་ཆོས་འཆད། 
ལྟ་བ་ཐ་དད་མི་མཐུན་པར་གྱུར། ཤམ་ཐབས་སྔོན་པོ་ཅན་དང་། ཨཱ་ཙརྱ་དམར་ 
པོའི་ཞབས་ཀྱིས་གསང་སྔགས་ཆགས་ལམ་བསྒྱུར་པས་མངའ་རིས་སྟོད་ཀྱི་དགེ་
འདུན་རྣམས་ལ་ཆགས་ལམ་དར། སྔགས་པ་རྣམས་ཀྱང་སློབ་དཔོན་མེད་པར་
རང་བློས་གཞལ་བའི་རྟོག་ཆོས་འཆད། སྦྱོར་སྒྲོལ་སོགས་སྒྲ་ཇི་བཞིན་པར་སྤྱོད་
པའི་སྔགས་འཆལ་མང་པོ་བྱུང་བས་བོད་ཕལ་ཆེར་ཡིད་སུན། སྐབས་དེར་ལྷ་བླ་
མ་ཡེ་ཤེས་འོད་ཀྱིས་སྔགས་པ་རྣམས་ལ་བཀའ་ཤོག་བརྫང་བར་མཛད་དེ། དེའི་
ནང་ན་ཐུན་མོང་མདོ་ཡི་ལམ་རིམ་བཤད་ནས། དེ་དང་མི་ལྡན་པའི་སྔགས་སུ་
ཁས་བླངས་ནས་སྦྱོར་སྒྲོལ་སོགས་བག་མེད་བྱེད་པ་བཀག་འདུག འདི་ལན་
བཏབ་པའི་གནས་མིན་གདམས་པ་ཡིན། ལོ་ཆེན་རིན་ཆེན་བཟང་པོའི་སྔགས་
ལོག་སུན་འབྱིན་ཡང་འདི་དང་འདྲ་སྟེ་རྙིང་མ་བཀག་པ་མེད་མོད། སྐབས་འདི་
ཙམ་ནས་གསར་ལོ་རྣམས་རིམ་པར་བྱུང་སྟེ། དེ་རྣམས་རྒྱ་གར་དུ་སོང་ཆོས་ཅི་
རིགས་བསྒྱུར།
དེར་རྒྱ་གར་ན་ཡོངས་སུ་གྲགས་པ་རྣམས་བཟུང་། མ་གྲགས་པ་གསང་རྒྱ་ཅན་ 
རྣམས་མ་ཐོབ་པས་ས་བོན་བྱས། གསར་རྙིང་ཕན་ཚུན་ཆགས་སྡང་གིས་ བཟང་
ང་ཆེའི་སྐབས་ཤིག ཆོས་དང་གང་ཟག་གི་བར་དུ་བདུད་ཀྱིས་དཀྲུགས་པའི་བློ་ 
གྲོས་ཀྱིས། ནང་རྒྱུད་ཕལ་ཆེར་བོད་རྩོམ་ཡིན་ཞེས་བསྒྲགས། དེ་བསྒྲགས་མི་ 
འགོས་ལྷས་བཙས་ཀྱིས་མཛད་དོ་ཟེར་བའི་འབྱམས་ཡིག་བཏང་། དེའི་ཚིག་ལ་ 
བརྟགས་ན། ལོ་ཙཱ་ཚོས་བརྩམ་ཆོས་ཡིན། རྒྱ་གར་ན་མི་འདུག པཎྜི་ཏ་ལ་དྲིས་ 
ཀྱང་བུ་མི་བདེན་ཟེར་ཞེས་པ་ཙམ་ཕྲག་དོག་གི་བླུན་ཚིག་འདི་ལས་གཞན་རྒྱུ་མཚན་
157

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏིལ་འབྲུ་ཙམ་མི་སྣང་། དེ་ནས་ཞི་བ་འོད་ཀྱི་བཀའ་ཤོག་སོགས་དང་། དཔལ་ 
འཛིན་སོགས་ཀྱིས་དགག་པ་རྩོམ་པ་ས་བོན་ཡིན། དེ་ལས་འཕྲོས་ཏེ་ཆགས་སྡང་ 
ཅན་རྣམས་ཀྱིས་སྔ་ཆོས་ལ་ཁ་ཟེར་ཞིང་། མི་ཤེས་པ་དག་གཡམ་རྒྱུག་གིས་ཆོས་ 
ཡང་དག་པ་མ་ཡིན་སྙམ་དུ་འཛིན་པ་འདི་བྱུང་བ་ཡིན། སྨྲ་བ་འདི་དོན་གནས་ 
ཡིན་མིན་ཁོ་བོས་ཅུང་ཟད་དཔྱད་ཀྱི། བློ་ལྡན་གཟུ་བོར་གནས་པ་རྣམས་ཀྱིས་ 
སུ་བདེན་ལེགས་པར་དཔྱོད་ཅིག གལ་ཏེ་ཆོས་མིན་ཞིག་ན་དེ་ཤེས་ན་ལོས་
དགག མིན་ན་ཆོས་སྤང་གི་ལས་གསོག་པར་མི་རུང་བས། དེ་ལ་རྒྱ་གར་དུ་མེད་ 
ཅེས་པ། བོད་ལོ་ཐག་རིང་རྐང་ཐང་ཞིག་གིས་རྒྱ་གར་ས་རྒྱ་ཐམས་ཅད་ཇི་ལྟར་ 
ཆུམ་སྟེ། བོད་ས་རྒྱ་ཆུང་ངུའི་ཡུལ་ཐམས་ཅད་ཀྱང་རྐང་ཐང་རེ་ཟུང་གིས་ཨེ་ཆོད་ 
སོམས། ནཱ་ལེནྡྲ་སོགས་ཆོས་སྡེ་ཆེ་བ་རྣམས་སུ་རྒྱལ་བཀའ་མཐའ་དག་ཕྱོགས་གཅིག་ 
ཡོད་པའི་ངེས་པ་མེད་དེ། སྤྱིར་སངས་རྒྱས་ཀྱི་བཀའ་མདོ་རྒྱུད་ལ་ཚད་མེད།
བྱེ་བྲག་ཕལ་ཆེན་དཀོན་བརྩེགས་སོགས་ཀྱི་མ་དཔེ་ཆོས་མངོན་པ་ལ་དགྲ་ལན་
གསུམ་བྱུང་བ་ན་ནུབ་ཚུལ་དང་། འབུམ་རྒྱས་པ་ཀླུ་སྒྲུབ་ཀྱིས་ཀླུ་ཡུལ་ནས་གདན་ 
དྲངས་པ་ཡིན་ན། བོད་ལོ་སླེབ་པའི་གཙུག་ལག་ཁང་གཅིག་ན་མེད་ན་སངས་
རྒྱས་ཀྱི་བཀའ་མིན་ངེས་འདི་བློ་རྒྱ་ཤིན་ཏུ་ཆུང་བ་བྱིས་པའི་ཅ་ཅོ་སྟེ། རྒྱ་གར་
ན་ཡོད་པ་འདི་ཙམ་ཞེས། བོད་ཀྱི་བཀའ་བསྟན་ལྟར་དཀར་ཆག་ནི་ཡོད་པར་ 
མ་བཤད། སྤར་འཁོད་དེ་ཕྱོགས་གཅིག་ཏུ་བསྡུས་པའང་ཡོད་པར་མ་གྲགས།
གལ་ཏེ་ཅི་རིགས་བསྡུས་ཀྱང་མཐའ་དག་བསྡུ་ག་ལ་ནུས་ཏེ། བྲམ་ཟེའི་རྒྱལ་པོ་ 
རྒྱལ་བཤེས་ཀྱིས་བསྟན་པ་ཉམས་དམས་པར་བྱས་པའི་རྗེས། དགེ་སློང་རྣམས་ 
ཀྱིས་ཡུལ་དང་གནས་སྣ་ཚོགས་པ་ནས། སྡེ་སྣོད་གསུམ་གྱི་གླེག་བམ་བསྡུས་ནས།
158

༄༅། །ཟབ་གཏེར་ཆོས་ཀྱི་མཛོད་ཁང་།
ཡུལ་བཅོམ་བརླག་ཏུ་ཡང་དག་པར་བསྡུ་བར་བྱས་པའི་ཚེ། གཞུང་བླ་མའི་གཞུང་ 
མ་རྙེད་ནས་བསྡུ་བའི་གཞི་ཉམས་པར་བཤད་པ་དང་། གསང་སྔགས་ལའང་
བདེ་མཆོག་འབུམ་པ་སོགས་མི་ཡུལ་དུ་མ་དར་བ་སོགས། བྱ་སྤྱོད་རྣལ་འབྱོར་
གྱི་རྒྱུད་ཀྱི་ཚད། བདེ་མཆོག་སྡོམ་འབྱུང་དང་ཡེ་ཤེས་སྙིང་པོ་ཀུན་ལས་བཏུས་
སོགས་ལས་བཤད་པ་དེ་རྣམས་རྒྱ་གར་ནའང་དཔེར་འཁོད་པ་ཡང་དཀའ་ཞིང་
མེད་ན། དེ་ཐམས་ཅད་རྒྱ་གར་ནས་མཐོང་བའི་ལོ་ཙཱ་བ་སུ་ཡང་མི་སྣང་ཞིང་།
སྔ་འགྱུར་དུ་བསྒྱུར་པའི་སྡེ་སྣོད་ཀྱི་ཆོས་ལའང་རྒྱ་དཔེར་བལྟས་ནས་འདྲ་བསྡུར་
ནུས་མཁན་སུ་ཡང་མ་བྱུང་།
རྒྱ་དཔེ་ཀློག་ནུས་མཁན་ཀྱང་དཀོན་ན་གསང་སྔགས་ཀྱི་བཀའ་ཐམས་ཅད་ཡོད་ 
མེད་ག་ལ་ཤེས། སྔགས་ཐམས་ཅད་སངས་རྒྱས་ཀྱི་སྐུ་དུས་ནས་པུསྟི་བྱས་ནས་
གཙུག་ལག་ཁང་རེ་ན་བརྩེགས་ཡོད་པ་མ་རེད། གསང་སྔགས་ཕྱིས་འབྱུང་བར་
ལུང་བསྟན་པ་ལྟར། སྡུད་པ་པོ་ཕྱག་ན་རྡོ་རྗེ་དང་དབྱིངས་ཀྱི་མཁའ་འགྲོའི་བཀའ་ 
རྒྱ་དུས་སུ་ཁྲོལ་བའི་ཚེ། གྲུབ་པའི་དབང་ཕྱུག་རྣམས་ཀྱིས་རིམ་པར་སྤྱན་དྲངས་ 
པ་ཡིན་ཏེ། གསང་འདུས་རྒྱལ་པོ་ཨིནྡྲ་བྷུ་ཏི་ལས་བརྒྱུད་དེ་ཨོ་རྒྱན་གྱི་ཡུལ་ནས་ 
འཕགས་ཡུལ་དུ་དར་ཚར་རྗེས། རྡོ་རྗེ་འཇིགས་བྱེད་ལ་ལི་ཏས་བཙལ་བའི་ལོ་ 
རྒྱུས་དང་། དེའི་ཕྱིས་ཤིག་ན་དུས་ཞབས་པས་དུས་འཁོར་དྲངས་པ་སོགས་ཀྱིས་ 
ཤེས་ནུས་ལ། དེས་ན་གཙིགས་ཀ་ཆེ་བ་ཐམས་ཅད་དེ་དུས་ཡོད་ཀྱང་མི་སྟོན་
པའི་བཀའ་རྒྱ་ཡོད་པས་མི་བསྒྲག་པའང་སྲིད་དོ། །དེའི་ཕྱིར་སངས་རྒྱས་ཀྱི་
གསུངས་ལ་ལོ་ཙཱ་རྐང་འཁྱམས་ཚོས་གཙུག་ལག་ཁང་གཅིག་ན་གང་མཐོང་བ་དེ་ 
ལས་གཞན་རྣམས་སངས་རྒྱས་ཀྱི་བཀའ་མིན་པར་ཐག་བཅད་པ་ནི་ཁྲོན་པའི་རུས་
159

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྦལ་གྱི་རྣམ་ཐར་ཏེ། ས་པཎ་གྱིས། འདི་མཐའ་འདི་ཙམ་ཁོ་ནར་གནས་སོ་ཞེས། ། 
དེ་མཐའ་དེ་ཙམ་ཁོ་ནར་རྗེས་དཔག་ནས། །འགྲོ་བའི་བླ་མའི་གསུང་ལས་བརྒལ་ 
བ་སྟེ། །དེས་ན་མཐའ་མིན་དགོངས་པ་དཔྱད་པར་བྱ། །ཞེས་དང་། ལེགས་པར་ 
བརྟགས་ན་ཕྱོགས་རེའི་མིག་ཅན་ཡིན། །ཞེས་གསུངས། གཞན་ཡང་ལོ་ཙཱ་བ་རེ་ཟུང་ 
གིས་མ་མཐོང་ཞེས་པའི་ཚིག་གིས་ཆོས་མིན་པར་བྱ་ནུས་ན། སྔོན་གྱི་པཎ་གྲུབ་ 
ཆེན་པོ་འཕགས་ཡུལ་ནའང་འགྲན་ཟླ་དང་བྲལ་བའི་པད་འབྱུང་བི་མ་ལ་སོགས་
ཀྱིས་གཟིགས་ནས་བསྟན་པའི་ཆོས་དེས་ཅིའི་ཕྱིར་གོ་མི་ཆོད། འོ་ན་རྙིང་རྒྱུད་
རྣམས་ཅི་ལྟར་ཡིན་སྨྲས་ཚེ། འགོས་ཀྱི་འབྱམས་ཡིག་ན་འདི་སྐད་དུ། གཤེད་
སྐོར་རྣམས་གནུབས་ཀྱི་བརྩམས་ཆོས་ཡིན། རྫོགས་ཆེན་ནམ་མཁའ་ཆེ་སོགས་བཻ་རོས་
བརྩམས་སོགས་བྱས་པ་མི་གཟོ་བའི་སྟེང་དུ་འཕགས་ཆེན་རྣམས་ལ་སྐུར་འདེབས་
མི་བཟད་པའི་རང་ལོག་ལམ་དུ་སོང་ནས། གཞན་བྱིས་པ་འབྲིད་པའི་ས་མཁན་ 
བྱེད་པ་འདི་ཀྱེ་མ་ཧུད།
བོད་ཕལ་ཆེར་སྐལ་བ་ཆུང་བས་ན། ལོ་ཙཱས་བསྒྱུར་ཚད་དེས་བརྩམས་སོ་ཟེར་
ན༑ མདོ་ཕྱོགས་སྐ་ཅོག་སོགས་ཀྱིས་མ་བསྒྱུར་པ་མེད། ཐར་ལོའི་༩ འགྱུར་ཕྲན་
བཅུ་གསུམ་ཙམ་མིན་པ་གསར་འགྱུར་མེད་ལ། མདོ་ཕྱོགས་དཀར་ཆག་ཏུ་བཏབ་
ཅིང་མ་སྦས་པས་སོ་སོའི་གཤམ་དུ་ཡོངས་གྲགས་ལ་འགྱུར་བྱང་ཀྱང་སྔར་ལྟར་
འདུག་པ་འདི་ཚོ་ལོ་ཙཱ་བ་དེ་རྣམས་ཀྱིས་རྩོམ་པ་ཨེ་རེད། འདི་འདྲའི་བླུན་
གཏམ་མཁས་པའི་ཚོགས་སར་དབྱུང་རུང་ཡིན་མིན་དཔྱོད་ཅིག ད་ནི་དེ་དག་
གི་མཚང་བརྟོལ་ནས་བཤད་ཀྱིས་ཉོན་ཅིག སྔ་འགྱུར་པའི་སྔགས་རྒྱུད་རྣམས་
ལོ་ཙཱ་བ་དེ་དག་གིས་བརྩམས་སོ་ཞེས་པའི་ཚིག་འདི་ལ་ཁྱོད་དན་དཔང་ཅི་ཡོད་
160

༄༅། །ཟབ་གཏེར་ཆོས་ཀྱི་མཛོད་ཁང་།
འདྲི་སྟེ། རྒྱུ་མཚན་མེད་པའི་ཚིག་ནི་སྐུར་འདེབས་མི་བཟད་པར་འགྲོའོ། །ཡོད་ 
ན་རྒྱུད་དེ་རྩོམ་གྱིན་ཡོད་པར་ཁྱོད་ཀྱིས་མངོན་སུམ་དུ་མཐོང་ནས་དེ་ལྟར་བརྗོད་ 
པ་ཡིན་ནམ། གཞན་ལས་ཐོས་ནས་སམ། རང་གིས་དཔྱད་ནས་བྱེ་བྲག་ཕྱེད་ 
པའམ། ཡང་ན་མངོན་ཤེས་ཀྱིས་ཤེས་ནས་དེ་ལྟར་བརྗོད་པའི་ཐ་སྙད་བྱས་པ་ལས་ 
མི་འདའ་ན། ཁྱོད་ཀྱིས་མཐོང་བ་ནི་མི་སྲིད་དེ། ཁྱོད་ཡོད་དུས་ལོ་ཙཱ་དེ་དག་ 
མི་བཞུགས་པས་སོ། །གལ་ཏེ་རྣ་བརྒྱུད་ལས་ཐོས་སོ་ཞེ་ན། ཁྱོད་ཀྱི་སྔོན་དུ་བྱུང་ 
བའི་རིན་བཟང་སོགས་ལོ་ཙཱ་བ་རྣམས་ལ་ནི་དེ་ལྟར་མ་གྲགས་ན་ཁྱོད་ཀྱིས་གང་ 
ལས་ཐོས། ཕྱིས་ཀྱི་པཎྜི་ཏའི་ནང་ན་གྲགས་ཆེ་ཞིང་ཚད་མར་གྱུར་པ། བོད་
ཡོངས་ཀྱི་མགོན་པོ་བཀའ་དྲིན་མཚུངས་མེད་ཇོ་བོ་རྗེ་ལྟ་བུའི་ཞལ་ནས་སྔ་འགྱུར་
གྱི་རྒྱུད་སྡེ་རྣམས་ལ་བསྔགས་པ་བརྗོད་ཀྱིས། བོད་ཀྱི་རྫུན་རྒྱུད་མ་གསུངས་ན་
ཁྱོད་ཀྱིས་ཡིད་ཆེས་པའི་ངག་གང་ལས་ཐོས་བརྗོད་དང་རིགས་མི་རིགས་བརྟག་
བྱརའོས་ཀྱང་། དེ་འདྲའི་ཁུངས་སུས་ཀྱང་བཤད་རྒྱུ་མ་རྙེད་ན། རྒྱུ་མཚན་མེད་
པར་ཁྱོད་ཀྱིས་ལོ་ཙཱ་བའི་རྩོམ་ཆོས་ཞེས་ཕྲག་དོག་གི་ཚིག་ཙམ་ནི། དེ་བདེན་ 
པར་འཛིན་མཁན་སུ་ཞིག་ཡོད་ཁྱོད་ཀྱིས་རིགས་པས་དཔྱད་ནས་རྒྱ་ཆོས་དང་
བོད་ཆོས་འབྱེད་ག་ལ་ནུས་ཏེ། གཞལ་བྱ་ལྐོག་གྱུར་ལ་སུས་རྩོམ་མ་རྩོམ་གྱི་གང་
ཟག་གི་རྟགས་བསྟན་བཅོས་ལ་བཀོད་པ་མི་སྲིད་དོ། ། 
དེས་ན་རྩོམ་ཆོས་ཡིན་པར་བདག་གི་མངོན་ཤེས་ཀྱིས་ཤེས་སོ་སྨྲས་ན། ཁྱོད་
དེ་འདྲའི་མངོན་ཤེས་བསླུ་མེད་ཅན་ཡིན་ན། གསང་སྙིང་རྨས་རྩོམ། པྲ་ཁོག་སྣང་
གནུབས་ཀྱིས་བརྩམས་སོ་ཞེས་པའི་ངན་སྨྲས་འདི། ཕྱིས་ལོ་ཙཱ་བ་དང་པཎྜིའི་
ཏའི་ཕྱག་ཏུ་རྒྱ་དཔེ་དངོས་སུ་བྱུང་ནས་བསྒྱུར་བས་ས་སྟེང་འདིར་ཉི་ཟླ་ལྟར་གྲགས་
161

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏེ༑ སྔར་སྐུར་འདེབས་བྱས་པ་ཐམས་ཅད་ཅིག་ཅར་གསལ་བ་འདིས། ཁྱོད་ཀྱི་ 
དམ་བཅའ་དེའི་མཚང་བུད་པ་འདི་འདྲ་གང་ལས་འབྱུང༌། དེས་ན་མུ་སྟེགས་ 
པ་རྣམས་ཀྱིས། སྟོན་པ་ཤཱཀྱའི་རྒྱལ་པོ་ལ་སྒྱུ་མ་ཤེས་པ། འཁོར་སྒྱུ་མས་ཁ་འདྲིད་ 
པ་སོགས་སྐུར་བ་འདེབས་པ་དང་འདྲ་སྟེ། སྐྱེ་བོ་སྐལ་དམན་བློ་ཞན་རྣམས་ལོག་
ལམ་དུ་སྒྱུར་བའི་བདུད་ཀྱི་གསང་ཚིག་བརྟགས་ན་དོན་གྱིས་དབེན་པའི་བླུན་
གཏམ་ངོ་ཚ་བ་འདི་འདྲ་སོར་བཞག་གིས་རྗེས་བརྗོད་བྱེད་པ་རྣམས་ངོ་མི་ཚའམ།
མཁས་པའི་ཚིག་ལ་རིགས་པའི་རྒྱུ་མཚན་ཡོད་ན། རྒྱུ་མཚན་མེད་པའི་ཅ་ཅོ་ནི་
བརྟགས་ན་བཞད་གད་ཀྱི་གནས་སོ། །དེས་ན་དེ་འདྲའི་བརྗོད་པ་ལ་སྒྲུབ་བྱེད་ 
གཏན་ཚིགས་མེད་པས་ཅི་ཡང་འགྲུབ་པར་མི་ནུས་སོ། །དེ་ལ་གནོད་བྱེད་ཀྱི་ 
རིགས་པ་གཞན་ཡང་ཡོད་དེ། སྔར་གྱི་ལོ་ཙཱ་འཕགས་ཆེན་སར་བཞུགས་དེ་དག་
གིས་བརྫུན་རྒྱུད་ཅིའི་ཕྱིར་རྩོམ་པའི་རྒྱུ་མཚན་བརྗོད་དགོས་ན་རྒྱུ་མཚན་སྨྲོས་ 
ཤིག དེ་ཡང་རྒྱལ་བསྟན་ལ་ཐོ་བཙམས་པའི་བདུད་ཀྱི་ལས་སྤེལ་བ་ནི་མ་ཡིན་ 
ཏེ༑ དེ་དུས་རྫུན་ལུང་རྩོམ་པའི་དུས་མ་ཡིན། ཡིན་ན་མདོ་ཕྱོགས་ཐམས་ཅད་ 
ཀྱང་ཅིས་མ་རྩོམ་སྟེ། སྔགས་རྒྱུད་ཁོ་ན་རྩོམ་པའི་དགོས་པ་དང་རྒྱུ་མཚན་ཁྱེད་ 
ལ་བརྗོད་རྒྱུ་མེད་དོ། །
རྙེད་པའི་ཕྱིར་ནི་མ་ཡིན་ཏེ། དེ་དུས་རྫུན་ལུང་རྩོམ་པས་རྙེད་པ་ཕར་ཞོག ཆོས་ 
རྒྱལ་བཀའ་བཙན་པས། རྒྱ་ཆོས་རྣམས་བམ་པོའི་གྲངས་སོགས་བཅད་དེ་ཚིག་ 
ལྷད་ཕྲ་མོ་མི་འཇུག་པའི་ཞིབ་ཆ་ཡོད་པ་དང་། འཕགས་ཡུལ་པཎ་ཆེན་གྲུབ་ 
པའི་དབང་ཕྱུག་དུ་མ་དཔང་པོ་ན་བཞུགས་བཞིན་པ་ཡིན་པ་དང་། ཆོས་ཀྱི་རྒྱལ་ 
པོ་འཇམ་དཔལ་དབྱངས་ཉིད་བཞུགས་ནས་ཆོས་ཀྱི་འཆད་ཉན་བྱེད་པའི་སྐབས་
162

༄༅། །ཟབ་གཏེར་ཆོས་ཀྱི་མཛོད་ཁང་།
ཡིན་པས་རྫུན་ལུང་གིས་རྙེད་པ་འབྱུང་བའི་དུས་མ་ཡིན་ཏེ། རྨས་གསང་སྙིང་ 
རྩོམ་པས་རྒྱལ་པོའི་ཆད་པས་མི་ལོ་བཅུ་གཉིས་གབ་དགོས་བྱུང་ཞེས་དཔལ་འཛིན་
གྱིས་སུན་འབྱིན་བརྗོད་པ་ནི། དེ་དུས་རྫུན་ཆོས་སྤེལ་བའི་དབང་མེད་པའི་དན་
རྟགས་སུ་སོང་གི་སུན་འབྱིན་དུ་མ་སོང་སྟེ་རང་ཚིག་དངོས་ཤུགས་འགལ་བས་ཤེས་
པར་ཟད། སྤྱིར་ཡང་རྒྱལ་པོ་བཀའ་བཙན་པས་རྨ་རིན་ལོ་བཅུ་གཉིས་སུ་གབ་ 
དགོས་བྱུང་ན། གནུབས་དང་བཻ་རོ་སོགས་ཀྱིས་དེ་བས་མང་བའི་རྒྱུད་རྩོམ་པ་ 
ཆོས་རྒྱལ་གྱིས་མ་དགོངས། པད་འབྱུང་གིས་མ་གསན་ནམ། གསན་ནས་ཤེས་ 
ཀྱང་རྫུན་རྒྱུད་མི་འགོག་ན་རྨ་རིན་ལ་ཆད་པ་ཅི་སྟེ་འོང་། རང་ཚིག་དངོས་འགལ་ 
འདི་འདྲ་མ་སྨྲས་ཐབས་མེད་ཅི་འདུག པཎ་གྲུབ་ཆོས་རྒྱལ་དེ་རྣམས་ཀྱི་དུས་སུ་
མ་དགོངས་པ་རྗེས་སུ་ཁྱེད་ཀྱིས་ཤེས་སོ་སྨྲས་པའི་ཚིག་དེར་བརྟག་དཔྱད་མི་ཤེས་ 
པའི་བྱིས་པ་དག་ལས། བརྟག་དཔྱད་ཅུང་ཟད་ཡོད་པ་སུ་ཞིག་ཡིད་ཆེས་པར་ 
འགྱུར། ཁྱོད་ཀྱི་རྒྱུད་རྣམས་ཀྱང་ལོ་ཙཱ་སོ་སོས་བྱས་སོ་ཞེས་བརྗོད་ནའང་མཚུངས་ 
པས། འདི་འདྲའི་ཚིག་ཙམ་གྱིས་ཕན་ཚུན་སུན་འབྱིན་ཅི་ཡང་མི་ནུས་པས་དོན་
ཅི་ཡང་མེད་དོ། །
སེམས་ཅན་ལ་ཕན་པའི་ཕྱིར་ནི་བཀའ་མིན་ལ་བཀར་བཏགས་ཏེ་སངས་རྒྱས་ལ་ 
རྫུན་གྱིས་སྐུར་ཞིང་ཆོས་ལ་དབང་ཟ་བའི་དམྱལ་བའི་རྒྱུ་དེ་འདྲ། མཁས་ཤིང་ 
གྲུབ་པ་བདག་ཉིད་ཆེན་པོ་དག་གིས་ག་ལ་མཛད་དེ་སྐུར་འདེབས་འབའ་ཞིག་ 
ཏུ་ངེས་ནུས་སོ། །དེ་དུས་ཀྱི་གང་ཟག་དམ་པ་དེ་དག་གིས་དེ་ལྟར་རྫུན་ཆོས་ 
སྤེལ་ན། ཕྱིས་སུ་ཁྱོད་རྒྱ་གར་དུ་ཕྱིན་ནས་ངས་བསྒྱུར་ཟེར་བ་ཚོ་ལ་དན་དཔང་ 
མཁས་པ་སུ་ཡོད། ཆོས་ཀྱི་རྒྱལ་པོས་ཆོས་གྲལ་བཞག་པའི་བཀའ་ཐེམ་མི་སྣང་
163

། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལོ་ཙཱ་བ་དེ་ཚོས་རྫུན་ཆོས་མི་རྩོམ་པའི་རྒྱུ་མཚན་ཅི་ཡང་མེད་པས། སྔ་འགྱུར་བས་ 
ཀྱང་གསར་འགྱུར་ལ་ཐེ་ཚོམ་ཅིས་མི་ཟ། དེས་ན་དེ་འདྲའི་ཚིག་ཕྲག་དོག་གིས་ 
བསླངས་ཀྱང་མཐར་རང་དམའ་འབེབ་བྱེད་དུ་འགྱུར་རོ། །དེས་ན་ཁྱེད་ཅག་གི་ 
སྨྲ་ངན་དེ་ལ་སྒྲུབ་བྱེད་མི་སྲིད་པས་སྨྲ་བཅད་བྱིན་པ་ཡིན་ནོ་གསུངས། གསུམ་པ་ 
ནི། སྔོན་གྱི་མཁས་པ་རྣམས་ཀྱི་ལེགས་བཤད་ཀྱི་བཅུད་བསྡུས་ཏེ། ཟེ་ཆེན་མ་ཧཱ་ 
པཎྜི་ཏ་འཇམ་མགོན་བསྟན་འཛིན་འཕེལ་རྒྱས་སམ་མཐུ་སྟོབས་ཞབས་ཀྱིས་འདི་ 
ལྟར་གསུངས་ཏེ། མདོར་ན་རྫོགས་པ་ཆེན་པོའི་གནས་ལུགས་ནི། ལྟ་བ་ཡོངས་ 
གྲུབ། རྒྱུ་འབྲས་དག་མཉམ། བདེན་པ་དབྱེར་མེད། གཟུང་འཛིན་རང་ཞིག སྐྱེ་ 
འགག་ཟང་ཐལ། སྤྲོས་མ་སྤྲོས་ཀྱི་མཐར་མ་ལྷུང་། བློས་མ་བཅོས། ཕྱིར་མི་འཕྲོ། 
ནང་དུ་མི་གཟུང་། བར་དུ་མི་གཞག བརྗོད་པ་ཐམས་ཅད་ཚིག་དང་ཐ་སྙད་ཀྱི་ 
སྦུན་པ། བསམ་ཚད་དཔྱོད་ཚད་ཐམས་ཅད་རྟོག་པས་བཏགས་པ་ཁོ་ནར་སོང་ 
བས་རང་ངོ་ཁས་ལེན་གྱི་མཐར་མི་གནས་པའི་ངང་དུ་ལ་བཟླ་བ་ཞིག་སྟེ། རྡོ་རྗེ་
སེམས་དཔའ་སྙིང་གི་མེ་ལོང་ལས། རིག་པའི་ཆོས་ཐམས་ཅད་བདག་རྟོག་གི་བློ་ 
དང་བྲལ་བར་ཤེས་པར་གྱིས་ཤིག ཅེས་སོ། །
འོན་ཀྱང་སྔ་ཕྱི་ཅི་རིགས་པ་རྣམས་སུ་ཆོས་ཉིད་ཟབ་མོ་བློས་བྱས་ཀྱིས་སྒྲུབ་པར་ 
རློམ་པ་རྣམས་ནི་ཆོས་ཉིད་བློ་བྲལ་གྱི་གཏམ་ཟབ་མོས་སྐྲག་པར་གྱུར་ཞིང་། འདིས་
ལམ་གྱི་རིམ་པ་འོག་མ་རྣམས་སུན་ཕྱུང་བ་ལྟར་སྣང་བ་ལ་ཟབ་མོའི་ཕྱོགས་དང་
རྒྱ་ཆེ་བའི་གནས་ལ་ཤིན་ཏུ་མཛའ་བ་མ་ཡིན་པའི་རྟོག་གེའི་བློ་གྲོས་ལྟར་སྣང་དང་
ལྷན་ཅིག་ཏུ། དུས་སྔ་ཕྱི་ཙམ་ལའང་ཕྲག་པ་དོག་པའི་དཀའ་ཐུབ་རེས་འགའ་
མ་ཡིན་པར་ལྷུར་ལེན་པ་དག་བྱུང་མོད་ཀྱི། འཕགས་པ་འཇམ་དཔལ་གྱིས། བྱ་
164

༄༅། །ཟབ་གཏེར་ཆོས་ཀྱི་མཛོད་ཁང་།
བ་རྣམས་ལ་རྣལ་འབྱོར་པ། །ལམ་ཆེན་དག་ཏུ་ཡོངས་འཛིན་པ། །རི་དྭགས་སྨིག་ 
རྒྱུ་སྙེགས་པ་ལྟར། །རྟག་ཏུ་སྣང་ཡང་མི་ཟིན་ནོ། །དེ་བས་དེ་དག་ཐམས་ཅད་ 
ཀྱང་། །ཡང་དག་མིན་པའི་བློ་དང་བཅས། །འོག་མ་འོག་མའི་རྣལ་འབྱོར་བློ། ། 
གོང་མ་གོང་མ་ཁྱད་པར་འཕགས། །འོག་མའི་བློ་ནི་གོང་མ་ཡི། །ཤེས་རབ་ཀྱིས་ 
ནི་སུན་འབྱིན་ནོ། །ཞེས་གསུངས་པ་བཞིན་ཤེས་པར་བྱ་ཞིང་རྩོད་པའི་ཀུན་སློང་
ཆོས་ཉིད་བསམ་མི་ཁྱབ་པའི་ངང་དུ་ཞི་བ་ལ་མཁས་པར་བྱའོ། ། 
་ཡང་རྫོགས་པ་ཆེན་པོའི་གཤིས་ལ་བྱ་བ་དང་བྲལ་བའི་གྲུབ་མཐའ་རྒྱུ་རྐྱེན་ 
འདུས་བྱས་ཀྱི་ཁམས་སུ་མི་གནས་པའི་ཡེ་ཤེས་ངེས་དོན་མཐར་ཐུག་པ་དྲང་
ཐད་དུ་སྟོན་པའི་སྐབས། དཀར་ནག་རྒྱུ་འབྲས་ལ་འབད་རྩོལ་གྱིས་བྱས་ཆོས་ལ་
ལྟོས་འཆའ་མི་དགོས་པར་བཤད་པ་ལ། བོད་འགའ་ཞིག་གིས་སྤྱོད་ཕྱོགས་སྤངས་
པའི་ཧྭ་ཤང་དང་མཐུན་པར་ཐལ་ལོ་ཞེས་སྨྲེ་སྔགས་འདོན་པ་བྱུང་མོད། ལར་བདེ་
བར་གཤེགས་པས་ཆོས་ཀྱི་འཁོར་ལོ་གསུམ་བསྐོར་བའི་རིམ་པ་དང་པོ། དགེ་མི་
དགེའི་རྒྱུ་འབྲས་མི་བསླུ་བར་སྟོན་པ་དེ་ཡང་། འཇིག་རྟེན་གྱི་ངོ་ལ་ལྟོས་ནས་
བསྟན་པའི་ཕྱིར་དྲང་དོན་དུ་བཞག་པ་ཡིན། བར་ཐ་གཉིས་རྣམ་ཐར་སྒོ་གསུམ་
གྱི་མཚན་ཉིད་དུ་དོན་གྱིས་མི་མཐུན་པ་མེད་ལ། ངེས་དོན་ཟབ་མོའི་གནས་
ལུགས་སྟོན་པ་ཟབ་པ་དང་། ཆེས་ཟབ་པའི་ཁྱད་པར་ཙམ་ཡོད། དྲང་ངེས་ཀྱི་
དོན་དེ་ཡང་འདུས་བྱས་དང་། འདུས་མ་བྱས་ཀྱི་སྒོ་ནས་འབྱེད་ཅིང་། བརྗོད་
བྱ་དེ་དག་ཤས་ཆེ་ཆུང་གི་སྒོ་ནས་དབྱེ་བ་ཡིན་པར་མཁས་པ་ཀུན་ལ་གྲགས་ཤིང་
གྲུབ་མོད། དེ་ལྟར་ཉིད་ཀྱིས་རེ་ཞིག་བཀའ་བར་པར་རྣམ་ཤེས་ཀྱིས་བསྡུས་པའི་
ཆོས་ཐམས་ཅད་རང་གི་ངོ་བོས་སྟོང་པར་ཁས་བླངས་ནས། དེ་ངེས་དོན་དུ་འཆད་
165

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས་
པའི་སྐབས། གང་ལ་དམིགས་པར་བྱ་བ་ཐམས་ཅད་དང་བྲལ་བ། རྟོག་པ་དང་ 
རྣམ་པར་རྟོག་པ་ཐམས་ཅད་སྤང་བ། གང་ལ་བླང་བ་དང་དོར་བར་བྱ་བའི་ཆོས་
དམིགས་སུ་མེད་པ་སྟེ་མདོར་ན་གཟུང་འཛིན་གྱི་ཆོས་རྣམས་ལས་ཡང་དག་པར་ 
འདས་པའི་འདུས་མ་བྱས་ཀྱི་གནས་ལུགས་གང་ཡིན་པ་དེ་ལ། རྣམ་ཐར་སྒོ་གསུམ་ 
གྱི་མཚན་ཉིད་ཀྱང་གནས་པའི་ཕྱིར། རྫོགས་ཆེན་པས་གཞིའི་དུས་སུ། འཁོར་
འདས་མཉམ་པ་ཉིད་དུ་བལྟ་བས་རྒྱུ་འབྲས་ཐ་དད་དུ་མི་འབྱེད། ལམ་གྱི་དུས་ 
སུ་ཅི་ལའང་རྣམ་པར་མི་རྟོག་པས་བླང་བ་དང་དོར་བའི་མཐའ་མི་དཔྱོད། འབྲས་ 
བུའི་དུས་སུ་ཐོབ་བྱ་རེ་དོགས་དང་བྲལ་བའི་གདེང་ཆོས་ཀུན་ཟད་སར་འཁྱོལ་བ་ 
ལ་གྲུབ་མཐའི་སྙིང་པོར་བྱེད་དེ། ཀུན་བྱེད་རྒྱལ་པོ་ལས། ཡོ་ག་ཤིན་ཏུ་རྣལ་ 
འབྱོར་རྫོགས་ཆེན་ལ། །རྒྱུ་དང་འབྲས་བུ་ཡོད་ཅེས་སྨྲ་བྱེད་ན། །དེ་ནི་རྫོགས་ 
ཆེན་རྟོགས་པའི་དོན་མི་ལྡན། །དོན་དམ་ཀུན་རྫོབ་གཉིས་སུ་སྨྲ་བྱེད་ན། །སྒྲོ་དང་ 
སྐུར་བ་གདབ་པའི་ཚིག་ཡིན་ཏེ། །དེ་ཡིས་གཉིས་སུ་མེད་པར་རྟོགས་པ་མེད། ། 
དུས་གསུམ་སངས་རྒྱས་རྣམས་ཀྱིས་རྟོགས་པ་ཡང་། །གཉིས་སུ་མ་མཐོང་རྣམ་ 
གཞག་གཅིག་ཏུ་རྟོགས། །ཞེས་གསུངས་པ་བཞིན་ནོ། ། 
དེ་ལྟ་བུའི་གྲུབ་མཐའི་འཆའ་ལུགས་ཆེན་པོ་འདི་ནི། གཉིས་སུ་མི་གསུང་བའི་ 
སངས་རྒྱས་བཅོམ་ལྡན་འདས་ཀྱི་ངེས་དོན་ཟབ་མོའི་མདོ་སྡེ་རྣམས་ཀྱི་དགོངས་
པའང་དེ་ཁོ་ན་ཉིད་དུ་གནས་པ་ཡིན་ཏེ། ཚངས་པ་ཁྱད་པར་སེམས་ཀྱིས་ཞུས་ 
པའི་མདོ་ལས། ཆོས་ཐམས་ཅད་ཀྱི་རང་བཞིན་དེ་གང་ཞེ་ན། ཆོས་ཐམས་ཅད་ 
ནི་སྟོང་པ་ཉིད་ཀྱི་རང་བཞིན་ཅན་ཏེ་དམིགས་པ་དང་བྲལ་བའོ། །ཆོས་ཐམས་ཅད་ 
ནི་མཚན་མ་མེད་པའི་རང་བཞིན་ཅན་ཏེ་རྟོག་པ་དང་རྣམ་པར་རྟོག་པ་དང་བྲལ་
166

༄༅། །ཟབ་གཏེར་ཆོས་ཀྱི་མཛོད་ཁང་།
བའོ། །ཆོས་ཐམས་ཅད་ནི་སྨོན་པ་མེད་པའི་རང་བཞིན་ཅན་ཏེ། བླང་བ་མེད་པ། 
དོར་བ་མེད་པ། བསམ་པ་མེད་པ། ནུས་པ་མེད་པ། ཤིན་ཏུ་ངོ་བོ་ཉིད་དང་ 
བྲལ་བ་ཡིན་ཏེ། དེ་ནི་རང་བཞིན་གྱིས་འོད་གསལ་བའོ། །འཁོར་བའི་རང་ 
བཞིན་གང་ཡིན་པ་དེ་མྱ་ངན་ལས་འདས་པའི་རང་བཞིན་ཡིན་ནོ། །མྱ་ངན་ལས་ 
འདས་པའི་རང་བཞིན་གང་ཡིན་པ་དེ་ཆོས་ཐམས་ཅད་ཀྱི་རང་བཞིན་ཏེ། དེའི་
ཕྱིར་སེམས་རང་བཞིན་གྱིས་འོད་གསལ་བ་ཞེས་བྱའོ། །ཞེས་གསུངས་པ་ལྟར་རོ། ། 
དེའི་ཕྱིར་ལྟ་བ་ཁས་ལེན་དང་བྲལ་བ། སྒོམ་པ་ཡིད་བྱེད་དང་བྲལ་བ། སྤྱོད་པ་ 
བླང་དོར་དང་བྲལ་བ། འབྲས་བུ་རེ་དོགས་དང་བྲལ་བ་བཞི་པོ་དེས་རྣམ་པར་ 
ཐར་པའི་སྒོ་གསུམ་གྱི་མཚན་ཉིད་ཉམས་ལེན་རྗེན་པར་དེ་ལས་གཏན་དུ་ཅི་ཞིག་ 
ཕབ། ཁྱེད་ཉིད་ཀྱིས་ཚད་མར་ཁས་ལེན་སོར་བཞག་གི་རྒྱུད་སྡེ་དུ་མའི་རྫོགས་ 
རིམ་མན་ངག་གིས་འཆད་པ་ན། གྲུབ་མཐའ་འཁོར་འདས་དབྱེར་མེད་ཅེས་པ་ 
འདི་ལ་ངོས་མ་བཟུང་ན། རྟོག་གེའི་བློས་བཞག་པའི་གྲུབ་མཐའ་དང་ནི་འདི་གཉིས་ 
གཅིག་ཏུ་མཛའ་བའི་སྐབས་མི་འབྱུང་ངོ་། ། 
འོན་ཏེ་ལྟ་བའི་ལྡོག་པ་ནས་དེ་ལྟར་ཡིན་ཀྱང་སྤྱོད་པའི་ཕྱོགས་དོར་བས་སོ་ཟེར་
ན༑ ལྟ་བ་དོན་དམ་པའི་བདེན་པ་མ་འཁྲུལ་པའི་གནས་ལུགས་མཐོང་བ་ལ་ལྟོས་ 
ཏེ་བཞག་ན། སེམས་དང་སེམས་བྱུང་གི་གོ་ན་གནས་པའི་བསླབ་པ་སོགས་འདུས་ 
བྱས་ཀྱི་དགེ་རྩ་སོགས་བྱས་ཆོས་དཀར་ནག་གི་འཆིང་གྲོལ་ལས་འདས་པའི་ཕྱིར་
བླང་དོར་མེད་པར་གྲུབ་ཅིང་། དེ་སྨོན་པ་མེད་པའི་མཚན་ཉིད་དུ་གནས་པ་དཀོན་ 
བརྩེགས་འོད་སྲུང་གིས་ཞུས་མདོར། གང་འདུས་མ་བྱས་པ་དེ་ནི་འཕགས་པ་ 
རྣམས་ཀྱི་རིགས་སོ། །འཕགས་པའི་རིགས་གང་ཡིན་པ་དེ་ལ་བསླབ་པ་ཡང་མེད།
167

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསླབ་པ་ལས་འདས་པ་ཡང་མེད་དོ། །གང་བསླབ་པ་ཡང་མེད་བསླབ་པ་ལས་ 
འདས་པ་ཡང་མེད་པ་དེ་ལ་རྒྱུ་བ་ཡང་མེད། མི་རྒྱུ་བ་ཡང་མེད། རབ་ཏུ་རྒྱུ་ 
བའང་མེད། གང་ལ་རྒྱུ་བ་ཡང་མེད། མི་རྒྱུ་བ་ཡང་མེད། རབ་ཏུ་རྒྱུ་བ་ཡང་ 
མེད་པ་དེ་ལ་སེམས་ཀྱང་མེད། སེམས་ལས་བྱུང་བའི་ཆོས་རྣམས་ཀྱང་མེད། གང་ 
ལ་སེམས་ཀྱང་མེད་སེམས་ལས་བྱུང་བའི་ཆོས་རྣམས་ཀྱང་མེད་པ་དེ་ལ་ལས་ཀྱང་ 
མེད། ལས་ཀྱི་རྣམ་པར་སྨིན་པ་ཡང་མེད་དོ། །གང་ལ་ལས་ཀྱང་མེད། ལས་ཀྱི་ 
རྣམ་པར་སྨིན་པ་ཡང་མེད་པ་དེ་ལ་བདེ་བ་ཡང་མེད། སྡུག་བསྔལ་བ་ཡང་མེད་ 
དོ༑ ༑གང་ལ་བདེ་བའང་མེད། སྡུག་བསྔལ་བ་ཡང་མེད་པ་དེ་ནི་འཕགས་པ་ 
རྣམས་ཀྱི་རིགས་སོ། །འཕགས་པ་རྣམས་ཀྱི་རིགས་གང་ཡིན་པ་དེ་ལ་ནི། ལས་ 
ཀྱང་མེད། ལས་མངོན་པར་འདུ་བྱ་བ་ཡང་མེད་དོ། །ཞེས་དང་། དེ་ལ་དགེ་བ་ 
ཡང་སྟོང་ལ། མི་དགེ་བ་ཡང་སྟོང་དགེ་བ་ཡང་རྣམ་པར་དབེན་ལ། མི་དགེ་བ་ 
ཡང་རྣམ་པར་དབེན། དགེ་བ་ཡང་མི་དགེ་བ་དང་མི་འདྲེ་ལ། མི་དགེ་བ་ཡང་ 
དགེ་བ་དང་མི་འདྲེ་ཞིང་། དགེ་བ་དང་མི་དགེ་བར་མངོན་པར་ཞེན་པའི་རྒྱུ་ 
དང་རྐྱེན་མེད་དོ། །ཞེས་དང་། དགྱེས་རྡོར་ལས། བསྒོམ་མེད་སྒོམ་པ་པོ་ཡང་ 
མེད། །ལྷ་མེད་སྔགས་ཀྱང་ཡོད་མ་ཡིན། ། 
ཞེས་པ་ལ་སོགས་པའི་བསྟན་པ་རྨད་དུ་བྱུང་བའི་སྒྲ་བསྒྲགས་པ་འདི་ཡང་ཧྭ་ཤང་
གི་ལུགས་སུ་འགྱུར་རམ་སོམས་ཤིག སྤྱིར་ཡང་ཤེས་རབ་ཕྱིན་ཅི་མ་ལོག་པར་ 
རྟོགས་པས། ཐབས་དེའི་ཡན་ལག་ཙམ་དུ་འགྱུར་བ་ནི་སངས་རྒྱས་ཀྱི་དགོངས་ 
པ་མ་ནོར་བ་ཡིན་ཏེ། སློབ་དཔོན་འཕགས་པ་ལྷས་ཀྱང༌། ཚུལ་ཁྲིམས་ལས་ནི་ 
ཉམས་བླ་ཡི། །ལྟ་ལས་དེ་ལྟ་མ་ཡིན་ནོ། །ཞེས་བཤད་པ་ལྟར་ལྟ་བ་ཇི་བཞིན་པར་
168

༄༅། །ཟབ་གཏེར་ཆོས་ཀྱི་མཛོད་ཁང་།
རྟོགས་ན། སྤྱོད་པ་ཅི་ལ་སྤྱད་ཀྱང་མི་འཆིང་བར་མ་ཟད་གྲོལ་བའི་འབྲས་བུ་ཐོབ་
པ་རྒྱལ་བའི་སྲས་ཀྱི་གཞུང་ལམ་ཉིད་དུ་གནས་མོད་ཀྱི། རྫོགས་པ་ཆེན་པོའི་
ལམ་འདིར་ནི། ཆོས་ཉིད་མཉམ་པ་ཆེན་པོའི་ཀློང་དུ་བླང་དོར་མེད་པར་བཞག་ 
པས་དོན་འགྲུབ་པ་ལས། སྤྱོད་པ་ལ་ཆེད་འཛིན་གྱི་བཅོས་མས་མ་བསྒྲིབས་པ་ནི་ 
ཁྱད་པར་གྱི་ཆོས་ཏེ། བྱང་ཆུབ་སེམས་དཔའི་སྤྱོད་པ་བསྟན་པ་ལས། རིན་ཆེན་ 
བྱིན་གྱིས་སྨྲས་པ། འདོད་ཆགས་མ་སྤངས་ཤིག ཞེ་སྡང་མ་གཞིལ་ཅིག གཏི་ 
མུག་མ་བསལ་ཅིག རང་གི་ལུས་ལས་གྱེན་དུ་མ་བསྐྱོད་ཅིག མི་དགེ་བ་སྤྱོད་ 
ཅིག ལྟ་བ་ཚར་མ་གཅོད་ཅིག ཀུན་ཏུ་སྦྱོར་བ་རྣམས་མ་སྟོན་ཅིག ཕུང་པོ་ 
རྣམས་ཡོངས་སུ་ཟུངས་ཤིག ཁམས་རྣམས་རིལ་པོར་གྱིས་ཤིག སྐྱེ་མཆེད་རྣམས་ 
ལ་སྤྱོད་ཅིག བྱིས་པའི་ས་ལས་མ་འདའ་ཞིག མི་དགེ་བ་ལ་རྟོགས་ཤིག དགེ་ 
བ་ལ་སྤོངས་ཤིག སངས་རྒྱས་ཡིད་ལ་མ་བྱེད་ཅིག ཆོས་མ་སེམས་ཤིག དགེ་ 
འདུན་ལ་ནི་མཆོད་པར་མ་བྱེད་ཅིག བསླབ་པ་དག་ཡང་དག་པར་མ་ལེན་ཅིག 
སྲིད་པ་ཉེ་བར་ཞི་བ་དོན་དུ་མ་གཉེར་ཅིག ཆུ་བོ་ལས་མ་བརྒལ་ཅིག ཅེས་
གདམས་ངག་འདི་ལྟ་བུ་ལས་དང་པོ་པའི་བྱང་ཆུབ་སེམས་དཔའ་ལ་གདམས་པར་
བྱའོ། །རྗེས་སུ་བསྟན་པར་བྱའོ། །དེ་ཅིའི་ཕྱིར་ཞེ་ན། ཆོས་རྣམས་ཀྱི་ཆོས་གནས་ 
པ་འདི་ནི་གནས་པ་ཁོ་ན་ཡིན་པའི་ཕྱིར་རོ། །
ཞེས་དང་། གསང་བ་འདུས་པ་ལས། སེམས་ཅན་སངས་རྒྱས་མི་མཉམ་མཉམ། ། 
བསྒྲུབ་བྱ་སུ་ཞིག་སྒྲུབ་པོ་གང་། །ཞེས་དང་། དངོས་རྣམས་ཐམས་ཅད་སྒྱུ་མ་བཞིན། ། 
སྐྱེ་དང་སྡུད་པར་མཛད་པ་པོ། །དེས་ན་དེ་ཡིས་སྡིག་མི་འགྱུར། །བསོད་ནམས་ 
དག་ཀྱང་དེ་བཞིན་ནོ། །གང་ལ་སྡིག་དང་བསོད་ནམས་མེད། །དེ་ནི་བྱང་ཆུབ་
169

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡིན་པར་གསུངས། །ཞེས་སོགས་བཤད་ཅིང༌། དེ་དག་དང་གཅིག་པར་རིག་པ་ 
རང་ཤར་ཆེན་པོའི་རྒྱུད་ལས། བདག་ཉིད་ལྷ་ཡི་དཀྱིལ་འཁོར་རང་ལ་རང་སྣང་ 
བས། །ལྷ་ལ་མཆོད་པ་མི་འབུལ་ཕུལ་ན་འཆིང་བར་འགྱུར། །མཆོད་པ་ཕྱག་རྒྱ་ 
ལ་སོགས་སྐུ་ལ་སྒྲིབ་པ་ཡིན། །ཕྱག་རྒྱ་མི་སྒྱུར་བསྒྱུར་ན་རིན་ཆེན་བརླག་པར་ 
འགྱུར། །འཁོར་བ་མི་སྤང་སྤངས་ན་སངས་མི་རྒྱ། །སངས་རྒྱས་གུད་ན་མེད་པས་ 
རིག་པ་ཉིད་ལས་གང་ཡང་མེད། །འཁོར་བ་གུད་ན་མེད་དེ་རང་གི་སེམས་སུ་ 
ཐམས་ཅད་འདུས། །འདུས་བྱས་དགེ་རྩ་མི་བྱ་བྱས་ན་འཆིང་བར་འགྱུར། །མཆོད་ 
རྟེན་ལྷ་ཁང་ལ་སོགས་འདུ་བྱས་དགེ་རྩ་སྤང་། །བྱས་པའི་ཆོས་ནི་མི་ཟིན་བཞག་ 
ན་ཟིན་པར་འགྱུར། །བྱ་བ་བཏང་བའི་རྣལ་འབྱོར་མི་སྤང་སྤངས་ན་དེ་བཞིན་ 
གཤེགས། །ཡང་དག་སངས་རྒྱས་ལམ་ནི་དེ་བཞིན་ཀུན་ལ་ཤེས་པར་བྱ། །ཞེས་ 
གཤིས་ལ་བྱ་བ་ཐམས་ཅད་དང་བྲལ་བའི་ཆོས་ཉིད་མཉམ་པ་ཆེན་པོའི་དོན་ལ་
གདེང་དུ་གྱུར་པའི་ལྟ་བས་ཟིན་པའི་ཚེ། འདུ་བྱས་པའི་དཀར་ནག་གི་ལས་ཀྱང་ 
མཉམ་པ་ཉིད་དུ་སྒྲ་ཇི་བཞིན་པར་བསྟན་པ། བཤད་རྒྱུད་ལས། དགེ་བ་བྱར་ 
མེད་སྡིག་པ་སྤང་དུ་མེད། །དགེ་སྡིག་གཉིས་དང་བྲལ་བའི་རིག་པ་ཆོས་ཀྱི་སྐུ། ། 
དགེ་བ་མི་བྱ་བྱས་ན་སངས་རྒྱས་མེད། །སྡིག་པ་མི་སྤང་སྤངས་ན་སངས་རྒྱས་འགྲུབ་ 
མི་འགྱུར། །ཞེས་སོ། །
ཚུལ་དེ་ལྟ་བུ་ཐོས་ནས་སྙིང་འགས་ནས་སྲོག་འདོར་བ་ཙམ་དུ་བྱེད་པ་མང་མོད་
ཀྱི༑ དེ་དག་གི་རང་བཞིན་ཁོང་དུ་མ་ཆུད་པས་བློར་མ་ཤོང་བ་ལ་ཁག་མེད་དེ། 
འདི་ལྟར་འཕགས་པ་ཀུན་རྫོབ་དང་དོན་དམ་པའི་བདེན་པ་བསྟན་པའི་མདོ་ལས། 
འཇམ་དཔལ་གྱིས་སྨྲས་པ། ལྷའི་བུ་དོན་དམ་པར་ན་དེ་བཞིན་ཉིད་དང་། ཆོས་
170

༄༅། །ཟབ་གཏེར་ཆོས་ཀྱི་མཛོད་ཁང་།
ཀྱི་དབྱིངས་དང་། ཤིན་ཏུ་མི་སྐྱེ་བ་གང་དང་མཉམ་པ། དོན་དམ་པར་ན་ 
མཚམས་མེད་པ་ལྔ་པོ་དག་ཀྱང་དེ་དང་མཉམ་མོ། །དོན་དམ་པར་ན་དེ་བཞིན་ 
ཉིད་དང༌། ཆོས་ཀྱི་དབྱིངས་དང་། ཤིན་ཏུ་མི་སྐྱེ་བ་གང་དང་མཉམ་པ། དོན་ 
དམ་པར་ན་ལྟ་བར་གྱུར་པ་རྣམས་ཀྱང་དེ་དང་མཉམ་མོ། །ཞེས་སོ། །དེ་ལྟར་ 
བསྟན་པ་ཉིད་ཀྱིས་སྤྱོད་པའི་ཕྱོགས་རྣམས་ཡལ་བར་འདོར་བ་མི་འགྲུབ་སྟེ། རང་
ལུགས་སེམས་སྡེའི་རྒྱུད་ཀྱི་ལུང་རྡོ་ལ་གསེར་ཞུན་དུ། བདེ་གཤེགས་མ་ལུས་ཡུམ་ 
དུ་གྱུར་པས་རྒྱལ་བ་ཀུན་གྱི་ལམ་གཅིག་པུ། །ཚུལ་ཁྲིམས་ལ་སོགས་ཕ་རོལ་ཕྱིན་
ལམ་སྤྱོད་པ་རྒྱ་མཚོའི་གཞིར་གྱུར་པ། །ཞེས་ཤེས་རབ་ཀྱི་ཡན་ལག་ཏུ་གྱུར་པའི་
ཐབས་སྤྱོད་པའི་ཕྱོགས་མི་འདོར་བའི་གྲུབ་མཐའ་ཆེན་པོ་འདི་ཡོད་བཞིན། ཐབས་
ལ་མཁས་པའི་ཕྱིར་གནས་སྐབས་སུ་ཀུན་རྫོབ་བདེན་པ་འདོར་བ་མ་ཡིན་མོད་ཀྱི།
འོན་ཀྱང་གནས་ལུགས་བདེན་པའི་ཆོས་ཉིད་མ་འཁྲུལ་པ་རང་གི་མངོན་སུམ་
རྟོགས་པའི་ཚེ། བདེན་གཉིས་རེས་འཇོག་གི་ཕྱོགས་སུ་མ་ལྷུང་བར། ཕ་རོལ་ཏུ་ 
ཕྱིན་པ་བཅུ་སོགས་བྱང་ཆུབ་ཕྱོགས་སུ་གྱུར་པའི་ལམ་བདེན་གྱི་ཆོས་རྣམས་ཀྱང་
འདི་ཉིད་དུ་འདུ་བའི་ཚུལ་ནི།
རང་ཤར་ལས། ལྷུན་གྱིས་གྲུབ་པའི་ཆོས་སྐུ་ཉིད། །གསལ་འགྲིབ་སྣང་བའི་མུན་ 
པ་སངས། །རྟག་ཆད་གཉིས་ཀྱི་མཐའ་ལས་འདས། །མུན་སྣང་གཉིས་ཀྱིས་གཟུང་ 
དུ་མེད། །གཅིག་དང་དུ་མའི་ཆོས་ལས་འདས། །སྣང་དང་མི་སྣང་ཆོས་ལས་ 
འདས། །སྐྱེ་དང་འཇིག་པའི་ཚིག་དང་བྲལ། གོལ་སྒྲིབ་བདག་རྟོག་ག་ལ་ཡོད། ། 
བསམ་པ་ཉིད་ལ་བསལ་དུ་མེད། །ཤེས་རབ་ཕ་རོལ་ཕྱིན་པའི་མཐའ། །རིག་གསལ་ 
ཆོས་ཀྱི་སྐུ་ལ་འདུས། །བསམ་གཏན་ཕ་རོལ་ཕྱིན་པའི་མཐའ། །སྒྲོན་མ་ཅོག་
171

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བཞག་ངང་དུ་འདུས། །བརྩོན་འགྲུས་ཕ་རོལ་ཕྱིན་མཐའ་ནི། །རྟོག་མེད་རང་བྱུང་ 
དོན་ལ་འདུས། །བཟོད་པའི་ཕ་རོལ་ཕྱིན་པའི་མཐའ། །སྣང་བ་ཐད་ཀར་གཅོད་ 
ལ་འདུས། །ཚུལ་ཁྲིམས་ཕ་རོལ་ཕྱིན་པའི་མཐའ། །གྲོགས་མེད་གཅིག་པུར་འདུག་ 
ལ་འདུས། །སྦྱིན་པའི་ཕ་རོལ་ཕྱིན་པའི་མཐའ། །འཁོར་བའི་འཛིན་ཆགས་ཐོངས་ལ་ 
འདུས། །སྨོན་ལམ་ཕ་རོལ་ཕྱིན་པའི་མཐའ། །སྣང་བ་རེ་དོགས་མེད་ལ་འདུས། ། 
ཐབས་ཀྱི་ཕ་རོལ་ཕྱིན་པའི་མཐའ། །རིག་པ་ཅོག་བཞག་ངང་དུ་འདུས། །སྟོབས་ 
ཀྱི་ཕ་རོལ་ཕྱིན་པའི་མཐའ། །འཁྲུལ་སྣང་རྒྱ་ཡིས་ཐེབས་ལ་འདུས། །ཡེ་ཤེས་པ་ 
རོལ་ཕྱིན་པའི་མཐའ། །རྐྱེན་དང་བྲལ་བར་སྣང་ལ་འདུས། །དེ་བཞིན་ཕ་རོལ་ཕྱིན་ 
པའི་དོན། །རང་བཞིན་ཀུན་ཁྱབ་ཡེ་ཤེས་སོ། །ཞེས་གསུངས། དེ་དང་མཚུངས་ 
པར་ཚངས་པ་ཁྱད་པར་སེམས་ཀྱིས་ཞུས་པའི་མདོ་ལས། གང་མི་འཛིན་པ་ནི་ 
སྦྱིན་པ། མི་གནས་པ་ཚུལ་ཁྲིམས། མི་བསྲུང་བ་བཟོད་པ། མི་བརྩོན་པ་བརྩོན་ 
འགྲུས། མི་སེམས་པ་བསམ་གཏན། མི་དམིགས་པ་ཤེས་རབ་བོ། །ཞེས་དང༌། 
ཀུན་བྱེད་ལས། དོན་གྱི་སྙིང་པོ་རྣལ་མ་བྱར་མེད་ལ། །རྣལ་འབྱོར་ཆེན་པོ་རྣམས་ 
ཀྱིས་མཐོང་བ་ནི། །ཡེ་ནས་རང་རྒྱུད་དག་པའི་དཀྱིལ་འཁོར་ལ། །རྒྱུ་ལས་འབྲས་ 
བུ་ལྷ་ཡི་དཀྱིལ་འཁོར་དེ། །བསྙེན་སྒྲུབ་ཡན་ལག་བཞི་ཡིས་རྫོགས་བྱས་ཏེ། །འཕྲོ་ 
འདུ་བདག་ཉིད་ལྷུན་གྱིས་གྲུབ་པར་གནས། །ཞེས་སོ། ། 
འོ་ན་ཆོས་ཐམས་ཅད་ཀྱི་གནས་ལུགས་དགེ་སྡིག་བཅིངས་གྲོལ་ལས་འདས་པའི་
འདུས་མ་བྱས་ཀྱི་ཁམས་སུ་གནས་ན། ལས་དཀར་ནག་དང་རྒྱུ་འབྲས་ཀྱི་ཚུལ་ 
གསུངས་པ་རྣམས་དགོས་པ་མེད་པར་འགྱུར་རོ་ཞེ་ན། རྣམ་ཤེས་ཀྱི་ངོ་ལ་དགོངས་ 
ནས་དེ་སྐད་དུ་གསུང་བ་དཔེར་ན་རྨི་ལམ་གྱི་ཡུལ་དུ་ལེགས་ཉེས་གང་སྣང་རྨི་
172

༄༅། །ཟབ་གཏེར་ཆོས་ཀྱི་མཛོད་ཁང་།
ལམ་དུ་བདེན་ཡང་།སད་པའི་གནས་སྐབས་སུ་མི་བདེན་པ་ལྟ་བུ་ལ་དགོངས་
ནས་ཆོས་ཐམས་ཅད་རྨི་ལམ་ལྟ་བུ་དང་། སྒྱུ་མ་ལྟ་བུ་ཞེས་མི་བདེན་པའི་དཔེས་ 
གསུངས་པའི་ཕྱིར། རྣམ་ཤེས་ཀྱིས་བསྡུས་པའི་འཁྲུལ་སྣང་མ་ཟད་ཀྱི་བར་དུ་ནི་ 
བླང་དོར་ཡང་ཡོད་ལ། ལས་དཀར་ནག་གི་རྒྱུ་དང་འབྲས་བུའི་རྣམ་པའང་མི་ 
བསླུ་བའི་ཚུལ་གྱིས་འབྱུང་མོད་ཀྱི། འཁྲུལ་པ་ཟད་ནས་བདེན་པ་མཐོང་བའི་ཡེ་ 
ཤེས་ཀྱི་ལྡོག་པ་ལ་དེ་དག་མི་སྣང་སྟེ། ཡུལ་ཅན་གཟུང་འཛིན་གྱི་ཤེས་པ་མེད་
པས་ཡུལ་ཀུན་རྫོབ་གཉིས་བཅས་སྣང་བར་མི་འགྱུར་བ་ནི་སངས་རྒྱས་སྲས་དང་
བཅས་པའི་དགོངས་པ་སྒྲ་ཇི་བཞིན་པར་ངེས་ཤིང་། མཆོག་གཟིགས་རྣམས་ཀྱི་
ཐུགས་རྒྱུད་ལ་རང་བཞིན་གྱིས་གནས་པའི་ཕྱིར། ངེས་པའི་དོན་ཟབ་མོ་འགྲེལ་
བར་ལུང་བསྟན་པའི་ཤིང་རྟ་ཆེན་པོ་དག་གི་དགོངས་པ་ཡང་འདིར་མཐུན་པ་
ཡིན་ཏེ། འཕགས་པ་ཀླུའི་ཞབས་ཀྱིས། དཔེར་ན་གཉིད་ལོག་གཉིད་དབང་གིས། ། 
བུ་དང་བུད་མེད་གཞལ་ཡས་ཁང་། །གནས་ལ་སོགས་པ་མཐོང་གྱུར་པ། །སད་ 
ན་དེ་ཡིས་མི་མཐོང་ལྟར། །དེ་བཞིན་ཀུན་རྫོབ་ཤེས་པ་དག །བློ་གྲོས་མིག་ནི་བྱེ་ 
གྱུར་ཅིང་། །མི་ཤེས་གཉིད་དང་བྲལ་གྱུར་ནས། །སད་པའི་ཚེ་ན་མི་གཟིགས་སོ། ། 
དེ་བཞིན་མཁས་པ་ཡང་དག་གིས། །ཤེས་པའི་ཉི་མས་མི་ཤེས་པའི། །བག་ཆགས་ 
མ་ལུས་བཅོམ་པའི་ཚེ། །སེམས་དང་སེམས་བྱུང་ཡུལ་མི་གཟིགས། །ཞེས་དང༌། 
འཇུག་པ་ལས་ཀྱང་། མིག་ནི་རབ་རིབ་ཅན་གྱིས་དམིགས་པ་ཡིས། །རབ་རིབ་ 
མེད་ཤེས་ལ་གནོད་མིན་ཇི་ལྟར། །དེ་བཞིན་དྲི་མེད་ཡེ་ཤེས་སྤངས་པའི་བློས། ། 
དྲི་མེད་བློ་ལ་གནོད་པ་ཡོད་མ་ཡིན། །ཞེས་དང་། ཞི་བ་ལྷས། ཇི་སྲིད་རྐྱེན་ 
རྣམས་ཚོགས་གྱུར་ན། །དེ་སྲིད་སྒྱུ་མའང་འབྱུང་བར་འགྱུར། །རྐྱེན་རྣམས་རྒྱུན་
173

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནི་ཆད་པ་ན། །ཀུན་རྫོབ་ཏུ་ཡང་མི་འབྱུང་ངོ་། །གང་ཚེ་འཁྲུལ་པ་ཡོད་མིན་ན། ། 
ཀུན་རྫོབ་གང་གིས་དམིགས་པར་འགྱུར། །ཞེས་སོགས་ཀྱིས་བཤད་པ་བཞིན་ནོ། ། 
དེ་ལྟར་གྲུབ་པས་རྫོགས་པ་ཆེན་པོ་འདིར། ལྟ་སྤྱོད་མཉམ་པ་ཉིད་ཀྱི་ཡེ་ཤེས་ 
དུ་མ་རོ་གཅིག་ཆེན་པོའི་ངང་དུ་ལ་བཟླ་བའི་དབང་གིས་ན། གཞིའི་དུས་སུ། ་་་ 
ཤེས་ཀྱིས་ཀུན་རྫོབ་རྫུན་པར་རྟོགས་པས་འདུས་བྱས་ཀྱི་དགེ་རྩ་ལ་མི་རེ་བས་ཤེས་
རབ་ལ་སྒྲོ་མ་བཏགས། རྣམ་ཤེས་ཀྱི་ལྡོག་པ་ལ་བླང་དོར་ཡོད་པས་ཐབས་ལ་སྐུར་ 
བ་མ་བཏབ། ལམ་གྱི་དུས་སུ། ཡིད་ལ་བྱེད་པ་ཐམས་ཅད་རྣམ་པར་རྟོག་པ་ 
ལས་མ་འདས་པས་བསྒོམ་པར་བྱ་བ་རྡུལ་ཙམ་མེད། འབྲས་བུའི་དུས་སུ་སེམས་ 
དང་སེམས་ལས་བྱུང་བ་ཐམས་ཅད་རྒྱུན་འགག་ན་ཀུན་རྫོབ་གང་ལ་སྣང་བར་
འགྱུར། གནས་འདི་བཀའ་འཁོར་ཕྱི་མ་གཉིས་ཀྱི་དགོངས་པའི་ཞེ་ཕུག་མཐར་ 
ཐུག་པ། འཕགས་པའི་ཡུལ་དང་གངས་ཅན་གྱི་ཁྲོད་འདིར་བདེ་བར་གཤེགས་པའི་ 
བསྟན་པ་མ་འཁྲུལ་པ་བཟུང་བ་རྣམས་ཀྱིས་ལེགས་པར་བཤད་པའི་ཚུལ་རྨ་མེད་
པ་ཡིན་ནོ། །
དེ་ལྟར་ཡིན་པའང་རྔོག་ལོ་ཆེན་པོ་ནས་ཇོ་ཞལ་ཡན་ཆད་ཀྱི་ཀློག་པ་མཁས་པ་
རྣམས་དང༌། བསམ་གཏན་པ་འཁྲུལ་མེད་ཐམས་ཅད་ཀྱི་ཡིག་ཆར་འདི་བཞིན་ 
བཤད་པས་སོ། །སྤྱིར་བདག་ཅག་གི་སྟོན་པས་རྣམ་ཤེས་ཀྱི་ངོ་ལ་དགོངས་ནས་ 
བླང་དོར་དང་རྒྱུ་འབྲས་ཀྱི་རྣམ་གཞག་རྨི་ལམ་གྱི་ཡུལ་དུ་དེའི་རྒྱུ་འབྲས་ཚད་མར་
གྱུར་པ་ཙམ་ཞིག་བསྟན་པས། སངས་རྒྱས་ཀྱི་ཡེ་ཤེས་ཀུན་རྫོབ་ཚད་མར་གྲུབ་ 
པའི་གོ་བ་ཞིག་ལ་གློ་བ་ཞེན། རྒྱུ་དེས་སྤྱོད་པའི་ཕྱོགས་སུ་ཞེན་པ་ཨ་འཐས་ཀོ་ 
འཐས་སུ་སོང་བས། འཕགས་པའི་ཤེས་རབ་དང་སངས་རྒྱས་ཀྱི་ཡེ་ཤེས་ལ་བཅད་
174

།ཟབ་གཏེར་ཆོས་ཀྱི་མཛོད་ཁང་།
དྲས་བྱེད་པ་ཞིག་བྱུང༌། དེས་ཟབ་མོའི་གནས་ཕྱིན་ཅི་མ་ལོག་པའི་གྲུབ་མཐའ་ 
ལའང་ཡིད་མི་ཆེས་པ་འདི་བྱུང་། དེ་དག་གིས་བདེ་བར་གཤེགས་པའི་ཕྲིན་ལས་
རྨད་པོ་ཆེ་ཆུད་གསོན་པ་ལ་རྣམ་རིག་གཟོ་བ་ཉིད་དུ་གྱུར་ཏོ། །མཉམ་བཞག་
གི་ཚེ་ཅི་ཡང་ཡིད་ལ་མི་བྱེད་པས་ཧྭ་ཤང་གི་སྒོམ་དུ་འགྱུར་ན། ཁྱེད་ཅག་གིས་
དབུ་མའི་གཞུང་ཆེན་པོར་འདོད་པའི་སློབ་དཔོན་བྷ་བྱའི་དབུ་མ་རིན་ཆེན་སྒྲོན་
མེ་ལས། ཤེས་པ་གང་ལའང་མི་རྟོག ཅིར་ཡང་མི་འཛིན། དྲན་པ་དང་ཡིད་ལ་
བྱེད་པ་ཐམས་ཅད་སྤངས་ཏེ། ཞེས་པ་ལ་སོགས་པ་རྒྱས་པར་བཤད་ཅིང་། དེ་
དང་མཐུན་པར་ཀཱ་མ་ལ་ཤི་ལའི་སྒོམ་རིམ་གསུམ་ཀར་ཡང་བཤད་པས་དབུ་མ་
རང་རྒྱུད་པ་ལ་གྲགས་པའི་གཏམ་ཞིག་ཡིན་ནི་ཡིན། ཇོ་བོའི་དབུ་མའི་སྒོམ་
རིམ་དུའང་འདི་བཞིན་བཤད། དེ་ཧྭ་ཤང་དང་མཐུན་རུང་མི་མཐུན་རུང་མཐུན་པར་
ཁས་བླངས་ཟིན་པ་དེ་ཡིན། རྫོགས་ཆེན་གྱིས་རང་བྱུང་རིག་པ་ཡེ་གྲོལ་སྤང་གཉེན་
དང་བྲལ་བའི་ལྷག་མཐོང་གི་ངོ་བོ་དེ་ཉིད་སོ་སོར་རྟོག་པའི་ཡེ་ཤེས་སུ་ངེས་པས་
དེ་ཉིད་བསྒོམ་གྱི་རྟེན་དུ་བྱས་ནས། རྟོག་དཔྱོད་ཞེན་འཛིན་གྱི་མཐའ་དང་བྲལ་
བའི་ཆོས་ཉིད་ལ་མཉམ་པར་བཞག་པས། རྣམ་པར་མི་རྟོག་པའི་ཡེ་ཤེས་ཀྱི་
ངང་དེར་གཤིས་མཐའ་གྲོལ་ཆེན་པོའི་གནས་ལུགས་ཕྱིན་ཅི་མ་ལོག་པར་གནས་ 
པ་ཡིན་ཏེ། ཐལ་འགྱུར་ལས། རང་བཞིན་རྫོགས་པ་ཆེན་པོའི་མཐའ། །ཆོས་ 
རྣམས་རང་སར་བཞག་པ་སྟེ། །སྣང་ཤེས་ཆོས་ཉིད་ཟུང་འཇུག་པས། །ཡེ་གྲོལ་ 
ཅོག་བཞག་ཉིད་ལ་ཐུག །དགོངས་པ་བློ་ལས་འདས་པ་དང་། །མཚན་བཅས་ 
རང་སར་དག་པ་དང་། །སྟོང་དང་ངོ་བོའི་མཐའ་གྲོལ་དང་། །འགྱུ་ཟད་རྟོག་པ་ 
མེད་པ་དང་། །བློ་ཟད་ཡིད་ལས་འདས་པའོ། །ཞེས་སོ། །ཚུལ་འདི་ལྟར་མ་
175

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྟོགས་པས་རྟོག་དཔྱོད་ཀྱི་འདུ་འཕྲོ་འབའ་ཞིག་ལ་ལྷག་མཐོང་དུ་རེ་བས་ཆོས་ཉིད་
རྣལ་མའི་དོན་ལ་མ་རེག་ཅིང༌། སེམས་སེམས་བྱུང་གི་རྒྱུ་བ་མ་ལོག་པར་རྟོག་
པས་བཞག་པའི་སྟོང་པ་འབའ་ཞིག་ལ་མཚན་མར་དམིགས་པའི་འཛིན་སྟངས་ 
ཀྱི་བློ་དང་མ་བྲལ་བ་ནི་སྒྲིབ་པ་མི་ཟད་པ་སྐྱེ་བའི་བདག་ཉིད་ཅན་གྱི་ལྟ་བ་ཆེན་
པོར་འགྱུར་ཏེ། མདོ་ལས། འོད་སྲུང་། གང་ཟག་ཏུ་ལྟ་བ་རི་རབ་ཙམ་ལ་གནས་ 
པ་སླའི། མངོན་པའི་ང་རྒྱལ་ཅན་སྟོང་པ་ཉིད་དུ་ལྟ་བ་ནི་དེ་ལྟ་བུ་མ་ཡིན་ནོ། ། 
དེ་ཅིའི་ཕྱིར་ཞེ་ན། འོད་སྲུང་ལྟ་བར་གྱུར་པ་ཐམས་ཅད་འབྱུང་བ་ནི་སྟོང་པ་ཉིད་ 
ཡིན་ན། འོད་སྲུང་གང་སྟོང་ཉིད་ཁོ་ནར་ལྟ་བ་དེ་ནི་གསོར་མི་རུང་ངོ་། །ཞེས་ 
དམིགས་པ་ཅན་གྱི་སྟོང་ཉིད་ལ་འཛིན་ཅིང་ཞེན་པ་ནི་ཐུབ་པའི་གསུང་རབ་ལས་ 
ཉམས་པར་སྟོན་པ་རང་ཉིད་ཀྱིས་གསུངས་པའི་ཕྱིར་རོ། །
དེ་ལྟ་ནའང་རེ་ཞིག་ཀླུ་སྒྲུབ་ཀྱིས། ཐ་སྙད་ལ་ནི་མ་བརྟེན་པར། །དམ་པའི་དོན་ 
ནི་རྟོགས་མི་འགྱུར། །ཞེས་བཤད་པས་དགག་སྒྲུབ་ཀྱི་རྣམ་དཔྱད་ལ་བརྟེན་ནས་ 
རྟོགས་དགོས་པར་བསྟན་པའི་ཕྱིར་ཞེ་ན་མ་ཡིན་ཏེ། ལུང་དེའི་གོ་བ་ནི། དོན་ 
དམ་པའི་བདེན་པ་ཐོག་མར་བརྗོད་བྱ་རྗོད་བྱེད་ཀྱི་ཚུལ་ལ་བརྟེན་ནས་བྱིས་པ་ 
ལ་མཛུབ་མོས་ཟླ་བ་མཚོན་ནས་སྟོན་པ་བཞིན་རྟོགས་དགོས་པར་བསྟན་པ་ཙམ་
ལས། མཐའ་གཅིག་ཏུ་རྟོག་གེའི་རིགས་པས་དཔྱད་ནས་རྟོགས་པར་གསུངས་པ་ 
མ་ཡིན་ཏེ། དེ་ཕྱིར་དེ་ནི་རྟོག་གེ་བ། །རོ་དང་འདྲ་བས་རྣམ་པར་བརྟག །ཅེས་ 
རྣམ་གྲངས་དུ་མས་སྨད་པར་མཛད་པ་བཞིན། རྟོག་དཔྱོད་ཀྱི་འཕྲང་ལ་གཏུག
དགག་སྒྲུབ་ཀྱི་བྲག་རི་ལ་བསྐོར་བ་བྱས་ནས་རང་གནས་ཀྱི་ཡེ་ཤེས་སྒྲོ་སྐུར་གྱི་ལམ་
དུ་སྤུར། བློས་དཔྱད་པས་མཐའ་གཉིས་བསལ་བར་རློམ་པ་སྲིན་བུའི་ཁ་ཆུས་
176

༄༅། །ཟབ་གཏེར་ཆོས་ཀྱི་མཛོད་ཁང་།
རང་ཉིད་བཅིངས་པ་ལྟར་ཆོས་ཉིད་ཡིན་ལུགས་ཀྱི་སྟེང་དུ་ཕེབས་པ་ཤིན་ཏུ་དཀའ་
སྟེ་ཆོས་ཉིད་ནི་བསམ་གྱིས་མི་ཁྱབ་པའི་ཕྱིར། ཐ་སྙད་ཀྱིས་མཚོན་དུ་མེད་ལ། 
ཐ་སྙད་ནི་རྟོག་བཏགས་ཀྱི་ངོ་བོར་གནས་པ་སྟེ། དགོངས་པ་ངེས་འགྲེལ་ལས། སོ་ 
སོ་རང་རིག་མཚན་ཉིད་སྤྱོད་ཡུལ་ཏེ། །བརྗོད་དུ་མེད་ཅིང་ཐ་སྙད་ཡོངས་ཆད་ 
པ༑ ༑རྩོད་དང་བྲལ་བ་དོན་དམ་ཆོས་ཡིན་ཏེ། །དེ་ནི་རྟོག་གེ་ཀུན་ལས་འདས་ 
མཚན་ཉིད། །ཅེས་གསུངས་པའི་ཕྱིར། འདི་ནི་རང་བཞིན་རྫོགས་པ་ཆེན་པོས་ 
བཞུགས་སྟངས་གསུམ་གྱིས་གཟེར་བསྡམས། གཟིགས་སྟངས་གསུམ་གྱིས་གནད་
བཅུན། སྒྲོན་མ་དྲུག་གི་ལམ་ནས་ཆོས་ཉིད་ཡིད་དཔྱོད་དང་བྲལ་བར་མངོན་ 
སུམ་དུ་མཐོང་བའི་ཕྱིར་ལམ་ཁྱད་གནམ་ས་ཙམ་ཡོད་པ་ཡིན་ཏེ། སྒྲ་ཐལ་འགྱུར་ 
ལས། དམ་པའི་དོན་ནི་བློ་བྲལ་བས། །དབང་པོ་ཅིག་ཆར་རང་གྲོལ་ནས། །མངོན་ 
སུམ་མཐོང་བའི་གནད་ཀྱིས་ནི། །རང་གི་གྲུབ་པའི་མཐའ་ཞིག་པས། ། གང་ལ་ 
ཞེན་དང་འཛིན་མེད་པར། །ཡང་དག་ཆོས་ཉིད་རོ་མྱོང་ནས། །ཁམས་གསུམ་ 
འཁོར་བའི་རྟེན་མེད་པར། །མཁའ་ལ་མཁའ་ཉིད་ཐིམ་པ་ལྟར། །རྣལ་འབྱོར་མཆོག་ 
ཀྱང་དེ་བཞིན་ནོ། །
ཞེས་གསུངས། རྒྱུ་མཚན་དེ་རྣམས་ལ་དགོངས་ནས། རྗེ་ས་པཎ་གྱིས། ཨ་ཏི་ 
ཡོ་གའི་ལྟ་བ་ཡང་། །ཡེ་ཤེས་ཡིན་གྱི་ཐེག་པ་མིན། །ཞེས་གསུངས། འོན་ཀྱང་ལྟ་ 
བ་ཟབ་མོའི་གནས་ལུགས་མ་འཁྲུལ་པར་གྲུབ་པའི་ལྡོག་པ་ནས་ཡེ་ཤེས་སུ་ལེགས་ 
པར་བཤད་ཀྱང་། དེ་ཉིད་ཐེག་པ་མ་ཡིན་པ་ནི་ནོངས་ཏེ། ཉན་རང་། བྱང་ 
སེམས། སངས་རྒྱས་ཀྱི་ཡེ་ཤེས་དེ་ཉིད་ལ། མ་རྫོགས་པ་དང་། ཅུང་ཟད་རྫོགས་ 
པ་དང་། ཡོངས་སུ་རྫོགས་པ་ལ་བརྟེན་ནས་འཕགས་བཞིའི་རྣམ་པར་གཞག་པ་
177

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དང་། ཡང་རྒྱུད་བླ་མ་ལས། གཟུགས་ཀྱི་རྣམ་པ་དམན་པ་དང་། །བར་མ་མཆོག་ 
ལ་ནམ་མཁའ་བཞིན། །ཞེས་སྣོད་བཟང་ངན་གྱི་ནང་གི་ནམ་མཁའ་ལ་བཟང་ངན་
མེད་པའི་དཔེས་རང་བཞིན་དག་པའི་ཆོས་ཉིད་ལ་འགྱུར་བ་མེད་ཀྱང་། ཆོས་
ཅན་གློ་བུར་གྱི་དྲི་མ་དེ་སྒྲིབ་བྱེད་རྣམས་བྲལ་སྟོབས་ཆེ་ཆུང་གིས། ཡེ་ཤེས་དེ་
ཉིད་སྐབས་དང་མཐུན་པར་མངོན་དུ་འགྱུར་བར་བྱ་རྒྱུ་ཡོད་པའི་ཕྱིར་ཐེག་པར་
བཞག་པ་ལ་འགལ་བའི་གནས་ཆ་ཙམ་མེད་དེ། འདིས་འདེགས་པ་དང་འདིར་
འདེགས་པ་སྟེ་གཉིས་ཀར་ཐེག་པའི་སྒྲ་བཤད་འཇུག་པའི་ཕྱིར། སངས་རྒྱས་མ་
ཡིན་པའི་འཕགས་པ་གསུམ་གྱི་རྒྱུད་ལ་ཡེ་ཤེས་མེད་པར་བཞེད་ན་དེར་ཟད། ཅུང་
ཟད་མཐོང་བ་ནས་རྫོགས་པར་མཐོང་བའི་བར་ཡེ་ཤེས་གཅིག་པུའི་སྟེང་དུ་ས་ལམ་
གྱི་རྣམ་གཞག་ཀུན་འབྱུང་བས་ཐེག་པར་བཞག་པ་མདོ་རྒྱུད་ཀྱི་དགོངས་པ་ཟབ་
མོ་ཡིན་ཏེ། སངས་རྒྱས་ཕལ་པོ་ཆེ་ལས། སངས་རྒྱས་ཀྱི་ཡེ་ཤེས་ནི་ཐེག་པ་ཆེན་
པོའོ། །ཞེས་གསུངས་པའི་ཕྱིར་རོ། །
ཡང་ཁ་ཅིག་འདི་སྐད་དུ། ཁྱེད་རང་གི་གཞི་ཡི་སྐབས་སུ་འཁྲུལ་པ་འབྱུང་སྟེ།
དེ་ལ་གསར་མའི་ལུགས་ནི། ཀླུ་སྒྲུབ་དཔའ་བོ་ལ་སོགས་འཕགས་ཡུལ་གྱི་མཁས་
གྲུབ་ཕལ་མོ་ཆེ་དང་། ཁྱད་པར་ཆོས་ཀྱི་གྲགས་པའི་བཞེད་པ། དེ་ལ་ཀུན་གཞིའི་ 
རྣམ་ཤེས་ནི། ངོ་བོ་མ་བསྒྲིབས་ལུང་མ་བསྟན་ཞེས་པ་ལྟར་མེ་ལོང་རང་གི་ངོ་བོའི་
དུས་ན་གཟུགས་བརྙན་གྱི་སྟོང་པ་བཞིན་དུ། ཀུན་གཞི་རང་གི་ངོ་བོའི་དུས་ན་ 
ཚོགས་བདུན་སེམས་བྱུང་དང་བཅས་པས་སྟོང་པ། གཟུགས་བརྙན་ཅིར་ཡང་
སྣང་རུང་གི་གསལ་བ་མི་འདོར་བ་བཞིན་དུ། འཁོར་འདས་ལམ་གསུམ་གྱི་བག་ 
ཆགས་འཇོག་རུང་གི་ནུས་པ་མི་འདོར་བ། ཡུལ་རྐྱེན་དང་མ་འཕྲད་པའི་མེ་ལོང་
178

༄༅། །ཟབ་གཏེར་ཆོས་ཀྱི་མཛོད་ཁང་།
རང་གི་དུས་ན་ལུང་མ་བསྟན་གྱི་གསལ་བ་ཡིན་པ་བཞིན། ཀུན་གཞི་འཁྲུལ་གྲོལ་ 
འདུ་བྱེད་མ་གཡོས་པའི་དུས་ན་འཁོར་འདས་ཀྱི་ཕྱོགས་སུ་མ་ལྷུང་བའི་ལུང་མ་ 
བསྟན་དུ་བཞེད་པ་ལས། ཁྱེད་རང་གི་ལུགས་ལ་གཞི་ཀ་དག་དང་ཡེ་གྲོལ་དུ་ 
འདོད་ཟེར་བ། ཀུན་གཞི་དང་ཀ་དག་གཅིག་གམ་ཐ་དད། གཅིག་ན་ཀུན་གཞི་ 
འཁོར་འདས་གཉིས་ཀའི་སྤྱི་གཞི་ཡིན་པའི་དོན་གྱིས་ལྷན་ཅིག་སྐྱེས་པའི་མ་རིག་ 
པ་ཡོད་ལ། དེ་མ་རིག་པ་ཐམས་ཅད་ཀྱི་རྩ་བ་ཡིན་པས་ཀ་ནས་དག་པ་དང་ཡེ་ 
གྲོལ་གྱི་དོན་མ་ཚང་། ཀུན་གཞི་དང་ཀ་དག་མི་གཅིག་ན། དེ་གཉིས་ཐོག་མར་ 
གང་སྔ། ཀ་དག་སྔ་ན། དང་པོ་ཀ་དག་ལ་རྗེས་ཞིག་ནས་ཀུན་གཞིའི་གནས་ 
ལུགས་བྱུང་བ་ནི་ལུང་རིགས་ཀྱི་ངོས་ནས་ཀྱང་མི་འཐད་དེ། ཀུན་གཞི་འཁོར་ 
འདས་ཀྱི་ཕྱོགས་སུ་མ་ལྷུང་བའི་གདོད་མའི་གནས་ལུགས་ཡིན་ལ། དེའི་གོང་ན་ 
གཞན་མེད་པས་སོ། །ཀུན་གཞི་སྔ་ན་ཀ་དག་དང་ཡེ་གྲོལ་དུ་མི་འགྱུར་བས། དེ་ 
བས་ན་ཀ་དག་ཅེས་པ་བོན་གྱི་བརྡ་མིང་བརྗེས་པ་སྟེ། དང་པོ་ཡེ་མེད་དུ་འདོད་
པ་ལ་ཀ་དག དེ་ནས་ཡེ་ཡོད་ཅུང་ཙམ་སྲིད་པ་ལ་མ་རྟོགས་པ་འཁོར་བའི་འཁྲུལ་ 
གཞི་ཞེས་མིང་འདོགས་བསྒྱུར་བ་ཡིན་མོད། ཅེས་པར་ལན་འདི་སྐད་སྨྲ་སྟེ། འདི་
དོན་ཁྱེད་རང་ཐོས་རྒྱ་ཆུང་ཞིང་ཀུན་གཞིའི་སྤུ་རིས་མ་འབྱེད་པར་ཟད་དེ། 
སྤྱིར་ཀུན་གཞི་ལ། ཀུན་གཞི་དབྱིངས་ཀྱི་ཆ་དང་། སྦྱོར་བ་དོན་གྱི་ཀུན་གཞི། 
བག་ཆགས་སྣ་ཚོགས་པའི་ཀུན་གཞི་སྟེ་གསུམ་ལས། དང་པོ་ནི། དབྱིངས་དེ་ 
བཞིན་ཉིད་དེ་འཁོར་འདས་གང་དུའང་མ་ཕྱེས་པའི་ཆ་ནས་བཞག་པ་སྟེ། འདི་ 
ལ་ཡེ་དོན་གྱི་ཀུན་གཞིར་བཤད་དེ། ཀུན་གཞི་ཀུན་གྱི་གཞི་ཡིན་ཏེ། །འཁོར་ 
དང་མྱ་ངན་འདས་པའི་གཞི། །ཞེས་སོ། །གཉིས་པ་ནི། དེའི་སྟེང་ངམ་ངང་ན་
179

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རིག་པ་ཡེ་ནས་འདུས་མ་བྱས་པའི་རང་བཞིན་ལྷུན་གྲུབ་ཏུ་བརྟེན་པའི་ཆ་ནས་ 
སྦྱོར་བ་དོན་གྱི་ཀུན་གཞིར་འདོད་དེ། ངོ་བོ་སྟོང་པ། རང་བཞིན་གསལ་བ། 
ཐུགས་རྗེ་ཀུན་ལ་ཁྱབ་ཅིང་འཆར་བ། ཡོན་ཏན་ནོར་བུ་རིན་ཆེན་ལྟར་ལྷུན་གྱིས་ 
གྲུབ་པ། དྲི་མ་མེད་པ། དྲི་མ་དང་བྲལ་བ་མེད་པ། ཡེ་ནས་འོད་གསལ་སྐུ་དང 
ཡེ་ཤེས་འདུ་འབྲལ་མེད་པའི་དགོངས་པ་གནས་ལུགས་ཀྱི་དོན་ཞེས་བྱའོ། །དེ་ 
ཡང་རང་བཞིན་གྱིས་རྣམ་པར་དག་པའི་ཆ་ནས་ནམ་མཁའ་ལྟ་བུ་དང་། མཚན་ 
མ་མེད་པ་དང་། སྨོན་པ་མེད་པ་དང༌། སྟོང་པ་ཉིད་དང་། མངོན་པར་འདུས་ 
མ་བྱས་སོགས་མིང་གིས་བཏགས་ཀྱང་། ཅི་ཡང་མེད་པའི་སྟོང་པ་ཕྱང་ཆད་མིན་
ཏེ༑ སྐུ་དང་ཡེ་ཤེས་སོགས་ཀྱི་ཡོན་ཏན་ལྷུན་གྱིས་གྲུབ་པ་ཅན་ཏེ། དེའི་ངོར་ 
འཁོར་བའི་སྐྱོན་གྱིས་མ་གོས་པས་ཀ་ནས་དག་ཅིང་སྟོང་པ་སྟེ། རྒྱན་སྟུག་པོ་བཀོད་ 
པ་ལས། ཟླ་བའི་དཀྱིལ་འཁོར་ཡོངས་གང་ཡང༌། །ཚེས་ཀྱི་དབང་གིས་འཇིག་ 
རྟེན་ན། །ཟླ་བ་སྐྱེ་འབྲིར་རྣམ་པར་རྟོག །དེ་བཞིན་དོན་གྱི་ཀུན་གཞི་ཡང་། །རྟག་ 
ཏུ་བདེ་གཤེགས་སྙིང་པོ་ཅན། །སྙིང་པོ་དེ་ལ་ཀུན་གཞིའི་སྒྲས། །དེ་བཞིན་གཤེགས་ 
པས་བསྟན་པར་མཛད། །དེ་ཉིད་མི་ཤེས་བྱིས་པ་རྣམས། །བག་ཆགས་དབང་ 
གིས་ཀུན་གཞི་ཡང་། །བདེ་དང་སྡུག་བསྔལ་སྣ་ཚོགས་དང༌། །ལས་ཞེས་ཀུན་ 
ནས་ཉོན་མོངས་མེད། །རང་བཞིན་དག་ཅིང་དྲི་མ་མེད། །ཡོན་ཏན་ཡིད་བཞིན་ 
ནོར་བུ་འདྲ། །འཕོ་བ་མེད་ཅིང་འགྱུར་བ་མེད། །དེ་ལྟར་ཡོངས་ཤེས་རྣམ་པར་ 
གྲོལ། །ཞེས་གསུངས། འདི་ལ་མིང་གི་རྣམ་གྲངས་ཀྱང་། སྦྱོར་བ་དོན་གྱི་ཀུན་ 
གཞི། ཐོག་མེད་ཆོས་ཁམས་དགེ་བ། དེ་བཞིན་གཤེགས་སྙིང་། སེམས་ཀྱི་རང་ 
བཞིན་འོད་གསལ་བ། ཆོས་ཀྱི་དབྱིངས། གནས་ལུགས་དེ་ཁོ་ན་ཉིད་ཀྱི་དོན།
180

༄༄༅། །ཟབ་གཏེར་ཆོས་ཀྱི་མཛོད་ཁང་།
རང་བཞིན་གྱིས་དག་པའི་དེ་བཞིན་ཉིད། ཤེས་རབ་ཕར་ཕྱིན་སོགས་རྟེན་གཞི་ 
དང་། འབྱུང་ཁུངས་དང་། བྲལ་རྒྱུ་བྱེད་པ་སོགས་ཀྱི་ཆ་ནས་བཏགས་པ་བསམ་ 
གྱིས་མི་ཁྱབ་བོ། །འདི་བྲལ་གཞིའམ་ཀུན་ཏུ་བཟང་པོའི་གྲོལ་ས་དངོས་ཡིན། དེའི་ 
ཕྱིར་ཀ་དག་ཅེས་པ་གདོད་ནས་འཁྲུལ་མ་མྱོང་བའི་རང་བཞིན་རྣམ་དག་དེ་ལ་
ཟེར་ཞིང་ཡེ་གྲོལ་ཞེས་པའང་དེ་དང་དོན་གཅིག
གསུམ་པ་ནི། དེ་ཉིད་མ་རིག་པས་གཞི་བྱས་ཏེ། འཁོར་བའི་ཆོས་རྣམ་ཤེས་ 
ཚོགས་བརྒྱད་བག་ཆགས་དང་བཅས་པ་བརྟེན་པའི་ཆ་ནས་བག་ཆགས་སྣ་ཚོགས་ 
པའི་ཀུན་གཞི་ཞེས་བྱའོ། །ཅིའི་ཕྱིར་ཞེ་ན། དགེ་བ་དང་། མི་དགེ་བ་དང་། ཐར་ 
པ་དང་། རྣམ་པར་བྱང་བའི་ལས། རང་བཞིན་གདོད་མ་ནས་མེད་ལ་གློ་བུར་དུ་ 
སྐྱེས་པ་རྣམས་གསོག་པའི་རྟེན་བྱེད་པའི་ཕྱིར་རོ། །དེ་ཡང་དགེ་མི་དགེ་གཉིས་ 
ཆར་བརྟེན་ལ་ངོ་བོ་གཏི་མུག་ཡིན་པའི་ཕྱིར་ལུང་མ་བསྟན་ཡིན་ནོ། །ཁ་ཅིག་གིས་ 
འདི་གཏི་མུག་མ་ཡིན་ཏེ། དུག་ལྔ་ཀའི་རྟེན་བྱེད་པ་དང་། རྣམ་བྱང་གི་རྟེན་ 
བྱེད་པར་བཤད་པའང་མ་གོ་བའི་རྣམ་འགྱུར་ཏེ། འདིར་དུག་ལྔར་ཕྱེ་བའི་གཏི་ 
མུག་མིན་ཏེ། ལྷན་སྐྱེས་ཀྱི་མ་རིག་པ་དེ་ལ་དེ་ལྟར་བཏགས་སོ། །རྣམ་བྱང་གི་ 
རྟེན་བྱེད་པའང་དཔྱད་དགོས་ཏེ། ཡེ་ནས་དག་པ་དང་། གློ་བུར་གྱི་དྲི་མ་མཐའ་ 
དག་དག་པ་དང་། དག་པ་གཉིས་ལྡན་སངས་རྒྱས་ཀྱི་ཡེ་ཤེས་དང་སྙིང་པོ་གཉིས་ 
ཀྱི་རྟེན་མི་བྱེད་དེ། ཀུན་གཞི་དེ་གནས་གྱུར་དགོས་པའི་ཕྱིར། འབྱུང་བཞི་ཟད་ 
པའི་རྒྱུད་ལས། ཀུན་གཞི་དག་པ་ཆོས་ཀྱི་དབྱིངས། །ཞེས་དང༌། གསེར་འོད་ 
དམ་པ་ལས། ཀུན་གཞི་གནས་གྱུར་པ་ནི་ངོ་བོ་ཉིད་ཀྱི་ཆོས་ཀྱི་སྐུ། ཞེས་གསུངས་ 
པའི་ཕྱིར། ཁམས་ཀྱི་རྟེན་མ་ཡིན་ཏེ། སྡོང་བུ་ལ་བརྟེན་པའི་མར་མེས་རང་
181

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
བསྲེགས་པ་དང་། བུད་ཤིང་ལ་བརྟེན་པའི་མེས་རང་བསྲེགས་པ་སོགས་བཞིན། 
ཀུན་གཞི་ལ་བརྟེན་ནས་ཚོགས་གཉིས་ཀྱི་ལམ་གྱིས་འཁོར་བའི་བག་ཆགས་རང་ 
སྦྱོང་ཞིང༌། རིགས་དང་ཁམས་ཀྱི་དྲི་མ་བསལ་ཏེ། དང་པོ་ཇི་ལྟར་གནས་པ་ 
བཞིན་མངོན་སུམ་དུ་གསལ་བའི་བྱང་ཆུབ་མངོན་དུ་བྱེད་པས་རྐྱེན་དག་པ་ཞེས་ 
བྱ་སྟེ། ཕྱིས་སྦྱོང་བྱེད་ཀྱི་གཉེན་པོ་དེ་ཡང་ཚིག་པར་བྱེད་དེ། བློས་བརྟགས་ཀྱི་ 
དགེ་བ་ཡིན་པའི་ཕྱིར། འཇུག་པར། ཤེས་བྱའི་བུད་ཤིང་སྐམ་པོ་མ་ལུས་དག ། 
ཅེས་སོགས་གསུངས། དེ་ལྟ་ན་དོར་བ་མེད་པའི་སྟོང་ཉིད་དང༌། ཆོས་སུམ་ཅུ་ 
རྩ་བདུན་ཡོད་པ་ཇི་ལྟར་ཡིན་ཞེ་ན། སངས་རྒྱས་ཀྱི་སས་བསྡུས་པའི་ཆོས་དེ་དག་ 
བྲལ་འབྲས་ཀྱི་ཚུལ་དུ་ཡོད་མོད་ཀྱི། སློབ་ལམ་གྱིས་བསྡུས་པ་ནི་ཡོད་པ་མ་ཡིན་ 
ཏེ༑ ལམ་མཐར་ཕྱིན་པའི་ཕྱིར་རོ། །
འདི་ལ་མིང་གི་རྣམ་གྲངས། ལྷན་སྐྱེས་མ་རིག་པ་དང་། བག་ཆགས་སྣ་ཚོགས་ 
ཀུན་གཞི་དང་། ཐོག་མཐའ་མེད་པའི་སྒྲིབ་པ་དང་། མུན་པ་ཆེན་པོ་དང༌། ཡེ་ 
ནས་གནས་པའི་མི་ཤེས་པ་སོགས་སུ་བཤད་དོ། །དེ་ལ་བརྟེན་པའི་ཚོགས་བརྒྱད་
ནི༑ དཔེར་ན་བག་ཆགས་སྣ་ཚོགས་པའི་ཀུན་གཞི་ལུང་མ་བསྟན་ནི་མེ་ལོང་དང་ 
འདྲ་ཞིང་ཀུན་གཞིའི་རྣམ་པར་ཤེས་པ་ནི་མེ་ལོང་གི་དྭངས་གསལ་དང་འདྲ། སྒོ་ 
ལྔའི་རྣམ་ཤེས་ནི་གཟུགས་བརྙན་ཤར་བ་དང་འདྲ། སྒོ་ལྔའི་སྣང་ཡུལ་ལ་འདི་ 
ཞེས་དང་པོར་ཤར་བ་ནི་ཡིད་ཤེས། དེའི་རྗེས་ལ་ཡུལ་ཆགས་སྡང་བར་མ་གསུམ་
དང་མཚུངས་ལྡན་དུ་ཤར་བ་ནི་ཉོན་མོངས་པ་ཅན་གྱི་ཡིད་ཅེས་བྱ་སྟེ། ཀུན་མཁྱེན་ 
ཆོས་རྗེས། ཤེས་པ་གང་ལའང་མི་རྟོག་ཡེངས་ཐབས་ཚེ། །སྣང་ཡུལ་མི་འཛིན་རྩེ་ 
གཅིག་ཀུན་གཞིའི་དུས། །གསལ་སྣང་གང་ལའང་དེར་འཛིན་མི་འཇུག་པ། །ཀུན་
182

༄༅། །ཟབ་གཏེར་ཆོས་ཀྱི་མཛོད་ཁང་།
གཞིའི་རྣམ་ཤེས་དྭངས་གསལ་གཡོ་བ་མེད། །སྒོ་ལྔའི་ཡུལ་དང་དགག་སྒྲུབ་གཟུང་ 
འཛིན་གྱིས། །ཚོགས་བདུན་ཡུལ་ལ་རགས་པར་རྟོག་པ་ན། །རྣམ་ཤེས་བདུན་ 
ཞེས་ཉེ་བར་བཏགས་པ་ཡིན།ཞེས་སོ། །དེས་ན་ཀུན་གཞི་ལུང་མ་བསྟན་དང་ཀ་ 
དག་གྲོལ་ས་ཡིན་པས་གཅིག་མ་ཡིན་ལ། དེ་ཉིད་རང་ཐོག་ཏུ་རིག་ན་སངས་རྒྱས་
དང་། མ་རིག་པར་འཁྲུལ་པའི་དབང་དུ་སོང་ན་སེམས་ཅན་ཞེས་བརྗོད་པས་ཐ་ 
དད་པའང་མ་ཡིན་ཏེ། དགོངས་འགྲེལ་ལས། འདུ་བྱེད་ཁམས་དང་དོན་དམ་ 
མཚན་ཉིད་ནི། །གཅིག་དང་ཐ་དད་བྲལ་བའི་མཚན་ཉིད་དེ། །གཅིག་དང་ཐ་ 
དད་ཉིད་དུ་གང་རྟོག་པ། །དེ་དག་ཚུལ་མིན་ལྟ་ལ་ཞུགས་པ་ཡིན། །ཞེས་དང༌། 
རྒྱུད་ལས། སེམས་དང་རིག་པ་རྣམ་པ་གཉིས། །གཅིག་མིན་ཐ་དད་མ་ཡིན་ལ། ། 
དབྱེ་བ་རབ་ཏུ་དཀའ་བའི་ཆོས། །ཞེས་གསུངས། 
ཀ་དག་དང་ཀུན་གཞི་ལ་སྔ་ཕྱི་མེད་དེ་ལྷན་ཅིག་སྐྱེས་པ་ཡིན་པས་ན་བྱ་དང་ 
སྒོང་ང་ལྟ་བུ་སྟེ། བྱ་མེད་ན་སྒོང་ང་མི་འབྱུང་ལ། སྒོང་ང་མེད་ན་བྱ་མི་འབྱུང་བ་ 
བཞིན་རང་བཞིན་ལྷན་ཅིག་སྐྱེས་པར་འདོད་དོ། །དེས་ན་བོན་གྱི་གཞུང་ལྟར་ཡེ་ 
མེད་སྟོང་པ་དེ་ལ་ཀ་དག་ཏུ་བཏགས་ནས། དེས་སླར་འཁྲུལ་སྣང་གི་འཁོར་བའི་ 
གཞི་བྱེད་པ་ལྟར་འདོད་པ་མིན་ཏེ། གཞི་ཀ་དག་རང་གི་ངོ་བོ་ལ་དུས་གསུམ་ 
དུ་འཁྲུལ་པས་བསླད་གཞུག་ཏུ་མེད་པའི་ཕྱིར་རོ། །ཡང་འདི་སྐད་དུ། ཐོད་རྒལ་ 
དང་ལྷུན་གྲུབ་འོད་གསལ་གྱི་སྣང་བ་ཞེས་ཟབ་ཟབ་མོར་རློམ་སྟེ། ཉི་མའི་ཟེར་ 
དང་། མིག་བཙིར་བ་དང་། མིག་ལ་ཚོས་མ་བཀབ་པའི་མཐོང་སྣང་དང་། རྣ་ 
བ་བཀག་པའི་སྒྲ་དང་། རྩ་འཆིང་བ་དང་། འབག་ཆས་ལ་སོགས་པའི་ངོ་སྤྲོད་ 
ཞིག་འདུག་པ། དེའི་སྐབས་ཤིག་ན་གསལ་བའི། རིག་པ་རྡོ་རྗེ་ལུ་གུ་རྒྱུད་དུ་
183

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གྲགས་པ་དེ་ཆོས་ཉིད་མངོན་སུམ་ཡིན་ནམ། ཉམས་སྣང་གིའམ་དབང་པོའི་མངོན་ 
སུམ་ཡིན། ཆོས་ཉིད་མངོན་སུམ་ཡིན་ན། ཆོས་ཉིད་ཀྱི་སྤྱོད་ཡུལ་ཡིན་ཕྱིར་རང་ 
སྣང་ཡེ་ཤེས་ཀྱི་རོལ་པར་ངང་གིས་གསལ་བ་ལས་འདུ་བྱེད་ཀྱི་རྐྱེན་སྣ་ཚོགས་མི་ 
དགོས་ལ། དབང་པོ་དང་དབང་ཤེས་ཀྱི་མཐོང་བྱའི་ཡུལ་མ་ཡིན། ཉམས་ཀྱི་ 
མངོན་སུམ་ཡིན་ན། དུས་ཉམས་ནི་བསྒོམ་པ་ལ་ལྟོས་ཏེ་ལམ་རྟགས་ཀྱི་ངོ་བོར་ 
གསལ་བ་ཞིག་ན། འདི་ནི་དེ་ཡང་མ་ཡིན་ཏེ་ལམ་མ་བསྒོམས་ཀྱང་རྐྱེན་སྣང་སྣ་ 
ཚོགས་དུས་ན་གསལ། དབང་པོའི་མངོན་སུམ་ཡིན་ན། ཆོས་ཉིད་མངོན་སུམ་ 
ཞེས་བཏགས་སུ་མི་རུང་ལ། རུང་ནའང་དབང་པོའི་ཡུལ་དུ་དངོས་སུ་སྣང་བའི་ 
ཆོས་ཉིད་གད་མོའི་གནས་སོ། །ཡང་རྐྱེན་སྣ་ཚོགས་པ་ལས་བྱུང་བའི་ཁ་དོག་དེ་ 
དག རང་གི་སྙིང་ག་ན་སེམས་ཉིད་འོད་ལྔའི་རྣམ་པར་བཞུགས་པའི་རྩལ་མདངས་ 
ཕྱིར་ཤར་བའི་རྣམ་པར་མཐོང་བ་ཡིན་ཞེས་ཟེར་ནས་ཉི་ཟེར་སོགས་ལ་ལྟ་བར་བྱེད། 
སྙིང་ནང་ན་རང་ལ་ཡོད་པའི་རྩལ་ཡིན་ན་ཉི་ཟེར་སོགས་ལ་མ་ལྟོས་པར་རྩོལ་མེད་ 
དུ་གསལ་དགོས་ཏེ་མི་གསལ། རྐྱེན་གྱིས་བསྐུལ་དགོས་ཟེར་ན།
དཔེར་ན་འཆར་གཞི་སྙིང་ནང་ན་འོད་ལྔའི་རྣམ་པ་ཅན་གྱི་སེམས་གཅིག ཤར་
བ་ཉི་ཟེར་གྱི་ངོགས་ན་ལུ་གུ་རྒྱུད་ཀྱི་སེམས་གཅིག འཛིན་པའི་ལུ་གུ་རྒྱུད་མིག་
ཤེས་ཀྱི་ལྟ་བའི་སེམས་གཅིག་སྟེ་གསུམ་ཡོད་པར་འགྱུར་ལ། དེ་ལྟར་འདོད་ན་
སངས་རྒྱས་པ་ལས་ལྐོག་ཏུ་གྱུར་པའི་གྲུབ་མཐའ་ཞིག་ཡིན་པ་འདྲ་ལ། སྙིང་ནང་
ན་སེམས་ཉིད་འོད་ལྔའི་རྣམ་པར་འཛིན་པ་འདི་དང༌། རྟག་པར་ལྟ་བ་བདག་
ཏུ་ལྟ་བ་བཟའ་བ་པོ་བྱེད་པ་པོ་རང་དབང་ཅན་གྱི་སེམས་ཞིག་རྣམ་པར་འོད་ཆེ་
སྟེ་སྒོང་ང་ཙམ། ཆུང་སྟེ་ཡུངས་འབྲུ་ཙམ་ཞིག་ཡོད་པར་འཛིན་པ་ནི་ཁྱད་པར་
184

༄༅། །ཟབ་གཏེར་ཆོས་ཀྱི་མཛོད་ཁང་།
ཅུང་ཟད་ཀྱང་མ་མཆིས།ཁྱད་ཡོད་ན་དེའི་སྒྲུབ་བྱེད་ཀྱང་སྨྲ་བར་རིགས་ལ། འོན་
ཀྱང་འོད་དེ་སྙིང་ནང་དུ་ཡོད་ངེས་ཡིན་ནའང་རྩལ་ཕྱི་རོལ་ཏུ་མཐོང་བའི་ངེས་པ་ 
མེད་ཅིང༌། འོད་དེའི་རྟེན་སྙིང་དང་ནང་ཁྲོལ་དངོས་སུ་ཡོད་ངེས་ཡིན་ཀྱང་དེ་
དག་ལས་འདི་ཡིན་དངོས་སུ་མཐོང་བ་མེད་དོ། །མཐོང་བའི་ཟེར་ཐག་སོགས་དེ་ 
དག་མངོན་སུམ་ལྟ་བ་ན། སེམས་འཛིན་གྱི་རྟེན་དུ་བྱས་ཏེ་མཉམ་བཞག་གི་ལྟ་
བ་སྐྱོང་རྒྱུ་ཡིན་ན་ནི་སྐྱོན་ཆེར་མེད་དེ།དེ་བས་ཀྱང་ཡུལ་རྐྱེན་ཅིར་སྣང་གི་སྟེང་
དུ་སྐྱོང་བ་ཆེས་གནད་ཟབ་ལ། ཟེར་དེ་མཐོང་བ་དང་ངན་སྐྱུགས་ཀྱི་ཕུང་པོ་མཐོང་
བ་གཉིས་མཉམ་བཞག་གི་ལྟ་བ་སྐྱོང་ཚུལ་ཤེས་ན་གྲོལ་བ་དང་། མ་ཤེས་ན་འཆིང་
བའི་རྒྱུར་མཚུངས་སོ།
དེས་ན་ལྷུན་གྲུབ་མངོན་སུམ་གྱི་སྣང་བ་ལ་ཟབ་གནད་ཅི་མཆིས་ཞེས་དྲི་ན་རྣམ་
དག་གི་གཏན་ཚིགས་ཅི་སྨྲ། ཡང་ཐིག་ལེ་ཐིག་ཕྲན་གྱི་སྣང་བ་འདི་དག་ལོངས་
སྐུའི་ཞིང་ཁམས་ཡིན་པས་ཞིང་ཁམས་མཐོང་བའོ་ཞེས་ཁྱོད་རང་གི་གཞུང་ན་བཤད་ 
འདུག་པར། འདི་ཞིང་ཁམས་མཚན་ཉིད་པ་ཡིན་ནམ་མ་ཡིན། མ་ཡིན་ན་ཞིང་ 
ཁམས་བཤད་པ་དོན་མེད་དུ་འགྱུར། ཡིན་པ་ནི་རྒྱུ་མཚན་གཉིས་ཀྱིས་མི་འཐད་
དེ༑ ལོངས་སྐུའི་ཞིང་ཁམས་ལྟ་བ་ལ་དབང་བའི་གང་ཟག་དེ་ས་དྲུག་པའི་རྟོགས་
པ་ཡོད་པ་ཞིག་དགོས་པར་གསུངས་ན། ཁྱེད་ཀྱི་ཞིང་ཁམས་དེ་མཐོང་བ་ལ་ནི་ 
ས་དང་པོའི་བདེན་པ་ཙམ་ཡང་མི་དགོས་ཏེ། གང་ཟག་སོ་སྐྱེ་ཞིག་ལ་བསྟན་པས་ 
དེ་མ་ཐག་ཏུ་དེས་མཐོང་བའི་ཕྱིར་ཞིང་ཁམས་མཐོང་བའི་གང་ཟག་མ་དག ལོངས་ 
སྐུའི་ཞིང་ཁམས་མཚན་ཉིད་པ་ཡིན་ན་རྒྱུད་ཚོད་མཐོར་སོང་བ་བཞིན་ཞིང་ཁམས་
རྒྱ་ཆེར་མཐོང་བའི་མཐར། རབ་བཀྲམ་ཆེན་པོ་གཅིག་དང་གྲངས་མེད་སོགས་
185

༄༅། །ཨོ་རྒྱན་རྗེ་འབངས་འདུ་ས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཐོང་རྒྱུར། ཁྱོད་རང་ཚད་རྒྱུད་མཐོ་ཤོས་སུ་བྱེད་པའི་ཆོས་ཉིད་ཟད་སར་ཞིང་ 
ཁམས་ཀྱི་སྣང་བ་བ་ཐག་བསྡུས་པ་ལྟར་བསྡུས་མཐར་མི་མཐོང་བར་བཤད་པས། 
དེས་ན་ལམ་གྱི་མཐོང་སྣང་ཡིན་གྱི་ཞིང་ཁམས་མ་ཡིན་པས་ཞིང་ཁམས་རང་གི་ 
ངོ་བོ་མ་དག་ཅེས་ལུང་རིགས་ཀྱིས་དངོས་སུ་དགག་པ་འདི་ལ་ཅི་སྨྲ། ཡང་ངེད་
ཀྱི་ཆོས་ཉིད་མངོན་སུམ་དང་། གཞན་ནས་བཤད་པའི་དུ་སོགས་ཀྱི་རྟགས་མཚུངས་ 
ཏེ་སྐྱོན་མེད་དོ་སྙམ་ན། དུ་སོགས་མཉམ་བཞག་གི་བརྟན་པའི་ཉམས་སྣང་ལ་ 
མིག་དང་བཙུམ་མེད། ཉིན་མཚན་མེད། རྐྱེན་འཛོམ་མིན་ལ་མ་ལྟོས་ལ། རིག་ 
པ་ལུ་གུ་རྒྱུད་མིག་བཙུམ་ན་མི་གསལ། ཉི་མ་མེད་པ་དང་། ཡུལ་རྐྱེན་སྣ་ཚོགས་ 
མེད་ན་མི་གསལ་ཞེས་བཤད་པས་གང་ནས་ཀྱང་མི་མཚུངས་ཤིང་། མཚུངས་ 
ཀྱང་དུ་སོགས་ཀྱི་རྟགས་མེ་ནས་དུ་བ་འདྲེན་པ་ལྟ་བུའི་ལམ་རྟགས་ཀྱི་རྣམ་པ་ཙམ་
ལས། དེ་ལ་ཏིང་ངེ་འཛིན་མཆོག་ཏུ་ཡང་མི་འཛིན། ཉམས་ཀྱི་ཤུན་པ་ཡིན་པས་ 
དོར་ནས་གྲོལ་བ་ཐོབ་པར་བཞེད་པ་དང༌། ཆོས་ཉིད་མངོན་སུམ་དག་པའི་ཞིང་
ཡིན་པས་མཐོང་བར་གྲོལ་བར་བཤད་པས་ཏིང་ངེ་འཛིན་མཆོག་ཏུ་འཛིན་པ་
གཉིས་སྐྱེལ་སོ་མི་མཚུངས། དེས་ན་འདི་དག་ནི་བོན་ཆོས་རྣམས་ན་འོད་ལ་ལྟ་ 
བའི་གདམས་པ་མང་པོ་ཞིག་དང་། རང་ལུས་འོད་ལ་ཕར་ཞུགས་ན་ལྷག་མེད་ 
གཡུང་དྲུང་གི་སྐུ་ཐོབ། འོད་རང་ལ་ཚུར་ཞུགས་ན་ལྷག་བཅས་གཡུང་དྲུང་གི་སྐུ་ 
ཐོབ་པར་བཞེད་པའི་ལུགས་སྣང་བས་དེ་དང་ཁྱད་པར་མ་མཆིས་པས་དེའི་ཁྱད་སེལ་ 
གྱི་སྒྲུབ་བྱེད་གང་ཡོད། ཅེས་པ་འདི་དག་ལ་ལན་ཐ་རམ་ཞིག་གདབ་ན། དེ་ལ་ 
སངས་རྒྱས་ཀྱི་བསྟན་པའི་སྙིང་པོ་སྟོང་པ་ཉིད་དང་སྙིང་རྗེའི་བདག་ཉིད་ཅན་ཏེ། 
དྲི་མེད་འོད་ལས། གང་ཞིག་སྟོང་ཉིད་སྙིང་རྗེ་གཉིས་སུ་མེད་པར་སྨྲ་བ་པོ་སྟེ།
186

༄༅། །ཟབ་གཏེར་ཆོས་ཀྱི་མཛོད་ཁང་།
འདིར་སྙིང་རྗེ་དམིགས་པ་མེད་ཅིང་རྣམ་པར་རྟོག་པ་དང་བྲལ་བ་དང་། སྟོང་ 
པ་ཉིད་རྣམ་པ་ཐམས་ཅད་ཀྱི་མཆོག་དང་ལྡན་པ་དུས་གསུམ་ཡོངས་སུ་ཤེས་པའི་
སླད་དུ་དུས་གསུམ་དུ་འཇུག་པའོ། །ཞེས་པ་ནི་སངས་རྒྱས་པའི་གྲུབ་མཐའ་ངེས་
པའོ། །
རྒྱས་འདེབས་ཀྱི་སྟོང་ཉིད་སོགས་རྣམ་པར་དཔྱད་པ་ཐམས་ཅད་ལས་འདས་པ། 
བདེ་བར་གཤེགས་པ་རྣམས་ཀྱི་ཡང་དག་པའི་ཡེ་ཤེས་ཆེན་པོ་དེ་ནི་འོད་གསལ་ 
རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་གཟུགས་དེ་ཉིད་ཡིན་
ཏེ༑ འཇམ་དཔལ་གྱིས་ལྟ་འདོད་མདོར་བསྟན་པ་ལས། ཕུང་པོ་རྣམ་དཔྱད་ 
སྟོང་པ་ཉིད། །ཆུ་ཤིང་ཇི་བཞིན་སྙིང་པོ་མེད། །རྣམ་པ་ཐམས་ཅད་མཆོག་ལྡན་ 
པའི། །སྟོང་ཉིད་དེ་ལྟར་འགྱུར་མ་ཡིན། །སྐྱེས་པ་མེད་པ་འགག་མེད་པ། །ཤེས་ 
བྱ་གང་ཞིག་འདིར་མཐོང་བས། །སྟོང་པའི་དངོས་པོ་སྟོང་པ་ཉིད། །ཕུང་པོ་རྣམ་ 
པར་དཔྱད་པ་མིན། །ཞེས་གསུངས། དེ་ལྟ་བུའི་འོད་གསལ་དེ་ཅི་ལྟ་བུ་ཞེ་ན། ཡེ་ 
ཤེས་སྙིང་པོ་ལས། བཅོམ་ལྡན་འདས་འོད་གསལ་ཞེས་བགྱི་བ་ཇི་ལྟར་ལགས། གང་ 
དུ་གནས་པ་ཡིན། བཅོམ་ལྡན་འདས་ཀྱིས་བཀའ་སྩལ་པ། འོད་གསལ་ནི་ནམ་ 
མཁའི་དབྱིངས་སུ་གནས་པའི་ཐིག་ལེ་སྟེ། དེས་ནི་ཕྱག་རྒྱ་ཆེན་པོ་བརྙེས་པར་ 
འགྱུར་བ་ཡིན་ནོ། །ཞེས་དང་། གསང་འདུས་རིམ་ལྔ་ལས། རིགས་ལྔའི་སངས་ 
རྒྱས་ལ་ལྟོས་པའི། །ཕྱག་རྒྱ་ཆེན་པོ་རྟག་པར་ནི། །འོད་ཟེར་ལྔར་ནི་འབྱུང་བ་ 
དག །ནམ་མཁའི་འཇའ་ཚོན་དག་དང་མཚུངས། །ཞེས་དང་། གྲོལ་བའི་ཐིག་ 
ལེ་ལས། ཕྱག་རྒྱ་ཆེན་པོའི་གཟུགས་འཆང་བ། །སྒྱུ་མ་འཇའ་ཚོན་ལྟ་བུ་རུ། །རང་ 
དང་གཞན་གྱི་རྒྱུད་སྦྱོང་བ། །ཡང་དག་གསལ་བ་ཞེས་བཤད་དོ། །ཞེས་གསུངས་
187

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་འོད་གསལ་དེ་ནི་མཚན་མ་ཅན་ལྟར་མཐོང་བ་སྟེ། རིགས་པ་དྲུག་ཅུ་པར། 
གང་རྣམས་ཀྱི་བློ་རྟེན་དང་བྲལ། །ཡོད་དང་མེད་ལས་རྣམ་པར་འདས། །ཟབ་མོ་ 
དམིགས་མེད་དེ་རྣམས་ཀྱི། །མཚན་མའི་དོན་ནི་རྣམ་པར་བསྒོམ། །ཞེས་དང༌། 
ནཱ་རོ་པས།དེ་ཁོ་ན་ཉིད་ཀྱི་འབྲས་བུའི་སྔ་ལྟས་སུ་གྱུར་པའི་ཕྱིར་མཚན་མའོ། །
ཞེས་བཤད། འོ་ན་དེ་རྣམས་དངོས་པོ་ཅི་ཞིག་ཡིན་སྙམ་ན། སེམས་ཀྱི་སྣང་བ་ 
ཙམ་སྟེ། རང་གི་ཡིད་ལས་སྐྱེས་པ་མེ་ལོང་གི་ནི་གཟུགས་བརྙན་ལྟ་བུ་ཉིད། ཅེས་ 
གསུངས་པའི་ཕྱིར། སེམས་ཀྱི་སྣང་བ་ཙམ་ཡིན་གྱི། དེ་ལས་གཞན་པའི་དངོས་ 
པོའི་ཆོས་ནི་ཅི་ཡང་མ་ཡིན་ནོ། །སེམས་ཀྱང་རྟོག་པ་དང་བྲལ་ཞིང་མ་འཁྲུལ་ 
པའི་མངོན་སུམ་ཉིད་ཡིན་ལ། དེའི་སྣང་བ་ཙམ་ཡིན་པས་བག་ཆགས་ཀྱིས་བསྐྱེད་ 
པའི་རྣམ་པར་རྟོག་པའི་སྣང་བ་ཡང་མ་ཡིན་ལ། མིག་སྐྱོན་ཅན་གྱི་ཟླ་བ་གཉིས་ 
སུ་སྣང་བ་སོགས་དབང་པོ་བསླད་པའི་ཤེས་སྣང་མ་ཡིན། ཡིད་ཤེས་བསླད་པའི་ 
སྣང་བ་ཡང་མིན། དབང་པོ་ལྔའི་རྣམ་པར་ཤེས་པའི་སྣང་བ་ཡང་མ་ཡིན་ཏེ། དོན་ 
གྱི་བཞག་པ་མ་ཡིན་པའི་ཕྱིར་རོ། །
མ་བསླད་པའི་ཡིད་ཀྱི་ཤེས་པའི་རྣམ་པ་ཡིན་ཏེ། སློབ་དཔོན་ཨཱརྱ་དེ་བས་ཡིད་ 
ཀྱི་དབང་པོ་སྣང་བ་གསུམ་ལ་བཞེད་པས་སོ། །སློབ་དཔོན་འགྲོ་བཟང་སྙིང་པོས་ 
ཀྱང་དེ་ཁོ་ན་ཉིད་ཀྱི་འགྲེལ་པར། འདི་ཅི། དངོས་པོ་ངོ་བོ་ཉིད་ཡིན་ནམ། འོན་ 
ཏེ་མ་ཡིན་ཞེ་ན། ཡི་གེ་མེད་ཅེས་བྱ་བ་སྨོས་ཏེ། དངོས་པོ་མེད་པའི་ངོ་བོ་ཉིད་ 
ཀུན་གཞིའི་རྣམ་པར་ཤེས་པའི་རང་བཞིན་ནམ་མཁའ་ཁྱབ་པར་སྣང་ངོ་། །དེ་ལྟ་ 
བུའི་མགོན་པོ་བསྒོམ་པ་ལས་ཡེ་ཤེས་སྐྱེ་བར་འགྱུར་རོ། །ཞེས་གསུངས་པས། འདི་ 
ནི་དོན་གྱི་ཀུན་གཞིའི་སྣང་བ་ཞེས་པ་དེ་ཡིན་གྱི། རྣམ་ཤེས་ཚོགས་བརྒྱད་ཀྱི་ཡ་
188

༄༅། །ཟབ་གཏེར་ཆོས་ཀྱི་མཛོད་ཁང་།
གྱལ་ཀུན་གཞིའི་རྣམ་པར་ཤེས་པ་ཞེས་པ་དེ་མ་ཡིན་ནོ། །འདི་དག་འཁྲུལ་པའི་ 
སྣང་བར་གསུངས་པ་མེད། མངོན་སུམ་གྱི་སྣང་བ་ཁོ་ན་ཡིན་གྱི། རྟགས་ཙམ་ 
ཞིག་ཀྱང་མ་ཡིན། ཟུང་དུ་འཇུག་པ་ཞེས་རབ་ཏུ་བསྔགས་པ་དེའི་ངོ་བོ་ཉིད་དུ་ 
གྱུར་ནས་རྒྱལ་བའི་སྐུ་ཆེན་པོར་འགྱུར་བས་ན། ཀྱེེ་རྡོ་རྗེ་ལས། མཐོ་རིས་ས་ 
འོག་ས་སྟེང་རྣམས། །སྐད་ཅིག་ལས་ནི་སྐུ་གཅིག་འགྱུར། །ཞེས་གསུངས། སྔགས་ 
ཀྱི་ཐེག་པ་ལས་གསང་བར་གསུངས་པའི་དོན་གྱི་གཙོ་བོ་ཡང་འདི་ཡིན་པས། དད་ 
པ་དང་ཤེས་རབ་མེད་པའི་གང་ཟག་ལ་གཏམ་བྱ་བར་དཀའོ། ། 
ད་ནི་མངོན་སུམ་ཞེས་པའི་དོན་བརྗོད་པར་བྱ་སྟེ། ཚད་མ་དང་བྲལ་བའི་ལམ་ 
གྱིས་ནི་གོལ་ཞིང་བསླུ་བར་འགྱུར་བས། འདིར་ཚད་མས་གཏན་ལ་དབབ་པ་ལ
ཚད་མ་དེ་ཡང་མངོན་རྗེས་གཉིས་སུ་ངེས་པར་སློབ་དཔོན་ཆོས་ཀྱི་གྲགས་པས་ 
བཤད་པ་བཞིན། གསང་བའི་ཐེག་པ་འདིར་ཡང་ཚད་མ་གཉིས་ཁོ་ན་སྟེ། དུས་ 
འཁོར་སྒྲུབ་ལེར། ལྷ་ཡི་དམིགས་པ་མངོན་སུམ་དང་ནི་རྗེས་སུ་དཔག་པ་རྣམ་ 
པ་གཉིས་སུ་གྱུར་པ་སྟེ། །མངོན་སུམ་དག་ནི་དེ་ཉིད་སྦྱོར་བས་མཁའ་ལ་སྐར་མ་ 
བཞིན་དུ་དུ་མ་ལོངས་སྤྱོད་རྫོགས་པའི་སྐུ། །མངོན་སུམ་མེད་ན་རྗེས་སུ་དཔག་ 
པ་ཤི་བའི་ལུས་བཞིན་དེ་ཉིད་མིན་པ་ཡིས་ནི་བརྟགས་པ་གང་། །དེ་ནི་རི་མོ་ལ་ 
སོགས་བལྟ་བྱ་ཡོངས་སུ་མ་སྨིན་བློ་ཅན་རྣལ་འབྱོར་རྣམས་ཀྱི་བསྒོམ་པའི་དོན། །
ཞེས་གསུངས། མངོན་སུམ་དེ་ལ་ཡང་ཐ་མལ་པའི་དབང་པོའི་མངོན་སུམ་ནས་
ཉན་རང་གི་བར་གྱི་རྣལ་འབྱོར་མངོན་སུམ་གྱིས་ནི་ཤེས་པ་མིན་པས། མངོན་ 
སུམ་ཁྱད་པར་ཅན་ནང་གི་དེ་ཁོ་ན་ཉིད་བསྒོམས་པའི་རྣལ་འབྱོར་མངོན་སུམ་གྱིས་
གཏན་ལ་འབེབས་པ་ཡིན་ནོ། །དེ་ཡང་ཆོས་རྣམས་ལ་འཁྲུལ་པའི་ཤེས་པ་སྣ་ཚོགས་
189

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱིས་བསླད་པའི་སྣང་བ་མ་ཡིན་པ། སེམས་ཅན་ནས་སངས་རྒྱས་ཀྱི་བར་དུ་རིགས་ 
མི་འགྱུར་བར་གནས་པ་དེ་ལ་དེ་ཁོ་ན་ཉིད་ཅེས་བྱ་སྟེ། འཇམ་དཔལ་ཞལ་ལུང་ 
ཆོས་རྣམས་གཟུགས་ལ་སོགས་པ་ནས། །ཀུན་མཁྱེན་བར་གྱི་རང་བཞིན་ནི། ། ལས།
ནམ་མཁའི་དཀྱིལ་ལྟར་རྣམ་དག་པ། །ཟབ་གསལ་གཉིས་མེད་ཡེ་ཤེས་ཏེ། །དེ་
ནི་དངོས་མེད་བསྒོམ་དངོས་མེད། །དངོས་པོ་ཐམས་ཅད་དང་བྲལ་ལ། །ཁམས་
དང་སྐྱེ་མཆེད་ཀྱིས་མ་ཟིན། །རང་བཞིན་གྱིས་ནི་འོད་གསལ་བ། །གདོད་ནས་ 
དག་པ་ནམ་མཁའ་བཞིན། །མེད་པའི་ཆོས་རྣམས་མཚན་ཉིད་སྤངས། །ཆོས་ 
དང་ཆོས་ཉིད་ཡང་མེད་དེ། །དངོས་པོ་མེད་པ་མཁའ་དང་མཚུངས། །ཚིག་ 
དང་ཡི་གེ་ཀུན་ལས་གྲོལ། །དེ་ནི་དུས་དང་ཕྱོགས་རྣམས་དང༌། །ཆོས་རྣམས་ 
ཀུན་གྱི་ངོ་བོར་སོང༌། །ལུས་མ་ཡིན་ཏེ་ངག་དང་ནི། །ཡིད་ཀྱང་མ་ཡིན་འདོད་ 
ཁམས་དང་། །གཟུགས་དང་གཟུགས་མེད་ཁམས་མ་ཡིན། །འབྱུང་བ་བཞི་ཡང་ 
མ་ཡིན་ཏེ། །དེ་བས་དེ་ཉིད་གང་ན་ཡང༌། །མི་གནས་པས་ན་མཉམ་པ་ཉིད། ། 
དེ་འདྲའི་རྡོ་རྗེ་འཆང་ཆེན་པོ། །ཆོས་རྣམས་ཀུན་གྱི་ཆོས་ཉིད་མཆོག །ཐབས་ 
ཀྱི་བསྒྲུབ་པར་བྱ་བའི་དངོས། །བརྟགས་པ་ཀུན་ལས་རབ་དབེན་པ། །ཕུན་སུམ་ 
ཚོགས་རྒྱུ་དཔག་དཀའ་བ། །ཕྱག་རྒྱ་ཆེན་པོ་རབ་སྣང་བའི། །ཟེར་གྱི་རང་གཞན་ 
སྨིན་བྱེད་པ། །གཉིས་སུ་མེད་པའི་རང་བཞིན་མཆོག །རྡོ་རྗེ་འཛིན་པ་ཆེན་པོས་ 
ཀྱང་། །བརྗོད་དུ་མེད་པའི་སྐུ་ཆེན་པོ། །ཞེས་པ་ལ་སོགས་པས་བསྟན་པ་ནི་ནང་ 
གི་དེ་ཁོ་ན་ཉིད་ཀྱི་མཐོང་བའི་མངོན་སུམ་ཞེས་བྱ་ཞིང༌། རྡོ་རྗེ་སྙིང་འགྲེལ་ལས། 
དབང་པོའི་མངོན་སུམ་དང་། ཡིད་ཀྱི་མངོན་སུམ་དང་། རྣལ་འབྱོར་གྱི་མངོན་ 
སུམ། རང་རིག་མངོན་སུམ་སྟེ། སྟོན་པར་བྱེད་པ་དང༌། འཇུག་པར་བྱེད་པ་
190

༄༅། །ཟབ་གཏེར་ཆོས་ཀྱི་མཛོད་ཁང་།
དང་། ཐོབ་པར་བྱེད་པ་དང་། ཉམས་སུ་མྱོང་བའི་མཚན་ཉིད་ཅན་ནོ། །ཞེས་ 
གསུངས་པས་ན། དེ་ལ་མངོན་སུམ་གྱི་ངོ་བོ་གང་ཞེ་ན། དེ་ཁོ་ན་ཉིད་སྟོང་ཉིད་ 
སྙིང་རྗེའི་རྣལ་འབྱོར་བསྒོམས་པས་ཤ་ལ་སོགས་པའི་མིག་ལྔས་རྣམ་པ་ཐམས་ཅད་ 
པའི་གཟུགས་ནམ་མཁའ་ལ་སྐར་མ་བཞིན་དུ་གསལ་བར་མཐོང་བའི་ཤེས་པ་རྟོག་ 
པ་དང་བྲལ་ཞིང་མ་འཁྲུལ་པ་དེ་ལ་བྱ་སྟེ། རྡོ་རྗེ་སྙིང་འགྲེལ་ལས། འདིར་ནམ་
མཁའ་ལ་དངོས་པོ་བསྒོམ་བྱ་ནི་རྨི་ལམ་ལྟ་བུས་ཏེ་རྡུལ་ཕྲ་རབ་ཀྱི་ཆོས་ཉིད་ལས་ 
འདས་པའོ། །དེ་ཡོངས་ཤེས་པ་ནི་དངོས་པོ་མེད་པ་བསྒོམ་པར་བྱ་སྟེ། རྣམ་པར་ 
རྟོག་པ་དང་བྲལ་བའི་སེམས་ཀྱི་སྣང་བརྙན་མཐོང་བའོ། །རྟོག་པ་དང་བྲལ་ཞིང་ 
མ་འཁྲུལ་པ་ནི་མངོན་སུམ་ཞེས་བརྗོད་པར་བྱའོ། །
ཞེས་གསུངས། དེ་ལྟ་བུ་ཐབས་གང་གིས་མཐོང་ན། བདེ་མཆོག་རི་གའི་ཨ་ར་ 
ལའི་རྒྱུད་ལས། དགོན་པ་དབེན་པའི་གནས་སུ་ནི། །གཉིས་གཉིས་ཐམས་ཅད་ 
རྣམ་པར་སྤངས། །མིག་དག་སྟེང་དུ་བཟློག་ནས་ནི། །སྨིན་མའི་དབུས་སུ་སེམས་ 
བྱས་ན། །མི་ཟད་མུན་པའི་གཟུགས་སུ་ནི། །སྒྲུབ་པོས་དང་པོར་མཐོང་བར་ 
འགྱུར། །ཞེས་གསུངས་ནས། ཚུལ་ཇི་ལྟར་མཐོང་བ་ཡང་། དེ་ཉིད་ལས། དང་པོ་ 
མུན་པ་མཐོང་བར་འགྱུར། །གཉིས་པ་དཀར་དང་དུ་བ་མཚུངས། །གསུམ་པ་ 
མེ་ཁྱེར་རྣམ་པར་བལྟ། །བཞི་པ་ཡ་བའི་མེ་ཏོག་བཞིན། །ལྔ་པ་སྤྲིན་མེད་ཡེ་ཤེས་ 
ནི༑ ༑རང་གཞན་ཡང་དག་རིག་པ་སྤངས། །རྟག་ཏུ་གོམས་པའི་རྣལ་འབྱོར་གྱི། ། 
རྩེ་གཅིག་སེམས་ཀྱི་རི་གིར་འགྱུར། །ཞེས་གསུངས་ཤིང་། རྡོ་རྗེ་གུར་ལས། དང་ 
པོ་སྤྲིན་དང་འདྲ་བ་སྣང༌། །གཉིས་པ་དུ་བ་འདྲ་བ་ཡིན། །གསུམ་པ་མེ་ཁྱེར་ 
འདྲ་བ་སྟེ། །བཞི་པ་མར་མེ་ཆེར་འབར་བ། །ལྔ་པ་རྟག་ཏུ་སྣང་བ་ནི། །སྤྲིན་མེད་
191

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནམ་མཁའ་ལྟ་བུའོ། །ཞེས་དང་། བདེ་མཆོག་མཁའ་འགྲོ་རྒྱ་མཚོར་ཡང་གསུངས་ 
ཤིང་། གསང་འདུས་ལས། དང་པོ་སྨིག་རྒྱུ་འདྲ་བ་སྟེ། །གཉིས་པ་དུ་བ་འདྲ་བ་ 
ཡིན། །གསུམ་པ་མེ་ཁྱེར་རྣམ་པ་སྟེ། །བཞི་པ་མར་མེ་འབར་བ་ཉིད། །ལྔ་པ་སྤྲིན་ 
མེད་སྣང་བ་འདྲ། །ཞེས་དང་། ཨཱརྱ་དེ་བའི་སྤྱོད་བསྡུས་སུ། དང་པོ་སྨིག་རྒྱུ་ལྟ་ 
བུ་ལ་འོད་ཟེར་ལྔའི་ཚོགས་དང་ལྡན་པར་མཐོང་ངོ༌། །གཉིས་པ་ནི་སྣང་བ་སྟེ་ཟླ་
བའི་འོད་ཟེར་ལྟ་བུའོ། །གསུམ་པ་ནི་སྣང་བ་མཆེད་པ་སྟེ་ཉི་མའི་འོད་ཟེར་ལྟ་ 
བུའོ། །བཞི་པ་ནི། སྣང་བ་ཐོབ་པ་སྟེ་མུན་པ་ལྟ་བུའོ། །དེ་ནས་མུན་པ་དང་བྲལ་ 
བའི་སྐད་ཅིག་ལ་འོད་གསལ་བ་སྟེ་ཤིན་ཏུ་གསལ་བ་རྟག་ཏུ་སྣང་བའི་མཚན་ 
ཉིད་ཅན། དོན་དམ་པའི་བདེན་པའི་རང་གི་མཚན་ཉིད་ཡེ་ཤེས་ཀྱི་མིག་གིས་ 
མཐོང་ངོ༌། །ཞེས་གསུངས་པའི་དང་པོ་སྨིག་རྒྱུ་ལྟ་བུ་ལ་འོད་ཟེར་ལྔའི་ཚོགས་དང་ 
ལྡན་པར་མཐོང་བར་གསུངས་པ་དང༌། རྫོགས་ཆེན་ནས་ཐོག་མར་དབྱིངས་རྣམ་
དག་གི་སྒྲོན་མ་དར་མཐིང་ཁའི་མདོག་ལྟ་བུའམ་རྨ་བྱའི་མདངས་ལྟ་བུ་འཆར་
བར་གསུངས་པ་དང་ཁྱད་པར་མེད། དེ་ལས་གཞན་གསུངས་པ་རྣམས་ནི། རིག་ 
པ་རྡོ་རྗེ་ལུ་གུ་རྒྱུད་དང༌། ཉ་མིག་ལྟ་བུ་དང༌། སྐྱ་ཁྱིལ་ཁྱིལ་བ་དང་། དེ་ལ་ 
སོགས་པ་འཆར་སྒོ་སྣ་ཚོགས་པ་དུ་མ་དང་། ཐིག་ལེ་སུམ་སྦྲེལ་ནས་ཉི་ཤུ་རྩ་ལྔ་
ལ་སོགས་པའི་བར་དུ་སྣང་བ་ནི་ཆོས་ཉིད་མངོན་སུམ་གྱི་སྣང་བ་ཞེས་པ་ཡིན་ནོ། 
དེ་ཡང་སྔར་གསུངས་པ་རྣམས་ཀྱི་སྟེང་དུ་ཉིན་མོའི་རྟགས་ལྔ་བསྣན་པས་བཅུ་པོ་ 
རྫོགས་ཕན་ཆད་ལ་བྱ་སྟེ། རྟགས་བཅུ་ནི་དབང་མདོར་བསྟན་ལས། དུ་བ་སྨིག་ 
རྒྱུ་མཁའ་སྣང་དང་། །སྒྲོན་མེ་འབར་བ་ཟླ་ཉི་མ། །མུན་ཅན་ཆ་དང་ཐིག་ལེ་ཆེ། ། 
སྣ་ཚོགས་གཟུགས་ཅན་འོད་གསལ་བ། །ཞེས་གསུངས་པའི། སྣ་ཚོགས་གཟུགས་
192

༄༅། །ཟབ་གཏེར་ཆོས་ཀྱི་མཛོད་ཁང་།
ཅན་འོད་གསལ་བ་ནི་ཉམས་གོང་འཕེལ་གྱི་སྣང་བ་ཡིན་ཏེ། འོད་ལྔ་མ་འདྲེས་ 
པ་སྣམ་བུ་ལྟ་བུ་དང་། གྱེན་འགྲེང་དང༌། མིག་མང་རིས་དང༌། ཟ་འོག་དང་། 
རེ་ལྡེ་ལྟ་བུར་སྣང་བ་ཚུན་ཆད་ཡིན་ནོ། །དེ་ནས་འོད་ཀྱིས་སྣང་སྲིད་ཐམས་ཅད་ 
ལ་ཁྱབ་པ་མ་ལྟས་ཀྱང་གསལ་ལ། ཐིག་ལེའི་ནང་དུ་སངས་རྒྱས་ཀྱི་སྐུ་ཞི་བ་དང་
ཁྲོ་བོ་གང་ཡང་ངེས་པ་མེད་པ་སྣ་ཚོགས་འཆར་བ་ཕྱིན་ཆད་ནི་རིག་པ་ཚད་ཕེབས་
ཀྱི་སྣང་བ་ཡིན་ལ། དཔལ་དུས་ཀྱི་འཁོར་ལོར་ནི། ནམ་མཁར་ཀུན་ནས་ཞེན་ 
པའི་སེམས་དང་མིག་ནི་མི་འཛུམ་རྡོ་རྗེའི་ལམ་དུ་རབ་ཏུ་ཞུགས་པ་ཡི། །སྟོང་ 
པ་ལས་ནི་དུ་བ་སྨིག་རྒྱུ་རབ་གསལ་དྲི་མ་མེད་པའི་མཁའ་སྣང་ཉིད་དང་མར་
མེ་དང༌། །འབར་བ་དང་ནི་ཟླ་བ་ཉི་མ་རྡོ་རྗེ་དང་ནི་མཆོག་གི་ཆ་དང་ཐིག་ལེ་ 
མཐོང་བར་འགྱུར། །དེ་ཡི་དབུས་སུ་སངས་རྒྱས་གཟུགས་ནི་ཡུལ་དང་རྣམ་པར་ 
བྲལ་བ་དུ་མ་ལོངས་སྤྱོད་རྫོགས་པའི་སྐུ། །ཞེས་དང༌། ནམ་མཁའ་ཆུ་འཛིན་ 
བྲལ་བའི་དབུས་སུ་རྣལ་འབྱོར་པ་ཡིས་བགྲད་པའི་མིག་གིས་བལྟ་བྱ་སྟེ། །རེ་ཁ་ 
ནག་པོ་དྲི་མེད་འོད་ཟེར་འཕྲོ་བ་དུས་ཀྱི་རྩ་ལ་མཐོང་བར་གྱུར་གྱི་བར་དུའོ། །
ཞེས་གསུངས་པ་དང་། དཔལ་ཤ་བ་རིས། རྟགས་བཅུ་རྫོགས་པར་གྱུར་པ་དང་། ། 
ཐིག་ལེ་ཆེན་པོའི་སྣང་བ་འབྱུང་། །སྣ་ཚོགས་ཐིག་ལེ་ཆེན་པོ་ལ། །རེ་ཁ་ནག་པོའི་ 
རི་མོ་འབྱུང༌། །དེ་ནང་འགྲོ་དྲུག་ལ་སོགས་དང་། །ཤིན་ཏུ་ཕྲ་བའི་སྤྲུལ་སྐུ་དང་། ། 
ལོངས་སྐུ་དུ་མ་མཐོང་འགྱུར་བ། །སྣ་ཚོགས་གཟུགས་ཅན་འོད་གསལ་ཡིན། །དེ་ 
ལ་སེམས་ནི་ཐིམ་པ་ན། །ཏིང་འཛིན་ཡན་ལག་མཐར་ཕྱིན་པའོ། །ཞེས་བཤད་ 
པའི་དོན་ནི་རྫོགས་ཆེན་ནས་ཆོས་ཉིད་ཟད་པའི་སྣང་བ་གསུངས་པ་དང་ཁྱད་
པར་མེད་དོ། །དེ་དག་ནི་ཆོས་ཉིད་ཀྱི་མངོན་སུམ་ཡང་ཡིན་ཏེ། ཡེ་གདོད་མའི་
193

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆོས་ཉིད་ཡེ་ཤེས་ཀྱི་རང་འོད་དུ་ཡེ་ནས་ངང་གིས་གསལ་བ་ཡིན་པར་སྔར་བཤད་
པའི་ལུང་རྣམས་ཀྱིས་བསྒྲུབས་ཟིན་ཏོ། །དབང་པོའི་ཡུལ་དུ་སྣང་བའི་ཆོས་ཉིད་ 
དེ་གད་མོའི་གནས་སུའང་མི་རིགས་ཏེ། ནཱ་རོ་པས། རང་ཡིད་མཚན་མ་མཐའ་ 
དག་བྲལ་བ་ཡི། །མིག་ཕྱེད་གྱེན་དུ་ལྟ་བ་དང་བཅས་པས། །གང་ཚེ་རླུང་ནི་དབུ་ 
མར་བུས་གྱུར་པ། །དེ་ཚེ་རྡོ་རྗེའི་མེ་དང་དུ་བ་འབྱུང་། །ཞེས་གསུངས། ཉམས་ 
ཀྱི་མངོན་སུམ་ཡང་ཡིན་ཏེ། རྣལ་འབྱོར་པས་ལམ་བསྒོམས་པའི་ཉམས་ཀྱི་སྣང་ 
བ་ཡིན་པའི་ཕྱིར། བིརླ་པས་ལམ་འབྲས་རྡོ་རྗེའི་ཚིག་རྐང་ལས། རྣལ་འབྱོར་པ་ 
ལ་ཏིང་ངེ་འཛིན་ལ་ཉམས་ཀྱི་སྣང་བ་ཞེས་བཤད་པས་སོ། །
དབང་པོའི་མངོན་སུམ་ཡིན་པར་བཤད་པ་ནི། རྒྱང་ཞགས་ཆུའི་སྒྲོན་མ་ཞེས་ 
འཆར་བའི་སྒོ་མིག་ཡིན་པ་ལ་དགོངས་པ་ཡིན་གྱི། དོན་དུ་དབང་པོའི་མངོན་སུམ་
མ་ཡིན་ཏེ། སངས་རྒྱས་ཀྱི་ཡེ་ཤེས་གདོད་མ་ནས་ཡེ་ཤེས་ལྔའི་རང་འོད་དུ་རང་ 
གསལ་བ་དེ་ཉིད། མིག་གི་མཐོང་བྱ་མཐོང་བྱེད་ཀྱི་ཡུལ་ལས་འདས་པའི་ཕྱིར་ 
དང་། མུན་ཁུང་དུ་རང་གི་ལག་པ་བརྐྱངས་པ་མི་མཐོང་བའི་ཚེ་ནའང་མཐོང་ 
བའི་ཕྱིར་དང་། བར་དོར་མིག་དང་བྲལ་བའི་དུས་ནའང་མཐོང་བའི་ཕྱིར་ཏེ། 
དབང་མདོར་བསྟན་ལས། རང་གི་མིག་གིས་མི་མཐོང་ཞིང་། །གཞན་གྱི་མིག་ 
གིས་ཀྱང་མིན་པ། །སྐྱེ་བ་མེད་པ་མཐོང་བ་ནི། །གཞོན་ནུ་མ་ཡི་བུ་ཇི་བཞིན། 
ཞེས་གསུངས་ཤིང་། བདེ་མཆོག་བསྟོད་འགྲེལ་ལས། གང་གི་ཕྱིར་བཀབ་པ་དང་ 
མ་བཀབ་པའི་མིག་གིས་རྟོགས་པ་དེའི་ཕྱིར་གཟུགས་མ་ཡིན་ཞིང་། གཟུགས་ལས་ 
གཞན་པ་ཡང་མ་ཡིན་ལམིག་གིས་རྟོགས་པ་ནི་མ་ཡིན་ལ། མིག་མེད་པར་ 
རྟོགས་པ་ཡང་མ་ཡིན་ནོ། །ཞེས་གསུངས་པ་ཉིད་ཀྱིས་ཤེས་སོ། །ཡང་རྡོ་རྗེ་སྙིང་
194

༄༅། །ཟབ་གཏེར་ཆོས་ཀྱི་མཛོད་ཁང་།
འགྲེལ་ལས་གསུངས་པ་ལྟར་གྱི་མངོན་སུམ་བཞི་པོའང་ཡིན་ཏེ། དེའི་ཚུལ་ཡང་ 
རྫོགས་པའི་རིམ་པའི་རྣལ་འབྱོར་པས་འཇུག་པའི་ཡུལ་ནི་མི་ཤིགས་པའི་ཐིག་ལེ་ 
ཡིན་པས། དེ་དབང་པོའི་མངོན་སུམ་གྱིས་མཐོང་བ་ཙམ་ཞིག་བྱས། དེ་ནས། 
ཕྱག་རྒྱ་སྒྱུ་མའི་རྗེས་སུ་མཐུན་པ་ཡིད་དང་ནམ་མཁའ་ལ་ནི་མེ་ལོང་དག་ལ་གཟུགས་ 
བརྙན་བཞིན། །འཇིག་རྟེན་གསུམ་པོ་སྣང་བར་བྱེད་ཅིང་དྲི་མེད་གློག་དང་མཚུངས་ 
པའི་འོད་ཟེར་དུ་མ་འཕྲོ་བར་བྱེད། །ཅེས་གསུངས་པས། ཡིད་ཀྱི་མངོན་སུམ་ 
གྱིས་མི་ཤིགས་པའི་ཐིག་ལེ་དེའི་ནང་དུ་ཡིད་ཀྱི་གཟུགས་བརྙན་མཐོང་བས་ངེས་
པར་རྙེད། དེ་ནས་རིག་པ་ཚད་ལ་ཕེབས་པས་རྣལ་འབྱོར་གྱི་མངོན་སུམ་གྱིས་
རང་རིག་པའི་ཡེ་ཤེས་མངོན་དུ་གྱུར། ཆོས་ཉིད་ཟད་པའི་སྐབས་སུ་གཟུང་འཛིན་
དང་བྲལ་བས་རང་རིག་པའི་མངོན་སུམ་གྱི་འཇུག་པའི་ཡུལ་མི་ཤིགས་པའི་ཐིག་
ལེ་གཉིས་སུ་སྣང་བ་མེད་པའི་ཚུལ་གྱིས་ཉམས་སུ་མྱོང་བ་ཡིན་ནོ། །དེ་ལ་ཚོས་
མ་བཀབ་པའི་མཐོང་སྣང་དང་། ཤེལ་དང་། ཉི་ཟེར་ལ་བརྟེན་པ་དང་། འབག་
ཆས་ལ་སོགས་པ་ལ་བརྟེན་ནས་སྟོན་པ་ནི། རིག་པའི་ཡེ་ཤེས་དངོས་མ་ཡིན་ཏེ།
འདི་པའི་ལུགས་ལ་དཔེ་དོན་རྟགས་གསུམ་གྱི་ངོ་སྤྲོད་ཅེས་འབྱུང་བས་ན། དཔེ་ 
ལ་བརྟེན་ནས་དོན་ངོ་སྤྲོད་པས་ན་མཚོན་བྱེད་ཀྱི་དཔེ་ཞེས་བྱ་བ་ཡིན་གྱི། འདི་ 
དག་མངོན་སུམ་ཡེ་ཤེས་སུ་ཁས་མི་ལེན་ནོ། ། 
དེ་ལྟ་བུའི་ཡེ་ཤེས་རང་གི་སྙིང་ནང་ན་སྟོང་གསལ་འོད་ཀྱི་རང་བཞིན་དུ་ཡོད་ལ། 
དེ་ཡང་མུ་སྟེགས་རྟག་ལྟ་བ་རྣམས་འདོད་པ་ལྟར་བདག་ཏུ་ལྟ་བ་མ་ཡིན་ཏེ། ཀྱེ་
རྡོ་རྗེ་ལས། ལུས་ལ་ཡེ་ཤེས་ཆེན་པོ་གནས། །གཞན་དུ་གང་ནའང་སངས་རྒྱས་ 
མེད། །མི་ཤེས་མུན་པས་བསྒྲིབས་པ་རྣམས། །ལུས་ལས་གཞན་དུ་སངས་རྒྱས་
195

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདོད། །ཅེས་དང༌། སམྦྷ་ཊི་ལས། སྙིང་གི་ནང་སོན་པདྨ་ནི། །འདབ་མ་བརྒྱད་ 
པ་སྙིང་པོར་བཅས། །དེ་ཡི་ནང་དུ་སོན་པའི་རྩ། །མར་མེ་རང་གི་ངོ་བོ་ཅན། །ཆུ་ 
ཤིང་གི་ནི་མེ་ཏོག་ལྟར། །བརྐྱངས་ཤིང་ཁ་ཡི་འོག་ཏུའོ། །དེ་ཡི་ནང་ན་དཔའ་བོ་ 
ནི༑ ༑ཡུངས་ཀར་གྱི་ནི་སྦོམ་ཕྲ་ཙམ། །ཞེས་དང་། རྩ་ཡི་མཛེས་སྤྱི་ལས་བྱུང་བའི། ། 
དེ་ནི་རྡུལ་བྲལ་རབ་ཏུ་གྲགས། །དག་པ་ཤེལ་གྱི་འོད་དང་མཉམ། །བྱང་ཆུབ་ 
སེམས་ནི་འོད་གསལ་བ། །ཡེ་ཤེས་ལྔ་ཡི་དངོས་དེ་ཉིད། །ཡུངས་ཀར་གྱི་ནི་སྦོམ་ 
ཕྲ་ཙམ། །ཞེས་གསུངས་ཤིང་། བྲམ་ཟེ་ཆེན་པོས་ཀྱང་། མཁས་པ་རྣམས་ནི་བསྟན་ 
བཅོས་འཆད་པ་ཡི། །ལུས་ལ་ཡེ་ཤེས་ཡོད་པ་མ་རྟོགས་སོ། །ཞེས་དང༌། རྡོ་རྗེ་ 
དྲིལ་བུ་པས། རྟག་ཏུ་སྙིང་ལ་གནས་པ་ཡི། །ཐིག་ལེ་གཅིག་ལ་འགྱུར་བ་མེད། ། 
དེ་སྒོམ་བྱེད་པའི་སྐྱེ་བོ་ལ། །ངེས་པར་ཡེ་ཤེས་སྐྱེ་བར་འགྱུར། །ཞེས་དང་། གཞན་ 
ཡང་རྒྱུད་དང་བསྟན་བཅོས་རྣམས་ནས་རྒྱ་ཆེར་བཤད་པ་ཡིན་ཏེ། དེའི་ངོ་བོ་ནི་ 
རྡུལ་དང་སྐད་ཅིག་མའི་ཆོས་ལས་འདས་པའི་ཡེ་ཤེས་ནམ་མཁའི་གཟུགས་ཅན་
མཁའ་ཁྱབ་མཁའ་ཡི་རྡོ་རྗེ་ཅན་ཏེ། སྤྲོས་པ་དང་མཚན་མའི་སྤྱོད་ཡུལ་ཀུན་
ལས་འདས་པའི་ཟུང་འཇུག་མཉམ་པ་ཉིད་ཡིན་པས་རྟག་མི་རྟག་སོགས་སྤྲོས་པའི་
མཐའ་ཀུན་དང་བྲལ་ཡང་དུས་གསུམ་འཕོ་འགྱུར་དང་བྲལ་བའི་ཆ་ནས་རང་བྱུང་ 
ཡེ་ཤེས་དང་རྟག་པ་ཆེན་པོའི་ཐ་སྙད་མཛད་པ་ཡིན་ནོ། ། 
དེའི་ཕྱིར་ཟབ་མོའི་མདོ་རྒྱུད་ཀྱི་དོན་ལེགས་པར་མཁྱེན་པའི་མཁས་པ་དག་གིས་
ཀྱང་། གནས་ལུགས་དབུ་མ་འཁོར་འདས་ཀུན་ཁྱབ་ཡིན། །སེམས་ཅན་རྣམས་ 
ལ་གཞི་ཡི་ཆོས་སུ་སྣང་། །བྱང་ཆུབ་སེམས་དཔའ་རྣམས་ལ་ལམ་དུ་སྣང༌། །གདུལ་ 
བྱ་དག་པ་རྣམས་ལ་འབྲས་བུར་སྣང་། །དེ་གསུམ་སྣང་ཚུལ་ཡིན་གྱི་གནས་ཚུལ་
196

༄༄༅། །ཟབ་གཏེར་ཆོས་ཀྱི་མཛོད་ཁང་།
མིན། །གནས་ལུགས་རྗེན་པ་སངས་རྒྱས་ཁོ་ནས་གཟིགས། །ལམ་ཞུགས་རྣམས་ 
ཀྱིས་ཕྱོགས་རེར་མཐོང་བ་དང་། །གནས་ཚུལ་སྣང་ཚུལ་འདྲེས་མར་སྣང་བ་ཡོད། 
གནས་ལུགས་དེ་ནི་ཟུང་འཇུག་ཁོ་ན་སྟེ། །གཞི་ཡི་གནས་ཚུལ་འབྲས་བུའི་སྡོད་ 
ལུགས་ཡིན། །གནས་ལུགས་དེ་ནི་དབུ་མ་ཡིན་པའི་ཕྱིར། །དེ་ལ་མཐུན་པར་ 
འཇུག་ན་དབུ་མའི་ལམ། །ཀུན་རྫོབ་དོན་དམ་ཟུང་འཇུག་ཅེས་པ་དང་། །སྣང་ 
སྟོང་ཟུང་འཇུག་གསལ་སྟོང་ཟུང་འཇུག་དང༌། །ཐབས་ཤེས་སྟོང་ཉིད་སྙིང་རྗེ་ཟུང་ 
འཇུག་དང༌། །བདེ་སྟོང་སྒྱུ་ལུས་འོད་གསལ་ཟུང་འཇུག་དང༌། །སྐུ་དང་ཡེ་ཤེས་ 
ཟུང་འཇུག་ལ་སོགས་པ། །དེ་དག་ཀུན་ལའང་ལམ་གྱི་ཟུང་འཇུག་དང་། །གནས་ 
ལུགས་ཆོས་ཉིད་ཟུང་འཇུག་སོ་སོར་དབྱེ། །ལམ་རྣམས་བདེན་མེད་སྒྱུ་མ་ལྟ་བུ་ 
ཡིན། །དོན་དམ་དབྱིངས་ཀྱི་ཟུང་འཇུག་ཅེས་བྱ་བ། །ཆོས་སྐུ་ངེས་པ་དོན་གྱི་སངས་ 
རྒྱས་ཏེ། །བདེ་གཤེགས་སྙིང་པོ་དེ་ཡིན་ཆོས་དབྱིངས་དེ། །སྟོང་ཉིད་སྤྲོས་བྲལ་ 
རང་བཞིན་ཤེར་ཕྱིན་ཏེ། །ཀུན་འགྲོ་ཡིན་ཕྱིར་ཀུན་ཁྱབ་ཆ་མེད་དེ། །དུས་གསུམ་ 
ཀུན་ལ་ཁྱབ་ཕྱིར་དུས་མེད་དོ། །མཚན་དཔེ་ལ་སོགས་སངས་རྒྱས་ཡོན་ཏན་ཀུན། ། 
རང་བྱུང་གདོད་ནས་གྲུབ་པའི་རྟག་པ་སྟེ། །མདོ་ལས་ཆོས་དབྱིངས་སངས་རྒྱས་ 
རྟག་པར་གསུངས། །དེ་ཉིད་སྔགས་ལས་རྣམ་ཀུན་མཆོག་ལྡན་ནོ། །བདེ་གཤེགས་སྙིང་ 
པོ་རྟག་པར་འཇོག་པའི་གནད། །གནས་ལུགས་འགྱུར་མེད་བདེ་བ་ཡིན་པར་ 
ཐུག །རྒྱལ་བའི་ཡོན་ཏན་རང་བྱུང་ལྷུན་གྲུབ་པའང༌། །ཆོས་ཉིད་རྣམ་པ་ཀུན་ 
ལྡན་ཉིད་ལས་སོ། །འགྱུར་མེད་དེ་ཉིད་རྣམ་པ་ཐམས་ཅད་པར། །གདོད་ནས་ 
རྟག་ཏུ་ཤར་བ་ངོ་མཚར་ཆེ། །རྣམ་ཀུན་ཚུལ་དུ་ཤར་ཡང་ལྷན་སྐྱེས་ཀྱི། །བདེ་ཆེན་ 
གཅིག་ཏུ་རོ་མཉམ་རྨད་དུ་བྱུང་། །རྣམ་པ་ཀུན་ལྡན་ཡིན་ཡང་ཆ་བཅས་མིན། །
197

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རང་བཞིན་འགྱུར་མེད་གནས་ཀྱང་དུས་ཀུན་ཤར། །སྲིད་གསུམ་རྣམ་པར་ཤར་ 
ཡང་སྤྲོས་དང་བྲལ། །བདེ་ཆེན་རང་གི་རིག་ཀྱང་མྱོང་ཚོར་བྲལ། །རྒྱལ་བའི་ 
ཡོན་ཏན་ཤེས་བྱ་ཀུན་ཁྱབ་ཅིང་། །ཡེ་ཤེས་གཅིག་དང་ཤེས་བྱ་ཐམས་ཅད་མཉམ། ། 
ཤེས་བྱ་མ་ལུས་མ་འདྲེས་གསལ་བར་མཁྱེན། །མཁྱེན་པ་དེ་ལ་སྤྲོས་པ་ཅི་ཡང་ 
མེད། །ཆོས་ཉིད་རང་བཞིན་ཆོས་སྐུ་ཡིན་པའི་ཕྱིར། །ཆོས་སྐུའི་རང་བཞིན་ཡོན་ 
ཏན་ལྡན་པར་གྲུབ། །ཆོས་སྐུ་ཤེས་བྱ་ཀུན་མཁྱེན་ཡེ་ཤེས་ཕྱིར། །རྣམ་པ་ཐམས་ 
ཅད་པར་ཡང་གྲུབ་པ་ཡིན། །ཆོས་དབྱིངས་ངོ་བོ་དབྱེ་བ་མེད་པར་གསུངས། ། 
ཤེས་བྱ་རེ་རེ་ལའང་ཆོས་དབྱིངས་རེ། །ཡོད་པ་ལྟ་བུར་གསུངས་པའི་སྐབས་ཀྱང་ 
ཡོད། །དེ་གཉིས་བསྡོམས་པས་རྣམ་ཀུན་མཆོག་ལྡན་འགྲུབ། །གཟུགས་སོགས་མི་ 
དམིགས་གཟུགས་སོགས་ལ་མི་གནས། །ཡོད་མེད་མི་དམིགས་ཡོད་མེད་ལ་མི་ 
གནས། །
དེ་ལྟར་གསུངས་པས་ཀུན་རྫོབ་ལས་གྲོལ་ཞིང༌། །མི་རྟག་སྤྲོས་ལས་གྲོལ་བས་རྟག་ 
པར་གྲུབ། །ཆོས་དབྱིངས་རང་བཞིན་ནམ་ཡང་འགྱུར་མེད་དང་། །སངས་རྒྱས་རྟག་ 
པ་འགྲོ་ལ་ཡོད་གྱུར་ལ། །རྟག་ན་རྟག་དངོས་སྤྲོས་པར་འགྱུར་སྙམ་པའི། །དོགས་ 
པ་བསལ་ཕྱིར་སྤྲོས་བྲལ་སྟོང་པར་གསུངས། །སྟོང་པ་ཞེས་པས་ནམ་ཡང་བདེན་ 
མེད་དང་། །ཅི་ཡང་མ་ཡིན་ཙམ་ཞིག་བསྟན་པ་མིན། །ཀུན་རྫོབ་ཕྱོགས་ནས་ 
མེད་དང་མ་ཡིན་སྟོངས། །དོན་དམ་ཕྱོགས་ནས་རྟོག་པའི་ཡུལ་གྱིས་སྟོངས། ། 
དོན་དམ་རང་གི་ངོ་བོས་སྟོང་པ་ལྟར། །གསུངས་པའི་དགོངས་པ་དོན་དམ་ལ་ 
དམིགས་ནས། །བློ་ཡིས་བཟུང་ལྟར་མ་གྲུབ་པ་ལ་དགོངས། །ཡེ་མེད་ཡེ་མིན་ཙམ་ 
གྱི་སྟོང་པ་མིན། །སྙིང་པོ་དེ་ཉིད་རྣམ་པ་ཀུན་ལྡན་ཞིང་། །དེ་ཉིད་མི་འགྱུར་རྟག་
198

༄༅། །ཟབ་གཏེར་ཆོས་ཀྱི་མཛོད་ཁང་།
ཡིན་བདེ་བའང་ཡིན། །སྔགས་ཀྱི་ཚུལ་ལས་དེ་ལྟར་གསལ་བར་བཤད། །མདོ་ལས་ 
དེ་ལ་དགོངས་ནས་ཕྱོགས་མཚོན་གསུངས། །ཆ་མེད་ཀུན་ཁྱབ་ནམ་མཁའ་ལྟ་བུ་ 
ལ༑ ༑བསྒྲིབས་དང་མ་བསྒྲིབས་ཆ་གཉིས་མི་འཐད་ཟེར། །དེ་ནི་འདོད་ཐོག་ཡིན་ 
ཏེ་ཆོས་དབྱིངས་ཀྱི། །རང་ངོས་ནས་ནི་བསྒྲིབས་དང་མ་བསྒྲིབས་མེད།དེ་ལ་
དམིགས་པའི་ཡུལ་ཅན་ཤེས་པ་ལ། །གནས་སྐབས་དུ་མ་ཡོད་ཕྱིར་དབྱེ་བ་བསྟན། ། 
རྟོགས་པ་པོ་ལ་དབྱེ་བ་ཡོད་པས་ན། །རྟོགས་བྱའི་ཡུལ་ལ་དབྱེར་ཡོད་ལྟ་བུར་ 
བཤད། །དངོས་སུ་རང་བློ་སྒྲིབ་པས་བསྒྲིབས་གྱུར་པའི། །བློ་ངོར་ཆོས་ཉིད་སྒྲིབ་ 
པས་བསྒྲིབས་ལྟར་སྣང༌། །གྲོང་ཁྱེར་སྤྲིན་དང་རྨུགས་པས་བསྒྲིབས་པ་ན། །འགྲོ་ 
རྣམས་ཉི་མ་སྤྲིན་གྱིས་བསྒྲིབས་པར་འཛིན། །ས་ལ་སྤྲིན་དེ་རླུང་གིས་གཏོར་བ་ 
ན༑ ༑ཉི་མའི་སྒྲིབ་བྱེད་སངས་ཞེས་རྟོག་པ་ལྟར། །གདུལ་བྱའི་བློ་དང་བསྟུན་ 
ནས་དེ་བཞིན་ཉིད། །དྲི་བྲལ་གནས་སྐབས་ཐོབ་པར་གྱུར་ཞེས་གསུངས། །སངས་
རྒྱས་དམ་པའི་དོན་དུ་ཡོད་པ་སྟེ། །སངས་རྒྱས་ཉིད་ནི་དོན་དམ་ཡིན་པའི་ཕྱིར། ། 
གཞན་དུ་སངས་རྒྱས་དོན་དམ་མིན་གྱུར་ཏེ། །ཁྱད་གཞི་མེད་ན་ཁྱད་ཆོས་མི་ 
སྲིད་དེ། །ཐོབ་བྱ་སངས་རྒྱས་གནས་ལུགས་ཡིན་ནམ་མིན། །མིན་ན་འཁྲུལ་སྣང་ 
ཐོབ་པས་དགོས་པ་ཅི། །གནས་ལུགས་ཡིན་པས་སངས་རྒྱས་ཐོབ་གྱུར་ན། །སེམས་ 
ཅན་དུས་ཀྱི་ཆོས་ཉིད་དེ་ཡིན་པས། །དེ་དེའི་བར་དུ་ཡོད་ཅིང་མི་འགྱུར་རྟག ། 
སྔོན་དང་ཕྱི་མཐའ་དུས་གསུམ་དོན་ལ་མེད། །གནས་སྐབས་གསུམ་སོགས་བློ་ཡིས་ 
མཐོང་ཚུལ་ཡིན། །དུས་ཀྱི་གོས་མ་མྱོང་བའི་ཆོས་ཉིད་གནས། །འཁྲུལ་དང་འཁོར་ 
བ་རྣམ་རྟོག་དབང་གིས་བྱུང་། །གཉེན་པོ་རྣམ་པར་མི་རྟོག་ལམ་བསྒོམས་བྱས། ། 
རྟོག་པའི་བཞོན་པ་ལས་ཀྱི་རླུང་ཡིན་པས། །རླུང་རྣམས་དབྱིངས་སུ་དག་བྱེད་
199

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལམ་བསྒོམས་ན། །འབྲས་བུ་དོན་གཉིས་ཕུན་ཚོགས་མངོན་གསལ་འགྱུར། །ཞེས་
གནས་སྣང་ལེགས་པར་ཕྱེས་ཏེ་གསལ་བར་གསུངས་པ་བཞིན་དོན་གྱི་ཨེ་ཝཾ་ཟུང་ 
འཇུག་ལྷན་སྐྱེས་ཀྱི་འགྱུར་མེད་བདེ་བ་ཆེན་པོ་ཉིད་ལ་རྩ་བ་ཐུག་པ་ཡིན་ནོ། །
དེ་ལ་སྙིང་ནང་ན་འཆར་གཞི་འོད་ཀྱི་རྣམ་པའི་སེམས་དང་། ཤར་བ་ལུ་གུ་རྒྱུད་
ཀྱི་སེམས་དང༌། འཛིན་པ་མིག་གི་དབང་ཤེས་ཀྱི་ལུ་གུ་རྒྱུད་གསུམ་གྱི་སེམས་ 
གསུམ་ཡོད་པའི་སྐྱོན་བརྗོད་པ་ནི། རྣམ་ཤེས་ཚོགས་བརྒྱད་ཀྱི་དོན་སྤྱི་ཙམ་ཡང་ 
བློ་ཡུལ་དུ་མ་ཤར་བའི་བླུན་ཚིག་ཟང་མ་སྟེ། དེ་ལྟ་ན་ཉི་མ་དང་ཉི་མའི་འོད་ 
ཟེར་གྱི་སྒོ་ནས་ཉི་མ་གཉིས་ཡོད་པར་འགྱུར་བ་དང་། ཆོས་དྲུག་པ་ལ། སྣང་བ་ 
སྒྱུ་མར་བསྒོམ་པའི་སྒྱུ་ལུས་ཀྱི་སེམས་གཅིག ཐམས་ཅད་རྨི་ལམ་དུ་བསྒོམ་པའི་
རྨི་ལམ་གྱི་སེམས་གཅིག་སོགས་སེམས་དྲུག་ཡོད་པར་ཐལ་བ་སོགས་སྐྱོན་མང་ 
ངོ་༑ ༑དེ་ལྟ་མ་ཡིན་ཏེ། བྲམ་ཟེ་ཆེན་པོས། སེམས་ཉིད་ལྷན་ཅིག་སྐྱེས་པ་ཆོས་ 
ཀྱི་སྐུ། །སྣང་བ་ལྷན་ཅིག་སྐྱེས་པ་ཆོས་སྐུའི་འོད། །དེ་ཕྱིར་སྣང་སེམས་གཉིས་ 
མེད་ལྷན་ཅིག་སྐྱེས། །ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །ཞེས་ 
གསུངས་པ་མ་ཡིན་ནམ། འོད་སྣང་དེ་དག་གི་སྟེང་དུ་མཉམ་བཞག་གི་ལྟ་བ་མི་ 
སྐྱོང་བར་བྱིས་པས་ལྷ་ཁང་ལྟ་བ་ལྟ་བུ་ནི་མ་ཡིན་ཏེ་སྦྱོར་རྫོགས་ཀྱི་ཁྲིད་ཡིག་ཁུངས་
མ་རྣམས་སུ་ཞིབ་ཏུ་གཟིགས་མ་གྲུབ་པས་ནོངས། ཟེར་དེ་མཐོང་བ་དང་ངན་ 
སྐྱུགས་ཀྱི་ཕུང་པོ་མཐོང་བ་མཉམ་པར་འཛིན་པའང་ལོག་རྟོག་ཆེན་པོ་སྟེ། འདི་ 
ནི་ངེས་པའི་དོན་གྱི་རྒྱལ་བའི་དཀྱིལ་འཁོར་ཡིན་པས་མཐོང་བ་ཙམ་གྱིས་གྲོལ་
བ་ཡིན་ཏེ། སངས་རྒྱས་རྗེས་སུ་དྲན་པ་ལས། འདི་མཐོང་བ་ལ་དོན་ཡོད་པ། 
མཁས་པ་རྣམས་ཀྱི་སོ་སོ་རང་གི་རིག་པར་བྱ་བ། ཞེས་དང་། སོར་སྡུད་ཀྱི་རྟགས་
200

༄༅། །ཟབ་གཏེར་ཆོས་ཀྱི་མཛོད་ཁང་
བཅུ་མཐོང་བས་བདེན་ཚིག་འགྲུབ་པ་སོགས་གསུངས་ཤིང་། ངན་སྐྱུགས་ཀྱི་ཕུང་ 
པོ་ནི་ལྟ་བ་ཅན་ལ་དོན་དུ་མ་གྲུབ་པ་ཡིན་ཀྱང་། མཐོང་བ་ལ་དེ་ལྟའི་ཡོན་ཏན་ 
མེད་པས་ངན་སྐྱུགས་ཉིད་དུ་ཟད་དོ། །ཆོས་ཉིད་མངོན་སུམ་གྱི་ཟབ་གནད་ཅི་ 
ཡིན་ཞེས་འདྲི་ན། འདི་ནི་གྲོང་ཁྱེར་རྒྱུན་གཅོད་ཀྱི་ལྟ་བ་ཞེས་བྱ་སྟེ། མངལ་གྱི་ 
གྲོང་ཁྱེར་རྒྱུན་གཅོད་པས་ན་ཕྱིས་འཁོར་བར་མི་འཁྱམས་ཏེ། མངོན་སུམ་གནད་ 
འདི་སུས་མཐོང་བ། །ཁམས་གསུམ་ལྡོག་པ་མ་ཡིན་ནོ། །
ཞེས་གསུངས་ཤིང་། རྒྱ་གར་གྱི་གྲུབ་ཆེན་རྣམས་ཀྱང་ལམ་འདིའི་སྒོ་ནས་བགྲོད་ 
པ་ཤ་སྟག་ཡིན་ཏེ། རང་རང་གི་མགུར་རྣམས་ན་གསལ་མོད་ཀྱི། འདིར་ཡི་གེས་ 
འཇིགས་པས་བྲི་བར་མ་ནུས་ལ། འོན་ཀྱང་མདོ་ཙམ་སྨོས་ན། ས་ར་ཧས། རྨད་ 
བྱུང་ནམ་མཁའི་དཀྱིལ་ཤར་བྷུ་སུ་ཀུ། །དཔེ་མེད་མེ་ཏོག་རྒྱས་སོ་བྷུ་སུ་ཀུ། །རིན་ 
ཆེན་རིན་ཐང་མེད་པའི་མེ་ཏོག་ལོངས། །མེ་ཏོག་འདི་ནི་སྟོང་ཉིད་དགོན་པར་ 
སྐྱེས། །མེ་ཏོག་འདི་ནི་ཁ་དོག་སྣ་ཚོགས་ཅན། །ཞེས་དང་། ལྭ་བ་པས། སྣང་བ་ 
ཐོབ་པའི་རྣལ་འབྱོར་པས། ། གཞན་དུ་རྟགས་ནི་ཤེས་བྱ་སྟེ། །གྲུབ་པའི་འཁྲུལ་པ་ 
མེད་པ་རྣམས། །ལམ་ནག་གི་ནི་དུ་བ་བཞིན། །མིག་དག་རེངས་པར་བྱེད་པ་ 
དང༌། །མགོ་བོ་དུད་པ་ཉིད་དང་ནི། །སེམས་དང་སེམས་བྱུང་མི་གཡོ་དང་། ། 
སྟོང་ཉིད་མཐོང་བའི་སྟོང་པ་ཉིད། །ཅེས་དང༌། ཨཱརྱ་དེ་ཝས། གང་ཚེ་ཟླ་བ་ཉ་ 
བ་ཤར་གྱུར་པ། །དེ་ཚེ་སེམས་ཀྱི་རྒྱལ་པོ་ཀུན་ཏུ་ཉལ། །དགའ་དང་སྙིང་རྗེའི་ 
ཌ་མ་རུ་ཡི་སྒྲ། །འཕགས་པ་ལྷ་ཡི་དམིགས་པ་མེད་པར་གསལ། །ཞེས་དང་། ཞི་ 
བ་ལྷས། ཟབ་མོའི་ཆོས་མཐོང་ནས་ནི་ལམ་ངན་པ། །མུན་པའི་ལམ་ལ་ཅི་ཡང་ 
མཐོང་བ་མེད། །གང་ཚེ་ནམ་མཁའི་རྩེ་མོར་མེ་ཏོག་རྒྱས། །ཤཱནྟིས་སྨྲས་པ་ པ་དེ་ཚེ་
201

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འཁྲུལ་པ་ཆད། །ཅེས་དང་། ལྟ་ཞིང་ལྟ་བས་ནམ་ལངས་ཀྱང༌། །ཤཱནྟི་སྒྲོན་མེས་ 
ལམ་འཚོལ་ལོ། །ཞེས་དང་། ནག་པོ་པས། མེ་ཏོག་ལྔ་བྱུང་དེ་རུ་ཐིམ། །དགའ་ 
བའི་སེམས་ཉིད་ནམ་མཁར་འབྱིན། །ཞེས་དང་། སློབ་དཔོན་དཔེ་མེད་མཚོས། 
དྲི་མ་མེད་པའི་ནམ་མཁའ་གང་ལ་སྤྲུལ་པའི་མིག་ཕྱེ་ལ། །ཐུགས་རྗེ་ཆེན་པོ་རྒྱས་པ་ 
བརླན་པ་བསམ་པའི་རྟེན་པ་ལས། །ཡོད་དང་མེད་དང་དངོས་པོ་དངོས་མེད་
འབྱེད་པ་བྲལ། །སྟོང་པ་ཉིད་ཀྱི་རྗེས་འགྲོ་དུ་སོགས་མ་ལུས་གློ་བུར་ཤར། །ཞེས་ 
སོགས་རྒྱ་ཆེར་གསུངས་པ་ཡིན་ནོ། །ལོངས་སྤྱོད་རྫོགས་པའི་སྐུ་ནི་ས་བཅུའི་བྱང་
ཆུབ་སེམས་དཔའ་ཁོ་ན་ལ་སྣང་བ་ཡིན་ན་གནས་སྐབས་འདིར་ཇི་ལྟར་མཐོང་ 
ཞེ་ན། རྒྱུད་ལས། ལོངས་སྤྱོད་རྫོགས་པའི་གཟུགས་ཅན་རྣམས་དང་མཁའ་ལ་ 
རྒྱལ་བའི་སྲས་སོགས་ཆོས་སྐུ་ཡི། ཞེས་གསུངས་པའི་ཕྱིར། གནས་གཙང་མའི་ 
གནས་ན་བཞུགས་པའི་སངས་རྒྱས་ཀྱི་སྐུ་ལ་ལོངས་སྤྱོད་རྫོགས་པའི་སྐུ་ཞེས་བྱ་
ཞིང་། དེ་འདིར་མཐོང་བ་ཡིན་ལ། ལོངས་སྤྱོད་པ་ཆེན་པོ་ནི་འདིར་ཆོས་སྐུའི་ 
མིང་དུ་བཤད་པར་མངོན་ནོ། ། 
རྣམ་པ་གཅིག་ཏུ་ན་ཐིག་ལེའི་དབུས་སུ་མཐོང་བའི་སྐུ་གང་ཡིན་པ་དེ་དག་ལ་ 
སྤྲུལ་སྐུ་ཞེས་བྱ་ཞིང་། སྣ་ཚོགས་པའི་སྒྲ་སྐད་མང་པོ་སྣང་བ་ལ་ལོངས་སྤྱོད་རྫོགས་ 
པའི་སྐུ་ཞེས་བྱའོ། །ཞེས་སྦྱོར་དྲུག་པའི་བླ་མ་གོང་མ་རྣམས་ཀྱིས་བཤད་ཅིང་། འདིར་ 
རང་ལུགས་ནི། རིག་པ་ཚད་ཕེབས་སྣང་བ་ཡིས། །ལོངས་སྤྱོད་རྫོགས་པའི་སྐུ་ 
ངོས་ཟིན། །ཞེས་པས་རིག་པ་ཚད་ཕེབས་ཀྱི་རྣལ་འབྱོར་པ་དེ་གར་གནས་པའི་ 
ཡུལ་དེ་ལོངས་སྐུའི་ཞིང་ཁམས་དང་། འཁོར་རྣམས་ལོངས་སྐུའི་འཁོར་དུ་བཞག་ 
པ་སོགས་ཡོད་ཀྱང་། རིག་པ་ཚད་ལ་མ་ཕེབས་གོང་གི་སྣང་བ་རྣམས་ལ་ལོངས་
202

༄༅། །ཟབ་གཏེར་ཆོས་ཀྱི་མཛོད་ཁང་
སྐུའི་ཞིང་དུ་མ་བཤད་ཅིང་། རིག་པ་ཚད་ལ་ཕེབས་པའི་རྣལ་འབྱོར་པ་དེ་རང་
གི་བློ་ངོ་ན་རང་གནས་པའི་ཡུལ་ལོངས་སྐུའི་ཞིང་ཁམས་དང་འཁོར་རྣམས་ཀྱང་ 
དེ་ལྟར་ཡིན་མོད། གཞན་གྱི་བློ་ངོ་ན་དེ་ལྟར་མེད་དོ། །དེས་ན་རང་སྣང་ཆོས་ 
ཉིད་ཀྱི་རོལ་པ་ཡིན་པའི་ཕྱིར་བཞག་པ་སྟེ། དེ་ལྟར་འཆར་བའི་གནད་ཀྱང་། 
མདོ་ལས། དེ་བཞིན་གཤེགས་པ་རྣམས་བྱུང་ཡང་རུང་། མ་བྱུང་ཡང་རུང་། 
སེམས་ཅན་ཐམས་ཅད་ནི་རྟག་ཏུ་དེ་བཞིན་གཤེགས་པའི་སྙིང་པོ་ཅན་ནོ། །ཞེས་ 
དང་། དེ་ལྟར་ཡིན་པའི་སྒྲུབ་བྱེད། རྒྱུད་བླ་མར། རྫོགས་སངས་སྐུ་ནི་འཕྲོ་ཕྱིར་ 
དང་། །དེ་བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་ 
ཀུན། །རྟག་ཏུ་སངས་རྒྱས་སྙིང་པོ་ཅན། །ཞེས་རྒྱུ་མཚན་གསུམ་གྱི་སྒོ་ནས་གསལ་ 
བར་བསྟན་ཞིང་། དེ་ཉིད་ཆུ་ཁམས་གསེར་དང་ནམ་མཁའ་སོགས་ཀྱི་དཔེས་
རང་བཞིན་གདོད་ནས་དག་པར་གསུངས་པ་བཞིན།
སྔགས་སུའང་། དུས་འཁོར་ལས། ལུས་ལས་མ་རྟོགས་གང་ཞིག་ཁྱབ་བྱེད་ཐར་པ་ 
སྟེར་བའི་སངས་རྒྱས་འགའ་ཡང་ཡོད་མ་ཡིན། །སེམས་ཅན་རྣམས་ནི་སངས་རྒྱས་
ཡིན་ཏེ་སངས་རྒྱས་ཆེན་པོ་གཞན་འདིར་འཇིག་རྟེན་ཁམས་ན་ཡོད་མ་ཡིན། །ཅེས་ 
དང་། གུར་ལས། རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་ 
སེམས་ཅན་མེད། །ཅེས་དང་། བརྟག་གཉིས། འདི་ནི་ཡེ་ཤེས་ཆེན་པོ་ཉིད། །ཐམས་ 
ཅད་ལུས་ལ་རྣམ་པར་གནས། །གཉིས་དང་གཉིས་སུ་མེད་པའི་ཚུལ། །དངོས་དང་ 
དངོས་མེད་བདག་ཉིད་གཙོ། །བརྟན་དང་གཡོ་བ་ཁྱབ་གནས་པ། །སྒྱུ་མའི་ 
གཟུགས་ཅན་ཉིད་དུ་གནས། །ཞེས་དང༌། སམྦྷ་ཊི་ལས། རང་གི་ལུས་ལ་སངས་ 
རྒྱས་བཞུགས། །གཞན་དུ་གང་ལའང་སངས་རྒྱས་མེད། །མི་ཤེས་མུན་པས་སྒྲིབ་པ་
203

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྣམས། །ལུས་ལས་གཞན་དུ་སངས་རྒྱས་འདོད། །རྟོག་པ་ཐམས་ཅད་རྣམ་སྤངས་ 
པའི། །ཡེ་ཤེས་ཆེན་པོ་ལུས་ལ་གནས། །ཞེས་དང་། རྡོ་རྗེ་མེ་ལོང་གི་རྒྱུད་ལས། ལུས་ 
ཅན་སྙིང་ལ་གང་གནས་པ། །རང་བྱུང་ཟག་མེད་ཡེ་ཤེས་གཟུགས། །མི་ཤིགས་ 
ཐིག་ལེ་བདེ་ཆེན་པོ། །ནམ་མཁའ་ལྟ་བུར་ཀུན་ཁྱབ་པ། །མི་གནས་ཆོས་སྐུའི་ 
རང་བཞིན་ཡིན། །ཞེས་སོགས་གསར་རྙིང་གི་རྒྱུད་སྡེ་ཀུན་ནས་ལུས་ལ་ཡེ་ཤེས་
ཆེན་པོ་གནས་པར་གསུངས་པ་ལ་དགོངས་པ་མཐུན་པས། དེ་ལྟར་ཡོད་པའི་གནད་ 
ཀྱིས་སྒོ་གསུམ་གྱི་གནད་གཏེམ་པ་སོགས་ཐབས་ཟབ་མོས་ནང་གསལ་སྐུ་གསུམ་ 
འདུ་འབྲལ་མེད་པའི་ཆོས་ཉིད་ཀྱི་རང་གདངས་ཕྱིར་གསལ་དུ་སྣང་བ་ཡིན་ཏེ། 
བརྟག་གཉིས་ལས། སེམས་ཅན་རྣམས་ནི་སངས་རྒྱས་ཉིད་དེ་མཚན་སུམ་ཅུ་རྩ་
གཉིས་དང་ལྡན་པ་ཡང་སེམས་ཅན་ཐམས་ཅད་ཀྱི་ནང་ནས་འཆར་རོ། །ཞེས་དང་། 
དེ་ལྟར་འཆར་གཞི་ཆོས་ཉིད་དང་དེ་ལས་འཆར་བའི་འོད་གདངས་གང་ལ་འཆར་
བ་ལམ་པའི་སྐྱེ་མཆེད་ལ་སོགས་པའང་། གདོད་ནས་རང་བཞིན་གྱིས་དག་པ་ 
ཡིན་གྱི། གཟོད་གསར་དུ་དག་པར་བྱེད་དགོས་པ་ནི་མ་ཡིན་ཏེ། རྒྱུད་དེ་ཉིད་ 
ལས། རང་རིག་བདག་ཉིད་དག་པ་ཉིད། །དག་པ་གཞན་གྱིས་རྣམ་གྲོལ་མིན། ། 
ཞེས་དང༌། དེའི་འགྲེལ་པར། ཆོས་ཕུང་པོ་ཁམས་སྐྱེ་མཆེད་ལ་སོགས་པ་རྣམས་
དངོས་པོ་ལ་གྲུབ་པར་གནས་པ་ཞིག་ལུས་ངག་ཡིད་གསུམ་གྱི་འབད་རྩོལ་གྱིས་དག་ 
པར་བྱས་པ་མ་ཡིན། འོ་ན་ལུས་ངག་ཡིད་གསུམ་གྱི་འབད་རྩོལ་ལ་བརྟེན་ནས་ 
ལམ་ཉམས་སུ་བླངས་པས་ཆོས་ཉིད་ཀྱི་དོན་མཐོང་བ་དེ་འབད་རྩོལ་གྱིས་དག་
པར་བྱས་པ་མ་ཡིན་ནམ་ཞེ་ན། འབད་རྩོལ་གྱིས་ཆོས་ཉིད་ཀྱི་དོན་མཐོང་བའི་ 
ཚེ་ན་ཡང་གཞི་ལ་སྔར་མི་གནས་པ་ཞིག་མཐོང་བ་མ་ཡིན། གཞི་ལ་གནས་པའི་
204

༄༅། །ཟབ་གཏེར་ཆོས་ཀྱི་མཛོད་ཁང་།
དོན་གསལ་བར་བྱས་པ་ཙམ་ཡིན་གྱི།དེས་ན་གཞི་ལ་སྔར་མ་དག་པ་ཞིག་དག་
པར་བྱས་པ་མ་ཡིན་ཏེ། དཔེར་ན་བུམ་པའི་ནང་ན་གནས་པའི་མར་མེ་དེ་བུམ་
པ་བཅག་པ་ལ་བརྟེན་ནས་གསལ་བར་བྱས་པ་ཡིན་གྱི། སྔར་མི་གནས་པ་ཞིག་ 
གསལ་བར་བྱས་པ་མ་ཡིན་པ་བཞིན་ནོ། །
ཞེས་གསུངས། དེས་ན་སེམས་ཅན་ཐམས་ཅད་ཀྱི་སེམས་ཀྱི་ཆོས་ཉིད་བདེ་ 
བར་གཤེགས་པའི་སྙིང་པོ་ལ་ནི་ཟག་མེད་ཀྱི་ཡོན་ཏན་ཐམས་ཅད་རང་ཆས་སུ་ 
ཡོད་པའི་གནད་ཀྱིས། འདིར་ཐབས་ལ་མཁས་པས་ད་ལྟ་སོ་སྐྱེའི་ས་ནས་མངོན་
དུ་བྱེད་ནུས་པ་ནི་རང་བཞིན་རྫོགས་པ་ཆེན་པོའི་ལམ་གྱི་ཁྱད་ཆོས་ཐུན་མིན་ཏེ།
འདི་ལ་ཞིབ་ཏུ་དབྱེ་ན་སྔར་སྦྱོར་དྲུག་གི་རྟགས་ཚད་སོགས་ལས་འཕགས་ཆོས་
ཐུན་མིན་བསམ་གྱིས་མི་ཁྱབ་པ་ཡོད་པ་ནི། ཀུན་མཁྱེན་ཆོས་ཀྱི་རྒྱལ་པོ་དྲི་མེད་
འོད་ཟེར་སོགས་སྔ་འགྱུར་མཁས་གྲུབ་རིམ་བྱོན་གྱི་གསུངས་དང་། ཁྱད་པར་ཀུན་
མཁྱེན་བླ་མ་འཇམ་དཔལ་དགྱེས་པའི་ཞལ་སྔ་ནས་བསྩལ་པའི་གཉུག་སེམས་ཀྱི་
སྐོར་སོགས་སུ་གསལ་བ་བཞིན་ཤེས་པར་བྱ་དགོས་སོ། །དེས་ན་སེམས་ཅན་ཐམས་
ཅད་རིགས་གཅིག་དང་ཐེག་པ་གཅིག་པར་ཀླུ་སྒྲུབ་ཡབ་སྲས་སོགས་ཀྱིས་སེང་གེའི་
སྒྲ་བསྒྲགས་པ་བཞིན་ཡིན་པས་མཐོང་བའི་གང་ཟག་ལ་མ་དག་པའི་སྐྱོན་མ་མཆིས་
ཤིང་། མཐོང་བའི་ཞིང་ཁམས་ཀྱང་ཆོས་ཉིད་ཀྱི་རང་གདངས་རྩོལ་མེད་དུ་རང་
ལ་རང་སྣང་བ་ལས་གཞན་སྣང་གིས་མ་བསྡུས་ཤིང་། འཁྲུལ་པའི་བསླད་མ་ཞུགས་
པར་ཟག་མེད་འདུས་མ་བྱས་ཆོས་ཉིད་ཀྱི་རང་གདངས་དངོས་ཡིན་པས་ཞིང་
ཁམས་རང་གི་ངོ་བོ་མ་དག་པའི་སྐྱོན་མེད། མཐར་ཆོས་ཉིད་ཟད་པའི་དུས་སུ་ 
སྣང་བ་ཐམས་ཅད་དབྱིངས་སུ་སྡུད་དགོས་པའི་གནད་ཀྱང༌། མདོ་སོགས་ལས་
205

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས
ཤིང་ལས་བྱུང་བའི་མེས་ཤིང་རང་ཉིད་བསྲེག་སྟེ་ཞི་བའི་དཔེས་བསྟན་པ་དང་། རྒྱུད་
བླ་མར། སྤང་ཕྱིར་བསླུ་བའི་ཆོས་ཅན་ཕྱིར། །ཞེས་དང་། དེའི་འགྲེལ་པར། ལམ་ 
བདེན་ཐམས་ཅད་འདུས་བྱས། འདུས་བྱས་ཐམས་ཅད་བསླུ་བའི་ཆོས་ཅན་དུ་ 
གསུངས་པ་བཞིན། སློབ་ལམ་གྱི་རྟོག་པ་ཟག་མེད་གསར་ཐོབ་ཀྱི་ཆ་རྣམས་མཐར་
འགགས་ནས་དོན་དམ་པའི་ཆོས་སྐུ་མངོན་དུ་མཛད་དགོས་པའང་། འཇུག་པར།
སེམས་འགགས་པ་སྟེ་སྐུ་ཡི་མངོན་སུམ་མཛད། །ཅེས་གསུངས་པ་བཞིན། སྣང་
བཞིའི་འཆར་ཆ་འདི་ཐམས་ཅད་ལམ་པའི་ལམ་སྣང་ཡིན་པའི་ཕྱིར་མ་དག་རླུང་
སེམས་ཀྱི་ཆའང་ཅི་རིགས་འདྲེས་པས་འཕེལ་འགྲིབ་ལྟར་སྣང་བའི་མཐར་ཀུན་
རྫོབ་ཆོས་ཅན་གྱི་སྣང་བ་ཐམས་ཅད། ཆོས་ཉིད་དུ་དོན་དམ་འདུས་མ་བྱས་ཀྱི་
དབྱིངས་སུ་འགགས་པའང་ཐིམ་ནས། དེ་ཕྱིན་རྟེན་ནས་ལྟོས་པ་ཙམ་གྱི་ཐ་སྙད་
ལས་ཀྱང་འདས་པའི་སངས་རྒྱས་བདེ་ཆེན་རྡོ་རྗེའི་སྐུ་མངོན་དུ་མཛད་པ་ཡིན་ཏེ། 
དུས་འཁོར་ལས་ཀྱང་། གང་ལས་སྲིད་པ་གསུམ་པོ་དུ་གྱུར་མི་ཡི་བདག་པོ་སླར་
ཡང་གང་དུ་ཐིམ་པའོ། །
ཞེས་གསུངས། དེའི་ཚེ་ན་ཆོས་དབྱིངས་རང་སྣང་གི་སྐུ་དང་ཞིང་ཁམས་ 
སོགས་ནི་འགགས་པ་མ་ཡིན་ཏེ་ཆོས་ཀྱི་དབྱིངས་དང་མཉམ་པའི་ཞིང་སྐུའི་བཀོད་ 
པ་མི་ཟད་རྒྱན་འཁོར་ལྔའི་བཀོད་པས་འཁོར་བ་མ་སྟོང་གི་བར་གདུལ་བྱའི་དོན་ 
མཛད་པ་ཡིན་ཏེ། དེ་ལྟ་བུའི་ཡོན་ཏན་གྱི་ཆོས་རྣམས་ཀྱང་རིགས་ཁམས་སྙིང་པོའི་ 
དྲི་མ་བྲལ་སྟོབས་ཀྱིས་མངོན་དུ་གྱུར་པ་ལས་རྒྱུ་རྐྱེན་གྱི་རྩོལ་བས་གསར་དུ་སྒྲུབ་ 
པ་ནི་མིན་ནོ། །དེས་ན་ལམ་པའི་དུས་སོགས་ཀྱི་རྟགས་སྣང་འདི་ལ་སློབ་དཔོན་ 
དུས་ཞབས་པས་ཀྱང་ལོངས་སྐུའི་ཞིང་ཁམས་མཐོང་བ་ཡིན་པར་བཤད་དེ། དཀར་
206

༄༅། །ཟབ་གཏེར་ཆོས་ཀྱི་མཛོད་ཁང་།
དང་སེར་དང་དམར་དང་ལྗང༌། །མཐིང་ཁ་སངས་རྒྱས་འོད་རྣམས་འཆར། །འོད་ 
སྐོར་འོག་མིན་ཞིང་ཁམས་མཐོང་། །དེ་ནས་གཟུགས་བརྙན་ཡུལ་མེད་པས། །ལོངས་ 
སྤྱོད་རྫོགས་སྐུ་དུ་མ་མཐོང་། །ཞེས་སོ། །རིག་པ་ལུ་གུ་རྒྱུད་མིག་བཙུམ་ན་མི་ 
གསལ། ཉི་མ་མེད་ན་མི་གསལ། ཡུལ་རྐྱེན་མེད་ན་མི་གསལ་སྙམ་པ་ནི་མ་ངེས་
པ་ཆེན་པོ་སྟེ་རང་ཉིད་རྡོ་རྗེ་རྩེ་མོའི་ལམ་ལ་ཞལ་འདྲིས་ཆེ་བའི་རྣམ་དཔྱོད་བསྟན་ 
པ་ཙམ་དུ་ཟད་དོ། །དུ་སོགས་ཀྱི་རྟགས་ལ་ཏིང་ངེ་འཛིན་མཆོག་ཏུ་ཡང་མི་འཛིན་ 
ཉམས་ཀྱི་ཤུན་པ་ཡིན་པས་དོར་ནས་གྲོལ་བ་ཐོབ་པར་བཞེད་ཅེས་པའང་མ་ཡིན་ 
ཏེ༑ རྒྱ་བོད་གཉིས་སུ་བྱོན་པའི་དུས་འཁོར་གྱི་མཁས་གྲུབ་ཐམས་ཅད་ཀྱིས་རྣམ་ 
ཀུན་མཆོག་ལྡན་གྱི་སྟོང་ཉིད་ཅེས་གཅེས་སྤྲས་སུ་མཛད་ཅིང་། ཡེ་ཤེས་དེ་ལ་གཞོམ་ 
གཞིག་མེད་པས་ན། ཇི་ལྟར་བུམ་པ་ཞིག་གྱུར་ཀྱང་། །ནམ་མཁའ་ལ་ནི་འཇིག་ 
པ་མེད། །དེ་བཞིན་སེམས་ནི་ཞིག་གྱུར་ཀྱང་། །ཡེ་ཤེས་ལ་ནི་འཇིག་པ་མེད། 
ཅེས་དང་། དབང་མདོར་བསྟན་དུ། ཇི་ལྟར་ཟངས་ཀྱི་དྲི་མ་ནི། །བཅུད་ཀྱི་སྦྱོར་ 
བས་ཉམས་པར་འགྱུར། །དེ་ཡི་ཡེ་ཤེས་ཉིད་ཉམས་མེད། །དྲི་མེད་ཉིད་ནི་ཡང་ 
དག་གནས། །ཞེས་གསེར་འགྱུར་གྱི་རྩི་ལ་དཔེ་མཛད་དེ་ཡང་དག་པའི་ཡེ་ཤེས་ 
ཉམས་པ་མེད་པར་གསུངས་པ་ཡིན་ནོ། །
གཞན་ཡང་ཐོས་གྲོལ་དང་བཏགས་གྲོལ་སོགས་རྒྱལ་བའི་ཐབས་མཁས་ཀྱི་ 
སྒོ་ཟབ་མོ་རྣམས་ནི་ཕྱོགས་མཚུངས་པར་གསར་རྙིང་གཉིས་ཀའི་ཕྱོགས་སུ་ཡོད་དེ། 
སངས་རྒྱས་ཀྱི་མཚན་དང་གཟུངས་སྔགས་ཁྱད་པར་ཅན་སོགས་ཐོས་གྲོལ། སོ་ 
སོར་འབྲང་མའི་འཁོར་ལོ་དང་ཇོ་བོའི་གྲོང་ཁྱེར་སྒྲོལ་འཁོར་སོགས་བཏགས་གྲོལ་
དང་། བདེ་མཆོག་སྡོམ་འབྱུང་ལས། དེ་ཟོས་པ་ཙམ་གྱིས་དུས་གསུམ་གྱི་ཡེ་ཤེས་
207

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཅན་དུ་འགྱུར་རོ། །ཞེས་དང་། བརྟག་གཉིས་ལས། དེ་ནི་ཟོས་པ་ཙམ་གྱིས་ནི། ། 
སྐད་ཅིག་མཁའ་སྤྱོད་ཉིད་ལ་སྤྱོད། །ཅེས་གསུངས་པས་མཚོན་རྒྱུད་སྡེ་དུ་མ་ནས་
སྐྱེ་བདུན་གྱི་ཕན་ཡོན་དང་ཤ་རིལ་སྒྲུབ་ཚུལ་གསུངས་པ་སོགས་མྱོང་གྲོལ། ཨུཥྞི་ཥས་ 
བསྔགས་པའི་སྤོས་བདུག་དང་བསྔགས་བྱེ་སོགས་ཚོར་གྲོལ་དང་རེག་གྲོལ་སོགས་
ཀྱི་མཚོན་དེ་དག་གསར་མ་ལ་གྲགས་པ་དང་། མདོ་ལས། འཇམ་དཔལ་འབྱུང་
བ་བཞི་ནི་ནམ་མཁའི་གཏེར་ལས་འབྱུང་གི དེ་བཞིན་དུ་ཆོས་ཐམས་ཅད་རྒྱལ་
བའི་ཐུགས་གཏེར་ལས་འབྱུང་བས་གཏེར་གྱི་དོན་ལ་སྤྱོད་ཤེས་པར་བྱོས་ཤིག ཅེས་ 
དང་། ཀླུའི་རྒྱལ་པོས་ཞུས་པའི་མདོ་ལས། དཀོན་མཆོག་གསུམ་གྱི་གདུང་མི་ 
ཆད་བའི་གཏེར་ཆེན་པོ་མི་ཟད་པ་དང་། ཆོས་རྟོགས་པ་ཆེན་པོ་ཚད་མེད་པའི་ 
གཏེར་ཆེན་པོ་མི་ཟད་པ་དང་། སེམས་ཅན་མགུ་བར་བྱེད་པའི་གཏེར་ཆེན་པོ་ 
མི་ཟད་པ་དང་། ནམ་མཁའ་དང་མཉམ་པའི་གཏེར་ཆེན་པོ་མི་ཟད་པ་སྟེ། བཞི་ 
པོ་དེ་དག་ནི་གཏེར་ཆེན་པོ་མི་ཟད་པ་ཡིན་ནོ། །
ཞེས་པས་གཏེར་གྱི་ངོ་བོའམ་རང་བཞིན་ཙམ་བསྟན་ནས། ད་ལྟར་གྱི་སངས་ 
རྒྱས་མངོན་དུ་བཞུགས་པའི་ཏིང་ངེ་འཛིན་གྱི་མདོ་ལས། ང་ཡོངས་སུ་མྱ་ངན་ 
ལས་འདས་ནས་ལོ་བཞི་སྟོང་དུ་ཏིང་ངེ་འཛིན་འདི་འཛམ་བུ་གླིང་དུ་སྤྱོད་པར་
འགྱུར་རོ། །རྒྱས་པར་བྱེད་པར་འགྱུར་རོ། །དེའི་འོག་ཏུ་ས་ཡི་ཁུང་དུ་སོང་བར་ 
འགྱུར་རོ། །ཡང་དེ་ལོ་ལྔ་བརྒྱ་པ་ཐ་མ་ཕྱི་མའི་དུས་ཕྱི་མའི་ཚེ་ལྔ་བརྒྱ་པ་ཐ་མར་ 
གྱུར་པ། དམ་པའི་ཆོས་འཇིག་པར་འགྱུར་བ། དགེ་སྦྱོང་འཇིག་པར་གྱུར་པ། དམ་ 
པའི་ཆོས་སྤང་བར་གྱུར་པ། སེམས་ཅན་འཇིག་པར་གྱུར་པ། རྒྱལ་སྲིད་འཁྲུགས་ 
པར་གྱུར་པ། ཚུལ་ཁྲིམས་དང་ལྡན་པ་ཕྱོགས་དམས་པའི་དུས་ལ་བབ་པ། ཚུལ་
208

༄༅། །ཟབ་གཏེར་ཆོས་ཀྱི་མཛོད་ཁང་།
ཁྲིམས་འཆལ་བའི་ཕྱོགས་འཕེལ་བའི་དུས་ལ་བབ་པ། དམ་པའི་ཆོས་ཕྱོགས་དམས་ 
པའི་དུས་ལ་བབ་པ། དམ་པ་མ་ཡིན་པའི་ཕྱོགས་ཀྱི་ཆོས་འཕེལ་བའི་དུས་ལ་ 
བབ་པ། ཟད་པའི་དུས་ལ་བབ་པ་ན། སེམས་ཅན་གང་མདོ་སྡེ་འདི་ལྟ་བུ་ཐོས་པར་ 
འགྱུར་བའི་ཕྱིར་དགེ་བའི་རྩ་བ་འབར་བ། སྔོན་གྱི་རྒྱལ་བ་ལ་བྱ་བ་བྱས་པ། དགེ་བའི་ 
རྩ་བ་བསྐྱེད་པ། དགེ་བའི་རྩ་བ་སྨིན་པ། ས་བོན་བཏབ་པའི་སེམས་ཅན་རྣམས་ནི་ 
ཉུང་ཟད་ཅིག་འབྱུང་སྟེ། སེམས་ཅན་འདི་ལྟ་བུ་དག་གི་དོན་དུ་འདི་ལྟ་སྟེ་སངས་ 
རྒྱས་ཀྱི་མཐུས་ཏིང་ངེ་འཛིན་འདི་ས་ཡི་ཁུང་ནས་ཐོན་ཏེ་འཛམ་བུ་གླིང་དུ་སྤྱོད་ 
པར་འགྱུར་རོ། །རྒྱས་པར་བྱེད་པར་འགྱུར་རོ། །ཅེས་དང་། ང་ནི་ཕྱི་དུས་མྱ་ངན་ 
འདས་པའི་ཚེ། །སྐུ་གདུང་ཐམས་ཅད་རྒྱས་པར་བྱེད་གྱུར་ནས། །སངས་རྒྱས་ 
བྱང་ཆུབ་འདི་དག་ལེགས་བཟུང་སྟེ། །ཡི་གེར་བྲིས་ཏེ་སྒྲོམ་དུ་བཅུག་ནས་ཀྱང་། ། 
མཆོད་རྟེན་ས་དང་བྲག་དང་རི་དག་དང་། །ལྷ་དང་དེ་བཞིན་ཀླུ་ཡི་ལག་དག་ 
ཏུ༑ ༑མདོ་སྡེ་བཞག་པར་བྱས་ནས་དེ་དག་རྣམས། །ལྷ་ཡི་བརྟུལ་ཞུགས་འདྲ་ 
བར་བྱ་ཕྱིར་འགྲོ། །དེ་དག་ཕྱི་མའི་དུས་ཚེ་སོ་སོའི་རིགས། །ཐམས་ཅད་བོར་ 
ནས་སླད་དུ་བབ་གྱུར་ནས། །སངས་རྒྱས་བྱང་ཆུབ་འདི་དག་ལེགས་བཟུང་སྟེ། ། 
བསམ་པ་ཇི་བཞིན་དུ་ནི་བྱེད་པར་འགྱུར། །དེ་དག་ཆོས་འདི་འདོད་པས་ཡུལ་ 
ཡུལ་དུ། །དོང་ཞིང་མདོ་སྡེ་བཟང་པོ་འདི་རྙེད་འགྱུར། །རྙེད་ནས་ཡིད་ནི་ 
མཆོག་ཏུ་དགའ་གྱུར་པས། །རྟེན་པ་མེད་པར་སྐྱེ་བོ་མང་ལ་གཏོང་། །ཞེས་ 
དང་། དགེ་སློང་བརྒྱད་དང་དེ་བཞིན་བྱང་ཕྱོགས་སུ། །ཡོངས་སུ་ལེན་ཞིང་ཆོས་ 
འཛིན་དགའ་བ་དག །ཆོས་འདོད་འཇིག་རྟེན་ཕན་ཞིང་བརྩེ་ལྡན་དག །ལེན་ 
པའི་ཕྱིར་ནི་མང་པོ་འབྱུང་བར་འགྱུར། །ཞེས་དང༌། བསོད་ནམས་ཐམས་ཅད་
209

༄༅། །ཨོཾཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྡུད་པའི་མདོ་ལས། དྲི་མ་མེད་པའི་གཟི་བརྗིད། རྣམ་གྲངས་དེས་ཀྱང་། ཁྱོད་ 
ཀྱིས་ཆོས་འདོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ནི། 
ནམ་ཡང་དེ་བཞིན་གཤེགས་པ་མྱ་ངན་ལས་འདའ་བར་མི་འགྱུར་ལ། དམ་པའི་ཆོས་ 
ཀྱང་ནུབ་པར་མི་འགྱུར་བ་དེ་ལྟར་རིགས་པར་བྱའོ། །
དེ་ཅིའི་ཕྱིར་ཞེ་ན། དྲི་མ་མེད་པའི་གཟི་བརྗིད། ཆོས་འདོད་པའི་བྱང་ཆུབ་ 
སེམས་དཔའ་སེམས་དཔའ་ཆེན་པོ་བསམ་པ་ཕུན་སུམ་ཚོགས་པ་གུས་པ་དང་བཅས་ 
པ་རྣམས་ནི་འཇིག་རྟེན་གྱི་ཁམས་གཞན་ན་འདུག་ཀྱང་། སངས་རྒྱས་བཅོམ་ལྡན་ 
འདས་རྣམས་ཞལ་སྟོན་པར་མཛད་ཅིང་ཆོས་ཀྱང་ཐོས་པར་མཛད་དོ། །དྲི་མ་
མེད་པའི་གཟི་བརྗིད། ཆོས་འདོད་པའི་བྱང་ཆུབ་སེམས་དཔའ་སེམས་དཔའ་ 
ཆེན་པོ་རྣམས་ཀྱི་ཆོས་ཀྱི་གཏེར། རི་དང་། རི་སུལ་དང་། ཤིང་གི་ནང་དུ་བཅུག་ 
པ་དག་ཡོད་དེ། གཟུངས་དང་ཆོས་ཀྱི་སྒོ་མཐའ་ཡས་པ་གླེགས་བམ་དུ་བྱས་པ་ 
འོང་བར་འགྱུར་རོ། །དྲི་མ་མེད་པའི་གཟི་བརྗིད། ཆོས་འདོད་པའི་བྱང་ཆུབ་ 
སེམས་དཔའ་སེམས་དཔའ་ཆེན་པོ་རྣམས་ལ་ནི་སྔོན་སངས་རྒྱས་མཐོང་བའི་ལྷ་ 
རྣམས་སྤོབས་པ་སྒྲུབ་པར་བྱེད་དོ། །ཞེས་དང་། དེ་བཞིན་དུ། སངས་རྒྱས་དང་ 
ལྷ་རྣམས་ཀྱིས་ཚེ་དང་། སྟོབས་སྒྲུབ་པ་དང༌། དེ་དག་གིས་བྱིན་གྱིས་བརླབས་ 
ཀྱིས་བདག་ཇི་འདོད་པའི་བར་དུ་འཚོ་ཞིང་རྒ་བ་དང་ནད་ཀྱང་སེལ་ལ། དྲན་ 
པ་དང་རྟོགས་པ་དང་། སྤོབས་པ་སྒྲུབ་པར་མཛད་ཅིང་། ལྟ་བ་ངན་པ་སེལ་ལ། 
ཡང་དག་པའི་ལྟ་བ་སྒྲུབ་པར་མཛད་པ་དང༌། གཞན་གྱི་གནོད་པ་ཐམས་ཅད་ 
མི་འབྱུང་བར་འགྱུར་རོ། །ཞེས་དང༌། གཞན་ཡང་། བྱང་ཆུབ་སེམས་དཔའ་ 
བསམ་པ་དག་པ་ནི་རང་གི་ཡིད་ཀྱིས་འདོད་པ་ཉིད་ལས་གདམས་ངག་དང་རྗེས་
210

༄༅། །ཟབ་གཏེར་ཆོས་ཀྱི་མཛོད་ཁང་།
སུ་བསྟན་པ་ཐམས་ཅད་འབྱུང་ངོ་། །ཞེས་དང་། དོན་ལ་ངེས་པའི་གདེང་ཐོབ་ན། ། 
སེམས་ལ་ཆོས་གཏེར་འབུམ་ཕྲག་བརྡོལ། །ཞེས་དང་། ཞི་བྱེད་ཀྱི་རྒྱུད་ལས། ང་ 
ཡིས་བསྟན་པའི་ཆོས་ཀྱི་གཞུང་། །ཐུགས་ནས་ཐུགས་ཀྱི་གཏེར་དུ་སྦ། །ཡང་ན་ 
ས་ཡི་སྙིང་པོར་བྱ། །ཅི་ཕྱིར་མུ་སྟེགས་ཅན་མགོ་རྒོད། །ངེས་དོན་དཀྲུགས་པར་ 
འགྱུར་ཏ་རེ། །དེ་ཕྱིར་ཆུ་ཀླུང་རྒྱུན་མི་གཅོད། །ཅེས་དང་། དཔལ་མཆོག་དང་ 
པོའི་རྒྱུད་ལས། རྒྱུད་དང་རྒྱུད་ཀྱི་རྒྱལ་པོ་གང་། །ཕྱག་ན་རྡོ་རྗེ་ཁྱོད་ཉིད་ཀྱིས། ། 
གཏེར་ནས་གཏེར་དུ་ཕྱུང་སྟེ་བསྩལ། །ཅེས་གསུངས་པ་བཞིན། འཇམ་དཔལ་རྩ་ 
རྒྱུད་ལསདགེ་སློང་གྲགས་པས་བུམ་པ་བཟང་པོ་ཞིག་ལས་མདོ་སོགས་ཆོས་ 
གང་འདོད་བཏོན་པ་དང༌། མཛངས་བླུན་ནས་ཁྱིམ་བདག་ཞིག་གི་ཀ་བ་ནས་
བསྙེན་གནས་ཡན་ལག་བརྒྱད་པའི་དཔེ་ཕྱུང་བར་གསུངས་པ་དང་། གཞན་ཡང་ 
ཐེག་ཆེན་གྱི་མདོ་མང་པོ་ཐོ་གར་གྱི་ཡུལ་ནས་དགེ་སློང་ནིར་བན་རཀྵི་ཏས་ཕྱུང་བ་ 
དང་། ཀླུ་སྒྲུབ་ཀྱིས་འབུམ་རྒྱས་པ་ཀླུ་ཡུལ་ནས་སྤྱན་དྲངས་པ་དང་། མངའ་ 
བདག་མེ་ཏྲི་པས་མཆོད་རྟེན་གྱི་སེར་ཁ་ཞིག་ནས་རྒྱུད་བླ་དང་ཆོས་ཉིད་རྣམ་འབྱེད་ 
བྱུང་བ་དང་། ནུབ་ཕྱོགས་ཨོ་རྒྱན་གྱི་ཡུལ་ནས། ས་ར་ཧས་སངས་རྒྱས་ཐོད་པ། 
ཀླུ་སྒྲུབ་ཀྱིས་གདན་བཞི། ལ་ལི་ཏས་འཇིགས་བྱེད་རྟོག་པ་བདུན་པ། ཀུ་ཀུ་རི་ 
བས་མ་ཧཱ་མ་ཡའི་སྐོར་སོགས་དང༌། དུར་ཁྲོད་དཔལ་གྱི་རྒྱུ་སྐར་རོལ་པ་ནས་ཕ་
དམ་པས་ཞི་བྱེད་དྲངས་པ་སོགས་སོ་སོའི་ལོ་རྒྱུས་ཀྱིས་གསལ་བ་དང་། བོད་དུ་ 
མངའ་བདག་མར་པས་རྫོགས་རིམ་རླུང་སེམས་དབྱེར་མེད། རྡོ་རྗེ་གདན་པ་དང་ 
བ་རི་ལོ་ཙཱ་བས་སེང་གདོང་མའི་སྒྲུབ་སྐོར། གཉེན་ལོ་ཙཱ་བས་ཀུ་རུ་ཀུལླེའི་སྐོར༑ 
ཇོ་བོ་རྗེས་ལྷ་སའི་དཀར་ཆག བླ་མ་ཞང་དང་ཇོ་གདན་དཀོན་མཆོག་གྲགས་
211

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱིས་ཕན་གནོད་ལས་ཚོགས་སྐོར་འགའ་ཞིག་དང༌། གཙང་པ་རྒྱ་རས་ཀྱིས་རོ་ 
སྙོམས་སྐོར་དྲུག དུང་མཚོ་རས་པས་སེམས་ཁྲིད་ཡིད་བཞིན་ནོར་བུ། གཉལ་བ་ཉི་ 
མ་ཤེས་རབ་ཀྱིས་རྣམ་སྲས་དང་། ལྷ་བཙུན་བྱང་ཆུབ་འོད་ཀྱིས་པུ་ཏྲའི་སྒྲུབ་སྐོར།
མ་ཅིག་གི་གཅོད་སྐོར་ཀུན་སྤངས་བརྩོན་འགྲུས་སེང་གེས་བཏོན་པ་དང་། སྲས་ 
རྒྱུད་ཀྱི་མགོན་ཁང་དུ་འདུལ་ནག་པ་དཔལ་ལྡན་བཟང་པོས་སྦས་པའི་ཆོས་རྒྱལ་
གྱི་ལས་ཚོགས་འགའ་ཞིག་རྒྱུད་ཆེན་སངས་རྒྱས་རྒྱ་མཚོས་བཏོན་པར་གྲགས་པ་
དང་། ཁྱད་པར་དུ་རྗེ་བདག་ཉིད་ཆེན་པོས་ཀྱང་ཆོས་དུང་སོགས་རྫས་གཏེར་ཅི་
རིགས་དང་།
ལྷག་པར་ལྷོ་བྲག་མཁན་ཆེན་བརྒྱུད་གསང་བདག་ལས་རྫོགས་པ་ཆེན་པོ་ཞུས་
ལེན་བདུད་རྩིའི་སྨན་མཆོག་གསན་པ་དང་། ས་ཆེན་གྱིས་བིརླ་པ་ལས་ལམ་འབྲས་
དང་འཇམ་དཔལ་ལས་ཞེན་པ་བཞི་བྲལ། ས་པཎ་གྱིས་དབྱིག་གཉེན་ལས། མཛོད་
ཀྱི་བཤད་བཀའ་གསན་པ་སོགས་དང་། རྒྱལ་མཆོག་ལྔ་པ་ཆེན་པོའི་རྒྱ་ཅན་ཉེར་
ལྔ་སོགས་དག་སྣང་ཉེ་བརྒྱུད་དང་། གཏེར་བརྒྱུད་ཀྱང་འཕགས་བོད་གསར་རྙིང་
ཀུན་ལ་ཁྱད་མེད་ལྟ་བུར་བཞུགས་ཏེ། དེ་དག་གི་རྣམ་བཞག་ཕྱོགས་མཚོན་ནི་
གཞན་དང་གཞན་དུ་བརྗོད་ཟིན་པས་འདིར་ཡི་གེས་འཇིགས་ལ། སྔོན་གྱི་མཁས་
གྲུབ་ཆེན་པོ་སོག་བཟློག་པ་སོགས་ཀྱི་ལན་ཞིབ་རྒྱས་སུ་བཞུགས། ཕྱིས་ཀྱི་རྟོག་
གེ་བ་འགའ་ཞིག་གི་སྔ་མའི་གཏམ་རྙིང་པ་རྗེས་བརྗོད་ཀྱི་ལད་མོ་བྱེད་པ་དང་།
མཁན་སློབ་ཆོས་གསུམ་གྱིས་བསྟན་ལ་བྱ་བ་མ་བྱས་པར། གླང་དར་མ་སྤྱན་རས་
གཟིགས་ཡིན་པས་བསྟན་པའི་ག་དར་བྱས་ཚུལ་སོགས་བརྗོད་པར་ནི་སྙིང་པོས་
དབེན་ཞིང་མཚང་བརྟོལ་སླ་བས་ལན་གྱི་ངལ་བས་ཅི་ཞིག་བྱ། སྔར་གསང་སྙིང་ལ་
212

༄༅། །ཟབ་གཏེར་ཆོས་ཀྱི་མཛོད་ཁང་།
ལོག་པའི་སྐྱོན་བཞི་སོགས་སྨྲས་མོད། དེ་དག་ནི་བཅོམ་ལྡན་འདས་རལ་གྲིས་རྒྱ་
དཔེ་རྙེད་པ་དང་ལོག་རྟོག་གི་སྐྱོན་བསལ་ཟིན་པས་དེང་སང་ཡོངས་གྲགས་སུ་གྱུར་ 
པས་སྨོས་མ་དགོས། ཞིབ་པར་ནི་རྒྱུད་གཞུང་རང་རང་འཆད་པའི་སྐབས་ཐོབ་
ཏུ་ཤེས་པར་བྱའོ།།
གསུམ་པ་རང་ལུགས་ཚད་མར་སྒྲུབ་ཅིང་ཆེ་བ་དྲུག་ལྡན་གྱི་སྒོ་ནས་བཤད་ 
པ་ནི། ཀུན་མཁྱེན་བླ་མ་འཇམ་དཔལ་དགྱེས་པས་འདི་ལྟར་གསུངས་ཏེ། ད་ནི་ 
རང་ལུགས་སྔ་འགྱུར་གྱི་ཆོས་དེ་རྣམ་དག་ཡིན་པའི་སྒྲུབ་བྱེད་འགོད་པ་ལ། གང་
ཟག་དང་། ལུང་དང་། རིགས་པའི་དན་དཔང་གསུམ་ཡོད་དེ། དང་པོ་ནི། སྔ་ 
དུས་ཀྱི་པཎ་ཆེན་ལོ་ཙཱ་ཆོས་རྒྱལ་རྣམས་གདན་འཛོམས་དུས་སུ་བསྒྱུར་བ་འདི་ 
དག་ནི། གང་ཟག་ཁྱད་པར་ཅན་དེ་དག་དན་དཔང་ཡོད་པས་ཡིད་ཆེས་སུ་རུང་ 
བ་ཉིད་དེ། དེ་དུས་ཆོས་མིན་མི་སྤེལ་བར་ངེས་ཤིང་། རྫུན་ཆོས་དར་བར་བྱར་ 
མེད་པའི་བཀའ་བཙན་ཁུངས་བཙུན་གྱི་རྒྱུ་མཚན་ཡོད་པའི་ཕྱིར། དཔེར་ན་
ཁྱོད་ཀྱིས་རྒྱ་གར་ནས་བྱུང་བ་ཙམ་གྱིས་ཆོས་རྣམ་དག་གི་ཁུངས་སུ་རུང་ན། རྒྱ་
གར་ནས་བྱུང་ཚད་ཆོས་རྣམ་དག་ཡིན་པའི་རྒྱུ་མཚན་གཞན་མེད་དེ། འཕགས་
ཡུལ་གྱི་པཎ་གྲུབ་ཚད་མ་ལས་བརྒྱུད་པ་ཉིད་རྒྱུ་མཚན་ཡིན་ཏེ། འཇིགས་བྱེད་དང་།
དུས་འཁོར་ལྟ་བུ་རྒྱ་གར་དུ་གསར་དུ་བྱུང་མོད། ལ་ལི་ཏ་དང༌། དུས་ཞབས་པ་
སོགས་གང་ཟག་ཚད་མ་ལས་བརྒྱུད་པའི་ཕྱིར་རྒྱ་བོད་སུས་ཀྱང་ཐེ་ཚོམ་མི་ཟ་བ་ 
བཞིན་ནོ། །གལ་ཏེ་གང་ཟག་ཚད་མས་མ་གྲུབ་ན། འཇིགས་བྱེད་ལ་ལི་ཏས་ 
རྩོམ་པ་དང༌། དུས་འཁོར་དུས་ཞབས་པས་རྩོམ་པ་དང༌། འབུམ་རྒྱས་པ་ཀླུ་ 
སྒྲུབ་ཀྱིས་རྩོམ་པ་སོགས་སུ་ཅིས་མི་འགྱུར་ཏེ་རྒྱུ་མཚན་མཚུངས་པས་འདི་འདྲའི་
213

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སྨྲ་ངན་དེ་ཁྱོད་ལ་སུས་བགོས་པ་ཡིན། རྒྱ་གར་བས་རྒྱུད་མི་རྩོམ་ལ་བོད་ཀྱིས་ 
རྩོམ་པའི་ངེས་པ་ཡོད་ན་སྨྲོས་ཤིག ཁྱོད་ཕྱིར་རྒོལ་མཁན་པོ་ལ་སྨྲ་རྒྱུ་ཡོད་ན་སྨྲ་ 
བའི་དུས་ཡིན་ཏེ། སྨྲ་ལྕེ་ནང་དུ་བསྡུ་བའི་དུས་མིན་མོད། སྨྲ་རྒྱུས་དབུལ་ན་སྨྲ་ 
བཅད་ལས་འོས་མེད་དོ། །གཞན་ཡང་སངས་རྒྱས་འདས་ནས་ལོ་བདུན་བརྒྱ་ན་
བདུད་སྡིག་ཅན་གྱིས་བཀའ་ལ་བསླད་གཞུག་ཚུལ་ལུང་བསྟན་པ་དང་། དགེ་སློང་ 
ལྷ་ཆེན་པོས། ཧུ་ལུ་ཧུ་ལུ་སོགས་རུང་བ་མ་ཡིན་པའི་གཞི་བཅུ་བསྒྲགས་པ་དང་། 
བྲམ་ཟེ་རྒྱལ་བཤེས་ཀྱིས་གསུང་རབ་ཀྱི་གླེགས་བམ་བསྡུས་ནས་མེར་བསྲེགས་རྗེས། 
འདུལ་བ་གཞུང་བླ་མའི་དཔེ་བཙལ་ཀྱང་མ་རྙེད་ནས། ཁ་ཆེའི་ཡུལ་དུ་དགེ་ 
སློང་ཞིག་གིས་གཞུང་བླ་མ་འདོན་ཏོ་ཞེས་ཐོས་ནས་དགེ་སློང་རྣམས་དེའི་དྲུང་དུ་ 
ཕྱིན་པ་ན། དེས་སྨྲས་པ། ཅུང་ཟད་ཅིག་ནི་དྲན། ཅུང་ཟད་ཅིག་ནི་མི་དྲན་ནོ། 
དེ་དག་གིས། ཇི་ལྟར་དྲན་པ་དེ་ཁོ་ན་བཞིན་ཐོན་ཅིག དེས་ཀྱང་དེ་ལྟར་ཁ་ཏོན་ 
བྱས་ཏེ། ཕྱིས་ཚིག་དང་དོན་གྱི་སྒོ་ནས་རྣམ་པར་དཔྱད་དེ་སྦྱར་བར་བྱའོ་སྙམ་ 
དུ་བསམ་ནས་བྲིས་པ་ལས། ཕྱིས་འཕྲལ་གྱི་བྱ་བས་རྣམ་པར་གཡེངས་ནས། དུས་ 
རིང་མོ་ཞིག་གི་བར་དུ་ཇི་ལྟ་བ་བཞིན་མ་འགྲུབ་ཅིང་དགེ་སློང་གཞན་དག་ཀྱང་ 
ཡུལ་གཞན་དུ་འདོན་པར་གྱུར་ཏེ། དེའི་ཕྱིར་བསྡུ་བའི་གཞི་ཉམས་པས། གཞུང་ 
བླ་མ་འདི་ལ་འདོན་པ་ཡང་རྣམ་པ་དུ་མ་ལ། དོན་ཡང་རྣམ་པ་དུ་མ་སྟེ་དེའི་
ཕྱིར་བཙུན་པ་ཡོན་ཏན་འོད་ཀྱིས་འདུལ་བའི་བཤད་པ་ལས་ཡང་དང་ཡང་དུ་ 
ཞུས་པ་ལས་འདི་སྐད་འབྱུང་ངོ་། །ཞེས་གསུངས་པ་དང་། ཨ་བྷ་ཡས། ཐིག་ལེ་ 
མང་ཉུང་ཡོད་པ་ཡིག་སྐྱོན་སོགས་རྒྱ་གར་ན་ཡང་ཡོད་པར་བཤད། རྒྱ་ལས་བྱུང་ 
ཚད་ཆོས་རྣམ་དག་ཡིན་པར་བསྒྲུབ་པར་ག་ལ་ནུས་ཏེ། མུ་སྟེགས་པའི་གཞུང་
214

༄༅། །ཟབ་གཏེར་ཆོས་ཀྱི་མཛོད་ཁང་།
ཐམས་ཅད་རྒྱ་གར་ནས་བྱུང་ཡང་སངས་རྒྱས་ཀྱི་བཀའ་དང་། དེའི་དགོངས་འགྲེལ་
དུ་མི་འདོད་པ་བཞིན་ནོ། ། 
དེས་ན་རྒྱ་གར་གྱི་ཡུལ་ཕལ་ནས་བྱུང་བ་ཙམ་ཁུངས་སུ་བྱེད་པ་ལས། རྒྱ་གར་
གྱི་པཎ་གྲུབ་ཀུན་གྱི་ནང་ན་ཉི་ཟླ་ལྟར་འཕགས་པའི་མཁན་སློབ་གཉིས་དང་། བི་ 
མ་མི་ཏྲ། སངས་རྒྱས་གསང་བ། ཛི་ན་མི་ཏྲ་སོགས་གང་ཟག་དམ་པ་འདི་ 
རྣམས་དང༌། ས་བཅུའི་དབང་ཕྱུག་སྤྲུལ་པའི་སྐུ་བེ་རོ་ཙ་ན་དང་། སྐ་ཅོག་ 
སོགས་ཀྱིས་བསྒྱུར་པ་ཉིད་ཁུངས་སུ་ཆེ་དགོས་ཏེ་རྒྱ་གར་རང་ནའང་དེ་ལས་ལྷག་ 
པའི་སྒྲུབ་བྱེད་མེད་དོ། །གཞན་ཡང་རྒྱ་གར་ནས་མ་བྱུང་ཞེས་པའི་མཚང་རྐུབ་ 
བརྟོལ་ཞིང་བྱུང་བའི་རྒྱུ་མཚན་ཡོད་དེ། གསང་སྙིང་རྨ་རིན་གྱིས་བརྩམས་པར་ 
བསྒྲགས་ཀྱང་། ཕྱིས་བསམ་ཡས་ནས་རྒྱ་དཔེ་ཁ་ཆེ་པཎ་ཆེན་གྱི་ཕྱག་ཏུ་བྱུང་བ། 
རྟ་སྟོན་གཟི་བརྗིད་ལ་བབས། དེ་ནས་ཤ་གད་ལོ་ཙཱ་ལ་བྱུང་བ། བཅོམ་ལྡན་
འདས་རིག་པའི་རལ་གྲིས་བླངས་ཏེ་འགྱུར་བཅོས་དང་སྔར་མ་འགྱུར་བའི་ལེའུ་
གཉིས་འགྱུར། གསང་སྙིང་སྒྲུབ་པ་རྒྱན་གྱི་མེ་ཏོག་ཅེས་པའི་བསྟན་བཅོས་ཀྱང་
མཛད་དེ་དྲིལ་བསྒྲགས། རྒྱུད་ཕྱི་མ་ཐར་བ་ལོ་ཙཱ་བས་བསྒྱུར་པ་དང་། བལ་པོ་
བྷི་ཧ་ར་ནས་གློ་བོ་ལོ་ཙཱ་བ་དཔལ་ལྡན་བྱང་ཆུབ་ཀྱིས་རྙེད་པའི་རྒྱ་དཔེ་ལས། འབྲི་
གུང་ལོ་ཙཱ་བ་མ་ཎི་ཀ་ཤྲཱི་ཛྙཱ་ནས་ཟུར་མཁར་དགའ་ལྡན་གླིང་དུ་བསྒྱུར་པ་དང་། དེར་
མ་ཟད་རྡོ་རྗེ་བཞད་པས་མཛད་པའི་གསང་འདུས་གྱི་འགྲེལ་པ་དང་། འདུས་
པ་ཕྱི་མའི་འགྲེལ་པ་སློབ་དཔོན་བི་ཤྭ་མི་ཏྲས་མཛད་པ་དང༌། བརྒྱ་བྱིན་སྡོང་
པོས་མཛད་པའི་མཉམ་སྦྱོར་འགྲེལ་པ་སོགས་སུའང་གསང་སྙིང་གི་ལུང་མང་དུ་
དྲངས། དེ་བཞིན་དུ་པདྨའི་ཐུགས་དམ་གཤིན་རྗེ་པྲ་ཁོག་སྣང་བའི་རྒྱུད་གནུབས་
215

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སངས་རྒྱས་ཡེ་ཤེས་ཀྱིས་བརྩམས་པར་བསྒྲགས་ཀྱང་། རྒྱུད་དེ་སློབ་དཔོན་ཤནྟི་ 
པས་སྤྱོད་རྒྱུད་དུ་བཀྲལ་ཅིང་དཔལ་འཛིན་གྱིས་བྱ་རྒྱུད་དུ་བཞེད་དེ་རྒྱ་དཔེའི་
དངོས་པོས་ཁུངས་བརྟོལ། གཞན་ཡང་འགོས་ཀྱིས་རྒྱལ་བུ་སྤྲིན་གྱི་ཤུགས་ཅན་
ལས་གཤིན་རྗེ་འཆར་ཁའི་རྒྱུད་སྒྲུབ་ཐབས་མདོས་གཞུང་སོགས་ཞུས་པ་འཆར་
ཁ་འགོས་ལུགས་སུ་གྲགས་པ་དང་། ཁ་ཐུན་སྐོར་རང་སློབ་རྔོག་ཁ་བ་ཅན་ལ་
བརྒྱུད་པ་དེང་སང་གི་བར་དུ་ཡོད་པ་དང་། ཡང་དག་མེ་གཅིག་ཐོད་ཅིག་སྐོར་
པཎ་ཆེན་ཤཱཀྱ་ཤྲཱི་དང་ཁྲོ་ཕུ་ལོ་ཙཱས་བསྒྱུར། ས་སྐྱ་པཎྜི་ཏས་ཕུར་པ་རྩ་དུམ་གྱི་
རྒྱུད་ལ་འགྱུར་བཅོས་མཛད་པ་སོགས་རྙིང་ཆོས་ཕྱིས་གསར་དུ་བསྒྱུར་པ་དང་
འགྱུར་བཅོས་མཛད་པའང་མང་དུ་མཆིས་ཤིང་། དེས་མཚོན་ནས་རྒྱ་གར་དང་
ཨོ་རྒྱན་སོགས་ཐམས་ཅད་དུ་རྒྱུ་ནུས་ཤིང་བཀའ་ཡི་གཉེར་ཁ་བ་མཁའ་འགྲོའི་
ཚོགས་དབང་དུ་ཁོལ་ནུས་པ་ཞིག་ཡིན་ན། རྙིང་རྒྱུད་ཐམས་ཅད་ལའང་རྒྱ་དཔེ་
དང་མཁའ་འགྲོའི་གསང་མཛོད་ཀྱི་དཔེ་ཡོད་པར་གོར་མ་ཆག་སྟེ། ཅི་རིགས་ 
པ་བོད་དུ་བསྒྱུར་པ་འདིས་དན་དཔང་བྱས་པ་ཡིན་ནོ། ། 
དེས་མ་ཆོག་པར་རེ་རེ་བཞིན་དུ་རྒྱ་དཔེ་རེ་གསར་དུ་མ་མཐོང་བར་ཡིད་མི་ཆེས་
ན༑ ཕྱིས་ཀྱི་འགྱུར་བའི་ཆོས་ཐམས་ཅད་ལ་རྒྱ་དཔེ་རེ་རེ་བཞིན་སྟོན་རྒྱུ་ཁྱོད་ 
ཚོ་ལ་ཡོད་དམ་སོམས་ཤིག མཁས་གྲུབ་ཨོ་རྒྱན་པས། བལ་པོ་ན་རྒྱ་དཔེ་མང་དུ་ 
འདུག་པ་ལ། ངས་བོད་ཀྱི་སྔགས་པ་རྣམས་ལ། ཁྱེད་རང་ཚོ་མང་ཡུལ་དུ་འདེང་། 
ངས་རྙིང་མའི་པཎྜི་དང་རྒྱ་དཔེ་ཚུར་དགུག ལོ་ཙཱ་པ་ངས་བྱས་ཏེ་བསྒྱུར་བྱས་ 
པ་ལ། བོད་ཀྱི་སྔགས་པ་རྣམས་བུ་སྨད་གསོ་བས་གཡེངས་ཏེ་མ་གྲུབ། ད་དུང་ 
འགྱུར་མང་དུ་བྱ་རྒྱུ་འདུག་པ་ལ་གསུངས་ཤིང་། ལོ་ཙཱ་བ་གཟུས་དགའ་རྡོར་
216

༄༅། །ཟབ་གཏེར་ཆོས་ཀྱི་མཛོད་ཁང་།
གྱིས་དཔལ་ནཱ་ལེནྡྲའི་གཙུག་ལག་ཁང་ན་ལྷ་ཁང་ལ་རྒྱུད་ཀྱི་པོ་ཏི་ཆར་བབས་པའི་ 
རི་མོ་མཐོང་བ་དང་། ལོ་ཙཱ་བ་འགའ་ཞིག་གིས་རྒྱ་གར་གྱི་པཎྜི་ཏའི་ཕྱག་དཔེའི་
ནང་ན་རྙིང་མ་བཀའ་བརྒྱུད་ཀྱི་སྒྲུབ་ཐབས་ཉུང་ངུ་རེ་མཐོང་ཡང་། པཎྜི་ཏ་ལ་
དྲིས་དུས། མི་ཤེས་མི་ཤེས་སྔར་གྱི་བླ་རྒན་ཚོའི་རེད་ཟེར་ནས་གསང་བ་ཟབ་
ཆོས་ཡིན་པའི་ལོ་རྒྱུས་དང་། དེར་མ་ཟད་རྙིང་མའི་ཚེ་བདག་གནུབས་ཀྱིས་
བརྩམས་པར་འགོས་ལྷས་བཙས་ཀྱིས་འདོད་བཞིན། ཁོ་རང་ལ་རྙིང་མའི་མཐུ་
རྟགས་བྱུང་ནས་རྒྱ་གར་དུ་དེ་ལ་ཕན་པའི་ཟབ་ཆོས་འཚོལ་དུ་ཕྱིན་པའི་ཚེ། པཎྜི་
ཏ་ནག་པོ་པས་རྙིང་མའི་ཚེ་བདག་གནང་སྟེ་ལོ་ཙཱ་བ་ཁོ་རང་གིས་བསྒྱུར་པ་ད་
ལྟ་བསྟན་འགྱུར་ཁྲོད་ན་ཡོད་པ་དེས་དན་དཔང་བྱས་པ་ཡིན། འགོས་འདི་ལོ་
ཙཱ་བ་མཁས་པ་ཞིག་ཡིན་ཚོད་ཀྱང་། རྙིང་མ་ལ་ཞེ་སྡང་བ་སྔོན་ཟུར་པའི་ཆོས་
གྲལ་ནས་ཕུད་པའི་ཞེ་ནད་ཀྱིས་ཁ་ནས་སྐུར་འདེབས་མང་པོ་སྨྲ་བ་ཞིག་ཡིན་ཚོད་
གདའ་སྟེ། མི་གཤིས་ཞིག་གི་དེ་འདྲ་ཡིན་པར། ག་ཡ་དྷ་ར་ལའང་སྐུར་པ་
གདབ་ཚུལ་དང་། འབྲོག་མིའི་ལོ་ཙཱ་བའི་གམ་དུ་བྱོན་དུས་སུའང་ཆོས་འགའ་
མ་གནང་བས་ཐུགས་མུག་སྟེ་རྒྱ་གར་དུ་གསུངས་པ་ནའང༌། སློབ་གཉེཪ་ཕུལ་ 
ཕྱིན་ཞིག་མ་བྱུང་ན་འབྲོག་ལྡོམ་དེ་ལ་ངོ་ཚ་བ་ཡོད་ཅེས་རང་གི་བླ་མ་ལའང་སྐུར་
འདེབས་མཛད་པ་ཞིག་ཡིན་པར་གྲགས་ལ། འོན་ཀྱང་འབྱམས་ཡིག་འདི་འགོས་
ལོ་དངོས་ཀྱི་མིན་པར་ཁ་གཡར་བ་གཞན་ཞིག་གིས་བྱས་ཟེར་བ་བདེན་ཤས་ཆེ་ 
སྟེ༑ འབྱམས་ཡིག་འདི་ལ་བླུན་པོ་ཅི་ཡང་མི་ཤེས་པ་ཞིག་གི་ཚིག་དངོས་སུ་གསལ་ 
འདུག་པས་སོ། །གལ་ཏེ་འགོས་ལོ་ཡིན་ནའང་མ་བརྟགས་གྱ་ཚོམ་གྱི་ཚིག་ཕྲག་ 
དོག་ཁོ་ནས་སྨྲས་པ་རང་མཚང་སྟོན་བྱེད་དུ་སོང་བ་དངོས་གསལ་འདི་འདྲའོ། །
217

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་བཞིན་དཔལ་འཛིན་གྱི་རྩོད་ཡིག་ཆོས་དང་ཆོས་མ་ཡིན་པ་རྣམ་པར་དབྱེ་བའི་
རབ་ཏུ་བྱེད་པ་ཞེས་པ་འདི་ནི། རྙིང་བསྟན་ལ་སྙིང་ནས་ཞེ་སྡང་དྲག་པོས་སྨྲས་
པ་དངོས་སུ་གསལ་དེ་ཡང་རང་གི་སློབ་དཔོན་ལ་ཞེ་སྡང་བས་ཡིན་ཚུལ་བཤད།
གང་ལྟར་ཡང་ཆོས་ལ་ཞེ་སྡང་བས་མཐར་ལུས་དེར་ས་གས་ནས་སོང་བའི་ཤུལ་
དེང་སང་ཡང་ཡོད་ཚུལ་ལྔ་པ་རིན་པོ་ཆེ་སོགས་ཀྱིས་གསུངས་ཤིང༌། ཁ་ཅིག་
གིས་ས་སྤྱོད་དུ་གཤེགས་ཟེར་ཡང་། ལྷས་སྦྱིན་ལྟར་ཡིན་ནམ། རྙིང་མའི་མཐུ་ཅི་
ཡིན་ཀྱང་རུང་། རྡོ་རྗེའི་དམྱལ་བ་ཨ་ལ་ལ་ཞེས་ཁྲག་གིས་བྲིས་པའི་རྡོར་ཆར་
བབ་སྟེ་ས་འོག་ཏུ་སོང་བ་ནི་རྫུན་གཏམ་མ་ཡིན་ཏེ། ལོ་རྒྱུས་འདི་ལྟར་གྲགས་པ་ལ། 
ཕྱིས་སྟག་ལུང་ངག་དབང་གྲགས་པས་རྩད་གཅོད་མཛད་པས། ཁུངས་ཐུབ་མང་ 
པོས་བདེན་པར་གླེང་གི་འདུག་གསུངས། རྙིང་མར་ཁ་ཟེར་བའི་ཐོག་མ་ཡིན་ 
འདུག ལོ་ཆེན་རིན་བཟང་དང་། ཡེ་གྲགས། ཡེ་ཤེས་འོད་སོགས་ཀྱིས་སྔགས་ 
འཆལ་ཆེས་བཀག་པ་ནི་བདེན་གསུངས་རང་གཞན་སུས་ཀྱང་དེ་ལྟར་ཤེས་དགོས་པ་ 
ཞིག་འདུག་གི དཔྱད་ན་གང་ཟག་གི་རྒྱུད་དང་ཆོས་འཛོལ་བའི་སྔགས་ལོག་
སུན་འབྱིན་ཡིན་གྱི་རྙིང་ཆོས་སྐུར་འདེབས་གཏན་ནས་མེད་དོ། ། 
མི་ཤེས་པ་དག་གིས་དེ་དག་རྙིང་མ་བཀག་པ་ཡིན་པར་སེམས་ཀྱང་། དེའི་ཚིག་ 
དོན་ལ་དཔྱོད་དང་ཆོས་ལ་སྐུར་འདེབས་གཏན་མེད། ཞི་བ་འོད་ཀྱིས་རྙིང་རྒྱུད་ 
རྣམས་བརྩམ་ཆོས་ཡིན་ཞེས་འགོག་པའི་དམ་བཅའ་ཙམ་ལས་རིགས་པ་ཅི་ཡང་ 
མེད། དཔལ་འཛིན་གྱིས་སུན་འབྱིན་མི་རིགས་པ་སྣ་ཚོགས་སྨྲས་པ་ནི་རིགས་ 
པས་སུན་དབྱུང་སླ་བ་འབའ་ཞིག་སྟེ། མཁས་གྲུབ་ཆེན་པོ་སོག་བཟློག་པས་ཀྱང་ 
ལན་ལེགས་པར་བཏབ་པས་ཆོག་པར་གདའ། གཞན་རྒྱ་ར་ཀློང་ཆེན་པ་སོགས་
218

༄༅། །ཟབ་གཏེར་ཆོས་ཀྱི་མཛོད་ཁང་
སྔ་ཕྱིའི་མཁས་པས་མཛད་པའི་རྩོད་ལན་དུ་མ་ཡོད་དོ། །
གཉིས་པ་ལུང་གི་དན་དཔང་ནི། གསར་རྒྱུད་ཐམས་ཅད་ཀྱི་རིམ་གཉིས་ 
རྣལ་འབྱོར་བཤད་པ་དང་རྙིང་རྒྱུད་ཕྱོགས་མཐུན་ལ། དེ་དག་གི་གནད་ཟབ་མོ་ 
རྒྱུད་འདི་དག་ཏུ་གསལ་བས། རྒྱུད་འདི་དག་ཡིན་ན་ཡིན་མཉམ་མིན་ན་མིན་
མཉམ་སྟེ་ལུང་གི་དཔང་པོའོ། །ཁྱད་པར་རྫོགས་ཆེན་ཆོས་སྐད་ཐུན་མིན་རྣམས།
མཐར་ཐུག་གི་གསང་ཆེན་འབྲས་བུའི་ལུང་རྣམས་ཀྱིས་བསྒྲུབ་པར་ནུས་ཤིང་། ཆོས་
སྐད་ཟུར་བ་རེ་ཟུང་གསར་རྒྱུད་ཡོངས་གྲགས་རེ་ཟུང་དང་མི་འདྲ་བས་སངས་རྒྱས་
ཀྱི་བཀའ་མིན་སྙམ་པ་བློ་རྒྱ་ཤིན་ཏུ་ཆུང་བ་བྱིས་པའི་གཏམ་སྟེ། སངས་རྒྱས་ཀྱི་
གསུང་གིས་ཆོས་བསྟན་པའི་སྒོ་སྣ་ཚོགས་ཚད་མེད་ཀྱི། གཅིག་ཡང་ཡང་བསྐྱར་
ཟློས་ཁོ་ན་མ་ཡིན་ཏེ། དུས་འཁོར་ལའང་གཟའ་སྐར་ཤར་དུ་འགྲོ་བ་དང་། རྒྱ་
ནག་བོད་ཀྱི་བྱང་དུ་ཡོད་པར་གསུངས་པ་སོགས་ལ་ཡང་དག་མིན་པར་རིག་རལ་ 
སོགས་ཀྱིས་བཤད་པ་དང་། རེ་མདའ་བས་ཀྱང་། རྩ་བའི་རྒྱུད་ལ་ཨེ་ཝཾ་མེད་ 
པ་དང་། །བསྡུས་པའི་རྒྱུད་ལ་འགལ་བ་དུ་མ་མཐོང་། །གང་ལས་བྱུང་བའི་ 
ཁུངས་ཀྱང་མི་སྣང་ན། །འཕྱོན་མའི་བུ་བཞིན་འདི་ལ་སུ་ཡིད་རྟོན། །སོགས་རྣམ་ 
གྲངས་དུ་མས་དགག་པ་བརྗོད་མོད། དེང་སང་དུས་འཁོར་རྒྱུད་ཀུན་གྱི་རྩེ་མོར་ 
ཡོངས་ལ་གྲགས་ཤིང་གྲུབ་ལ། དུས་འཁོར་གྱི་རྒྱུད་འདི་ལ་བརྟེན་ནས། རྫོགས་ 
ཆེན་གྱི་ཐོད་རྒལ་སོགས་ཁྱད་ཆོས་རྣམས་ལམ་གྱི་མཐར་ཐུག་ཏུ་འགྲུབ་ནུས་པ་བཞིན་ 
ཡིན་ཏེ། སངས་རྒྱས་ཀྱི་བཀའི་རྒྱུད་རྣམས། རྒྱུད་རྣམས་རྒྱུད་གཞན་གྱིས་ཤེས་ 
བྱ༑ ༑ཞེས་སོགས་གསུངས་པ་ལྟར། གསང་འདུས་སོགས་སུ་རྒྱུད་ལྟར་ན་མཐའ་ 
དྲུག་གིས་དཔྱད་དགོས་པ་རྡོ་རྗེའི་ཚིག་ཏུ་སྦས་པ། ཟབ་མོའི་རྒྱུད་འགའ་ཞིག་
219

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཏུ་མ་སྦས་པར་བཤད་པས། དུས་འཁོར་ལ་སངས་རྒྱས་རིན་ཆེན་ཟ་མ་ཏོག་ཁ་ 
འབྱེད་པ་ཞེས་གསུངས་པ། དེ་ལས་ཀྱང་དབང་བཞི་པའི་ཡེ་ཤེས་གསལ་བར་ 
རྫོགས་ཆེན་གྱི་རྒྱུད་ནས་སྟོན་པའི་ཕྱིར། རྒྱུད་ཀུན་གྱི་འབྲས་བུའི་མཐར་ཐུག་ 
དགོངས་པའི་སྐྱེལ་སོར་ངེས་ནུས་སོ། །
གསུམ་པ་རིགས་པའི་དཔང་པོ་ནི། རྒྱུད་ཀྱི་གཞུང་ཉིད་ལ་དཔྱད་པ་གསུམ་ 
གྱིས་དག་པར་བྱས་ཏེ། སྔགས་རྒྱུད་སྤྱི་དང་མི་འགལ་ལ། ཐུན་མིན་མན་ངག་གི་ 
གནད་ཡོད་པར་ངེས་པ་བསྐྱེད་དགོས་ཀྱང་། དེ་དག་གི་རྒྱུད་དང་མན་ངག་གི་ 
ཡིག་ཆ་སོ་སོར་རྒྱས་པར་བསྟན་གྱི་འདིར་ཡི་གེ་མང་དོགས་ནས་མ་བྲིས་ཏེ། སྤྱིར་ 
རྒྱུད་སྡེའི་དཀའ་གནད་རྣམས་ཚུར་མཐོང་གི་རིགས་པ་ཁོ་ནས་དཔག་བྱ་གཏན་ 
མིན་ཡང་། ཅི་རིགས་མཐར་ཐུག་དཔྱོད་པའི་རིགས་པས་མི་འགྲུབ་པའང་མ་ཡིན་ 
ལ༑ རིགས་པས་གནོད་པ་མི་འབྱུང་བ་ནི་ལུང་རིགས་ཀྱིས་འགྲུབ་ནུས་སོ། 
ལྟར་དན་དཔང་གསུམ་པོ་འདི་བདག་ཅག་གི་རྒྱུད་ལ་ཡོད་པས་ཡིད་ཆེས་སུ་རུང་ 
བ་ཉིད་དོ། །ཕྱིས་ཀྱི་འགྱུར་ཕལ་ཆེར་ལ་སྔ་འགྱུར་དང་མཐུན་པ་རྣམས་དེར་ཟད། 
སྒྲུབ་ཐབས་སོགས་ཡིག་ཆ་སྣེ་ཕྲན་མང་པོ་ལ་ནི་སྔ་འགྱུར་དང་མཚུངས་པའི་ཁུངས་ 
བཙུན་སྒྲུབ་མི་ནུས་ཏེ། རོག་ཤེས་རབ་འོད་ཀྱི་གསུང་ལས་ཀྱང་འདི་ལྟར། དུས་ 
ཕྱིས་རྒྱ་གར་དུ་བསྟན་པའི་གྲ་ཉམས། རྒྱུད་སྡེ་རྣམས་རིམ་གྱིས་ནུབ། རྒྱ་དཔེ་ 
རྣམས་ཀྱང་ཕལ་ཆེར་ཆུད་ཟོས། གྲུབ་ཐོབ་ཁ་ཡར་གྱིས་མཁའ་འགྲོའི་གསང་
མཛོད་ནས་བླངས་པ་རྣམས་ཁོང་དུ་མ་ཆུད་དེ་གཉེར་ཚགས་མ་བྱས། དེའི་ཚེ་ 
བསྟན་པ་ཕྱི་དར་དུ་གྲགས་པའི་སྐབས་ན། རྒྱ་པཎ་གསེར་འདོད་རྣམས་ཀྱིས་ 
བོད་ན་ཆོས་གང་རྩིས་ཆེ་དྲིས་ནས་བཅོས་མ་མང་པོ་བྱས། ལོ་ཙཱ་མཁས་གྲགས་
220

༄༄༅། །ཟབ་གཏེར་ཆོས་ཀྱི་མཛོད་ཁང་
འདོད་པ་རྣམས་ཀྱིས། དབྱར་མང་ཡུལ་དུ་བསྡད། དགུན་བལ་ཡུལ་དུ་འཁྱམས། 
སྔོན་གྱི་ལོ་པཎ་བྱང་ཆུབ་སེམས་དཔའ་རྣམས་ཀྱིས་བསྒྱུར་པ་རྣམས་ལ་རང་བཟོའི་
འགྱུར་བཅོས་སྣ་ཚོགས་བྱས། རྩ་རླུང་ཐིག་ལེ་སོགས་ཕྱི་རོལ་པ་དང་ཐུན་མོང་
བའི་ཆོས་ལ་ངོ་མཚར་བའི་གནས་སུ་བྱས་ནས་རྒྱ་གར་པའི་ཁུངས་བཟང་དྲངས་
ཏེ་གསར་ཆོས་རྩིས་ཆེ་བྱས་པས། བསྟན་པ་ཉམས་དམས་པ་ཡིན་ཞེས་གསུངས།
གསེར་འདོད་ཀྱི་པཎྜི་ཏ་ཇི་ལྟར་བྱུང་ཚུལ་ཡང་ས་ཆེན་བསོད་ནམས་རྩེ་མོའི་བཀའ་
འབུམ་གཏོར་ཆེན་གྱི་ལོ་རྒྱུས་སུ། སྔོན་བ་རི་ལོ་ཙཱ་བས་བལ་ཡུལ་ནས་པཎྜི་ཏ་
ཞིག་སྤྱན་སྔར་དྲངས་ནས་གསེར་མེད་པས་སྤུ་རང་དུ་བྱོན་པ་དང་བཙད་པོ་རྩེ་
སྡེ་མཇལ་ནས་དབང་བསྐུར་ཆོས་བཤད་པས་རྒྱལ་པོས་གསེར་སྲང་བརྒྱ་ཕུལ། དེ་
རྣམས་པཎྜི་ཏས་ཚགས་བྱས་པས། བླ་མ་བདག་ལ་ཅུང་ཟད་གནང་བྱས་པར་མ་
གནང་བར་མ་ཟད་སླར་རྒོལ་བ་ལོག་པ་བྱེད་དུ་བྱུང་། ཤིན་ཏུ་སུན་པས་པཎྜི་ཏ་
བལ་ཡུལ་དུ་སྐྱེལ་དུ་བྱོན་སྐད།
དེར་བལ་ཡུལ་དུ་སླེབ། ཀ་མའི་ཡུལ་དུ་མུ་སྟེགས་ཀྱི་པཎྜི་ཏ་སྐལ་ལྡན་རྒྱལ་
པོ་ཞེས་བྱ་བས་ཁྱོད་ངའི་ལོ་ཙཱ་གྱིས་ལ་བོད་དུ་འགྲོ་དགོས་ཟེར། དེ་མི་བྱེད་བྱས་ 
པས་ཁོང་ན་རེ། ངས་མུ་སྟེགས་པའི་ཆོས་མི་བཤད། སངས་རྒྱས་པའི་ཆོས་བཤད་ 
ཟེར་ཡང་མ་ཉན་པས། ངས་ཁྱོད་ལ་མཐུ་བྱེད་ཟེར། ངས་ཉེས་པ་བྱས་པ་མེད་ 
པས་མཐུ་བྱ་ཐབས་མེད་ཟེར་ནས་རྒྱ་གར་དུ་སོང་། དེ་ནས་བླ་མ་རྡོ་རྗེ་གདན་ 
པ་དང་མཇལ་ནས་ཆོས་གསན་ཞིང་ཡོད་པ་དང་། བླ་མས་ཁྱོད་ལ་མུ་སྟེགས་ 
པས་གནོད་པ་ཡོང་བར་འདུག་གསུངས། མི་འོང་ལགས་ཞུས་པས་འོང་གསུངས། 
འོ་ན་བལ་ཡུལ་དུ་ཇི་ལྟར་བྱུང་བ་ཞུས་པས། བྷ་ཡ་ན་སའི་སྔགས་དང་གཏོར་མ་
221

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འདི་གནང་། གཏོར་ཆེན་ལན་གསུམ་བཏང་བས་མུ་སྟེགས་ཀྱི་པཎྜི་ཏ་ཁོ་ཤི་སྐད་ 
ཅེས་གསུངས། དེས་མཚོན་དེ་དུས་ཀྱི་པཎྜི་ཏ་ཕལ་པ་རྣམས་ལྟ་ཅི། གང་ཟག་ 
དམ་པ་ཡིན་ངེས་ག་ཡ་དྷ་ར་ལྟ་བུ་ལམ་སྒོར་གྱི་གདམས་པ་ལ་མཁས་ཤིང་བརྒྱུད་
པ་འཛིན་ངེས་ཡིན་པར་དེས་ཀྱང་། གསེར་བཙལ་ཚུལ་ལམ་འབྲས་ལོ་རྒྱུས་ལས། 
བླ་ཆེན་འབྲོག་མིས་རིན་འབྱུང་ཞི་བ་ལས། །འདུལ་བ་ཕར་ཕྱིན་གསང་སྔགས་ 
མང་དུ་གསན། །བིརླ་པ་དང་ཌོམྦི་མི་ཐུབ་ཟླ་བའི་སློབ་མ་དགེ་སློང་དཔའ་བོ་རྡོ་ 
རྗེ་ལས་ཀྱེེ་རྡོར་རྒྱུད་གསུམ་ཡན་ལག་དང་བཅས་པ་བསམ་གྱིས་མི་ཁྱབ་པའི་རིམ་
པ༑ ལམ་འབྲས་རྩ་བ་མེད་པ་གསན། ལོ་བཅུ་གཉིས་བཞུགས་ནས་བོད་དུ་བྱོན། 
ཆོས་མང་དུ་གསུངས་དུས། ག་ཡ་དྷ་རས་བསུར་ཤོག་གསུངས། ཆོས་ཅི་ཤེས་ 
དྲིས་པས་རྡོ་རྗེ་ཐེག་པར་མཁས་པར་དགོངས་ཏེ་བསུས། བྲམ་པ་ལྷ་རྩེའི་བྲག་ 
ལ་ལོ་ལྔར་བཞུགས། གསེར་སྲང་ལྔ་བརྒྱ་འབུལ་བྱས། མུ་གུ་ལུང་དུ་བཞུགས། ལོ་ 
གསུམ་ན་ཡང་འགྲོ་གསུངས། འབྲོག་མིས་གསེར་ཅུང་མ་མདོང༌། ཟུར་པོ་ཆེ་ 
ཤོག ཆོས་བཤད་གསུངས། བྱོན་ནས་གསེར་སྲང་བརྒྱ་ཕུལ། དེ་ནས་ག་ཡ་དྷ་ 
རར་གསེར་སྲང་ལྔ་བརྒྱ་དུས་གཅིག་ཕུལ། ཐུགས་མ་ཆེས་སྒྱུ་མ་ཡིན་ནམ་དགོངས་
ཏེ༑ ལམ་ཁར་མང་གར་དྲིལ་ཆེན་གྱི་མི་མང་འགྲོ་བ་ལ་འདི་རྣམས་གསེར་དུ་ 
འདུག་མི་འདུག་དྲིས་པས་གསེར་དུ་འདུག་སྨྲས་པས་ཤིན་ཏུ་དགྱེས། ད་ཁྱོད་ཅི་ 
དགའ་བྱ་གསུངས། ཅི་ཡང་མི་ཞུ་གསུངས།
ཡང་གསུངས་པས། འོ་ན་གསུང་ངག་འདི་གཞན་ལ་མི་གསུང་བར་ཞུ་བ་ཕུལ། 
བླ་མས་ཞལ་གྱིས་བཞེས་ནས་རྒྱ་གར་དུ་གཤེགས། བླ་ཆེན་འབྲོག་མི་ལ་འབྲོམ་ 
གྱིས་ཆོས་ཐུན་རེ་ལ་གསེར་ཞོ་རེ། དར་ཆེན་ཟབ་ཡུག་རེ་དང་འདྲ་བ་ཕུལ། ནང་
222

༄༅། །ཟབ་གཏེར་ཆོས་ཀྱི་མཛོད་ཁང་།
གཅིག་མཎྜལ་གྱི་གསེར་ཟད། ཞབས་དཀྲིས་ཀྱང་མེད་པས། ཁོ་རང་གི་ཇོ་མོའི་ 
དར་ཤམ་ཕོག་ནས་ཕུལ་བས་ཅུང་མ་མཉེས། དེ་ལྟར་སྔ་ཕྱིར་འབུལ་ཆེན་བློས་ 
མི་ལྕོགས་པ་བྱས་ཀྱང་། རེ་ཞིག་རྟ་གཅིག་གཡོར་བྱས་པས། སློབ་དཔོན་གྱིས་ 
སློབ་མ་ལ་འབུལ་བ་བྱེད་པའི་ལུགས་མེད་གསུངས་ནས་མ་གཡར་དེས་ད་ཕན་ 
འབྲོག་མི་ཤཱཀྱ་ཐུབ་པ་དངོས་སུ་གྱུར་ཀྱང་འདིར་མི་འོང་སྨྲས། དེ་ནས་ཁྲག་སྐྱུགས་ 
འདའ་ཁར། ངའི་བླ་མ་སངས་རྒྱས་ཡིན་པར་འདུག སློབ་མའི་སྣོད་བརྟག་པ་མ་ 
ཤེས་གསུངས། ནོར་ཐམས་ཅད་འབྲོག་མིར་བསྐུར། འབྲོག་མིས་འབྲོམ་གྱི་རུས་ 
པ་པང་དུ་བླངས་ནས་བཤུམ། དེ་རྗེས་གདམས་ངག་གང་ཡོད་དཀའ་བ་མེད་ 
པར་གསུངས་སྐད། སྤྱིར་བླ་ཆེན་འབྲོག་མིས་གཞུང་གསུངས་པ་ལ་མན་ངག་མི་ 
གསུང་། མན་ངག་གསུངས་པ་ལ་གཞུང་མི་གསུང་བ་ཡིན་ཀྱང་། ཞབས་ཏོག་ཆེ་ 
བ་དང༌། ཇོ་མོའི་མིང་པོ་སོགས་ལ་ངོ་ཆེན་དུ་གསུངས་པར་ས་སྐྱའི་གོང་མ་རྣམས་ 
ཀྱི་བཀའ་འབུམ་ལས་འབྱུང་།
དེ་དག་གདུལ་བྱ་འདུལ་བའི་དགོས་པ་ཡིན་མཆི་སྟེ། ཚུལ་དེས་གདམས་ངག་ 
བཏབ་པའི་གང་ཟག་ཐམས་ཅད་ཉམས་རྟོགས་རྒྱ་ཆེར་སྨིན་ཅིང་། རྡོ་རྗེ་ཐེག་ 
པའི་བསྟན་པ་ལ་ལོ་པཎ་འདི་ཚོ་བཀའ་དྲིན་ཆེ་བ་ཡིན་མོད། རྣམ་པའི་ཚུལ་ལ་ 
གསེར་ལ་དེ་ཙམ་གདུང་ཚུལ་མཛད། དེས་ན་དེ་འདྲའི་གསེར་འདོད་ཀྱི་པཎྜི་ 
ཏ་རྣམས་ལས། གསེར་གྱིས་ས་སྟེང་བཀང་ཡང་དགོས་པ་མེད་པའི་པད་འབྱུང་ 
བི་མ་སོགས། གཞན་དོན་འབའ་ཞིག་གིས་དབྱིངས་ཀྱི་མཁའ་གྲོའི་སྙིང་ཁྲག་ལྟ་ 
བུའི་ཆོས་སྡེ་བོད་དུ་སྤེལ་བ་རྣམས་བཀའ་བཙན་ལ་ཁུངས་བཟང་བར་ཅིས་མི་ 
འགྱུར། པཎ་གྲུབ་དེ་དག་གིས་གསེར་བསྒྲུབས་ནས་རང་ཡུལ་དུ་ལོག་པའི་ལོ་རྒྱུས་
223

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མི་སྣང་བ་འདིས་ཀྱང་སྔ་འགྱུར་གྱི་དུས་ཀྱི་གང་ཟག་རྣམས་ལ་ཡིད་བརྟན་ལྷག་ 
པ་ཆེ། པཎ་ཆེན་ཇོ་བོ་རྗེས་ཀྱང་བསམ་ཡས་ཀྱི་རྒྱ་དཔེ་རྣམས་གཟིགས་དུས་སྔར་
མ་གཟིགས་པའི་རྒྱ་དཔེ་མང་པོ་འདུག་པས། གསང་སྔགས་འདི་ལ་མི་ཤེས་པ་ 
མེད་པའི་མཁའ་འགྲོ་མ་རྣམས་ཀྱིས་ཀྱང་། ནམ་མཁར་གཞལ་མེད་ཁང་དཔག་
ཏུ་མེད་པའི་སྒོ་ཕྱེས་ནས་རྒྱུད་སྡེ་མང་པོ་བསྟན་པ་ལའང་འདི་རྣམས་མི་གདའ། 
ཐེག་ཆེན་གསང་སྔགས་འདི་ལ་མཐའ་ཆོད་རྒྱུ་རང་ཡོད་པ་མི་འདྲ་གསུངས་ནས་ 
ཐུགས་རྒྱལ་ཆག བོད་ཀྱི་རྒྱལ་པོ་ལ་རྗེས་སུ་ཡི་རང་མཛད། བོད་དུ་བསྟན་པ་ 
དར་བའི་དུས་དེ་འདྲ་རྒྱ་གར་དུའང་མ་བྱུང༌། རྒྱ་གར་དུ་མེ་དགྲ་ལན་གསུམ་ 
བྱུང་བས་ཚིག་པ་འདྲ། རྒྱ་གར་ན་མེད་པའི་དཔེ་མང་པོ་འདི་ན་སྣང་གསུངས་ 
ནས་བཙལ། ཞལ་བཤུས་ནས་རྒྱ་གར་དུ་བསྐུར། སློབ་དཔོན་པདྨ་ནམ་མཁར་ 
བྱོན་ནས་ལྷ་ཀླུ་དང་ནཱ་ལེནྡྲ་སོགས་ནས་རྒྱུད་སྡེ་ཐམས་ཅད་བསམ་ཡས་སུ་གདན་ 
དྲངས་པས། རྒྱུ་མཚན་དེས་རྒྱ་གར་བས་བོད་མང་བ་ཡིན་གསུངས་པ་ཇོ་བོའི་ 
རྣམ་ཐར་ཆེན་མོར་སྣང་། སྔ་རྒྱུད་རྫུན་ཡིན་ན་བདག་ཉིད་ཆེན་པོ་དེས། འདི་ 
རྒྱ་གར་ན་མེད། བོད་རྫུན་རེད་གསུངས་རིགས་ཀྱི། ཕྱིས་སུ་རྒྱལ་བསྟན་གྱི་བྱི་ 
དོར་མཛད་པའི་གཙོ་བོ་འདི་མཚུངས་གཞན་མེད་པའི་ཕྱིར་རོ། 
དེའི་ཕྱིར་སྔར་གྱི་ལོ་པཎ་ཆེན་པོ་དེ་རྣམས་ནི་ཆོས་ཀྱི་སྡུད་པ་པོ་རིགས་གསུམ་
མགོན་པོ་སོགས་ཀྱི་སྤྲུལ་པར་གདོན་མི་ཟ་སྟེ། ཅིས་ཤེས་ན་ལུང་དང་རིགས་པ་ 
གཉིས་ཀྱིས་ཏེ། ལུང་ནི། དུས་འཁོར་འགྲེལ་ཆེན་དྲི་མེད་འོད་ལས། རྒྱལ་བཀའ་ 
རྣམས་བོད་དུ་ནི་བོད་ཀྱི་སྐད་དུ་བྲིས་སོ། །གསུངས་པ་འདིས་བོད་ཀྱི་ལོ་ཙཱ་ཆེན་ 
པོ་དེ་དག་བཀའ་ཡི་སྡུད་པ་པོ་རྣམས་སུ་འགྲུབ་སྟེ། འདི་རྣམས་ཀྱི་སྔོན་དུ་རྒྱལ་
224

༄༅། །ཟབ་གཏེར་ཆོས་ཀྱི་མཛོད་ཁང་།
བའི་བཀའ་བོད་ཀྱི་ཡི་གེར་བྱས་པ་མེད་པའི་ཕྱིར། ཞེས་མཁས་མཆོག་བུ་སྟོན་ 
སོགས་བཞེད་ལ། རིགས་པའི་དབང་དུ་བྱས་ན། བོད་དུ་ཆོས་དར་བར་མཁན་ 
སློབ་ཆོས་གསུམ་ ༼གྱིས་ཞྭ་མཆན།༽ སྨོན་ལམ་བཏབ་པ་བཞིན། མཁན་པོས་ལོ་དགུ་ 
བརྒྱར་ཆོས་རྒྱལ་བསྒུགས་ཚུལ་དང་། པད་འབྱུང་ནི་རྒྱ་བོད་དུ་ཡོངས་སུ་གྲགས། 
གཞན་བི་མ་ལ་སོགས་པཎྜི་ཏ་དང༌། ཐོན་མི་སམ་བྷོ་ཊ་དང་བཻ་རོ་སོགས་སྤྲུལ་ 
པའི་ལོ་ཙཱ་བ་དེ་རྣམས། མདོ་དང་རྒྱུད་སྡེའི་གནད་ཟབ་མོ་འདི་རྣམས་བོད་སྐད་ 
དུ་ཐོག་མར་བསྒྱུར་བ་ལ། ངེས་པའི་ཚིག་སོ་སོ་ཡང་དག་པར་རིག་པ་ཐོབ་པ་མིན་
ན་ཇི་བཞིན་མ་ནོར་བར་བསྒྱུར་མི་ནུས་ཏེ། བོད་སྐད་ལ་དེའི་སྔོན་དུ་གསུང་རབ་
འགྱུར་བའི་བརྡའ་ཆད་མེད་པས་ལམ་སྲོལ་གསར་འཛུགས་དགོས་ལ། ལེགས་
སྦྱར་ཀྱི་སྐད་གཅིག་ལ་མིང་དོན་སྣ་ཚོགས་སུ་འཇུག་པ་ཡོད་པས། དོན་ཇི་བཞིན་
པ་ངེས་ཚིག་ཐད་ཀར་བསྒྱུར་པས་དོན་ཐོག་ཁེལ་དཀའ། ཁྱད་པར་རྒྱུད་ཀྱི་ཚིག་
རྣམས་ནི་ཕལ་ཆེར་མཐའ་དྲུག་གིས་རྒྱས་བཏབ་པས་མངོན་ཤེས་ཅན་མིན་པར་
ཐད་ཀར་སྤེལ་མི་ནུས་ཞེས་དྲི་མེད་འོད་ལས་གསུངས་པ་ལྟར་ངེས་ཏེ། རྒྱ་གར་
དུ་ས་ར་ཧ་དང་། ལུ་ནག་དྲིལ་གསུམ་སོགས་རྡོ་རྗེ་འཆང་དང་བཀའ་ཡི་སྡུད་
པོ་དཔའ་བོ་མཁའ་འགྲོ་རྣམས་ཀྱིས་ལུང་བསྟན་པའི་གྲུབ་པ་ཆེན་པོ་རྣམས་ཀྱིས་
དགོངས་པ་བཀྲལ་ནས་གཏན་ལ་ཕབ་པ་བཞིན། རྟོག་གེའི་ཡུལ་མ་ཡིན་པའི་ 
མདོ་རྒྱུད་ཀྱི་ཆོས་ཐམས་ཅད་དོན་འགྱུར་མཛད་པས་དོན་ལ་ནོར་འཁྲུལ་རྡུལ་ 
ཙམ་མེད་ཅིང་། ཚིག་བྱིང་ཆེ་གོ་བདེ་སྙན་ལེགས་རྒྱ་གཞུང་དང་བསྡུར་ནའང་ 
ཚིག་ཟུར་མ་ཉམས་པ། ཕྱིས་ཀྱི་ལོ་ཙཱ་མཁས་པས་རྒྱ་དཔེ་བོད་དཔེ་ཀུན་ནས་ 
བརྟག་དུས་ལྷག་པར་ཡིད་ཆེས་སྐྱེ་ཡིས་བཅོས་དགོས་མི་སྣང་བ་ཤ་སྟག་ཡིན་ཏེ།
225

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཕྱིས་ཀྱི་ལོ་ཙཱའི་ནང་ནས་མཆོག་གྱུར་རྔོག་ལོ་ཆེན་པོས་ཀྱང་། མདོ་རྒྱན་ནང་ཨ་ 
ར་ག་ར་གའི་སྒྲ་ཁོ་ན་སྣང་བས་འགྱུར་མ་ཤེས། སྔ་འགྱུར་གཟིགས་པས། མ་ཆགས་མི་ 
ཆགས་སོགས་སུ་བསྒྱུར་པ་ལ་ཡ་མཚན་སྐྱེས་ཏེ།
བཻ་རོ་ཙ་ན་ནམ་མཁའི་མཐའ་དང་མཉམ། །སྐ་ཅོག་རྣམ་གཉིས་ཉི་ཟླ་ཟུང་གཅིག་ 
ལ༑ ༑རིན་ཆེན་བཟང་པོ་ཐོ་རངས་སྐར་ཆེན་ཙམ། །ཁོ་བོ་དེ་དྲུང་སྲིན་བུ་མེ་ཁྱེར་ 
བཞིན། །ཞེས་སྔ་འགྱུར་གྱི་ལོ་ཙཱ་བ་རྣམས་ལ་བསྔགས་པ་ཆེར་མཛད་ཅིང་། སྒྲ་ 
དང་དོན་གྱི་གནས་ལ་མཁས་པ་ས་སྐྱ་པཎྜི་ཏས་ཀྱང༌། ལེགས་པར་སྦྱར་ལས་ 
བོད་སྐད་དུ། །མཁས་པས་བསྒྱུར་པ་ཐམས་ཅད་དག །སྒྲ་མི་ཤེས་པས་བསྒྱུར་བ་ 
ལ༑ ༑ཚིག་དོན་ནོར་བ་ཅི་རིགས་མཐོང་། །དེ་འདྲ་བདག་གིས་བཅོས་ནས་ 
བཤད། །སྐ་ཅོག་སོགས་ཀྱིས་བསྒྱུར་པ་ལ། །འགའ་ཞིག་སྒྲ་དང་ཅུང་མ་མཐུན། ། 
འགའ་ཞིག་དོན་འགྱུར་དག་ཏུ་བྱས། །འགའ་ཞིག་བརྡ་རྙིང་གོ་བ་དཀའ། །འགའ་ 
ཞིག་སྔ་མ་བཙན་པར་བྱས། །ལ་ལ་གསར་བཅད་དག་གིས་བཅོས། །ལ་ལ་རྒྱ་ 
སྐད་སོར་བཞག་སྣང༌། །ལ་ལ་ཁམས་ཀྱི་བྱེ་བྲག་གིས། རྒྱ་སྐད་གཅིག་ལ་བཤད་ 
ཚུལ་གྱིས། །བོད་ཀྱི་སྒྲ་འགྱུར་ཐ་དད་སྣང༌། །འདི་འདྲའི་ཚིག་དོན་འདྲ་མི་འདྲ། ། 
དེ་དག་ལེགས་པར་དཔྱིས་ཕྱིན་པ། །བླུན་པོ་རྣམས་ཀྱིས་ལྟ་ཅི་སྨོས། །མཁས་པ་ 
ཡིན་ཀྱང་ཤེས་པར་དཀའ། །དེ་དག་བདག་གིས་ཐ་སྙད་ལ། །སྦྱངས་པའི་སྟོབས་ 
ཀྱིས་ལེགས་པར་ཤེས། །འོན་ཀྱང་སྐྱེ་བོ་ཆགས་སྡང་དང་། །བླུན་ཕྱིར་བདག་ནི་ 
ཁྱད་དུ་བསད། །འདི་འདྲ་བདག་གིས་ཤེས་མ་ཤེས། མགོན་པོ་སྲས་དང་བཅས་ 
པས་མཁྱེན། །ཞེས་གསུངས། འདིས་ངེས་པའི་ཚིག་སོ་སོ་ཡང་དག་པར་རིག་ 
པར་ཐོབ་པར་སྒྲུབ་ནུས་ཏེ། དེ་ལྟར་བསྒྱུར་ནས་ད་ཕྱིན་ཆད་ཀྱང་དེ་ལྟར་མ་བསྒྱུར་
226

༄༅། །ཟབ་གཏེར་ཆོས་ཀྱི་མཛོད་ཁང་
ན་ཚིག་དང་དོན་ལེགས་པར་སྟོན་མི་ནུས་པའི་ཕྱིར། སྒྲ་སྦྱོར་བམ་པོ་གཉིས་པ་ 
སོགས་སུ་རྒྱ་སྐད་བོད་སྐད་སྦྱར་ཏེ་བསྒྱུར་ཚུལ་འདི་འདྲ་དགོས་པའི་གནད་བཀས་ 
བཅད་པ་བཞིན། ཕྱིས་ཀྱི་ལོ་ཙཱ་ཐམས་ཅད་དེའི་རྗེས་སུ་ཞུགས་ནས་འགྱུར་བ་
ཤ་སྟག་ཡིན། ཤིན་ཏུ་རྒྱ་ཆེ་དོན་ཟབ་མདོ་དང་རྒྱུད་ཀྱི་གཞུང་དེ་དག་གི་དོན་
འགྲེལ་ཆེན་མོ་རྒྱ་གར་གྱི་པཎ་གྲུབ་ཀྱིས་བརྩམས་པ་རྣམས་དང་བསྟུན་དུས་ཚིག་
དོན་གང་ནས་ཀྱང་སྔར་ལྟར་སོར་བཞག་ལས་བཅོས་མི་དགོས་པ་འདི་མཁས་པས་
བལྟས་ན་ངོ་མཚར་རྨད་དུ་བྱུང་བའི་གནས་ཡིན་ནོ། །
ཁ་ཅིག་གིས་དོན་འགྱུར་ཞེས་པ་བསྟན་བྱའི་དོན་ཡོད་ཙམ་ལས། ཚིག་གི་ཚུལ་
རྒྱ་སྐད་དང་ཐད་སོར་མི་མཐུན་པ་ཞིག་ཡིན་ནམ་སྙམ་ན་དེ་མིན་ཏེ། བསྟན་བྱའི་
དོན་ཇི་བཞིན་ཁོང་དུ་ཆུད་ནས་ཚིག་དེ་ཉིད་རྒྱ་བོད་སྐད་རིགས་མི་འདྲ་ཡང་དོན་
འདྲ་བས་ཚིག་དོན་གཉིས་ཀ་མ་ཉམས་པར་བསྒྱུར་བ་ལ་ཟེར་བ་ཡིན། དཔེར་
ན་གོ་སྒྲ་གཅིག་ལའང་། ས་དང་བ་ལང་དང་རྡོ་རྗེ་སོགས་དོན་དགུ་ལ་འཇུག་པ་
ཡོད་ཀྱི་སྐབས་དེའི་གོ་སྒྲ་གང་ལ་འཇུག་པའི་དོན་ཉིད་མ་ཤེས་ན་འགྱུར་ཉེས་འོང་ 
བས། ཕྱིས་ཀྱི་ཚིག་འགྱུར་ཕལ་ཆེར་དོན་ནོར་ཞིང་སྡེབ་མི་ལེགས་པ་བྱུང་བ་ཡིན།
སྔར་ལོ་པཎ་འཛོམས་ནས་བོད་སྐད་དུ་བསྒྱུར། སླར་ཡང་མ་ནོར་བར་ཞུས་དག་
བྱས། དེ་འཆད་ཉན་གྱིས་གཏན་ལ་ཕབ་པ་ཡིན་པས་སྔ་འགྱུར་ཟོལ་མེད་ཡིན་ན་ 
ཤིན་ཏུ་ཡིད་ཆེས་སུ་རུང་བ་ཉིད་དེ། འདུལ་བ་མདོ་སྡེའི་གཞུང་ཐམས་ཅད་བཞིན་
ནོ༑ ༑ཁ་ཅིག་ཆགས་སྡང་གི་བསམ་པས་སྔ་འགྱུར་ལས་ཕྱི་འགྱུར་རྩིས་ཆེ་བར་ 
བྱེད་པ་ནི་ཞེན་ལྟ་རྒྱུ་མཚན་མེད་པ་སྟེ། དབུ་མ་རྩ་ཤེས་ལྟ་བུ་སོགས་ལ། པ་ཚབ་ 
ཀྱིས། འགྱུར་མི་བཅོས་སུ་མི་རུང་བ་རྣམས་བཅོས་ཞེས་འཇུག་པའི་གཞུང་སོགས་
227

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལ་བརྟེན། འཕགས་པ་ཡབ་སྲས་ཀྱི་ལུགས་དང་མི་མཐུན་པའི་འགྱུར་ཉེས་ཡོད་ 
པ་ལྟར་བསྟན་འདུག་ཀྱང་། འགྱུར་ཉེས་མིན་ཡང་ཡིག་སྐྱོན་འདྲ་སོང་བ་བསལ་ 
ཡོད་ན་ཐང་བ་ལས། དངོས་དོན་མི་བཅོས་མི་རུང་བ་ནི་ཅི་ཞིག་བཅོས་འདུག་ 
དཔྱད་ན། ངོ་བོ་ཉིད་ཟེར་བ་ཐམས་ཅད་རང་བཞིན་དུ་བསྒྱུར་པ་འགྱུར་ཁྱད་
ཙམ་ལས་དོན་སྔར་དང་མི་འདྲ་བ་སྣེ་གཅིག་མི་འདུག་སྟེ། པ་ཚབ་ཀྱི་འགྱུར་ 
བཅོས་ཅན་གྱི་རྩ་ཤེས་རྩ་བ་དང་། དབུ་མ་ཤེར་སྒྲོན་ལེགས་ལྡན་འབྱེད་ཀྱི་འགྲེལ་
བའི་ནང་གི་རྩ་བ་སྔ་འགྱུར་དང་བསྟུན་ཏེ་ལྟོས་དང་གསལ་བར་འགྱུར་རོ། །
དེས་མཚོན་འགྱུར་རྙིང་དང་འགྱུར་གསར་ལ་དཔྱད་ན། དོན་ཟབ་བརླིང་
ཚིག་གོ་བདེ་རླབས་ཆེ་བ་སྔ་འགྱུར་དང་མཚུངས་པ་མེད་ལ། དེ་ཉིད་བསྡུས་པ་
སོགས་ཕྱི་ནང་གི་རྒྱུད་སྡེ་ཕལ་ཆེར་སྔར་ཡོད་ལ་རྒྱ་དཔེ་དང་བསྟུན་ཞུས་དག་
རེ་ཙམ་བགྱིས་ནས། སྔ་འགྱུར་གྱི་འགྱུར་བྱང་སྔ་ན་མེད་པའམ་ཡོད་ཀྱང་མ་བཞག་
པར། རིན་བཟང་སོགས་ཕྱིས་ཀྱི་ལོ་ཙཱ་བའི་འགྱུར་བྱང་གསར་མ་དག་གིས་ཕྱོགས་
ཞེན་གྱིས་བྱས་པར་མངོན་པས་ནོར་འཁྲུལ་མེད་དོན་དེ་ལས་བྱུང་། ཕྱིས་ཀྱི་མཁས་
པས་བསྒྱུར་པ་ལ་ནོར་འཁྲུལ་མེད་པ་ཡོད་མོད་ཀྱི། སྔ་འགྱུར་ལོ་པཎ་འཛོམས་
ནས་བསྒྱུར་པ་ལ་འགྲན་ཟླ་མེད་པས། རིན་བཟང་རྔོག་ལོ་ས་པཎ་བུ་སྟོན་སོགས་
ཕྱིས་ཀྱི་ལོ་ཙཱ་བ་ཐམས་ཅད་ཀྱིས་ཀྱང་ཚད་མར་འཛིན་ཅིང་དེ་ལ་ཁུངས་གཏུགས་ 
ཏེ་སྔར་མ་འགྱུར་བ་རྣམས་ཀྱང་དེའི་འགྱུར་ཚུལ་དང་མཚུངས་པར་བསྒྱུར་པ་
ཡིན། ཕྱིས་འགྱུར་ལ་དེ་འདྲ་དཀའ་སྟེ། མཁས་མཆོག་བུ་སྟོན་སོགས་ཀྱི་འགྱུར་ 
ལའང་། ཕྱིས་སི་ཏུ་ཀུན་མཁྱེན་དྷརྨ་ཀ་ར་སོགས་ཀྱིས་བཅོས་དགོས་པ་དུ་མ་ 
བྱུང་འདུག་པ་བཞིན། དེང་སང་རྒྱ་སྐད་ཀྱི་མཚམས་སྦྱོར་དང་མིང་ལེ་ཙམ་ཡང་
228

༄༅། །ཟབ་གཏེར་ཆོས་ཀྱི་མཛོད་ཁང་།
ཡིད་ཆེས་ཤིང་དཔྱིས་ཕྱིན་པར་མི་ཤེས་པས་འགྱུར་བཟང་ངན་དཔྱད་པ་ནི། ཆུ་བྲན་
བརྒལ་བར་མི་ནུས་པར་རྒྱ་མཚོ་ཆེན་པོ་རྐྱལ་གྱིས་ཆོད་པར་རློམ་པ་དང་འདྲའོ། །
དེས་ན་བདག་ཉིད་ཆེན་པོ་རིན་བཟང་དང་པ་ཚབ་སོགས་ལ་སྔ་འགྱུར་ཁྱད་དུ་
གསོད་པའི་བསམ་པ་མི་མངའ་ཞིང་བྱས་པ་གཟོ་བའི་ཐུགས་མངའ་མོད་ཀྱི། ཕྱིས་
ཀྱི་ཕྱོགས་ཞེན་ཅན་དག་གིས་རང་ཆེ་འབྱིན་པའི་ཚིག་ཟུར་ཅི་རིགས་བསྣན་པར་
བྱས་པ་ཡིན་ནོ། །
དེ་བཞིན་དཀར་ཆག་འཕང་ཐང་མ་སོགས་སུ། ཚད་མ་རྣམ་འགྲེལ་སོགས་
གཞུང་བསྒྱུར་ཀྱང་ཞུས་དག་མ་བྱས་པས། འགྱུར་བྱང་མ་ཕོག་པ་ཕལ་མོ་ཆེ་ལ་ཕྱིས་
ཀྱི་འགྱུར་བྱང་བཏབ་ཅིང་། མཁས་པ་རྣམས་ཀྱིས་འགྲེལ་པ་སོགས་བསྡུར་ཏེ་
འཆད་ཉན་གྱིས་གཏན་ལ་ཕབ་པ་དུ་མ་ཡོད་པ་ཡིན་མོད། དེ་ཐམས་ཅད་སྔ་
འགྱུར་གྱི་དྲིན་ལས་བྱུང་བར་མི་ཤེས་པར་སྔ་འགྱུར་པ་དམན་པར་སེམས་པ་ནི་
བྱས་པ་ཁྱད་དུ་གསོད་པའི་ཁྲེལ་མེད་ཡིན་ནོ། །དེས་ན་སྔ་འགྱུར་གྱི་དུས་སུ་བསྒྱུར་
བའི་མདོ་རྒྱུད་འདི་དག རྒྱལ་བའི་བཀའ་ལ་ཚད་མེད་ཀྱང་དེའི་ནང་གི་ཟབ་
རྒྱས་ཀྱི་དོན་ཚང་ཞིང་ལམ་གྱི་ལུས་རྫོགས་པའི་སྙིང་པོ་གསེར་ཞུན་ལྟ་བུ་རྣམས་
སྤྲུལ་པའི་ལོ་པཎ་མཆོག་རྣམས་ཀྱི་བཀའ་དྲིན་ལས་བོད་ཀྱི་སྐལ་བར་ཐོབ་པ་ཡིན་
པ་ཀུན་གྱིས་ཤེས་དགོས་སོ། །དེ་ལྟར་ལེགས་པར་དཔྱད་ན། སངས་རྒྱས་ཀྱི་
བཀའ་ཡིན་མིན་གྱི་ཐག་ཆོད་པ་སོ་སྐྱེ་སུས་ཀྱང་མི་ནུས་ཏེ། མངོན་སུམ་ཚད་མས་ 
སངས་རྒྱས་ཀྱི་བཀའ་མིན་པར་ཇི་ལྟར་ངེས་ནུས་ཏེ། གཞུང་དེ་དངོས་སུ་རྫུན་ 
རྩོམ་བྱེད་པར་མཐོང་ན་དེར་ཟད། དེ་མིན་ན་མངོན་ཤེས་མེད་པས་སངས་རྒྱས་ 
ཀྱི་བཀའ་ཡིན་མིན་མི་ཤེས་ཏེ། བཀའ་ཡིན་པརའདོད་པ་འདི་རྣམས་ཀྱང་། བླ་
229

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མ་བརྒྱུད་པ་ཚད་ལྡན་ལས་ཡིད་ཆེས་པར་བྱས་པ་ཡིན་གྱི། སངས་རྒྱས་ལས་ 
དངོས་སུ་ནི་ཕྱིས་ཀྱི་ལོ་ཙཱ་བ་སུས་ཀྱང་བླངས་པའི་ལོ་རྒྱུས་མེད་ལ། རིགས་པས་ 
དཔྱད་ནའང་སངས་རྒྱས་ཀྱི་བཀའ་ནི་ཡུལ་གྱི་སྐད་སྣ་ཚོགས་ཀྱིས་གསུངས་པ་ཡིན་
ཏེ༑ རྣམ་པ་ཐམས་ཅད་པའི་གསུང་ཡིན་པས་གདུལ་བྱའི་མོས་པ་བཞིན་དུ་འཆར་ 
བའི་གསུང་གཅིག་ལས། རང་རང་གི་མོས་པ་དང་འཚམ་པར་ཚིག་རྒྱས་བསྡུས་ 
སྣ་ཚོགས། དོན་སྦས་མ་སྦས་སྣ་ཚོགས་ཡོད་པས་གཞུང་ཉི་ཚེ་བ་གཅིག་ལ་ཆགས་ 
བཞག་ནས་ཐམས་ཅད་དེ་དང་མཐུན་མི་མཐུན་དཔྱོད་པས་བཀའ་ཡིན་མིན་འབྱེད་
ག་ལ་ནུས། གསུང་ཚུལ་རྒྱུད་ཀྱི་གླེང་གཞི་སྟོན་འཁོར་སོགས་སངས་རྒྱས་ཀྱི་གསུང་
ཚུལ་ཡོད་པ་ཙམ་གྱིས་གསུང་དུ་མི་ངེས་ཏེ། རྒྱུད་རྫུས་པ་རྩོམ་ཤེས་མཁན་ཞིག་
ཡིན་ན་གླེང་གཞི་སོགས་སྦྱར་ཏེ་སངས་རྒྱས་ཀྱིས་གསུངས་པ་ལྟ་བུར་མ་བརྫུས་ན། 
ཁོ་བོས་བྱས་སོ་ཞེས་གསལ་བར་བརྗོད་ན་སངས་རྒྱས་ཀྱི་བཀར་བརྫུས་པར་མི་
འགྱུར་རོ། །
ཚིག་རིས་ལ་དཔྱད་ན་རྒྱ་སྐད་ལས་བསྒྱུར་པའི་ཉམས་དང་། བཀའ་དང་དགོངས་ 
འགྲེལ་རྣམས་ལ་ཚིག་གི་བབས། རྒྱ་གཞུང་སྔ་མ་ཚོ་དང་འདྲ་མི་འདྲའི་ཉམས་ 
ཡོད་མོད། སྒྱུར་བྱེད་ཀྱི་ལོ་ཙཱའི་འགྱུར་མཛད་ཚུལ་དང་རྒྱུད་དང་འགྲེལ་བ་
རྣམས་སུའང་བཀའི་ཚིག་དངོས་ཅི་རིགས་འདྲེས་ཡོད་པས། དེ་བཀའ་ནས་ཀྱང་ 
བྱུང་བའི་དཔེ་མཐོང་ཟིན་ན་མ་གཏོགས། ཚིག་རིས་ལ་བལྟས་པས་བཀའ་དང་ 
བསྟན་བཅོས་སོ་སོར་རྟགས་འགོད་པ་ཇི་ལྟར་ཡོད། དོན་ལ་དཔྱད་ནའང་། སྡེ་ 
སྣོད་གསུམ་དང་རྒྱུད་སྡེ་བཞིའི་དགོངས་པ་དང་འགལ་བ་ཞིག་རྒྱུད་བརྫུས་པར་ 
ཅི་ལ་རྩོམ། གལ་ཏེ་འགལ་བ་ལྟར་སྣང་ནའང་། །ཕ་དང་མ་ནི་གསད་བྱ་ཞིང་། །
230

༄༅། །ཟབ་གཏེར་ཆོས་ཀྱི་མཛོད་ཁང་།
ཞེས་སོགས་དང་མཚུངས་པར་སྔགས་རྒྱུད་རྣམས་སུ་མཐའ་དྲུག་གིས་རྒྱས་བཏབ་
ཡོད་པས། དེའི་ཚིག་སྒྲ་ཇི་བཞིན་ཡིན་མིན་ཀྱང་ཐེ་ཚོམ་ཆོད་དཀའ་བས་བཀའ་
མིན་དུ་ཐག་ག་ལ་ཆོད།རྒྱུད་ལའང་ཚིག་དམ་ཞིང་སྦས་ཚུལ་ཅན་གྱི་རྒྱུད་ཀྱི་
རིགས་རྣམས་བཤད་རྒྱུད་རྣམས་ཀྱིས་གསལ་དགོས་ལ། མ་སྦས་པ་རྣམས་ངེས་ 
དོན་དང་སྒྲ་ཇི་བཞིན་པའང་ཡོད། སྡེབ་སྦྱོར་ཕུན་སུམ་ཚོགས་པའི་ཚུལ་ཅན་ 
ཡང་ཡོད། སྒྲ་ཉམས་པ་ལྟ་བུར་སྣང་བའང་ཡོད། བསྡུས་རྒྱུད་ལྟ་བུའི་ཚིག་དོན་ 
ཕུན་སུམ་ཚོགས་པ་ལས་སྒྲའི་ང་རྒྱལ་གཅག་པའི་ཕྱིར་བདུན་པའི་དོན་ལ་གཉིས་
པ་སོགས་ཆེད་དུ་མཛད་པ་བཞིན་དང༌། གོ་བདེ་ཞིང་ལྷུག་པར་སྟོན་པའི་བོད་
རྩོམ་དང་བོན་པོ་གཏེར་མ་ཕལ་དང་ཚུལ་འདྲ་བའང་གདུལ་བྱའི་སྣོད་ཀྱི་དབང་
གིས་ཏེ། བསྟན་བྱ་ཉི་ཚེ་བ་དང་། རྒྱ་ཆེན་པོ་དང་། སྟོན་ཚུལ་གསལ་མི་གསལ།
ཡུལ་སྣ་ཚོགས་ཀྱི་ངེས་ཚིག་ཡོད་པས་ཚིག་རིས་ཙམ་གྱི་ངོས་ནས་མི་ཟིན་ནོ། །
དེས་ན་འདི་འདྲའི་རིགས་རྣམས་དཔྱད་པར་དཀའ་བས་ཁ་ཚོན་མི་ཆོད་དེ། བཀའ་
ཡིན་པ་ལ་མིན་པར་སྐུར་བ་བཏབ་ན་ཆོས་སྤང་གི་ལས་གསོག་པས། རྙིང་མ་པ་
རྣམས་ཀྱི་བཀའ་དང་བསྟན་བཅོས་ལ་གཡོ་ཅན་གྱི་སྐུར་བ་བཏབ་པ་མི་འདུག
བདག་གིས་ཀྱང་བཏང་སྙོམས་སུ་བཞག་པ་ལས་ཤེས་མདོག་གི་ཁ་ཚོན་ནམ་ཡང་
གཅོད་པར་མི་བྱ་སྟེ། ངེས་པའི་གཏན་ཚིགས་རྙེད་དཀའ་བས་ཐག་གཅོད་རྒྱུ་ག་
ལ་ཡོད། ཚིག་རིས་ལ་བརྟགས་ན་མཁས་པས་རྩོམ་པའི་ཉམས་དང་། དེ་ལྟ་བུ་ 
མིན་པ་གྲོང་ཚིག་གི་གཤིས་ཅན་གང་ཡིན་སུས་ཀྱང་ཤེས་སླ་སྟེ། དེ་ཙམ་གྱིས་བཀའ་ 
ཡིན་མིན་སོགས་ངེས་དཀའ་སྟེ། སངས་རྒྱས་ཀྱི་གསུང་ནི་གདུལ་བྱའི་དབང་
གིས་རྗོད་བྱེད་སྣ་ཚོགས་དང་དོན་སྣ་ཚོགས་སུ་ཡོད་པ་མི་ཁེགས་པའི་ཕྱིར་ཏེ།
231

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མགོན་པོ་བྱམས་པས། ཇི་ལྟར་བསིལ་དང་ཞིམ་དང་འཇམ་པ་དང་། །ཡང་བའི་ 
ཆུ་ནི་སྤྲིན་ཆེན་ལས་ཐོན་པ། །ས་ལ་བ་ཚྭ་ལ་སོགས་གནས་འབྲེལ་བས། །ཤིན་ཏུ་མང་ 
པོའི་རོ་ནི་འབྱུང་བ་ཡིན། །དེ་བཞིན་འཕགས་ལམ་ཡན་ལག་བརྒྱད་ཆུའི་ཆར། ། 
རབ་ཡངས་བརྩེ་སྤྲིན་སྙིང་པོ་ལས་ཐོན་པ། །འགྲོ་བའི་རྒྱུད་ཀྱི་གནས་ཀྱི་དབྱེ་བ་ 
ཡིས། །རྣམ་པ་མང་པོའི་རོ་དང་ལྡན་པར་འགྱུར། །ཞེས་གསུངས། 
དེ་བཞིན་སྔགས་ཀྱི་ཡི་གེ་ལའང་། སངས་རྒྱས་ཀྱི་གསུང་ཡིན་ན་ལེགས་སྦྱར་ 
ཁོ་ན་ཡིན་པའི་ངེས་པ་མེད་དེ། ལྷ་ཀླུ་མི་སོགས་སྐད་སྣ་ཚོགས་པར་བྱིན་གྱིས་ 
བརླབས་པའི་སྔགས་ཡོད་པས། ལེགས་སྦྱར་ཁོ་ནར་མ་ངེས་ཏེ། དྲི་མེད་འོད་ 
ལས། ཀུན་མཁྱེན་ལམ་དོན་གཉེར་བ་རྣམས་ལ་སྒྲ་དང་སྒྲ་མིན་ལ་སོགས་རྣམ་ 
དཔྱད་ཆེན་པོ་མེད། །སྣ་ཚོགས་ཡུལ་སྐད་ངན་པ་ཡིས་ཀྱང་ཆེན་པོ་རྣམས་ཀྱི་ 
ལམ་ལ་རྟག་ཏུ་འཇུག །སེམས་ཅན་རྣམས་ཀྱི་མོས་པའི་སེམས་ཀྱི་དབང་གིས་ 
ཐམས་ཅད་མཁྱེན་པའི་གསུང་མཆོག་ལ། །བརྡའ་སྤྲོད་པ་དང་ཀླུས་བཀོད་སྒྲ་ 
བརྩེགས་རྩོད་པ་དོན་གཉེར་རྣམས་ཀྱིས་དེ་ལས་གཞན། །ཞེས་དང༌། དུད་འགྲོ་ 
ཡི་དྭགས་ལྷ་མིན་རྣམས་དང་ལྟོ་འཕྱེ་ལྷ་མི་འཕགས་པ་བོད་ལ་སོགས་རྣམས་ལ། ། 
བྱུང་དང་འབྱུང་འགྱུར་ད་ལྟར་བྱུང་བ་རྣམ་པ་གསུམ་དང་རྟག་ཏུ་བདེན་པའི་ 
ཆོས་གསུངས་ཤིང་། །རང་རང་སྐད་གཞན་རྣམས་ཀྱིས་སྲིད་གསུམ་མ་ཚང་མེད་ 
པ་ལམ་ལ་ཡང་དག་འགོད་བྱེད་པ། །འདི་ནི་བདེ་ཉམས་འབྲས་བུ་སྟེར་བ་ཐམས་ 
ཅད་མཁྱེན་པའི་གསུང་སྟེ་ལྷ་ཡི་སྐད་ཀྱིས་མིན། །ཞེས་གསུངས། དཔེར་ན་ 
ལེགས་སྦྱར་ལ་ཡི་གེ་མང་པོ་བརྩེགས་པ་མེད་ཀྱང་། དུས་འཁོར་ལ་རྣམ་བཅུ་དབང་ 
ལྡན་གྱི་སྔགས་སོགས་དང༌། རྙིང་མའི་ཚེ་བདག་ཨྱོ་ལྟ་བུ་སོགས་ཤིན་ཏུ་མང་
232

༄༅། །ཟབ་གཏེར་ཆོས་ཀྱི་མཛོད་ཁང་།
ཞིང་། བརྡའ་དོན་ཚེའི་སྒོ་ནས་ཨོཾ་ལ་རིང་ཆ་བཏགས་པ། སྒྲ་བསྒྱུར་ཏེ་ཀྲོ་དྷ་ལ་ 
ཀྲོ་ཏ་སོགས་སུ་འབོད་པ་སོགས་སྒྲ་ཉམས་སྣ་ཚོགས་ནི་མན་ངག་ཅན་གྱི་སྔགས་ 
ཀྱི་སྒྱུར་སོ་གང་ཞིག་རྣོ་བའི་གནད་དང་ལྡན་པ་ཡིན་ཏེ། འདི་འདྲ་མཐའ་དག་
ཕྱོགས་རེའི་དཔྱད་པས་ཤེས་མི་ནུས་ཏེ། དཔེར་ན་མཚན་བརྗོད་ཐིག་ལེ་སྟོང་པ་
ཡི་གེ་བརྒྱའི་སྐད་དོད་དང༌། ཥ་ཊ་དྲུག་གི་སྐད་དོད་ལ། ཐིག་སྟོང་ཡིག་དྲུག་
མཚོན་བྱེད་དབྱུག་པའི་རྣམ་པ་དྲུག་འདུས་པའི་ཨེ་ཡིག་ཏུ་གྲུབ་པ་དེ་ཡིན་ལ།
ཥ་ཊ་ཤྭ་ཏར་བསྒྱུར་ན་བརྒྱ་ཡི་སྐད་དོད་དེ། ཡི་གེ་བརྒྱའམ་ལྷ་བརྒྱ་ཡི་ས་བོན་
དུའང་རུང་བ་ལྟ་བུ། བརྒྱ་དང་དྲུག་ཁྱད་ཆེ་ཡང་དོན་ལ་མི་འགལ་བ་ལྟ་བུ་འདི་
འདྲ་ཕལ་གྱི་བློ་ངོར་མི་འཐད་ཀྱང་མཁས་པ་ལ་ཆེས་མཛེས་གསུངས། 
རྙིང་མའི་སྔགས་ཕལ་ཆེར་བོད་སྐད་ཡིན་པས་འདི་ལ་ཐེ་ཚོམ་ཟ་འདུག་ཀྱང་། 
གསར་རྒྱུད་ཕྱག་རྡོར་གསང་བ་མངོན་བསྟན་གྱི་རྒྱུད་སོགས་ནའང་དེ་འདྲ་བོད་
སྐད་ཀྱི་སྔགས་མང་དུ་ཡོད་ལ། ཀྱེ་རྡོ་རྗེའི་རྡོ་རྗེའི་གླུ་སོགས་རྒྱུད་ཕལ་མོའི་སྔགས་
སམ་གླུ་རྣམས་ཀྱང་ལེགས་སྦྱར་ཁོ་ན་མིན་པར་ཟུར་ཆག་སོགས་དུ་མ་ཡོད། དེའི་ 
ཕྱིར་མཁའ་འགྲོ་གསང་བའི་བརྡ་དང་ལྷ་ཀླུ་གནོད་སྦྱིན་རྣམས་དང་། མི་ཡི་སྐད་
ཀྱི་བྱེ་བྲག་ལེགས་སྦྱར་ཟུར་ཆག་སོགས་བཞི་དང་། བོད་སོགས་ཡུལ་སོ་སོའི་ 
སྐད་དུ་བྱིན་གྱིས་བརླབས་པ་ཡོད་དེ། ཆོས་ཐམས་ཅད་ཀྱང་ངེས་ཚིག་སྣ་ཚོགས་ 
ཀྱིས་མ་བསྟན་ན། སྐད་རིགས་གཅིག་གིས་ཡུལ་གཅིག་གི་སྟོན་པར་འགྱུར་གྱི། 
ཡུལ་ཐམས་ཅད་དུ་སྟོན་མི་ནུས་ཀྱི། ངེས་ཚིག་སོ་སོ་ཡང་དག་པར་རིག་པ་ཐོབ་
པའི་སངས་རྒྱས་བྱང་སེམས་རྣམས་ཀྱིས་སྐད་སྣ་ཚོགས་ཀྱིས་སྟོན་པ་ནི། ལྷ་ཡི་ 
སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང་། །
233

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
འགྲོ་བ་ཀུན་གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ 
ཏོ༑ ༑ཞེས་གསུངས་པ་བཞིན་ནོ། །དེ་བཞིན་དུ་བཟླ་བྱའི་སྔགས་ཀྱང་ལེགས་སྦྱར་
ཁོ་ནར་བྱིན་གྱིས་བརླབ་ཀྱི་གཞན་པའི་སྐད་ལ་བྱིན་བརླབ་མི་ནུས་པ་མ་ཡིན་ཏེ་
གང་ལའང་བརླབ་ནུས་སོ། །དེའི་ཕྱིར་རྙིང་རྒྱུད་རྣམས་སུ་རྒྱ་སྐད་དུ་སྔགས་བྱིན་ 
གྱིས་བརླབས་པའི་སྔགས་སོར་བཞག་པའང་ཡོད། ཤམ་བུ་སོགས་དང་སྔགས་ 
དངོས་ལའང་བོད་སྐད་དུ་བྱས་པ་ཡོད་དེ། དེ་དག་རྣོ་མྱུར་ཁྱད་དུ་འཕགས་པར་
སངས་རྒྱས་ལས་མི་གཞན་པའི་པདྨ་འབྱུང་གནས་སོགས་ཀྱིས་དགོངས་ནས་བསྟན་
པ་ཡིན་ལ། དེ་ལྟར་བཟླས་ན་བསླུ་བ་མེད་པ་ནི། པུ་ཏྲ་བྷ་དྲའི་སྔགས་ཞང་ཞུང་
གི་སྐད་དུ་ཡོད་པ་བསམ་ཡས་སུ་གཏེར་དུ་སྦས། ཕྱིས་ཁ་ཅིག་གིས་བཏོན་པའི་
ཚེ་ལོ་ཆེན་རིན་བཟང་གི་ལས་སྦྱོར་མཛད་པ་རྒྱ་སྐད་ཀྱི་སྔགས་ཀྱིས་མ་གྲུབ་ལ།
ཞང་ཞུང་གི་སྐད་ཀྱི་སྔགས་ཀྱིས་དགྲ་ཐུལ་བས། པད་འབྱུང་དུས་གསུམ་མཁྱེན་ 
པ་ཡིན་ནོ་ཞེས་བསྔགས་པར། ས་སྐྱའི་མགོན་པོད་སོགས་སུ་གསུངས་པས་མཚོན་ 
ནས་ཤེས་སོ། །
དེས་ན་དབྱིག་གཉེན་གྱིས། དམ་ཆོས་ཚུལ་ལ་ཚད་མ་ཐུབ་རྣམས་ཡིན། །ཞེས་ 
གསུངས་པ་ལྟར་རོ། །ཆོས་དང་གང་ཟག་གི་ཚད་འཛིན་ཤིན་ཏུ་དཀའ། རང་ཐེ་ 
ཚོམ་མེད་པའི་ཆོས་ཞིག་ལ་བློ་གཏད། གཞན་ལ་སྒྲོ་སྐུར་མི་བྱ་བར་བཏང་སྙོམས་ 
སུ་བཞག་ན་ལེགས་ཏེ། མགོན་པོ་བྱམས་པས། ཡིད་ཀྱི་ཉེས་པ་རང་བཞིན་ 
གདུག་པ་སྟེ། །མི་རིགས་པ་ཡི་གཟུགས་ལའང་མི་རིགས་ན། །ཐེ་ཚོམ་ཟ་བའི་ 
ཆོས་ལ་སྨོས་ཅི་དགོས། །དེ་བས་བཏང་སྙོམས་བཞག་ལེགས་ཉེས་པ་མེད། །ཅེས་ 
གསུངས། ངེས་པར་ཟོག་པོས་ཆོས་ལ་བསླད་བཏང་ནས་བསྟན་པའི་ཚིག་དང་
234

༄༅། །ཟབ་གཏེར་ཆོས་ཀྱི་མཛོད་ཁང་།
དོན་དཀྲུགས་པ་མཐོང་ན་བསྟན་པ་ལ་གཅེས་སྤྲས་ཀྱིས་མ་དག་པ་སུན་འབྱིན་ 
པ་གནང་བ་ཡིན་ཀྱང་། སྔར་ཡོད་ཀྱི་ཆོས་འདི་དག་ལ་ཧ་ཅང་དག་མ་དག་གི་
དཔྱད་ར་དང་བརྗོད་པ་མང་བ་ལ་དགོས་པ་ཆེར་མ་མཐོང་ངོ་། །དེ་ལྟར་གསར་ 
རྙིང་གྲུབ་མཐའི་ཆགས་སྡང་གིས། རྙིང་ཆོས་མི་དག་པར་སྨྲ་བའི་ཚུལ་རྣམས་ 
ལེགས་པར་བརྟགས་ཏེ་ཐེ་ཚོམ་བཅད་ནས།
ད་ནི་གསར་མ་ལས་ཆེ་བ་དྲུག་གིས་ཁྱད་པར་དུ་འཕགས་པའི་ཚུལ་སྔོན་གྱི་ 
མཁས་གྲུབ་དག་གིས་གསུངས་པའི་དོན་བརྗོད་པར་བྱ་སྟེ། དེ་ཡང་སྨྲ་བའི་སེང་
ཆེན་རོང་ཟོམ་པ་ཆོས་ཀྱི་བཟང་པོའི་ཞལ་སྔ་ནས། སྤྱན་འདྲེན་པ་པོ་ཡོན་བདག་
གི་ཆེ་བ། སྔ་འགྱུར་ཡོན་བདག་འཕགས་པ་རིགས་གསུམ་མགོན་པོའི་རྣམ་འཕྲུལ་
ཆོས་རྒྱལ་མེས་དབོན་རྣམ་གསུམ་ཡིན་པས་ཕྱི་འགྱུར་གྱི་ཡོན་བདག་དང་མི་འདྲ།
གང་དུ་བསྒྱུར་བའི་གནས་ཀྱང་། སྔོན་སྤྲུལ་པའི་གཙུག་ལག་ཁང་བསམ་ཡས་
སོགས་ཆོས་འཁོར་སྟོད་སྨད་ཡིན་པས་ད་ལྟའི་གྲོང་དགོན་ཕག་ཕུག་དང་མི་འདྲ།
སྒྱུར་བྱེད་ལོ་ཙཱའང་། སྔོན་སྒྲ་བསྒྱུར་བཻ་རོ་ཙ་ན་དང་སྐ་ཅོག་ཞང་གསུམ་རྨ་
གཉགས་གནུབས་སོགས་སྤྲུལ་པའི་ལོ་ཙཱ་བས་བསྒྱུར་པའི་ཆོས་ཡིན། ད་ལྟ་བརྡ་ 
སྤྲོད་གཞུང་དུ་མ་རེ་ཤེས་པ་ལ་ལོ་ཙཱར་བཏགས། དབྱར་མང་ཡུལ་དུ་བསྡད། 
དགུན་བལ་ཡུལ་དུ་ཡུག་རེ་ཕྱིན་ནས་བསྒྱུར་པ་དང་མི་འདྲ། པཎྜི་ཏའི་ཁྱད་ 
བི་མ་ལ་པར་ཡང་། སྔོན་ཞི་བ་འཚོ། སངས་རྒྱས་གསང་བ། པད་འབྱུང་། 
སོགས་སངས་རྒྱས་དང་ས་ཆེན་པོ་ལ་བཞུགས་པའི་བྱང་འཕགས་རྣམས་ཀྱིས་སྤྱན་ 
དྲངས་པའི་ཆོས་ཡིན། ད་ལྟ་གསེར་འདོད་དུ་འཁྱམས་པ་རྣམས་དང་མི་འདྲ། 
ཞུ་རྟེན་གྱི་མེ་ཏོག སྔོན་གསེར་ཤ་བའི་རླིད་བུ་དང་བྲེ་ལ་གཞལ་ནས་ཕུལ་བའི་
235

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆོས་ཡིན། ད་ལྟ་མཆན་ནས་གསེར་ཞོ་རེ་གཉིས་བཏོན་ནས་ཞུས་པ་དང་མི་འདྲ། 
ཆོས་ཀྱི་ཁྱད་པར་སྔོན་འཕགས་ཡུལ་དུ་སངས་རྒྱས་ཀྱི་བསྟན་པ་གྲ་མ་ཉམས་དུས་ 
བསྒྱུར་པར་མ་ཟད། འཕགས་ཡུལ་ན་མེད་པའི་རྒྱུད། བྱང་ཆུབ་སེམས་དཔའ་ 
དང་གྲུབ་པ་དང་རིག་འཛིན་དང་མཁའ་འགྲོ་མ་རྣམས་ཀྱིས་བཟུང་སྟེ་དག་པའི་ 
ཞིང་ན་བཞུགས་པ་དང༌། འཛམ་གླིང་གི་བྱེ་བྲག་ཨོ་རྒྱན་དང༌། སིངྒ་ལའི་གླིང་ 
སོགས་ནས། སློབ་དཔོན་པདྨ་དང་བི་མ་ལ་སོགས་གྲུབ་པའི་ཁྱུ་མཆོག་རྣམས་
ཀྱིས་རྫུ་འཕྲུལ་གྱི་བཀོད་པས་བླངས་ནས་བསྒྱུར་པ་ཡིན། འགྱུར་ཡང་སྔོན་གྱི་ 
ལོ་ཙཱ་བ་རྣམས་སྤྲུལ་པའི་སྐུ་ཡིན་པས་དོན་ཇི་ལྟ་བ་བཞིན་དུ་གཏན་ལ་ཕབ་པས་
གོ་སླ་ཞིང་བྱིངས་འཇལ་བ་ལ་རླབས་ཆེ་ཞིང་། ཕྱིས་ཀྱི་ལོ་ཙཱ་རྣམས་ཀྱིས་དོན་
བསྒྱུར་མ་ནུས་པར་རྒྱ་དཔེའི་གོ་རིམ་ལྟར་སྒྲ་བསྒྱུར་བྱས་པས་ཚིག་གྲིམ་ལ་གོ་
དཀའ། བྱིངས་འཇལ་བ་ལ་རླབས་ཆུང་བས་མི་འདྲ་བ་ཡིན་གསུངས། འདི་ 
དག་རྙིང་མ་པས་རང་བསྟོད་ཡིན་སྙམ་ན་མ་ཡིན་ཏེ། དོན་ལ་གནས་པའི་ཆེ་བ་ 
ཡང་དག་ཡིན་ནོ། །
ཇི་ལྟར་ན། ལོ་པཎ་གདན་འཛོམས་བྱས་ནས་ཡིད་ཆེས་ཁུངས་བཙུན་གྱི་ཆོས་
དག་ཐེར་དུ་བཏབ་སྟེ་བསྒྱུར་པ་དེ་འདྲ་གསར་འགྱུར་ལ་མེད་དེ། དང་པོ་སྤྱན་
འདྲེན་པ་ཡོན་བདག་གི་ཆེ་བ། ཆོས་རྒྱལ་ཁྲི་སྲོང་ལྡེའུ་བཙན་འདྲ་བའི་མངའ་ 
དབང་ཆེན་པོ། རྒྱ་དཀར་ནག་ཞང་ཞུང་སོགས་ཀྱི་པཎ་གྲུབ་སྡུད་ནུས་པ་ཕྱིས་སུ་ 
ཇི་ལྟར་བྱུང་སྟེ་མ་བྱུང་ངོ༌། །འདི་རྒྱལ་པོ་མངའ་ཐང་ཆེ་བ་ཡིན་དུ་ཆུག་ན་ཆོས་ 
ཀྱི་ཆེ་བར་མི་འགྱུར་སྙམ་ན། རྒྱལ་པོ་མངའ་ཐང་ཆེན་པོས་མཐའ་བཞིའི་མཁས་
གྲུབ་སྡུད་པའི་སྒོ་ནས་སྤེལ་བའི་ཆོས་ཡིན་པས་གསར་འགྱུར་ལས་ཡིད་ཆེས་ཁུངས་
236

༄༅། །ཟབ་གཏེར་ཆོས་ཀྱི་མཛོད་ཁང་།
བཙུན་གྱི་ཆེ་བ་ངེས་པར་ཡིན་ཏེ། ཕྱིས་འགྱུར་ལའང་གདན་འདྲེན་པ་ལྷ་བླ་མ་ 
ལྟ་བུ་དང༌། པཎྜི་ཏ་ཇོ་བོ་ཆེན་པོ་ལྟ་བུ་སོགས་ཡོད་མོད་ཀྱི། དེ་དུས་གསར་ 
འགྱུར་ཕྲན་ཚེགས་རེ་ལས་སྔ་དུས་ལྟར་མ་བྱུང་ན། དེ་ལས་གཞན་པའི་ལོ་ཙཱ་བ་ 
རྒྱ་གར་དུ་རྐང་པས་ཕྱིན་པ་རེ་ཟུང་གི་ལྟ་ཅི་སྨྲོས། དེ་དག་གསར་མའི་ལོ་པཎ་
ཁྱད་གསོད་མིན་ཏེ། བདག་ཉིད་ཆེན་པོ་དེ་དག་ཀྱང་བསྟན་འགྲོར་ཕན་བདེའི་
བྱེད་པོ་ཡིན་མོད། ཆོས་ཀྱི་ཁུངས་སྔ་འགྱུར་པ་འཕགས་ཚུལ་བསྟན་པ་ཡིན་ནོ། །
གཉིས་པ་གང་དུ་བསྒྱུར་པའི་གནས་ཕྱག་བཞེས་གཙུག་ལག་ཁང་གི་ཆེ་བ།སྔོན་
གྱི་དུས་སུ་གྲུབ་པའི་སློབ་དཔོན་ཆེན་པོ་པདྨ་སམ་བྷ་ཝས་གངས་ཅན་གྱི་མི་དང་
མི་མིན་ནག་ཕྱོགས་འབྱུང་པོའི་ཚོགས་རྣམས་ནུས་པའི་མཐུས་ཚར་བཅད། དཀར་
ཕྱོགས་ཀྱི་ལྷ་མ་སྲིན་སྡེ་བརྒྱད་རྣམས་དབང་དུ་བསྡུས་ཤིང་བྲན་དུ་བཀོལ་ཏེ་རྒྱལ་
ཆེན་བཞི་སོགས་ཀྱིས་ལས་དཔོན་བྱས་ཏེ་བཞེངས་ཤིང་། ཁྱད་པར་ལྷ་ཀླུ་གནོད་
སྦྱིན་མི་ལ་སོགས་པའི་གནས་ཐ་དད་པ་ནས་རིག་པ་འཛིན་པ་དང་མཁའ་འགྲོའི་
ཚོགས་ཀྱིས་བཟུང་བའི་རྒྱུད་སྡེ་མཐའ་ཡས་པའི་གླེགས་བམ་རྣམས། སྤྱན་དྲངས་
ཤིང་བཞུགས་སུ་གསོལ་བ་དང་། རབ་ཏུ་གནས་པའི་མེ་ཏོག་འཐོར་བ་སོགས་ཀྱི་
ཚེ་ངོ་མཚར་གྱི་བཀོད་པ་བསམ་གྱིས་མི་ཁྱབ་པ་ལྷ་མི་ཀུན་གྱི་མིག་གི་བདུད་རྩིར་
གྲུབ་པ་དང་། སྔགས་བདག་སྲུང་མའི་ཚོགས་ཀྱིས་བཀའ་ཡི་གཉེར་ཁ་མཛད་
པ་སོགས་ཨོ་རྒྱན་ཧེ་རུ་ཀའི་ལྷ་ཁང་དང་རྣམ་དབྱེར་མེད་པར་ཡོངས་ལ་གྲགས་
ཤིང་གྲུབ་པའི་ལུགས་གསུམ་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་སོགས་
ཆོས་འཁོར་རྣམ་གསུམ་སྟེ། ཕྱིས་འགྱུར་གྱི་སྐབས་སུ་ཐོ་ལིང་གསེར་ཁང་སོགས་
ཅི་རིགས་ཡོད་མོད་ཀྱི་སྔ་མ་དང་འགྲན་བཟོད་པ་ནི་འགའ་ཡང་མ་དམིགས་པའི་
237

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཕྱིར་རོ། །དེས་ན་དེ་འདྲའི་གཙུག་ལག་ཁང་བཀའ་གཉན་ཞིང་ཟིལ་ཆེ་བ་དང་།
གཙོ་བོར་རྒྱ་དཔེའི་དན་དཔང་དང་། ལོ་པཎ་མཁས་གྲུབ་དུ་མ་བཞུགས་པའི་དྲུང་
ཡིན་པས་རང་བཟོའི་ཚིག་བསླད་ཕྲ་མོ་ཙམ་ཡང་གཞུག་མི་ནུས་པའི་ཕྱིར། དེར་ 
བསྒྱུར་པའི་ཆོས་རྣམས་བསྲེགས་བཅད་བདར་བའི་གསེར་བཞིན་ཚད་མར་འོས་
པ་ནི་སྔ་འགྱུར་གྱི་ཆེ་བ་ཡང་དག་པ་ཡིན་ནོ། །གསུམ་པ་སྒྲ་སྒྱུར་ལོ་ཙཱ་བའི་ཆེ་
བ༑ ས་བཅུའི་དབང་ཕྱུག་འཕགས་པ་ཀུན་ཏུ་བཟང་པོ་ཉིད་མི་ཡི་ཚུལ་བཟུང་ 
བ་རྣམ་སྣང་ལོ་ཙཱ་བ་ཆེན་པོ་སོགས་ཆོས་ཀྱི་གཏིང་དཔོག་པ། དགོངས་པའི་རྩལ་ 
རྫོགས་པ། གྲུབ་པའི་མཚན་རྟགས་མངོན་དུ་འཆང་བ། རྗེ་འབངས་ཉེར་ལྔ་ 
སོགས་དམ་པ་མང་པོ་འདུས་པ་ཡིན་ཏེ། སྒྲ་སྒྱུར་བརྒྱ་རྩ་བརྒྱད་སོགས་འཛོམས་ 
ནས། དང་པོ་གཞུང་བོད་སྐད་དུ་བསྒྱུར། དེའི་ཚིག་དོན་ལ་པཎ་ཆེན་རྣམས་ 
དཔང་པོར་བྱས་ནས་ཞུས་དག་བྱས། དེ་ནས་འཆད་ཉན་གྱིས་གཏན་ལ་ཕབ་པ་ 
དེ་འདྲའི་ལོ་ཙཱ་ཕྱིས་སུ་ཡང་དཀོན་ཏེ། རྔོག་ལོ་ཙཱས་བསྔགས་པ་གོང་བརྗོད་ལྟར་
རོ༑ ༑དེ་ལྟར་ལོ་པཎ་མཁས་གྲུབ་འཛོམས་ནས་དག་ཐེར་ཕུད་པའི་ཆོས་ཡིན་ 
པས་ཆོས་ཀྱི་ཆེ་བ་དངོས་སུ་འགྲོའོ། །
བཞི་པ་པཎྜི་ཏའི་ཆེ་བ། གསར་འགྱུར་ཕལ་ལ་རྒྱ་དཔེ་ལས་ལོ་ཙཱ་བས་སྐད་ 
དོད་བསྒྱུར་བ་མང་ལ། ཕལ་ཆེར་པཎྜིཏ་ ཏ་ལས་ཐོས་ནས་འགྱུར་བ་དང་པཎྜི་ཏ་དེ་ 
དག་ཀྱང་ཚད་ལྡན་ཡིན་མོད་ཀྱི་སྔ་འགྱུར་དུས་ཀྱི་པཎ་གྲུབ་ལྟ་བུ་ཆེས་དཀོན་ཏེ།
བདག་ཉིད་ཆེན་པོ་ས་པཎ་གྱིས། སྡོམ་བརྩོན་དམ་པ་དཔལ་ལྡན་ཞི་བ་འཚོ། 
བརྟུལ་ཞུགས་གྲུབ་པ་པདྨ་འབྱུང་གནས་དཔལ། །བློ་གསལ་དབང་པོ་པདྨའི་ 
ཚུལ་ཅན། །རྩོད་པའི་དུས་ཀྱི་རྒྱལ་བ་གཉིས་པ་ཡིན། །ཞེས་གསུངས་པ་ལྟར།
238

༄༅། །ཟབ་གཏེར་ཆོས་ཀྱི་མཛོད་ཁང་།
མཁན་ཆེན་ཞི་བ་འཚོ་ལྟ་བུའི་སྡོམ་བརྩོན་ཆེན་པོ་ཤིང་རྟའི་སྲོལ་འབྱེད་ཀྱི་སློབ་ 
དཔོན་ཡོངས་སུ་གྲགས་པ་རྒྱ་གར་ན་ཡང་དཀོན་པར་རྗེ་ཙོང་ཁ་པས་ཀྱང་།འཇམ་
དཔལ་དབྱངས་ཀྱིས་རྗེས་བཟུང་བས། །རང་གཞན་གྲུབ་མཐའི་ཕ་རོལ་སོན། ། 
ཟབ་མོའི་དོན་ལ་མངའ་བརྙེས་པ། །དཔལ་ལྡན་ཞི་བ་འཚོ་ལ་འདུད། །ཅེས་
དང་། འདི་ཡི་རིགས་པའི་དགའ་སྟོན་མྱོང་བ་ན། །སྐྱེ་བ་མང་པོར་རིགས་པའི་ 
ལམ་དུ་ནི། །ངལ་བ་མང་བྱས་སྒྲུབ་དང་སུན་འབྱིན་ལ། །ལེགས་པར་བྱང་བའི་ 
རྒོལ་བ་མཁས་མང་གི །གཙུག་ན་གཙུག་རྒྱན་ནོར་བུ་ལྟར་མཐོ་བ། །སྨྲ་བ་ངན་ 
པའི་ཚོགས་རྣམས་མཐར་མཛད་པ། །འཕགས་པའི་ཡུལ་ནའང་ཆེས་དཀོན་འདི་ 
འདྲ་ནི། །བོད་ཀྱི་རྗེ་རྒྱལ་བཙན་པོས་སྤྱན་དྲངས་པ། །ཨེ་མ་བདག་ཅག་བོད་ 
འབངས་སྐལ་བཟང་ཞེས། །ཡིད་ནི་རྨད་བྱུང་བདེ་ལ་རོལ་པ་ཡིས། །ཡོངས་སུ་ 
བསྐྱོད་པས་གཞན་གྱི་དབང་གྱུར་པས། །ཞེས་སོགས་ཆེད་དུ་བསྔགས། གྲུབ་ 
པའི་དབང་ཕྱུག་པདྨ་འབྱུང་གནས་ནི། འཕགས་ཡུལ་གྱི་གྲུབ་ཐོབ་སྐར་ཚོགས་ལྟ་
བུའི་དབུས་ན་ཟླ་བ་ལྟར་འཕགས་པར་ཡོངས་སུ་གྲགས་ཤིང༌། འཕགས་བོད་འགྲོ་ 
ལྡིང་སོགས་སུ་གྲུབ་པའི་རྟགས་མཚན་བསམ་གྱིས་མི་ཁྱབ་པར་མངོན་དུ་བསྟན་
པའི་ལོ་རྒྱུས་དེང་སང་ཡང་ཉམས་པ་མེད་པར་ཡོངས་ལ་གྲགས་པ་ཉིད་ཡིན་ལ།
པཎ་ཆེན་བི་མ་མི་ཏྲ་ནི། མཁས་ཤིང་གྲུབ་པའི་ཁྱུ་མཆོག་ཡིན་པར་རྒྱ་བོད་ཀུན་
ཏུ་གྲགས་ཤིང་འཕོ་ཆེན་འཇའ་ལུས་འཆི་མེད་རྡོ་རྗེའི་སྐུ་བརྙེས་ཏེ་ད་ལྟའང་རྒྱ་
ནག་རི་བོ་རྩེ་ལྔར་བཞུགས། དེས་མཚོན་ནས་སངས་རྒྱས་གསང་བ། ཛི་ན་མི་ཏྲ་ 
སོགས་རྒྱ་གར་ན་ཡོངས་སུ་གྲགས་པ། ཕྱིས་ཀྱི་རྒྱ་གར་གྱི་པཎ་གྲུབ་རྣམས་ཀྱིས་ 
ཚད་མར་འཛིན་པ་ཤ་སྟག་ཡིན་ལ། དེ་འདྲ་རེ་ཟུང་ཙམ་མིན་པར་པཎ་གྲུབ་
239

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མང་པོ་དུས་གཅིག་ཏུ་ཞལ་འཛོམས་ནས། མདོ་སྔགས་ཀྱི་ཆོས་སྒྱུར་ཞུས་གཏན་ 
ལ་ཕབ་པ་དེ་འདྲ་ཕྱིས་སུ་གསར་འགྱུར་ལ་ཇི་ལྟར་བྱུང་། དེས་ན་སྒྱུར་བྱེད་པཎ་ 
གྲུབ་ཁྱད་འཕགས་མང་པོ་དཔང་པོར་བཞུགས་བཞིན་ཆོས་རྣམས་བསླད་མེད་ 
གསེར་ཞུན་མ་ལྟ་བུ་མ་ནོར་བར་བསྒྱུར་བ་ནི་སྔ་འགྱུར་པའི་ཆོས་ཀྱི་ཆེ་བ་ཡིན་
ནོ༑ ༑དེ་ལྟར་པཎ་གྲུབ་ཁྱད་འཕགས་དེ་རྣམས་དབང་བཅུའི་གོ་འཕང་བརྙེས་
པས་བྱེ་མ་གསེར་དང་རྡེའུ་གཡུ་རུ་བསྒྱུར་ནུས་པ། གསེར་དང་བོང་བ་མཉམ་ 
ཞིང་ནོར་གཙོ་བོར་མི་བྱེད་པ། བསྟན་འགྲོའི་དོན་གྱི་ཐུགས་ཅན། སྨོན་ལམ་དང་
ཐུགས་བསྐྱེད་ཀྱིས་གངས་ཅན་མུན་པའི་སྨག་རུམ་འདུལ་བའི་ཕྲིན་ལས་ཅན། རྒྱལ་ 
དང་རྒྱལ་བའི་སྲས་པོ་རྣམས་མཁས་གྲུབ་ཀྱི་ཚུལ་དུ་བྱོན་པ་ཡིན་པ་ནི་སྔར་དུས་ 
འཁོར་གྱི་ལུང་དང་། འཇམ་དཔལ་རྩ་རྒྱུད་ལས་རྒྱལ་པོ་མི་ཡི་ལྷ་ཞེས་ཆོས་རྒྱལ་ 
ལུང་བསྟན་པ་སོགས་ཀྱིས་གྲུབ་བོ། །
ལྔ་པ་ཕྱག་རྟེན་མེ་ཏོག་གི་ཆེ་བ། ཆོས་ཀྱི་རྒྱལ་པོས་གསེར་ཕྱེ་བྲེ་ལ་གཞལ།
གསེར་གྱིས་ཤ་བའི་རླིད་བུ་བཀང་བ་ལྟ་བུ་འབྱོར་པའི་མངའ་ཐང་ཆེན་པོས། ལོ་
པཎ་འདི་སྙེད་ཅིག་བོད་དུ་གདན་འཛོམས་པར་བྱས་པ་འདི་ཉིད་དེ། འདི་ནོར་
གྱི་ཆེ་བ་ཙམ་ཡིན་ལ་ཆོས་ཀྱི་ཆེ་བར་མི་འགྱུར་བས། གསར་མ་པ་ཁ་ཅིག་གིས་
རང་ལུགས་ལ་དམ་པའི་ཆོས་དཔྱད་གསུམ་གྱིས་དག་པ་གསེར་ཞུན་མ་ལྟ་བུའི་
ཆེ་བ་བརྗོད་མོད། དཔྱད་གསུམ་གྱིས་དག་པའི་གསེར་ཞུན་མ་ལྟ་བུ་དེ་ཁྱེད་
ཅག་མགོ་རྒོད་པས་རྙེད་པ་ཡིན་ན་དེ་ལྟར་ཡིན་དུ་ཆུག་རུང་། ཆོས་དེ་ཆོས་
རྒྱལ་ཆེན་པོའི་སྨོན་ལམ་ཐུགས་བསྐྱེད་མངའ་དབང་གིས་བྱུང་བ་ཁྱེད་ཅག་གིས་
མ་གོ་བར་ཟད་དོ། །འོན་ཀྱང་ནོར་གྱི་འབྱོར་པ་དེ་ལྟ་བུ་མེད་ན། ཇོ་བོ་རྗེ་བོད་
240

༄༅། །ཟབ་གཏེར་ཆོས་ཀྱི་མཛོད་ཁང་།
དུ་སྤྱན་འདྲེན་འདོད་ཀྱིས་གསེར་བཙལ་བས་ལྷ་བླ་མ་ཡེ་ཤེས་འོད་གར་ལོག་གི་
བཙོན་ཞབས་སུ་འདའ་དགོས་བྱུང་བའི་དཔེ་ལྟར། བསམ་པ་ཆེ་ཡང་ལག་ཏུ་ 
ལོན་མོད། ཆོས་ཀྱི་རྒྱལ་པོ་མངའ་དབང་ཆེན་པོས། ཆོས་ཀྱི་སྡེ་འཛུགས་པའི་ཕྱི་ 
གཙུག་ལག་ཁང་། ནང་སྐུ་གསུང་ཐུགས་ཀྱི་རྟེན། བསྟན་པའི་བདག་པོ་ལོ་པཎ་ 
གྱི་ལམ་རྒྱགས་དང༌། འཚོ་བའི་ཡོ་བྱད། ཞབས་འབྲིང་པའི་སྐྱེ་བོ་དང་བཅས་ 
པའི་དགོས་པའི་ཡོ་བྱད་ཐམས་ཅད་མ་ཚང་བ་མེད་པའི་མཐུ་ལས། ལོ་པཎ་མཁས་ 
གྲུབ་ཞལ་འཛོམས་ནས་ཆོས་རྣམ་དག་འགྱུར་བ་ཡིན་པས་འདི་ཡང་ཆེ་བར་ཅིས་ 
མི་འགྱུར་ཏེ། ཆོས་འབྱུང་བའི་ཡན་ལག་ཡིན་པས་སོ། །འདི་ལ་ལྟོས་ནས་གསེར་ 
ཆོས་ཟེར་བ་དང་། རྒྱ་གར་དུ་བགྲོད་ནས་དཀའ་བས་བཙལ་བའི་ཆོས་ཞེས་ 
སམ། པཎ་གྲུབ་ཀྱི་གདམས་པ་གཅིག་བརྒྱུད་མ་ཞེས་སོགས་སུ་བོད་ན་འབོད་པ་ 
གཞན་ཆོས་ཡིན་པ་དང་ཟབ་པ་དང་རྙེད་དཀའ་བ་ཡིན་པ་བདེན་ཡང་། ཆོས་
རྒྱལ་གྱི་སྐུ་དུས་ལྟ་བུའི་ཡོན་ཕུལ་བ་དང་། བཻ་རོ་ལྟ་བུའི་དཀའ་བ་སྤྱད་པ་དང་།
རྒྱ་གར་གྱི་པཎ་ཆེན་སྤྲུལ་པའི་སྐུ་མཆོག་རྣམས་ལས་དངོས་སུ་བླངས་པ་ལྟ་བུ་ཤིན་
ཏུ་དཀོན་ནོ། །དེས་ན་འདི་ཡང་ཆོས་ཀྱི་ཆེ་བ་ཡང་དག་པ་ཡིན་ཏེ། གཞན་ལ་
ཆེ་བ་ཡོད་མོད་ཀྱི་དེ་དང་མཚུངས་པའི་ཆེ་བ་མེད་དོ།
དྲུག་པ་བསྒྱུར་བྱ་ཆོས་ཀྱི་ཆེ་བ། མདོ་རྒྱུད་ཟབ་མོ་ཇི་སྙེད་འདི་སྔ་འགྱུར་པའི་ 
དུས་སུ་བྱུང་བ་ཡིན་ལ། ཕྱིས་སུ་གཞུང་རེ་ཟུང་གི་བསྒྱུར་འཕྲོ་བསྒྱུར་པ་ཡོད་ཀྱང་། 
སྔར་ལྟར་རྒྱ་ཆེ་བ་བསྒྱུར་མ་ནུས་ཏེ། བྱེ་བྲག་བཤད་མཛོད་ཆེན་པོ་སྔར་མ་བསྒྱུར་
པར་ལོ་ཙཱ་བ་བཟང་ངན་བསྟན་པའི་ཕྱིར་རྒྱ་དཔེ་བསམ་ཡས་སུ་བཞག་པ་ཡིན་ 
མོད། ཕྱིས་སུས་ཀྱང་བསྒྱུར་པ་འདུག་གམ། དེ་བཞིན་དུ་རྒྱུད་འབུམ་ལྔ་དང་།
241

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཞན་ཡང་མདོ་རྒྱུད་བོད་དུ་མ་འགྱུར་བ་ཆེས་མང་པོ་རྒྱ་གར་དུ་ཡོད་ན། ཞིང་ 
གཞན་དང་མཁའ་འགྲོའི་གསང་མཛོད་ན་ལྟ་ཅི་སྨྲོས་ཏེ། དེ་དག་བསྒྱུར་ནུས་ 
པའི་སྟོབས་འབྱོར་དང་ནུས་མཐུ་བློ་གྲོས་བྱུང་ན་འགྱུར་རིགས་ཀྱི་སུས་ཀྱང་བསྒྱུར་
མ་ནུས་པ་དེར་ཟད། ཁྱད་པར་ནང་རྒྱུད་སྡེ་གསུམ་འདི་ནི་གསར་རྙིང་གཉིས་
ཀར་ཐུན་མོང་དུ་གྲགས་པའི་རྒྱུད་རྣམས་ཀྱིས་མཚོན་པའི་རྡོ་རྗེ་ཐེག་པའི་རྒྱུད་སྡེ་
རྒྱ་མཚོ་ལྟ་བུའི་དགོངས་པའི་མཐིལ། མན་ངག་གི་གནད། ངེས་པའི་དོན། རྒྱལ་
བ་ཡོངས་ཀྱི་དགོངས་པའི་ཞེ་ཕུག་ཡིན་པས། རྒྱ་གར་དུའང་མཁས་གྲུབ་ཉུང་
ཤས་ཀྱི་ཐུགས་ལ་ཅི་རིགས་མངའ་ཡང་ཤིན་ཏུ་གསང་བའི་ཟབ་ཆོས་ཡིན་པས་
ཕལ་པ་སུས་ཀྱང་རྙེད་པར་དཀའ་བ་ཡིན་མོད། པད་འབྱུང་དང་བི་མ་ལ་སོགས་
གྲུབ་པའི་འཁོར་ལོས་སྒྱུར་བ་ཆེན་པོ་རྣམས་ཀྱིས་རང་དབང་དུ་བླངས་ཏེ། ཡོན་
ལ་ལྟ་བ་མེད་པའི་སྙིང་རྗེའི་ཐུགས་ཀྱིས་བོད་ཀྱི་སྐལ་བར་གནང་བ་ཡིན་ནའང་།
ཆོས་དང་གང་ཟག་གི་བར་དུ་བདུད་ཀྱིས་འབྱེད་པའི་སྦྱོར་བ་བྱུང་ནས་རྩོད་
ཅན་དུ་བྱས་ཏེ། གསར་མ་པ་རྣམས་ལ་ཐེ་ཚོམ་དུ་སོང་། རྙིང་མ་པའི་ཁུད་པའི་
ཆོས་སྐལ་དུ་ཐོབ་པས། སྔར་རིག་འཛིན་གྱི་ས་ལ་བྱ་ཁྱུ་འཕུར་བ་ལྟར་གཤེགས་ 
པ་རྗེ་འབངས་ཉེར་ལྔ། ཡེར་པའི་གྲུབ་ཆེན་བརྒྱད་ཅུ། སོ་ཟུར་གནུབས་སོགས་ 
གྲུབ་པའི་འཁོར་ལོས་སྒྱུར་བ་ཆེས་མང་པོ་བྱོན།
དེང་སང་ཡང་སྐལ་ལྡན་རེ་ཟུང་གི་སྤྱོད་ཡུལ་དུ་རང་ནུས་དང་བསྟུན་པའི་ཉམས་
ལེན་གྱི་རྒྱུན་མ་ནུབ་ཙམ་དུ་བཞུགས་ཀྱང་། དེང་སང་ནི་ཟབ་མོའི་ཆོས་མཛོད་ 
དེ་བཞག་ནས། རྟོག་གེའི་ཟེར་སྒྲོས་ལྷུར་ལེན་པ་དང༌། གཏེར་ཆོས་གསར་པ་ 
འདོན་རྒྱུ་ཉབ་ཉོབ་ཙམ་དོན་དུ་གཉེར་བ་མང་ཞིང༌། ནང་རྒྱུད་སྡེ་གསུམ་གྱི་
242

༄༅། །ཟབ་གཏེར་ཆོས་ཀྱི་མཛོད་ཁང་།
གྲུབ་མཐའི་གནད་གསང་ཤེས་འདོད་ཀྱིས་འཆད་ཉན་དང༌། བསྒོམ་སྒྲུབ་ཀྱིས་ 
མཚོན་བྱ་བ་བྱེད་མཁན་ཉུང་སྟེ། ཐུས་ཀྭན་རིན་པོ་ཆེས། མདོ་སྒྱུ་སེམས་གསུམ་ 
གར་ཡོད་མི་ཤེས་སོགས་གསུངས་པ་ཐོག་ཏུ་བབས་ཏེ། འདི་བདེན་པའི་གསུང་། 
གཞན་སྐུལ་འདེབས་པ་ཡིན་པར་གོ ནང་རྒྱུད་འདི་ཡི་བསྟན་དོན་ཕྲ་མོ་རེ་ལ་ 
ངེས་ཤེས་སྐྱེས་ནའང་། སྔགས་རྒྱུད་རྣམས་ཀྱི་རིམ་གཉིས་ཀྱི་གནད་ལ་ངེས་ཤེས་ 
ཁྱད་འཕགས་རེས་ཐེ་ཚོམ་གཅོད་ནུས་པ་ཡིན་པས། བདེ་གསང་སོགས་ཆོས་
རྣམ་དག་ཡིན་ན་དེའི་མན་ངག་འདི་ན་གསལ་བས་འདི་ཆོས་རྣམ་དག་ཡིན་པར་ 
མ་ཟད། ཆོས་ཀྱི་སྙིང་པོ་ཡིན་པར་རིགས་པས་ངེས་ནུས་པའི་ཕྱིར། ཆོས་ཀྱི་ཆེ་ 
བ་འདི་འདྲ་གསར་མ་ལ་མེད་དེ། ཅིའི་ཕྱིར་ན། བདེ་གསང་སོགས་ཀྱི་རྒྱུད་ 
དང་། དེའི་འཆད་ཉན། བསྐྱེད་རྫོགས་ཀྱི་ཉམས་ལེན་ཡོད་མོད་ཀྱང་། རྙིང་ 
མའི་རྒྱུད་རྣམས་ཀྱི་དགོངས་གཞི་བསླངས་མ་ནུས་ན་དེ་དག་ཚོགས་བཤད་ཙམ་ 
ལས། སློབ་བཤད་ཐུན་མིན་གྱི་འཆད་་པ་དང་ཉམས་ལེན་དུ་མི་འགྱུར་བས། ཟབ་ 
མོའི་གནད་སྔ་འགྱུར་གྱི་རྒྱུད་ལུང་མན་ངག་ལ་ལྟོས་ནས་ཤེས་དགོས་ཏེ། སངས་
རྒྱས་ལ་ཉེ་རིང་གི་འདུ་ཤེས་མི་མངའ་མོད། གདུལ་བྱ་རྣམས་ཀྱི་སྣོད་དང་སྦྱར་ 
ནས་མདོ་དང་རྒྱུད་དང་། རྒྱུད་ཀྱི་དགོངས་པ་སྦས་པ་དང་མ་སྦས་པའི་རིམ་པས་ 
སྟོན་པར་མཛད་པའི་ཕྱིར།
རྡོ་རྗེ་སྙིང་འགྲེལ་ལས། རྒྱུད་ནི་རྒྱུད་གཞན་གྱིས་ཤེས་བྱ། །ཞེས་སོགས་གསུངས་ 
པས། དུས་ཀྱི་འཁོར་ལོའི་རྒྱུད་རྒྱུད་གཞན་གྱི་སྦས་པ་མངོན་དུ་སྟོན་པའི་སངས་ 
རྒྱས་རིན་ཆེན་ཟ་མ་ཏོག་ཁ་འབྱེད་པ་ཞེས་གསུངས་པ་ལྟར་ཡིན་པའི་ངེས་ཤེས་ 
རྙེད་རྒྱུ་ཡོད་པ་བཞིན། ནང་རྒྱུད་སྡེ་གསུམ་འདི་ཡང་རྒྱུད་ཀུན་གྱི་དགོངས་པའི་
243

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཐིལ་ཡིན་ཏེ། མདོ་ཙམ་བརྗོད་ན། སྔགས་རྒྱུད་ཀྱི་ཉམས་ལེན་མཐར་ཐུག་ 
དབང་བཞི་པའི་ཡེ་ཤེས་ནི། རིག་སྟོང་གཉུག་མ་བདེ་བ་ཆེན་པོ་སྲིད་ཞི་ཀུན་ཁྱབ་ 
ཀྱི་ཡེ་ཤེས་ཡིན་ཀྱང་། དེ་རྒྱུད་གཞན་ན་སྦས་པའི་ཕྱིར། གསར་མ་པ་རྣམས་ 
ཀྱིས། འགྱུར་བདེ་དང་སྟོང་རྐྱང་སྦྱར་བའི་འདུས་བྱས་ཀྱི་སྤྱོད་ཡུལ་ཞིག་ལས།
འདུས་མ་བྱས་པའི་རང་བྱུང་གི་ཡེ་ཤེས་སམ། སྐད་ཅིག་མའི་ཆ་ལས་འདས་པའི་ 
འགྱུར་མེད་ཀྱི་བདེ་བ་དང་། རྣམ་ཀུན་མཆོག་ལྡན་གྱི་སྟོང་ཉིད་ཟུང་འཇུག་
དོན་གྱི་ལྷན་སྐྱེས་ཇི་བཞིན་གཏན་ལ་དབབ་མ་ནུས་པའི་ཕྱིར། དེ་དག་དུས་ཀྱི་
འཁོར་ལོར་མ་སྦས་ཀྱང་། ད་རུང་སྔར་གྱི་ཞེན་པས་ཇི་བཞིན་ངེས་པ་དཀོན་ལ།
དབང་པོ་གཉིས་སྦྱོར་གྱི་བདེ་བ་མི་རྟག་པ་འགྱུར་བ་དེ་ཡིན། བདེ་བ་ཆེན་པོ་མི་
འགྱུར་རྟག་པ་ཡིན་ཞེས་གསུངས་པ་སོགས་སེམས་འགྲེལ་སྐོར་གསུམ་དང༌། གྲུབ་
པ་སྡེ་བདུན་རྡོ་རྗེའི་དོ་ཧ་སོགས་ནའང་དེ་བཞིན་གསལ་མོད། རྫོགས་ཆེན་ལུགས་
ལྟར་མན་ངག་གི་ངོ་སྤྲོད་ཐེབས་པས།
སྔགས་ཀྱི་བདེན་པ་དབྱེར་མེད་ཟུང་འཇུག་གི་དོན་སློང་མ་ནུས་ན། གསལ་བདེ་
རིག་པའི་ཡེ་ཤེས་ཞེས་སྨྲོས་པ་ན། དེ་འདྲ་ལ་རྟག་པ་ཞིག་ག་ལ་ཡོད་སྙམ་དུ།
འདུས་བྱས་བདེ་བ་དང་འདུས་མ་བྱས་སྟོང་རྐྱང་གཉིས་ལྷན་ཅིག་གསར་དུ་སྦྱར་
བ་ལ་ལྷན་སྐྱེས་སུ་འདོད་པ་དང་། རྒྱུད་དང་མན་ངག་གི་དགོངས་པ་སྒྲ་ཇི་བཞིན་ 
ངེས་མ་ནུས་པ་ནི། སོ་སོའི་ཡིད་འཇོག་གིས་དན་དཔང་བྱེད་ཆོག་པ་འདི་བྱུང་ 
བས་རྙིང་མའི་ལུགས་ཀྱི་རིག་སྟོང་དབྱེར་མེད། འོད་གསལ་བའི་སེམས་དང་། 
འཁོར་ལོ་ཐ་མའི་མདོའི་བདེ་གཤེགས་སྙིང་པོ་གདོད་ནས་རྣམ་དག་སྐུ་དང་ཡེ་ 
ཤེས་ཉིད་དང་འདུ་འབྲལ་མེད་པ་རྟག་པ་ཆེན་པོ་ཇི་བཞིན་འཛིན་མི་ནུས་པར་
244

༄༄༅། །ཟབ་གཏེར་ཆོས་ཀྱི་མཛོད་ཁང་།
དགོངས་པ་ཅན་དང་སྒྲ་ཇི་བཞིན་མིན་པར་འདོད་པས་བྱུང་བ་ཡིན་ནོ། །དེ་བཞིན་ 
དུ་བསྐྱེད་རིམ་གྱི་ལྟ་བ་སྣང་སྲིད་ཡེ་སངས་རྒྱས་པའི་ཚུལ་དང་། ཐབས་ལམ་གྱི་
རྩ་བ་ལུས་ཐབས་ཀྱི་རྒྱུད་ཡིན་པས་དེ་ལ་གནད་དུ་བསྣུན་ན་རང་བཞིན་འོད་གསལ་
འཆར་ཚུལ་ལའང་། མི་ཤིགས་དྭངས་མ་གསུམ་ལྡན་གྱི་ཐིག་ལེ་ཉིད་འོད་གསལ་
འདུས་མ་བྱས་པའི་ལྷུན་གྲུབ་ཀྱི་སྐུ་དང་ཡེ་ཤེས་སུ་ཁས་ལེན་མི་ནུས་བཞིན། དབུ་
མར་སྲོག་གཞུག་པའི་བདག་བྱིན་རླབས་ཀྱི་རིམ་པ་བསྒོམས་པས་གཟོད་ཞིག་ཡིད་
ལྷ་སྐུར་སྨིན་པ་ལ་བློ་རྩེ་གཏད་ནས། འཁོར་ལོ་ཐ་མའི་མདོ་ལས་ལམ་ལྔ་བྲལ་
བྱེད་ཀྱི་རྒྱུ་དང་འབྲས་བུ་ཆོས་སྐུ་བྲལ་འབྲས་སུ་གསུངས་པ་དང༌། ཡེ་ཤེས་རྡོ་
རྗེ་ཀུན་བཏུས་སོགས་སྔགས་རྒྱུད་ལས་ཀྱང༌། འོད་གསལ་བའི་སེམས་གདོད་
ནས་རྣམ་དག་ལ། སྒྲིབ་བྱེད་གློ་བུར་གྱི་རླུང་རྟོག་ཐབས་ཀྱིས་བཀག་པས། ཟུང་
འཇུག་དོན་གྱི་སངས་རྒྱས་བྲལ་འབྲས་དངོས་སུ་གསུངས་པ་ཡོད་བཞིན། དེ་དག་
གི་དགོངས་དོན་ཇི་བཞིན་སློང་མ་ནུས་པར། སངས་རྒྱས་ཀྱི་གཉུག་སེམས་སམ།
མི་ཤིགས་པའི་ཐིག་ལེའམ། གཟུགས་སྐུའི་ཉེར་ལེན་གྱི་རྒྱུ་རླུང་འོད་ཟེར་ལྔ་པ་
སོགས་ཐབས་ཀྱིས་སྦྱངས་ནས། གཟོད་སངས་རྒྱས་སུ་འགྲུབ་པར་སྨྲ་བའི་གཞུང་
འཛུགས་པའི་གནད་དེ་ཡིན་ནོ། །
འདི་དག་སྣང་ཚུལ་ལ་དེ་ལྟར་བརྗོད་པ་ཙམ་ལ་འགལ་བ་མེད་མོད། གནས་
ཚུལ་ལའང་གདོད་ནས་ལྷུན་གྲུབ་ཀྱི་དཀྱིལ་འཁོར་སེམས་ཅན་ཐམས་ཅད་ལ་ཆོས་
ཉིད་ཀྱི་ངོ་བོར་ཡེ་ནས་རང་ཆས་སུ་མེད་ན། གཉུག་སེམས་འོད་གསལ་དང་མི་
ཤིགས་པའི་ཐིག་ལེ་སོགས་ཀྱང་མ་དག་པའི་ཆར་གཏོགས་པར་འགྱུར་ན། ཐབས་ཀྱི་
ལམ་གྱིས་དེ་ལ་གནད་དུ་བསྣུན་པའང་དོན་མེད་པར་འགྱུར་བ་སོགས་སྐྱོན་མཐའ་
245

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡས་པ་ཡོད་མོད། ཉུང་ངུས་བརྗོད་པས་ཐེ་ཚོམ་ཆོད་དཀའ་བས་དཔྱད་པའི་ 
སྙིང་པོ་ཙམ་ལས་མ་སྨྲོས་སོ། །གསར་མའི་ནང་དུའང་དུས་འཁོར་གྱི་མན་ངག་ 
ལ་བརྟེན་པ་འགའ་ཞིག་ནི་རྙིང་མའི་ཁས་ལེན་ལྟར། རང་བཞིན་འོད་གསལ་གྱི་ 
སེམས་སམ་བདེ་གཤེགས་སྙིང་པོ་རྡོ་རྗེ་ཅན་གྱི་སེམས་ནི་སངས་རྒྱས་སུ་ཞལ་གྱིས་ 
བཞེས་པ་ཡོད་དེ། ལམ་དེ་ཚུལ་བཞིན་སྒོམ་པ་རྣམས་ལ་གྲུབ་ཐོབ་དུ་མ་བྱུང་ངོ་། ། 
འོན་ཀྱང་རྙིང་མས་ངོ་བོ་སྟོང་པར་གཏན་ལ་འབེབས་པ་སོགས་གོ་བདེ་ཞིང་ཡིད་ 
ཆེས་སྐྱེ་སླ་བ་ཡོད། དེས་ན་ཆོས་ཀྱི་ཆེ་བ་འདི་ནི་གཞན་ལ་མེད་ཅིང་སྔ་འགྱུར་
གྱི་ཆོས་ལ་ཡོད་པའི་ཁྱད་པར་འབྱེད་རུང་། བདེ་གསང་སོགས་སྔགས་ཀྱི་དགོངས་ 
པ་ཇི་བཞིན་བསླངས་ན་ནི། འདི་དག་བསྐྱེད་པ་མ་ཧཱ་ཡོ་གའི་རྒྱུད་ཡིན་པས་
རྒྱུད་ལ་བཟང་ངན་མེད་མོད། མན་ངག་གི་གནད་སྤངས་པའི་རྒྱུད་འཛིན་པ་པོ་
རྣམས་ལ་ལྟོས་ནས་མན་ངག་མ་སྦས་པའི་རྒྱུད་རྣམས་སྦས་པ་རྣམས་ལས་ཆེས་ཆེ་
བར་འགྲུབ་པ་ཡིན་ནོ། །དེའི་ཕྱིར་གསང་སྔགས་སྔ་འགྱུར་གྱི་ཆོས་སྡེ་རིན་པོ་ཆེ་
རྣམས་ནི་ས་གསུམ་ན་རྙེད་པར་དཀའ་བས་ཡིད་བཞིན་གྱི་ནོར་བུའི་གཏེར་ལས་
ཀྱང་གཅེས་སྤྲས་ཀྱི་སྒོ་ནས་ཆོས་སྤྱོད་བཅུའི་ཚུལ་གྱིས་ཇི་ནུས་སུ་འཛིན་དགོས་
པ་ཡིན་པས་གང་ཟག་སྐལ་བ་རབ་ཏུ་གྱུར་པ་རྣམས་ཀྱིས་དེ་ལྟར་རྟོགས་པར་
འཚལ་ལོ། །
རྒྱལ་བསྟན་ལྗོངས་འདིར་འདྲེན་པ་མེས་དབོན་གསུམ། །
བསྟན་པའི་རྒྱལ་མཚན་སྒྲེང་མཛད་མཁན་སློབ་ཆོས། ། 
བསྟན་པ་ཡུན་རིང་སྐྱོང་བ་བསྟན་འཛིན་ཚོགས། ། 
འདི་དག་བོད་ན་བཀའ་དྲིན་འགྲན་ཟླ་བྲལ། །
246

༄༅། །ཟབ་གཏེར་ཆོས་ཀྱི་མཛོད་ཁང་།
གངས་ལྗོངས་སྨྲ་བའི་སྒོ་འབྱེད་སམྦྷོ་ཊ། ། 
མདོ་སྔགས་བསྟན་པའི་སྣང་བྱེད་སྐ་ཅོག་ཞང༌། ། 
བཅུ་ཕྲག་རིགས་ལམ་གསལ་བྱེད་མཁས་དབང་ཚོགས། ། 
འདི་དག་བོད་ཡུལ་ཆོས་ཀྱི་ཉི་མ་ཡིན། །
དེ་ཕྱིར་མདོ་སྔགས་རིག་གནས་བཅས་པ་ཡི། །ཤིང་རྟའི་ལམ་སྲོལ་སྔ་འགྱུར་པ་ 
ཡིས་ཕྱེས། །དེ་ཡི་རྩ་ལག་རིས་བྲལ་དམ་པས་སྤེལ། །དེང་སང་བར་དུ་བསྟན་ 
པའི་མངའ་ཐང་རྒྱས། །དེ་ལྟ་ནའང་ནུ་ཞོས་འགྲངས་པ་ཡི། །ཕྲུ་གུ་ཚོགས་ཀྱིས་ 
མ་ལ་འཁུ་བ་ལྟར། །བློ་ཞན་བྱས་པ་མི་གཟོ་འགའ་ཞིག་གིས། །རང་ཆེ་འབྱིན་ 
ཞིང་བསྟན་རྙིང་དམན་པར་འཛིན། ། ཀྱེ་མ་ཧོ། རྒྱལ་བསྟན་ཆུ་གཏེར་ཟབ་མོའི་ 
ཀློང་བརྒལ་ནས། །མདོ་སྔགས་རྒྱུད་སྡེའི་ཆོས་ཀྱི་སྙིང་པོ་ནི། །འགྲན་ཟླ་མེད་པའི་ 
མཁས་གྲུབ་མཆོག་རྣམས་ཀྱི། །དྲིན་ལས་སྔ་འགྱུར་པ་ལ་མཆིས་མོད་ཀྱི། །སོ་ 
སོའི་གྲུབ་མཐའི་ཟབ་གནད་མ་ཕིག་པའི། །བློ་ཆུང་རྣམས་ཀྱིས་བལྟས་ན་རྙིང་ 
མའི་ཆོས། །ཕལ་དང་མི་འདྲ་སྒེར་ཆོས་མང་བའི་ཕྱིར། །ཡང་དག་ཡིན་མིན་ 
སོམ་ཉིའི་གཟེབ་ཏུ་ཚུད། །རྒྱ་ཆེའི་ཆོས་མཛོད་རྟོགས་ཤིང་ཟབ་མོའི་གནད། ། 
ཁོང་དུ་ཆུད་པའི་བློ་ལྡན་འགས་བལྟས་ན། །ཆོས་སྒོ་གྲངས་མེད་ཀུན་གྱི་མཐར་ 
ཐུག་གི །ཟབ་གནད་མཐོང་ཕྱིར་ཀུན་གྱི་རྩེ་མོར་མཐོང་། །ལེགས་པར་བསམས་ 
ན་སྔ་འགྱུར་དུས་ཀྱི་ནི། །བསྟན་འཛིན་རྣམས་ཀྱི་བཀའ་དྲིན་འགྲན་བྲལ་ཞིང་། ། 
བསྟན་པ་རྒྱ་མཚོ་བསིལ་ལྡན་ལྗོངས་སུ་ཁྱབ། །བསྟན་ཞུགས་ཀུན་ཀྱང་དེ་ཡི་
247

༄༅། །ཨོཾ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དྲིན་ལ་བརྟེན། །དེ་ལྟ་མོད་ཀྱི་སྡེ་སྣོད་གསུམ་གྱི་ཆོས། །སྔ་འགྱུར་ཡིན་ཡང་འདི་ 
ལ་རྩོད་པ་མེད། །ཆོས་ཟབ་རྡོ་རྗེ་ཐེག་པ་ནང་རྒྱུད་གསུམ། །འཕགས་ཡུལ་ཕལ་ 
པའང་ཡོངས་སུ་མ་གྲགས་མོད། །རྒྱལ་བ་ཉིད་དང་མཚུངས་པའི་པཎ་གྲུབ་ཀྱི། ། 
དྲིན་ལས་གངས་ལྗོངས་སྐལ་བར་བཞག་ནའང་། །ཟབ་གནད་མི་ཤེས་ཕྱོགས་ 
རེའི་མིག་ཅན་གྱིས། །འདི་དག་རྙིང་མའི་ཆོས་ཞེས་ཐེ་ཚོམ་གྱི། །གཞི་བྱས་ཕྲག་ 
དོག་ཚིག་ངན་བདུད་ཀྱིས་བསྒྲགས། །ནོར་བུའི་གཏེར་ཆེན་རྙིང་མའི་སྒེར་སྐལ་ 
གྱུར། །རྡོ་རྗེ་ཐེག་པའི་དགོངས་དོན་ཆེས་ཟབ་པའི། །དགོངས་པ་དམར་འབྱིན་ 
མན་ངག་སྙིང་པོའི་གཞུང༌། །འདི་རྣམས་ཡིན་ཀྱང་སྐལ་བས་མ་འཆུན་པའི། ། 
སྔགས་འཛིན་རྣམས་ལ་ས་འོག་གཏེར་བཞིན་གྱུར། །ཡང་དག་ལམ་བཟང་མཐོང་
བའི་ཤེས་རབ་ཅན། །ཡོད་ན་གསར་རྒྱུད་རྣམས་ཀྱི་དགོངས་པའི་མཐའ། །ཇི་
བཞིན་ངེས་པ་འདི་ལ་རག་ལས་ཏེ། །རྒྱུད་ལས་རྒྱུད་ཀྱི་མན་ངག་ལྟ་བུ་ཡིན། ། 
འདི་དག་སོ་སྐྱེ་མཁས་པའི་བློ་གྲོས་ཀྱིས། །དཔྱད་པས་གསར་དུ་རྙེད་པའི་བསྟན་ 
བཅོས་དང༌། །རྟོག་གེའི་རང་བཟོས་བཅོས་པ་མ་ཡིན་ཏེ། །རྒྱལ་བ་ཉིད་ཀྱིས་རྡོ་ 
རྗེ་ཐེག་པའི་རྒྱུད། །གཞན་དུ་སྦས་པ་འདིར་ནི་མངོན་བསྟན་ཕྱིར། །རྙེད་དཀའི་ 
ཆོས་མཆོག་འདི་རྣམས་ལེགས་བཟུང་ན། །ཟབ་ཅིང་རྟོགས་པར་དཀའ་བ་ཡིན་ 
མོད་ཀྱིས། །རྟོགས་ན་དོན་ཆེ་འདི་དང་མཚུངས་གཞན་མེད། །ལེགས་ལེགས་ 
འགྲིགས་འགྲིགས་འདྲ་བའི་ཁས་ལེན་འགའ། །རྟོགས་སླ་ཡིན་ཡིན་འདྲ་ཡང་ 
ཕུགས་བརྟགས་ན། །བྱིས་པ་མགུ་བར་བྱེད་པའི་ངང་ཚུལ་ལས། །རིགས་ཁུར་མི་ 
བཟོད་བྱེ་མའི་ཁང་པ་འདྲ། །མཐར་ཐུག་དཔྱོད་པའི་རིགས་པས་གྲུབ་པ་ཡི། །ཟབ་ 
དོན་རྡོ་རྗེའི་གསང་གནད་འདི་དག་ལ། །ངེས་པ་སྐྱེས་ན་ནམ་མཁའ་ཇི་སྲིད་དུ། །
248

༄༅། །ཟབ་གཏེར་ཆོས་ཀྱི་མཛོད་ཁང་།
ཕ་རོལ་རྒོལ་བས་ནམ་ཡང་བསྐྱོད་མི་ནུས། །སྔ་འགྱུར་ཆོས་མཛོད་ནོར་བུའི་གླིང་ 
སྐྱེས་ཀྱང་། །ནོར་སྐལ་ཆད་འགའ་གཞན་ཟེར་འཆིང་བུ་ལེན། །རང་གི་ཆོས་ལ་ 
ཐེ་ཚོམ་ཟ་བྱེད་པ། །ལྷ་སྐལ་ཆད་པས་འབྱུང་པོ་སྒྲུབ་དང་མཚུངས། །ཀུན་རྟོག་ 
འཕེལ་བའི་སྣ་མང་མི་འཚོལ་ཞིང་། །བརྒྱུད་པའི་མན་ངག་བདུད་རྩི་བཅུད་ 
མཆོག་ལ། །རང་ནུས་ཇི་བཞིན་སྤྱོད་པས་ངོམས་པར་འགྱུར། །དེ་ལྟར་བརྗོད་པ་ 
འདི་ལ་གཞན་དག་གིས། །རང་ཞེན་རང་བསྟོད་ཆེ་བ་ཡིན་སྙམ་ན། །རྟོན་པ་ 
བཞི་དང་ལྡན་པའི་བློ་གྲོས་ཀྱིས། །ལྟ་བའི་གནད་དང་ཉམས་ལེན་མན་ངག་ 
གཞུང་། །ཆོས་ཀྱི་ཆིངས་དང་བསླུ་མེད་རིགས་པའི་ལམ། །ཐམས་ཅད་རིང་མོ་ 
ཞིག་ཏུ་རྟོག་གྱིས་དང༌། །དེ་ནས་ཐེ་ཚོམ་མུན་པ་དྭང་བ་ཡི། །ངེས་ཤེས་ཉིན་ 
མོར་བྱེད་པ་བཞིན་དུ་འཆར། །དེ་ལྟར་མཐོང་ནས་སྙིགས་མ་ལྔ་བདོའི་དུས། 
བསྟན་ཞབས་སྐྱེས་པའི་ཆོས་སྨྲའི་ཁུར་འཛིན་བདག །རྣམ་བྱང་ཕྱོགས་ཀྱི་ཡོན་
ཏན་ཆ་ཕྲ་ཞིང་། །ལས་ཉོན་སྡུག་བསྔལ་བརྒྱ་ཡིས་མནར་མོད་ཀྱི། །བསྟན་པ་ 
འདི་ལ་གུས་པ་རྩེ་གཅིག་པས། །ནམ་ནམ་ཞོར་ཞོར་ཇི་ལྟར་འབད་པ་ཡིས། །སྔ་ 
འགྱུར་བསྟན་ལ་ཇི་ཕན་བརྗོད་པར་བྱས། །དེ་དག་ཕ་ཡི་ཁ་ཕོར་གཙང་ཞེན་ 
ལྟར། །ཞེན་པས་མ་ཡིན་ངེས་པ་སྐྱེས་ལས་ཡིན། །གྲུབ་མཐའ་མི་མཐུན་གཞན་ལ་ 
སྡང་བ་ཡིས། །སུན་འབྱིན་མ་ཡིན་ཐེག་དོན་གསལ་བྱེད་ཡིན། །དེ་ལྟར་རྒྱལ་བ་ 
ཉིད་དང་རྒྱལ་བའི་སྲས། །དངོས་བྱོན་སྔ་འགྱུར་དམ་པ་མཆོག་རྣམས་ལ། །བཀའ་ 
དྲིན་བྱས་པ་ལེགས་པར་གཟོ་བ་དང༌། །ཐེག་མཆོག་ཆོས་ལ་གུས་པ་བསྐྱེད་པའི་ 
ཕྱིར། །ཆལ་ཆོལ་སྨྲ་བའི་ངེས་པས་ཚེ་རབས་བརྒྱར། །རོ་འཛིན་རལ་གྲིས་འཐག་ 
པའི་ལས་ངན་ཁུར། །མི་ལེན་ཆོས་མཆོག་སྨྲ་བ་པདྨའི་ལྗགས། །སྐྱེ་བ་ཀུན་ཏུ་
249

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཐོབ་སྙམ་སྤྲོ་བ་སྐྱེས། །འོན་ཀྱང་བདག་འདྲ་སོ་སྐྱེ་དམན་པ་ཡི། །བློ་ཡི་ནུས་པས་ 
ཟབ་དོན་མ་རྟོགས་ནས། །ཅུང་ཟད་ཉེས་པར་བཤད་པ་མཆིས་སྲིད་ན། །རྩ་གསུམ་ 
ལྷ་དང་སྲུང་མའི་ཚོགས་ལ་བཤགས། །དད་པའི་སེམས་དང་བརྒྱུད་པའི་མན་ 
ངག་མཐུས། །མ་ནོར་ལེགས་པར་བཤད་པའི་ཆ་གང་མཆིས། །དེ་ཡི་དགེ་བས་ 
སྐྱེ་བ་ཐམས་ཅད་ཀུན། །ཟབ་དོན་རྡོ་རྗེའི་གསུང་ལ་དད་གྱུར་ཅིག །མ་འོངས་སྔ་ 
འགྱུར་བསྟན་ཞབས་སྐྱེས་རྣམས་ཀྱང༌། །བརྒྱུད་པའི་མན་ངག་ལྡན་བྱས་རང་ 
ལུགས་ཀྱི། །ཁས་ལེན་རྣམས་ལས་ཅུང་ཟད་མི་འདའ་བར། །དད་ཅིང་སྤྲོ་བའི་ 
སེམས་ཀྱིས་བཟུང་བྱས་ན། །དམ་པ་རྣམས་ཀྱི་ཐུགས་རྗེས་ཡོངས་འཛིན་ཞིང་། ། 
ཚེ་རབས་ཀུན་ཏུ་ཐེག་མཆོག་ཆོས་ཀྱིས་འབྱོར། །སྨྲ་བ་རབ་ཡངས་པདྨའི་ལྗགས་ 
ཐོབ་ནས། །རྒྱལ་བའི་ཆོས་མཛོད་སྨྲ་བའི་དབང་པོར་འགྱུར། །ཞེས་ཚིགས་སུ་ 
བཅད་ པའི་དབྱངས་དང་བཅས་ཏེ་གསུངས་སོ། །དེ་རྣམས་ཀྱིས་རྩ་བའི་དང་པོ་ 
སྤྱི་དོན་གྱི་ལུས་རྣམ་པར་བཞག་པ་སོང་ནས།
༈ གཉིས་པ་ཚིག་དོན་དངོས་བཤད་པ་ལ་ཀླད་གཞུང་མཇུག་གི་དོན་གསུམ་ 
ལས། དང་པོ་ལ་གཉིས། མཚན་སྨོས་པ་དང༌། དགོས་པ་བརྗོད་ནས་སྨོན་ལམ་ 
ཇི་ལྟར་གདབ་པའི་ཚུལ་ལོ། ། དང་པོ་ནི། སྔ་འགྱུར་བསྟན་པ་རྒྱས་པའི་སོགས་ཏེ། 
དེ་ཡང་བསྟན་བཅོས་ཀྱི་དབུར་མཚན་བཏགས་པའི་དགོས་པ་སོགས་སྤྱི་ལྟར་ངེས་ 
པར་བྱས་ནས། བྱེ་བྲག་ཚིག་དོན་དངོས། གསང་ཆེན་བླ་ན་མེད་པ་སྔ་འགྱུར་རྡོ་ 
རྗེ་ཐེག་པ་ཟབ་མོ་ནང་རྒྱུད་སྡེ་གསུམ་གཙོ་བོར་གྱུར་པའི་མདོ་སྔགས་ཀྱི་བསྟན་ 
པ་རིན་པོ་ཆེ་གོང་ནས་གོང་དུ་འཕེལ་ཞིང་རྒྱས་པའི་ཐབས་སུ་གཡོ་ཟོལ་མེད་པའི་
ལྷག་པའི་བསམ་པས་སྨོན་ལམ་དུ་བགྱིས་པ། བརྗོད་བྱའི་དོན་ཕུན་སུམ་ཚོགས་
250

༄༅། །ཟབ་གཏེར་ཆོས་ཀྱི་མཛོད་ཁང་
པ་ཆོས་ཀྱི་རྒྱལ་པོ་མཁན་སློབ་ཆོས་གསུམ་སྤྲུལ་པའི་ལོ་པཎ་སོགས་སྲས་བཅས་ 
རྒྱལ་བ་དགྱེས་པའི་ཞལ་ལུང་དྲི་མ་མེད་པ་ཉིད་འདིར་སྒྲོ་སྐུར་དང་བྲལ་བར་
བསྡེབས་པས་ན་དེ་སྐད་ཞེས་བྱ་བའོ། ། གཉིས་པ་ནི། དེ་ཡང་དུས་ཀྱི་སོགས་ཏེ།
དེ་ཡང་སྐལ་བཟང་རྣམས་ཀྱི་སྙིང་ལ་བརྣག་པར་བྱ་བ་ནི་སངས་རྒྱས་ཀྱི་བསྟན་
པཾ་རིན་པོ་ཆེ་འབའ་ཞིག་ཡིན་པས་ན། སྙིགས་མ་ལྔ་བདོ་བའི་དུས་ཀྱི་ཐ་མར་
དམ་པའི་ཆོས་རབ་ཏུ་འཇིག་པ་ལ་ཕྱོགས་པའི་སྐབས་འདིར་རང་སྟོབས་ཀྱིས་
བརྩོན་པས་འཛིན་པའམ། མིན་ཡང་རྩྭ་གསུམ་རབ་འབྱམས་ལྷག་པའི་ལྷའི་
ཐུགས་དམ་གྱི་རྒྱུད་བསྐུལ་ནས། སངས་རྒྱས་ཀྱི་བསྟན་པའི་སྙིང་པོ་དུས་གསུམ་
དུ་འབྱུང་བར་དཀའ་བ་ཡིད་བཞིན་གྱི་ནོར་བུ་རིན་པོ་ཆེ་ལྟ་བུ་འདི་ཉིད། ཕྱོགས་
དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་དུ་གནས་པར་གྱུར་ཅིག་
སྙམ་དུ་དུས་ལན་གཅིག་ཙམ་དུ་མོས་པ་སྐྱེས་ན་ཡང་། བསོད་ནམས་ཚད་མེད་པ་
དང་ལྡན་ཞིང་རྒྱལ་བའྱི་སྲས་ཀྱི་སྨོན་ལམ་གྱི་གཙོ་བོ་ནི། ཞིང་ཀུན་ཏུ་སངས་རྒྱས་
ཀྱི་ཆོས་འཛིན་པ་དང་དེ་གཞན་ལ་སྟོན་པའི་སྒོ་ནས་སེམས་ཅན་རྒྱ་མཚོ་ཡོངས་
སུ་སྨིན་པར་བྱེད་པ་ཉིད་ཡིན་ན། དེ་ཡོངས་སུ་རྫོགས་ནས། སངས་རྒྱས་ཀྱི་ཞིང་
རབ་འབྱམས་རྣམས་སུ་སྐྱེ་བ་འཛིན་ཅིང་ཚེ་རབས་ཀུན་ཏུ་བདུད་བཞིའི་དགྲ་ལས་
རྒྱལ་བའི་སངས་རྒྱས་ཀྱྀ་ཆོས་ཇི་སྙེད་པ་དང་། ཁྱད་པར་ཆོས་ཀྱི་སྙིང་པོ་ངེས་ 
དོན་ཟབ་མོའི་ཐེག་པ་རྣམས་དང་འཕྲད་ནས། དོན་ལ་མི་འཇིགས་པའི་སྤོབས་པ་
ཐོབ་སྟེ། འཆད་རྩོད་རྩོམ་གསུམ་གྱི་སྒོ་ནས་འཛིན་སྐྱོང་སྤེལ་བས་སངས་རྒྱས་ཀྱི་ 
ཆོས་འཛིན་པ་དང༌། དེས་སེམས་ཅན་རྒྱ་མཚོ་ཡོངས་སུ་སྨིན་པར་བྱས་ནས། 
དུས་རིང་པོར་མི་ཐོགས་པར་མྱུར་དུ་སངས་རྒྱས་ཀྱི་རྣམ་པ་ཐམས་ཅད་མཁྱེན་
251

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པའི་ཡེ་ཤེས་ལ་རེག་པར་འགྱུར་བའི་དགོས་པ་ཡོད་དེ། འཕགས་པ་དཀོན་མཆོག་ 
བརྩེགས་པ་ཆེན་པོའི་ཆོས་ཀྱི་རྣམ་གྲངས་ལས། དེ་ལ་ཤཱ་རིའི་བུ། ཐེག་པ་ཆེན་ 
པོ་ལ་ཡང་དག་པར་ཞུགས་པས། འདི་ལྟ་བུའི་མི་བཟད་པ་དང་མི་བསྔགས་པ་ 
དང་། དམ་པའི་ཆོས་རབ་ཏུ་འཇིག་པ་མཐོང་ནས་བརྩོན་འགྲུས་ཆེན་པོའི་ཤུགས་ 
རབ་ཏུ་བསྐྱེད་དེ། འདི་ལྟ་སྟེ། འདི་ལྟ་བུའི་མདོ་སྡེ་བྱང་ཆུབ་སེམས་དཔའི་སྡེ་ 
སྣོད་ཀྱི་ཆོས་ཀྱི་རྣམ་གྲངས་འདི་རབ་ཏུ་མཉན་པར་བྱ། གཟུང་བར་བྱ། ཡི་གེར་ 
བྲིས་ནས་བཅང་བར་བྱ། གཞན་ལ་ཡང་གོ་བར་བྱ། རྒྱ་ཆེར་ཡང་དག་པར་རབ་ 
ཏུ་བསྟན་པར་བྱའོ། །
དེས་ཀྱང་འདུ་ཤེས་བཞི་བསྐྱེད་པར་བྱ་སྟེ། བཞི་གང་ཞེ་ན། བདག་གི་ཕ་ཡི་ 
ནོར་གྱི་ཕུང་པོ་འདི་རབ་ཏུ་འཇིག་པར་འགྱུར་ཏེ། གང་གི་ཕྱིར་བཅོམ་ལྡན་འདས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ 
ཐུབ་པ་དེས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པ་ནས་བཟུང་སྟེ།
དཀའ་བ་སྤྱད་པ་ཡིན་ན། དེའི་ཕྱིར་རབ་ཏུ་འཇིག་པར་མི་འགྱུར་བར་གཟུང་ 
བར་བྱ། ཀུན་ཆུབ་པར་བྱ། གཟུང་བར་བྱ་སྟེ་ཆུད་མི་ཟ་བར་བྱའོ། །བརྩོན་ 
འགྲུས་བརྩམ་མོ། །འདི་ལྟ་སྟེ། དཔེར་ན་ཤཱ་རིའི་བུ་སྐྱེས་བུ་ཞིག་ལ་བུ་གཅིག་ 
ཡོད་དེ། བྱམས་སྡུག་ཡིད་དུ་འོང་ཞིང་མི་མཐུན་པ་མེད་པར་སྣང་བ་དེ་གཡང་ 
ས་ཆེན་པོར་ཞུགས་པ་ན། དེས་དེ་ལག་གིས་བཟུང་སྟེ་སེམས་ཅན་དམྱལ་བའི་
གཡང་ས་འདིར་ལྷུང་བར་མ་གྱུར་ཅིག་ཅེས་འཛིན་རབ་ཏུ་འཛིན་པ་དེ་བཞིན་དུ། 
ཤཱ་རིའི་བུ་གང་སྐྱེས་བུ་དམ་པ་དེ་དག་ང་ལ་དད་ཅིང་དཀོན་མཆོག་བླ་ན་མེད་
པ་འདི་ཡང་ཡོངས་སུ་མི་གཏོང་ཞིང་། མྱ་ངན་ལས་འདས་པ་ལ་ཡང་རེ་བར་འགྱུར་
252

༄༅། །ཟབ་གཏེར་ཆོས་ཀྱི་མཛོད་ཁང་།
བ་དེ་དག་དེའི་དུས་ན་དམ་པའི་ཆོས་ཡོངས་སུ་འཛིན་པར་འགྱུར་བས། ངས་ 
དེ་དག་ལ་བྱང་ཆུབ་མཆོག་འདི་གཏད་པར་བྱའོ། །ཞེས་སོགས་རྒྱ་ཆེར་གསུངས་ 
པ་དང་། བློ་གྲོས་རྒྱ་མཚོས་ཞུས་པའི་མདོ་ལས། དེ་བཞིན་གཤེགས་པའི་དམ་ 
པའི་ཆོས་འཛིན་པ། །དེ་ནི་དེ་བཞིན་གཤེགས་ལ་བྱས་གཟོ་ཡིན། །རྒྱལ་བ་རྣམས་ 
ཀྱི་མཛོད་འཛིན་ཡིད་བརྟན་ཞིང༌། །ཕྱོགས་བཅུ་རྣམས་སུ་སངས་རྒྱས་མཆོད་ 
པ་ཡིན། །སངས་རྒྱས་སྤྱན་གྱིས་གཟིགས་པའི་ཞིང་མང་པོ། །རིན་ཆེན་བཀང་སྟེ་ 
དེ་བཞིན་གཤེགས་ལ་ཕུལ། །ཟད་པའི་དུས་ནི་ཇི་ལྟར་ཆོས་འཛིན་ལྟར། །བསོད་ 
ནམས་ཕུང་པོ་དེ་ཙམ་འཕེལ་མ་ཡིན། །ཞེས་དང༌། ནམ་མཁའ་མཛོད་ཀྱིས་ 
ཞུས་པའི་མདོ་ལས། ཇི་ལྟར་བསྐལ་པ་བྱེ་བ་སྟོང་བརྗོད་ཀྱང༌། །སངས་རྒྱས་ཡེ་ 
ཤེས་མཐའ་ཡོད་མ་ཡིན་ལྟར། །དེ་བཞིན་གཤེགས་པའི་དམ་པའི་ཆོས་འཛིན་ 
པའི། །བསོད་ནམས་དེ་ཡང་ཚད་ཡོད་མ་ཡིན་ནོ། །
ཞེས་དང་། བཟང་སྤྱོད་ལས། རྒྱལ་བ་རྣམས་ཀྱི་དམ་པའི་ཆོས་འཛིན་ཅིང་། །བྱང་ 
ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་སྤྱོད་པ་རྣམ་པར་སྦྱོང་བ་ཡང་། ། 
མ་འོངས་བསྐལ་པ་ཀུན་ཏུ་སྤྱོད་པར་བགྱི། །ཞེས་དང་། ལན་གཅིག་ཙམ་ཡང་ 
དད་པ་སྐྱེད་པ་ན། །བསོད་ནམས་དམ་པའི་མཆོག་ཏུ་འདི་འགྱུར་རོ། །ཞེས་ 
གསུངས་པས་བདག་ལེགས་སུ་འདོད་པའི་སྐལ་བཟང་རྣམས་ཀྱིས་རྒྱུ་མཚན་ཤེས་ 
པའི་སྒོ་ནས་དུས་དང་དུས་མིན་རྟག་པ་རྒྱུན་དུ་དང་། ཁྱད་པར་ཚོགས་མང་གི་ 
སྐབས་སོགས་སུ་སྟོབས་ཆེ་བས་ཚིག་འདི་ལྟར་སྨོན་ལམ་དུ་གདབ་པར་བྱ་སྟེ། ཞེས་
སོ༑ ༑ གཉིས་པ་གཞུང་དོན་དངོས་འཆད་པ་ལ། དཀོན་མཆོག་རྩ་གསུམ་གྱི་ 
ཐུགས་རྒྱུད་བསྐུལ་བའི་སྨོན་ལམ་དང་། བསྟན་པའི་ཆེ་བ་བརྗོད་པའི་སྨོན་ལམ་
253

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
གཉིས་ལས། དང་པོ་ལ་གཉིས། སྤྱི་དང་། བྱེ་བྲག་གོ །དང་པོ་ནི། ན་མོ་ཕྱོགས་ 
བཅུའི་སོགས་ཚིགས་སུ་བཅད་པ་གཉིས་ཀྱིས་བསྟན་ཏེ། དེ་ལ། ན་མོ་ནི་ཕྱག་ 
འཚལ་བ་སྟེ། གང་ལ་ན་འཆད་འགྱུར་ལྟར་བླ་མ་རྒྱལ་བ་སྲས་བཅས་རྩ་གསུམ་ 
གྱི་ལྷ་ལ། གང་གིས་ན་ཐོག་མར་གཞུང་རྩོམ་པ་པོ་དང༌། སྐབས་ཐོབ་སྨོན་ལམ་ 
འདེབས་པོ་རང་གིས། ཚུལ་ཇི་ལྟར་ན་རང་རང་གི་བློ་ཚོད་དང་མཐུན་པས་ཏེ། 
ཐུན་མོང་དུ་སྒོ་གསུམ་གུས་པས་སོ། །དེ་ལྟར་འཚལ་བས་བསོད་ནམས་ཀྱི་ཚོགས་
འཕེལ་བས་ཇི་ལྟར་སྨོན་པ་སོགས་བསམ་པ་ཐམས་ཅད་འགྲུབ་པར་འགྱུར་ཏེ།མདོ་
ལས། བསོད་ནམས་ལྡན་པའི་མི་ཡི་བསམ་པ་རྣམས་ཀྱང་འགྲུབ། །ཅེས་སོ། ། 
དགོས་པ་དེ་ལྡན་གྱི་ཕྱག་འཚལ་བ་སྔོན་དུ་འགྲོ་བས་སྟེང་འོག་ལ་སོགས་པའི་ཕྱོགས་
བཅུའི་ཞིང་རབ་འབྱམས་ན་བཞུགས་པའི་དོན་གཉིས་མཐར་ཕྱིན་པའི་སར་བདེ་
བར་གཤེགས་པ་སངས་རྒྱས་བཅོམ་ལྡན་འདས་དང་། སྲས་བྱང་ཆུབ་སེམས་
དཔའ་འཕགས་པ་ཉན་ཐོས་དང་རང་སངས་རྒྱས་བདེན་ཚིག་གྲུབ་པའི་དྲང་སྲོང་
རིག་པ་འཛིན་པའི་ཚོགས་དང་བཅས་པ་རྣམས་དང་། ཁྱད་པར་དུ་སྙིགས་མའི་
འགྲོ་ལ་ཐུགས་བསྐྱེད་པད་དཀར་ལྟར་བསྔགས་པ་མཉམ་མེད་ཤཱཀྱའི་རྒྱལ་པོ་
དང༌། དེའི་བསྟན་པ་གང་ལ་གཏད་པ་འཇམ་དཔལ་དང་སྤྱན་རས་གཟིགས་
སོོགས་རྒྱལ་སྲས་ཆེན་པོ་བརྒྱད་དང་སྤྲུལ་པའི་ཉན་ཐོས་ཆེན་པོ་ཡན་ལག་འབྱུང་ 
བ་སོགས་གནས་བརྟན་ཆེན་པོ་བཅུ་དྲུག་འཁོར་དགྲ་བཅོམ་པ་དང་འཕགས་ 
པའི་ཚོགས། ཚངས་པ་དང་བརྒྱ་བྱིན་རྒྱལ་པོ་ཆེན་པོ་བཞི་ལ་སོགས་དཀར་
ཕྱོགས་སྐྱོང་བའི་དགེ་བསྙེན་ཆེན་པོ་རྣམས་དང་། གཞན་ཡང་མཁྱེན་བརྩེའི་ 
བདག་ཉིད་འགྲོ་བ་སྐྱོབ་པའི་མགོན་དང་དཔུང་གཉེན་མཆོག་ཏུ་གྱུར་པ་རྣམས་
254

༄༅། །ཟབ་གཏེར་ཆོས་ཀྱི་མཛོད་ཁང་།
དེང་འདིར་ཐུགས་བརྩེ་བས་དགོངས་སུ་གསོལ། དེ་ལྟར་དགོངས་གསོལ་བརྗོད་
པས་དངོས་སུ་བྱོན་ནས་བཞུགས་ཤིང་ཇི་ལྟར་སྨོན་པའི་དོན་རྣམས་འགྲུབ་པར་ 
འགྱུར་བའང༌། འཇམ་དཔལ་ཞིང་གི་ཡོན་ཏན་བཀོད་པ་ལས། ཆོས་རྣམས་ 
ཐམས་ཅད་རྐྱེན་བཞིན་ཏེ། །འདུན་པའི་རྩེ་ལ་རབ་ཏུ་གནས། །གང་གིས་སྨོན་ 
ལམ་ཅི་བཏབ་པ། །དེ་ནི་དེ་བཞིན་འགྲུབ་པར་འགྱུར། །གང་ཞིག་སངས་རྒྱས་ 
ཡིད་བྱེད་པ། དེ་ཡི་མདུན་ན་དེ་བཞུགས་ཏེ། །རྟག་པར་བྱིན་གྱིས་རློབ་བྱེད་ 
ཅིང་། །ཉེས་པ་ཀུན་ལས་རྣམ་པར་གྲོལ། །ཞེས་དང་། ཚུལ་ཁྲིམས་ལྡན་པས་སྨོན་ 
པ་འགྲུབ། །ཅེས་གསུངས།
དེ་ལྟར་མཁྱེན་པར་གསོལ་ནས། གང་སྨོན་ལམ་དུ་བྱ་བ། རང་གཞན་གྱི་གནས་ 
སྐབས་དང་མཐར་ཐུག་གི་ཕན་བདེའི་འབྱུང་གནས་གཅིག་པུར་གྱུར་པ་སངས་
རྒྱས་ཀྱིབསྟན་པ་རིན་པོ་ཆེ་སྟེ། མདོ་སྡེ་རྣམས་ནས་རྒྱ་ཆེར་གསུངས་པ་བཞིན་
སྔོན་སློབ་ལམ་དུ་སྟོན་པ་མཆོག་དང་རྒྱལ་སྲས་བྱང་ཆུབ་སེམས་དཔའ་འཕགས་
པ་མཆོག་གཞན་རྣམས་ཀྱིས་ཀྱང་སྐུ་སྲོག་ཕངས་མེད་དུ་བཏང་ནས་ཡང་དང་
ཡང་དུ་དཀའ་བས་བཙལ་ཞིང་ཐུགས་ལ་བརྣགས་པའི་དོན། འཆད་འགྱུར་ལྟར་
མདོ་སྔགས་ཀྱི་ལུས་རྫོགས་ཤིང་ཆེ་ཡོན་དཔག་མེད་དང་ལྡན་པ། རང་བྱུང་སྤྲུལ་
སྐུ་འཆི་མེད་རྡོ་རྗེའི་སྐུ་བརྙེས་པ་མཚོ་སྐྱེས་རྒྱལ་བ་གཉིས་པའི་བསྟན་པ་སྔ་འགྱུར་
གྱི་རིང་ལུགས་འཁྲུལ་པའི་དྲི་མ་དང་བྲལ་བ་ཉིད་ཕྱོགས་དུས་གནས་སྐབས་ཀུན་
ཏུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག དེ་དེ་བཞིན་དུ་འགྲུབ་
པར་བྱིན་གྱིས་བརླབ་ཏུ་གསོལ་སྙམ་དུ་སྙིང་ཐག་པ་ནས་སྨོན་པ་སྟེ། ཚིག་འོག་
མའི་དོན་ཕྱི་མ་ཀུན་ལ་སྦྱོར་བར་བྱའོ། ། གཉིས་པ་ནི། མཁན་སློབ་ཆོས་རྒྱལ་
255

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
སོགས་ཚིག་བཅད་གཉིས་ཏེ། དེ་ཡང་། སྔོན་གྱི་ཐུགས་བསྐྱེད་ཀྱི་རྒྱུ་ལས་གངས་ 
ཅན་པ་རྣམས་ལ་སངས་རྒྱས་ལས་ཀྱང་བཀའ་དྲིན་ཆེ་བ་མཁན་སློབ་ཆོས་རྒྱལ་ 
བི་མ་བཻ་རོ་སོགས་སྤྲུལ་པའི་ལོ་པཎ་གྱི་ཚོགས་རྣམས་དང༌། བརྒྱུད་པ་གསུམ་ 
མམ་དྲུག་དང་ལྡན་པའི་བཀའ་གཏིར་གྱི་རིག་འཛིན་བརྒྱུད་པའི་བླ་མ་དམ་པྰ་ 
རྣམས་དང་ཡི་དམ་རྒྱུད་སྡེ་བཞི་དྲུག་གི་ལྷ་ཚོགས་གནས་གསུམ་གྱི་དཔའ་བོ་ 
དང་མཁའ་འགྲོ། མ་མགོན་གཟའ་རྡོར་སོགས་ཡེ་ཤེས་དབྱིངས་ཀྱི་དལ་མཐོང་ 
ཞིང་། སངས་རྒྱས་ཀྱི་བསྟན་པ་སྲུང་བར་ཞལ་གྱིས་བཞེས་པའི་རྒྱུད་གསུམ་དམ་
ཅན་དྲེགས་པའི་སྡེ་ཚོགས་དང་བཅས་པ་སྟེ། སྔ་འགྱུར་རྩྭ་བ་གསུམ་གྱི་དཀྱིལ་ 
འཁོར་གྱི་ལྷ་ཚོགས་རྣམས་དགོངས་སུ་གསོལ། ཐུབ་པའི་བསྟན་པ་མདོ་སྡེ་ 
སྣོད་གསུམ་དང་སྔགས་རྒྱུ་སྡེ་བཞི་སོགས་ཀྱི་ཐེག་པ་རིམ་དགུའི་ཆོས་ཚུལ་མཐའ་
དག ཐུགས་བསྐྱིད་བརྩོན་པ་ཆེན་པོས་གངས་ཅན་གྱི་ལྗོངས་སུ་ཐུགས་བརྩེ་ 
བས་དྲངས་ཟིན་པར་གྱུར་པ་དེ་ཉིད། ཆེས་ཆེར་སྤེལ་བའི་རྡོ་རྗེའི་དམ་ཚིག་
གཉེན་པོ་རྗེས་སུ་དགོངས་ནས་མཚོ་སྐྱེས་རྒྱལ་བའི་བསྟན་པ་རྒྱས་པར་མཛོད་ཅིག་
པའམ་གྱུར་ཅིག
གཉིས་པ་བསྟན་པའི་ཆེ་བ་བརྗོད་པ་ལ། ཉམས་སུ་ལེན་བྱ་བསྟན་པ་དམ་ཆོས་
ཀྱི་ཆེ་བ་དང་། ཇི་ལྟར་ཉམས་སུ་ལེན་ཞིང་འཛིན་ཚུལ་གྱི་ཆེ་བ་གཉིས་ལས། དང་ 
པོ་ལ། སྒྱུར་བྱེད་ལོ་པཎ་གྱི་ཆེ་བ་དང་། བསྒྱུར་བྱ་ཆོས་ཀྱི་ཆེ་བ་གཉིས། དང་པོ་ 
ནི༑ ཕྱོགས་དུས་རྒྱལ་བའི་སོགས་ཚིགས་བཅད་གསུམ་སྟེ། དེ་ཡང་། ཕྱོགས་བཅུ་ 
དུས་བཞིའི་རྒྱལ་བའི་སྐུ་གསུང་ཐུགས་རྡོ་རྗེ་ཡི་རང་གཟུགས། རྒྱལ་སྲས་འཕགས་ 
པ་རིགས་གསུམ་སེམས་དཔའི་སྒྱུ་འཕྲུལ་རྡོ་རྗེའི་རོལ་མོའམ་རོལ་གར་ཏེ། སྤྱན་
256

༄༅། །ཟབ་གཏེར་ཆོས་ཀྱི་མཛོད་ཁང་།
རས་གཟིགས། པད་འབྱུང་། གསང་བདག་མཁན་ཆེན། འཇམ་དཔལ་སྤྲུལ་པའི་ 
ཆོས་རྒྱལ་ཆེན་པོ་ཡིས། སྔོན་གྱི་ཐུགས་བསྐྱེད་བཙན་པོ་གསེར་གྱི་ཤིང་རྟས། བོད་ 
གང༵ས་ཅན་པའི་གདུལ་བྱའི་བསོད་ནམས་ཀྱི་མཁའ་ལ། ཕན་བདེའི་འོད་ཟེར་ 
སྟོང་ཕྲག་འཕྲོ་བའི་རྒྱལ་བསྟན་གྱི་ཉི་མ་གསལ་བར་འདྲེན་པར་མཛད་པ་ཡི།མཚོ་
སྐྱེས་རྒྱལ་བའི་བསྟན་པ་རྒྱས་གྱུར་ཅིག དེ་བཞིན་དུ་སངས་རྒྱས་རྣམ་པར་སྣང་
མཛད་སོགས་རྒྱལ་དང་རྒྱལ་སྲས་འཕགས་པ་ཆེན་པོའི་ཚོགས་རྣམས་ཀྱང་། བོད་
ཡུལ་དུ་སངས་རྒྱས་ཀྱི་བསྟན་པ་སྤེལ་བའི་ཕྱིར་བསམ་བཞིན་དུ། བཻ་རོ་སྐ་ཅོག་
ནམ་སྙིང་སོགས་སྤྲུལ་པའི་ལོ་ཙཱ་བ་དང༌། འཕགས་ཡུལ་གྱི་པཎ་གྲུབ་ཆེན་པོ་
རྣམས་ཀྱི་ཟློས་གར་སྟེ་སྐྱེ་སྲིད་ཉེ་བར་བཟུང་ནས། ཉེས་སྐྱོན་གྱི་དྲི་མས་བསླད་
པ་མེད་པའི་རྒྱལ་བསྟན་ལུང་རྟོགས་བཤད་སྒྲུབ་ཀྱི་ནོར་བུའི་རྒྱལ་མཚན་མངོན་
པར་སྒྲེང་བས། སྲིད་ཞིའི་དབུལ་བ་སེལ་ཞིང་དོན་གཉིས་ཀྱི་འདོད་དགུའི་ཆར་
གདུལ་བྱའི་སྐལ་བ་དང་འཚམ་པར་འབབ་པ་ཡི། མཚོ་སྐྱེས་རྒྱལ་བའི་བསྟན་
པ་རྒྱས་གྱུར་ཅིག དེ་ཡང་ཐུན་མོང་བ་སྒྲ་ཚད་བཟོ་གསོ་སོགས་རིག་པའི་གནས་ 
དང་། ཐུན་མིན་གསུང་རབ་མདོ་སྡེ་སྣོད་གསུམ། སྔགས་རྒྱུད་སྡེ་དྲུག་སོགས་ 
མཐའ་དྲུག་དང་ཚུལ་བཞིས་བཅིངས་པ། གྲུབ་པ་ཐོབ་པ་དང་འཕགས་པའི་སྤྱོད་ 
ཡུལ་ལས། སོ་སྐྱེའི་བློས་ཕིགས་པར་དཀའ་བའི་གཞུང་དང་མན་ངག་ཟབ་མོ་ 
ཀུན་ཀྱང་། སངས་རྒྱས་དངོས་དང་འདྲ་བའི་སྤྲུལ་པའི་ལོ་པཎ་རྣམས་ཞལ་འཛོམས་ 
པསཾ། དེ་དག་ངེས་པའི་ཚིག་དང་། བརྗོད་བྱའི་དོན་སོགས་སོ་སོ་ཡང་དག་པར་ 
རིག་པ་བཞི་ལ་དབང་འབྱོར་པའི་སྟོབས་ཀྱིས། གཞན་ལ་ལྟོས་པ་མེད་པར་རང་ 
དབ༵ང་གིས། ཚིག་དོན་གཉིས་ཀ་མ་ནོར་བ་སྟེ་ཚིག་ལ་ལྷག་ཆད་དང་། དོན་ལ་
257

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནོར་འཁྲུལ་མེད་པར་ཐོག་མར་བསྒྱུར་པར་དུ་སྐད་གསར་བཅད་་སོགས་ཀྱིས་བཅོས་ 
ཤིང་ཞུས་ཏེ་ལེའུ་དང་བམ་པོ་ཚུན་གྱིས་ཚད་བཟུང་། མཐར་ཉན་བཤད་དང་ 
སྒོམ་སྒྲུབ་ཀྱིས་གཏན་ལ་ཕབ་པ་ཡིས། བོད་གང༵ས་ཅན་གྱི་ལྗོངས་སུ་དམ་པའི་
ཆོས་ཀྱི་སྣང་བའི་སྒོ་ཆེན་པོ་ཐོག་མར་ཕྱེས་པ་ཡི་མཚོ་སྐྱེས་རྒྱལ་བའི་བསྟན་པ་
རིན་པོ་ཆེ་དེ་ཉིད་རྒྱས་པར་གྱུར་ཅིག
གཉིས་པ་བསྒྱུར་བྱ་ཆོས་ཀྱི་ཆེ་བ་ལཾ། རྒྱ་ཆེ་བ་བསྟན་པ་ཡོངས་སུ་རྫོགས་པའི་ 
ཆེ་བ་དང༌། ཟབ་པ་བསྟན་པའི་སྙིང་པོ་དང་ལྡན་པའི་ཆེ་བ་གཉིས་ལས། དང་ 
པོ་ལ་གསུམ། གཞུང་བཀའ་དང་དགོངས་འགྲེལ་ཚང་བའི་ཆེ་བ། བཀའ་གཏེར་ 
མདོ་སྔགས་ཟུང་འབྲེལ་གྱི་ཆེ་བ། ལྟ་སྤྱོད་རྨད་བྱུང་ཟུང་འབྲེལ་གྱི་ཆེ་བའོ། ། 
དང་པོ་ནི། སྐལ་བཟང་གདུལ་བྱས་སོགས་ཏེ། དེ་ཡང་སྔོན་བསགས་ཀྱི་སྐལ་བ་
བཟང་པོ་དང་ལྡན་པའི་རྗེས་འཇུག་གི་གདུལ་བྱས་རང་རང་གི་སྐལ་བ་དང་འཚམ་ 
པར་ཐེག་པ་ཆེ་ཆུང་གི་མདོ་དང་འབྲས་བུ་སྔགས་ཀྱི་ཚུལ་ཕྱི་ནང་རྣམས། རང་ 
རང་གང་འདོད་པ་དེ་ཉིད་ཉམས་སུ་ལེན་པ་ལ་གཞན་གྱི་དྲིང་ལ་མི་འཇོག་པ་སྟེ་ 
གཞན་ལ་ལྟོས་མི་དགོས་པར། ལྀགས་པར་གསུངས་པའི་བཀའ་དང་། དེའི་
དགོངས་པ༵་ཤིང་རྟ་ཆེན་པོ་རྣམས་ཀྱིས་ཇི་ལྟར་བཀྲལ་བའམ་འགྲེལ་བའི་གཞུང་ 
གདམས་ངག་ཟབ་མོ་དང་བཅས་པ་ཀུན་ཏེ་ལམ་གྱི་ལུས་ཡོངས་སུ་རྫོགས་པ་མཚོ་ 
སྐྱེས་རྒྱལ་བའི་བསྟན་པ་རྒྱས་པར་གྱུར་ཅིག གཉིས་པ་ནི། བདེན་གསུང་བཀའ་ 
ཡི་སོགས་ཏེ། གཉིས་སུ་མེད་པར་བདེན་པར་གསུང་པ་ནི་སངས་རྒྱས་ཉིད་ཡིན་ 
པས་དེས་གསུངས་པའི་བཀའ་ཡི་རྒྱ་མཚོ་ཆེན་པོ་ཟབ་ཅིང་གཏིང་དཔག་དཀའ་
བའི་རིང་བརྒྱུད་ཀྱི་ཆུ་བོ་མ་ཆད་པ་ལ། དམ་ཉམས་དང་རྟོག་གེས་བསླད་གཞུག་
258

༄༅། །ཟབ་གཏེར་ཆོས་ཀྱི་མཛོད་ཁང་།
ཏུ་མེད་པར་རྡོ་རྗེ་འཆང་དང་། གྲུབ་པའི་རིག་འཛིན་དང་། དབྱིངས་ཀྱི་མཁའ་ 
འགྲོས་རྒྱས་བཏབ་པ། དུས་སུ་བབ་པ་ན་གདུལ་བྱའི་སྣོད་དང་འཚམ་པར་འབྱུང་ 
བས་བྱིན་རླབས་ཀྱི་ཚན་ཁ་གཞན་ལས་མྱུར་བའི་ཉེ་རྒྱུད་ཟབ་མོའི་ཆོས་གཏེར་ 
ཡིད་བཞིན་གྱི་ནོར་བུས་མངོན་པར་མཛེས་ཤིང༌། རྒྱུ་པར་ཕྱིན་སོགས་མཚན་ 
ཉིད་ཐེག་པའི་མདོ་དང༌། འབྲས་བུ་གསང་ཆེན་ངེས་པ་སྔགས་ཀྱི་ལམ་སྲོལ་ 
བཟང་པོ་གཉིས། གང་ཟག་གཅིག་སངས་རྒྱས་པའི་ལམ་གྱི་ཆ་སྐྱིན་དུ་ཁྱེར་ཤེས་ 
པས་དེ་གཉིས་འགལ་མེད་ཟུང་དུ་འཇུག་པའམ་འབྲེལ་བའི་ལམ་བཟང་མཚོ་
སྐྱེས་རྒྱལ་བའི་བསྟན་པ་རྒྱས་པར་གྱུར་ཅིག
གསུམ་པ་ནི། རྨད་བྱུང་ཟ་ཧོར་སོགས་ཏི། དེ་ཡང་རྨད་བྱུང་ཟ་ཧོར་མཁན་ 
པོའི་སྤྱོད་པ་ནི། ཉན་ཐོས་རྩ་བའི་སྡེ་པ་བཞིའི་ནང་ནས། གཞི་ཐམས་ཅད་ཡོད་ 
པར་སྨྲ་བའི་ལུགས་ལྟར་ཕྱི་འདུལ་བ་སོ་ཐར་གྱི་ལག་ལེན་དང་ཀུན་སྤྱོད་རྣམ་པར་ 
དག་པའི་ངང་། ནང་བྱང་ཆུབ་མཆོག་ཏུ་སེམས་བསྐྱེད་ནས། སྤྱོད་པ་ཕ་རོལ་ 
ཏུ་ཕྱིན་པ་དྲུག་དང་འབྲེལ་བ་སྟེ། དེ་དང་སངས་རྒྱས་ཀྱིས་ལུང་བསྟན་པའི་ 
སྐྱེས་ཆེན་མཚུངས་པ་མེད་པ་དཔལ་ལྡན་ཀླུ་ཡི་ལྟ་བ་སྟེ་གཉིས་སོ། །ལྟ་སྤྱོད་ཟུང་ 
དུ་འབྲེལ་དགོས་པར་བརྒྱུད་པའི་བཀའ་སྲོལ་འདི་ཉིད་དུ་བཀའ་གཙིགས་ཀྱི་ཕྱག་ 
རྒྱས་བཏབ་པ་ཡིན་ཏེ། དེའང་ཧྭ་ཤང་སུན་ཕྱུང་བའི་རྗེས་སུ་རྒྱལ་པོའི་བཀས་ 
བཅད་དེ། ལྟ་བ་ཀླུ་སྒྲུབ་ཀྱི་ལུགས། སྤྱོད་པ་འདུལ་བ། ཉམས་ལེན་རྒྱུད་སྡེ་འོག་ 
མ་གསུམ་ལ་བརྟེན་པར་གནང་། བླ་མེད་ཀྱི་རྒྱུད་རྣམས་ཆེས་གཉན་ཞིང་གསང་
བ་སྲུང་བ་ལ་ཐུགས་སྒམ་པས་དེ་དུས་ཁྱབ་བརྡལ་དུ་སྤྱོད་དུ་མེད་པས་དངོས་སུ་ 
མ་གསུངས་པར་སྦས་པ་ཡིན་ལ། དེ་ཡང་དཔལ་ལྡན་ཀླུའི་ལྟ་བ་ནི། བདག་ཉིད་
259

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཆེན་པོ་འདི་ཉིད་ཀྱིས། བཀའ་འཁོར་གསུམ་གྱི་དགོངས་འགྲེལ་དུ། གཏམ་ 
ཚོགས། རིགས་ཚོགས། བསྟོད་ཚོགས་ཏེ་ཚོགས་གསུམ་མཛད་པ་ལས། ཕྱི་མ་ 
གཉིས་ཀྱི་ངེས་དོན་ཟབ་གནད་གཅིག་པར། སྣང་སྟོང་གང་གིའང་ཕྱོགས་སུ་མ་ 
ལྷུང་བའི་ཟུང་འཇུག་འདུས་མ་བྱས་ཆེན་པོ། ཡེ་ནས་དག་པའི་ཆོས་ཉིད་སྤྲོས་ 
མཐའ་ཀུན་བྲལ། སྒྲོ་འདོགས་སོ་གཉིས་དང་བྲལ་བའི་ཆོས་ཀྱི་དབྱིངས། སྲིད་ 
ཞིའི་མཐའ་ལ་མི་གནས་པའི་ཤེས་རབ་ཀྱི་ཕ་རོལ་ཏུ་ཕྱིན་པ། ངོ་བོ་རྣམ་ཐར་
གསུམ་ལྡན། སྟོང་ཆ་ནས་ཆོས་སྐུ་དང་སྣང་ཆ་ནས་གཟུགས་སྐུ་སོགས་ཟག་མེད་ 
དབྱིངས་ཀྱི་ཡོན་ཏན་རྣམས་དང་འདུ་འབྲལ་སྤངས་པའི་མཚན་ཉིད་ཅན། སྨྲ་
བསམ་བརྗོད་མེད་བློ་འདས་ཀྱི་ཡེ་ཤེས། འཕགས་པ་རྣམས་ཀྱི་སོ་སོ་རང་རིག་ 
པའི་སྤྱོད་ཡུལ་དུ་གྱུར་པའི། ཐེག་མཆོག་འབྲས་བུའི་དབུ་མ་ཆེན་པོའི་དོན་
ཉིད་རྟོགས་ན་རྟག་ཆད་སོགས་མཐར་འཛིན་གྱི་འཆིང་བ་ཐམས་ཅད་གཅོད་
ནུས་པས་ན་དབུ་མའི་ལམ་ཡིན་གྱི། དེ་ལས་གཞན་དུ་དེ་གཉིས་འགལ་བར་ 
བཟུང་ནས། སྣང་སྟོང་གང་རུང་རེའི་མཐའ་ལ་ཞེན་ནས། རང་རང་གི་ཞེ་འདོད་ 
དང་མཐུན་པར་དགག་སྒྲུབ་ཀྱི་ཅ་ཅོ་སྒྲོགས་པ་ནི་དབུ་མའི་ལམ་མ་ཡིན་ཏེ། 
ཙམ་གྱིས་སྤྲོས་པའི་མཐའ་ཀུན་ཁེགས་མི་ནུས་ཤིང་བྱིས་པ་རྟོག་གེའི་ས་ལས་ཀྱང་ 
འདའ་བར་མི་ནུས་པས་སོ། །
དེས་ན་བདེན་པ་གཉིས་ཀྱང་། ཤེས་བྱ་ཡུལ་གྱི་སྒོ་ནས་སྣང་སྟོང་ངོ་བོ་གཅིག་ 
ལ་ལྡོག་པ་ཐ་དད་དང་། ཤེས་བྱེད་ཡུལ་ཅན་གྱིས་མཐོང་ཚུལ་ལམ་རྟོགས་ཚུལ་ནས་
གཅིག་པ་བཀག་པའི་ཐ་དད་ལྟ་བུར་དོན་གྱིས་འགྱུར་ནའང་། མཐར་ཐུག་དོན་ 
དམ་པའི་ངོས་ན་དེ་གཉིས་ཀའང་དབྱེ་གཞི་ཟད་པའི་དབྱེར་མེད་རྣམ་དག་ཆེན་
260

༄༅། །ཟབ་གཏེར་ཆོས་ཀྱི་མཛོད་ཁང་།
པོར་ཤེས་དགོས་ཏེ། ཡིད་བཞིན་རིན་པོ་ཆེའི་མཛོད་ལས། ཀུན་རྫོབ་རྣམ་ཆད་ 
རྣམ་དབྱེའི་ཡུལ་འདས་པས། །བཏགས་པའི་བདེན་གཉིས་འདས་ཕྱིར་སྤྲོས་ཀུན་ 
ཞི༑ ༑བདེན་པ་དབྱེར་མེད་གྲུབ་དང་མ་གྲུབ་མེད། །དབྱིངས་ལ་སྣང་སྟོང་རང་ 
བཞིན་གཉིས་མེད་པས། །བདེན་པ་དེ་ཡང་དབྱེར་མེད་ཅེས་བརྗོད་དོ། །ཅེས་ 
གསུངས་པ་ལྟར།ཐ་སྙད་དུ་དག་མ་དག་གཉིས་ཆོས་འགལ་བས་འདྲེས་མེད་
པའི་ཕྱིར། མ་འདྲེས་པ་ལ་དབྱེར་མེད་པས་ཀྱང་རང་བཞིན་རྣམ་དག་ཏུ་གྲུབ་ 
པ་ཡིན་ནོ། །དེ་ལྟར་ཤེས་ན་རྒྱུད་བླ་སོགས་བྱམས་གཞུང་དང་། ཤིང་རྟ་ཆེན་པོ་ 
ཐོགས་མེད་ཀྱི་བཞེད་པའང་འདི་དང་ཕན་ཚུན་སྦྲང་རྩིའི་རོ་གཟུགས་བཞིན་འགལ་ 
མེད་དུ་འགྱུར་བས་དོན་ཆེན་པོ་དང་ལྡན་པ་ཡིན་ཏེ། རྡོ་རྗེ་འཆང་མཁྱེན་བརྩེའི་
དབང་པོས་མཛད་པའི་ཐེག་པའི་རྣམ་དབྱེ་གསལ་བར་བྱེད་པའི་གཏམ་ལས། 
དཔལ་ལྡན་ནཱ་ག་རྫུ་ན་ཡིས། །ཐལ་འགྱུར་གྲུབ་མཐའི་རྒྱལ་རྔ་ཆེ། །སྲིད་རྩེའི་ 
བར་དུ་བརྡུང་བ་ལས། །བདེན་པ་གཉིས་ཀྱི་རྣམ་གཞག་ཀྱང༌། །འཕགས་དང་སོ་ 
སྐྱེའི་ངོ་སྐལ་ཏེ། །དཔེར་ན་གཉིད་ཀྱི་མཐུས་བསྐྱེད་པའི། །རྨི་ལམ་སད་ཚེ་མེད་ 
བཞིན་ནོ། །སྔར་སྨོས་གཏན་ཚིགས་དེ་རྣམས་ཀྱིས། །གཞན་སེལ་སྐྱེས་པ་མེད་སྒྲུབ་ 
ཀྱང་། །དོན་དུ་དེ་ཡང་སྒྱུ་མ་བཞིན། །བདེན་ཞེན་ཉིད་དུ་ཁས་མ་བླངས། ། དེ་ 
ཕྱིར་ཁས་ལེན་བྲལ་བ་ནི། །ལྟ་བའི་མཐར་ཐུག་ཉིད་དུ་འཇོག །གཞན་ཡང་རིག་ 
གཞུང་ཆེར་སྨྲ་དང་། །གཞན་གྱི་རྩོད་ངོར་བསྔགས་པ་ནི། །ཐལ་འགྱུར་ཉིད་དོ་རྩེ་ 
གཅིག་ཏུ། ། མཉམ་པར་བཞག་པའི་རྣལ་འབྱོར་དོན། །ཕྲ་བ་ནང་གི་དབུ་མའང་ 
བསྟན། །དེ་ཡིས་ཆོས་རྣམས་ཀུན་བརྟགས་དང༌། །གཞན་དབང་ཡོངས་གྲུབ་ 
གསུམ་དུ་བསྟན། །སོ་སོར་གཉིས་རེ་དབྱེ་བས་དྲུག །སྦྱང་གཞི་བདེ་གཤེགས་སྙིང་
261

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པོ་ནི། །སྣང་ཆས་གཟུགས་སྐུ་སྟོང་ཆ་ཡིས། །ཆོས་སྐུའི་ཡོན་ཏན་ལྷུན་གྱིས་གྲུབ། ། 
དེ་ལ་ཀུན་ཏུ་བརྟགས་པ་དང་། །གཞན་དབང་རིམ་གྱིས་སྦྱངས་པ་ལས། །མཐར་ 
ཐུག་གཞི་ཉིད་མངོན་གྱུར་པར། །སེམས་ཅན་བྱང་ཆུབ་སེམས་དཔའ་དང་། །དེ་ 
བཞིན་གཤེགས་པ་ཞེས་སུ་འདོད། །གཏེར་དང་འབྲས་བུའི་ཤིང་བཞིན་དུ། །གནས་
ལུགས་ཉིད་དང་རྒྱས་འགྱུར་གྱི། །རིགས་དེ་རྣམ་གཉིས་རྫོགས་པའི་མོད། །བླ་
མེད་སྙིང་པོར་གཤེགས་པར་ངེས། །འདི་ནི་ས་བཅུའི་དབང་ཕྱུག་མཆོག །རྒྱལ་
ཚབ་མ་ཕམ་པ་ཡིས་བཞེད། །ཚུལ་དེར་ཕྱོགས་སྔ་སྨྲ་བ་རྣམས། །ཡིད་སྲུབས་
མཐུ་ཡིས་སྒྲིབ་པར་ངེས། །ཅི་ཕྱིར་ཤིང་རྟ་ཆེན་པོ་གཉིས། །དགོངས་དོན་མཐར་
ཐུག་གཅིག་བསྡུས་གང༌། །འཕགས་བོད་མཁས་པའི་རྣམ་དཔྱོད་ཀྱིས། །འཆད་
རྩོད་རྩོམ་པས་གསལ་མཛད་ཅིང༌། །ནང་གི་རྣལ་འབྱོར་ཆེ་བརྙེས་པའི། །གྲུབ་
མཆོག་ཀུན་ཀྱང་འདི་བཞེད་དོ། །གཞན་ཡང་འཁོར་ལོ་དང་པོ་ཡིས། །བསོད་ 
ནམས་མ་ཡིན་ལས་ལྡོག་པའི། །གཏམ་གྱིས་ཉན་རང་ཐེག་པ་བསྟན། །བར་པས་ 
བདག་ལས་ལྡོག་བྱས་ཏེ། །བདག་མེད་དབུ་མའི་ལམ་བཟང་འཆད། །ཐ་མས་ལྟ་ 
གཞི་ཀུན་སྤངས་ནས། །ངེས་དོན་སྙིང་པོའི་སྒྲ་ཆེན་བསྒྲགས། །
ཞེས་གསུངས། དེར་མ་ཟད་འདི་ཉིད་གཞིར་བཞག་གིས་སྔགས་ཀྱི་གཞིའམ་ 
རྒྱུའི་རྒྱུད་དུ་བཞག་པའི་སྐབས་སུའང་། ངོ་བོའི་གཞི་དང་བཏགས་པའི་གཞི་ 
གཉིས་སུ་དབྱེ་བ་དང་། གཞན་ཡང་བྱ་སྤྱོད་ཀྱི་དེ་ཁོ་ན་ཉིད་སོགས་དང༌། མ་ 
ཧཱའི་བདེན་གཉིས། ཨ་ནུའི་དབྱིངས་ཡེ། ཨ་ཏིའི་རང་བྱུང་ཡེ་ཤེས། མཐར་ཕྱིན་ 
རྫོགས་ཆེན་གྱི་གཞི་ཀ་དག་ལྷུན་གྲུབ་ཟུང་འཇུག་སོགས་ཀྱང་འདི་ལས་གཞན་དུ་ 
མ་གྱུར་པའི་ཕྱིར། མདོ་སྔགས་ཀྱི་ཟབ་གནད་ཐམས་ཅད་བསྡུས་ནས་ཉམས་སུ་
262

༄༅། །ཟབ་གཏེར་ཆོས་ཀྱི་མཛོད་ཁང་
ལེན་ཤེས་པ་སོགས་དགོས་པ་མཆོག་དང་ལྡན་ཏེ། མདོར་ན་སྔགས་ཀྱི་ལྟ་བ་མཐར་ 
ཐུག་སྣང་སྲིད་ཡེ་སངས་རྒྱས་པའི་དོན་གྱི་གནད་ཀྱང་འདི་ལ་ཐུག་པ་ནི། རྒྱུད་ 
ལས། བཅིངས་མེད་རྣམ་པར་གྲོལ་མེད་པའི། །ཡེ་ནས་ལྷུན་རྫོགས་སངས་རྒྱས་ 
ཆོས། །ཞེས་དང་། མན་ངག་ལམ་རིམ་ལས། རྒྱལ་འགྲོས་མ་མཛད་མ་བཅོས་ 
པར། །རང་བཞིན་ངང་གིས་དབྱེར་མེད་པ། །ཞེས་དང༌། པདྨའི་ལམ་རིམ་ཆེན་ 
མོ་ལས།ཡེ་ནས་སངས་རྒྱས་པའི་གནས་ལུགས་ནི་རང་རིག་པ་བྱང་ཆུབ་ཀྱི་སེམས་ 
གཉིས་ཆོས་འཁྲུལ་པ་སངས་ལ་གཉིས་མེད་ཡེ་ཤེས་རྒྱས་པས་སངས་རྒྱས་
སོ༑ ༑དེ་ཡང་འཁྲུལ་པ་ཡོད་པ་གཅིག་མེད་པར་སངས་ནས། གཉིས་མེད་ཡེ་ 
ཤེས་མེད་པ་གཅིག་ཡོད་པར་རྒྱས་པ་མ་ཡིན་ཏེ། གཤིས་ལ་འཁྲུལ་པ་མ་གྲུབ་ཅིང་ 
ངོ་བོ་གཉིས་མེད་ཡེ་ཤེས་སུ་རྒྱས་པས་ཡེ་ནས་སངས་རྒྱས་པ་ཡིན་ཏེ། རང་བཞིན་ 
སྟོང་པ་ཆོས་སྐུ། རང་མདངས་གསལ་བ་ལོངས་སྐུ། གསལ་སྟོང་གཉིས་མེད་སྤྲུལ་ 
སྐུ༑ རང་བཞིན་སྟོང་པ་ཇི་ལྟ་བ། རང་མདངས་གསལ་བ་ཇི་སྙེད་པ། གསལ་སྟོང་ 
གཉིས་མེད་དམ་དབྱེར་མེད་དེ་མཁྱེན་པའི་ཡེ་ཤེས་སོ། ། 
གཤིས་ལ་འཁྲུལ་པ་མེད་པས་སྤངས་པ་ཕུན་ཚོགས། ངོ་བོ་གཉིས་མེད་དུ་ཡོད་ 
པ་རྟོགས་པ་ཕུན་ཚོགས། དེ་ལྟར་ཡེ་ནས་སངས་རྒྱས་མ་ཡིན་ན་བསྒོམས་ཀྱང་ 
སངས་རྒྱས་སུ་མི་འགྱུར་ཏེ། ས་ལེ་སྦྲམ་ཡེ་ནས་གསེར་མ་ཡིན་ན་བྱས་ཀྱང་གསེར་ 
དུ་མི་འགྲོ་བ་བཞིན་ནོ། །ཞེས་གསུངས་པ་སོགས་བསྟོད་ཚོགས་ཀྱི་དགོངས་པ་ 
དང་སྒྲ་ཇི་བཞིན་པར་འབྱོར་པའི་ཕྱིར། སྔ་འགྱུར་གྱི་ལོ་པཎ་སྐྱེས་མཆོག་རྣམས་ 
དང་། ཕྱིས་དུས་ཀུན་མཁྱེན་ཆོས་ཀྱི་རྒྱལ་པོ་དང་། རྗེ་སྨིན་གླིང་པ་སྐུ་མཆེད། 
ཆོས་རྗེ་ཀཿཐོག་པ་ཡབ་སྲས་བརྒྱུད་པར་བཅས་པས་མཚོན་སྔ་འགྱུར་ཟོལ་མེད་
263

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཀྱི་རིང་ལུགས་འཛིན་པ་ཀུན་གྱིས་གྲུབ་མཐའི་ཞལ་བཞེས་འདི་བཞིན་མཛད་པ་
འབའ་ཞིག་སྟེ་སོ་སོའི་གསུང་རབ་ཀྱིས་དཔང་པོར་བྱས་པ་ལྟར་ལ། ཞིབ་པར་
རང་ལུགས་ཀྱི་གྲུབ་མཐའི་ཁས་ལེན་དང་ལུང་རིགས་ཀྱི་རྩོད་སྤོང་སོགས་ནི་ཀུན་
མཁྱེན་བླ་མ་འཇམ་དཔལ་དགྱེས་པའི་གསུང་རབ་ལས་ཤེས་པར་བྱ་བ་ཁོ་ན་སྟེ།
འདི་དང་མཉམ་པ་ནི་རང་གཞན་གྱི་ཕྱོགས་གང་ནའང་མ་དམིགས་པའི་ཕྱིར་རོ། །
དེ་ལྟ་བུའི་ལྟ་སྤྱོད་ངོ་མཚར་རྨད་དུ་བྱུང་བའི་མཚོ་སྐྱེས་རྒྱལ་བའི་བསྟན་པ་རྒྱས་
གྱུར་ཅིག
གཉིས་པ་ཟབ་པ་བསྟན་པའི་སྙིང་པོ་དང་ལྡན་པའི་ཆེ་བ་ལ། སྤྱི་དང་། བྱེ་བྲག་ 
གཉིས་ལས། དང་པོ་ལ། ཉམས་སུ་བླང་བྱ་ཆོས་ཀྱི་ཆེ་བ། དེ་ལ་བསླད་མ་ཞུགས་ 
པའི་ཆེ་བ། ཟབ་མོ་དེ་ལྟ་བུ་གཞན་ལ་མེད་པའི་ཆེ་བ་བསྟན་པ་གསུམ། དང་པོ་ 
ལ། རྒྱ་ཆེ་བ་རྒྱུད་སྡེའི་དབང་དུ་བྱས་པ་དང་། ཟབ་མོ་སྒྲུབ་སྡེའི་དབང་དུ་བྱས་ 
པ་གཉིས་ལས། དང་པོ་ནི། ཟབ་མོ་ནང་རྒྱུད་སོགས་ཏེ། དེ་ཡང་ཐོག་མའི་ 
འཇུག་སྒོ་དབང་ཐོབ་ཅིང་དམ་ཚིག་ལ་གནས་པ་གལ་ཆེ་བས། ལྟ་དགོངས་དང་ 
ལྡན་པའི་བླ་མས་སྣོད་ལྡན་གྱི་སློབ་བུའི་རྒྱུད་ཀྱི་རྩ་རླུང་ཐིག་ལེ་སེམས་དང་བཅས་ 
པ་སྟེ། གཉུག་མའི་སྒོ་གསུམ་ཡེ་ནས་རྡོ་རྗེ་བཞིའི་ངོ་བོར་སྒྲུབ་གཞིར་གནས་པ་ 
ཉིད། ཐབས་ཟབ་མོ་དབང་བཞིས་སད་པར་བྱས་ཏེ། འབྲས་བུ་སྐུ་བཞིར་སྨིན་ 
རུང་གི་ནུས་པ་ཁྱད་པར་ཅན་དུ་བྱས་ནས། དབང་སྲོག་དམ་ཚིག་ལ་གནས་པའི་ 
སྒྲུབ་པ་པོས། གང་ཉམས་སུ་བླང་བྱའི་ཆོས་ཟབ་མོ་མཐར་ཐུག་པ་ནི་ཐུན་མིན་ 
ནང་རྒྱུད་སྡེ་གསུམ་ཡིན་ཏེ། རྡོ་རྗེ་སེམས་དཔའ་སྙིང་གི་མེ་ལོང་གི་རྒྱུད་ལས། 
བསྐྱེད་པ་མ་ཧཱ་ཡོ་ག་ནི་ཆོས་ཐམས་ཅད་ཀྱི་གཞི་ལྟ་བུའོ། །རྫོགས་པ་ཨ་ནུ་ཡོ་
264

༄༅། །ཟབ་གཏེར་ཆོས་ཀྱི་མཛོད་ཁང་།
ག་ནི་ཆོས་ཐམས་ཅད་ཀྱི་ལམ་ལྟ་བུའོ། །རྫོགས་པ་ཆེན་པོ་ཨ་ཏི་ཡོ་ག་ནི་ཆོས་ 
ཐམས་ཅད་ཀྱི་འབྲས་བུ་ལྟ་བུའོ། །ཞེས་གསུངས། དེ་གསུམ་གྱི་ཁྱད་པར། མ་ 
ཧཱས་ཆོས་ཐམས་ཅད་སེམས་ཉིད་སྣང་སྟོང་དབྱེར་མེད་ཀྱི་ཆོ་འཕྲུལ་དུ་རྟོགས་པས་
ཐབས་བསྐྱེད་པའི་རིམ་པ་ལ་གཙོ་བོར་འདོད། ཨ་ནུས་དབྱིངས་དང་ཡེ་ཤེས་
གཉིས་སུ་མེད་པའི་བདེ་བ་ཆེན་པོའི་རྩལ་ལས་རང་ཤར་བར་རྟོགས་ནས་ཤེས་རབ་
རྫོགས་པའི་རིམ་པ་ལ་གཙོ་བོར་སྟོན་པ་ཨ་ཏིས། ཡེ་ནས་སྐྱེ་འགག་མེད་པའི་རིག་
པ་རང་བྱུང་གི་ཡེ་ཤེས་ཉིད་མ་འགགས་པར་རང་ཤར་བར་ཤེས་ནས་གང་ལའང་
ཆེད་འཛིན་དང་སྤང་བླང་མེད་པར་ཟུང་འཇུག་འོད་གསལ་གྱི་ལམ་ལ་གཙོ་བོར་
བྱེད་པ་སྟེ། འདི་གསུམ་ཡང་གདུལ་བྱ་ཞེ་སྡང་ཅན། འདོད་ཆགས་ཅན། གཏི་
མུག་ཅན། སྤྲོས་པ་དང་། བྱ་རྩོལ་ལྷོད་པ་གསུམ་དང་། དབང་པོ་དམན་འབྲིང་ 
མཆོག་གི་གདུལ་བྱ་ལ་དགོངས་ནས་གསུངས་སོ། ། 
དེ་གསུམ་གྱི་དགོངས་པའི་བཅུད་ཐུན་མོང་བ་བསྐྱེད་རྫོགས་རྣམ་པ་གསུམ་དང་།
ཐུན་མིན་མན་ངག་སྡེ་གསང་བ་སྙིང་ཐིག་འདི་དགོངས་པ་གཞི་ཀ་དག་གི་གནས་
ལུགས་གཏན་ལ་ཕབ་ནས་ཁྲེགས་ཆོད་ཅོག་བཞག་བཞིའི་སྒོ་ནས་ཉམས་སུ་ལེན་
པ་དང་། ལམ་ལྷུན་གྲུབ་ཐོད་རྒལ་གྱི་ཉམས་ལེན་གནད་ཆེན་པོ་གསུམ་གྱི་སྒྲོམ་
དུ་བཅུག་ནས་འོད་གསལ་གྱི་རྟགས་ཚད་སྣང་བ་བཞིས་གཏན་ལ་ཕབ་སྟེ་མངོན་
སུམ་ལམ་དུ་བྱེད་པའི་ཡེ་ཤེས་གསང་བའི་ལམ་མཆོག་ལ་བརྟེན་ནསུ། གནས་
སྐབས་ཀྱི་འབྲས་བུ་ལམ་གྱུར་གྱི་རིག་འཛིན་བཞིའམ་ལྔ་སོགས་དང༌། མཐར་ 
ཐུག་གི་འབྲས་བུ་སྙིགས་དུས་ཀྱི་ཚེ་ཐུང་གཅིག་ལ། འགྱུར་བཅས་རླུང་སེམས་ཀྱི་ 
འཕོ་བའི་ཆ་རྣམས། འགྱུར་མེད་ལྷན་སྐྱེས་བདེ་བ་ཆེན་པོའི་དབྱིངས་སུ་ཐིམ་
265

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ནས། ནང་དབྱིངས་ཀ་དག་གི་གྲོལ་སར། ལུས་འཇའ་ལུས། སེམས་ཆོས་སྐུར་ 
གྲོལ་ཏེ་གདོད་མའི་རྒྱལ་སར་གཤེགས་པའི་མངོན་རྟགས་དེང་སང་གི་བར་འབྱིན་ 
ནུས་པའི་ངོ་མཚར་གྱི་སྣང་བ་འབར་བ་ཅན་མཚོ་སྐྱེས་རྒྱལ་བའི་བསྟན་པ་རྒྱས་
གྱུར་ཅིག
གཉིས་པ་ནི། རབ་འབྱམས་ཞི་ཁྲོའི་སོགས་ཏེ། གང་ཞིག་བསྒྲུབ་བྱའི་ལྷ་རབ་ 
འབྱམས་རྩ་གསུམ་ཞི་ཁྲོའི་ཁྱབ་བདག་སྟེ་འཕྲོ་གཞིའམ་རྩ་བར་གྱུར་པ། འཇམ་ 
དཔལ་སྐུ། པདྨ་གསུང་སོགས་སྒྲུབཾ་སྡེ་ཆེན་པོ་བརྒྱད་པོ། རང་རང་གི་བཀའ་ 
བབས་ཀྱི་རིག་འཛིན། འཇམ་དཔལ་བཤེས་གཉེན། ནཱཾ་ག་རྫུ་ན། ཧཱུཾ་ཀ་ར། བིཾ་མ་ 
ལ༑ པྲ་བྷ་ཧསྟི་སོགས་རིག་འཛིན་བརྒྱད་སོ་སོའི་དགོངས་པའི་བཅུད། འཇམ་ 
དཔལ་སྐུ་འཁོར་ལོ་བཞི་ལ་བརྟེན་ནས་སྒྲུབ་པ། དེ་བཞིན་དུ། པདྨ་གསུང་རྟ་ 
སྐད་ཐེངས་གསུམ། ཡང་དག་ཐུགས་རུ་ལུ་འབྲུ་བརྒྱད། བདུད་རྩི་ཡོན་ཏན་སྣང་ 
སྲིད་བདུད་རྩི་རྣམ་དག ཕུར་པ་ཕྲིན་ལས་ཐལ་འབྱིན་རྣམ་པ་བཞི། རྦོད་གཏོང་ 
མ་མོ་རྩ་རླུང་བྱང་སེམས། འཇིག་རྟེན་མཆོད་བསྟོད་མཆོད་བསྟོད་བརྟེན་གསུམ།
དམོད་པ་དྲག་སྔགས་འབོད་རྦད་བསད་གསུམ་མམ་རྫོང་འཕྲང་སྲོག་གསུམ་གྱི་ 
དགོངས་པ་དང་། ཞར་བྱུང་བླ་མ་རིག་འཛིན་བསྙེན་སྒྲུབ་བཞིའི་སྒོ་ནས་སྒྲུབ་པ་ 
སོགས་སྤྱི་བྱེ་བྲག་གི་སྒྲུབ་བཀའ་དེ་ཐམས་ཅད་ཀུན་འདུས་པ་པདྨའི་བཀའ་སྲོལ་ 
བདེ་གཤེགས་འདུས་པ་ཚོམ་བུ་གཅིག་ཏུ་སྒྲུབ་པ་དང་། གཞན་ཡང་དཔལ་བཀའ་ 
འདུས་ཆོས་ཀྱི་རྒྱ་མཚོ་ཚོམ་བུ་ཉེར་གཅིག་ཏུ་སྒྲུབ་པ་སོགས་རྩ་གསུམ་ལྷག་པའི་ 
ལྷ་རབ་འབྱམས་སྤྱི་དང་བྱེ་བྲག་གི་སྒྲུབ་བཀའ་མཐའ་དག་གཅིག་ཏུ་འཁྱིལ་
བའམ་འདུས་པའི་མཚོ་ཆེན་པོ། ལས་དང་གྲུབ་པ་སོགས་ཐུན་མོང་དང་མཆོག་
266

།ཟབ་གཏེར་ཆོས་ཀྱི་མཛོད་ཁང་།
གི་དངོས་གྲུབ་གང་དང་ཅི་འདོད་པ་སྒྲུབ་པ་ལ་དཀའ་བ་མེད་པའི་ངོ་མཚར་དང་ 
ཆེ་ཡོན་ཟབ་ཁྱད་རྨད་དུ་བྱུང་བའི་མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག
གཉིས་པ་དེ་ལ་བསླད་མ་ཞུགས་པའི་ཆེ་བ་ལ། ཚིག་ལ་བསླད་མེད་པ་དང་། 
དོན་ལ་བསླད་མེད་ཚུལ་གཉིས་ལས། དང་པོ་ནི། རྒྱུ་དང་འབྲས་བུའི་སོགས་ཏེ། 
དེ་ཡང་ཧེ་རུ་ཀ་གལྤ་ལས། མཚན་ཉིད་རྒྱུ་ཡི་ཐེག་པ་ཡིས། །སེམས་ཉིད་སངས་ 
རྒྱས་རྒྱུ་རུ་འདོད། །འབྲས་བུ་སྔགས་ཀྱི་ཐེག་པ་ཡིས། །སེམས་ཉིད་སངས་རྒྱས་ 
ཉིད་དུ་བསྒོམ། །རྒྱུ་དང་འབྲས་བུ་གང་ཡིན་པའི། ཕྱོགས་ཀྱང་རབ་ཏུ་ཤེས་པར་བྱ། ། 
ཞེས་གསུངས་པ་ལྟར་སེམས་ཉིད་སངས་རྒྱས་ཀྱི་རྒྱུ་ཙམ་དུ་ཤེས་ནས། སེམས་ 
བསྐྱེད་དང་ཕྱིན་དྲུག་སོགས་ལམ་ཚོགས་གཉིས་ལ་བསྐལ་པ་གྲངས་མེད་གསུམ་
སོགས་སུ་བརྩོན་པའི་མཐར། འབྲས་བུ་སངས་རྒྱས་ཉིད་གཟོད་ཐོབ་པར་འདོད་
པ་མཚན་ཉིད་རྒྱུ་ཡི་ཐེག་པ་དང་། སེམས་ཉིད་ད་ལྟ་ནས་སངས་རྒྱས་པའི་རང་
བཞིན་དབྱིངས་དང་ཡེ་ཤེས་དང་འབྲས་བུའི་དོན་དམ་སྟེ་དཀོར་བདུན་ངོ་བོ་ཉིད་
རྒྱུར་གྲུབ་པ་ལྷག་པའི་དོན་དམ་དང་། དེ་ལས་ཤར་བའི་ཕུང་ཁམས་སོགས་
རྟོག་ཚོགས་ཀྱི་ཆོས་ཀུན་སྐུ་དང་ཡེ་ཤེས་སུ་རྣམ་པར་དག་པ་ལྷག་པའི་ཀུན་རྫོབ་
སྟེ༑ དེ་ལྟ་བུ་བདེན་པ་གཉིས་ཀྱང་ཡེ་ནས་དབྱེར་མེད་པར་ལྷག་པའི་ཆོས་སྐུ་
ཆེན་པོར་འཁོར་འདས་ཀྱི་ཆོས་ཀུན་དབྱེ་བསལ་མེད་པར་སངས་རྒྱས་པའི་རང་
བཞིན་སྣང་སྲིད་དག་མཉམ་ཆེན་པོ་ཉིད། གཞི་རྒྱུད་རང་བཞིན་ལྷུན་གྱིས་གྲུབ་
པའི་དཀྱིལ་འཁོར་དུ་ལྟ་བས་གཏན་ལ་ཕབ་ཅིང་། སྒོམ་སྤྱོད་འབྲས་བུའི་ཆོས་ 
ཀུན་ཀྱང་དེའི་ངང་དུ་ལ་བཟླས་པས། འབྲས་བུ་ཕྱི་དུས་ལ་མི་རེ་བར་ད་ལྟ་ནས་
སངས་རྒྱས་པར་འདོད་པ་ཐུན་མིན་རྡོ་རྗེ་ཐེག་པ་སྔགས་བླ་མེད་ཀྱི་གྲུབ་མཐའ་སྟེ།
267

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དེ་གཏན་ལ་འབེབས་ཚུལ་ཡང་། མཚན་ཉིད་དང་རྒྱུད་ཐམས་ཅད་ཀྱི་ལུང་གི་ 
སྤྱི་དཔལ་གསང་བ་སྙིང་པོ་ལས། ཨེ་མ་ཧོ་ཡེ་ནས་གསང་བའི་ཆོས། །སྣ་ཚོགས་ 
སྣང་ལ་རང་བཞིན་གསང་། །ངོ་བོ་ཉིད་ཀྱིས་རབ་ཏུ་གསང༌། །གཞན་དུ་མིན་ 
ལས་ཤིན་ཏུ་གསང་། །
ཞེས་གསུངས་པས། གཞལ་བྱ་འཁོར་འདས་ཀྱི་ཆོས་ཀུན་གྱི་གནས་ལུགས་ལ། 
དོན་དམ་བདེན་པ་དཀོར་བདུན་ངོ་བོ་ཉིད་དུ་ཡེ་ནས་ལྷུན་གྱིས་གྲུབ་པར་རང་ཆས་ 
སུ་ཡོད་ཀྱང་རྒྱུ་བདག་ཉིད་གཅིག་པའི་མ་རིག་པས་ངེས་པའི་ཤེས་པ་མ་སྐྱེས་པས་
ཡེ་ནས་གསང་། ཀུན་རྫོབ་བདེན་པ་སྐུ་དང་ཡེ་ཤེས་ཀྱི་དཀྱིལ་འཁོར་དུ་རང་
བཞིན་གྱིས་གནས་ཀྱང་རྐྱེན་ཀུན་ཏུ་བརྟགས་པའི་མ་རིག་པས་རང་ངོ་མ་ཤེས་ཏེ།
རང་སྣང་ལ་མཚན་མར་བཟུང་བས་རང་བཞིན་གྱིས་གསང་། བདེན་གཉིས་
དབྱེར་མེད་པའི་གནས་ལུགས་ལྷག་པའི་ཆོས་སྐུ་ཆེན་པོར་ཡེ་ནས་གནས་ཀྱང་དེ་
ལྟར་མ་ཤེས་པས་སྣང་སྟོང་ཐ་དད་དུ་བཟུང་བས་ངོ་བོ་ཉིད་ཀྱིས་གསང་། དབྱེར་
མེད་སྤྱོད་ཡུལ་དང་བྲལ་བའི་དོན་དེ་ཡེ་ནས་རང་ཆས་སུ་ཡོད་ཀྱང་ཡུལ་ཡུལ་ཅན་
ཐ་དད་དུ་བཟུང་བས་ཤིན་ཏུ་གསང་བ་སྟེ་དམུས་ལོང་ལ་གཟུགས་གབ་པ་བཞིན་
དུ་གནས་པ། ཡང་དག་པའི་ལུང་རིགས་མན་ངག་གིས་མངོན་དུ་འབྱིན་ནས་
སྟོན་པར་བྱེད་པ་ལ། ཐ་སྙད་ཀྱི་རྟོག་གེའི་རིགས་པ་ལྟར་སྣང་ཙམ་གྱིས་གཏན་
ལ་མི་ཕེབས་པས། དེ་གཏན་ལ་འབེབས་བྱེད་ཀྱང་། རྒྱུད་དེ་ཉིད་ལས། རྒྱུ་ 
གཅིག་པ་དང་ཡིག་འབྲུའི་ཚུལ། །བྱིན་གྱིས་བརླབས་དང་མངོན་སུམ་པ། །རབ་ 
ཏུ་རྟོགས་པ་རྣམ་བཞི་ཡིས། །ཐམས་ཅད་མངོན་རྫོགས་རྒྱལ་པོ་ཆེ། །ཞེས་ 
གསུངས་པས། རྒྱུ་གཅིག་པའི་གཏན་ཚིགས། སྣང་སྲིད་འཁོར་འདས་ཀྱིས་བསྡུས་
268

༄༅། །ཟབ་གཏེར་ཆོས་ཀྱི་མཛོད་ཁང་།
པའི་ཆོས་རྣམས་ཆོས་ཅན། དོན་དམ་དབྱིངས་ཡེ་ཟུང་འཇུག་རང་བྱུང་གི་ཡེ་ 
ཤེས་སུ་རྒྱུའམ་ཚུལ་གཅིག་པ་ཡིན་ཏེ། ཆོས་ཐམས་ཅད་དེའི་ངང་ཚུལ་ལས་མ་ 
འདས་པའི་ཕྱིར། ཡིག་འབྲུའི་ཚུལ། དབྱིངས་ལས་ཤར་བའི་སྣང་བ་རྣམས་ཆོས་ 
ཅན། དཔེ་ཡིག་འབྲུའི་ཚུལ་གྱིས་ཀུན་རྫོབ་སྐུ་དང་ཡེ་ཤེས་སུ་སྣང་བ་ཡིན་ཏེ། 
དབྱིངས་ཀྱི་རང་བཞིན་ལས་མ་འདས་པའི་སྣང་བ་ཡིན་པའི་ཕྱིར། བྱིན་གྱིས་ 
བརླབས་པ། ཀུན་རྫོབ་དང་དོན་དམ་གཉིས་ཆོས་ཅན། ཕན་ཚུན་གཅིག་གིས་ 
གཅིག་བྱིན་གྱིས་བརླབས་ཤིང་དབྱེར་མེད་པ་ཡིན་ཏེ། ངོ་བོ་ཐ་དད་དུ་མ་གྲུབ་ 
པའི་ཕྱིར། མངོན་སུམ་པའི་གཏན་ཚིགས། དབྱེར་མེད་པའི་གནས་ལུགས་ཆོས་ 
ཅན། བློས་སྤྱོད་ཡུལ་ཐམས་ཅད་དང་བྲལ་བ་ཡིན་ཏེ། ཐ་སྙད་ཀྱི་བློས་བསམ་ 
གྱིས་མི་ཁྱབ་པ་སོ་སོ་རང་རིག་པའི་ཡེ་ཤེས་ཀྱི་སྤྱོད་ཡུལ་ཡིན་པའི་ཕྱིར་རོ། །དེ་ 
ལྟར་དེ་བཞིས་ལེགས་པར་གཏན་ལ་ཕབ་པས་དབང་རྣོན་ཅིག་ཅར་བའི་རིགས་
ཅན་གྱིས། སྣང་ལུགས་ནས་དུ་མར་སྣང་བའི་འཁོར་འདས་ཀྱི་ཆོས་རྣམས། གནས་ 
ལུགས་བདག་ཉིད་ཆེན་པོ་རང་བྱུང་གི་ཡེ་ཤེས་གཅིག་ཏུ་རྟོགས་པ་ནི། 
རྒྱུད་ལས། རང་བྱུང་ཡེ་ཤེས་གནས་མེད་སྣང༌། །ཞེས་གསུངས་ཏེ། འདི་ལ་ 
བདག་ཉིད་ཆེན་པོའི་གཏན་ཚིགས་ཞེས་བྱ། དེ་ལྟ་བུའི་དོན་ལ་ཐག་ཆོད་ཀྱི་མྱོང་
བ་ཁྱད་པར་ཅན་སྐྱེས་པའི་སྐད་ཅིག་མ་གཅིག་ལ་གོང་གི་བཞི་པོ་ལྡོག་པས་ཐ་ 
དད་དུ་དབྱེ་བ་ཙམ་མོ། །དེ་ལྟར་རྟོགས་ན་གོང་འོག་གི་ཐེག་པ་དང་གྲུབ་མཐའ་ 
ཀུན་གྱི་དགོངས་པ་གཏིང་ཕྱིན་པ་ཡིན་ཏེ། བཤད་རྒྱུད་རྒྱས་པ་ལས། མཉམ་ 
ཉིད་དོན་རྟོགས་རང་རིག་རྒྱལ་པོ་ནི། །རྒྱ་མཚོ་ཆེན་པོར་ཆུ་ཀླུང་ཀུན་འབབ་ལྟར། ། 
བླ་མེད་དོན་རྟོགས་ཐབས་ཆེན་འདི་དག་ཏུ། །རྣམ་ཐར་ཐེག་པ་བསམ་ཡས་མ་
269

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ལུས་འདུ། །ཞེས་གསུངས། གང་ཟག་རིམ་གྱིས་པ་རྣམས་ཀྱིས་དེ་ལྟར་རྟོགས་མི་ 
ནུས་པས། གཏན་ཚིགས་སྔ་མ་སྔ་མ་རྣམས་ཀྱི་དོན། རང་བཞིན་སྐྱེ་མེད། རོལ་ 
པ་འགགས་མེད་སོགས་གཏན་ལ་ཕབ་ནས། སྟོང་ཆེན་འོད་གསལ། སྙིང་རྗེ་སྒྱུ་མ།
ཕྱག་རྒྱ་ཕྲ་རགས་སོགས་ལ་རིམ་གྱིས་བསླབས་ཏེ་གོམས་པར་བྱས་པས།མཐར་
མངོན་དུ་བྱེད་པ་ཡིན་ལ། གཞན་ཡང་ཐབས་ལམ་ལ་བརྟེན་ནས་ནང་གི་རྩ་
མདུད་གྲོལ་སྟོབས་ཀྱིས་རིམ་གྱིས་དཔེ་དོན་གྱི་ཡེ་ཤེས་འདྲེན་པ་དང་། ཤིན་ཏུ་
དབང་བརྟུལ་ཁ་ཅིག་བསགས་སྦྱང་ལ་རྒྱུན་རིང་འབད་སྟོབས་ཀྱིས་བརྒྱུད་ནས་ 
རྟོགས་པའང་ཡོད་དེ། ལམ་པའི་གང་ཟག་གི་སྐལ་བའི་ཁྱད་པར་གྱིས་མཐའ་
གཅིག་ཏུ་ངེས་པ་ནི་མ་ཡིན་ནོ། །
མདོར་ན་གྲོལ་ལམ་བླ་མའི་མན་ངག་གིས་རང་སེམས་ཆོས་སྐུར་ངོ་སྤྲད་པའི་
གདམས་པ་ཟབ་མོ་ལ་མ་བརྟེན་པར། ཐབས་ལམ་རང་མཚན་པར་ཞེན་པ་དང་།
འཁྲིག་སྲེད་ལ་མེད་དགག་གིས་རྒྱས་བཏབ་པ་སོགས་ནི་རྡོ་རྗེ་ཐེག་པའི་ལམ་གྱི་ 
གཟུགས་བརྙན་དུ་འགྱུར་ཏེ། ཞིབ་པར་གཞན་དུ་བཤད་ཟིན་པས་འདིར་མ་སྤྲོས་ 
སོ༑ ༑དེ་ལྟ་བུའི་རྒྱུ་མཚན་ཉིད་ཀྱི་ཐེག་པ་དང་། འབྲས་བུ་གསུང་སྔགས་རྡོ་རྗེ་ 
ཐེག་པ་ཆེ་ཡོན་རྨདཾ་དུ་བྱུང་བ་ཅན་དེ་གཉིས་ཀའི་གཞུང་དང་གདམས་པ་ཀུན་ 
ཚང་ལ་མ་ནོར་བར། མདོ་ཕྱོགས་རྣམས་ཤིང་རྟ་ཆེན་པོ་མཁན་ཆེན་ཞི་བ་འཚོ་ 
དང་ཛི་དཱན་གཉིས་སོགས་ཀྱིས། སྤྲུལ་པའི་ལོ་ཙཱ་བ་ཆེན་པོ་མི་བརྗེད་པའི་གཟུངས་ 
དང་ལྡན་པ་སྐ་ཅོག་སོགས་ལ་བརྒྱུད་པ་དང༌། སྔགས་རྒྱུད་རྣམས། ཀུན་བཟང་ 
རྡོར་སེམས། རྒྱལ་ཚབ་སེམས་དཔའ། དམ་པའི་རིགས་ཅན། སྐལ་ལྡན་རྒྱལ་པོ་ 
ཛ་དང་། སྤྲུལ་པའི་སྐུ་དགའ་རབ་རྡོ་རྗེ་སོགས་རིག་འཛིན་བརྒྱུད་པའི་ཞལ་གྱི་
270

།ཟབ་གཏེར་ཆོས་ཀྱི་མཛོད་ཁང་།
ལུང༌། ཡེ་ཤེས་དབྱིངས་ཀྱི་མཁའ་འགྲོ་མ་རྣམས་ཀྱིས་བཟུང་ཞིང་སྐལ་མེད་ཀྱིས་ 
བསླད་དུ་མེད་པས། ཌཱ་ཀིའི་ཞལ་གྱི་དྲོད་རླངས་ཐོ་ལེ་བ་རྣམས། སངས་རྒྱས་ 
དངོས་ལྟ་བུའི་གྲུབ་པའི་རིག་འཛིན་པད་འབྱུང་བི་མ་སངས་རྒྱས་གསང་བ་སོགས་
ཀྱིས་སྤྱན་དྲངས་ཏེ། བཀའ་བབས་ལས་ཅན་སྙིང་གི་བུ་དགུའམ་ཉེར་གཅིག་
སོགས་རྗེ་འབངས་རིག་འཛིན་འདུས་པའི་ཚོགས་ལ་བསྩལ་ཅིང་། ཕལ་ཆེར་མ་
འོངས་སྙིགས་དུས་ཀྱི་གདུལ་བྱ་ལ་དགོངས་ནས་ཟབ་མོའི་གཏེར་དུ་རྒྱས་བཏབ་
པ༑ དུས་དང་འཚམས་པརགཏེར་སྟོན་སྤྲུལ་པའི་སྐུ། མཆོག་གཉིས་གླིང་པ་
བརྒྱད་སོགས་རིམ་པར་བྱོན་པས་སྤྱན་དྲངས་ནས་སྣོད་ལྡན་གྱི་གང་ཟག་ལུང་ཟིན་
ཆོས་ཀྱི་བདག་པོ་རྣམས་ལ་སྤེལ་བ་ཡིན་པས། ཐ་ན་ཆོ་གའི་ཡན་ལག་ངག་འདོན་
ཕྲ་མོ་ཙམ་ལའང་སོ་སྐྱེ་ཕལ་གྱི་ཚིག་གིས་བསླད་མ་ཞུགས་པར། རྒྱུད་དང་རྒྱུད་
ཀྱི་དགོངས་པ་གུ་རུ་རིན་པོ་ཆེ་སོགས་ཀྱིས་ལུང་དུ་བསྡེབས་པའི་རྡོ་རྗེའི་ཚིག་
འབའ་ཞིག་ཡིན་པས་གཞན་ལས་ཁྱད་པར་དུ་འཕགས་པ་སྟེ། དེ་ལྟ་བུའི་མཚོ་ 
སྐྱེས་རྒྱལ་བའི་བསྟན་པ་རྒྱས་གྱུར་ཅིག
གཉིས་པ་ནི། རྡོ་རྗེ་འཆང་གི་སོགས། སྟོན་པ་ཀུན་ཏུ་བཟང་པོ་དང་རིགས་ 
དྲུག་པ་རྡོ་རྗེ་འཆང་གི་དགོངས་དོན་ཟབ་མོ་བདུད་རྩིའི་ཡང་བཅུད་དེ་སེང་གེའི་ 
འོ་མ་ལྟ་བུ། དབང་བཞིའི་ལམ་ཁྱིར་ཐབས་བསྐྱེད་པའི་རིམ་པ་དང་། ཤེས་རབ་ 
རྫོགས་པའི་རིམ་པ་མཚན་བཅས་མཚན་མེད་ཀུན་གྱི་ཟབ་པའི་གནད་སྤྱི་དང་། 
ཁྱད་པར་དབང་བཞི་པའི་ལམ་རྫོགས་པ་ཆེན་པོའི་མངོན་སུམ་ངོ་སྤྲོད་ཀྱི་མན་
ངག་གཞན་ལ་མེད་པའི་ཁྱད་ཆོས་རྣམས། སྣོད་བཟང་པོ་གསེར་སྣོད་དང་འདྲ་ 
བའི་མཁས་གྲུབ་རིག་འཛིན་བྱེ་བའི་ཐུགས་ནས་ཐུགས་སུ་བྱོན། ཞལ་ནས་སྙན་
271

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དུ་བརྒྱུད་པ་ཟམ་མ་ཆད་པས། སྔོན་གྱི་དུས་སུ་རྗེ་འབངས་ཉེར་ལྔ། གྲུབ་ཆེན་ 
བརྒྱད་ཅུ། སྤང་མི་ཕམ་མགོན་པོ་བདུན་བརྒྱུད། ཉང་དང་ལྕེ་བཙུན་སོགས་ཟག་ 
ཟད་འོད་སྐུར་གཤེགས་པ་དང༌། འབྱུང་བཞི་ལ་རང་དབང་སྒྱུར་ཞིང་བསད་པ་ 
གསོ་ནུས་པ་དང༌། ལུས་དེ་ཉིད་ཀྱིས་མཁའ་སྤྱོད་དུ་གཤེགས་པ་སོགས་བསམ་ 
གྱིས་མི་ཁྱབ་པ་བྱོན་ཅིང་། དེང་སང་གི་དུས་སུའང་གང་ཟག་སྐལ་བ་ཅན་རྣམས་
ལ་ཉམས་མྱོང་བྱིན་རླབས་ཀྱི་བཀའ་མ་ཆད་པར་བཞུགས་པས། བརྒྱུད་པ་རིན་
པོ་ཆེ་ལ་དམ་ཉམས་དང་འདྲེས་ཁྱེར་གྱི་བསླད་མ་ཞུགས་ཤིང་། བརྒྱུད་པའི་མན་
ངག་དང་བྲལ་བའི་རྟོག་གེ་ངན་པས་རང་བཟོས་མ་བསླད་པའི་ཟབ་དོན་གཞན་
ལས་ཁྱད་པར་དུ་འཕགས་པའི་མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག 
གསུམ་པ་དེ་ལྟ་བུ་གཞན་ལ་མེད་པའི་ཚུལ་ནི། གསེར་ཞིང་ནོར་བུས་སོགས་
ཏེ༑ རིན་པོ་ཆེ་གསེར་ལས་གྲུབ་པའི་སྟོང་གསུམ་སོགས་ཞིང་མང་པོ། དགོས་ 
འདོད་འབྱུང་བའི་ཡིད་བཞིན་གྱི་ནོར་བུས་སྤྲས་པའམ་ཕྱུར་བུར་བཀང་པའི་ཡོན་ 
གྱིས་ཀྱང༌། ཆ་ཙམ་ཡང་མི་འགུགས་པའི་དབྱིངས་ཀྱི་མཁའ་འགྲོའི་ཐུགས་ 
མཛོད་ན་གནས་པའི་ཆོས་ཟབ་མོ་རྣམས། འོག་མིན་གྱི་ཞིང་དང་། གྲུབ་པའི་ 
གནས་ལྷ་ཀླུ་སོགས་གནས་ཐ་དད་པ་ན་བཞུགས་པ་རྣམས། གྲུབ་པའི་སློབ་དཔོན་
ཆེན་པོ་པད་འབྱུང་དང་། བི་མ་ལ་ལ་སོགས་པས་རྫུ་འཕྲུལ་གྱི་བཀོད་པས་སྤྱན་ 
དྲངས་ནས། ཟང་ཟིང་གི་ཡོན་ལ་བལྟ་བ་མེད་པར་ཐུགས་བརྩེ་བྱས་དགོངས་ཏེ་ 
མ་འོངས་རྗེས་འཇུག་གི་གདུལ་བྱའི་སྐལ་བ་ཁོ་ནར་བཀྲམ་པ་འདི་ལྟ་བུ་གསར་ 
ཕྱོགས་ཀྱི་གྲུབ་མཐའྀ་གཞན་ལ་མེད་དེ་ཞིབ་པར་གོང་དུ་བསྟན་པ་བཞིན། དེ་ 
ལྟ་བུའི་མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག གཉིས་པ་བྱེ་བྲག་ཏུ་
272

༄༅། །ཟབ་གཏེར་ཆོས་ཀྱི་མཛོད་ཁང་།
ལུང་། ཡེ་ཤེས་དབྱིངས་ཀྱི་མཁའ་འགྲོ་མ་རྣམས་ཀྱིས་བཟུང་ཞིང་སྐལ་མེད་ཀྱིས་ 
བསླད་དུ་མེད་པས། ཌཱ་ཀིའི་ཞལ་གྱི་དྲོད་རླངས་ཐོ་ལེ་བ་རྣམས། སངས་རྒྱས་ 
དངོས་ལྟ་བུའི་གྲུབ་པའི་རིག་འཛིན་པད་འབྱུང་བི་མ་སངས་རྒྱས་གསང་བ་སོགས་ 
ཀྱིས་སྤྱན་དྲངས་ཏེ། བཀའ་བབས་ལས་ཅན་སྙིང་གི་བུ་དགུའམ་ཉེར་གཅིག་
སོགས་རྗེ་འབངས་རིག་འཛིན་འདུས་པའི་ཚོགས་ལ་བསྩལ་ཅིང་། ཕལ་ཆེར་མ་ 
འོངས་སྙིགས་དུས་ཀྱི་གདུལ་བྱ་ལ་དགོངས་ནས་ཟབ་མོའི་གཏེར་དུ་རྒྱས་བཏབ་
པ༑ དུས་དང་འཚམས་པར། གཏེར་སྟོན་སྤྲུལ་པའི་སྐུ། མཆོག་གཉིས་གླིང་པ་
བརྒྱད་སོགས་རིམ་པར་བྱོན་པས་སྤྱན་དྲངས་ནས་སྣོད་ལྡན་གྱི་གང་ཟག་ལུང་ཟིན་
ཆོས་ཀྱི་བདག་པོ་རྣམས་ལ་སྤེལ་བ་ཡིན་པས། ཐ་ན་ཆོ་གའི་ཡན་ལག་ངག་འདོན་
ཕྲ་མོ་ཙམ་ལའང་སོ་སྐྱེ་ཕལ་གྱི་ཚིག་གིས་བསླད་མ་ཞུགས་པར། རྒྱུད་དང་རྒྱུད་
ཀྱི་དགོངས་པ་གུ་རུ་རིན་པོ་ཆེ་སོགས་ཀྱིས་ལུང་དུ་བསྡེབས་པའི་རྡོ་རྗེའི་ཚིག་
འབའ་ཞིག་ཡིན་པས་གཞན་ལས་ཁྱད་པར་དུ་འཕགས་པ་སྟེ། དེ་ལྟ་བུའི་མཚོ་ 
སྐྱེས་རྒྱལ་བའི་བསྟན་པ་རྒྱས་གྱུར་ཅིག
གཉིས་པ་ནི། རྡོ་རྗེ་འཆང་གི་སོགས། སྟོན་པ་ཀུན་ཏུ་བཟང་པོ་དང་རིགས་ 
དྲུག་པ་རྡོ་རྗེ་འཆང་གི་དགོངས་དོན་ཟབ་མོ་བདུད་རྩིའི་ཡང་བཅུད་དེ་སེང་གེའི་ 
འོ་མ་ལྟ་བུ། དབང་བཞིའི་ལམ་ཁྱིར་ཐབས་བསྐྱེད་པའི་རིམ་པ་དང་། ཤེས་རབ་ 
རྫོགས་པའི་རིམ་པ་མཚན་བཅས་མཚན་མེད་ཀུན་གྱི་ཟབ་པའི་གནད་སྤྱི་དང་། 
ཁྱད་པར་དབང་བཞི་པའི་ལམ་རྫོགས་པ་ཆེན་པོའི་མངོན་སུམ་ངོ་སྤྲོད་ཀྱི་མན་
ངག་གཞན་ལ་མེད་པའི་ཁྱད་ཆོས་རྣམས། སྣོད་བཟང་པོ་གསེར་སྣོད་དང་འདྲ་ 
བའི་མཁས་གྲུབ་རིག་འཛིན་བྱེ་བའི་ཐུགས་ནས་ཐུགས་སུ་བྱོན། ཞལ་ནས་སྙན་
271

།ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
དུ་བརྒྱུད་པ་ཟམ་མ་ཆད་པས། སྔོན་གྱི་དུས་སུ་རྗེ་འབངས་ཉེར་ལྔ། གྲུབ་ཆེན་ 
བརྒྱད་ཅུ། སྤང་མི་ཕམ་མགོན་པོ་བདུན་བརྒྱུད། ཉང་དང་ལྕེ་བཙུན་སོགས་ཟག་ 
ཟད་འོད་སྐུར་གཤེགས་པ་དང་། འབྱུང་བཞི་ལ་རང་དབང་སྒྱུར་ཞིང་བསད་པ་ 
གསོ་ནུས་པ་དང༌། ལུས་དེ་ཉིད་ཀྱིས་མཁའ་སྤྱོད་དུ་གཤེགས་པ་སོགས་བསམ་ 
གྱིས་མི་ཁྱབ་པ་བྱོན་ཅིང་། དེང་སང་གི་དུས་སུའང་གང་ཟག་སྐལ་བ་ཅན་རྣམས་
ལ་ཉམས་མྱོང་བྱིན་རླབས་ཀྱི་བཀའ་མ་ཆད་པར་བཞུགས་པས། བརྒྱུད་པ་རིན་
པོ་ཆེ་ལ་དམ་ཉམས་དང་འདྲེས་ཁྱེར་གྱི་བསླད་མ་ཞུགས་ཤིང་། བརྒྱུད་པའི་མན་
ངག་དང་བྲལ་བའི་རྟོག་གེ་ངན་པས་རང་བཟོས་མ་བསླད་པའི་ཟབ་དོན་གཞན་ 
ལས་ཁྱད་པར་དུ་འཕགས་པའི་མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག 
གསུམ་པ་དེ་ལྟ་བུ་གཞན་ལ་མེད་པའི་ཚུལ་ནི། གསེར་ཞིང་ནོར་བུས་སོགས་
ཏེ༑ རིན་པོ་ཆེ་གསེར་ལས་གྲུབ་པའི་སྟོང་གསུམ་སོགས་ཞིང་མང་པོ། དགོས་ 
འདོད་འབྱུང་བའི་ཡིད་བཞིན་གྱི་ནོར་བུས་སྤྲས་པའམ་ཕྱུར་བུར་བཀང་པའི་ཡོན་ 
གྱིས་ཀྱང་། ཆ་ཙམ་ཡང་མི་འགུགས་པའི་དབྱིངས་ཀྱི་མཁའ་འགྲོའི་ཐུགས་ 
མཛོད་ན་གནས་པའི་ཆོས་ཟབ་མོ་རྣམས། འོག་མིན་གྱི་ཞིང་དང་། གྲུབ་པའི་ 
གནས་ལྷ་ཀླུ་སོགས་གནས་ཐ་དད་པ་ན་བཞུགས་པ་རྣམས། གྲུབ་པའི་སློབ་དཔོན་
ཆེན་པོ་པད་འབྱུང་དང་། བི་མ་ལ་ལ་སོགས་པས་རྫུ་འཕྲུལ་གྱི་བཀོད་པས་སྤྱན་ 
དྲངས་ནས། ཟང་ཟིང་གི་ཡོན་ལ་བལྟ་བ་མེད་པར་ཐུགས་བརྩེ་བས་དགོངས་ཏེ་ 
མ་འོངས་རྗེས་འཇུག་གི་གདུལ་བྱའི་སྐལ་བ་ཁོ་ནར་བཀྲམ་པ་འདི་ལྟ་བུ་གསར་ 
ཕྱོགས་ཀྱི་གྲུབ་མཐའ་གཞན་ལ་མེད་དེ་ཞིབ་པར་གོང་དུ་བསྟན་པ་བཞིན། དེ་ 
ལྟ་བུའི་མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག གཉིས་པ་བྱེ་བྲག་ཏུ་
272

༄༅། །ཟབ་གཏེར་ཆོས་ཀྱི་མཛོད་ཁང་།
རྫོགས་པ་ཆེན་པོའི་ཆེ་བ་བཤད་པ་ལ་གསུམ། གཞི་གཏན་ལ་ཕབ་ཚུལ་གྱི་ཆེ་ 
བ༑ ལམ་ཉམས་སུ་ལེན་ཚུལ་གྱི་ཆེ་བ། འབྲས་བུ་ཟད་སར་སྐྱེལ་ཚུལ་གྱི་ཆེ་བ་ 
བསྟན་པའོ། །དང་པོ་ནི། ངོ་བོ་ཀ་ནས་སོགས་ཏེ། རང་བྱུང་གདོད་མའི་གཤིས་ 
ལུགས་ཡེ་ནས་འཆིང་གྲོལ་ལས་འདས་པའི་ཆོས་ཉིད་མཉམ་པ་ཆེན་པོ་ནི། རྒྱ་ 
ཆད་ཕྱོགས་ལྷུང་དང་བྲལ་བས་ནམ་མཁའ་དྭངས་པའི་དབྱིངས་ལྟ་བུ། འཁོར་འདས་
ཀྱི་ཆོས་ཐམས་ཅད་ཀྱི་འཆར་གཞི་མ་འགགས་པ་ངོ་བོ་ཡོད་མེད་སྣང་སྟོང་སོགས་
སྤྲོས་པའི་མཐའ་ཀུན་དང་བྲལ་བས་ཀ་ནས་དག་པའི་རང་བྱུང་ཡེ་ཤེས་ཆེན་པོ་
ལུ༑ སྐུ་དང་ཡེ་ཤེས་སོགས་ཟག་མེད་འབྲས་བུའི་ཡོན་ཏན་གྱི་ཆོས་ཀུན་ཉི་མ་
དང་འོད་ཟེར་བཞིན་དུ་ཡེ་ནས་འདུ་འབྲལ་སྤངས་པའི་རང་བཞིན་ལྷུན་གྱིས་གྲུབ་ 
པའི་གདངས། ཐུགས་རྗེ་རིག་པའི་རྩལ་འགགས་པ་མེད་པར་ཕྱོགས་མེད་ཀུན་
ཁྱབ་ཏུ་ཤར་བས། སྐུ་གསུམ་འདུ་འབྲལ་མེད་པའི་དགོངས་པ་ཉིད་ཡེ་ནས་རང་
ལ་རང་ཆས་སུ་གནས་པས། དེ་ངོས་ཟིན་ཕྱིན་ཆད་བླུན་སྒོམ་ཡིད་དཔྱོད་ཀྱི་
སེམས་འཛིན་སོགས་ཀྱི་རྩོལ་བ་ལ་རག་མ་ལུས་པར། སེམས་སེམས་བྱུང་སོགས་
ཀུན་གཞི་ཚོགས་བརྒྱད་དང་བཅས་པ་དབྱིངས་སུ་ཐིམ་པའམ་འགགས་ནས། རྣམ་
ཤེས་ལས་འདས་པའི་རང་བྱུང་གི་ཡེ་ཤེས་ཐིག་ལེ་ཉག་གཅིག་གི་ཀློང་དུ། འཁོར་
འདས་ཀྱི་ཆོས་ཐམས་ཅད་མ་བཙལ་བ་ཡེ་ནས་རྫོགས་པས་རྫོགས་པ༵་དེའི་གོང་
ན་རྟོགས་བྱ་ལྟ་བའི་གཞི་དང་ལམ་དང་འབྲས་བུའི་ཆོས་གཞན་མེད་པས་ན་ཆེ་
བའམ་ཆེན་པོ་སྟེ། ཐེག་པ་འོག་མའི་ལམ་དང་འབྲས་བུའི་ཆོས་ཀུན་གྱི་མཐར་ 
ཐུག་གི་དགོངས་པའི་སྐྱེལ་སོ། འདི་ཉིད་རྟོགས་ན་བློས་བྱས་ཀྱི་གྲུབ་མཐའི་འཆིང་ 
བ་བརྒྱ་ཕྲག་རང་གྲོལ་དུ་འགྲོ་ནུས་པས། དེ་ལྟ་བུའི་རྩོལ་བྲལ་ཐེག་པའི་རྒྱལ་པོ་
273

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག གཉིས་པ་ནི། ཡོད་མེད་ཕྱོགས་ 
རེར་སོགས་ཏེ། སྨོས་མ་ཐིག་པ་ལྟར་སྐྱོན་ཡོན་གྲུབ་བསལ་ལས་འདས་པའི་རིག་ 
པ་རང་བྱུང་གི་ཡེ་ཤེས་ཆེན་པོ་ཉིད། ལམ་གྱི་སྐབས་སུ་བླ་མའི་བྱིན་རླབས་འཕོ་ 
བའི་སྟོབས་ཀྱིས་མངོན་སུམ་རང་ཐོག་ཏུ་ངོ་འཕྲོད་པའི་ཚེ། འཁྲུལ་བ་ཤེས་བྱ་ 
ལ་མི་སྲིད་པའི་གདེང་ཆོས་ཏེ། ཡིན་མིན་ཡོད་མེད་སོགས་ཕྱོགས་རེར་ཞེན་
པའི་ཡིད་དཔྱོད་གྲུབ་མཐའི་དམིགས་གཏད་ཀྱི་ཞེན་འཛིན་མཐའ་དག་རང་སཾར་ 
ཞིག་ནས། རྟག་ཆད་སོགས་མཐར་འཛིན་གྱི་ལྟ་བ་ངན་པའི་འཛིན་སྟངས་མཐའ་ 
དཾག་དྲུངས་ནས་ཕྱུང་སྟེ། གཞིའི་སྐབས་སུ་ཀ་དག་ལྷུན་གྲུབ་ཟུང་འཇུག་ཏུ་གཏན་ 
ལ་ཕབ། ལམ་གྱི་དུས་སུ་ཁྲེགས་ཆོད་དང་ཐོད་རྒལ་ཟུང་འཇུག་ཏུ་ཉམས་སུ་ 
བླངས་པས། འབྲས་བུའི་སྐབས་སུ་དབྱིངས་དང་ཡེ་ཤེས་ཟུང་དུ་འཇུག་པའི་ནང་ 
གསལ་སྐུ་གསུམ་འདུ་འབྲལ་མེད་པའི་དོན་ཉིད་མངོན་དུ་བྱེད་པས་ན། གཞི་ལམ་ 
འབྲས་བུའི་ཆོས་ཀུན་སྣང་སྟོང་ཟུང་དུ་འཇུག་པའི་ལམ་ཟབ་མོ་གཞན་ལ་མེད་པའི་ 
ཁྱད་ཆོས་ཅན་ མཚོ་སྐྱེས་རྒྱལ་བའྀ་བསྟན་པ་རྒྱས་གྱུར་ཅིག
གསུམ་པ་ནི། དུས་གསུམ་རྒྱལ་བའི་སོགས་ཏེ། མཐརཾ་ཐུག་གི་འབྲས་བུའི་ 
སྐྱེལ་སོ། དུས་གསུམ་གྱི་རྒྱལ་བའི་དགོངས་པ་མཐར་ཐུག་པའི་དོན། མདོ་ལས། 
ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་བདག་ 
གིས་རྙེད། །སུ་ལ་བསྟན་ཀྱང་གོ་བར་མི་འགྱུར་བས། །མི་སྨྲ་ནགས་ཀྱི་ནང་ན་ 
གནས་པ་སྙམ། །ཚིག་བྲལ་ངག་གི་ལམ་གྱིས་མི་མཚོན་པ། དེ་བཞིན་ཉིད་ཆོས་ 
རང་བཞིན་ནམ་མཁའ་འདྲ། །སེམས་དང་ཡིད་ཀྱི་རྒྱུ་བ་ཀུན་སྤངས་པ། །མཆོག་ 
རབ་ངོ་མཚར་ཆེ་བ་དམ་པ་ཤེས། །ཞེས་གསུངས་པ་བཞིན། མཚན་འཛིན་གྱི་
274

༄༄༅། །ཟབ་གཏེར་ཆོས་ཀྱི་མཛོད་ཁང་།
སྤྲོས་པའི་སྤྱོད་ཡུལ་ལས་འདས་པའི་ཟབ་པ། སེམས་སེམས་བྱུང་གི་རྒྱུ་བ་འགགས་
པས་ཞི་བ། འདི་ཞེས་མཚན་མར་མི་དམིགས་པས་སྤྲོས་པ་དང་བྲལ་བའི་ཡེ་ཤེས་ 
རང་འོད་གསུལ་བ། རྒྱུ་རྐྱེན་གྱི་རྩོལ་སྒྲུབ་ཀྱིས་མ་བསྐྱེད་པའི་ཟག་མེད་འདུས་ 
མ་བྱས་ཆེན་པོ། དབྱིངས་དང་ཡེ་ཤེས་གཉིས་སུ་མེད་པར་རིག་སྟོང་ཟུང་དུ་འཇུག་ 
པའི་མི་ཤིགས་རྡོ་རྗེའི་གྲུབ་པའི་མཐའ་ཆེན་པོ་དེའི་ངང་དུ་ལམ་དང་འབྲས་བུའི་
ཆོས་ཀུན་ཟད་སར་སྐྱོལ་བས་ན། སངས་རྒྱས་ཀྱི་དགོངས་པ་ཟབ་མོ་ལ་སྒྲ་ཇི་བཞིན་
ང་ད་ལྟ་ནས་འཇུག་ནུས་པའི་མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག 
གཉིས་པ་ཇི་ལྟར་ཉམས་སུ་ལེན་ཞིང་འཛིན་པའི་ཚུལ་སྨོན་པ་ལ་གསུམ། རང་ 
གིས་ལུང་རྟོགས་ཀྱི་བསྟན་པ་འཛིན་པ། གཞན་ལ་དེ་ལྟར་སྤེལ་བའི་ཚུལ། དེ་ 
འདྲའི་བསྟན་འཛིན་མང་དུ་འབྱུང་བར་སྨོན་པའོ། །དང་པོ་ལ། ལུང་གི་བསྟན་ 
པ་འཛིན་པ་དང་། རྟོགས་པའི་བསྟན་པ་འཛིན་ཚུལ་ལ་སྨོན་པ་གཉིས་ལས། དང་ 
པོ༑ མང་དུ་ཐོས་པ་སོགས་ཏེ་ཡོངས་འཛིན་མཁས་པ་ལ་བརྟེན་ནས། ཐུན་མོང་ 
དང་ཐུན་མོང་མ་ཡིན་པའི་མདོ་རྒྱུད་དགོངས་འགྲེལ་ཡན་ལག་དང་བཅས་པ་མང་ 
དུ་ཐོས་པ་དང་། དེའི་དོན་ལ་རྟོན་པ་བཞི་དང་མི་འགལ་བར་རིགས་པ་ཡང་ 
དཾག་པས་བརྟགས་ཤིང་དཔྱད་པ་ལས་བྱུང་བའི་བསམ་བྱུང་གི་ཤེས་རབ་དྲི་མ་
མེད་པས་ཡིད་ཆེས་ཀྱི་གདེང་རྙེད་ནས། དཔྱད་གསུམ་རྣམ་པར་དག་པའི་ལུང་
གི་སྤྲིན་ཆེན་པོ་འཁྲིགས་ཤིང་། ཕཱ་རོལ་གྱི་རྒོལ་བ་ངན་པའི་ཚོགས་རྣམས་དུས་
ཅིག་ཅར་དུ་འཇོམས་ནུས་པའི་རིགས་པའི་འབྲུག་སྒྲ་བཟང་པོ་ཕྱོགས་ཀུན་ཏུ་
སྒྲོགས་པའི་རྣམ་དཔྱོད་ཀྱི་གློག་ཕྲེང་འབར་བ་དང་། སྙན་བརྒྱུད་ཟབ་མོའི་མན་
ངག་གི་གནད་ཀྱི་བདུད་རྩི་འཆི་གསོས་ཀྱི་སྨན་དང་འདྲ་བ་རྣམས་སྙིང་ལ་སིམ་
275

།ཨོ་རྒྱན་རྗེ་འབངས་ འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
པས་ཡོན་ཏན་གྱི་ལུས་ཟུང་རྒྱས་ཤིང༌། དེའི་མཐུས་འཆད་རྩོད་རྩོམ་པ་ལ་ཐོགས་ 
པ་མེད་པའི་རྣམ་དཔྱོད་ཀྱི་མཐུ་ཆེན་པོ་གྲུབ་སྟེ། མཚོ་སྐྱེས་རྒྱལ་བའི་བསྟན་པ་ 
རིན་པོ་ཆེ་འཛིན་ཅིང་བསྲུང་བ་དང་སྤེལ་བས་ཕྱོགས་ཀུན་ཏུ་རྒྱས་པར་གྱུར་ཅིག
གཉིས་པ་ནི། རྨད་བྱུང་ཨ་ཏི་སོགས་ཏེ། ཟབ་ཁྱད་དང་ཆེ་ཡོན་རྨད་དུ་བྱུང་བ་
ཅན་གྱི་རྩོལ་བྲལ་ཨ་ཏི་ཡོ་གའི་གསུང་བ་ཟབ་མོའི་ལམ་ནས། མ༵་ལུས་རྒྱལ་བ་
ཀུན་གྱི་ཡེ་ཤེས་ཀྱི་སྐུ་ཁྱབ་བདག་འཇམ་དཔལ་ཡེ་ཤེས་སེམས་དཔའ་སྟེ། སེམས་
ལས་མ་བྱུང་བའི་སངས་རྒྱས། རྒྱུ་ལས་མ་བྱུང་བའི་འབྲས་བུ། ལུང་ལ་མ་བརྟེན་ 
པའི་མན་ངག་ཟབ་མོ་གཞན་ལ་མེད་པའི་ཁྱད་ཆོས་ཉིད་ཁོང་ནས་རང་ཤར་བའི་
ཚུལ་གྱིས། རིགས་ཀུན་བདག་པོ་རྡོ་རྗེ་སེམས་དཔའ་ཉིད་དུ་རབ་ཏུ་བསྒྲུབ་པའམ་ 
རྟོགས་པ་མངོན་དུ་གྱུར་ནས། མཚོ་སྐྱེས་རྒྱལ་བའི་དོན་བརྒྱུད་སྙིང་པོའི་བསྟན་
པ་རིན་པོ་ཆེ་འཛིན་ཅིང་སྤེལ་བས་དུས་ཀྱི་མཐར་ཡང་མི་ཉམས་པར་རྒྱས་པར་
གྱུར་ཅིག
གཉིས་པ་ལ། ལུང་གི་ཆོས་སྤེལ་བ་དང་། རྟོགས་པའི་ཆོས་སྤེལ་བ་གཉིས་ 
ལས། དང་པོ་ནི། ཡང་དག་ཚད་མ་སོགས་ཏེ། དེ་ཡང་ཐུན་མོང་བ་མངོན་རྗེས་ 
ལུང་གི་ཚད་མ་གསུམ་སོགས་སྤྱིར་གྲགས་པ་དང་། ཐུན་མིན་གཞལ་བྱ་བདེན་ 
གསུམ་དབྱེར་མེད་པའི་དོན་ལ། འཇལ་བྱེད་ཡང་དག་པའི་ཚད་མ། རྡོ་རྗེ་མེ་ 
ལོང་ལས། ལུང་དང་རིགས་པ་མན་ངག་གི །ཚད་མ་དག་གིས་གང་གཞལ་བས། ། 
ཤེས་བྱ་ཁོང་དུ་ཆུད་པར་འགྱུར། །ཞེས་དང༌། བི་མའི་འགྲེལ་ཆུང་ལས། ཐུགས་ 
ཀྱི་སྒྲོན་མ་གསང་བའི་འགྲེལ་བ་འདི། །ལུང་དང་མན་ངག་རིགས་པས་གཏན་ལ་ 
དབབ། །ཅེས་གསུངས་པ་ལྟར། ལུང་རིགས་མན་ངག་གསུམ་གྱི་ང་རོ་སྟེ་འཇིགས་
276

༄༅། །ཟབ་གཏེར་ཆོས་ཀྱི་མཛོད་ཁང་།
པ་མེད་པར་སྐད་གསང་མཐོན་པོར་བསྒྲགས་པ་ཡིས། རྟག་ཆད་ཀྱི་གནས་ལ་ 
ཞེན་པའི་ལྟ་དམན་གྱི་རི་དྭགས་ཝ་སྐྱེས་ལྟ་བུའི་ཚོགས་རྣམས་སྤོབས་པ་བཅོམ་
ནས་སྐྲག་པར་མཛད་པ་ཡི། རིམ་དགུའི་ཐེག་པའི་རྩི་རྒྱལ་མཆོག་ཨ་ཏི་ཡོ་གའི་
རང་སྐདྀ་རྒྱུ་འབྲས་བྱ་རྩོལ་ལས་འདས་པའི་སེང་གེའི་སྒྲ་དབྱངས་ཆེན་པོ་ས་གསུམ་
ན་ཁྱབ་པར་བསྒྲགས་པ། དམན་ལམ་ཡིད་དཔྱོད་ཀྱཻ་ལྟ་སྒོམ་གྲུབ་མཐའི་བསླད་
པ་དང་བྲལ་བའི་མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག གཉིས་པ་ནི།
རྒྱལ་བསྟན་ཡོངས་སུ་སོགས་ཏེ། ལུང་དང་རྟོགས་པའི་བདག་ཉིད་ཅན་གྱི་རྒྱལ་
བསྟན་བཤད་སྒྲུབ་སྙིང་པོའི་ལུས་ཡོངས་སུ་རྫོགས་པའི་ལྷའི་གོས་བཟུང་པོའི་དར་
ཤམ་གྱི་རྩེར། གྲོལ་བ་དྲུག་དང་ལྡན་པའི་འོད་གསལ་རྡོ་རྗེ་སྙིང་པོའི་དགོས་
འབྱུང་ནོར་བུའི་ཏོག་གིས་མངོན་པར་མཛེས་པ་ཡིས། ཕས་ཀྱི་རྒོལ་བ་ངན་པ་
སོགས་མི་མཐུན་པའི་ཕྱོགས་ཀུན་ལས་རྣམ་པར་རྒྱལ་ཞིང་དོན་གཉིས་ཀྱི་འདོད་
པ་ཡིད་བཞིན་དུ་འཇོ་བའི་དགའ་སྟོན་གྱི་རྒྱལ་མཚན་སྲིད་ཞིའི་བླ་ན་མངོན་པར་
སྒྲེང་བ་སྟེ། སྙན་ངག་ཁྱད་པར་གྱི་གཟུགས་ཅན་གྱི་རྒྱན་དུ་བཀོད་པ་སྟེ། དོན་ལ་ 
ལྷ་དབང་གཡུལ་ལས་རྒྱལ་བའི་རུ་མཚོན་བཞིན་དུ། དུས་ནམ་ཡང་གཡོ་བ་མེད་ 
པར་མཚོ་སྐྱེས་རྒྱལ་བའི་བསྟན་པ་རྒྱས་ཤིང་ཡུན་དུ་བརྟན་པར་གྱུར་ཅིག 
གསུམ་པ་ལ། རང་གིས་འཛིན་པར་སྨོན་པ་དང་། གཞན་གྱིས་འཛིན་པར་ 
སྨོན་པ་གཉིས། དང་པོ་ནི། བདག་སོགས་དེང་ནས་སོགས་ཏེ། ཇི་ལྟར་སྨོན་ལམ་ 
འདེབས་པ་པོ་བདག་རང་ཉིད་དང་སོགས་ཁང་ནས་བརྒྱུད་འཛིན་སློབ་མར་བཅས་ 
པས་མཚོན་ཀུན་ཀྱང་། དུས་དེང་ནས་བཟུང་སྟེ་འགྲོ་བ་སེམས་ཅན་གྱི་ཁམས་ 
ཇི་སྲིད་གནས་ཀྱི་བར་དེ་སྲིད་དུ་ངན་འགྲོ་ལོག་པར་ལྟུང་བའི་གནས་སུ་མི་སྐྱེ་ཞིང་།
277

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
མཐོ་རིས་ཀྱི་ཡོན་ཏན་བདུན་དང་ལམ་གྱི་གཞི་རྟེན་འཁོར་ལོ་ཆེན་པོ་བཞིས་འབྱོར་
ཏེ༑ སངས་རྒྱས་ཀྱི་བསྟན་པ་རིན་པོ་ཆེ་སྡེ་སྣོད་གསུམ་རྒྱུད་སྡེ་བཞི་སྤྱི་དང་། ཁྱད་ 
པར་བསྟན་པའི་སྙིང་པོ་ཟབ་མོ་ནང་རྒྱུད་སྡེ་གསུམ་གྱི་ལམ་གྱི་ལུས་ཡོངས་སུ་རྫོགས་
པ་འདི་ལྟ་བུ་དང་འཕྲད་ནས། ཆོས་ཀྱི་དབྱིངས་དང་མཉམ་པའི་མཁའ་ཁྱབ་ 
སངས་རྒྱས་ཀྱི་ཞིང་རབ་འབྱམས་ཀུན་ཏུ། རྒྱལ་བའི་སྲས་ཀྱི་མཆོག་འཇམ་ 
པའི་དབྱངས་དང་། ཀུན་ཏུ་བཟང་པོ་དང༌། གསང་བའི་བདག་པོ་སོགས་ཀྱི་ 
རྣམ་ཐར་ཇི་ལྟ་བ་བཞིན་དུ་འཛིན་སྐྱོང་སྤེལ་བའི་དམ་བཅའི་གོ་ཆ་མཐར་ཕྱིན་ 
པ་ཡིས་མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག ཅེས་པ་ནི། དམ་པ་རྣམས་ 
ཀྱི་རང་གི་ངང་ཚུལ་བསྟན་པ་སྟེ། སྔ་འགྱུར་པུཎྜ་རི་ཀའི་རྒྱུད་ལས། མེ་ཚོགས་ 
སྤུ་གྲིའི་སོ་ཡང་བརྒལ་ནས་ནི། །ཕྱི་མཐར་ཐུག་གི་བར་དུ་དམ་ཆོས་བཟུང་། །ཞེས་ 
དང་། བཟང་སྤྱོད་ལས། རྒྱལ་བ་རྣམས་ཀྱི་དམ་པའི་ཆོས་འཛིན་ཅིང་། །བྱང་ 
ཆུབ་སྤྱོད་པ་ཀུན་ཏུ་སྣང་བར་བྱེད། །ཅེས་གསུངས་པ་བཞིན་ནོ། ། 
གཉིས་པ་ནི། མདོར་ན་མཁས་བཙུན་བཟང་སོགས་ཚིགས་བཅད་ཕྱི་མ་ 
གཉིས་ཏེ། གོང་སྨོས་སྨོན་ལམ་ཀུན་གྱི་དོན་མདོར་བསྡུ་ན། མཁྱེན་བརྩེ་ནུས་ 
གསུམ་དང་མཁས་བཙུན་བཟང་གསུམ་སོགས་མཁས་པ་དང་གྲུབ་པའི་ཡོན་ཏན་
གྱིས་མངོན་པར་མཐོ་བའི་རྣམ་ཐར་གྱིས་ཏེ། རང་དོན་དུ་གསན་བསམ་སྒོམ་ 
གསུམ་མཐར་ཕྱིན་ཅིང་། གཞན་དོན་དུ་འཆད་རྩོད་རྩོམ་གསུམ་དང་། གཉིས་ 
དོན་དུ་བཤད་སྒྲུབ་ལས་གསུམ་སྟེ་མཁས་ཚུལ་དགུའམ་དམ་པའི་ཚུལ་དགུའི་
སྒོ་ནས། རྒྱལ་བསྟན་ངེས་གསང་སྙིང་པོའི་རིང་ལུགས་ཉིད་ཕྱོགས་མཐར་སྤེལ་ 
བའི་ཕྲིན་ལས་ནམ་མཁའ་ལྟར་ཀུན་ལ་ཁྱབ་པའི་བསྟན་འཛིན་གྱི་སྐྱེས་བུ་དམ་
278

།ཟབ་གཏེར་ཆོས་ཀྱི་མཛོད་ཁང་།
པས་ས་ཡི་སྟེང་ཐམས་ཅད་ཡོངས་སུ་ཁྱབ་པའམ་གང་ནས། མཚོ་སྐྱེས་རྒྱལ་བའི་
བསྟན་པ་རྒྱས་གྱུར་ཅིག ཁྱད་པར་དུའང་དོན་གཉིས་ལྷུན་གྱིས་གྲུབ་པའི་དཔྲལ་ 
ཕུན་སུམ་ཚོགས་པ་དང་ལྡན་པའི་མཚུངས་མེད་བླ་མའི་སྐུ་ཚེ་རྡོ་རྗེ་ལྟར་གཞོམ་ 
གཞིག་དང་བྲལ་བར་རབ་ཏུ་བརྟན་ཞིང་ཐུགས་ཀྱི་བཞེད་དོན་མཐའ་དག་གེགས་
མེད་དུ་འགྲུབ་པ་དང་། བསྟན་ལ་མཆོད་པའི་སྦྱིན་བདག་རྒྱལ་བློན་ཁྱིམ་བདག་
སོགས་ཀྱང་ཆོས་བཞིན་དུ་འཚོ་བའི་མང༵འ་ཐང་དར་ཞིང་སྡེ་བཞིའི་འབྱོར་པ་རྒྱས་
པཱ་ཡིས་ཆོས་དང་སྲིད་ཀྱི་དཔལ་འབྱོར་ནམ་ཡང་མི་ནུབ་པར་གཙུག་ལག་ཁང་
དང་སྤང་ཀློག་གི་སྡེ་འཕེལ་ཞིང་རྙེད་སོགས་ཀྱིས་ནམ་ཡང་མི་བྲེལ་བ་དང་། རྟག་
པར་དགེ་འདུན་རྣམས་ལྟ་སྤྱོད་མཐུན་ཞིང་། ཆོས་སྤྱོད་བཅུ་སོགས་བསམ་དགུ་
ཡིད་བཞིན་དུ་འགྲུབ་པའི་ནོར་བུའི་རྒྱལ་མཚན་རྟག་པར་བསྒྲེངས་པ་ཡིས། མཚོ་
སྐྱེས་རྒྱལ་བའི་བསྟན་པ་སྔ་འགྱུར་ཡོ་ག་སྡེ་གསུམ་གཙོ་བོར་གྱུར་པའི་རིང་ལུགས་
དྲི་མ་མེད་པ་ཉིད་ཕྱོགས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་
ཅིག དེ་ལྟར་འགྲུབ་པའང་བླ་མ་རྒྱལ་བ་སྲས་དང་བཅས་པས་བྱིན་གྱིས་བརླབ་
ཏུ་གསོལ། ཞེས་རང་འདོད་དང་བྲལ་བར་རྩ་གསུམ་ལྷའི་ཐུགས་རྒྱུད་བསྐུལ་ཏེ་ 
ལྷག་པའི་བསམ་པ་ཡང་དག་པས་སྨོན་ལམ་དུ་གདབ་པའོ། ། 
རྩ་བའི་གསུམ་པ་མཇུག་གི་དོ་ན་ལ། རྒྱུ་མཚན་དང་བཅས་ཏེ་གཞན་ལ་བསྐུལ་ 
བ་དང་། དགོས་པ་བརྗོད་དེ་མཛད་བྱང་སྨོས་པ་གཉིས་ལས། དང་པོ་ནི། ཅེས་ 
རྒྱལ་བ་ཐམས་ཅད་སོགས་ཏེ། དུས་གསུམ་གྱི་རྒྱལ་བ་ཐམས་ཅད་ཀྱི་ངོ་བོ་འཇམ་ 
དཔལ་སྒྱུ་འཕྲུལ་དྲྭ་བ་སོགས་ནས་ལུང་བསྟན་པའི་དཔལ་ལྡན་སངས་རྒྱས་པདྨ་ 
སྐྱེས་འཆི་མེད་རྡོ་རྗེའི་སྐུ་བརྙེས་ཤིང་ལྷོ་ནུབ་འོ་མ་ཅན་གྱི་རྒྱ་མཚོར་འཁྲུངས་པའི་
279

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
རྒྱལ་བ་གཉིས་པའི་བསྟན་པ་གསང་ཆེན་སྔ་འགྱུར་རྙིང་མ་ཞེས་གྲགས་པ་འདི་
ནི༑ རྒྱལ་བསྟན་ཡོངས་སུ་རྫོགས་པའི་ཕྱི་མོའམ་འབྱུང་ཁུངས་ཡིན་ཞིང་། གོང་ 
དུ་སྨོས་པ་ལྟར་གྱི་ཟབ་གནད་ཀྱི་ཆེ་བ་དུ་མའི་ཁྱད་ཆོས་དང་། ལྟ་སྒོམ་སྤྱོད་ 
གསུམ་རྣམ་པར་དག་པས་རྒྱལ་བ་དགྱེས་པའི་ལམ་བཟུང་ཚང་ལ་མ་ནོར་བའི་
མཆོག་ཡིན་པས་འདི་ལྟར་ངོ་ཤེས་ནས། འཇིག་རྟེན་ན་དེད་དཔོན་མཁས་པས་
ཡིད་བཞིན་གྱི་ནོར་བུ་རིན་པོ་ཆེ་ཡོངས་སུ་བརྟགས་ནས་བྱི་དོར་བྱས་ཏེ་རྒྱལ་མཚན་
གྱི་རྩེ་ལྭ་མཆོད་པས་རང་གཞན་གྱི་འདོད་པ་འབྱུང་བ་བཞིན་དུ།ྋ གང༵་ཟག་
སྐལ་བ་དང་ལྡན་པ་ཤེས་རབ་དང་བརྩོན་འགྲུས་མི་དམན་པ་རྣམས་ཀྱིས་རང་
ལུགས་ཀྱི་གྲུབ་མཐའི་རྐང་བཟུང་སྟེ། གཞན་གྱི་ཟེར་སྒྲོས་ཀྱིས་བསླད་མ་ཞུགས་
པར་འཆད་པ་དང་རྩོད་པ་དང་རྩོམ་པ་གསུམ་གྱི་ཕྲིན་ལས་རླབས་པོ་ཆེས་ཕྱོགས་
དུས་གནས་སྐབས་ཐམས་ཅད་དུ་དར་ཞིང་རྒྱས་པར་མཛད་པའི་ཐུགས་ཁུར་
བཞེས་པ་དང་། ཞེས་ཐུགས་བརྩེ་བས་གཞེན་སྐུལ་འདེབས་པ་སྟེ་བློ་ལྡན་རྣམས་
ཀྱིས་ཕན་པའི་གདམས་ངག་སྤྱི་བོས་ལེན་ཞིང་སྙིང་ལ་བཅང་དགོས་པ་ཁོ་ན་སྟེ།
རྒྱལ་སྲས་ཞི་བ་ལྷས། གཞན་ལ་གཞེན་སྐུལ་འདེབས་མཁས་ཤིང༌། །མ་བཅོལ་ 
ཕན་པར་བྱེད་པའི་ངག །གུས་པས་སྤྱི་བོར་བླང་གྱིས་ཏེ། །རྟག་ཏུ་ཀུན་གྱི་སློབ་ 
མར་འགྱུར། །ཞེས་སོགས་གསུངས་པ་བཞིན་ནོ། །
གཉིས་པ་ནི། དེ་ལྟ་བུའི་སོགས་ཏེ། སྨོས་མ་ཐག་པ་དེ་ལྟ་བུའི་ཚུལ་གྱིས་བསྟན་ 
ལ་དགོངས་པའི་དམ་པ་རྣམས་ཀྱི་ཐུགས་ཀྱི་བཞེད་པ་ཇི་བཞིན་དུ་འགྲུབ་པའི་རྟེན་ 
ཅིང་འབྲེལ་འབྱུང་བཟང་པོའི་སྨོན་ཚིག་ཏུ་གསང་ཆེན་རྙིང་མའི་བསྟན་པ་ལ་གཡོ་ 
ཟོལ་མེད་པའི་ལྷག་པའི་བསམ་པ་ཡར་ངོའི་ཟླ་བ་ལྟར་རྣམ་པར་དཀར་བ་ཅན།
O
280

༄༅། །ཟབ་གཏེར་ཆོས་ཀྱི་མཛོད་ཁང་།
རྒྱ་ཆེན་སྤྱོད་པ། ཟབ་མོ་ལྟ་བ། རྣམ་དག་རིགས་པའི་ལམ་གསུམ་གྱི་ཤིང་རྟ་ 
ཆེན་པོར་གྲུབ་ཅིང་། ལེགས་བཤད་ཀྱི་སྣང་བས་རྒྱ་མཚོའི་གོས་ཅན་ཡོངས་ལ་ 
ཁྱབ་པ་སྟེ། དོན་གྱི་རྒྱུ་མཚན་བཞི་དང་འབྲེལ་བའི་སྒོ་ནས། རྡོ་རྗེ་འཆང་མཁྱེན་ 
བརྩེའི་ཞབས་ཀྱིས་གསོལ་བའི་མཚན། མི་ཕམ་འཇམ་དབྱངས་རྣམ་རྒྱལ་རྒྱ་
མཚོས་གནས་དུས་སྟོན་འཁོར་ཕུན་སུམ་ཚོགས་པའི་རྟེན་འབྲེལ་ཤིན་ཏུ་དགེ་བར་
ཉིན་གུང་གི་ཐུན་གཅིག་ལ་ཐུགས་ཐོག་ཏུ་གང༵་ཤར་བྲིས་པ། དགེ་ལེགས་ཀྱི་སྣང་
བས་ཕྱོགས་དུས་འཇིག་རྟེན་ཀུན་ན་ཁྱབ་ཅིང་དོན་གཉིས་ལྷུན་གྱིས་གྲུབ་པའི་
དཔལ་ཡོན་གོང་ནས་གོང་དུ་འཕེལ་བའི་རྒྱུར་གྱུར་ཅིག ཅེས་པའོ། །དེས་གཞུང་ 
གི་ཚིག་དོན་མདོ་ཙམ་བཀྲལ་ཟིན་ནས།
སླར་སྨྲས་པ། སྲིད་དང་ཞི་བའི་ཕུན་ཚོགས་འདོད་དགུའི་ཆར། །ཅི་དགར་ 
སྦྱིན་མཛད་རྒྱལ་བསྟན་ཡིད་བཞིན་དབང་། །ཤེས་བརྩོན་རྒྱལ་མཚན་རྩེ་མོར་ 
མཆོད་མཁས་པའི། །དེད་དཔོན་མཆོག་རྣམས་ཐུབ་ལ་བྱས་གཟོ་ཉིད། །སྐྱོབ་པ་ 
མཆོག་དེས་གྲངས་མེད་བསྐལ་པ་རུ། །སྐུ་སྲོག་བྱེ་བ་བཏང་ནས་བཙལ་བའི་ནོར། ། 
དམ་ཆོས་རིན་ཆེན་མཛོད་ཁང་རྗེས་འཇུག་ལ། །གཏད་པའི་དོན་གོ་དེ་ལགས་ 
གཞན་དུ་ཅི། །ཐུབ་མཆོག་ཞབས་ཀྱིས་བཅགས་མིན་ལྗོངས་འདི་རུ། །སྣང་བའི་ 
སྒོ་ཆེན་སྔ་འགྱུར་པ་ཡིས་ཕྱེས། །དེ་ལ་བརྟེན་ནས་གསར་འགྱུར་དག་ཀྱང་བྱུང་། ། 
ཀུན་ཀྱང་རྣམ་གྲོལ་ལམ་ལས་ཉམས་པ་མེད། །འོན་ཀྱང་དུས་དང་གདུལ་བྱའི་ 
ཁྱད་པར་གྱིས། །ཟབ་གནད་ཁྱད་འཕགས་སྔ་འགྱུར་པ་ལ་ཡོད། །དེ་ཚུལ་རིགས་ 
པའི་ལམ་ནས་ཚད་མ་རུ། །སྒྲུབ་ལ་བསྙེངས་བྲལ་འཇམ་མགོན་བླ་མ་ཙམ། །ཚིག་ 
རེ་ཙམ་གྱིས་ཐེ་ཚོམ་དྲྭ་བ་འབུམ། །ཆོད་ཅེས་འཇམ་དཔལ་ཕྱག་གི་རལ་གྲི་གང་། །
281

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
ཡང་ཡང་ཁྱེད་ལ་གཏད་པའི་རྣམ་དཔྱོད་དཔལ། །འདི་འདྲ་སྔོན་དུས་འཕགས་ 
པའི་ཡུལ་ནའང་དཀོན། །མགོན་པོ་གང་གི་ལེགས་བཤད་ནོར་བུའི་གཏེར། །ཅི་ 
དགར་འབྱེད་པའི་དུས་སྟོན་དེང་ལགས་ན། །གཞན་ཟེར་རྗེས་བརྗོད་ཆངས་བུས་ 
ཚིམ་མིན་པར། །སྐལ་མཆོག་ལྡན་རྣམས་འདིར་སྤྱོད་ཅི་དགར་རོལ། །དེ་སླད་ 
བདག་བློ་སྦྱོར་བརྩོན་ཞན་ན་ཡང་། །དམ་པས་བསྐུལ་དང་བསྟན་ལ་གུས་པའི་ 
བློས། །ཕྱོགས་ཙམ་བཀྲལ་འདིར་རྨོངས་བློས་ཉེས་པའི་ཆ། །གང་མཆིས་འཕགས་ 
དང་མཁས་པའི་སྤྱན་སྔར་བཤགས། །དེ་ལས་བྱུང་བའི་རབ་དགེ་དྲི་མེད་ཀྱིས། ། 
སྐྱེ་དང་སྐྱེ་བར་རྒྱལ་བའི་ཆོས་མཛོད་འཛིན། །མཁའ་ཁྱབ་དམ་ཆོས་སྒྲོན་མ་ 
རྣམ་བཀོད་ནས། །དོན་གཉིས་ལྷུན་གྲུབ་ཆོས་ཀྱི་རྒྱལ་པོར་ཤོག །ཕན་བདེའི་ 
འབྱུང་གནས་རྒྱལ་བསྟན་ཡུན་དུ་གནས། །དེར་འཛིན་ཞབས་བརྟན་བཤད་སྒྲུབ་ 
མངའ་ཐང་དར། །རྟག་པར་དགེ་འདུན་ལྟ་སྤྱོད་དོན་མཐུན་པས། །སྡེ་གསུམ་ 
སྙིང་པོའི་རིང་ལུགས་རྒྱས་གྱུར་ཅིག །ལྷ་ཀླུ་དགའ་བས་དུས་བཞིར་ཤིས་པར་ 
སྒྲུབ། །མི་རྣམས་བདེ་སྐྱིད་དགེ་བཅུའི་ཁྲིམས་ཀྱིས་འཚོ། །ནད་མུག་མཚོན་ 
སོགས་མི་ཤིས་མིང་མི་གྲགས། །རྫོགས་ལྡན་དང་པོའི་དུས་སྟོན་འཕེལ་གྱུར་ཅིག །
བཀྲ་ཤིས་གང་ཞིག་ལྷན་སྐྱེས་བདེ་བ་ཆེ། །རང་བྱུང་དོན་གྱི་མཚོ་སྐྱེས་པདྨ་རྒྱལ། ། 
འགྲོ་བ་ཀུན་གྱི་སྙིང་ལ་རྟག་བཞུགས་པའི། །བདེན་པ་དེ་ཡིས་དུས་ཀུན་ཤིས་གྱུར་ 
ཅིག །ཅེས་པའང་ལུང་རྟོགས་ཡོན་ཏན་གྱི་གཏེར་མངའ རྫོགས་ཆེན་མཁན་རིན་པོ་ཆེ་བསོད་ཆོས་ནས་གསུང་ 
བསྐུལ་གནང་ཞིང་། རང་ལུགས་ཀྱི་ལྟ་གྲུབ་ལ་གཞན་དྲིང་མི་འཇོག་པའི་རྣམ་དཔྱོད་ཅན་མཁན་ཀུན་དཔལ་དང་བླ་མ་
དམ་པ་ཆོས་དབྱིངས་འོད་གསལ་ནས་ཀྱང་མཐུན་འགྱུར་གནང་བ་དང་། རིགས་བརྒྱའི་ཁྱབ་བདག་ཟུར་མང་དྲུང་རིན་པོ་ 
ཆེས་ཀྱང་བཀའི་རྗེས་སུ་གནང་བ་ཐོབ་པ་ལ་བརྟེན་འབྲི་འདུན་ཡོད་ཀྱང་། འབྱུང་འཁྲུགས་ནད་ཀྱིས་མནར་བའི་གཞན་
282

༄༅། །ཟབ་གཏེར་ཆོས་ཀྱི་མཛོད་ཁང་།
དབང་དུ་གྱུར་ནས་རིམ་ལུས་སུ་གྱུར་པ་ལ། སླར་རབ་ཚེས་ཤིང་གླང་ཟླ་བ་ལྔ་པའི་ཚེས་བཞི་རེས་གཟའ་ལྷ་ཡི་བླ་མ་
རྒྱལ་སར་ཕེབས་པའི་འཕྲོད་སྦྱོར་དང་རྟེན་འབྱུང་ཤིན་ཏུ་དགེ་བའི་ཉིན་གློ་བུར་དུ་འབྲི་འདོད་བྱུང་བ་དང་། མཆོག་
གི་སྤྲུལ་པའི་སྐུ་པདྨ་དྲི་མེད་ལེགས་པའི་བློ་གྲོས་དང་།དགེ་སློང་འཕགས་མཆོག་གཉིས་ནས་ཀྱང་ལེགས་སོའི་ཚིག་
གིས་བསྐུལ་བ་ལ་བརྟེན། ནད་ལས་རྣམ་པར་རྒྱལ་བའི་བརྩོན་པའི་གོ་ཆ་བསྐྱེད་དེ། རྗེ་ཉིད་ཀྱིས་མཛད་པའི་ས་བཅད་དང་ 
གསུང་སྒྲོས་འབེལ་གཏམ་རྣམས་གཙོ་བོར་བཟུང་། ཀུན་མཁྱེན་ཆོས་ཀྱི་རྒྱལ་པོ་དང༌། མཁས་མཆོག་བློ་གྲོས་རྒྱལ་མཚན། 
ཞེ་ཆེན་མ་ཧཱ་པཎྜི་ཏ་སོགས་སྔོན་བྱོན་དམ་པ་རྣམས་ཀྱི་གསུང་གི་སྒྲོན་མ་ལ་བརྟེན་ནས། འཇམ་མགོན་རྡོ་རྗེ་འཆང་རྣམ་
གསུམ་གྱི་ཞབས་རྡུལ་ལ་སྤྱི་བོས་རེག་ཅིང་། ཁྱབ་བདག་ཞེ་ཆེན་རབ་འབྱམས་ལྔ་པའི་བཀའ་འབངས་སུ་གཏོགས་པའི་བན་
རྒན་འཇམ་དབྱངས་བློ་གྲོས་རྒྱ་མཚོའི་སྒྲ་དབྱངས་སམ་རྡོ་རྗེ་དབང་མཆོག་དགྱེས་པ་རྩལ་དུ་འབོད་པས། ཚེས་དེ་ 
ཉིད་ལ་དབུ་བཙུགས་ནས་ཟླ་བ་དེའི་ཚེས་བཅུ་གསུམ་ལ་གྲུབ་པར་རང་གནས་བདེ་མཆོག་བཀྲ་ཤིས་དགེ་འཕེལ་གྱི་དབེན་
སྐྱིལ་དུ་བྲིས་པ་འདི་ལ། རང་བློ་དམན་ཞིང་རྒྱུན་རིང་ནད་ཀྱིས་མནར་བས་ཤེས་པ་མི་གསལ་བ་དང་། སཾ་ཏྲ་སོགས་ལ་ 
བརྟེན་པའི་ཉིས་བྲིས་སོགས་ཀྱང་མ་གྲུབ་སྟབས། ཚིག་དོན་གྱི་ཆ་ལ་འགལ་འཁྲུལ་གང་མཆིས་སྙིང་ནས་བཤགས་ཤིང་།
དགེ་བས་ངེས་གསང་སྔ་འགྱུར་རྡོ་རྗེ་ཐེག་པའི་བསྟན་པ་རིན་པོ་ཆེ་ཕྱོགས་དུས་གནས་སྐངས་ཀུན་ཏུ་དར་ཞིང་རྒྱས་ལ་ཡུན་ 
རིང་དུ་གནས་པའི་རྒྱུར་གྱུར་ཅིག དགེའོ། །དགེའོ། །དགེའོ།། ༎
283

༄༅། །ཨོ་རྒྱན་རྗེ་འབངས་འདུས་པའི་ཟབ་ཆོས་ཀྱི་སྙིང་པོ་གཅེས་བཏུས།
284

༄༅། །ཟབ་གཏེར་ཆོས་ཀྱི་མཛོད་ཁང་།
ཕྱོགས་བཅུའི་འགྲོ་ཁམས་རྒྱ་མཚོ་ཇི་སྲིད་པ། །
དེ་སྙེད་རྒྱལ་ཀུན་ངོ་བོ་པདྨ་ཡི། །
ཕྲིན་ལས་བྱེད་པོར་བདག་ཉིད་གྱུར་ནས་ཀྱང་། ། 
སྲས་བཅས་རྒྱལ་བའི་སྤྱོད་ལ་འཇུག་པར་ཤོག ། 
ཅེས་མི་ཕམ་པས་སོ། །
ཡི་གེ་ཉི་ཤུ་རྩ་དྲུག་པ་འདི་དབེ་ཚའི་ནང་དུ་བཞག་ན་དཔེ་ཆ་དེར་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇརྩ་རྒྱུད་ལས་གསུངས་སོ། །
285

ཟབ་གཏེར་ཆོས་ཀྱི་མཛོད་ཁང༌།
The text collections of lotus bom. 
伏藏深法宝库
དཔེ་ཚོགས་སྤྱིའི་བློ་འདྲི་ཡུལ། འཆི་མེད་རིག་འཛིན།
丛书顾问:齐美仁增
དཔེ་ཚོགས་སྤྱིའི་ཁ་བྱང་འདོགས་མཁན། འཆི་མེད་རིག་འཛིན།
丛书公题名: 齐美仁增
དཔེ་ཚོགས་སྤྱིའི་ཡོན་སྦྱོར་བ། དཀོན་མཆོག་ཚེ་རིང༌།
丛书施主: 贡乔才让
དཔེ་ཚོགས་སྤྱིའི་གཙོ་སྒྲིག་པ། གཡུ་ཚ་པད་ཁོ།
丛书主编:叶察白考
དཔར་བསྐྲུན་ཕྱོགས་ཀྱི་ལག་རོགས། འཇིགས་མེད་རྡོ་རྗེ། ཀྲང་ཁྲིན།
印刷助理: 久美多杰 章成

ཟབ་གཏེར་ཆོས་ཀྱི་མཛོད་ཁང་།
རྩོམ་པ་པོ། མཁའ་འགྲོ་ཡེ་ཤེས་མཚོ་རྒྱལ་སོགས།
གཙོ་སྒྲིག་པ། གཡུ་ཚ་པད་ཁོ། 
རྩོམ་སྒྲིག་འགན་འཁུར་བ། ཀུན་ཐར་མཚོ། 
རྒྱབ་ཤོག་མཛེས་བཟོ། ཀུན་ཐར་མཚོ།
དཔེ་སྐྲུན། ཀྲུང་གོ་རྒྱལ་སྤྱིའི་སྐད་ཡིག་དཔེ་སྐྲུན་ཁང་།
པར་ཁང་།སི་ཁྲོན་ཅ་ཁྲོང་པར་འདེབས་འགན་འཁྲི་ཚད་ཡོད་སྤྱི་གཉེར་ཁང་།
དེབ་ཚད།170mm230mm 1/16
དཔར་ཤོག202
པར་གཞི།༢༠༡༦ལོའི་ཟླ་༤པར་པར་གཞི་དང་པོ་བསྒྲིགས།
པར་ཐེངས།༢༠༡༦ལོའི་ཟླ་༤པར་པར་ཐེངས་དང་པོ་བཏབ།
པར་གྲངས། 01-3000
དཔེ་རྟགས། ISBN: 978-988-12632-3-0
དཔེ་རིན། 245.00

图书在版编目(CIP)数据
伏藏深法宝库:藏文/(唐)莲花生大师等著。——中国世界语出版社, 2016.4
ISBN:978-988-12632-4-7
I. ①伏II. ①莲III. ① 藏传佛教一藏文—藏语IV
中国版本图书馆CIP数据核字(2016) 第263247号
伏藏深法宝库
作者 莲花生大师等著 
责任编辑 格他磋 
主编 叶察白考
封面设计 格他磋
技术设计叶察白考
出版发行中国世界语出版社
印刷四川嘉创印刷有限责任公司
开本170mm×230mm 1/16
印 张202
字数404 T
版次2016年4月第1版
印次2016年4月第1次印刷
印数01-3.000
标准书号ISBN:978-988-12632-4-7
标定
价 245.00(全1-10册)
版权所有翻印必究
དཔེ་སྐྲུན་གྱི་བདག་དབང་འདི་གར་ཡོད་པས་པར་བཤུས་བྱས་ན་ཁྲིམས་ཆད་ཕོག་ངེས།

2EN22
ཧཱུཾ། ཀུན་ཏུ་བཟང་མོ་ཡེ་ཤེས་ཁྲོས་པའི་རྩལ། །དབྱིངས་ཀྱི་རྒྱལ་མོ་ཨེ་ཀ་ཛཱ་ཊཱི་མ། །
ཡེ་ཤེས་ལས་དང་འཇིག་རྟེན་མ་མོའི་ཚོགས།།གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ཧྲཱིཿ དྲང་སྲོང་ཁྱབ་འཇུག་ཆེན་པོ་རཱ་ཧུ་ལ།།སྤྲུལ་པ་རྣམ་བརྒྱད་གདོང་མོ་མཆེད་བཞི་དང་། །
གཟའ་དང་རྒྱུ་སྐར་དྲེགས་པ་སྡེ་བརྒྱད་བཅས། །གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
ltདམ་ཅན་སྐྱེས་བུ་ཆེན་པོ་ཐིག་ལེ་རྩལ།།དགྱེས་སྡེ་བརྟན་མ་འཛིན་གིང་ཕོ་ཉའི་ཚོགས། །
སྐུ་མཆེད་སུམ་བརྒྱ་དྲུག་ཅུའི་ཚོགས་དང་བཅས། །གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
འཇམ་མགོན་མི་ཕམ་པས་སོ། །

ཟབ་གཏེར་ཆོས་ཀྱི་མཛོད་ཁང་།
The store house of profound
& treasury Dharma.
སློབ་དཔོན་ཆེན་པོ་པདྨ་འབྱུང་གནས་ 
ལྷོ་ནུབ་སྲིན་པོའི་གླིང་དུ་གཤེགས་ནས་ལོ་ ༡༡༣༩ 
འཁོར་བའི་རྗེས་དྲན་དུ་བསྐྲུན།
This book was printed on
time of the 1139 anniversary 
of the coming of Padmasambhava 
in the Southwest Land of the
Rakshasa.
d&#t+Uj¥&ཀྰÆ## 1139 #
E

O931
ངོ་བོ་ཀ་ནས་དག་པའི་ཡེ་ཤེས་ལ། ། 
།རང་བཞིན་ལྷུན་གྱིས་གྲུབ་པའི་གདེང་ཤར་བས། 
བླུན་སྒོམ་སེམས་ལས་འདས་ 
པའི་རྫོགས་པ་ཆེ། ། 
མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག
ཀུན་མཁྱེན་མི་ཕམ་རྒྱ་མཚོས།།
ISBN 978-988-12632-4-7
9 789881 263247 
༼:245.00Ê(Ł1-10#)

